GEN.1.1	I cakirok Were ocweyo polo gi piny. 
GEN.1.2	Piny oyido ongoye gi cal aka oyido nitie nono. Mudho oyido oumo wakawaka madongo, aka Cuny pa Were oyido waya wi pi.
GEN.1.3	Kenyo Were owodho or ni, “Weyi kenyo wobedi lero.” Aka lero omenyere. 
GEN.1.4	Aka Were oneno ni lero ber, ameno opoko lero kwoŋ mudho. 
GEN.1.5	Were olwoŋo lero ni odieceŋ, aka mudho ni wor. Piny oyutho to piny yawere; meno obedo ndelo marapena.
GEN.1.7	Ameno Were ocweyo thwolo m'opoko pi ma pendi lowo gi pi ma wiye. 
GEN.1.8	Were olwoŋo thwolo no ni pondeponde. Piny oyutho to piny yawere; meno obedo ndelo mar'ario.
GEN.1.9	Kenyo Were owaco ni, “Weyi pi ma pendi polo wocokere kanyacel i kabedo acel, aka lowo m'othwo wonen.” Aka obedo ameno. 
GEN.1.10	Were olwoŋo lowo m'othwo ni piny, aka pi m'ocokere kanyacel ni nam. Were oneno ni oyido ber. 
GEN.1.11	Were owaco ni, “Weyi piny wonywol dudi, ma nyak nyinge gi ma nyak olemo.” Aka obedo ameno. 
GEN.1.12	Piny onywolo dudi nger gi nger, aka Were oneno ni oyido ber. 
GEN.1.13	Piny oyutho to piny yawere, meno obedo ndelo mar'adek.
GEN.1.14	Were owaco ni, “Weyi talin wobedi i pondeponde ma poko odieceŋ gi wor; aka weyi jowobedi ma nyutho ndir, ndelo gi oro. 
GEN.1.15	Weyi jowoliel i pondeponde ma miyo piny lero.” Aka obedo ameno. 
GEN.1.16	Ameno Were ocweyo talin ario madongo. Madwoŋ mere dhumo odieceŋ, aka mathin mere dhumo wor; go ocweyo micalin bende. 
GEN.1.17	Aka Were oketho jo i pondeponde miyo piny lero, 
GEN.1.18	dhumo odieceŋ gi wor, gi poko lero kwoŋ mudho. Aka Were oneno ni oyido ber. 
GEN.1.19	Piny oyutho to piny yawere, meno obedo ndelo mar'aŋwen.
GEN.1.20	Were owaco ni, “Weyi pi wonywol cwec ma nigi kwo, aka weyi koyo wopoŋ gi winyin.” 
GEN.1.21	Ameno Were ocweyo rec madongo i nam kodi kisi cwec makwo ma bedo i pi, kodi kisi nger winyo. Aka Were oneno nike oyido ber. 
GEN.1.22	Were omiyo jo silwany aka owaco ri kisi cwec ma bedo i pi nike wonywol wopoŋ i nam; to waco ri winyin nike jowomedere i welo. 
GEN.1.23	Piny oyutho to piny yawere, meno obedo ndelo mar'abic.
GEN.1.24	Were owaco ni, “Weyi piny wonywol kisi nger ogwaŋ manitie gi kwo: Ma bedo peco, madudi, madongo kodi mathindho.” Aka obedo ameno. 
GEN.1.25	Were ocweyo joje, aka oneno nike oyido ber.
GEN.1.27	Ameno Were ocweyo ji i cal pere; ocweyo jo ma cwo kodi ma mon. 
GEN.1.28	Aka Were omiyo jo silwany to waco ni, “Nywol win nyithindho kweth, ŋey nyikway win jowobedi i piny gibe to jodhumo. Dhum win rec ma nam, winyin ma malo kodi kisi cwec makwo ma wotho i piny. 
GEN.1.29	Amiyo win dudi manywolo nyinge kodi manywolo olemo paka cemo. 
GEN.1.30	To ri ogwaŋe kodi winyin, amiyo lum kodi boke dudi paka cemo.” Aka obedo ameno. 
GEN.1.31	Were oneno kisi gima go oyido ocweyo, aka neni, oyido ber swa. Piny oyutho to piny yawere. Meno obedo ndelo mar'aucel.
GEN.2.1	Ameno polo gi piny gi kisi cwec je orumo. 
GEN.2.2	Aka i ndelo mar'abirio Were oyido otieko tic pere ma go otimo to ywomere. 
GEN.2.3	Ameno Were omiyo ndelo mar'abirio silwany to ketho ndelo no gicen paka ndelo manyakare; rupiri i ndelo no Were oywomere kwoŋ tic ma go oyido timo i cweyo piny. 
GEN.2.4	Aka ameno apaka polo gi piny ocwey.
GEN.2.4	Munyo Rwoth Were ocweyo polo gi piny, 
GEN.2.5	dudi gi kodhi oyido fodi ongoye, rupiri Were oyido fodi k'odhiro koth; aka oyido ongoye ŋat'ofur lowo. 
GEN.2.6	To pi oyido nyule wok i pendi lowo to dhieko piny.
GEN.2.8	Aka Were opidho ndelo i Eden, yuwok ceŋ; aka kenyo go oketho nyatoro ma go oyido ocweyo. 
GEN.2.9	Aka omiyo kisi nger yath twi maber anena aka ma cemo; yath ma kwo bende i dier ndelo kodi yath ma ŋeyo gimaber gi gimarac.
GEN.2.10	Malawa oyido mol i Eden aka dhieko ndelo aka otiakere ka diŋwen. 
GEN.2.11	Marapena oyido ilwoŋo ni Pison; mol thoko piny Havila. 
GEN.2.12	(Zahabu mangil nwaŋere kenyo kodi mo manitie gi kur kodi telin ma pilin.) 
GEN.2.13	Mar'ario ilwoŋo ni, Gihon; aka mol thoko piny Ethopiya. 
GEN.2.14	Mar'adek ilwoŋo ni Tigris; mol yuwok ceŋ ma Asiria, aka mar'aŋwen ilwoŋo ni Yufrete.
GEN.2.15	Rwoth Were otero jacwo to ketho go i ndelo ma Eden furo gi kuro. 
GEN.2.16	Aka Were omiyo jacwo cik ni, “Inyalo camo yath moro je i ndelo, 
GEN.2.17	t'ikir'icam yath ma ŋeyo gimaber gi gimarac, rupiri i ndelo m'inocam'iye ilatho.”
GEN.2.18	Kenyo Were owaco ni, “Kiber ni jacwo wobedi kende; abino cweyo rigo jakony ma ripo gi go.” 
GEN.2.19	Ameno okwanyo lowo wok piny to cweyo ogwaŋe je gi winyin je, aka okelo ri jacwo neno gima go nyalo timo gi jo; aka kisi gima jacwo ocwoko kisi cwec manitie gi kwo, meno obedo nyinge. 
GEN.2.20	Ameno jacwo ocwoko nyingi ogwaŋe gi winyin je; to ngoye kwoŋ jo m'oyido ripo gi konyo go.
GEN.2.21	Ameno Were omiyo jacwo nindo mapek, aka munyo go nindo, okwanyo kediŋete acel to umo kenyo gi riŋo. 
GEN.2.22	Aka ocweyo dhako wok kwoŋ kedi ŋeti jacwo to kelo rigo. 
GEN.2.23	Kenyo jacwo owaco ni,
GEN.2.23	“Tingili me onyo coko ma cokin paran
GEN.2.23	aka del paran won;
GEN.2.23	ilalwoŋo go ni dhako
GEN.2.23	rupiri okwany go wok kwoŋ jacwo.”
GEN.2.25	Jacwo gi dhako je oyido jonitie kinyoro, to oyido jongoye gi wickwot.
GEN.3.2	Aka dhako odwoko ni, “Wanyalo camo olemo ma yath moro je i ndelo, 
GEN.3.3	kwanyo woko yath manitie i dier ndelo. Were owaco ni wakiri wacam olemo ma yath no kosa kada geyo; ka wanotim, wabino tho.”
GEN.3.4	To thwol waco ri dhako ni, “Wi k'otho. 
GEN.3.5	Kole Were oŋeyo ni ka winocam waŋ win bino yawere, aka wibino cale Were, ma wiŋeyo bero gi raco.”
GEN.3.6	Ameno dhako oneno nger ma yath no oyido ber'iye, kodi nger mar'olemo mere oyido ber acama; aka oparo nger ma ber'iye lokirok mariek. Kenyo go okwanyo olemo to camo, aka omiyo cwore bende ni wocam.
GEN.3.7	Tekin jotieko camo ama, waŋ gin oyawere aka joniaŋ ni oyido jonitie kinyoro; aka jokwoyo boke makuyu kanyacel to joumere gine.
GEN.3.8	Othieno no jowinjo mayindo pa Rwoth Were wotho i ndelo, aka jopondo kwoŋ yen. 
GEN.3.9	To Rwoth Were lwoŋo jacwo, “Initie kune?”
GEN.3.10	Go odwoko ni, “Awinjo mayindo perin i ndelo, aka lworo omakan rupiri anitie kinyoro t'apondo.”
GEN.3.11	Were openjo go ni, “Ŋa m'owaco rin nike initie kinyoro? Icamo yath m'amiyin cik ni ikir'icam?”
GEN.3.12	Jacwo odwoko ni, “Dhako m'imiyan me am'omiyan t'acamo.”
GEN.3.13	Dhako odwoko ni, “Thwol am'owondan t'acamo.”
GEN.3.14	Kenyo Rwoth Were owaco ri thwol ni,
GEN.3.14	“Rupiri itimo gime,
GEN.3.14	Akwoŋin kwoŋ ogwaŋe je;
GEN.3.14	aka kwoŋ ogwaŋe madudi je
GEN.3.14	wok pama ibino mol gi iyin,
GEN.3.14	aka ilacamo fukefuke
GEN.3.14	i kwo perin je.
GEN.3.15	aka i dier nyithindhin gi nyithindho pere.
GEN.3.15	Nyithindho pa dhako jobino ŋinyo wiyin,
GEN.3.15	aka ibino toŋo fundi jo.”
GEN.3.16	Aka ri dhako owaco ni,
GEN.3.16	“Abino medo litho perin i ŋedi,
GEN.3.16	aka i litho ibino nywolo nyithindho.
GEN.3.16	Aka kucel ibino bedo g'awanya ri cworin,
GEN.3.16	aka go bino dhumin.”
GEN.3.17	“Rupiri iwinjo dwondi dhako perin,
GEN.3.17	t'icamo olemo ma yath
GEN.3.17	m'amiyin cik
GEN.3.17	ni ikir'icam kwoŋe,
GEN.3.17	akwoŋo lowo ro in.
GEN.3.17	I kwok perin ibino cemo i kwo perin je.
GEN.3.18	Lowo bino nywolo kudhin gi doy,
GEN.3.18	aka ibino camo ranyak madudi.
GEN.3.19	I kwok perin
GEN.3.19	ibino camo mugat cuka inogiki i lowo; rupiri ocweyin wok i lowo, aka doko ibino lokere lowo.”
GEN.3.20	Adam ocwoko nyingi dhako pere ni Eva rupiri go obedo yok ji je. 
GEN.3.21	Aka Rwoth Were okwoyo ri Adam gi cege nangin wok kwoŋ pien ogwaŋ to ruko jo.
GEN.3.23	Riameno Rwoth Were oriemo go wok i ndelo Eden to miyo go furo lowo m'ocwey gine go. 
GEN.3.24	Were oriemo woko jacwo, aka yuwok ceŋ ma ndelo oketho cwec ma jobwombi gin m'ilwoŋo ni kerubim, kodi abor maliel mac m'oŋiyo kisi thenge. Me ma geŋo nyatoro moro je kwoŋ corok cegin gi yath ma miyo kwo.
GEN.4.1	Onyo Adam obedo gi cege Eva aka ogamo iye to nywolo Kayin ka waco ama: “Gi kony pa Rwoth alimo wodan.” 
GEN.4.2	Eva doko onywolo wode man, Abel. Abel oyido obedo jakwath rombo, aka Kayin obedo jafur. 
GEN.4.3	Rumacen ma hongo moro Kayin okelo olemo pere paka mic ri Rwoth, 
GEN.4.4	aka Abel okelo nyathi rombo makayo, acel kwoŋ rombo pere to thumo, aka omiyo adec mabeyo paka mic. Rwoth ojolo mic pa Abel, 
GEN.4.5	aka okwero mic pa Kayin. Ameno Kayin nge omako swa, to coko nyime. 
GEN.4.6	Rwoth owaco ri Kayin ni, “Raŋo nge omakin? Raŋo icoko nyimin? 
GEN.4.7	Kabedi oyido itimo gim'otire, dinyo ibwonjo. To rupiri itimo gimarac, reco gwaro thigo perin mito dhumin; t'iripo dhumo.”
GEN.4.9	Kenyo Rwoth openjo Kayin ni, “Nikune Abel omin in?”
GEN.4.9	Kayin odwoko ni, “An akuya; abedo jakur p'omin an?”
GEN.4.11	Aka onyo akwoŋo rin lowo m'oyawo dhoke to madho remo p'omin in wok i cingin. 
GEN.4.12	K'inotem furo cemo, lowo kilanyak gimoro je; aka ilangoye gi peco aka ilabedo jawoth kicar.”
GEN.4.13	Kayin owaco ri Rwoth ni, “Gir'acula paran pek swa ran ciro. 
GEN.4.14	Neni, konon me irieman woko i lowo kodi wok ruwaŋin. Abino bedo jawoth kicar i piny aka kisi nyatoro m'orom kodan je bino nekan.”
GEN.4.15	Kenyo Rwoth owaco rigo ni, “K'ameno! Ka nyatoro moro je onekin, abino culo kwoŋe kwor dibirio.” Aka Rwoth oketho ranyuth kwoŋ Kayin ma gwoko kisi ŋat'oromo gi go wokiri woneki go. 
GEN.4.16	Aka Kayin oeye woko ruwaŋ Rwoth to bedo i lowo m'ilwoŋo ni Nod yuwok ceŋ ma Eden.
GEN.4.17	Kayin obedo gi cege, aka ogamo iye to nywolo wode to cwoko nyinge ni Enoka; aka Kayin ogeto tindi madwoŋ to cwoko gi nyingi wode Enoka. 
GEN.4.18	Enoka olimo wode m'ilwoŋo ni Irad; m'oyido ba Mehuyael. Mehuyael obedo ba Methusael, aka Methusael oyido ba Lamek. 
GEN.4.19	Lamek oyido nitie gi mon ario, Ada kodi Zila. 
GEN.4.20	Ada onywolo Yabal m'obedo kwari ji ma jokwayo dhok aka jobedo i wema. 
GEN.4.21	Nyingi omin Yabal oyido Yabul m'obedo kwari jower ma jogoyo tongol gi madundo. 
GEN.4.22	Zila onywolo Tubal Kayin m'ocwogo gigipiny wok kwoŋ cumin. Nyamin Tubal Kayin oyido ilwoŋo ni Nama.
GEN.4.23	Lamek owaco ri mon pere ni
GEN.4.23	“Ada gi Zila, winjan win: Atieko neko jayac rupiri ogoyan.
GEN.4.24	K'inen kwo abirio ama culo kwor ri nyatoro m'oneki Kayin,
GEN.4.24	Kwo piero abirio g'abirio ama bino culo kwor ka nyatoro onekan.”
GEN.4.25	Adam obedo gi cege kendo, to Eva nywolo wode to waco ni, “Were omiyan wodan ma culo waŋ Abel ma Kayin oneko.” Ameno ocwoko nyinge ni Seth.
GEN.4.26	Seth bende olimo wode to cwoko nyinge ni Enos. I hongo no ama ji jocako lwoŋo nyingi Rwoth maleŋ i lamo.
GEN.5.2	Ocweyo jo ma cwo gi mon aka ocwoko jo ni ji). 
GEN.5.3	Munyo Adam jaoro 130 onywol rigo wode ma cale go, aka ocwoko nyinge ni Seth. 
GEN.5.4	Rumacen Adam okwo doko ma oro 800. Olimo nyithindho man 
GEN.5.5	aka otho munyo jaoro 930.
GEN.5.6	Munyo Seth jaoro 105 onywol rigo wode Enos. 
GEN.5.7	Seth okwo doko ma oro 807. Olimo nyithindho man 
GEN.5.8	aka otho munyo jaoro 912.
GEN.5.9	Munyo Enos jaoro piero abuŋwen, onywol rigo wode Kenan. 
GEN.5.10	Enos okwo doko ma oro 815. Olimo nyithindho man 
GEN.5.11	aka otho munyo jaoro 905.
GEN.5.12	Munyo Enos jaoro piero abirio, onywol rigo wode Mahalalel. 
GEN.5.13	Kenan okwo doko ma oro 840. Olimo nyithindho man, 
GEN.5.14	aka otho munyo jaoro 910.
GEN.5.15	Munyo Mahalalel jaoro piero aucel g'abic, onywol rigo wode Yared. 
GEN.5.16	Mahalalel doko okwo ma oro 830. Olimo nyithindho man 
GEN.5.17	aka otho munyo jaoro 895.
GEN.5.18	Munyo Yared jaoro 162 onywol rigo wode Enoka. 
GEN.5.19	Yared doko okwo ma oro 800. Olimo nyithindho man 
GEN.5.20	aka otho munyo jaoro 962.
GEN.5.21	Munyo Enoka jaoro piero aucel g'abic, onywol rigo wode Methusela. 
GEN.5.22	Enoka obedo iy'acel gi Were ma oro 300 aka olimo nyithindho man 
GEN.5.23	Go otundo oro 365 
GEN.5.24	aka owotho gi Were to rwenyo, rupiri Were otero go.
GEN.5.25	Munyo Methusela jaoro 187 onywol rigo wode Lamek. 
GEN.5.26	Methusela okwo doko ma oro 782. Olimo nyithindho man 
GEN.5.27	aka otho munyo jaoro 969.
GEN.5.28	Munyo Lamek jaoro 182 onywol rigo wode 
GEN.5.29	aka owaco ni, “Wok i lowo ma Rwoth okwoŋo, nyathi me bino kelo riwan gonyirok wok kwoŋ tic mawan matek.” Ameno ocwoko nyinge ni Nowa.
GEN.5.30	Lamek okwo doko ma oro 595. Olimo nyithindho man 
GEN.5.31	aka otho munyo jaoro 777.
GEN.5.32	Rumacen munyo Nowa jaoro 500 onywol rigo wote adek, Semu, Ham kodi Yafeth.
GEN.6.2	aka cwec moro ma polo joneno ni nyir pa ji oyido joŋon, ameno jonywomo paka joyero. 
GEN.6.3	Kenyo Rwoth owaco ni, “Akibino yeyo ji kwo cil gi cil, rupiri jobedo del, to wok pama jokilakwo ma kalo oro miya acel gi piero ario.” 
GEN.6.4	I ndir no, kodi kiri rumacen, oyido nitie ji m'ogaŋere i piny m'oyido jobedo nyithindho ma cwec ma i polo jonywolo gi nyir pa ji. Oyido jomeni, aka joŋeyere.
GEN.6.6	Aka Rwoth owinjo gi rem ni oyido ocweyo ji to ketho jo i piny, aka oramo cunye. 
GEN.6.7	Ameno Rwoth owaco ni, “Abino reyo woko ji m'acweyo wok i piny, kodi ogwaŋe gi winyin, rupiri arem ni acweyo jo.” 
GEN.6.8	To Rwoth oyido winjo maber gi Nowa.
GEN.6.10	Go oyido nitie gi wote adek; Semu, Ham kodi Yafeth. 
GEN.6.11	To ji m'odoŋ je oyido joreco ruwaŋ Were, aka akaka oyido nitie kisi kamoro. 
GEN.6.12	Were oneno piny, aka neni, oyido opoŋ reco rupiri ji je oyido jonigi kwo mareco.
GEN.6.13	Aka Were owaco ri Nowa ni, “Atieko miyere reyo woko gima kwo je. Abino reyo woko jo kicutho rupiri piny opoŋ tim pajo mar'akaka. 
GEN.6.14	Geti ye perin wok kwoŋ mbawo maber; keth'iye kisikin to ifuy'iye gi woko gi odok. 
GEN.6.15	Boro mere wobedi mita 133 laco mere mita piero ario g'ario, aka ŋawirok mere wobedi mita apar g'adek. 
GEN.6.16	Geti wi ye aka iwey hongo ma romo adec mita i dier wi ye gi kisi thenge; aka geti dier ot adek t'iketho dhiot i iye gi thenge. 
GEN.6.17	Akidho dhiro mikula ma pi i piny to reyo woko kisi gima kwo. Kisi gimoro i piny bino tho, 
GEN.6.18	t'abino timo cikirok kodin. Donji i ye gi dhako perin, wotin kodi mon pajo. 
GEN.6.19	Rwaki kisi gima kwo jario i ye ŋey jowokwo; jowobedi ma jacwo gi madhako. 
GEN.6.20	Kisi nger winyo, kisi nger ogwaŋe, kisi nger gima mol i lowo, jario jodonji kodin ŋey ikuri jo makwo. 
GEN.6.21	Bende ter kisi nger cemo riwin kodi jo.” 
GEN.6.22	Nowa otimo paka Were omiyo go or.
GEN.7.1	Kenyo Rwoth owaco ri Nowa ni, “Donji i ye gi peco perin je. Atieko nwaŋo ni in kende am'otire i luse me. 
GEN.7.2	Kwany kisi nger ogwaŋe m'olony ma cwo abirio gi ma mon abirio, to makoc, nyaka jario; ma jacwo gi madhako. 
GEN.7.3	Kwany kisi nger winyo ma cwo abirio gi ma mon abirio. Tim ameno ŋey kisi nger ogwaŋ gi winyo wobedi makwo to doko jonywol i piny. 
GEN.7.4	Rupiri i ndelo abirio wok pama akidho dhiro koth ma lacwe ma odieceŋ piero aŋwen gi wor; ŋey worey woko kisi gima kwo m'acweyo.” 
GEN.7.5	Aka Nowa otimo kisi gima Rwoth omiyo go or ni wotim.
GEN.7.6	Nowa oyido jaoro 600 munyo pi mikula obino i piny. 
GEN.7.7	Aka go gi cege, gi wote kodi mon pajo jodonjo i ye both pi mikula. 
GEN.7.8	Kisi nger ogwaŋe m'olony gi makoc, ma jacwo gi madhako 
GEN.7.9	odonjo i ye gi Nowa paka Were oyido omiyo Nowa or. 
GEN.7.10	Aka rumacen ma ndelo abirio pi mikula obino i piny.
GEN.7.11	Munyo Nowa jaoro 600 k'apar g'abirio i dwe mar'ario, i ndelo no waŋ pi je ma piny omwomere, aka waŋ pi ma pondeponde je oyaw. 
GEN.7.12	Koth ocwe i piny ma odieceŋ piero aŋwen gi wor. 
GEN.7.13	I ndelo no won Nowa gi cege kodi wote adek, Semu, Ham, kodi Yafeth gi mon pajo jodonjo i ye. 
GEN.7.14	Gi jo okadho kisi nger ogwaŋe ma peco gi madudi, mathindho gi madongo, kodi kisi nger winyo. 
GEN.7.15	Ma jacwo gi madhako ma kisi nger gima kwo i ye gi Nowa 
GEN.7.16	paka Were oyido omiyo go or. Kenyo Rwoth ocego thigo yuŋey Nowa.
GEN.7.17	Mikula pi omedere i piny ma ndelo piero aŋwen, aka pi olokere maluth ma romo ye mol. 
GEN.7.18	Pi olokere maluth aka ye omol i wiye. 
GEN.7.19	Olokere maluth swa to umo kiri gote maboyo loyo; 
GEN.7.20	omedere ay cuka otundo mita abirio kalo wi gote. 
GEN.7.21	Kisi gima nitie gi kwo i piny otho; kisi winyo, kisi ogwaŋe, gi kisi nyatoro. 
GEN.7.22	Kisi gima ywe i piny otho 
GEN.7.23	Rwoth oreyo woko kisi gima kwo i piny; ji, ogwaŋe, kodi winyin. Nyaka ma jodoŋ obedo Nowa kodi jom'oyido nitie gi go i ye. 
GEN.7.24	Aka pi obedo i piny ma ndelo 150.
GEN.8.1	To Were poyo Nowa kodi ogwaŋe m'oyido nitie gi go i ye. Aka Were omiyo koyo to kudho i piny to pi cwiyo 
GEN.8.2	Waŋ pi ma piny gi pondeponde ocegi, aka koth ocoki 
GEN.8.3	to pi cwiyo moth ma ndelo 150. 
GEN.8.4	I ndelo mar'abirio ma dwe mar'abirio ye ocungo wi got Ararat. 
GEN.8.5	Pi omedere cwiyo tundo i dwe mar'apar. I ndelo marapena ma dwe mar'apar kisul gote oneno.
GEN.8.6	Rumacen ma ndelo piero aŋwen Nowa oyawo dirisa 
GEN.8.7	aka odhiro agak woko. Agak k'ogiki, to omedere kiwaya thoko cuka pi othwo wok i piny. 
GEN.8.8	Kenyo Nowa odhiro akuru neno ka pi ocwiyo, 
GEN.8.9	to paka akuru k'onwaŋo kapie, ogik bonge i ye rupiri oyido fodi pi k'ocwiyo. Ameno Nowa otelo cinge to rwako go i ye. 
GEN.8.10	Nowa okuro ma ndelo abirio to kendo dhiro akuru. 
GEN.8.11	Akuru ogik bonge othieno gi boke yath manumu ma yath m'ilwoŋo ni oliv. Ameno Nowa oŋeyo ni pi oyido ocwiyo piny.
GEN.8.12	Kenyo Nowa doko okuro ndelo abirio to doko dhiro akuru; akuru rume k'odwoko.
GEN.8.13	Munyo Nowa jaoro 601 i ndelo marapena ma dwe marapena pi oyido othwo woko. Nowa ohalo woko gim'oumo ye to ŋiyo, aka neni wi lowo oyido othwo. 
GEN.8.14	Ka ndelo piero ario g'abirio ma dwe mar'ario piny oyido othwo.
GEN.8.15	Kenyo Were owaco ri Nowa ni, 
GEN.8.16	“Wok woko i ye gi dhako perin, wotin kodi mon pajo. 
GEN.8.17	Wok gi winyin kodi ogwaŋe ŋey jowonywol joywore i piny.” 
GEN.8.18	Ameno Nowa owok i ye gi cege kodi wote kodi mon pajo. 
GEN.8.19	Ogwaŋe je kodi winyin jowok i ye i kitipin ma nger pajo.
GEN.8.20	Kenyo Nowa ogeto ri Rwoth migam aka okwanyo acel kwoŋ kisi ogwaŋ gi winyo m'olony to waŋo je paka cowirok i wi migam. 
GEN.8.21	Kur ma cowirok osangala Rwoth to waco i cunye ni, “Doko akibino kwoŋo piny kwoŋbedo ji, rupiri wok i thino pajo paro pajo reco. Doko akibino reyo kisi cwec makwo paka atimo. 
GEN.8.22	Paka piny nitie, bino bedo ndir ma cwoyo gi ndir ma keco, ndir ma ŋico gi lietho, ndir ma ceŋ gi koth, odieceŋ gi wor.”
GEN.9.2	Ogwaŋe je gi winyin kodi rec jowobedi gi lworo riwin. Aketho joje i cingi win. 
GEN.9.3	Kisi gima wotho makwo bino bedo cemo riwin, kodi yen manyaboke pendi. Amiyo win joje paka cemo. 
GEN.9.4	Kwanyowoko, gimoro acel ma wikiripi timo, acamo riŋo manitie remo; akwero rupiri kwo nitie i remo. 
GEN.9.5	Ka nyatoro okwanyo kwo, ibino miyo go gir'acula. Abino miyo gir'acula ma tho ri ogwaŋ ma kwanyo kwo pa nyatoro. 
GEN.9.6	Ji ocwey jo i cal pa Were, riameno ŋata neko acel kwoŋ jo bende ŋatiman bino neko go.”
GEN.9.8	Kenyo Were owaco ri Nowa kodi wote ni, 
GEN.9.9	“Neni, atimo cikirok gi win kodi nyikway win, 
GEN.9.10	kodi kisi gima kwo; winyin je kodi ogwaŋe, kodi kisi gim'owoki i ye gi win. 
GEN.9.11	Atimo cikirok paran gi win ni doko akibino reyo gigipiny makwo gi mikula, aka doko mikula kilareyo piny. 
GEN.9.12	Paka ranyuth ma cikirok ma cil gi cil ma timo gi win me, kodi gima kwo je; 
GEN.9.13	Aketho lifudo i pondeponde. Meno bino bedo ranyuth ma cikirok paran gi piny gibe. 
GEN.9.14	Kisi k'akelo pondeponde i wi piny to lifudo neno i pondeponde, 
GEN.9.15	Abino poyo cikirok paran manitie i dier an gi win kodi kisi gima kwo je nike mikula doko kilareyo woko kisi gima nitie gi kwo. 
GEN.9.16	Ka lifudo oneno i pondeponde, Abino ŋiyo t'apoyo cikirok paran ma cil gi cil i dier an gi kisi gima kwo je i piny. 
GEN.9.17	Me ranyuth ma cikirok m'atimo i dier an kodi gima kwo je manitie i piny.”
GEN.9.18	Wot Nowa ma jowok i ye jobedo Semu, Ham, kodi Yafeth. (Ham oyido obedo ba Kanan). 
GEN.9.19	Wot Nowa me ama jobedo kwari ji je ma piny.
GEN.9.20	Nowa am'obedo jafur marapena. Go opidho ndelo vini 
GEN.9.21	aka omadho vini to mer, aka oriere i wema pere kinyoro. 
GEN.9.22	Munyo Ham ba Kanan oneno kinyoro pa bamere, okidho to waco ri wutmin go ario. 
GEN.9.23	Kenyo Semu kodi Yafeth jokidho jokwanyo nanga, joketho i goki jo aka jowotho aŋey to joumo kinyoro pa bajo. Oyido jowiro waŋ gin aka jok'oneno kinyoro pa bajo. 
GEN.9.24	Munyo Nowa ocew ma milengela to ŋeyo gima wode mathin otimo rigo, 
GEN.9.25	owaco ni,
GEN.9.25	“Akwoŋo Kanan!
GEN.9.25	Go bino bedo ŋeca pa wutmin go.
GEN.9.26	Abino miyo Semu silwany gi Rwoth, Were paran!
GEN.9.26	Kanan bino bedo ŋeca pa Semu.
GEN.9.27	Weyi Were womiy Yafeth nyay!
GEN.9.27	Weyi nyikwaye jowobedi gi ji pa Semu!
GEN.9.27	Aka Kanan bino bedo ŋeca pa Yafeth.”
GEN.9.28	Rumacen ma mikula, Nowa okwo ma oro 350 
GEN.9.29	aka otho munyo jaoro 950.
GEN.10.1	Me nyikway wot Nowa. Jadek jolimo wot jo rumacen ma pi mikula.
GEN.10.2	Wot Yafeth oyido; Goma, Magog, Maday, Yavan, Tubal, Mesek, kodi Tiras. 
GEN.10.3	Wot Goma oyido; Asikenaz, Rifath kodi Togarma. 
GEN.10.4	Wot Yavan oyido; Elisa, Tarsis, Kitim, kodi Dodanim. 
GEN.10.5	Jo jobedo kwari ji ma jobedo i thengi pi kodi i kigoda. Me nyikway Yafeth, jobedo ji ma nono pajo opokere gi piny pajo, aka joluwo dhodhok m'opokere.
GEN.10.6	Wot Ham oyido; Ethopiya, Misir, Libia, kodi Kanan. 
GEN.10.7	Wot Ethopiya oyido; Seba, Havila, Sabita, Rama, kodi Sabiteka. Wot Rama oyido; Seba kodi Dedan. 
GEN.10.8	Ethopiya oyido ba Nimrod m'obedo jadwar matek marapena i piny. 
GEN.10.9	Gi kony pa Rwoth go oyido obedo jadwar madwoŋ, aka am'omiyo ji jowaco ni, “Weyi Rwoth wolokin jadwar madwoŋ paka Nimrod!” 
GEN.10.10	Cakirok ma ker pere oyido obedo Babel, Erek, kodi Akad, joje i lowo ma Sinar (Babilon). 
GEN.10.11	Wok i lowo no okidho Asiria aka ogeto tindi madongo Ninivi, Rehoboth Ir, Kala, 
GEN.10.12	kodi Resen manitie i dier Ninivi kodi tindi madwoŋ swa Kala.
GEN.10.13	Misir obedo ba Ludim, Anamim, Lehab, Nafituhim, 
GEN.10.14	Pathirusim, Kasluhim ma Jofilistia jowok, kodi Kafitorim.
GEN.10.15	Wot Kanan oyido; Sidon okayo pere kodi Heth, 
GEN.10.16	Joyebus, Joamor, jo Girigac, 
GEN.10.17	Johivi, Joarikit, Josinit, 
GEN.10.18	Joarivad, Jozerama, kodi Johamath. Rumacen nonin ma Kanan m'opokere joywere woko 
GEN.10.19	cuka adec pajo otundo wok Sidon yupiny Gerar cegin gi Gaza, kodi yuwok ceŋ kidho Sodom, Gomora, Adama, kodi Zeboyim cegin gi Lasa. 
GEN.10.20	Me wot Ham gi pecin pajo, dhodhok pajo, lowo pajo, kodi piny pajo.
GEN.10.21	Semu omin Yafeth makayo ma bende ba nyithindho pa Eber, onywol rigo nyithindho man. 
GEN.10.22	Wot Semu oyido; Elam, Asur, Aripakisadi, Lud, kodi Aram. 
GEN.10.23	Wot Aram oyido; Uz, Hul, Gether, kodi Masi. 
GEN.10.24	Aripakisadi obedo ba Sela, aka Sela obedo ba Eber. 
GEN.10.25	Eber olimo wote ario; Peleg
GEN.10.26	Jokitan obedo ba Almodad, Selef, Hazarimaveth, Jera, 
GEN.10.27	Hadoram, Uzal, Dikila, 
GEN.10.28	Obal, Abimel, Seba, 
GEN.10.29	Ofir, Havila, kodi Yobab. Joje oyido wot Yoktan. 
GEN.10.30	Adec ma jobed'iye ocako Mesa yo Sefari kiri i piny matendere yuwok ceŋ. 
GEN.10.31	Me wot Semu gi pecin pajo, dhodhok pajo, lowo pajo, kodi piny pajo.
GEN.10.32	Me je pecin pa wot Nowa, cungo kwoŋ bacere pajo, i piny pajo; aka wok kwoŋ jo nonin oywore i piny rumacen ma mikula.
GEN.11.1	Onyo ji ma piny gibe oyido jonitie gi dhodhok acel gi wac manok. 
GEN.11.2	Aka paka jotuk wok yuwok ceŋ, jonwaŋo kama k'obedo tendere i lowo ma Sinar aka jobedo kenyo. 
GEN.11.3	Aka jowaco wegi ni, “Biye win wagoy matafal, aka wawaŋ jo matek.” Ameno jobedo gi matafal ma geto gi odok ma riwo kanyacel. 
GEN.11.4	Aka jowaco wegi ni, “Weyi wageti tindi madwoŋ gi ot acurcur ma tundo i pondeponde, ŋey wayiki nyingi wan aka wakiri waywore i piny gibe.”
GEN.11.5	Aka Rwoth oloro piny to neno tindi madwoŋ kodi ot acurcur ma wot ji oyido jogeto. 
GEN.11.6	Aka Rwoth owaco ni, “Neni, jobedo ji acel aka joluwo dhodhok acel kende; me nyaka cakirok ma gima jokidho timo. Jolacegin cako timo gima jomito je! 
GEN.11.7	Weyi wakidhi piny aka wanywow dhodhok pajo ŋey jokiri jowoniaŋere.” 
GEN.11.8	Ameno Rwoth okedho jo i piny gibe aka joweyo geto tindi madwoŋ. 
GEN.11.9	Riameno olwoŋi tindi madwoŋ no ni Babel rupiri kenyo Rwoth onywowo dhodhok ma piny gibe; aka kenyo Rwoth okedho ji i piny gibe.
GEN.11.10	Me nyikway Semu. Munyo Semu jaoro 100 onywol rigo wode Aripakisadi oro ario rumacen ma pi mikula; 
GEN.11.11	rumacen go okwo ma oro 500 aka olimo nyithindho man.
GEN.11.12	Munyo Aripakisadi jaoro piero adek g'abic, onywol rigo wode Sela 
GEN.11.13	rumacen go okwo ma oro 403 aka olimo nyithindho man.
GEN.11.14	Munyo Sela jaoro piero adek, onywol rigo wode Eber; 
GEN.11.15	rumacen go okwo ma oro 403 aka olimo nyithindho man.
GEN.11.16	Munyo Eber jaoro piero adek g'aŋwen onywol rigo wode Peleg; 
GEN.11.17	rumacen go okwo ma oro 430 aka olimo nyithindho man.
GEN.11.18	Munyo Peleg jaoro piero adek onywol rigo wode Reu; 
GEN.11.19	rumacen go okwo ma oro 209 aka olimo nyithindho man.
GEN.11.20	Munyo Reu jaoro piero adek g'ario, onywol rigo wode Serug; 
GEN.11.21	rumacen go okwo ma oro 207 aka olimo nyithindho man.
GEN.11.22	Munyo Serug jaoro piero adek, onywol rigo wode Nahor; 
GEN.11.23	rumacen go okwo ma oro 200 aka olimo nyithindho man.
GEN.11.24	Munyo Nahor jaoro piero ario g'abuŋwen onywol rigo wode Tera; 
GEN.11.25	rumacen go okwo ma oro 119 aka olimo nyithindho man.
GEN.11.26	Munyo Tera jaoro piero abirio, onywol rigo Abram, Nahor, kodi Haran.
GEN.11.27	Onyo me nyikway Tera. Tera oyido ba Abram, Nahor, Haran; aka Haran oyido ba Loti. 
GEN.11.28	Haran open tho ri bamere Tera i piny pere ma nywolirok, i Ur pa Jokaldin. 
GEN.11.29	Aka Abram onywomo Saray, aka Nahor onywomo Mika, nyar Haran, m'oyido bende obedo ba Isaka. 
GEN.11.30	Saray oyido kinywol; aka oyido ongoye gi nyithindho.
GEN.11.31	Tera okwanyo wode Abram, kodi nyakware Loti wod pa Haran, gi Saray ciwode to kanyacel joweyo Ur pa Jokaldin aka jokidho i piny Kanan to jobedo kenyo. 
GEN.11.32	Tera otho munyo jaoro 205.
GEN.12.2	Abino miyin nyikwayin kweth, aka jobino lokirok piny madwoŋ. Abino miyin silwany t'aloko nyingin madwoŋ, ŋey ibedi jasilwany. 
GEN.12.3	Abino miyo silwany jono ma jomiyin silwany; t'abino kwoŋo jono ma jokwoŋin. Aka wok kwoŋin piny je bino limo silwany.”
GEN.12.4	Ameno Abram okadho paka Rwoth owaco rigo; aka okadho gi Loti. Abram oyido jaoro piero abirio g'abic munyo oeye Haran. 
GEN.12.5	Abram okadho gi cege Saray, Loti wod p'omin, lim pere je m'oyido jotieko coko kodi ŋecin pere; aka joay kadho i piny Kanan.
GEN.12.5	Munyo jotundo i Kanan, 
GEN.12.6	Abram owotho i lowo no aka otundo i Kabedo Maleŋ i Sekem i tiendi yath maleŋ m'ilwoŋo ni More. I hongo no Jokanan oyido fodi jobedo i lowo no. 
GEN.12.7	Rwoth omenyere ri Abram aka owaco ni, “Ri nyikwayin, Abino miyo lowo me.” Ameno Abram ogeto kenyo ri Rwoth m'omenyere rigo migam. 
GEN.12.8	Rumacen okidho yupiny ma piny matendere yuwok ceŋ ma tindi madwoŋ Bethel aka ogero wema pere i dier Bethel yupodho ceŋ kodi Ay yuwok ceŋ. Kenyo go ogeto migam to lamo Rwoth. 
GEN.12.9	Aka Abram omedere ka kidho yupiny ma Kanan.
GEN.12.10	Onyo kec oyido nitie i Kanan; aka oyido kec swa ma Abram oloro piny i Misir bedo kenyo ma hongo moro. 
GEN.12.11	Munyo go cegin donjo Misir, owaco ri cege Saray ni, “Aŋeyo paka ibedo dhako maŋon swa anena; 
GEN.12.12	aka ka Jomisir jonenin jobino waco ni, ‘Me cege.’ Kenyo jobino nekan, to joweyin makwo. 
GEN.12.13	Waci nike ibedo nyamin an; kenyo ro in jokibino nekan aka to joteran maber.” 
GEN.12.14	Munyo joŋado kew to jodonjo i Misir, Jomisir joneno ni Saray oyido ŋon swa. 
GEN.12.15	Aka munyo jodhum pa Farawo joneno go, jopako go ri Farawo. Ameno oter go i cel pa kere pere. 
GEN.12.16	Aka ro Saray, Farawo otero Abram maber to miyo go rombo, diegi, dhok, punde, ŋecin, kodi ŋamia.
GEN.12.17	To rupiri Farawo oyido otero Saray, Rwoth odhiro thoyamo madwoŋ kwoŋ Farawo kodi ji pere i cel pa kere. 
GEN.12.18	Kenyo Farawo olwoŋo Abram aka openjo go ni, “Me aŋo m'itimo ran? Raŋo ikiwaco ran nike go oyido obedo cegin? 
GEN.12.19	Raŋo iwaco nike go nyamin in t'atero go paka dhako paran? Onyo ee dhako perin, ter go aka kadhi!” 
GEN.12.20	Aka Farawo omiyo cwo pere cik aka jotero Abram to joketho go woko ma Misir, kanyacel gi cege kodi kisi gim'oyido nitie gine.
GEN.13.1	Ameno Abram okadho yumalo wok Misir kodi cege gi kisi gimoro m'oyido nitie gine, to Loti kadho gine yupiny. 
GEN.13.2	Abram oyido oŋaŋ swa; nitie gi rombo, diegi, dhok, kiri gi feza gi zahabu. 
GEN.13.3	Kenyo go oeye kenyo aka okadho yo Bethel, i kabedo ma go oyido oger'iye wema pere i cakirok i dier Bethel gi Aya; 
GEN.13.4	kenyo go oyido oget'iye migam, aka olamo Rwoth kenyo.
GEN.13.5	Loti bende oyido nitie gi rombo, diegi, dhok, gi peco pere won kodi ŋecin. 
GEN.13.6	Ameno lowo oyido kirom jario bedo kanyacel rupiri oyido jonitie g'ogwaŋe madit. 
GEN.13.7	Aka dhaw ocakere i dier jokwath dhok pa Abram kodi jokwath dhok pa Loti. I hongo no Jokanan kodi Joperiz oyido fodi jobedo i lowo no.
GEN.13.8	Kenyo Abram owaco ri Loti ni, “Wabedo wade, aka kiripi ni cwo paran g'aperin jowodhaw. 
GEN.13.9	Riameno weyi wapokere. Yer adec ma lowo m'imito; aka an abino kadho racuc, to in ikadho racam.”
GEN.13.10	Loti otiŋo waŋe malo to neno milelo Yordan nger m'oyido nitie gi pi kweth paka ndelo pa Rwoth, paka lowo ma Misir yo Zowar. Me oyido mafodi Rwoth k'oreyo Sodom gi Gomora. 
GEN.13.11	Ameno Loti oyero milelo Yordan je rigo won, aka Loti okidho yuwok ceŋ; aka ameno apaka jario jopokere. 
GEN.13.12	Abram obedo i lowo ma Kanan, aka Loti i tindi madongo ma milelo aka ocoro wema pere kiri cegin gi Sodom. 
GEN.13.13	Onyo cwo ma Sodom oyido jokidakana, aka jotimo reco madongo kwoŋ Rwoth.
GEN.13.14	Rumacen munyo Loti otieko pokirok gi go, Rwoth owaco ri Abram ni, “Tiŋi waŋin malo, aka iŋiy maber gi kam'initie iye i kisi thenge. 
GEN.13.15	Kole lowo m'ineno no je abino miyin gi nyikwayin 
GEN.13.16	Abino miyin nyikwayin madit pa fukefuke ma lowo; ŋey ka nyatoro nyalo kwano fukefuke ma lowo, nyikwayin bende nyalo kwanere. 
GEN.13.17	Ay, iwothi i lowo gipi, rupiri akidho miyin gikululu.” 
GEN.13.18	Ameno Abram okodo wema pere, aka obino to bedo cegin gi olwa pa Mamire i Hebron; aka kenyo ogeto ri Rwoth migam.
GEN.14.1	Kerin aŋwen, Amirafel ma Babilon, Ariok kere ma Elasar, Kedorilaomer ma Elam, kodi Tidal ma Goyim 
GEN.14.2	jokidho lweny gi kerin abic man; Bera ma Sodom, Birisa ma Gomora, Sinab ma Adima, Semeberi ma Zeboyim, kodi kere ma Bela (meno Zowar). 
GEN.14.3	Kerin abic me oyido joriwere i milelo ma Sidim (nam ma cumbi). 
GEN.14.4	Jo oyido jonitie i dhum pa Kedorilaomer ma oro apar g'ario, to i oro mar'apar g'adek jokwero dhum pere gi mbaka. 
GEN.14.5	I oro mar'apar g'aŋwen Kedorilaomer obino gi kerin m'oyido nitie gine aka jokengila Refayim ma Asiteroth Karnayim, Zuzim ma Ham, Joemim ma Save Kiriathayim, 
GEN.14.6	kodi Johori i gote ma Edom, aka joriemo jo tundo kiri Elparan. 
GEN.14.7	Kenyo jowire aka jobino Kades to jomako piny pa Joamalek kodi apa Joamor m'oyido jobedo i Hazazon Tamar.
GEN.14.8	Kenyo kerin ma Sodom, Gomora, Adima, Zeboyim, kodi Bela jowok aka joriwere ri lweny i milelo ma Sidim aka jolwenyo 
GEN.14.9	gi kerin ma Elam, Goyim, Babilon, kodi Elasar; kerin abic gi kerin aŋwen. 
GEN.14.10	Milelo oyido opoŋ buce, aka munyo kerin ma Sodom gi Gomora jotemo ringo wok i lweny, jopodh'iye; to kerin adek ma jodoŋ joringo wi gote. 
GEN.14.11	Kerin aŋwen jokwanyo kisi gimoro i Sodom gi Gomora, kiri gi cemo to jokadho yo pajo. 
GEN.14.12	Loti wod p'omin Abram m'oyido bedo Sodom bende okadhi gine kiri gi lim pere.
GEN.14.13	To jacwo m'oyido okwale okidho to waco ri Abram Jayuda m'oyido bedo cegin gi yen pa Mamire Jamoor. Mare gi wutmin go Esikol gi Aner oyido joriwere gi Abram. 
GEN.14.14	Munyo Abram owinjo ni omaki wod p'omin paka jajiera lweny, olwoŋo kanyacel cwo ma jolweny i kambi pere, joje 318 aka joriemo kerin aŋwen kiri Dan. 
GEN.14.15	Kenyo go opoko cwo pere i kitipin, aka omonjo jakwor wor to kengila jo. Oriemo jo kiri Hoba, yumalo ma Damasiko 
GEN.14.16	aka odwoko gi gigipiny je m'oyido onyaga. Go bende odwoko gi wod p'omin gi lim pere, kanyacel gi mon kodi ji man.
GEN.14.17	Munyo Abram odwoko wok kikengila Kedorilaomer kodi kerin m'oyido nitie gi go, kere ma Sodom owok romo gi go i milelo ma Save (ma bende ilwoŋo ni milelo pa kere). 
GEN.14.18	Aka Melikizedek, m'oyido kere ma Salem aka bende jacway ri Were Madwoŋ Maloyo okelo mugat gi vini ri Abram, 
GEN.14.19	omiyo go silwany, aka owaco ni, “Weyi Were Madwoŋ Maloyo, m'ocweyo polo gi piny womiy Abram silwany 
GEN.14.20	Weyi Were Madwoŋ Maloyo m'omiyin loyo kwoŋ jokwor perin wopak!” Aka Abram omiyo Melikizedek acel wiy apar ma kisi gima jonyaga.
GEN.14.21	Kere ma Sodom owaco ri Abram ni, “Doŋ gi gigipiny, to miyan ji paran je.”
GEN.14.22	Abram odwoko ni, “Akwoŋere ruwaŋ Were Madwoŋ Maloyo, Jacwec ma polo gi piny, 
GEN.14.23	nike akibino kwanyo uzi kosa thol ngato kosa gimoro perin je nyaka iwaci ni, ‘Aŋat'amiyo Abram bedo m'oŋaŋ’ 
GEN.14.24	Akibino kwanyo gimoro je, kwanyo woko gima cwo paran jocamo. To weyi Aner, Esikol, kodi Mamire jowokwany pok pajo.”
GEN.15.1	Rumacen ma gigipiny me, wac pa Rwoth obino ri Abram i menyirok ni, “Ikir'ilwor Abram, abedo kwot perin, kemba perin bino bedo madwoŋ.”
GEN.15.2	To Abram odwoko ni, “Awi Rwoth Were, aŋo m'inomiyan m'angoye gi nyathi, aka Elieza ma Damasiko ama lalunjo peco paran? 
GEN.15.3	Neni, ikimiyan nyithindho, aka ŋeca m'onywol i ot paran ama lalunjan.”
GEN.15.4	Aka neni, wac pa Rwoth obino rigo ni, “Ŋeca me Elieza ama kilalunjin; wodin won ama lalunjin.” 
GEN.15.5	Rwoth otero go woko aka owaco ni, “Ŋiy pondeponde, aka kwan micalin, k'inyalo kwano jo; ameno apaka nyikwayin jolabedo.”
GEN.15.7	Kenyo Rwoth owaco rigo ni, “An abedo Rwoth m'otelin wok Ur i Babilon, bino miyin lowo me paka aperin.”
GEN.15.8	To Abram openjo ni, “Awi Rwoth Were, anoŋey nedi ni bino bedo aparan?”
GEN.15.9	Rwoth odwoko ni, “Keli ran rwath dhiaŋ ma jaoro adek, diel, gi rombo, joje ma jo oro adek, kodi akuru gi njiwa.” 
GEN.15.10	Aka Abram okelo ogwaŋe mere to ŋado i diere, aka oketho kisi adec to ŋiyo nyawote; to winyin mere go k'oŋado. 
GEN.15.11	Acut jobino kwoŋ delkwoŋ jo, to Abram oriemo woko jo.
GEN.15.13	Kenyo Rwoth owaco rigo ni, “Ŋey adieri nike nyikwayin jobino bedo i lowo pa jopath i lowo ma k'obedo apajo, aka jobino bedo ŋecin t'itero jo gi gwayo ma oro 400. 
GEN.15.14	T'abino thumo banja ri piny ma jolatic rigo, aka rumacen jobino wok gi lim madwoŋ. 
GEN.15.15	To ri in mere, ibino tho i oro m'otegino, i siem t'iyikin. 
GEN.15.16	Aka jobino dwoko ka i luse mar'aŋwen; rupiri Joamor fodi jok'otimo kidakana ma joripo limo gir'acula.”
GEN.15.17	Munyo waŋceŋ otieko podho, aka piny oyido col, neni, dak manitie mac ma yiro wok'iye kodi cuk mac oluwo i dier mumin mar'ogwaŋe. 
GEN.15.18	I ndelo no Rwoth otimo cikirok gi Abram ka waco ama: Ri nyikwayin abino miyo lowo me, wok i malawa ma Misir tundo i malawa madwoŋ, Yufrete, 
GEN.15.19	lowo pa Jokena, Jokeniz, Jokadimon, 
GEN.15.20	Johiti, Joperiz, Jorefayim, 
GEN.15.21	Joamor, Jokanan, Jogirigas, kodi Joyebus.
GEN.16.1	Onyo Saray, cipa Abram oyido k'onywol nyithindho. To oyido nitie gi ŋeca ma Jamisir m'ilwoŋo ni Hagar. 
GEN.16.2	Aka Saray owaco ri Abram ni, “Neni pama, Rwoth ocieran nywol. Raŋo ikibedi gi ŋeca paran? Nyalo bedo ni anyalo limo nyithindho luwo i go.” Aka Abram oyere gi gima Saray owaco. 
GEN.16.3	Ameno rumacen ma Abram bedo i Kanan ma oro apar, Saray, cipa Abram okwanyo Hagar Jamisir ŋeca pere, aka omiyo Abram paka cege. 
GEN.16.4	Abram onindo gi Hagar, aka ogamo iye. Munyo Hagar oniaŋ nike yac, ocako noro to cayo Saray.
GEN.16.5	Aka Saray owaco ri Abram ni, “Obedo komo perin ka Hagar cayan. An won aŋat'amiyin ŋeca paran; aka cuka go niaŋ ni ogamo iye, oŋiyan gi cay. Weyi Rwoth wothum banja i dier an kodin!”
GEN.16.6	To Abram owaco ri Saray ni, “Neni, ŋeca perin nitie i meni perin, tim gi go gim'imito.” Kenyo Saray otero Hagar gi gero to Hagar ringo.
GEN.16.7	Malaika pa Rwoth onwaŋo Hagar cegin gi waŋ pi ma mol i thim i yo ma kidho Sur. 
GEN.16.8	Aka owaco ni, “Hagar ŋeca pa Saray, iwok yukune aka ikidho kune?”
GEN.16.8	Hagar odwoko ni, “Aringo kwoŋ dhakodwoŋ paran.”
GEN.16.9	Malaika pa Rwoth owaco rigo ni, “Gik bongi dhakodwoŋ perin, aka ibedi ŋeca pere. 
GEN.16.10	Abino miyin nyikwayin kweth m'ongoye ŋata bino nyalo kwano jo. 
GEN.16.11	Neni, ikidho nywolo wodin, aka ilacwoko nyinge ni Isimayil;
GEN.16.12	To wodin bino bedo paka punda madudi. Go bino gwenyirok gi kisi nyatoro, aka kisi nyatoro bino gwenyirok gi go. Go bino bedo bor gi wade pere.”
GEN.16.13	Ameno Hagar olwoŋo Rwoth m'oluwo gi go ni, “Were ma Neno.” Ato go owaco ni, “Adieri aneno Were aka fodi doko akwo rumacen ma neno go!” 
GEN.16.14	Riameno waŋ pi no olwoŋi ni Berlahayroi
GEN.16.15	Hagar onywolo ri Abram wode, aka Abram ocwoko nyinge ni Isimayil. 
GEN.16.16	Abram oyido jaoro piero aboro g'aucel i hongo no.
GEN.17.1	Munyo Abram jaoro piero abuŋwen g'abuŋwen, Rwoth omenyere rigo aka owaco rigo ni, “An Were Majameni je; winjan, aka noknok tim gi tiro. 
GEN.17.2	Abino timo cikirok paran i dier an kodin, t'amiyin nyikwayin kweth.” 
GEN.17.3	Kenyo Abram okule piny gi nyime; aka Were owaco rigo ni, 
GEN.17.4	“Neni, atimo cikirok me kodin: Acikin n'ibino bedo kwari nonin kweth. 
GEN.17.5	Doko nyingin k'olwoŋ ni Abram, to ni Abraham
GEN.17.6	Abino miyin nyikwayin kweth, aka megi jobino bedo kerin. Ibino bedo gi nyikwayin kweth aka jobino timo nonin.”
GEN.17.8	Abino miyin gi nyikwayin lowo ma kama pama ibed'iye japath. Lowo je ma Kanan bino bedo apa nyikwayin cil gi cil; aka abino bedo Were pajo.”
GEN.17.9	“Paka ri in, ilakuro cikirok paran kodin, in kiri gi nyikwayin i luse ma yuwaŋe. 
GEN.17.10	Me a cikirok paran ma in gi nyikwayin wiripo kuro; kisi jacwo ripo thumirok. 
GEN.17.11+GEN.17.12	Wok pama kadho yuwaŋe wiripo thumo kisi nyathi majayac ka ja ndelo aboro, kiri gi ŋecin m'onywol pecin mewin, kodi ŋecin m'onyew wok bongi jopath. Me bino bedo ranyuth ma cikirok i dier win kodan. 
GEN.17.13	Kisi nyatoro ripo thumirok, aka me bino bedo ranyuth ma neno ni cikirok paran kodin obedo ma cil gi cil. 
GEN.17.14	Jacwo moro je ma k'othumere k'okwanere paka acel kwoŋ ji paran, rupiri go k'okuro cikirok kodan.”
GEN.17.15	Aka Were owaco ri Abraham ni, “Paka ri Saray cegin, wok pama nyingi go obedo Sara. 
GEN.17.16	Abino miyo go silwany, aka abino miyin wodin luwo i go. Abino miyo go silwany aka go bino bedo yok piny kweth; kerin jobino wok kwoŋ go.”
GEN.17.17	Kenyo Abraham okule piny gi nyime aka onyero to waco ni, “Jacwo bende nyalo limo nyathi munyo jaoro 100? Sara nyalo nywolo nyathi i oro piero abuŋwen?” 
GEN.17.18	Aka Abraham owaco ri Were ni, “Raŋo ikiwey Isimayil wolunjan?”
GEN.17.19	To Were owaco ni, “Be, cegin Sara bino nywolo rin wodin, aka ibino cwoko nyinge ni Isaka. Abino timo cikirok paran gi go paka cikirok ma cil gi cil ri nyikwaye. 
GEN.17.20	Paka ri Isimayil, atieko winjo kwac perin; neni, abino miyo go silwany t'amiyo go nyithindho kweth gi nyikwaye kweth. Go bino bedo ba wot kere apar g'ario, aka alatimo piny madwoŋ wok i go. 
GEN.17.21	T'abino timo cikirok paran gi Isaka, ma Sara lanywolo rin i hongo me i oro ma bino.”
GEN.17.22	Munyo Were otieko luwo gi Abraham, okadho.
GEN.17.23	Kenyo Abraham okwanyo wode Isimayil, ŋecin ma cwo m'onywol i ot pere gi m'onyew gi pesa kodi cwo je ma ot pere aka othumo jo. 
GEN.17.24	Abraham oyido jaoro piero abuŋwen g'abuŋwen munyo othum go, 
GEN.17.25	aka Isimayil oyido jaoro apar g'adek. 
GEN.17.26	Joje jothumere i ndelo acel, 
GEN.17.27	kanyacel gi ŋecin ma ot pa Abraham.
GEN.18.1	Rwoth omenyere ri Abraham kama go oyido obed'iye i tiendi olwa pa Mamire. Abraham oyido obedo i dhiot ma wema pere i lietho ma ndelo. 
GEN.18.2	Otiŋo waŋe malo aka oneno cwo adek jocungo i nyime. Tekin go neno jo, oringo wok i dhiot ma wema kidho jolo jo, aka obwonere to kule piny 
GEN.18.3	to waco ni, “Rwoth paran, k'inen anwaŋo wor ruwaŋin, ikir'ikali ŋeca perin. 
GEN.18.4	Weyi wokel nyaka pi mathi ilwoki tiendin, aka iywomere i tiendi yath me, 
GEN.18.5	k'aomo ye cemo moro, ŋey wodwoki rin meni aka nyaka imedere gi woth perin paka itieko bino bongi ŋeca perin.”
GEN.18.5	Jodwoko ni, “Tim paka iwaco.”
GEN.18.6	Abraham oredo i wema aka owaco ri Sara ni, “Kwany piyo kutiya ma moko perin maber, aka itedi mugat.” 
GEN.18.7	Aka Abraham doko oyombere i kigo dhok pere, okwanyo rwath macwe, aka omiyo ŋeca pere m'oredo yiko. 
GEN.18.8	Kenyo go okwanyo mo dhiaŋ, cak, gi rwath m'oyido oyiki, aka oketho ruwaŋ jo; aka go ocungo cegin gi jo munyo jocemo.
GEN.18.9	Kenyo jopenjo go ni, “Nikune dhako perin Sara?”
GEN.18.9	Abraham odwoko ni, “Go nitie i wema.”
GEN.18.10	Sara oyido winjo i dhiot wema yuŋey go 
GEN.18.11	Onyo Abraham gi Sara oyido jotieko ti, aka Sara oyido otieko weyo neno dwe. 
GEN.18.12	Ameno Sara onyero ka waco ama: Pama atieko ti, aka cworan bende oti, fodi bende anyalo winjo cwe ma bedo gi cworan!
GEN.18.13	Kenyo Rwoth openjo Abraham ni, “Raŋo Sara onyero to waco ni, ‘Bende anonywol nyathi majayac!’ 
GEN.18.14	Nitie gimatek ri Rwoth? I hongo m'oyerere abino dwoko bongin i oro ma bino, aka Sara bino bedo gi nyathi majayac.”
GEN.18.15	To rupiri Sara oyido lworo omako, okwedere ka waco ni, “Akinyero.”
GEN.18.15	Rwoth odwoko ni, “Be, inyero.”
GEN.18.16	Kenyo cwo no joay, aka joŋiyo yu Sodom, to Abraham bende kadho gi jo kwaŋo jo i yo pajo. 
GEN.18.17	To Rwoth waco ni, “Akibino kano kwoŋ Abraham gim'acegin timo, 
GEN.18.18	rupiri aneno ni go bino lokirok nono madwoŋ aka manitie meni, aka nonin je ma piny jobino limo silwany luwo i go. 
GEN.18.19	Atieko yero go ni wogwok nyithindho pere gi nyikwaye luwo yo pa Rwoth ka jotimo tiro, ŋey Rwoth wokel rigo gim'otieko ciko.”
GEN.18.20	Kenyo Rwoth owaco ri Abraham ni, “Rupiri iasa ywak gi Sodom kodi Gomora, aka reco pajo dwoŋ, 
GEN.18.21	abino loro neno k'inen jotimo paka iywaki gi jo; aka ka be, abino ŋeyo.”
GEN.18.22	Kenyo cwo ario jowire wok kenyo, aka jokidho yu Sodom; to Abraham medere cungo ruwaŋ Rwoth 
GEN.18.23	Kenyo Abraham ocore cegin to penjo Rwoth ni, “Inorey adieri jom'otire kanyacel gi jokidakana? 
GEN.18.24	To k'obedi ji piero abic ma jotire i tindi madwoŋ, inorey tindi madwoŋ gibe? Ik'owey tindi madwoŋ ro ji piero abic ma jotire ma jonitie i iye? 
GEN.18.25	Wobedi bor kodin timo nger gino, neko jom'otire kanyacel gi jokidakana, aka jom'otire jolimi gir'acula kanyacel gi jokidakana! Gino wobedi bor kodin! Jathum banja ma piny gibe k'otimi gim'otire!”
GEN.18.26	To Rwoth waco ni, “K'anonwaŋ ji piero abic ma jotire i Sodom, akibino reyo woko tindi madwoŋ gibe ro jo.”
GEN.18.27	Abraham odwoko ni, “Mondo cwaki ran ro miseni paran medo luwo kodin Rwoth, an ma bedo fukefuke gi buru. 
GEN.18.28	To poyo kwoŋ ji piero abic ma jotire no, orem ji abic, inorey woko tindi madwoŋ gibe ro ji abic ma jongoye no?”
GEN.18.28	Rwoth odwoko ni, “Akibino reyo woko k'anonwaŋ ji piero aŋwen g'abic ma jotire.”
GEN.18.29	Doko Abraham oluwo gi Rwoth to waco ni, “To k'inonwaŋ ji piero aŋwen ma jotire kenyo?”
GEN.18.29	To Rwoth dwoko ni, “Ro ji piero aŋwen no, akibino timo.”
GEN.18.30	Kenyo Abraham owaco ni, “Weyi Rwoth wokiri womaki kodan nge, t'alaluwo. To k'inonwaŋ ji piero adek ma jotire kenyo?”
GEN.18.30	Rwoth odwoko ni, “Akibino timo k'anonwaŋ ji piero adek.”
GEN.18.31	Abraham owaco ni, “Mondo cwaki ran ro miseni paran ma medo luwo kodin Rwoth. To k'inonwaŋ ji piero ario kenyo?”
GEN.18.31	Rwoth odwoko ni, “Ro ji piero ario no, akibino reyo woko Sodom.”
GEN.18.32	Kenyo Abraham owaco ni, “Weyi Rwoth wokiri womaki nge, t'alaluwo doko macowe. To k'inonwaŋ ji apar kenyo?”
GEN.18.32	Rwoth odwoko ni, “Ro ji apar no akibino reyo woko.” 
GEN.18.33	Munyo Rwoth otieko luwo gi Abraham, to kadho rigo, to Abraham dok peco pere.
GEN.19.1	Jomalaika ario jobino Sodom othieno, aka Loti oyido obedo i waŋkac ma tindi madwoŋ. Munyo Loti oneno jo, oay to kidho romo gi jo, aka okulo wiye piny 
GEN.19.2	to waco ni, “Jodongo paran, mondo akwayo winindi i ot pa ŋeca mewin wor me; ŋey wilwok tiendi win, aka wiay con to wikadho yo mewin.”
GEN.19.2	Jodwoko ni, “Be, wabino nindo i yo.”
GEN.19.3	To Loti medere ywak rijo swa, aka jowire bonge to jodonjo i ot pere. Loti otimo rijo kalima, aka otedo rijo mugat ma buthow to jocamo.
GEN.19.4	To munyo fodi jok'odonjo nindo, cwo je ma tindi madwoŋ, cwo ma Sodom, mathindho gi m'otegino je jobino to jothoko ot 
GEN.19.5	to jolwoŋo Loti ni, “Nikune cwo ma jobino bongin othieno me? Wodhi riwan jo, ŋey wanindi gi jo.”
GEN.19.6	Loti okidho woko bongi jo, aka ocego thigo yuŋeye 
GEN.19.7	to waco rijo ni, “Akwayo win wutmera, wikiri witim gikidakana no! 
GEN.19.8	Neni, anitie gi nyir paran ario mafodi jokuya cwo; weyi awodhi riwin jo, aka witim gi jo gima cuny wimito. To wikiri witim gimoro ri cwo me, rupiri jobino i ot paran.”
GEN.19.9	To jowaco ni, “Ngoye woko ruwaŋ wan, in japath bende inowaci riwan gir'atima! Ere onyo wabino tiyo kodin ayin marac loyo jo.” Kenyo jodhiro Loti cen, aka jocore cegin turo thigo. 
GEN.19.10	To cwo no jotelo cingi gin, aka joywayo Loti i ot bongi jo to jocego thigo. 
GEN.19.11	Kenyo colo omako waŋ cwo m'oyido jonitie woko ma jok'onyalo neno dhiot.
GEN.19.12	Kenyo cwo ario no jowaco ri Loti ni, “K'initie gi ocin, wotin, nyir, kosa ŋatiman i tindi madwoŋ, wodhi jo woko 
GEN.19.13	rupiri wacegin reyo woko ka, rupiri kigeŋisa kwoŋ ji mere olokere madwoŋ ruwaŋ Rwoth; aka Rwoth ooro wan reyo woko.”
GEN.19.14	Kenyo Loti kidho bongi cwo m'oyido jolanywomo nyir pere to waco rijo ni, “Redi win wingoye woko ka, rupiri Rwoth kidho reyo woko tindi madwoŋ.” To cale rijo paŋini Loti oyido loko wac. 
GEN.19.15	Munyo piny keko, jomalaika ario joywak ri Loti munyo jowaco ni, “Ay ikwany dhako perin gi nyikin ario ma jonitie ka, ŋey wikiri wirere i gir'acula ma tindi madwoŋ.” 
GEN.19.16	To Loti tangatanga. Ameno cwo ario no jomako Loti, cege, kodi nyir pere, rupiri omako gine wor, to wodho jo woko ma tindi madwoŋ. 
GEN.19.17	Kenyo Malaika acel okoko ni, “Ŋwec win ri kwo mewin, wikiri wiŋiy cen, kosa wicungi milelo; ŋwec win i wi tendere, ŋey wikiri witho.”
GEN.19.18	To Loti dwoko ni, “Be, mondo jadwoŋ ikir'imiy wan timo gino. 
GEN.19.19	Neni, i atieko nwaŋo wor ruwaŋin, aka inyuthan wor madwoŋ swa ibotho kwo paran. T'akinyali ŋwec kiri wi tendere, teko bino ŋolan t'atho mafodi akitundo kenyo. 
GEN.19.20	Ineno tindi mathin macegin no? Weyi waŋwec wakidhi kenyo, aka go thin, aka kwo paran bino both.”
GEN.19.21	To malaika dwoko go ni, “Neni, ayere kodin bende ni ak'orey tindi no. 
GEN.19.22	Kwakere, ikwale kenyo, rupiri akinyali timo gimoro je cuka itundo kenyo.”
GEN.19.22	Meno am'omiyo ilwoŋo tindi no ni Zowar.
GEN.19.23	Waŋceŋ oyido gulo munyo Loti otundo Zowar. 
GEN.19.24	Kenyo Rwoth omiyo lietho gi mac m'ogeŋo ŋeti jo wok i polo cwe kwoŋ Sodom gi Gomora 
GEN.19.25	aka oreyo woko tindin madongo gi milelo, kodi ji je gi gimoro je m'oyido odongo i lowo. 
GEN.19.26	To cipa Loti oŋiyo cen, aka olokere siro cumbi.
GEN.19.27	Abraham okidho odikin maŋic, i kabedo m'oyido go ocung'iye ruwaŋ Rwoth, 
GEN.19.28	aka oneno yupiny yu Sodom gi Gomora, kodi milelo je, to neno yiro duny malo pa yiro ma wok kwoŋ mac m'odheth. 
GEN.19.29	To munyo Were reyo woko tindin madongo gi milelo, opoyo Abraham, to wodho woko Loti munyo go oreyo woko tindin m'oyido Loti bed'iye.
GEN.19.30	Rupiri Loti oyido lworo bedo Zowar, go okidho gi nyir pere ario i wi tendere to jobedo i ŋungu tele. 
GEN.19.31	Kenyo nyare makayo owaco ri mathin ni, “Bawan oti, aka cwo ongoye i piny gibe ma jonyalo bino to jonywomo wan ŋey wabedi gi nyithindho. 
GEN.19.32	Biye wamiy bawan vini womadhi ŋey wanindi gine to wanywolo nyithindho gi go.” 
GEN.19.33	Wor no jomiyo bajo to madho vini, aka nyare makayo onindo gi bamere. To Loti oyido kuya rupiri oyido omer swa.
GEN.19.34	Yawere mere nyar Loti madwoŋ owaco ri mathin ni, “Neni wor ma nyoro anindo gi go, weyi doko wamiy go vini womadhi, ŋey in bende inindi gi go; aka wajoje wanywol nyithindho gi bawan.” 
GEN.19.35	Ameno wor no jomiyo ba gin madho vini kendo, aka mathin mere okidho to nindo gi bamere. Aka Loti doko k'oŋeyo rupiri oyido omer swa. 
GEN.19.36	Ameno nyir pa Loti jonywolo nyithindho gi ba gin. 
GEN.19.37	Nyare makayo onywolo wode to cwoko nyinge ni Mowab; aka go obedo ba Jomowab ma pama. 
GEN.19.38	Nyare mathin bende onywolo wode, aka ocwoko nyinge ni Benami;
GEN.20.1	Wok kenyo Abraham okidho yupiny ma Kanan to bedo kenyo, i dier Kades gi Sur. Rumacen munyo bedo i Gerar, 
GEN.20.2	owaco ni Sara cege oyido obedo nyamin. Ameno kere Abimelek ma Gerar owaco ni wokel Sara wobedi cege. 
GEN.20.3	Wor acel Were onenere ri Abimelek i lek, aka owaco rigo ni, “Neni itieko tho rupiri dhako m'ibedo gine otieko nywomere.”
GEN.20.4	To Abimelek oyido fodi k'ocore cegin gi Sara, aka owaco ni, “Rwoth, inoneki ji ma bubanja? 
GEN.20.5	Abraham won ama owaco ni go nyamin an, to Sara bende waco ni go omin an. I lonyo mar'adundo paran kodi ngoye g'apuse i cingan atimo gime.”
GEN.20.6	Kenyo Were odwoko ni, “Ey, aŋeyo ni itimo gime i lonyo mar'adundo perin, aka aŋat'ageŋin timo reco kwoŋan; riameno akiyeyin geyo go. 
GEN.20.7	Pama onyo, dwoki dhako no ri cwore, rupiri go obedo jatuci wac Were, aka bino kwayo rin, ŋey ikir'itho. To k'ikidwoko go, ŋey nike ibino tho gi kisi gimoro perin je.”
GEN.20.8	Ameno Abimelek oay odikin maŋic swa, aka olwoŋo jodhum pere to waco rijo gim'oyido otimere je; aka jobwok swa. 
GEN.20.9	Kenyo Abimelek olwoŋo Abraham, aka owaco rigo ni, “Aŋo m'itimo riwan me? Raco aŋo m'atimo rin m'omiyo ikelo kwoŋan gi ker paran teko me? Itimo ran gim'oyido kiber ni itimi ran.” 
GEN.20.10	To Abimelek waco ri Abraham ni, “Oyido iparo kwoŋ aŋo m'omiyin itimo gime?”
GEN.20.11	Abraham odwoko ni, “Atimo rupiri oyido aparo ni ji ma ka jokilwor Were kada mathin, aka jobino nekan ro dhako paran. 
GEN.20.12	Go obedo adieri nyamin an, nyar baba, to ki nyar mama, aka go olokere dhako paran. 
GEN.20.13	To munyo Were omiyan woth weyo ot pa baba, awaco rigo ni, ‘Me a wor m'amito ni itim ran; kisi kama watund'iye, wac ni abedo omin in.’ ”
GEN.20.14	Kenyo Abimelek odwoko ri Abraham Sara, aka bende okwanyo rombo gi dhok, kodi ŋecin to miyo Abraham. 
GEN.20.15	Aka Abimelek owaco ri Abraham ni, “Neni, lowo paran gipi ee, bedi kam'imito je.” 
GEN.20.16	To Abimelek doko waco ri Sara ni, “Neni, amiyo omin in nusu ma feza gana acel paka ranyuth ni ingoye gi banja, aka kisi nyatoro je bino ŋeyo ni ikitimo gimarac.”
GEN.20.17	Kenyo Abraham okwayo Were, aka Were obotho Abimelek, cege, kodi ŋecin pere ma mon ŋey jowonywol nyithindho 
GEN.20.18	rupiri Rwoth oyido ocego iy mon je ma ot pa Abimelek ro Sara cipa Abraham.
GEN.21.1	Rwoth owendo ri Sara paka oyido otieko waco, aka otimo ri Sara gima go oyido ociko. 
GEN.21.2	Sara ogamo iye, aka onywolo ri Abraham wode i tiyo pere i hongo ma Were oyido otieko waco rigo. 
GEN.21.3	Aka Abraham ocwoko rigo nyinge ni Isaka. 
GEN.21.4	Munyo Isaka otieko ndelo aboro, Abraham othumo go paka Were oyido omiyo go or. 
GEN.21.5	Abraham oyido jaoro miya acel munyo onywol Isaka. 
GEN.21.6	Sara owaco ni, “Were otimo ran gi kisangala gi nyero. Kisi ŋat'owinji kwoŋe bino nyeran.” 
GEN.21.7	To Sara doko medo waco ni, “Ŋa m'oyido d'onyal waco ri Abraham ni Sara nyalo pidho nyithindho? Kucel onyo anywolo rigo wode i tiyo pere.”
GEN.21.8	Aka munyo Isaka oweyo dhoth, Abraham otimo kalima madwoŋ swa.
GEN.21.9	Ndelo acel, Sara oneno wod pa Hagar Jamisir tuko gi wode Isaka. 
GEN.21.10	Ameno Sara waco ri Abraham ni, “Riemi woko ŋeca me gi wode, rupiri wod pa dhako me kiripi lunjo adec ma lim perin ma wodan ripo lunjo.” 
GEN.21.11	Gime oramo cuny Abraham rupiri Isimayil bende oyido obedo wode. 
GEN.21.12	To Were waco ri Abraham ni, “Ikir'irembi ri Isimayil kodi ŋeca perin Hagar, to tim gimoro je ma Sara waco rin; rupiri obedo luwo bongi Isaka, m'ibino limo nyikwayin m'atieko ciko. 
GEN.21.13	Aka abino bende miyo wod pa Hagar nyithindho, ŋey bende jowolokere nono rupiri go bende obedo wodin.”
GEN.21.14	Abraham oay malo yawere odikin maŋic to miyo Hagar cemo gi pien m'opoŋ'iye pi, to riemo go woko. Hagar okadho to lera i thim ma Berseba. 
GEN.21.15	Munyo pi orumo, oweyo wode i tiendi dudi moro 
GEN.21.16	aka okidho to bedo piny kama romo mita miya acel bor gi wode. To waco ni, “Akinyali neno ka nyathi paran tho.” Munyo go fodi obedo kenyo, nyathi ocako ywak.
GEN.21.17	Were owinjo dwondi nyathi, aka malaika pa Were olwoŋo Hagar wok i polo to penjo go ni, “Aŋo ma ramo cunyin Hagar? Ikir'ibedi gi lworo, rupiri Were otieko winjo dwondi nyathi kama go ywak'iye. 
GEN.21.18	Ay malo, itiŋ nyathi i cingin; rupiri abino loko go nono madwoŋ.” 
GEN.21.19	Kenyo Were oyawo waŋe aka oneno waŋ pi; okidho to poŋo pi i pien, aka omiyo nyathi to madho. 
GEN.21.20	Were oyido nitie gi nyathi no munyo dongo, aka obedo i thim ma Paran to bedo jadwar swa. 
GEN.21.21	Yokimere onwaŋo rigo dhako ma Jamisir.
GEN.21.23	Riameno kwoŋere ka ruwaŋ Were nike ikibino wondan, nyithindho paran, kosa nyikwayan. To paka atiyo kodin gi genirok, apaka bende ibino tiyo kodan gi piny m'ibed'iye.”
GEN.21.24	Abraham odwoko ni, “Akwoŋere.”
GEN.21.25	Munyo Abraham ogeŋisa ri Abimelek kwoŋ waŋ pi ma ŋecin pa Abimelek oyido jomayo go, 
GEN.21.26	Abimelek owaco ni, “Akuya ŋat'otimo gime. Oyido fodi ikiwaco ran, aka fodi oyido akiwinjo kwoŋe tundo konon.” 
GEN.21.27	Kenyo Abraham okwanyo rombo gi megikwe to miyo Abimelek, aka jario jotimo cikirok. 
GEN.21.28	Abraham okwanyo rombo abirio ma mon kwoŋ rombo pere to ketho gicen. 
GEN.21.29	Abimelek openjo go ni, “Rombo abirio ma mon me jonyutho aŋo?”
GEN.21.30	Abraham odwoko ni, “Jol rombo abirio ma mon me wok i cingan, k'iyeyo ni aŋat'akunyo waŋ pi me.” 
GEN.21.31	Aka kabedo no olwoŋi ni Berseba,
GEN.21.32	Munyo jotieko timo cikirok, Abimelek gi Fikol jamituka jolweny pere jodok i piny Filistia. 
GEN.21.33	Abraham opidho yath m'ilwoŋo ni tamarisk i Berseba, aka olamo Rwoth Were ma cil gi cil kenyo. 
GEN.21.34	Abraham obedo i piny Filistia ma hongo malac.
GEN.22.3	Ameno Abraham oay malo yawere odikin maŋic aka otoŋo yen ma mic, oketho bieto i wi punda pere, aka okwanyo Isaka gi ŋecin pere ario, to jocako woth kadho kama Were oyido owaco rigo. 
GEN.22.4	I ndelo mar'adek Abraham otiŋo waŋe malo aka oneno kanyago gi bor. 
GEN.22.5	Kenyo owaco ri ŋecin pere ni, “Doŋ win ka gi punda, aka an gi Isaka walakadho kaca lamo Were to wadwoko bongi win.”
GEN.22.6	Abraham omiyo Isaka tiŋo yen ma waŋo mic, to go won tiŋo cuk mac gi pala i cinge. Ameno jario jonywako yo. 
GEN.22.7	Isaka owaco ni, “Baba!”
GEN.22.7	Abraham odwoko ni, “An e wodan!”
GEN.22.7	To Isaka penjo ni, “Aneno cuk mac gi yen, to nikune nyathi rombo ma mic awaŋa?”
GEN.22.8	Abraham odwoko ni, “Were won bino miyo wan wodan.” Ameno jario jonywako yo kanyacel.
GEN.22.10	Kenyo Abraham okwanyo apala ni woneki wode. 
GEN.22.11	To malaika pa Rwoth lwoŋo go wok i polo ni, “Abraham, Abraham!”
GEN.22.11	To go dwoko ni, “An ee.”
GEN.22.12	Malaika owaco ni, “Ikir'ikethi cingin kwoŋ jayac, kosa ikir'itim rigo gimoro je. Pama onyo aŋeyo ni ilworo Were, rupiri ikithwono go nyaka wodin acel.”
GEN.22.13	Abraham otiŋo waŋe malo, aka oneno wod rombo m'omoko i dudi m'oyukino gi tunge yuŋey go. Aka Abraham okidho to kwanyo wod rombo to miyo paka mic awaŋa kapa wode. 
GEN.22.14	Ameno Abraham olwoŋo kenyo ni Rwoth bino miyo; aka kiri konon ji jowaco ni, “I wi got Rwoth bino miyo.”
GEN.22.15	Malaika pa Rwoth kendo olwoŋo Abraham madirio wok i polo 
GEN.22.16	aka owaco rigo ni, “An won akwoŋere, aka Rwoth waco ni, rupiri itimo gime aka ikithwonan wodin acel g'acel, 
GEN.22.17	Abino miyin silwany adieri, aka nyikwayin jobino bedo madit paka micalin ma polo kodi kwoyo ma thengi nam. Nyikwayin jobino kikengila jokwor pajo. 
GEN.22.18	Piny je jobino kwayan amiy jo silwany paka atieko miyo nyikwayin, rupiri itieko winjo dwondan.” 
GEN.22.19	Abraham ogik bongi ŋecin pere, aka joay to jokidho Berseba kanyacel aka Abraham obedo kenyo.
GEN.22.20	Rumacen ma gigipiny me, owaci ri Abraham ni Milika oyido onywolo nyithindho aboro ri omin go Nahor. 
GEN.22.21	Uzi m'oyido obedo okayo, omin go Buzi, Kemuel ba Aram, 
GEN.22.22	Kesedi, Hazo, Pilidas, Yidilafi, kodi Bethuel, 
GEN.22.23	ba Rebeka. Milika onywolo cwo aboro me ri Nahor omin Abraham. 
GEN.22.24	Reuma, malaya pa Nahor bende onywolo Teba, Gaham, Tahas, kodi Maka.
GEN.23.1	Sara obedo ma oro 127. 
GEN.23.2	Go otho i Hebron, i piny Kanan, aka Abraham okidho to ywako go.
GEN.23.3	Abraham oay kama delkwoŋ cege oyido nitie iye, aka okidho bongi Johiti to waco rijo ni, 
GEN.23.4	 “An ajapath ma bedo i dier win, tana win an lowo moro, ŋey anyal yiko dhako paran.”
GEN.23.5	Johiti jodwoko Abraham ni, 
GEN.23.6	“Winji wan jadwoŋ, waŋeyo nike ibedo jatel madwoŋ yik dhako perin i kaliel maŋon loyo ma wanitie gine. Ongoye kwoŋ wan ŋata nyalo cerin kaliel, kosa yiko jatho perin.”
GEN.23.7	Kenyo Abraham oay to kule piny ruwaŋ jo 
GEN.23.8	aka owaco ni, “K'inen wiyeyan yiko dhako paran ka, mondo kway ran win Efron wod pa Zohar 
GEN.23.9	wotana an ŋungu ma Makipela, manitie cegin gi kew ndelo pere. Weyi go wotana an i welo ma gikululu, ka ruwaŋ win, ŋey wobedi aparan paka kayik.”
GEN.23.10	Onyo Efron won oyido obedo i dier Johiti i karomo, aka odwoko Abraham munyo ji jowinjo ni, 
GEN.23.11	“Winji jadwoŋ, amiyin ndelo kiri gi ŋungu ma nitie iye; ruwaŋ ji paran won amiyin ŋey inyal yiko dhako perin.”
GEN.23.12	Kenyo Abraham okule piny ruwaŋ Johiti 
GEN.23.13	aka owaco ri Efron munyo kisi nyatoro je winjo ni, “Akwayin, mondo winjan ye; alanyewo ndelo gipi. Riameno jol cul paran, aka ayiki dhako paran kenyo.”
GEN.23.14	Efron odwoko Abraham ni, 
GEN.23.15	“Jadwoŋ, adec lowo ma romo nyaka feza miya aŋwen bende ginaŋo i dier an kodin! Yik dhako perin i iye.” 
GEN.23.16	Abraham oyere gi Efron, aka opima ri Efron feza m'oyido go otieko waco munyo kisi nyatoro je winjo kodi rapim ma jomitan oyido jo oro.
GEN.23.17	Ameno apaka ndelo pa Efron m'oyido nitie i Makipela, yuwok ceŋ ma Mamire, kodi ŋungu m'oyido nitie iye, kiri gi yen olokere 
GEN.23.18	lim pa Abraham ruwaŋ Johiti, kodi ruwaŋ ji ma jokidho i waŋkac ma tindi je 
GEN.23.19	Rumacen ma gime Abraham oyiko cege i ŋungu ma ndelo ma Makipela yuwok ceŋ ma Mamire i piny Kanan. 
GEN.23.20	Ameno ndelo m'oyido obedo apa Johiti, gi ŋungu m'oyido nitie iye olokere lim pa Abraham paka kayik.
GEN.24.1	Abraham oyido onyo oti, aka Rwoth oyido omiyo go silwany i kisi gima go otimo. 
GEN.24.2	To waco ri ŋeca pere ma jatel pa wadi, m'oyido dhumo kisi gima go nitie gine ni, “Kethi cingin i ŋangan
GEN.24.3	aka amitin ikwoŋere i nyingi Rwoth, Were ma i polo gi piny ni ikibino nwaŋo ri wodan dhako wok kwoŋ nyir pa Jokanan ka, 
GEN.24.4	to nike ibino kidho i piny paran, bongi wade paran, t'inwaŋo ri Isaka dhako.”
GEN.24.5	To ŋeca no penjo ni, “To ka nyako okwer dwoko kodan ka, anoteri wodin i piny ma cango iwok'iye?”
GEN.24.6	Abraham odwoko ni, “Neni ni ikidwoko wodan kenyo. 
GEN.24.7	Rwoth, Were ma i polo, okwanyan wok peco pa baba, i piny m'anywol'iye, aka oluwo to cikan ni go bino miyo nyikwayan lowo me. Go bino dhiro malaika pere yuwiyin, ŋey inwaŋ ri wodan dhako koro. 
GEN.24.8	To k'inen nyako okwer dwoko kodin, ilagonyere kwoŋ kwoŋirok paran; to kende ikir'idwoki wodan koro.” 
GEN.24.9	Ameno ŋeca no oketho cinge i ŋangi Abraham jadwoŋ pere to kwoŋere timo gima Abraham oyido okwayo.
GEN.24.10	Kenyo ŋeca no okwanyo ŋamin pa jadwoŋ pere apar, aka otiŋo mic nger gi nger wok bongi jadwoŋ pere to ay kadho Mesopotamia i tindi madwoŋ m'oyido Nahor bed'iye. 
GEN.24.11	Munyo go otundo, omiyo ŋamin guro congi gin piny dho waŋ pi woko ma tindi madwoŋ. Oyido obedo i hongo m'othieno, hongo ma mon jobin'iye kulo. 
GEN.24.12	Kenyo go okwayo ni, “Rwoth, Were pa jadwoŋ paran Abraham, miyan loyo konon aka ikuri cikirok perin rigo. 
GEN.24.13	Neni, anitie ka i waŋ pi kama nyir ma tindi madwoŋ jolabino kul'iye. 
GEN.24.14	Weyi nyako m'anowaci rigo ni, ‘Mondo lwogi ye agwata perin ŋey amadhi pi.’ Aka ka go owaci ni: Madhi, aka alamiyo ŋamin perin bende jowomadhi, go ama wobedi nyako m'iyero ri ŋeca perin Isaka. I nger me abino ŋeyo ni ikuro cikirok perin ri jadwoŋ paran.”
GEN.24.15	Mafodi go k'ocowo kwayo, Rebeka m'oyido nyar Bethuel wod pa Milika m'onywolo ri Nahor omin Abraham obino i waŋ pi g'agwata i goke. 
GEN.24.16	Rebeka oyido obedo nyako ma dhiaŋ onaŋo waŋe, aka go oyido nyako mambula. Oloro i waŋ pi, to twomo pi iy'agwata pere to wok. 
GEN.24.17	Kenyo ŋeca no oyombere kidho romo gi go, aka owaco ni, “Mondo miye pi amadhi wok iy'agwata perin.”
GEN.24.18	Rebeka odwoko ni, “Madhi jadwoŋ.” Aka oluŋo piny agwata pere wok i goke to mako ri ŋeca no kareno go madho. 
GEN.24.19	Munyo ŋeca no otieko madho pi, Rebeka owaco ni, “Alatwomo ri ŋamin perin bende jowomadhi cuka orom jo.” 
GEN.24.20	Ameno go okonjo pi piyo i wer to doko ŋweco i waŋ pi twomo pi man, aka oyweko pi cuka oromo ŋamin je. 
GEN.24.21	Jalo oneno go liŋ, munyo mito neno k'adieri Rwoth oyido omiyo go loyo.
GEN.24.22	Munyo ŋamin jotieko madho pi, jalo okwanyo peta ma welo kweth ma zahabu to ketho i um Rebeka, to doko kwanyo pogo ario ma zahabu to ruko i cingi go. 
GEN.24.23	Aka openjo go ni, “Mondo wac ran, ibedo nyar ŋa? Kisika nitie i ot pa benin riwan ma nindo wor me?”
GEN.24.24	Rebeka odwoko ni, “Abedo nyar Bethuel wod pa Milika m'onywolo ri Nahor. 
GEN.24.25	Wanitie gi cemo pa ŋamia ma romo kodi kanindo.”
GEN.24.26	Kenyo jalo oguro conge to lamo Rwoth. 
GEN.24.27	Owaco ni, “Rwoth, Were pa jadwoŋ paran Abraham wopak m'okuro cikirok pere iy'adieri ri jadwoŋ paran. Rwoth otelan tirtir i ot pa wade pa jadwoŋ paran.”
GEN.24.28	Rebeka oŋweco kiri i ot pa min, aka owaco rigo gigipiny me. 
GEN.24.29	Rebeka oyido nitie gi omin go m'ilwoŋo ni Laban; aka Laban oŋweco kiri i waŋ pi romo gi jalo. 
GEN.24.30	Laban oyido otieko neno peta, gi pogo i cingi nyamin, to winjo wac ma jalo owaco ri Rebeka. Ameno Laban okidho bongi jalo, aka oneno go munyo ocungo cegin gi ŋamin i waŋ pi 
GEN.24.31	Laban owaco rigo ni, “Biye wakadhi peco, ŋata Were omiyo silwany. Raŋo icungo ka? Kole atieko yiko rin kisika i ot paran kodi kabedo ri ŋamin.”
GEN.24.32	Ameno jalo odonjo i ot, aka Laban ogonyo ŋamin to miyo jo cemo kodi kanindo; aka omiyo ŋeca pa Abraham pi ma lwoko tiende kodi tiendi cwo m'oyido jonitie gi go. 
GEN.24.33	Kenyo okeli cemo, aka ŋeca pa Abraham owaco ni, “Ak'ocem cuka anowaci gim'okelan.”
GEN.24.33	Laban odwoko ni, “Medere iluw.”
GEN.24.34	Jalo owaco ni, “Abedo ŋeca pa Abraham. 
GEN.24.35	Rwoth otieko miyo jadwoŋ paran silwany m'oasere, aka olokere nyatoro madwoŋ; omiyo go rombo gi dhok, feza gi zahabu, ŋecin ma mon gi ma cwo, kodi ŋamin gi punde. 
GEN.24.36	Sara, cipa jadwoŋ paran onywolo rigo nyathi majayac i tiyo pere, aka jadwoŋ paran omiyo go lim pere je. 
GEN.24.37	Jadwoŋ paran omiyan kwoŋirok munyo waco ni, ‘Ikir'inwaŋ ri wodan dhako kwoŋ nyir ma piny Kanan ka. 
GEN.24.38	T'ikidhi i ot pa baba, bongi wade paran, t'inwaŋo ri wodan dhako.’ 
GEN.24.39	T'apenjo go ni, to ka nyako okwer dwoko kodan? 
GEN.24.40	Go odwoko ni, ‘Rwoth Were ma winjo noknok bino dhiro malaika pere yuwiyin to miyin loyo. Ibino nwaŋo ri wodan dhako wok bongi wade paran, i ot pa baba. 
GEN.24.41	Nitie nyaka nger acel m'ibino gonyirok'iye kwoŋ kwoŋirok me; meno ka wade pere jokwero go dwoko kodin.’ 
GEN.24.42	Konon munyo atundo i waŋ pi, akwayo Rwoth, Were pa jadwoŋ paran ni, ‘Mondo konyan i gim'atimo. 
GEN.24.43	Neni, acungo ka i waŋ pi; weyi nyako m'obin kulo, alawaco rigo ni womiye pi amadhi wok iy'agwata pere. 
GEN.24.44	Ka go owaci ni madhi, to doko yweko ri ŋamin paran bende, weyi go wobedi dhako ma Rwoth oyero ri wod pa jadwoŋ paran.’ 
GEN.24.45	Mafodi akicowo kwayo paran i cunyan, neni to Rebeka bino g'agwata pere i goke to loro i waŋ pi twomo pi. Awaco rigo ni, ‘Mondo miye pi amadhi.’ 
GEN.24.46	To go luŋo agwata pere wok i goke to waco ni, ‘Madhi, aka alamiyo ŋamin perin bende.’ Ameno amadho, aka to miyo ŋamin bende. 
GEN.24.47	Kenyo apenjo go ni, ‘Ibedo nyar ŋa?’ To go dwokan ni, ‘Abedo nyar Bethuel, wod pa Nahor ma Milika onywolo rigo.’ Ameno aketho peta i ume, gi pogo i cinge. 
GEN.24.48	Kenyo aguro congan t'alamo Rwoth. Apako Rwoth, Were pa jadwoŋ paran Abraham, m'otelan tirtir nwaŋo nyar wat pa jadwoŋ paran ri wode. 
GEN.24.49	Onyo pama, ka wilanyutho wor g'adieri ri jadwoŋ paran, wac win ran; ka k'obedo ameno, bende wac win ran anen gir'atima.”
GEN.24.50	Laban gi Bethuel jodwoko ni, “Gime owok bongi Rwoth; wakinyali luwo kodin marac kosa maber. 
GEN.24.51	Rebeka ee, kadhi gi go; aka weyi go wobedi cipa wod pa jadwoŋ perin, paka Rwoth otieko waco.” 
GEN.24.52	Munyo ŋeca pa Abraham owinjo wac pajo, okule piny to lamo Rwoth. 
GEN.24.53	Kenyo go owodho thiwino ma feza gi zahabu kodi nangin to miyo Rebeka. Go bende omiyo omin Rebeka gi min mic ma welo.
GEN.24.54	Kenyo ŋeca pa Abraham gi cwo pere jocemo to jomedho, aka jonindo kenyo. Munyo jocewi, go owaco ni, “Weyi win adoki bongi jadwoŋ paran.”
GEN.24.55	To omin Rebeka gi min jowaco ni, “Weyi nyako kutho wodoŋ gi wan ma hongo moro ma romo ndelo apar, to nyaka go kadho.”
GEN.24.56	To go waco rijo ni, “Wikiri wigalan, k'inen Rwoth otieko miyan loyo i woth paran; weyi win adoki bongi jadwoŋ paran.”
GEN.24.57	Jodwoko ni, “Weyi walwoŋ nyako wapenji go.” 
GEN.24.58	Aka jolwoŋo Rebeka to jopenjo ni, “Ilakadho gi jame?”
GEN.24.58	Rebeka odwoko ni, “Alakadho.”
GEN.24.59	Ameno josewila Rebeka gi ŋeca pere, to jokadho gi ŋeca pa Abraham kodi cwo pere. 
GEN.24.60	Aka jomiyo Rebeka silwany i wac me, “Nyamin wan, bedi min ji ganin ma gana apar, aka weyi nyikwayin jowomaki tindin madongo pa jokwor pajo!” 
GEN.24.61	Kenyo Rebeka gi ŋecin manyir pere joyikere, aka joidho ŋamin ŋey jowokadhi gi ŋeca pa Abraham aka jocako woth.
GEN.24.62	I hongo no Isaka oyido owok Berlahayroi (jwom pa ŋata kwo ma nenan) aka oyido bedo yupiny. 
GEN.24.63	Isaka okidho kiwaya i ndelo othieno, aka otiŋo waŋe malo to neno ŋamin jobino. 
GEN.24.64	Aka Rebeka otiŋo waŋe malo, aka munyo oneno Isaka, oloro i wi ŋamia 
GEN.24.65	aka openjo ŋeca pa Abraham ni, “Meno jal mene no ma wotho i ndelo bino romo gi wan?”
GEN.24.65	Ŋeca no odwoko ni, “Meno jadwoŋ paran.” Ameno Rebeka okwanyo kitambala pere to umo gine waŋe.
GEN.24.66	Ŋeca no owaco ri Isaka gima go oyido otimo je. 
GEN.24.67	Kenyo Isaka otero Rebeka bedo cege i wema m'oyido Sara min bed'iye. Isaka oyido omaro Rebeka, aka rembo ma tho pa min go ogik cen.
GEN.25.1	Abraham onywomo dhako man ma nyinge oyido Ketura. 
GEN.25.2	Ketura onywolo rigo Zimiran, Yoksan, Medan, Midian, Isibak, kodi Suwa. 
GEN.25.3	Yoksan oyido obedo ba Seba kodi Dedan. Wot Dedan oyido jobedo Asurim Letusim, kodi Leumim. 
GEN.25.4	Wot Midian oyido jobedo Efa, Efer, Hanok, Abida, kodi Elida. Me je oyido jobedo wot Ketura.
GEN.25.5	Abraham omiyo Isaka gigipiny pere je m'oyido go nitie gine. 
GEN.25.6	To mafodi Abraham k'otho, omiyo wot go ma mon pere man jonywolo rigo mic, to riemo jo woko bongi wode Isaka kidho yuwok ceŋ ma piny Kanan.
GEN.25.7	Abraham ocowo oro 175. 
GEN.25.8	Go oywe macowe to tho i tiyo, aka oriwere gi ji pere. 
GEN.25.9	Wot go Isaka gi Isimayil joyiko go i ŋungu ma Makipela, i ndelo m'oyido obedo apa Efron wod pa Zohar Jahiti, yuwok ceŋ ma Mamire. 
GEN.25.10	Me oyido obedo ndelo ma Abraham onyewo wok bongi Johiti. Kenyo oyiki Abraham gi cege Sara. 
GEN.25.11	Munyo Abraham otieko tho, Were omiyo wode Isaka silwany. Isaka oyido bedo Berlahayroi.
GEN.25.12	Me nyikway Isimayil, wod Abraham ma Hagar ŋeca pa Sara ma Jamisir onywolo. 
GEN.25.13	Me nyingi wot Isimayil i nywolirok pajo; Nebayoth, Kedar, Adibel, Mibisam, 
GEN.25.14	Misima, Duma, Masa, 
GEN.25.15	Hadad, Tema, Yetur, Nafis, kodi Kedema. 
GEN.25.16	Me a kwari nonin apar g'ario, aka nyingi gin ocwoki ri loka gi kambi pajo. 
GEN.25.17	Isimayil oyido jaoro 137 munyo go tho 
GEN.25.18	Nyikway Isimayil oyido jobedo iy'adec ma dier Havila kodi Sur, yuwok ceŋ ma Misir yuthenge ma Asiria. Jo oyido jobedo bor gi nyikway Abraham man.
GEN.25.19	Me a nyikway Isaka, wod pa Abraham. 
GEN.25.20	Isaka oyido jaoro piero aŋwen munyo nywomo Rebeka nyar Bethuel Jaramean ma wok Mesopotamia. Rebeka oyido obedo nyamin Laban 
GEN.25.21	Rupiri Rebeka oyido kinywol, Isaka okwayo rigo Rwoth. Rwoth owinjo kwayo pa Isaka, aka Rebeka ogamo iye. 
GEN.25.22	Nyithindho oyido jolwenyo i iy go, aka go owaco ni, “Raŋo gima cale ama timere ran?” Ameno go okidho penjo Rwoth.
GEN.25.23	Aka Rwoth odwoko go ni, “Nonin ario nitie i iyin, aka j'ario m'ilanywolo jolatiakere. Acel labedo matek loyo nyawote, aka m'open wok bino bedo ŋeca pa mathin.” 
GEN.25.24	Hongo pere otundo ma nywol, neni go onywolo rut. 
GEN.25.25	M'open wok oyido obokere, aka delkwoŋe gipi oyido cale kanzu ma yer, aka ocwoki nyinge ni Esau. 
GEN.25.26	Rumacen omin bende owok, aka cinge oyido omako fundi Esau; ameno ocwoki nyinge ni Yakobo. Isaka oyido jaoro piero aucel munyo inywolo jo.
GEN.25.27	Munyo yac me jodongo, Esau oyido nitie gi ndijo ma dwar, jacwo ma sa, aka Yakobo oyido obedo jacwo ma liŋ, aka bedo i wema. 
GEN.25.28	Isaka oyido omaro Esau rupiri oyido camo riŋo ma dwar pere, aka Rebeka oyido maro Yakobo.
GEN.25.29	Ndelo acel, Yakobo oyido tedo bijanjalo, aka Esau owok dwar kec oyido neko. 
GEN.25.30	Esau owaco ri Yakobo ni, “Weyi acami ye kado m'obokere no, rupiri kec asa nekan.” (Meno am'omiyo ilwoŋo go ni Edom; dwoŋ mere ni obokere).
GEN.25.31	Yakobo odwoko ni, “Kutho tana an dwoŋ perin ma nywolirok.”
GEN.25.32	Esau owaco ni, “Acegin tho; onyo dwoŋ nywolirok paran kony mere aŋo?”
GEN.25.33	Ameno Esau okwoŋere to tana dwoŋ ma nywolirok pere ri Yakobo. 
GEN.25.34	Kenyo Yakobo omiyo Esau mugat gi kado moro. Go ocemo to medho, to ay kadho yo pere. Ameno won apaka Esau ocayo dwoŋ ma nywolirok pere.
GEN.26.1	Onyo kec man kendo obino i piny weyi rin m'otimere i ndir pa Abraham. Isaka to kidho bongi Abimelek, kere pa Jofilistia i Gerar. 
GEN.26.2	Rwoth omenyere ri Isaka to waco ni, “Ikir'ilor i piny Misir, bedi i piny m'anowaci rin. 
GEN.26.3	Bedi ka, aka alabedo kodin t'amiyin silwany; ri in gi nyikwayin, alamiyo lowo me, aka abino ketho i kare cikirok m'atimo ri benin Abraham. 
GEN.26.4	Alamiyin nyikwayin kweth pa micalin ma polo, aka alamiyo nyikwayin lowo me. Nonin je jobino kwayan miyo jo silwany paka amiyo nyikwayin. 
GEN.26.5	Rupiri Abraham owinjo dwondan, to luwo cik gi or paran, abino miyin silwany.”
GEN.26.6	Ameno Isaka obedo Gerar. 
GEN.26.7	Munyo cwo ma kenyo jopenjo go kwoŋ Rebeka, owaco ni, “Go nyamin an.” Go olworo waco ni Rebeka oyido obedo cege rupiri oparo ni inyalo neko go kwoŋbedo Rebeka rupiri go oyido ŋon swa. 
GEN.26.8	Munyo Isaka otieko bedo kenyo ma hongo moro, Abimelek kere pa Jofilistia odiko waŋe gi dirisa to neno Isaka munyo omako cege Rebeka i kore. 
GEN.26.9	Ameno Abimelek olwoŋo Isaka, aka owaco rigo ni, “Kere go obedo dhako perin! Raŋo iwaco riwan ni go nyamin in?”
GEN.26.9	Isaka odwoko ni, “Rupiri oyido aparo ni inyalo nekan kwoŋbedo go.”
GEN.26.10	Abimelek owaco ni, “Me aŋo m'itimo riwan? To bedi ŋatimoro nindi gi cegin, dinyo iyimo kwoŋ wan reco.” 
GEN.26.11	Ameno Abimelek owaco ri ji je teltel ni, “Ŋatimoro m'ogey jame kosa cege ibino neko.”
GEN.26.12	Isaka ocwoyo i lowo no, aka i oro no won okeco dimiya acel rupiri Rwoth omiyo go silwany 
GEN.26.13	aka oŋaŋ to medere limo cuka olokere jathoŋino 
GEN.26.14	Go oyido nitie gi lim ma rombo, dhok, kodi ŋecin kweth, aka Jofilistia jomako gi go nyeko. 
GEN.26.15	Onyo Jofilistia oyido joculo gi lowo waŋ pi ma ŋecin pa bamere jokunyo i hongo pa Abraham.
GEN.26.16	Aka Abimelek owaco ri Isaka ni, “Ngoye woko bongi wan rupiri onyo pama itek loyo wan.” 
GEN.26.17	Ameno Isaka ongoye woko kenyo, aka okidho to ketho kambi i milelo ma Gerar to bedo kenyo. 
GEN.26.18	Isaka okunyo kendo waŋ pi m'oyido okuny i ndir pa bamere Abraham m'oyido Jofilistia joculo munyo Abraham otieko tho; aka olwoŋo jo gi nyingi gin ma bamere oyido lwoŋo gine jo.
GEN.26.19	To munyo ŋecin pa Isaka jokunyo waŋ pi i milelo Gerar to jotuco pi, 
GEN.26.20	jokwath ma Gerar jocako dhaw gi jokwath pa Isaka ka jowaco ni, “Waŋ pi me mawan.” Ameno Isaka olwoŋo waŋ pi no ni Esek.
GEN.26.21	Ŋecin pa Isaka jokunyo waŋ pi man kendo, aka doko okelo dhaw to Isaka lwoŋo ni Sitina.
GEN.26.22	Isaka oeye woko kenyo to kunyo waŋ pi man, aka k'okelo dhaw to go lwoŋo ni Rehoboth,
GEN.26.23	Isaka owok kenyo to kadho Berseba. 
GEN.26.24	Wor no Rwoth omenyere rigo aka owaco ni, “Abedo Were pa benin Abraham, ikir'ilwor, rupiri anikodin aka abino miyin silwany t'amedo nyikwayin ro ŋeca paran Abraham.” 
GEN.26.25	Ameno Isaka ogeto migam kenyo to lamo Were. Aka oketho kambi pere kenyo, to ŋecin pere jokunyo waŋ pi man.
GEN.26.26	Kenyo Abimelek okidho bongi Isaka wok Gerar gi Ahuzath jamic rieko pere, kodi Fikol jamituka jolweny pere. 
GEN.26.27	Isaka openjo go ni, “Raŋo ibino bongan ma kucel widakan aka wirieman woko i piny mewin?”
GEN.26.28	Jodwoko ni, “Waneno kamaler ni Rwoth nikodin, aka wawaco ni weyi kwoŋirok wobedi i dier wan kodin, aka weyi watim cikirok kodin, 
GEN.26.29	ni ikibino kelo riwan litho; paka wakigeyin to wakitimo rin gimoro marac to bero to wariemin i siem. Pama onyo nitie kamaler ni Rwoth omiyin silwany.” 
GEN.26.30	Isaka otimo rijo kalima, aka jocemo to jomedho. 
GEN.26.31	Joay odikin con aka jotimo kwoŋirok. Kenyo Isaka osewila jo, aka joeye bongi go i, i siem. 
GEN.26.32	Ndelo no won ŋecin pa Isaka jobino, aka jowaco rigo kwoŋ waŋ pi ma jokunyo, aka jowaco rigo ni, “Watuco pi.” 
GEN.26.33	Isaka olwoŋo waŋ pi no ni Siba (kwoŋirok) aka meno a kama nyingi tindi madwoŋ Berseba wok'iye kiri konon.
GEN.26.34	Munyo Esau jaoro piero aŋwen, onywomo dhako m'ilwoŋo ni Yudita nyar Ber Jahiti, kodi Basemath nyar Elon Jahiti. 
GEN.26.35	Mon ario me joloko kwo matek ri Isaka gi Rebeka.
GEN.27.1	Munyo Isaka oyido oti aka waŋe oyido neno ma riprip, olwoŋo wode makayo Esau ni, “Esau!”
GEN.27.1	Esau odwoko ni, “An e!”
GEN.27.2	Isaka owaco rigo ni, “Neni, ati, aka akuya ndelo paran ma tho. 
GEN.27.3	Onyo pama kwany gi dwar perin, kwot g'aserin perin, aka ikadhi i sa, i neki ran ogwaŋ 
GEN.27.4	aka itedi ran cemo mamit m'amaro, t'ikelo ran. K'atieko camo, abino miyin silwany paran macowe mafodi akitho.”
GEN.27.5	Rebeka oyido winjo munyo Isaka luwo gi Esau. Ameno munyo Esau okadho dwar, 
GEN.27.6	owaco ri Yakobo ni, “Awinjo benin waco ri omin in Esau ni, 
GEN.27.7	‘Keli ran ogwaŋ itedi ran acami, aka amiyin silwany ruwaŋ Rwoth mafodi akitho.’ 
GEN.27.8	Onyo riameno wodan, winji wac paran k'amiyin cik. 
GEN.27.9	Kadhi bongi mwendi, aka idimi nyithindhi diegi ario ma mbute, ŋey atedi jo aka atim cemo moro ma benin omaro swa. 
GEN.27.10	Aka ilatero ri benin to camo, ŋey womiyin silwany mafodi go k'otho.”
GEN.27.11	To Yakobo waco ri Rebeka min ni, “Neni, omin an Esau kwoŋe nitie yer, aka an kwoŋan foth. 
GEN.27.12	Miti baba lageyan to niaŋ ni awondo go, to kelo kwoŋan lam makiweno silwany.”
GEN.27.13	Yokimere odwoko ni, “Weyi lam perin wopodhi kwoŋan wodan; nyaka winji wac paran aka kadhi ikeli ran diegi.” 
GEN.27.14	Ameno Yakobo okidho to kelo ri min diegi; aka min otedo nger cemo ma bamere omaro. 
GEN.27.15	Kenyo Rebeka okwanyo nangin maber loyo mapa Esau wode makayo m'oyido nitie i ot pere, aka oruko ri Yakobo ocoko pere. 
GEN.27.16	Oruko ri Yakobo pien pa nyithindhi diegi i cinge, kodi i ŋute kamafoth 
GEN.27.17	aka omiyo wode Yakobo cemo gi mugat m'oyido go otedo.
GEN.27.18	Ameno Yakobo okidho bongi bamere aka owaco ni, “Baba!”
GEN.27.18	Bamere odwoko ni, “Ey, ŋa kwoŋ wotan ma lwoŋan?”
GEN.27.19	Yakobo odwoko ni, “Abedo Esau okayo perin. Atieko timo paka iwaco ran. Onyo bedi m'otire aka icami riŋo moro m'akelo rin, ŋey imiyan silwany.”
GEN.27.20	Isaka owaco ri wode ni, “Inwaŋo nedi piyo wodan?”
GEN.27.20	Yakobo odwoko ni, “Rupiri Rwoth Were perin okonyan nwaŋo.”
GEN.27.21	Kenyo Isaka owaco ri Yakobo ni, “Core cegin, ŋey amulin wodan aŋey k'adieri ibedo wodan Esau kosa be.” 
GEN.27.22	Ameno Yakobo ocore cegin gi Isaka bamere m'ogeyo go aka owaco ni, “Dwonde obedo dwondi Yakobo, to cinge, obedo cingi Esau.” 
GEN.27.23	Aka Isaka k'oniaŋ kwoŋ Yakobo rupiri cinge oyido nitie yer paka cingi omin go Esau; ameno omiyo go silwany. 
GEN.27.24	Isaka openjo Yakobo ni, “Adieri ibedo wodan Esau?”
GEN.27.24	Yakobo odwoko ni, “Me an.”
GEN.27.25	Kenyo Isaka owaco ri Yakobo ni, “Keli ran riŋo moro, ŋey acami riŋo pa wodan, t'amiyin silwany.” Ameno Yakobo okelo bonge, aka ocamo, to kelo rigo vini bende to madho. 
GEN.27.26	Kenyo bamere owaco rigo ni, “Core cegin wodan icwiy lemban.” 
GEN.27.27	Ameno ocore cegin to cwiyo lembi bamere, aka Isaka oŋweyo nangin pere, aka omiyo go silwany ka waco ama:
GEN.27.27	Neni ŋwece wodan
GEN.27.27	cale paka ŋwece ndelo ma Rwoth otieko miyo silwany!
GEN.27.28	Weyi Rwoth womiyin thoyo ma polo,
GEN.27.28	kodi poŋo ma piny,
GEN.27.28	kodi ŋano kweth gi vini.
GEN.27.29	aka nonin jowokule rin piny.
GEN.27.29	Bedi rwoth pa wutmin in,
GEN.27.29	aka weyi wot yokin jowokule rin piny.
GEN.27.29	Lam ri kisi ŋata lamin,
GEN.27.29	aka silwany ri kisi ŋata miyin silwany!
GEN.27.30	Tekin Isaka tieko miyo Yakobo silwany, munyo nyaka Yakobo oeye ruwaŋ bamere Isaka, Esau omin go odwoko wok i dwar pere. 
GEN.27.31	Go bende otedo cemo moro mamit to tero ri bamere. Aka owaco ri bamere ni, “Weyi baba woay, aka wocam riŋo pa wode, ŋey womiyan silwany.”
GEN.27.32	Bamere Isaka openjo ni, “In iŋa?”
GEN.27.32	Esau odwoko ni, “An okayo perin Esau.”
GEN.27.33	Isaka ocako kirin gi derino, aka owaco ni, “Ŋa to, m'oneko ogwaŋ to kelo ran, acamo je mafodi ikibino aka atieko miyo go silwany? Ey, aka go labedo gi silwany.”
GEN.27.34	Munyo Esau owinjo wac ba bamere, oywaki, ywak madwoŋ swa gi gwayo, aka owaco ri bamere ni, “Miyan silwany, kiri an bende, a baba!”
GEN.27.35	To Isaka owaco rigo ni, “Omin in obino to wondan, aka otero woko silwany perin.”
GEN.27.37	Isaka odwoko ni, “Neni, atieko ketho go rwoth perin, kodi wutmin go je paka ŋecin pere. Amiyo go ŋano gi vini je. Onyo ongoye gim'anyalo timo rin wodan!”
GEN.27.39	“Neni, ongoye thoyo ma polo rin,
GEN.27.39	aka ongoye lowo maber rin.
GEN.27.40	aka ilabedo ŋeca p'omin in.
GEN.27.40	To k'inotur t'igonyere
GEN.27.40	ilaturo bieto pere wok i ŋutin.”
GEN.27.41	To Esau dak omin go Yakobo rupiri bamere oyido omiyo Yakobo silwany. Obedo gi paro ni, “Hongo ma ywak tho pa baba cegin, kenyo alaneko Yakobo.”
GEN.27.42	To owaci ri Rebeka wac pa Esau, ameno odhiro t'ilwoŋo Yakobo aka owaco rigo ni, “Neni, omin in Esau cano nekin. 
GEN.27.43	Onyo riameno, wodan winji dwondan, itimi gim'awaco. Ay iringi bongi Laban omin an i Haran, 
GEN.27.44	aka bedi gi go ma hongo moro cuka nge p'omin in okwe; 
GEN.27.45	cuka wiye owil gi gim'itimo rigo. Kenyo abino dhiro rin nyatoro dwokin. Raŋo akeŋ wotan je i ndelo acel?”
GEN.27.46	Kenyo Rebeka owaco ri Isaka ni, “Atwo aka aol gi mon pa Esau ma jopath. Ka Yakobo bende onywom mon Johiti me, anyalo bende tho.”
GEN.28.1	Kenyo Isaka olwoŋo Yakobo to miyo go silwany, aka ociko go teltel ni, “Ikir'inywom dhako Jakanan. 
GEN.28.2	Ay ikadhi Mesopotamia, i ot pa Bethuel ba yokin, aka inywom acel kwoŋ nyir pa nerin Laban omin yokin. 
GEN.28.3	Were Majameni je womiyin silwany aka womiyin nyithindho kweth, ŋey ibedi ba piny kweth. 
GEN.28.4	Weyi go womiyin gi nyikwayin silwany paka omiyo Abraham, ŋey widoŋ gi lowo m'ibed'iye ma Were omiyo Abraham!” 
GEN.28.5	Ameno to Isaka oro Yakobo kadho. Aka Yakobo okidho Mesopotamia bongi Laban wod pa Bethuel Jaramean, omin Rebeka yok Yakobo gi Esau.
GEN.28.6	Onyo Esau oneno ni Isaka oyido otieko miyo Yakobo silwany to dhiro go Mesopotamia rango dhako kenyo, aka ni munyo miyo go silwany ociko go teltel ni, “Ikir'inywom acel kwoŋ mon ma Kanan.” 
GEN.28.7	Yakobo oyido owinjo bamere gi min to kidho Mesopotamia. 
GEN.28.8	Ameno munyo Esau oneno ni mon ma Kanan jokisangala Isaka bamere, 
GEN.28.9	okidho bongi Isimayil wod pa Abraham to nywomo nyare m'ilwoŋo ni Mahalath, m'oyido obedo nyamin Nebayoth.
GEN.28.10	Yakobo oeye Berseba, to kidho yu Haran. 
GEN.28.11	Aka otundo i kabedo moro to bedo kenyo wor no rupiri waŋceŋ oyido otieko podho. Okwanyo tele acel kanyago to theno gine wiye to nindo. 
GEN.28.12	Aka oleko kenyo nike oyido nitie madala m'ocom wok piny, to wiye tundo kiri i polo; aka oneno jomalaika pa Were ka joidho aka doko jolor'iye. 
GEN.28.13	Go oneno Rwoth ocungo i wiye to waco ni, “An Rwoth, Were pa Abraham benin, aka Were pa Isaka; alamiyin gi nyikwayin lowo m'inind'iye me. 
GEN.28.14	Nyikwayin jobino cale fukefuke ma piny. Jobino nyay i thenge gi thenge aka luwo kwoŋ jo abino miyo piny je silwany. 
GEN.28.15	Neni, anitie kodin, aka abino kurin kisi kam'inokidh'iye, t'adwokin i lowo me; rupiri akibino weyin cuka anotiek timo gim'atieko waco rin.”
GEN.28.16	Kenyo Yakobo ocew wok i nindo pere aka owaco ni, “Adieri Rwoth nitie ka, aka oyido akuya.” 
GEN.28.17	Lworo omako go to waco ni, “Kole ka miyo jo lworo! Me k'obedo giman kwanyo woko Ot pa Were, aka me waŋkac ma polo.”
GEN.28.18	Ameno Yakobo oay con odikin, aka okwanyo tele m'oyido go otheno gine wiye, to jengo paka siro aka okonjo mo i wiye. 
GEN.28.19	Go olwoŋo kenyo ni Bethel.
GEN.28.20	Kenyo Yakobo otimo cikirok ka waco ni, “Ka Rwoth obedi kodan, to kuran i yo paran m'akidh'iye, to miyan cemo gi nanga aruka, 
GEN.28.21	ŋey doko adwoki i ot pa baba i siem, nyaka Rwoth bino bedo Were paran 
GEN.28.22	aka tele me, m'aketho paka siro me, bino bedo Ot pa Were; aka kwoŋ kisi gim'inomiyan je, abino miyin acel wiy apar.”
GEN.29.1	Yakobo omedere i yo pere, aka otundo i piny pa ji ma yuwok ceŋ. 
GEN.29.2	Munyo go oŋiyo, oneno waŋ pi i sa, kodi sidwol rombo adek jonindo i thenge; rupiri kenyo ama rombo oyido jomadh'iye pi. Tele ma dhok waŋ pi oyido pando. 
GEN.29.3	Kisi ka sidwol rombo jocokere, jokwath rombo joŋilo woko tele wok i dhok waŋ pi to jomiyo rombo pi, to doko jodwoko tele.
GEN.29.4	Yakobo openjo jokwath rombo ni, “Wutmera, wiwok yukune?”
GEN.29.4	Jodwoko ni, “Wawok Haran.”
GEN.29.5	Openjo jo ni, “Wiŋeyo Laban, wod pa Nahor?”
GEN.29.5	Jodwoko ni, “Ey, waŋeyo go.”
GEN.29.6	Openjo jo ni, “Go ber?”
GEN.29.6	Jodwoko go ni, “Go ber. Neni, nyare Laker bino gi rombo!”
GEN.29.7	Yakobo owaco rijo ni, “Neni win, piny fodi, aka sawa fodi ma dwoko rombo; raŋo wikimiy jo pi to wikadho kwayo jo.”
GEN.29.8	To jodwoko go ni, “Wakinyali cuka sidwol je ocoki kanyacel, ka tele oŋil woko wok i dhok waŋ pi; nyaka to wamiyo rombo pi.”
GEN.29.9	Munyo Yakobo fodi luwo gi jo, Laker obino gi rombo pa bamere, rupiri go am'oyido kwayo jo. 
GEN.29.10	Onyo munyo Yakobo oneno Laker nyar Laban ner mere, okidho to ŋilo tele wok i dhok waŋ pi, aka omiyo sidwol rombo pa Laban omin min pi. 
GEN.29.11	Kenyo Yakobo cwiyo lembi Laker to cwero pi waŋe ma Kisangala. 
GEN.29.12	Aka Yakobo owaco ri Laker ni go obedo wat pa bamere, aka ni go obedo wod pa Rebeka. Kenyo Laker oŋweco to waco ri bamere. 
GEN.29.13	Munyo Laban owinjo kwoŋ wac ma mako kwoŋ okewo pere Yakobo, oŋweco romo gi go, aka opodho i kore to cwiyo lembe, aka otero go i ot pere. Yakobo owaco ri Laban gim'oyido otimere je, 
GEN.29.14	aka Laban owaco ni, “Adieri ibedo coko gi del paran!” Yakobo obedo kenyo ma dwe acel.
GEN.29.15	Kenyo Laban owaco ri Yakobo ni, “Rupiri ibedo wat paran, inotiy ran manono? Waci ran, cul perin labedo aŋo?” 
GEN.29.16	Laban oyido nitie gi nyir ario; madwoŋ oyido ilwoŋo ni Leya, aka mathin ilwoŋo ni Laker. 
GEN.29.17	Waŋ Leya oyido lwor, aka Laker oyido ŋon aka ja waŋtek.
GEN.29.18	Yakobo oyido omaro Laker aka owaco ni, “Alatic rin ro nyarin Laker ma oro abirio.”
GEN.29.19	Laban odwoko ni, “Ber amiyin go loyo miyo jacwo man; bedi kodan ka.” 
GEN.29.20	Yakobo otiyo ma oro abirio ro Laker, aka ocale rigo pa ndelo manok rupiri oyido omaro Laker.
GEN.29.21	Kenyo Yakobo waco ri Laban ni, “Miyan dhako paran anywom go, kole hongo paran orumo.” 
GEN.29.22	Ameno Laban ocoko kanyacel cwo ma kabedo no, aka otimo kalima. 
GEN.29.23	To othieno, Laban okwanyo nyare Leya to kelo ri Yakobo, aka Yakobo onindo gine. 
GEN.29.24	(Laban omiyo Leya ŋeca pere m'ilwoŋo ni Zilipa paka jatic pere.) 
GEN.29.25	Aka odikin nyaka to Yakobo niaŋ ni oyido obedo Leya. Yakobo openjo Laban ni, “Itimo ran aŋo me? Akitiyo rin ro Laker? Raŋo onyo iwondan?”
GEN.29.26	Laban odwoko ni, “Kitimere i piny mawan miyo nyako mathin mafodi makayo. 
GEN.29.27	Cow sabiti acel me, aka nyaka walamiyin Laker bende k'inotiy ran ma oro abirio doko.”
GEN.29.28	Yakobo otimo ameno, aka munyo sabiti acel orumo, Laban omiyo go nyare Laker bedo dhako pere. 
GEN.29.29	Laban omiyo nyare Laker ŋeca pere m'ilwoŋo ni Biliha tiyo rigo. 
GEN.29.30	Yakobo onindo gi Laker bende, aka oyido omaro Laker loyo Leya; aka otiyo ri Laban kendo ma oro abirio.
GEN.29.31	Munyo Rwoth oneno ni Yakobo omaro Laker loyo Leya, oyawo iy Leya, to cego apa Laker. 
GEN.29.32	Leya ogamo iye, to nywolo wode, aka ocwoko nyinge ni Ruben rupiri owaco ni, “Rupiri Rwoth oneno candirok paran; adieri cworan nyaka lamaran.” 
GEN.29.33	Doko go ogamo iye to nywolo wode to waco ni, “Rupiri Rwoth otieko winjo ni odakan, omiyan wodan me bende.” Go ocwoko nyinge ni Simeo. 
GEN.29.34	Odoko Leya ogamo iye, aka onywolo wode man, aka owaco ni, “Pama rume cworan bino riwirok kodan; rupiri atieko nywolo rigo cwo adek.” Ameno ocwoko nyinge ni Levi. 
GEN.29.35	Kenyo doko go gamo iye to onywolo wode man, aka owaco ni, “Rume abino pako Rwoth.” Riameno ocwoko nyinge ni Yuda, kenyo to go cungo nywol.
GEN.30.1	To munyo Laker oneno ni k'onywolo ri Yakobo nyithindho, nyeko omako gi nyamin to waco ri Yakobo ni, “Miyan nyithindho, kosa alatho.”
GEN.30.2	Yakobo omako nge gi Laker, aka owaco ni, “Lokere anitie i kabedo pa Were, m'opano kwoŋin olemo ma ici!”
GEN.30.3	Kenyo Laker owaco ni, “Ŋeca paran Biliha ee nindi gi go ŋey wonywol ran nyathi; ŋey anyal bedo gi nyithindho luwo i go.” 
GEN.30.4	Ameno Laker omiyo Yakobo ŋeca pere Biliha paka cege to Yakobo nindo gine. 
GEN.30.5	Biliha ogamo iye aka onywolo ri Yakobo wode. 
GEN.30.6	Kenyo Laker waco ni, “Were otieko thumo ran banja, aka go bende otieko winjo dwondan to miyan wodan.” Riameno ocwoko nyinge ni Dan. 
GEN.30.7	Biliha ŋeca pa Laker doko ogamo iye to nywolo ri Yakobo wode mar'ario. 
GEN.30.8	Kenyo Laker waco ni, “Gi mawi ma meni, atieko lwenyo gi nyamin an, aka aloyo.” Ameno ocwoko nyinge ni Nafital.
GEN.30.9	Munyo Leya oneno ni ocungo nywol, okwanyo ŋeca pere Zilipa to miyo Yakobo paka cege. 
GEN.30.10	Kenyo Zilipa onywolo ri Yakobo wode. 
GEN.30.11	Aka Leya owaco ni, “Nga ajasilwany maber!” To cwoko nyinge ni Gad. 
GEN.30.12	Zilipa onywolo ri Yakobo wode mar'ario, 
GEN.30.13	aka Leya owaco ni, “Ajakisangala! Rupiri mon jolalwoŋan ni jakisangala” Ameno ocwoko nyinge ni Aser.
GEN.30.14	I hongo ma keco ŋano Ruben okidho i ndelo to nwaŋo yath ma nywol gi yath ger, aka okelo ri min Leya. Laker owaco ri Leya ni, “Mondo miyan ye bende yath nywol gi yath ger ma wodin omiyin.”
GEN.30.15	Leya odwoko ni, “Iparo ni obedo gimathin ni imayan cworan? Onyo imito mayan yath nywol gi yath ger ma wodan omiyan bende?”
GEN.30.15	Laker owaco ni, “K'imiyan yath nywol gi yath ger ma wodin omiyin, Yakobo nyalo nindo kodin wor me.”
GEN.30.16	Munyo Yakobo odwoko wok i ndelo othieno, Leya owok romo gi go, aka owaco ni, “Iripo nindo kodan wor me, rupiri atieko culo ro in kodi yath nywol gi yath ger ma wodan omiyan.” Ameno Yakobo onindo gi go wor no.
GEN.30.17	Were owinjo kwayo pa Leya, aka ogamo iye to nywolo ri Yakobo wode mar'abic. 
GEN.30.18	Leya owaco ni, “Were otieko culan, rupiri amiyo cworan ŋeca paran.” To cwoko nyinge ni Isakar. 
GEN.30.19	Leya ogamo iye kendo to nywolo ri Yakobo wode mar'aucel. 
GEN.30.20	Kenyo Leya owaco ni, “Were otieko miyan mic maber, aka cworan bino miyan dwoŋ; rupiri atieko nywolo rigo yac aucel.” Ameno ocwoko nyinge ni, Zebulun. 
GEN.30.21	Rumacen Leya onywolo nyare aka ocwoko nyinge ni Dina.
GEN.30.22	Kenyo Were opoyo Laker; aka Were owinjo kwayo pere to yawo iye. 
GEN.30.23	Ogamo iye to nywolo wode, aka owaco ni, “Were okwanyo woko wickwot paran, 
GEN.30.24	weyi doko womiyan wodan man.” To cwoko nyinge ni Yozefu.
GEN.30.25	Munyo Laker otieko nywolo Yozefu, Yakobo owaco ri Laban ni, “Sewila an, ŋey adoki peco paran won aka i piny paran. 
GEN.30.26	Miyan mon paran gi nyithindho paran m'atieko tiyo rijo, akadhi kwoŋbedo iŋeyo tic m'atieko timo rin.”
GEN.30.27	Laban odwoko ni, “Yeyan awaci gime, atieko ŋeyo i menyirok ni Rwoth otieko miyan silwany kwoŋbedo in. 
GEN.30.28	Waci cul perin, aka abino miyin.”
GEN.30.29	Yakobo odwoko ni, “In won iŋeyo paka atieko tiyo rin, kodi nger m'ogwaŋe perin jonyay'iye munyo akwayo jo. 
GEN.30.30	Ma nok m'oyido initie gine munyo fodi akibino onyo pama jomedere gibe; aka Rwoth otieko miyin silwany i kamoro je m'atund'iye. To onyo pama hongo otundo ma bende aripo thielo ot paran.”
GEN.30.31	Laban openjo Yakobo ni, “Aculin aŋo?”
GEN.30.31	Yakobo odwoko ni, “Akimiti cul moro je, to k'inotim ran gime, abino doko pidho gi kuro ogwaŋe perin. 
GEN.30.32	Yeyan awothi i dier mwendi perin konon, akwany rombo m'akol gi m'akor, gi kisi rombo macol, kodi diegi m'akol gi m'akor; aka meno ama bino bedo cul paran. 
GEN.30.33	Yuwaŋe inyalo ŋeyo mayot k'oyido ajar'adieri. K'inobin kikaŋasa cul paran, k'anitie gi diel kosa rombo ma k'obedo akol kosa mar'akor kosa macol; ilaŋeyo ni akwalin.”
GEN.30.34	Laban odwoko ni, “Ayere. Watim paka iwaco.” 
GEN.30.35	To ndelo no Laban okwanyo woko wot diegi gi diegi ma mon akor gi akol kodi matar, kodi nyithindhi rombo macol je to ketho jo i cingi wot go. 
GEN.30.36	Aka ongoye woko bongi Yakobo gi mwendi pere boro ma romo woth ma ndelo adek. Yakobo okwayo mwendi pa Laban m'odoŋ.
GEN.30.37	Yakobo okwanyo jangi yen nger adek manyaboke pendi to cilo apoka ŋey jangi yen jowobedi makicin matar. 
GEN.30.38	Okidho to ketho jangi yen no ruwaŋ mwendi i wer ma jomadh'iye pi. Oketho jo kenyo rupiri kenyo am'ogwaŋe oyido joring'iye ka jobino madho pi. 
GEN.30.39	Ameno munyo mwendi joringo ruwaŋ jangi yen no, jonywolo nyithindhi gin makicin, akol kosa akor.
GEN.30.40	Aka Yakobo opoko nyithindhi rombo, aka omiyo jo ŋiyo mwendi pa Laban makicin matar gi macol, aka opoko jo kwoŋ apa Laban.
GEN.30.41	Kisi ka mwendi matek joringo, Yakobo oyido ketho jangi yen makicin matar i wer pi ŋey joworingi i dier jangi yen no. 
GEN.30.42	To go k'oketho jangi yen ruwaŋ mwendi ma moso. Ameno Laban obedo gi mwendi ma moso, aka Yakobo obedo gi ma cwe. 
GEN.30.43	I nger me Yakobo olokere jalim kweth. Go oyido nitie gi mwendi kweth, ŋecin, ŋamin, punde.
GEN.31.1	Onyo Yakobo owinjo ni wot Laban oyido jowaco ni, “Yakobo otieko kwanyo lim pa bawan je; aka wok kwoŋ gim'oyido obedo apa bawan, olimo lim pere me je.” 
GEN.31.2	Yakobo bende oneno ni Laban oyido kiter go gi wor paka con mere. 
GEN.31.3	Kenyo Rwoth owaco ri Yakobo ni, “Dok i piny pa bacere perin aka bongi wade perin. Abino bedo kodin.”
GEN.31.4	Ameno Yakobo odhiro wac ri Laker gi Leya ni joworom gine i sa kama mwendi pere oyido nitie iye. 
GEN.31.5	Yakobo owaco rijo ni, “Atieko neno ni bawin kiteran gi wor paka oyido timo con mere. To Were pa baba oyido nikodan. 
GEN.31.6	Wiŋeyo nike atieko tiyo ri bawin gi meni paran je, 
GEN.31.7	kucel bawin otieko kwalan to wiro cul paran dipar. To Were k'oyeyo go miyan litho. 
GEN.31.8	Kisi ka Laban owaco ni, ‘Diegi m'akol je bino bedo cul perin.’ Mwendi je jonywolo nyithindhi jo m'akol. Aka ka go owaco ni, ‘Diegi m'akor je bino bedo cul perin.’ Mwendi je jonywolo nyithindhi jo m'akor. 
GEN.31.9	Were okwanyo woko mwendi kwoŋ bawin, aka omiyan jo. 
GEN.31.10	I hongo ma mwendi joring'iye, atiŋo malo waŋan, aka aneno i lek nike ni wot diegi m'oyido joidho ma mon oyido jobedo makicin, akol kodi akor. 
GEN.31.11	Malaika olwoŋan i lek ni, ‘Yakobo’ Adwoko ni, ‘An e!’ 
GEN.31.12	Aka go owaco ran ni, ‘Tiŋi waŋin malo akinen, wot diegi je ma joidho ma mon jobedo makicin, akol, kodi akor; rupiri atieko neno gima Laban timo rin je. 
GEN.31.13	Abedo Were m'omenyere rin Bethel, kam'iwir'iye tele gi mo t'ikwoŋere ran. Ay malo, weyi piny me idok i piny m'inywol'iye.’ ”
GEN.31.14	Laker gi Leya jodwoko Yakobo ni, “Lokere nitie adec ma gir'alunja m'owey riwan i ot pa bawan? 
GEN.31.15	Go tero wan pa jopath. Rupiri go otana wan, aka oyido oro pesa m'ocul riwan. 
GEN.31.16	Lim me je ma Were okwanyo kwoŋ bawan jobedo amawan gi nyithindho mawan. Onyo pama tim gima Were owaco rin.”
GEN.31.17	Ameno Yakobo oay, aka oketho wote gi mon pere i wi ŋamin, 
GEN.31.18	aka ocwayo dhok pere, kodi ogwaŋe pere je m'oyido go olimo i Padanaram kadho i piny Kanan bongi bamere Isaka. 
GEN.31.19	Laban oyido okadho lielo rombo pere, aka Laker okwalo werin ma ot pa bamere. 
GEN.31.20	Yakobo owondo Laban Jaramean ma k'omiyo go ŋeyo nike go oyido yiko ringo. 
GEN.31.21	Yakobo oringo gi kisi gimoro je ma go oyido nitie gine, aka oay to ŋado malawa Yufrete to como yupiny matendere ma Giliad.
GEN.31.22	Munyo ndelo adek okadho, owaci ri Laban ni Yakobo okwale. 
GEN.31.23	Laban okwanyo cwo pere aka oluwo Yakobo ma ndelo abirio; aka oluwo go to rikere gine i piny matendere Giliad. 
GEN.31.24	To Were bino ri Laban Jaramean i lek wor, aka owaco rigo ni, “Gwokere m'ikiwaco ri Yakobo wac moro, maber kosa marac.” 
GEN.31.25	Laban oyombo Yakobo kama Yakobo oyido oketh'iye kambi pere wi got, aka Laban gi cwo pere joketho kambi pajo i piny matendere tendere Giliad.
GEN.31.26	Laban openjo Yakobo ni, “Aŋo m'itimo, m'idiyan, aka itiŋo woko nyir paran pa mon m'omak i lweny. 
GEN.31.27	Raŋo iringo nyaliŋliŋ, t'idiyan, aka ikiwaco ran ŋey asewila in gi siemirok gi wer, kodi sasi gi tongol? 
GEN.31.28	Aka raŋo ikiyeyan cwiyo lembi nyikwayan gi nyir paran t'asewila jo. Onyo itieko timo gimiŋo. 
GEN.31.29	Anigi dwoŋ ma miyin litho; to Were pa benin oluwo kodan nyoro wor ka waco ni, ‘Gwokere m'ikiwaco ri Yakobo gimaber, kosa gimarac.’ 
GEN.31.30	Aka onyo pama aŋeyo ni itieko kadho rupiri oyido iyenyo swa ot pa benin; to raŋo m'ikwalo werin paran?”
GEN.31.31	Yakobo odwoko Laban ni, “Rupiri lworo oyido omakan, rupiri oyido aparo ni inyalo mayan nyikin gi mbaka. 
GEN.31.32	Ŋatimoro je m'inonwaŋ gi werin perin, kilakwo. Ruwaŋ cwo perin, cim gim'anitie gine m'obedo aperin aka ikwany.”
GEN.31.32	Onyo Yakobo oyido okuya ni Laker oyido okwalo werin pa Laban.
GEN.31.33	Laban odonjo i wema pa Yakobo, i wema pa Leya, kodi i wema pa ŋecin ario ma mon, to k'onwaŋo werin pere. Kenyo Laban owok i wema pa Leya, to kidho i wema pa Laker. 
GEN.31.34	Onyo Laker oyido okwanyo werin ma ot to ketho jo i mugowa ma kom pa ŋamia to bedo i wi jo. Laban orango i wema je to k'onwaŋo werin pere. 
GEN.31.35	Laker owaco ri bamere ni, “Weyi jadwoŋ paran wokiri womaki kodan nge nike akicungo ruwaŋin, rupiri royo pa mon nitie kwoŋan.” Ameno Laban orango, to k'onwaŋo werin pere ma ot.
GEN.31.36	Kenyo Yakobo omako nge, aka osegeya Laban. Yakobo owaco ri Laban ni, “Banja paran aŋo? Reco paran aŋo, m'idwaran. 
GEN.31.37	Makada nende itieko rango i gigipiny paran, aŋo m'inwaŋo m'obedo aperin? Kethi ka ruwaŋ cwo paran kodi cwo perin, ŋey jowoyere i dier waj'ario. 
GEN.31.38	Ma oro piero ario oyido anitie kodin; megi rombo gi megi diegi perin iy gin k'opodho, aka akicamo wot rombo perin 
GEN.31.39	Kiri m'ogwaŋe madudi joyeco je akikelo rin, t'atero keŋ mere an won. Ibanja an m'okwal odieceŋ kosa wor. 
GEN.31.40	Meno apaka oyido anitie. Lietho owaŋan odieceŋ, to koyo nekan wor, aka akinyalo nindo. 
GEN.31.41	Oro piero ario me je abedo i ot perin. Atiyo rin ma oro apar g'aŋwen ri nyikin ario, kodi oro aucel ri mwendi perin, to iwiro cul paran dipar. 
GEN.31.42	Kabedi Were pa baba, Were pa Abraham aka Were pa Isaka k'obedo i thenge paran, adieri dinyo pama irieman thangalala. To Were oneno litho paran gi tic ma cingan, am'omiyo obwokin nyoro wor.”
GEN.31.43	Kenyo Laban odwoko ni, “Mon me jobedo nyir paran, nyithindho pajo jobedo aparan, mwendi me aparan, aka kisi gim'ineno je aparan. T'anotim aŋo ri nyir paran gi nyithindho pajo ma jonywolo? 
GEN.31.44	Ere pama biye, weyi watim cikirok, an kodin, aka weyi wobedi jakony i dier an kodin.”
GEN.31.45	Ameno Yakobo okwanyo tele, aka oketho paka siro. 
GEN.31.46	Owaco ri cwo pere ni, “Coki win telin.” Kenyo jotero to jodhuro kanyacel, to jocemo i ŋete. 
GEN.31.47	Laban olwoŋo kenyo ni Yegar Sahadutha
GEN.31.48	Laban owaco ri Yakobo ni, “Kidhur telin me bino bedo gima poyo wan ndelo me.” Riameno olwoŋi kabedo no ni Galed. 
GEN.31.49	Laban doko owaco ni, “Weyi Rwoth wokethi waŋe kwoŋ wan ka wangoye kanyacel.” Ameno kabedo no olwoŋi ni Mizipa.
GEN.31.50	Laban omedere waco ni, “K'inocandi nyir paran, kosa k'inonywom mon man, makada nende ongoye ŋata nitie gi wan poyi nike Were neno wan. 
GEN.31.51	Neni kidhur telin ee kodi siro, m'atieko ketho i dier an kodin. 
GEN.31.52	Kidhur telin gi siro me jobedo gir'apoya. Akibino kalo ka monjin, aka ikiripi kalo ka monjan. 
GEN.31.53	Were pa Abraham, Were pa Nahor, Were pa bajo wothum riwan banja.” Kenyo Yakobo okwoŋere i nyingi Were pa Isaka bamere. 
GEN.31.54	Yakobo omiyo cowirok wi got aka olwoŋo wade pere cemo, aka jocemo to jonindo wi got. 
GEN.31.55	Yawere odikin, Laban ocwiyo lembi nyikwaye gi nyir pere, omiyo jo silwany, to go dok peco.
GEN.32.1	Munyo Yakobo nitie i yo, jomalaika pa Were joromo gi go, 
GEN.32.2	aka munyo Yakobo oneno jo, owaco ni, “Me jolweny pa Were!” Ameno olwoŋo kabedo no ni Mahanayim.
GEN.32.3	Yakobo ooro jomikwenda yuwiye bongi omin go Esau iy'adec ma Seyir, i piny Edom. 
GEN.32.4	Owaco rijo ni, “Waci win ri jadwoŋ paran Esau ni ŋeca perin Yakobo waco ni, ‘Oyido ti abedo gi Laban kiri gunyo ni, 
GEN.32.5	aka anitie gi dhok, punde, rombo, diegi, gi ŋecin. Adhiro rin wac jadwoŋ paran ŋey anyal nwaŋo wor ruwaŋin.’ ”
GEN.32.6	Jomikwenda jodwoko bongi Yakobo ka jowaco ni, “Wakidho bongi omin in Esau, aka go bino romo kodin gi cwo miya aŋwen.” 
GEN.32.7	Kenyo Yakobo obwok aka orembo; to tiako ji m'oyido go nitie gine i kitipin ario, mwendi, dhok, gi ŋamin 
GEN.32.8	ka paro ni, “Ka Esau obin i kitipa acel to reyo woko, m'odoŋ bino ringo.”
GEN.32.9	Aka Yakobo okwayo ni, “A Were pa kwara Abraham gi Yakobo kodi Were pa baba Isaka, a Rwoth m'owaco ran ni, ‘Dok i piny perin bongi wade perin, aka abino timo rin bero.’ 
GEN.32.10	Akiripi gi wor kodi genirok m'itieko nyuthan, ŋeca perin. Rupiri gi nyaka luth paran akalo malawa Yordan, aka onyo pama alokere kitipin ario. 
GEN.32.11	Bothan, akwayin wok i cingi omin an, wok i cingi Esau, rupiri alworo go, rupiri go nyalo bino to neko wajoje, kiri mon gi nyithindho. 
GEN.32.12	T'iwaco ni, ‘Abino timo rin bero t'aloko nyikwayin mathoth paka kwoyo ma nam, ma kikwanere.’ ”
GEN.32.14	Diegi ma mon 200 wot diegi piero ario, rombo ma mon 200 gi wot rombo piero ario 
GEN.32.15	ŋamin m'inyedho piero adek gi nyithindho jo, nyikuse dhok piero aŋwen gi thwondhe apar, punde ma mon piero ario, gi ma wote apar. 
GEN.32.16	Gigipiny me go oketho i cingi ŋecin pere leko kisi nyatoro kende; aka owaco ri ŋecin pere ni, “Tel win yuwiyan, aka wi weyi thwolo i dier kisi dhok.” 
GEN.32.17	Aka owaco ri ŋeca m'otelo ni, “K'omin an Esau oromo kodin to penjin ni, ‘Ibedo apa ŋa? Ikidho kune? Aka ogwaŋe me apa ŋa?’ 
GEN.32.18	Kenyo i wac ni, ‘Jobedo apa ŋeca perin Yakobo; mic ma go odhiro ri jadwoŋ pere Esau; aka kiri Yakobo won luwo wan cen.’ ” 
GEN.32.19	I nger owaco ri ŋeca mar'ario, mar'adek kodi ji ma joluwo dhok je ni, “Wiwaci gimoro acel ri Esau ka wiromo gi go, 
GEN.32.20	aka wiwaci ni, ‘Kiri Yakobo je nitie cen mawan.’ ” Rupiri Yakobo oparo ni, “Nyalo bedo ni alakisangala go gi mic m'otelo yuwiyan, aka rumacen alaneno waŋe; kono go bino yeyan.” 
GEN.32.21	Ameno Yakobo odhiro mic yuwiye, aka go won odoŋ to nindo i kambi wor no.
GEN.32.22	Wor no won Yakobo oay to kwanyo mon pere ario, ŋecin pere ma mon ario, kodi nyithindho pere apar g'acel, aka jokalo malawa Yabok. 
GEN.32.23	Munyo jotieko kalo, go ocewo gigipiny je m'oyido go nitie gine. 
GEN.32.24	To Yakobo won odoŋ cen kende; aka jal moro obino to tweyo rabok gi go kiri munyo piny yawere. 
GEN.32.25	Munyo jalo oneno ni kinyal redho go piny, ogeyo bambe, aka bat Yakobo omukere wok i kowino munyo go tweyo rabok gine. 
GEN.32.26	Kenyo jalo owaco ni, “Weyan akadhi; rupiri piny oyawere.”
GEN.32.26	Yakobo odwoko ni, “Ak'oweyin ikadhi, kwanyo woko k'imiyan silwany.”
GEN.32.27	Jalo openjo go ni, “Nyingin ŋa?”
GEN.32.27	Go odwoko ni, “Ilwoŋan ni Yakobo.”
GEN.32.28	Kenyo jalo owaco ni, “Nyingin doko k'olwoŋ ni Yakobo, to Isiraili.
GEN.32.29	To go dwoko ni, “Raŋo ipenjo nyingan?” Aka kenyo omiyo Yakobo silwany.
GEN.32.30	Ameno Yakobo owaco ni, “Atieko neno waŋ Were, to fodi akwo.” Go olwoŋo kenyo ni Peniel.
GEN.32.31	Ceŋ owok munyo Yakobo oyido kadho, aka go oyido komo ro bat mere. 
GEN.32.32	Riameno Joisiraili kiri konon jokicam fuc ma kowino ma bat, rupiri kenyo ama jalo omuko.
GEN.33.1	Yakobo otiŋo waŋe malo to neno, aka neni, Esau oyido bino gi cwo pere 400. Ameno Yakobo opoko nyithindho ri Leya, Laker, kodi ŋecin pere ma mon ario. 
GEN.33.2	Aka oketho ŋecin pere ma mon gi nyithindho pajo yuwiye, kenyo Leya gi nyithindho pere, kodi Laker gi Yozefu yucen. 
GEN.33.3	Go won otelo yuwiy jo, aka okule piny dibirio, cuka otundo bongi omin.
GEN.33.4	To Esau ringo, oromo gi go, aka opodho i kore, to podho i ŋute aka ocwiyo lembe, to joywak. 
GEN.33.5	Aka munyo Esau otiŋo waŋe malo to neno mon gi nyithindho, openjo ni, “Me jokune ma jonikodin?”
GEN.33.5	Yakobo odwoko ni, “Me nyithindho ma Were omiyo ŋeca perin ro wor pere.” 
GEN.33.6	Kenyo ŋecin ma mon jocore cegin, jo gi nyithindho pajo, aka jokule piny. 
GEN.33.7	Ameno Leya kodi nyithindho pere bende jocore cegin to jokule piny; aka macowe, Yozefu kodi Laker bende jocore cegin, aka jokule piny.
GEN.33.8	Esau openjo ni, “Aŋo m'inyutho gi kitipa ma romo gine me?”
GEN.33.8	Yakobo odwoko ni, “Ma nwaŋo wor wok bongi jadwoŋ paran.”
GEN.33.9	To Esau waco ni, “Anigi ma romo omin an kani gim'initie gine.”
GEN.33.10	Yakobo odwoko ni, “Be, mondo akwayin, k'anwaŋo wor i waŋ jadwoŋ paran, ere yey mic wok i cingan; rupiri adieri neno waŋin cale neno waŋ Were, gi nger wor m'ijolan gine. 
GEN.33.11	Mondo yey mic m'okel rin, rupiri Were otiyo kodan gi wor, aka rupiri anitie gi ma romo.” Yakobo oywaki gi Esau cuka ojolo mic.
GEN.33.12	Esau owaco ni, “Weyi wakadhi i yo mawan, aka abino telo wiyin.”
GEN.33.13	To Yakobo dwoko ni, “Jadwoŋ paran iŋeyo nike nyithindho joŋic, aka aripo paro kwoŋ mwendi gi dhok ma jonitie gi nyithindhi gin. K'oredi gi jo ma ndelo acel, joje jobino tho. 
GEN.33.14	Weyi jadwoŋ paran wotel yuwiy ŋeca pere, aka abino luwo moth, cungo kwoŋ woth pa dhok gi nyithindho ma jonitie yuwiyan, cuka atundo bongi jadwoŋ paran i Seyir.”
GEN.33.15	Esau owaco ni, “Weyi awey rin cwo paran man ma jonitie kodan.”
GEN.33.15	To Yakobo dwoko ni, “Meno gima kiyenyere. Amito ran nyaka nwaŋo kisa ruwaŋin.” 
GEN.33.16	Ameno Esau omako yo dok Seyir ndelo no. 
GEN.33.17	To Yakobo okadho Sukoth, aka ogeto ot pere, gi kigo dhok ri ogwaŋe pere. Riameno kabedo no olwoŋi ni Sukoth.
GEN.33.18	Yakobo otundo maber wok i piny Mesopotamia i tindi madwoŋ Sekem, manitie i piny Kanan to ketho kambi pere kenyo. 
GEN.33.19	Onyewo adec lowo no wok bongi wot Hamor ba Sekem gi feza miya kama go oyido oget'iye wema pere. 
GEN.33.20	Kenyo Yakobo oget'iye migam to lwoŋo ni El Elohe Isiraili.
GEN.34.1	Ndelo acel, Dina nyar Leya m'onywolo ri Yakobo okidho wendo ri mon mar'adec. 
GEN.34.2	Munyo Sekem wod pa Hamor Jahivi m'oyido obedo rwoth mar'adec oneno go, otero go to riyo go nindo gine. 
GEN.34.3	Aka cuny Sekem oywayo go bongi Dina nyar Yakobo; omito go aka oweco gine. 
GEN.34.4	Ameno Sekem oluwo gi bamere Hamor ka waco ni, “Nywom ran nyako me wobedi dhako paran.”
GEN.34.5	Yakobo owinjo ni Sekem oriyo nyare Dina nindo gine; to wote oyido jonitie i sa gi dhok pere, ameno go obedo moth cuka jodwoko. 
GEN.34.6	Ba Sekem Hamor okidho bongi Yakobo luwo gine. 
GEN.34.7	Wot Yakobo jodwoko wok i sa munyo jowinjo kwoŋe; aka jobwok to nge mako jo swa, rupiri Sekem oyido okelo amien i Isiraili munyo go onindo gi nyar Yakobo. Kole nger gino oyido kiripi timirok. 
GEN.34.8	Hamor ba Sekem owaco ri Yakobo gi wote ni, “Cuny wodan Sekem oywayo go bongi nyarin; mondo yey jowonywomere. 
GEN.34.9	Nywomere win gi wan; miy wan win nyir mewin, aka witer nyir mawan. 
GEN.34.10	Wilabedo gi wan; aka wilabedo kama wimito je, wilatimo mitan, to wibedo gi lim iye.”
GEN.34.11	Sekem owaco ri ba Dina gi wutmin go ni, “Weyi anwaŋ wor ruwaŋin, aka gim'inowaci je ran abino miyo. 
GEN.34.12	Waci ran mic m'imito, aka ikethi nywom malo paka imito; alamiyin gimoro je ma inokway, nyaka miyan nyako wobedi dhako paran.”
GEN.34.13	Rupiri Sekem oyido okelo wickwot ri nyamin jo Dina, wot Yakobo jodwoko go gi bamere Hamor gi banirok. 
GEN.34.14	Jowaco rigo ni, “Wakinyali weyo nyamin wan to nywomere gi ŋata k'othumere, rupiri meno bino bedo giwickwot riwan. 
GEN.34.15	Nyaka i gimoro acel ama wanyalo yerok kodin, nike wilalokere paka wan aka kisi jacwo je wothumere. 
GEN.34.16	Nyaka wabino miyo win nyir mawan, aka wan bende to watero nyir mewin, to wabedo gi win, to walokere ji acel. 
GEN.34.17	To ka wik'owinji wan to withumere, onyo walakwanyo nyar wan to wakadho.”
GEN.34.18	Wac pajo osiemo Hamor gi wode Sekem. 
GEN.34.19	Aka jayac k'ogalo gi timo gino, rupiri oyido omito nyar Yakobo. Onyo go am'oyido nitie gi dwoŋ swa i peco pajo gipi.
GEN.34.20	Ameno Hamor gi wode Sekem jokidho i waŋkac ma tindi madwoŋ pajo, aka joluwo gi ji ka jowaco ni, 
GEN.34.21	“Cwo me jobedo merin mawan; weyi win jowobedi i lowo me gi wan, aka jowotimi mitan i iye; rupiri panen, lowo lac ma romo jo. Weyi wanywom nyir pajo, aka bende wamiy jo nyir mawan. 
GEN.34.22	To nyaka i gime kende ama cwo me jolayere bedo gi wan, to walokere ji acel; nike kisi jacwo i dier wan wothumere paka jo. 
GEN.34.23	Kere dhok pajo, lim pajo g'ogwaŋe pajo k'obedi mawan! Nyaka weyi wayere gi jo, to jobedo kanyacel gi wan.” 
GEN.34.24	Aka ji je m'oyido jokidho i waŋkac ma tindi madwoŋ jowinjo Hamor gi wode Sekem aka kisi jacwo othumere.
GEN.34.25	I ndelo mar'adek, munyo cwo fodi jonitie gi adhola, ario kwoŋ cwo pa Yakobo, Simeo gi Levi, wutmin Dina jokwanyo abor aka jobino i tindi madwoŋ ma k'oŋeyere to joneko cwo je. 
GEN.34.26	Joneko Hamor gi wode Sekem aka jokwanyo nyamin jo Dina wok i ot pa Sekem to jokadho gine. 
GEN.34.27	Kenyo wot Yakobo jobino kwoŋ cwo m'oneki, aka jonyaga tindi madwoŋ ma culo kwor ma wickwot pa nyamin jo. 
GEN.34.28	Jotero mwendi pajo, dhok, gi punde pajo, kodi kisi gimoro m'oyido nitie i tindi madwoŋ kodi i ndelin 
GEN.34.29	lim pajo, nyithindho pajo je kodi mon pajo, kisi gim'oyido nitie i udi jomako.
GEN.34.30	Kenyo Yakobo owaco ri Simeo gi Levi ni, “Wikelo teko kwoŋan gi miyo ji ma piny me jowodakan; Jokanan gi Joperiz. Anigi cwo manok, aka ka jocokere to jomonjan, jolareyan gi peco paran.”
GEN.34.31	To jodwoko go ni, “Go nyalo tero nyamin wan paka malaya?”
GEN.35.1	Were owaco ri Yakobo ni, “Ay malo ikadhi malo i Bethel, aka igeti kenyo migam ri Were m'omenyere rin munyo ikwale kwoŋ omin in Esau.” 
GEN.35.2	Ameno Yakobo owaco ri jopeco pere kodi jono je m'oyido nitie gi go ni, “Kethi win gicen werin pa jopath ma jonitie i dier win, aka wilokere maleŋ to wiwiro ruk mewin. 
GEN.35.3	Walaay ka to wakidho malo i Bethel, ŋey ageti kenyo migam ri Were m'odwokan i ndelo ma kidamba paran aka otieko bedo kodan kisi kam'atieko kidh'iye.” 
GEN.35.4	Ameno jomiyo Yakobo werin pa jopath je, kodi milom m'oyido ni ithi jo; aka Yakobo okano jo i tiendi olwa m'oyido nitie cegin gi Sekem.
GEN.35.5	Aka munyo jowotho, lworo madwoŋ wok bongi Were opodho kwoŋ tindin madongo m'oyido cegin kenyo, ma jok'onyalo riemo wot Yakobo. 
GEN.35.6	Yakobo gi ji m'oyido go nitie gine jotundo i Luz (Bethel), manitie i piny Kanan, 
GEN.35.7	aka ogeto kenyo migam to lwoŋo kabedo no ni El Bethel,
GEN.35.8	Aka Debora ŋeca pa Rebeka otho kenyo t'iyiko go i tiendi olwa i Bethel; ameno olwoŋi kenyo ni Alon Bakuth.
GEN.35.9	Were omenyere ri Yakobo kendo munyo go owok Padanaram, aka omiyo go silwany. 
GEN.35.10	Aka Were owaco rigo ni, “Nyingin Yakobo; doko nyingin k'olwoŋ ni Yakobo, to Isiraili bino bedo nyingin.” Ameno nyinge ilwoŋo ni Isiraili. 
GEN.35.11	Aka Were owaco rigo ni, “Abedo Were Majameni je. Nywol inyay; nonin lawok kwoŋin, aka ilabedo kwari kerin. 
GEN.35.12	Lowo m'amiyo Abraham gi Isaka alamiyin, aka abino miyo nyikwayin ma joluwin.” 
GEN.35.13	Kenyo Were okadho malo wok bongi Yakobo i kabedo ma Were oluw'iye gine. 
GEN.35.14	Aka Yakobo ogeto kenyo kama Were oluw'iye gine siro ma tele; aka okonjo i wiye vini gi mo. 
GEN.35.15	Ameno Yakobo olwoŋo kabedo ma Were oluw'iye gine ni Bethel.
GEN.35.16	Kenyo jowotho wok Bethel, aka munyo fodi jonitie bor ye gi Efrath, ŋedi ocakere gi Laker to nywol bedo rigo matek. 
GEN.35.17	Munyo litho pere ma nywol omedere, dhako ma colo mon owaco rigo ni, “Ikir'ilwor, rupiri onyo ilabedo gi wodin.” 
GEN.35.18	Aka munyo cunye cot (rupiri go otho) ocwoko nyinge ni Benon
GEN.35.19	Ameno Laker otho, aka oyiki go i yo ma kidho Efrath (meno Bethelehem) 
GEN.35.20	Yakobo ogeto siro i wi kaliel pere; obedo siro ma kayik pa Laker, aka nitie kiri konon. 
GEN.35.21	Yakobo owotho, aka ogero wema pere kalo acurcur ma Eder.
GEN.35.22	Onyo wot Yakobo oyido jonitie apar g'ario. 
GEN.35.23	Wot Leya; Ruben (kayo pa Yakobo), Simeo, Levi, Yuda, Isakar, kodi Zebulun. 
GEN.35.24	Wot Laker; Yozefu kodi Benyamin. 
GEN.35.25	Wot Biliha, ŋeca pa Laker; Dan gi Nafital. 
GEN.35.26	Wot Zilipa, ŋeca pa Leya; Gad gi Aser. Me wot Yakobo m'onywol rigo gi Padanaram.
GEN.35.28	Onyo Isaka oyido jaoro 180 
GEN.35.29	aka oywe macowe to tho munyo oti swa; to wote, Esau gi Yakobo joyiko go.
GEN.36.1	Me a nyikway Esau, ma bende ilwoŋo ni Edom. 
GEN.36.2	Esau onywomo mon pere wok bongi Jokanan; Ada nyar Elon Jahiti, Oholibama nyar Ana wod pa Zibeon Jahivi, 
GEN.36.3	kodi Basemath, nyar Isimayil nyamin Nebayoth. 
GEN.36.4	Ada onywolo Elifaz, aka Basemath onywolo Reuel. 
GEN.36.5	Oholibama onywolo Yeus, Yalam, kodi Kora. Me a wot Esau m'onywol rigo i piny Kanan.
GEN.36.6	Kenyo Esau okwanyo mon pere, wote, nyir pere, kodi jopeco pere je, dhok pere, ogwaŋe pere je, kodi lim pere je m'oyido olimo i piny Kanan, aka okidho i piny mabor gi omin go Yakobo. 
GEN.36.7	Rupiri lim pajo oyido dit swa rijo bedo kanyacel. Lowo m'oyido jobed'iye k'onyalo thielo jo ro dhok pajo mathoth. 
GEN.36.8	Ameno Esau obedo i piny matendere tendere ma Edom.
GEN.36.9	Me nyikway Esau ba Joedom i piny matendere tendere ma Edom. 
GEN.36.10	Me a nyingi wot Esau; Elifaz wod pa Ada cipa Esau, Reuel wod pa Basemath cipa Esau. 
GEN.36.11	Wot Elifaz obedo; Teman, Omar, Zefo, Gatam, kodi Kenaz. 
GEN.36.12	(Timina oyido obedo malaya pa Elifaz wod pa Esau, aka go onywolo ri Elifaz wode Amalek.) Me a wot Ada, cipa Esau. 
GEN.36.13	Me a wot Reuel; Nahath, Zera, Sama, Miza. Me wot Basemath cipa Esau. 
GEN.36.14	Me a wot Oholibama nyar Ana wod pa Zibeon m'onywolo ri Esau; Yeus, Yalam, kodi Kora.
GEN.36.15	Me a nonin pa wot Esau. Wod Esau makayo Elifaz obedo kwari nonin ma Teman, Omar, Zefo, Kenaz, 
GEN.36.16	Kora, Gatam, kodi Amalek. Me obedo nonin pa Elifaz i piny Edom; aka jobedo wot Ada.
GEN.36.17	Wod Esau Reuel obedo kwari nonin ma Nahath, Zera, Sama, kodi Miza. Me nonin pa Reuel i piny Edom; jobedo wot Basemath cipa Esau.
GEN.36.18	Me a nonin m'owok kwoŋ Esau kwoŋ cege Oholibama, nyar Ana; Yeus, Yalam, kodi Kora 
GEN.36.19	Nonin me je jowok kwoŋ Esau.
GEN.36.20+GEN.36.21	Ji won m'otire ma piny Edom oyido jopokere i nonin ma kwarere pajo obedo nyikway Edom, janono pa Hor: Lotan, Sobal, Zibeon, Ana, Dison, Ezer, kodi Disan.
GEN.36.22	Lotan oyido obedo kwari nonin ma Hor kodi Heman. (Lotan oyido nitie gi nyamin m'ilwoŋo ni Timina.)
GEN.36.23	Sobal oyido obedo kwari nonin ma Alvan, Manahath, Ebal, Sefo, kodi Onam.
GEN.36.24	Zibeon oyido nitie gi wote ario, Aya kodi Ana. Me Ana m'onwaŋo waŋ pi malieth i thim munyo kwayo punde pa bamere. 
GEN.36.25+GEN.36.26	Ana oyido obedo ba Dison, m'oyido obedo kwari nonin ma Hemdan, Esiban, Ithiran, kodi Keran. Ana oyido nitie gi nyare m'ilwoŋo ni Oholibama.
GEN.36.27	Ezer oyido obedo kwari nonin ma Bilihan, Zavan, kodi Akan.
GEN.36.28	Disan oyido obedo kwari nonin ma Uzi kodi Aran.
GEN.36.29+GEN.36.30	Me a nonin ma piny Edom; Lotan Sobal Zibeon, Ana, Dison, Ezer, kodi Disan.
GEN.36.31	Me a kerin ma jodhumo i piny Edom, mafodi kere moro je jok'odhumo Joisiraili. 
GEN.36.32	Bela wod pa Bewor ma tindi madwoŋ Dinhaba. 
GEN.36.33	Bela otho, aka Yobab wod pa Zera ma Bozra olunjo waŋe. 
GEN.36.34	Yobab otho, aka Husam ma piny Teminan olunjo waŋe. 
GEN.36.35	Husam otho, aka Hadad wod pa Bedadi ma tindi madwoŋ Avith, m'okengila Midian i piny Mowab olunjo waŋe. 
GEN.36.36	Hadad otho, aka Samila ma Masireka olunjo waŋe. 
GEN.36.37	Samila otho, aka Saulo ma Rehoboth i malawa Yufrete olunjo waŋe. 
GEN.36.38	Saulo otho, aka Bal Hanan wod pa Akor olunjo go. 
GEN.36.39	Bal Hanan otho, aka Hadar ma tindi madwoŋ Pau olunjo waŋe. Nyingi cege oyido ilwoŋo ni Mehetabel, nyar Matiredi ma Mezahab.
GEN.36.40	Me a nyingi nonin ma Esau obedo kwari jo, i pecin pajo kodi kabedo pajo, i nyingi jo: Jobedo Timina, Alvan, Yetheth, 
GEN.36.41	Oholibama, Ela, Pinon, 
GEN.36.42	Kenaz, Teman, Mibizar 
GEN.36.43	Magidiel, kodi Iram. Me nonin ma Edom (Esau ba Edom). Kisi kama nonin me jobed'iye olwoŋi gi nyingi jo.
GEN.37.1	Yakobo obedo i lowo ma bamere oyido obed'iye, i piny Kanan. 
GEN.37.2	Me kigana ma mako kwoŋ peco pa Yakobo.
GEN.37.2	Yozefu, jayac ma jaoro apar g'abirio, oyido kwayo mwendi gi wutmin go; wot Biliha kodi Zilipa mon pa bamere. Yozefu oyido osa ri bamere gimarac ma wutmin go oyido jotimo.
GEN.37.3	Yakobo oyido omaro Yozefu loyo nyithindho pere man, rupiri oyido obedo wode ma tiyo; aka okwoyo ri Yozefu kanzu ma cinge bor. 
GEN.37.4	To munyo wutmin go joneno ni bajo omaro Yozefu loyo joje, jok'omaro go, aka oyido jokiluwi gine gi siem.
GEN.37.5	Onyo to Yozefu leko, aka munyo owaco ri wutmin go, nyaka jok'omaro go kiri loyo. 
GEN.37.6	Owaco rijo ni, “Winji win lek me, m'aleko. 
GEN.37.7	Neni, oyido watweyo withi ŋano i ndelo, aka neni withe paran ocungo malo m'otire; aka neni within mewin jocokere thoko to jokule ri aparan.”
GEN.37.8	Wutmin jopenjo go ni, “Adieri iladhumo wan? Kosa adieri ilabedo gi meni kwoŋ wan?” Ameno jodak go doko kiri loyo ro lek pere gi ro wac pere.
GEN.37.9	Kenyo Yozefu doko oleko lek man, aka owaco ri wutmin go; aka owaco, “Neni, doko aleko lek man, aka neni, waŋceŋ, dwe, gi micalin apar g'acel oyido jokule piny ran.”
GEN.37.10	To munyo go owaco lek me ri bamere gi wutmin go, bamere obwoko go aka owaco ni, “Lek aŋo m'ileko me? Iparo ni an gi yokin, kodi wutmin in adieri walabino to wakule piny ruwaŋin?” 
GEN.37.11	Wutmin Yozefu jomako nyeko gi go, to bamere okano wac me i paro pere.
GEN.37.12	Ndelo acel wutmin Yozefu jokidho kwayo mwendi pa bamere cegin gi Sekem. 
GEN.37.13	Aka Yakobo owaco ri Yozefu ni, “Kere wutmin in jokikway mwendi i Sekem? Biye alaorin bongi jo.”
GEN.37.13	Yozefu odwoko ni, “Ayikere.”
GEN.37.14	Ameno Yakobo owaco rigo ni, “Kadhi pama, ineni ka wutmin in jober, kanyacel gi mwendi; aka idwok'iwaci ran doko.” Ameno Yakobo ooro go wok milelo Hebron, to go bino Sekem. 
GEN.37.15	Jal moro onwaŋo go tangatanga i sa aka openjo go ni, “Irango aŋo?”
GEN.37.16	Yozefu odwoko ni, “Arango wutmin an. Mondo waci ran kama jokway'iye mwendi.”
GEN.37.17	Jalo owaco rigo ni, “Jotieko kadho woko. Kole awinjo ka jowaco ni, ‘Weyi wakadhi i Dothan.’ ” Ameno Yozefu oluwo wutmin to nwaŋo jo i Dothan.
GEN.37.18	Wutmin joneno go gi bor, aka mafodi k'otundo cegin gi jo joyere neko go. 
GEN.37.19	Jowaco wegi gi wegi ni, “Jalek ee bino. 
GEN.37.20	Biye win, weyi waneki go aka wabol i bur acel; to wawaco ni ogwaŋ madudi ocamo go, aka nyaka walaneno gima lek pere olokere.”
GEN.37.21	To munyo Ruben owinjo, obotho go wok i cingi jo, ka waco ni, “Wakiri waneki win go. 
GEN.37.22	Wikiri wioy remo; bol win go i bur ka, i thim, to wikiri wikethi cingi win kwoŋe.” Ruben owaco gime ŋey wobothi go, aka wodwoki go bongi bamere. 
GEN.37.23	Ameno munyo Yozefu otundo bongi jo, jolunyo kwoŋe kanzu pere, kanzu mabor ma jacinge mabor 
GEN.37.24	aka jotero go to jobolo i bur. Bur oyido othwo, pi oyido ongoy'iye.
GEN.37.25	Kenyo jobedo piny cemo, aka munyo jotiŋo waŋ gin malo joneno kitipa pa Joisimayili jowotho wok Giliad jokidho Misir. Ŋamia pajo oyido otiŋo gigipiny maŋwe kur, kodi vini m'othwo. 
GEN.37.26	Kenyo Yuda owaco ri wutmin ni, “Cwe aŋo ma walalimo ka waneko omin wan to waumo tho pere? 
GEN.37.27	Weyi watana win go ri Joisimayili me, aka cingi wan wokiri wobedi kwoŋe rupiri go omin wan, aka delkwoŋ wan.” Aka wutmin go joyere. 
GEN.37.28	Aka munyo Jomidian moro ma jomitan joluwo kenyo, jofudho Yozefu wok i bur, aka jotana go gi jono ma feza piero ario aka jono jotero go Misir.
GEN.37.29	Munyo Ruben ogik i bur to nwaŋo ni Yozefu oyido ongoye i bur, oyeco woko nangin pere 
GEN.37.30	aka ogik bongi wutmin go to waco ni, “Jayac ongoye kaca! Aŋo m'akidho timo?”
GEN.37.31	Kenyo jokwanyo kanzu pa Yozefu, aka jothumo diel, to jorwako kanzu i remo. 
GEN.37.32	Jotero kanzu manitie gi cinge mabor bongi bajo aka jowaco ni, “Wanwaŋo gime; neni k'obedo kanzu pa wodin kosa be.”
GEN.37.33	Aka oniaŋ kwoŋe to waco ni, “Obedo kanzu pa wodan; ogwaŋ madudi ocamo go; Yozefu m'ongoye kiganagana oyec woko i muma.” 
GEN.37.34	Yakobo oyeco woko nangin pere i rem to ruko kutiya to ywako wode ma ndelo kweth. 
GEN.37.35	Wote gi nyir pere je jobino kweyo cunye, to go okwero ni wokwey cunye aka owaco ni, “Be, alakidho i piny pa jom'otho kafodi aywako wodan.” Ameno omedere ywako wode Yozefu.
GEN.37.36	Korin Jomidian oyido jotana go i Misir ri Potifa, m'oyido obedo jatel pa jokur cel pa kere.
GEN.38.1	Otimere nike i hongo no Yuda oeye bongi wutmin go, to kidho bedo gi jal m'ilwoŋo ni Hira m'oyido wok i tindi Adulam. 
GEN.38.2	Kenyo Yuda onen'iye nyar Jakanan m'ilwoŋo ni Suwa; onywomo go to nindo gine. 
GEN.38.3	Suwa ogamo iye to nywolo wode, aka ocwoko nyinge ni Eri. 
GEN.38.4	Ogamo iye kendo to nywolo wode aka ocwoko nyinge ni Onan. 
GEN.38.5	Kendo go ogamo iye to nywolo wode, aka ocwoko nyinge ni Sela. Go oyido nitie i Kezib munyo nywolo Sela.
GEN.38.6	Aka Yuda onywomo ri Eri wode makayo cege m'ilwoŋo ni Tamar. 
GEN.38.7	To Eri, wod pa Yuda makayo oyido jakidakana ruwaŋ Rwoth, to Rwoth neko go. 
GEN.38.8	Kenyo Yuda owaco ri wode Onan ni, “Kadhi inindi gi ciliendi omin in, aka itimi tic pa jacwo rigo, t'inywolo nyithindho r'omin in.” 
GEN.38.9	To Onan niaŋ ni nyithindho oyido jok'obedi apere, ameno munyo go okidho to nindo gi ciliendi omin, ojayo piny, ŋey wokiri wonywol r'omin. 
GEN.38.10	Aka gima go otimo k'osangala Rwoth to Rwoth neko go bende. 
GEN.38.11	Kenyo Yuda owaco ri Tamar ni, “Dok idoŋ citho i ot pa benin cuka wodan Sela odongi.” Owaco gime rupiri olworo ni Sela bende nyalo tho paka wutmin go. Ameno Tamar odok to bedo i ot pa bamere.
GEN.38.12	I hongo moro cipa Yuda nyar Suwa otho. Munyo hongo ma ywak orumo, Yuda gi mere pere Hira ma Adulam jokidho Timina, kam'oyido oliel'iye rombo pere. 
GEN.38.13	Aka munyo owaci ri Tamar ni ba cwore oyido kidho Timina lielo rombo pere, 
GEN.38.14	olunyo nanga pere ma citho to umo waŋe gi kitambala to bedo i waŋkac ma donjo Enayim i yo ma kidho Timina; rupiri go oneno ni Sela oyido otieko odongo aka fodi k'omiy go i nywomirok.
GEN.38.15	Munyo Yuda oneno go, oparo ni manago malaya, rupiri go oyido oumo waŋe. 
GEN.38.16	Okidho bonge i thengi royo to waco ni, “Biye anindi kodin.” Rupiri go oyido okuya ni manago ciwode.
GEN.38.16	Tamar openjo go ni, “Aŋo m'ilamiyan ŋey inindi kodan?”
GEN.38.17	Yuda odwoko ni, “Aladhiro rin nyathi diel wok kwoŋ mwendi paran.”
GEN.38.17	Tamar odwoko ni, “Singa ran gimoro cuka inodhir ran diel.”
GEN.38.18	Yuda openjo ni, “Ginaŋo m'anosinga rin?”
GEN.38.18	Tamar odwoko ni, “Peta perin manitie iye nyingin gi thol mere kodi luth manitie i cingin.” Yuda omiyo go to nindo gine aka ogamo iye. 
GEN.38.19	Tamar oay to kadho, aka ogonyo woko kitambala pere to ruko nanga pere ma citho.
GEN.38.20	Yuda ooro mere pere Hira Jadulam gi nyathi diel, ŋey wojol gim'osinga wok i cingi dhako, to Hira k'onwaŋo go. 
GEN.38.21	Hira openjo cwo ma kabedo no ni, “Nikune malaya m'oyido nitie i Enayim i thengi royo?”
GEN.38.21	Cwo no jodwoko ni, “Fodi ongoye malaya m'obedo ka.”
GEN.38.22	Ameno Hira ogik bongi Yuda aka owaco rigo ni, “Akinwaŋo go, aka kiri cwo ma Enayim jowaco ni fodi ongoye malaya m'obedo kenyo.”
GEN.38.23	Yuda odwoko ni, “Weyi go wokur gigipiny no, paka apere, ji jokiri jowonyer wan. Adhiro rigo diel me, t'ikinwaŋo go.”
GEN.38.24	Munyo dwe ma romo adek okadho, owaci ri Yuda ni, “Ciwodin Tamar otimere pa malaya, aka onyo ogamo iye.”
GEN.38.24	Yuda owaco ni, “Wodhi win go wowaŋ.”
GEN.38.25	Munyo oyido iwodho go, Tamar odhiro wac ri ba cwore ni, “Won gigipiny me am'agamo gine iyan. Kaŋasa jo akinen ni apa ŋa, peta gi nyinge manitie i iye, thol kodi luth me.”
GEN.38.26	Yuda oniaŋ kwoŋ jo aka owaco ni, “Go otire loyan, paka akimiyo go wodan Sela.” Aka Yuda doko k'onindo gine.
GEN.38.27	Munyo hongo otundo rigo ma nywol, onwaŋere ni go oyido nitie gi ici ma rut. 
GEN.38.28	Aka munyo ŋedi ocakere gine, acel owodho cinge woko, aka jacol mon otweyo iye uzi m'obokere ka waco ni, “Me am'otelo wok.” 
GEN.38.29	To munyo odwoko cinge, neni omin go owok; aka jacol mon owaco ni, “Ameno apaka oturo yo pere woko!” Riameno ocwoki go ni Perez.
GEN.38.30	Rumacen omin owok gi uzi m'obokere i cinge, aka ocwoki ni Zera.
GEN.39.1	Onyo Joisimayili oyido jotero Yozefu i piny Misir, aka Potifa, acel kwoŋ jodhum pa Farawo m'oyido obedo jatel pa jokur ma cel pa kere am'onyewo go. 
GEN.39.2	Rwoth oyido nitie gi Yozefu, aka obedo jacwo ma kisi gimoro okidho gi go maber. Go obedo i ot pa jadwoŋ pere ma Jamisir. 
GEN.39.3	Aka jadwoŋ pere oneno nike Rwoth oyido nitie gine, aka ni Rwoth omiyo kisi gima go otimo kidho maber. 
GEN.39.4	Ameno Yozefu onwaŋo wor i waŋ Potifa, aka oketho go janeno ma ot pere to ketho go kuro kisi gim'oyido apere. 
GEN.39.5	Wok i hongo ma Potifa oketho Yozefu janeno i ot pere kodi kwoŋ gim'oyido go nitie gine je, Rwoth omiyo ot pa Jamisir silwany ro Yozefu; silwany pa Rwoth oyido nikwoŋ kisi gima go oyido nitie gine, i ot kodi i ndelin. 
GEN.39.6	Ameno Potifa oweyo kisi gima go oyido nitie gine i cingi Yozefu aka k'odewo kwoŋ gimoro je kwanyo woko cemo ma go ocamo.
GEN.39.6	Onyo Yozefu oyido ocweyere maber, aka ŋon. 
GEN.39.7	Aka munyo hongo moro okadho, cipa jadwoŋ pere obolo waŋe kwoŋ Yozefu, aka owaco ni, “Nindi kodan.” 
GEN.39.8	To Yozefu okwero to waco ni, “Neni, jadwoŋ paran kidew kwoŋ gimoro je i ot rupiri anitie ka. Go oketho kisi gim'anitie gine i cingan. 
GEN.39.9	Anigi dwoŋ madit i ot me paka go nitie gine, aka go k'okano gimoro je kwoŋan kwanyowoko in, rupiri ibedo cege. T'onyo d'anotim kidakana madwoŋ me t'atimo reco kwoŋ Were?” 
GEN.39.10	Aka makada nende go oluwo gi Yozefu ndelo gi ndelo, k'owinjo go nindo gine, kosa bedo gine.
GEN.39.11	To ndelo acel, munyo Yozefu odonjo i ot timo tic pere, aka ongoye kwoŋ ŋecin ma ot m'oyido nicegin, 
GEN.39.12	omako go gi kanzu pere aka owaco ni, “Nindi kodan.” To Yozefu obudhere to weyo kanzu pere i cinge aka oŋweco to wok i ot. 
GEN.39.13	Munyo go oneno ni go oweyo kanzu pere i cinge, aka oŋweco to wok i ot, 
GEN.39.14	go olwoŋo ŋecin ma ot pere aka owaco ni, “Neni, Jayuda ma cworan okelo ka me onyo timo roro kwoŋ wan. Obino i kisika paran nindo kodan t'akoko malo. 
GEN.39.15	Aka munyo go owinjo ni atiŋo dwondan aywak, oweyo kanzu pere i cingan to ringo wok i ot.”
GEN.39.16	Kenyo go okano kanzu pere gi go, cuka jadwoŋ pa Yozefu odwoko peco. 
GEN.39.17	Kenyo go owaco rigo wac acel ni, “Ŋeca ma Jayuda m'ikelo i dier wan, obino i kisika paran to timo roro kwoŋan. 
GEN.39.18	To tekin atiŋo dwondan t'aywak, go oweyo kanzu pere kabutan to ŋweco wok i ot.”
GEN.39.19	Munyo jadwoŋ pere owinjo wac ma cege oluwo rigo, “Me apaka ŋeca perin oteran,” Nge pere oliel. 
GEN.39.20	Jadwoŋ pa Yozefu otero go to ketho i jiera, kam'oyido ikan'iye jojiera pa kere; aka go obedo kenyo. 
GEN.39.21	To Rwoth oyido nitie gi Yozefu aka onyutho go mar makiwire, aka omiyo go wor i waŋ jakur jiera. 
GEN.39.22	Aka jakur jiera omiyo Yozefu kuro jojiera man je, aka kisi gim'otimi kenyo go am'oyido jatim. 
GEN.39.23	Jakur jiera doko k'okuro gimoro je ma Yozefu oyido kuro rupiri Rwoth oyido nitie gi go, aka kisi gima go otimo, Rwoth omiyo kidho maber.
GEN.40.1	Hongo moro rumacen ma gime, jadwoŋ pa jotimi vini ri kere kodi jadwoŋ pa jotedi ri kere mugat jotimo raco kwoŋ jadwoŋ pajo kere. 
GEN.40.2	Aka Farawo omako nge kodi jodhum pere ario, 
GEN.40.3	aka oketho jo i twec i ot pa jakur i jiera m'oyido okan'iye Yozefu. 
GEN.40.4	Jakur ma jiera omiyo Yozefu kuro jo, aka jobedo ma hongo malac i jiera.
GEN.40.5	Wor acel, joje joleko aka lek pa kisi nyatoro oyido nitie gi dwoŋ pere. 
GEN.40.6	Munyo Yozefu obino bongi jo odikin to neno jo, oyido paro pajo onywowere. 
GEN.40.7	Ameno go openjo ni, “Raŋo wicalo joma rembo konon?”
GEN.40.8	Jodwoko go ni, “Wajoje waleko, aka ongoye ŋat'otiti riwan dwoŋ pajo.”
GEN.40.8	Yozefu owaco ni, “Obedo Were ama miyo nyalo ma tito lek. Akwayo wiwaci ran lek mewin.”
GEN.40.9	Ameno jatel pa jotimi vini owaco ri Yozefu lek pere ni, “I lek paran oyido nitie yath vini ruwaŋan, 
GEN.40.10	aka oyido nitie gi jange adek. Tekin boke mere lothi, othiwo, to nyinge cek. 
GEN.40.11	Kikopo pa Farawo oyido nitie i cingan, aka akwanyo nyingi vini t'abiy'iye, aka amiyo go i cinge.”
GEN.40.12	Yozefu owaco ni, “Me dwoŋ mere. Jangi vini adek jobedo ndelo adek. 
GEN.40.13	I ndelo adek Farawo bino gonyin to dwokin i kabedo perin; aka doko ilaketho kikopo pa Farawo i cinge paka con mere munyo oyido ijatel pa jotimi rigo vini. 
GEN.40.14	To poyan, ka ber kodin aka itimi ran wor akwayin tucan ri Farawo t'ikonyan wok i ot me. 
GEN.40.15	Rupiri okwalan adieri wok i piny pa Joebulaniya, aka kiri ka, ongoye gim'atimo ma ripo wokethan i jiera.”
GEN.40.16	Munyo jatel pa jotedi mugat oneno ni dwoŋ ma lek pa jatel pa jotimi vini ber ye, owaco ri Yozefu ni, “An bende aleko ni, oyido atiŋo aditin adek ma mugat i wiyan, 
GEN.40.17	aka iy'adita ma wiye mere oyido nitie nger cemo je m'otedi ri Farawo, to winyin oyido jocamo wok iy'adita gi wiyan.”
GEN.40.18	Yozefu odwoko ni, “Me dwoŋ mere. Aditin adek meno ndelo adek. 
GEN.40.19	I ndelo adek Farawo bino ŋado wiyin to ŋawin wi yath aka winyin jobino camo delkwoŋin.”
GEN.40.20	I ndelo mar'adek, m'oyido obedo ndelo ma poyo nywolirok pa Farawo, otimo kalima ri ŋecin pere je, aka ogonyo jatel pa jotimi vini kodi jatel pa jotedi mugat. 
GEN.40.21	Odwoko jatel pa jotimi vini i kabedo pere, aka oketho kikopo i cingi Farawo, 
GEN.40.22	to ŋawo jatel pa jotedi mugat paka Yozefu oyido otito rijo. 
GEN.40.23	To jatel pa jotimi vini k'opoyo Yozefu, wiye owil gi go.
GEN.41.1	Rumacen ma oro ario gipi, Farawo oleko nike go oyido ocungo cegin gi malawa Nayil 
GEN.41.2	aka neni, dhok abirio ma ragaŋ ma joleny jowok i malawa Nayil camo lum midole. 
GEN.41.3	Aka panen, dhok abirio man ma moso aka jomok, jowok wok i malawa Nayil, aka jocungo cegin gi dhok meca mere. 
GEN.41.4	Aka dhok ma moso aka jomok jocamo dhok ma ragaŋ ma joleny. Aka Farawo ocew. 
GEN.41.5	Doko nindo okwalo go aka doko oleko. Aka panen, withi ŋano abirio, ma jopoŋ aka jocek oyido jodongo i kanja acel. 
GEN.41.6	Aka neni, withi ŋano abirio man jowok, mathindho aka jothwo gi koyo mar'abar. 
GEN.41.7	Aka withi ŋano mathindho jomwonyo woko withi ŋano ma jopoŋ. Farawo ocew, aka neni oyido obedo lek. 
GEN.41.8	Ameno odikin go oyido rembo, aka ooro wolwoŋi rigo jothieth ma Misir gi jorieko je. Farawo owaco rijo lek pere, to ngoye ŋat'onyalo tito.
GEN.41.9	Kenyo jatel pa jotimi vini owaco ri Farawo ni, “Apoyo komo paran konon. 
GEN.41.10	Munyo imako nge gi ŋecin perin, t'iketho an gi jatel pa jotedi mugat i jiera i ot pa jotel pa jokur, 
GEN.41.11	waleko wor acel, aka kisi lek oyido nitie gi dwoŋ mere. 
GEN.41.12	Jayuda majayac oyido nitie kenyo gi wan, ŋeca pa jatel pa jokur. Aka munyo wawaco rigo, otito lek mawan, to tito ri kisi nyatoro lek pere. 
GEN.41.13	Aka paka go otito riwan, ameno apaka obedo. Idwokan i kabedo paran, t'iŋawo jatel pa jotedi mugat.”
GEN.41.14	Farawo ooro to lwoŋo Yozefu, aka okeli go piyo wok i jiera. Munyo go otieko lielirok to wiro nangin pere, obino ruwaŋ kere. 
GEN.41.15	Aka Farawo owaco rigo ni, “Aleko, aka ongoye ŋata nyalo tito, t'awinjo iwaco ni k'iwinjo lek inyalo tito.”
GEN.41.16	Yozefu odwoko Farawo ni, “K'obedo an; Were bino miyo tito maber.”
GEN.41.17	Kenyo Farawo owaco ri Yozefu ni, “Neni, i lek paran oyido acungo cegin gi thengi malawa Nayil 
GEN.41.18	aka dhok abirio ma ragaŋ ma joleny jowok i Nayil camo lum midole. 
GEN.41.19	Aka dhok abirio man ma moso aka jomok. Jobedo dhok mareco swa kwoŋ dhok m'atieko neno kamoro je i Misir. 
GEN.41.20	Dhok ma moso jocamo dhok ma ragaŋ. 
GEN.41.21	To ngoye ŋat'oyido oŋey rupiri oyido fodi joreco paka i cakirok. Kenyo acew. 
GEN.41.22	An bende aneno i lek paran withi ŋano abirio jodongo i kanja acel m'oyido jopoŋ aka jocek, 
GEN.41.23	kodi withi ŋano abirio ma jothwo aka thindho aka koyo mar'abar owaŋo jo 
GEN.41.24	aka ithe abirio mathindho jomwonyo woko ithe abirio ma jopoŋ. Aka awaco ri jothieth paran, to ngoye ŋat'oyido nyalo tito ran.”
GEN.41.25	Yozefu owaco ri Farawo ni, “Lek ario jonyutho gimoro acel. Were omenyo rin gima go cegin timo. 
GEN.41.26	Dhok abirio ma ragaŋ meno oro abirio, aka withi ŋano abirio ma jopoŋ meno oro abirio. Jonyutho dwoŋ acel. 
GEN.41.27	Dhok abirio ma moso ma jowok rumacen kodi withi ŋano mathindho ma koyo mar'abar owaŋo jobedo oro abirio ma kec. 
GEN.41.28	Obedo paka awaco ri Farawo, Were onyutho Farawo gima go cegin timo. 
GEN.41.29	Bino bedo oro abirio ma dito i lowo ma Misir gipi 
GEN.41.30	aka rumacen, bino bedo oro abirio ma kec, ma k'opoy oro ma dito je i lowo ma Misir. Kec bino kisika woko lowo 
GEN.41.31	aka dito k'oŋeyere ro kec ma bino luwo rupiri bino bedo makec. 
GEN.41.32	Kiluda ma lek perin nyutho ni gime Were am'oketho, aka Were bino ketho i kare macegin.”
GEN.41.33	“Onyo riameno weyi Farawo woyeri jacwo mariek aka ma neno yuwaŋe to ketho go kuro Misir gipi. 
GEN.41.34	Weyi Farawo bende woyeri jodhum man kwanyo acel wiy abic ma cemo ma lowo ma Misir i ndir ma oro abirio ma dito. 
GEN.41.35	Weyi jowocoki cemo je ma oro abirio maber ma bino, aka miy jo meni ma kano ŋano i tindin madongo to jokuro. 
GEN.41.36	Cemo no bino bedo dero ri piny i oro abirio ma kec ma kidho bino i Misir ŋey ji jokiri joriy kec.”
GEN.41.37	Rieko me oneno maber ri Farawo gi jodhum pere 
GEN.41.38	Aka Farawo owaco ri jodhum pere ni, “Wakibino nwaŋo jacwo maber loyo Yozefu, jacwo ma cuny pa Were nitie i go.” 
GEN.41.39	Ameno Farawo owaco ri Yozefu ni, “Paka Were otieko nyuthin gime je, ongoye ŋati ma neno yuwaŋe aka riek paka in. 
GEN.41.40	Alakethin dhumo piny paran, aka ji je jolawinjo cik perin. Dwoŋ perin bino bedo mar'ario nyaka ri an.” 
GEN.41.41	Aka Farawo owaco ri Yozefu ni, “Neni, atieko kethin dhumo lowo ma Misir je.” 
GEN.41.42	Kenyo Farawo okwanyo peta pere ma oro ma ketho gine cinge i ndiko wok i lwet cinge, aka oketho i lwet cingi Yozefu. Oruko rigo nangin mafoth, aka oruko rigo thiwino ma zahabu i ŋute. 
GEN.41.43	Omiyo go gweyo cawila pere mar'ario aka jokur pere jokadho yuwiy go ka joywak ni, “Tim yo! Tim yo!” Aka ameno okethi Yozefu gavana ma Misir. 
GEN.41.44	Aka kiri Farawo owaco rigo ni, “Abedo Farawo, aka m'ongoye yerok perin ongoye ŋata bino tiŋo cinge kosa tiende i lowo ma Misir.” 
GEN.41.45	Aka Farawo ocwoko nyingi Yozefu ni Zafenath Paneya to miyo go dhako m'ilwoŋo ni Asenath
GEN.41.46	Yozefu oyido jaoro piero adek munyo ocako tic ri Farawo kere ma Misir. 
GEN.41.47	I ndir ma oro abirio ma dito lowo onywolo cemo gibe. 
GEN.41.48	Aka Yozefu ocoko cemo je to kano i kisi tindin madongo. I kisi tindi go okano cemo ma ndelin m'othoko go. 
GEN.41.49	Oyido nitie ŋano madit ma cale kwoyo ma nam, aka Yozefu oweyo kiri kipima rupiri oyido kipimere.
GEN.41.50	Mafodi oro ma kec k'otundo, Yozefu onwaŋo wote ario, ma Asenath nyar Potifera onywolo rigo. 
GEN.41.51	Yozefu olwoŋo wode makayo ni Manase rupiri owaco ni, “Were omiyo wiyan wil gi kidamba paran gi ot pa baba.” 
GEN.41.52	Aka nyingi mar'ario olwoŋo ni Efrayim to waco ni, “Were omiyan nyithindho i lowo ma candirok paran.”
GEN.41.53	Oro abirio ma dito m'obedo i lowo ma Misir otundo i gike, 
GEN.41.54	aka oro abirio ma kec ocako bino paka Yozefu oyido owaco. Kec oyido nitie i kisi piny, to cemo oyido nitie i Misir. 
GEN.41.55	Munyo Jomisir jocako winjo kec, joywak ri Farawo ri cemo aka Farawo owaco rijo ni, “Kidhi win bongi Yozefu aka gima go owaci, tim win.” 
GEN.41.56	Ameno munyo kec olak i piny gibe, Yozefu oyawo dere aka otana gi Jomisir rupiri kec oyido olak i piny Misir paka rom. 
GEN.41.57	Aka kiri, piny gibe jobino Misir bongi Yozefu nyewo ŋano rupiri kec oyido gway kisi kamoro.
GEN.42.1	Munyo Yakobo oniaŋ ni ŋano oyido nitie Misir, owaco ri wote ni, “Raŋo wiŋiyere kisi nyatoro? 
GEN.42.2	Neni, awinjo ni ŋano nitie Misir; lori win wikidhi winyew riwan cemo moro wakiri wiriy kec.” 
GEN.42.3	Ameno wutmin Yozefu apar joloro nyewo ŋano i Misir. 
GEN.42.4	To Yakobo k'ooro Benyamin omin Yozefu gi wutmin rupiri olworo ni lifol nyalo podho kwoŋe.
GEN.42.5	Wot Yakobo gi joman jobino nyewo ŋano rupiri kec oyido nitie i piny Kanan. 
GEN.42.6	Onyo Yozefu am'oyido gavana ma lowo ma Misir. Go am'oyido tana ŋano ri ji wok i piny je. Ameno wutmin Yozefu jobino to jokule ruwaŋ go gi nyim gin piny i lowo. 
GEN.42.7	Yozefu oneno wutmin, aka oniaŋ kwoŋ jo, to go otero jo pa jokicar to luwo gi jo gi gero. Openjo jo ni, “Wiwok kune?”
GEN.42.7	Jodwoko ni, “Wawok i piny Kanan bino nyewo cemo.”
GEN.42.8	Ameno Yozefu oniaŋ kwoŋ wutmin, to jok'oniaŋ kwoŋe. 
GEN.42.9	Aka Yozefu opoyo lek ma go oleko kwoŋ jo aka owaco rijo ni, “Wibedo jopendo wibino neno nyapo ma piny mawan.”
GEN.42.10	Jodwoko ni, “Be, jadwoŋ, ŋecin perin jobino nyewo cemo. 
GEN.42.11	Wabedo wot jacwo acel. Wabedo jor'adieri aka wakibedo jopendo.”
GEN.42.12	Yozefu owaco rijo ni, “Be, obedo nyapo ma piny mawan ama wibino niaŋ kwoŋe.”
GEN.42.13	Jowaco ni, “Wan ŋecin perin oyido wabedo wutmere apar g'ario, wot jacwo acel i lowo ma Kanan. Aka panen, ocoko pama nitie gi bawan, aka acel otho.”
GEN.42.14	To Yozefu owaco rijo ni, “Obedo paka awaco riwin ni wibedo jopendo. 
GEN.42.15	Me apaka ibino temo win: Akwoŋere gi nyingi Farawo ni wikilaeye ka kwanyowoko ka wikelo ocoko mewin ka. 
GEN.42.16	Or win acel kwoŋ win aka weyi go wokel omin win, ka widoŋ i jiera ŋey wac mewin wotem, k'adieri nitie i win. Kakameno, adieri paka Farawo kwo, wibedo jopendo.” 
GEN.42.17	Aka oketho joje kanyacel i jiera ma ndelo adek.
GEN.42.18	I ndelo mar'adek Yozefu owaco rijo ni, “An alworo Were, tim win gime aka wilakwo. 
GEN.42.19	Ka wibedo cwo ma jor'adieri weyi omin win acel wodoŋ i jiera, aka weyi wi ji ma widoŋ witer ŋano ri pecin mewin ma joriyo kec, ŋano ma winyewo. 
GEN.42.20	Aka wikel ocoko mewin ŋey wac mewin wotweny aka wikilatho.”
GEN.42.20	Joyere i gime. 
GEN.42.21	Kenyo jowaco wegi ni, “Ey, onyo pama wacandere ro gima watimo ri omin wan; waneno teko madwoŋ ma go oyido nitie iye munyo okwayo wan kony, to wakinyalo winjo. Meno am'omiyo wanitie i teko pama.”
GEN.42.22	Ruben odwoko jo ni, “Awaco riwin ni wakiri wamiy jayac litho, to wikinyalo winjo. Ameno pama iculo wan ro tho pere.” 
GEN.42.23	Jok'oŋeyo ni Yozefu oyido niaŋ gima jowaco rupiri oyido nitie ŋata loko wac i dier jo. 
GEN.42.24	Yozefu oeye bongi jo to cako ywak. Munyo geregere ogik, odwoko bongi jo, aka okwanyo Simeo to tweyo go ruwaŋ jo won.
GEN.42.25	Yozefu owodho or ni wopoŋ kutiyin pajo gi ŋano aka wodwoki pesa pa kisi nyatoro i kutiya pere to miyo jo cemo ma woth to jokadho. 
GEN.42.26	Kenyo jopanga ŋano i wi punde pajo to jokadho. 
GEN.42.27	Aka munyo acel kwoŋ jo oyawo kutiya pere ni womiy punde pere cemo kama jonind'iye, onwaŋo pesa pere i dhok kutiya pere. 
GEN.42.28	Owaco ri wutmin ni, “Pesa paran odwoki ran, neni ee i dhok kutiya paran.” Cuny gin opodho aka jocako kirin ka jopenjo ni, “Aŋo ma Were otimo riwan me?”
GEN.42.29	Munyo jotundo bongi Yakobo bajo i piny Kanan, jowaco rigo kisi gim'oyido otimere rijo: 
GEN.42.30	“Gavana ma Misir oluwo gi wan gi gero aka ocwoko dhok wan ni wabedo jopendo i piny pere. 
GEN.42.31	To wawaco rigo ni, ‘Wabedo cwo ma jor'adieri, wakibedo jopendo; 
GEN.42.32	oyido wabedo wutmere apar g'ario, wot jacwo acel. Omin wan acel otho, aka ocoko fodi nitie i Kanan gi bawan.’ 
GEN.42.33	Kenyo jalo odwoko ni, ‘Me apaka abino ŋeyo ni wibedo cwo ma jor'adieri. Weyi win omin win acel kodan, aka win ma widoŋ ter win ŋano ri pecin mewin ma joriyo kec. 
GEN.42.34	Keli win omin win mathin bongan, kenyo nyaka abino ŋeyo ni wikibedo jopendo, to wibedo cwo ma jor'adieri, aka abino dwoko riwin omin win t'ayeyo win bedo ka, kareno witimo mitan.’ ”
GEN.42.35	Paka jokonjo ŋano wok i kutiya pajo, neni, kisi jacwo onwaŋo thac pesa pere i kutiya pere. Aka munyo joneno pesa, jo kodi bajo je jobwok. 
GEN.42.36	Yakobo owaco rijo ni, “Wimitan akeŋ nyithindho paran je? Yozefu okadho, Simeo okadho, aka onyo pama wimito tero Benyamin bende. An aŋat'acandere!”
GEN.42.37	Ruben owaco ri bamere ni, “K'inen akidwoko gi Benyamin, inyalo neko wotan ario. Kethi go i cingan, aka abino dwoko go.”
GEN.42.38	To Yakobo waco ni, “Wodan k'olor gi win, rupiri omin go otho aka go kende am'odoŋ. Gimoro nyalo timere rigo i yo. Abedo jal m'oti, aka litho ma winokel kwoŋan nyalo nekan.”
GEN.43.1	Onyo kec oyido gway i piny. 
GEN.43.2	Aka munyo peco pa Yakobo jotieko camo ŋano je m'oyido jonyewo wok Misir, Yakobo owaco ri wote ni, “Gik win winyew riwan cemo manok.”
GEN.43.3	To Yuda odwoko ni, “Jal ca ociko wan teltel ni, kilayeyo wan neno go kwanyo woko ka wakidho kodi omin wan. 
GEN.43.4	K'ilaoro wan g'omin wan, wabino loro to wanyewo cemo; 
GEN.43.5	to k'ikilaoro wan gi go, wakibino loro, rupiri jal ca owaco riwan ni kilayeyo wan neno go kwanyo woko ka wakidho kodi omin wan.”
GEN.43.6	Yakobo owaco ni, “Raŋo wikelo ran teko madit to wiwaco ri jalo ni winitie kodi omin win man?”
GEN.43.7	Jodwoko ni, “Jalo obedo kanyo penjo kwoŋ wan gi peco mawan, ‘Bawin fodi kwo? Winitie kodi omin win man?’ Gima wawaco rigo obedo radwok ma penji pere. Oyido wanonyal nedi ŋeyo ni go oyido lawaco riwan ni wakel omin wan?”
GEN.43.8	Aka Yuda owaco ri bamere ni, “Or jayac kodan, aka wabino kadho dicel. Kenyo ongoye kwoŋ wan ŋata bino riyo kec. 
GEN.43.9	Aciko kwo paran won, aka i penjan go. K'akidwoko go bongin maber, aŋat'abino tero apuse kicutho. 
GEN.43.10	Kabedi oyido wakikuro hongo malac, dinyo watieko kidho to wadwoko dirio.”
GEN.43.11	Kenyo Yakobo bajo owaco rijo ni, “K'inen ripo bedo ameno, ere kethi win ranyak moro mabeyo ma lowo me i kutiyin mewin, aka witer ri gavana, vini m'othwo, gigipiny maŋwe kur, mo kic, segonya kodi yath alimond. 
GEN.43.12	Ter win bende pesa mirundi ario, rupiri ripo widwoki pesa m'odwok riwin i dhok kutiyin mewin. Kono oyido obedo kibenga. 
GEN.43.13	Ter win omin win bende aka ay win wigik bongi jacwo no. 
GEN.43.14	Weyi Were Majameni je womiy win wor ruwaŋ go, ŋey wodwoki riwin Benyamin kodi Simeo. Ka ripo akeŋ nyithindho paran, ripo akeŋ jo.”
GEN.43.15	Ameno wutmere jokwanyo mic kodi pesa mirundi ario, aka joay to joloro Misir kodi Benyamin. Kenyo, jocungo ruwaŋ Yozefu. 
GEN.43.16	Munyo Yozefu oneno Benyamin gi jo, owaco ri ŋeca ma ot pere ni, “Ter win cwo me i ot paran, aka ithumi ogwaŋ t'itedo, rupiri cwo me jolacemo kodan sawa aucel.” 
GEN.43.17	Ŋeca no otimo paka Yozefu owaco, aka otero cwo no i ot pa Yozefu.
GEN.43.18	Munyo oyido itero jo i ot pa Yozefu, jobwok aka jowaco ni, “Okel wan ka ro pesa m'odwok i kutiyin mawan ndir marapena. Jolamonjo wan abwap to jokwanyo punde mawan, to joloko wan ŋecin.” 
GEN.43.19	Ameno joluwo gi ŋeca ma ot pa Yozefu i dhiot, 
GEN.43.20	aka jowaco ni, “Jadwoŋ, waloro piny ka nyewo ŋano i weso marapena 
GEN.43.21	aka munyo watundo i kabedo ma wanind'iye to wayawo kutiyin mawan, pesa pa kisi nyatoro je oyido nitie i dhok kutiya pere; pesa gikululu. Ameno wadwoko gine. 
GEN.43.22	Doko bende wabino gi pesa man nyewo cemo. Wakuya ni ŋa m'oketho pesa mawan i kutiyin mawan.”
GEN.43.23	Ŋeca no odwoko ni, “Aridho riwin, wikiri wibwok; Were mewin aka Were pa bawin ama ripo bedo ni oketho riwin pesa i kutiyin mewin.” Kenyo go okelo Simeo bongi jo.
GEN.43.24	Ŋeca no otero jo i ot aka omiyo jo pi ŋey jowolwoki tiendi gin to pidho punde pajo. 
GEN.43.25	Joyiko mic pajo m'amiyo Yozefu k'otundi sawa aucel, rupiri oyido otiek waco rijo ni jolacemo kanyacel gi go. 
GEN.43.26	Munyo Yozefu obino peco, jokelo rigo mic m'oyido jonigine i ot, aka jokule rigo piny. 
GEN.43.27	Yozefu openjo jo kwoŋ kwo pajo aka owaco ni, “Bawin ber, jal m'oti ma wiluwo kwoŋe? Go fodi kwo?”
GEN.43.28	Jodwoko ni, “Ŋeca perin bawan fodi kwo.” Aka joguro congi gin jo jokule piny ruwaŋ go.
GEN.43.29	Yozefu otiŋo waŋe malo aka oneno omin go Benyamin wod pa min aka owaco ni, “Me a omin win mathin ma wiluwo kwoŋe? Were womiyin silwany wodan.” 
GEN.43.30	Kenyo Yozefu oeye abwap rupiri cunye oyido opoŋ mar ri omin. Go oyido cegin tur, aka odonjo i kisika pere to ywak. 
GEN.43.31	Munyo otieko lwoko waŋe, owok, aka odhumere to miyo cik ni wotok cemo. 
GEN.43.32	Otok ri Yozefu cemo kakende, aka jo bende kakendi gin. Jomisir m'oyido jocemo kenyo otok rijo cemo kakendi gin rupiri oyido jotero cemo gi Joebulaniya paka amien. 
GEN.43.33	Oyido okethi jo bedo i meza i nywolirok pajo to joŋiyo Yozefu; cako kwoŋ okayo tundo kwoŋ ocoko. Munyo Joneno nger m'oketh'iye jo bedo, joŋiyere i dhier. 
GEN.43.34	Otok rijo cemo wok i meza pa Yozefu aka otok ri Benyamin cemo maloyo apa wadi dibic. Ameno jocemo to jomedho gi Yozefu cuka jomer.
GEN.44.1	Yozefu omiyo ŋeca ma ot pere cik ni, “Poŋi kutiyin pa cwo no gi cemo madit ma jonyalo tiŋo, aka ikethi pesa pa kisi jacwo i wi kutiya pere 
GEN.44.2	Kethi kikopo paran ma feza i dhok kutiya pa jacwo mathin kodi pesa pere ma ŋano.” Aka ŋeca no otimo paka Yozefu owaco. 
GEN.44.3	Tekin odikin bedo maler, Yozefu osewila jo gi punde pajo. 
GEN.44.4	Munyo fodi jok'otundo bor, Yozefu owaco ri ŋeca pere ni, “Ay, iluwi cwo no aka k'inomaki jo, penji jo ni, ‘Raŋo wiculo bero gi raco? Raŋo wikwalo kikopo paran ma feza? 
GEN.44.5	Raŋo wikwalo kikopo pa jadwoŋ paran ma feza? Meno a kikopo ma go medh'iye, aka oro ma ŋeyo gima ji jotemo muŋo. Witimo banja madwoŋ ma.’ ” 
GEN.44.6	Munyo omako jo, oluda wac me rijo. 
GEN.44.7	Jodwoko go ni, “Aŋo m'inyutho jadwoŋ k'iluwo ama? Wakwoŋere ni wakitimo nger gino. 
GEN.44.8	Neni, pesa ma wanwaŋo i dhok kutiyin mawan, wadwoko rin wok i piny Kanan; t'onyo wakwal nedi feza kosa zahabu wok i ot pa jadwoŋ perin? 
GEN.44.9	Jadwoŋ, k'acel kwoŋ wan onwaŋere nike nitie gine, ibino neko go, aka wan ma wadoŋ walalokere ŋecin perin.”
GEN.44.10	Ŋeca no odwoko ni, “Weyi wobedi paka iwaco ŋat'onwaŋ gine bino bedo ŋeca paran, aka win ma widoŋ wilangoye g'apuse.” 
GEN.44.11	Kenyo kisi jacwo olunyo kutiya pere piny, aka kisi jacwo oyawo kutiya pere. 
GEN.44.12	Ŋeca pa Yozefu orango, cako kodi kutiya pa ŋatadwoŋ to cowo kodi ŋatathin; aka kikopo onwaŋere i kutiya pa Benyamin. 
GEN.44.13	Kenyo joyeco nangin pajo i rem, aka joyeyo ŋano i wi punde pajo to jogik i tindi madwoŋ.
GEN.44.14	Munyo Yuda gi wutmin jotundo i ot pa Yozefu, go oyido fodi nikenyo, aka jokule piny ruwaŋ go. 
GEN.44.15	Yozefu owaco rijo ni, “Tim aŋo me ma witimo? Oyido wikuya ni nyatoro paka an nyalo ŋeyo nyaliŋliŋ gi gigipiny ma ji jotemo muŋo?”
GEN.44.16	Aka Yuda odwoko ni, “Aŋo ma wanowaci rin jadwoŋ? Aŋo ma wanoluw? Wanokwedere nedi? Were otieko kedho ŋecin perin; neni, wajoje makiweno ŋat'onwaŋ kikopo i kutiya pere, onyo pama wabedo ŋecin perin.”
GEN.44.17	Yozefu owaco ni, “Thodenge, wobedi bor kodan ni alatimo ameno! Nyaka jacwo m'onwaŋ kikopo i cinge ama labedo ŋeca paran; to riwin dok win bongi bawin i siem.”
GEN.44.18	Yuda okidho malo bongi Yozefu aka owaco ni, “A jadwoŋ paran, mondo weyi ŋeca perin woluwi ye wac i ithin, aka nge perin wokiri woliel kwoŋ ŋeca perin rupiri icale Farawo won. 
GEN.44.19	Jadwoŋ paran ipenjo ŋecin perin ni, ‘Winitie gi bawin kosa omin win man?’ 
GEN.44.20	Aka wadwokin ni, ‘Wanitie gi bawan, jacwo m'oti, kodi omin wan mathin, nyathi ma tiyo pere, aka omin go otho, to go kende am'odoŋ kwoŋ nyithindho pa min aka bamere omaro go swa.’ 
GEN.44.21	Kenyo iwaco ri ŋecin perin ni, ‘Keli win go piny bongan ŋey anen go gi waŋan.’ 
GEN.44.22	Wawaco rin ni jayac no kinyal eye bongi bamere, rupiri k'inotim, bamere nyalo tho. 
GEN.44.23	Kenyo iwaco ri ŋecin perin ni, ‘Kwanyowoko k'omin win mathin obino piny gi win, wikilanenan doko.’ ”
GEN.44.24	“Munyo wadok bongi baba, wawaco rigo gim'iwaco. 
GEN.44.25	Aka munyo bawan owaco ni, ‘Gik win doko winyew cemo manok.’ 
GEN.44.26	Wadwoko ni, ‘Wakinyali kidho piny. K'omin wan mathin okadhi gi wan, kenyo walakidho; rupiri kilayeyo wan neno jacwo no kwanyo woko k'omin wan mathin nitie gi wan.’ 
GEN.44.27	Kenyo baba owaco riwan ni, ‘Wiŋeyo paka dhako paran Laker onywolo ran wotan ario kende. 
GEN.44.28	Acel otieko weyan. Ripo bedo ni ogwaŋe madudi joyeco go i muma, rupiri fodi akineno go wok cuka go kadhi. 
GEN.44.29	Ka winoter me bende kwoŋan to teko mako go, rem ma winokel ran dinyal nekan paka ati.’ ”
GEN.44.30	“Riameno k'anogiki bongi baba m'ongoye jayac me, kenyo paka kwo pere otwere kwoŋ kwo pa jayac me, 
GEN.44.31	ka go onen ni jayac ongoye bongi wan, gi tiyo pere rem ma wanokeli rigo dinyal neko go. 
GEN.44.32	Maloyo mere aciko kwo paran ri baba ro jayac me k'awaco ni, ‘K'akidwoko gi go bongin, kenyo alatero apuse ruwaŋ baba i kwo paran je.’ 
GEN.44.33	Onyo riameno akwayin, weyi adoŋ i kabedo pa jayac me paka ŋeca perin jadwoŋ; aka weyi jayac wodoki gi wutmin. 
GEN.44.34	Rupiri anyalo nedi dok bongi baba majayac me ongoye bongan? Alworo neno teko ma dinyal podho kwoŋ baba.”
GEN.45.1	Kenyo Yozefu doko k'onyalo dhumirok ruwaŋ jom'oyido jocungo cegin gi go, aka oywak, “Miy kisi nyatoro wowoki bongan.” Ameno ongoye ŋat'obedo gi go munyo Yozefu nyuthere ri wutmin. 
GEN.45.2	Aka oywaki malo ma Jomisir jowinjo, aka wac otundo i cel pa kere pa Farawo. 
GEN.45.3	Yozefu owaco ri wutmin ni, “An Yozefu; baba fodi kwo?” To wutmin jok'onyalo dwoko go, rupiri lworo omako jo swa ro bedo pere kenyo. 
GEN.45.4	Ameno Yozefu owaco ri wutmin ni, “Mondo core win cegin bongan.” Jocore aka go owaco ni, “Abedo omin win Yozefu ma witana i Misir. 
GEN.45.5	Aka onyo pama wikiri rembi kosa wopusere rupiri witana an ka, rupiri Were ooran yuwiy win botho kwo pa ji. 
GEN.45.6	Me nyaka oro mar'ario ma kec i piny; bino bedo oro abic doko ma kilabedo fur kosa keco. 
GEN.45.7	Aka Were ooran yuwiy win botho win i nger ma dhier me gi neno ni win gi nyikway win wikwo. 
GEN.45.8	Ameno oyido k'obedo win ama wioran ka, to Were. Go okethan jadhum pa Farawo ma malo, aka aŋat'akuro piny pere gipi; abedo jadhum ma Misir gipi.”
GEN.45.9	“Redi win wikadhi malo bongi baba aka wiwaci rigo ni me gima wode Yozefu waco, ‘Were okethan jadhum ma Misir gipi; biye bongan m'ongoye galo. 
GEN.45.10	Ilabedo iy'adec ma Gosen, kama cegin kodan in gi nyithindho perin, nyikwayin, mwendi, dhok, kodi kisi gim'initie gine. 
GEN.45.11	Aka kenyo anyalo konyin, rupiri fodi nitie oro abic ma kec ma bino aka akimiti in gi peco perin g'ogwaŋe wiriy kec.’ ”
GEN.45.12	Yozefu omedere, “Onyo wijoje, kiri gi in Benyamin, winyalo neno ni me an won Yozefu. 
GEN.45.13	Wiripo waco ri baba nger ma adwoŋ iye ka i Misir kodi gigipiny je ma witieko neno. Aka redi win wikel go ka.”
GEN.45.14	Kenyo opodho i ŋuti omin go Benyamin to ywak, aka Benyamin bende oywaki i ŋute. 
GEN.45.15	Aka gi pigi waŋe ocwiyo lembi wutmin je. Rumacen ma gime wutmin jocako luwo gine.
GEN.45.16	Munyo wac otundo i ot pa Farawo ni wutmin Yozefu jobino, Farawo gi jodhum pere jowinjo maber. 
GEN.45.17	Aka Farawo owaco ri Yozefu ni, “Waci ri wutmin in jowoyey punde pajo gi ŋano, jodok i piny Kanan. 
GEN.45.18	Weyi jowokwany bajo gi pecin pajo aka jowodwoki ka. Abino miyo jo lowo maber loyo i Misir, aka jobino bedo gi ma romo maloyo ma kwo i iye. 
GEN.45.19	Waci rijo bende jowoteri cawila madongo wok Misir ri mon gi nyithindho pajo maŋic jowogwey, aka jowobin gi bajo. 
GEN.45.20	Jokiri jowodew kwoŋ lim pajo ma jolaweyo cen rupiri gigipiny mabeyo i lowo ma Misir je bino bedo apajo.”
GEN.45.21	Wot Yakobo jotimo ameno; aka Yozefu omiyo jo cawila madongo, cungo kwoŋ cik pa Farawo to miyo jo cemo ma woth. 
GEN.45.22	Ri kisi nyatoro aka ri joje omiyo nangin awira. To ri Benyamin omiyo feza 300 kodi nangin awira abic. 
GEN.45.23	Odhiro ri bamere punde apar ma jotiŋo gigipiny mabeyo wok Misir, kodi punde ma mon ma jotiŋo ŋano, mugat, kodi cemo ma woth. 
GEN.45.24	Osewila wutmin aka jodok peco bongi bajo Yakobo i Kanan; aka owaco rijo ni, “Wikiri widhaw i yo.”
GEN.45.25	Ameno jokadho malo wok Misir aka jobino i piny Kanan bongi bajo Yakobo. 
GEN.45.26	Aka jowaco rigo ni, “Yozefu fodi kwo, aka go am'obedo jadhum ma lowo ma Misir gipi.” Cuny Yakobo opodho, rupiri k'onyalo yeyo.
GEN.45.27	To munyo jowaco rigo wac pa Yozefu je, aka go oneno cawila madongo ma Yozefu oyido odhiro ma tiŋo go, cunye ogik; 
GEN.45.28	aka Yakobo owaco ni, “Wodan Yakobo fodi kwo! Me kende a gima d'anokway! Aripo kidho anen go kafodi akitho.”
GEN.46.1	Ameno opanga kisi gim'oyido nitie gine to kidho Berseba kama go omiy'iye Were pa bamere Isaka cowirok. 
GEN.46.2	Were oluwo gi go i menyirok wor, aka owaco ni, “Yakobo, Yakobo!”
GEN.46.2	Yakobo odwoko ni, “Ey, an e.”
GEN.46.3	Kenyo Were owaco ni, “An Were, Were pa benin. Ikir'ilwor kidho piny i Misir rupiri abino miyo nyikwayin bedo piny madwoŋ kenyo. 
GEN.46.4	Abino kidho piny kodin, aka abino doko kelin malo. Yozefu bino bedo kodin k'itho.”
GEN.46.5	Kenyo Yakobo oay wok Berseba. Wot Yakobo joketho go, nyithindho maŋic kodi mon pajo i cawila madongo ma Farawo oyido odhiro tiŋo go. 
GEN.46.6	Jotero ogwaŋe pajo kodi lim pajo m'oyido jolimo i Kanan to jokadho i Misir. Yakobo okadho gi nyikwaye je, 
GEN.46.7	wote, nyikwaye ma cwo, nyiki go kodi nyikwaye manyir.
GEN.46.8	Onyo me a nyikway Yakobo ma jobino gi go i Misir kodi wote. Ruben okayo pere, 
GEN.46.9	kodi wot Ruben; Hanok, Palu, Heziron, kodi Karim. 
GEN.46.10	Simeo gi wote; Yemuel, Yamin, Ohad, Yakin, Zohar, kodi Saulo, wot dhako Jakanan. 
GEN.46.11	Levi gi wote; Gerison, Kohath, kodi Merari. 
GEN.46.12	Yuda gi wote; Eri, Onan, Sela, Perez, Zera, (to Eri kodi Onan jotho i piny Kanan.) Aka wot Perez oyido Heziron kodi Hamul. 
GEN.46.13	Isakar gi wote; Tola, Puwa, Yob, kodi Simiron. 
GEN.46.14	Zebulun gi wote; Sered, Elon, kodi Yalal. 
GEN.46.15	Me oyido wot Leya m'onywolo ri Yakobo i Mesopotamia kanyacel gi nyare Dina. Kanyacel nyikway Yakobo m'olimo gi Leya oyido tundo piero adek g'adek.
GEN.46.16	Gad gi wote; Zefon, Hagi, Suni, Ezibon, Eri, Arodi, kodi Areli. 
GEN.46.17	Aser gi wote; Imina, Isiva, Isivi, Beria, kodi nyamin jo Sera. Wot Beria oyido Heber kodi Malikiel. 
GEN.46.18	Joje, apar g'aucel me jobedo nyikway Yakobo ma kwoŋ Zilipa; dhako ma Laban omiyo nyare Leya paka ŋeca.
GEN.46.19	Laker cipa Yakobo onywolo rigo wote ario, Yozefu kodi Benyamin. 
GEN.46.20	I Misir Yozefu olimo wote ario, Manase kodi Efrayim ma Asenath nyar Potifera jacway ri Were i wi migam onywolo rigo. 
GEN.46.21	Wot Benyamin oyido jobedo, Bela, Beker, Asibel, Gera, Naman, Ehi, Ros, Mupim, Hupim, kodi Arid. 
GEN.46.22	Joje apar g'aŋwen me jobedo nyikway Yakobo ma kwoŋ Laker.
GEN.46.23	Dan gi wode Husim. 
GEN.46.24	Nafital gi wote; Yazel, Guni, Yezer, kodi Silam. 
GEN.46.25	J'abirio me jobedo nyikway Yakobo ma kwoŋ Biliha, ŋeca ma Laban omiyo nyare Laker.
GEN.46.26	Ji je ma jobedo apa Yakobo tirtir ma jobino Misir k'iweyo woko mon pere oyido jonitie piero aucel g'aucel. 
GEN.46.27	Yozefu olimo wote ario i Misir to medo welo ji ma peco pa Yakobo tundo piero abirio ma jobino Misir.
GEN.46.28	Yakobo ooro Yuda yuwiye kwayo Yozefu wobin worom gi jo i Gosen. Aka munyo jobino, 
GEN.46.29	Yozefu odonjo i cawila pere to kidho Gosen romo gi bamere. Munyo joromo, Yozefu opodho i ŋuti bamere to ywak ma hongo mabor. 
GEN.46.30	Yakobo owaco ri Yozefu ni, “Nyo weyi atho, paka atieko nenin aka aŋeyo ni fodi ikwo.”
GEN.46.31	Kenyo Yozefu owaco ri wutmin gi jopeco pa bamere m'odoŋ ni, “Aripo kidho awaci ri Farawo ni wutmera gi jopeco pa baba je m'oyido jobedo i Kanan jobino bongan. 
GEN.46.32	Abino waco rigo ni wibedo jokwath aka wikuro ogwaŋe aka ni wikelo mwendi gi dhok kodi gigipiny je m'obedo mewin. 
GEN.46.33	Ka Farawo olwoŋi win to penjo win ni witimo tic aŋo, 
GEN.46.34	wiwaci ni wikuro ogwaŋe i kwo mewin je paka kwarere mewin jotimo. I nger me go laweyo win bedo iy'adec Gosen.” Yozefu owaco gime rupiri Jomisir jongoye gi gir'atima gi jokwath.
GEN.47.1	Ameno Yakobo okwanyo wutmin abic to kidho bongi Farawo. Owaco ni, “Baba gi wutmera jobino wok Kanan gi mwendi pajo, dhok, kodi lim pajo je. Onyo pama jonitie iy'adec ma Gosen.” 
GEN.47.2	Kenyo go onyutho Farawo wutmin abic. 
GEN.47.3	Farawo openjo jo ni, “Witimo tic aŋo?”
GEN.47.3	Jodwoko ni, “Wabedo jokwath jadwoŋ paka kwarere mawan. 
GEN.47.4	Wabino bedo i piny me rupiri i piny Kanan kec gway m'ongoye lum ri mwendi. Mondo yey ŋecin perin jowobedi iy'adec ma Gosen.” 
GEN.47.5	Kenyo Farawo owaco ri Yozefu ni, “Benin gi wutmin in jobino bongin 
GEN.47.6	aka lowo ma Misir nitie ruwaŋin; weyi jowobedi iy'adec ma Gosen, adec ma lowo maber loyo. Aka k'iŋeyo cwo ma jonitie gi nyalo kwoŋ jo, kethi jowokuri ogwaŋe paran.”
GEN.47.7	Kenyo Yozefu okelo Yakobo bamere to nyutho Farawo aka Yakobo omiyo Farawo silwany. 
GEN.47.8	Aka Farawo openjo Yakobo ni, “Ija oro adi?”
GEN.47.9	Yakobo odwoko ni, “Kwo paran ma woth otieko oro 130. Oro no jobedo manok to ma teko, makiweno paka oro mabor ma woth pa kwarere paran.” 
GEN.47.10	Yakobo omiyo Farawo silwany, osewila go to kadho. 
GEN.47.11	Kenyo Yozefu omiyo bamere gi wutmin kabedo i Misir; aka omiyo jo lim i lowo maber loyo i tindi madwoŋ Rameses paka Farawo oyido owodho or. 
GEN.47.12	Yozefu omiyo bamere gi wutmin kodi jopeco pa bamere je cemo kiri gi nyithindho.
GEN.47.13	Onyo kec oyido gway ma cemo oyido ongoye kisi kamoro; ma ji ma Misir gi Kanan jolocere ro kec. 
GEN.47.14	Paka jonyewo ŋano, Yozefu ocoko pesa je to tero i cel pa kere 
GEN.47.15	Munyo pesa ma Misir gi Kanan orumo, Jomisir jobino bongi Yozefu to jowaco ni, “Miy wan cemo! Ikir'iwey watho. Tim gimoro! Pesa mawan orumo.”
GEN.47.16	Yozefu odwoko ni, “Keli win ogwaŋe mewin; abino miyo win cemo t'awilo gine ka pesa mewin orumo.” 
GEN.47.17	Ameno jokelo ogwaŋe pajo bongi Yozefu, aka omiyo jo cemo to wilo gi kayina, rombo, diegi, dhok kodi punde. I oro no omiyo jo cemo to wilo g'ogwaŋe.
GEN.47.18	Aka munyo oro no orumo, jobino bonge i oro ma luwo to jowaco ni, “Wakilamuŋin jadwoŋ ni pesa mawan orumo, aka dhok mawan jobedo aperin; ongoye gima wadoŋ gine ma wanomiyin kwanyowoko delkwoŋ wan gi lowo mawan. 
GEN.47.19	Ikir'iwey watho. Tim gimoro! Ikir'iwey lowo mawan wojwangere. Nyew wan kiri gi lowo mawan i wil gi cemo. Walabedo ŋecin pa Farawo aka go ladoŋ gi lowo mawan. Miy wan ŋano ŋey wakwo wakiri watho kodi kodhi ma cwoyo i ndelin mawan.”
GEN.47.20	Ameno Yozefu onyewo lowo ma Misir gipi ri Farawo. Kisi Jamisir oromere kitana lowo pere, rupiri kec oyido gway. Lowo olokere apa Farawo; 
GEN.47.21	aka Yozefu oloko ji ŋecin wok i gike ma Misir acel tundo i meca. 
GEN.47.22	Nyaka lowo pa jocway ri Were i wi migam ama go k'onyewo; rupiri oyido Farawo miyo jo gi kwo, aka am'omiyo jok'otana lowo pajo. 
GEN.47.23	Kenyo Yozefu owaco ri ji ni, “Neni, konon me anyewo win gi lowo mewin ri Farawo. Onyo kodhi ee riwin ma cwoyo i ndelin mewin 
GEN.47.24	I hongo ma kec, wilamiyo acel wiy abic ri Farawo, aka m'odoŋ amewin ma kodhi kodi cemo riwin kodi pecin mewin.”
GEN.47.25	Jodwoko ni, “Itieko botho kwo mawan; inyutho wan bero jadwoŋ, aka wabino bedo ŋecin pa Farawo.” 
GEN.47.26	Ameno Yozefu oketho paka cik i lowo ma Misir ni acel wiy abic ma nyak ripo bedo apa Farawo. Cik me fodi cungo kiri konon; kwanyowoko lowo pa jocway ri Were i wi migam ama k'olokere lowo pa Farawo.
GEN.47.27	Joisiraili jobedo i Misir iy'adec ma Gosen kama joŋaŋ'iye to jonywolo nyithindho kweth. 
GEN.47.28	Yakobo obedo i piny Misir ma oro apar g'abirio, cuka otundo oro 147. 
GEN.47.29	Munyo hongo odhire cegin rigo ma tho, olwoŋo wode Yozefu aka owaco rigo ni, “K'inen pama atieko nwaŋo wor ruwaŋin, kethi cingin i ŋangan aka ikwoŋere ran nike ikilayikan i Misir, 
GEN.47.30	t'ilayikan kama bacere paran jonitie iye; tiŋan wok i Misir aka iyikan kam'oyik'iye jo.”
GEN.47.30	Yozefu odwoko ni, “Abino timo paka iwaco.”
GEN.47.31	Yakobo owaco ni, “Kwoŋere ran n'ibino timo.” Yozefu otimo ameno, aka Yakobo omiyo foyo kenyo i wi kanindo pere.
GEN.48.1	Rumacen ma gime owaci ri Yozefu ni, “Neni, benin two swa.” Ameno okwanyo wote ario, Manase kodi Efrayim to kidho neno bamere. 
GEN.48.2	Aka munyo owaci ri Yakobo ni wode Yozefu oyido obino, olimo meni to ay bedo i wi kanindo. 
GEN.48.3	Yakobo owaco ri Yozefu ni, “Were Majameni je onenere ran i Luz i piny Kanan to miyan silwany. 
GEN.48.4	Aka owaco ran ni, ‘Neni, abino miyin nyithindho kweth, ŋey nyikwayin jowolokere piny madongo. Abino miyo nyikwayin lowo me paka lim pajo kicutho.’ ”
GEN.48.5	Yakobo omedere waco ni, “Wotin ario m'onywol rin i Misir mafodi akibino ka, jobedo aparan; Efrayim gi Manase jobedo wotin paka Ruben gi Simeo. 
GEN.48.6	K'inolim wotin man, jokilakwanere paka aparan. Jobino limo gir'alunja pajo kwoŋ Efrayim gi Manase. 
GEN.48.7	Atimo gime ro yokin Laker. I rem paran madwoŋ go otho i lowo ma Kanan, kama kibor gi Efratha munyo nyaka adwoko wok Mesopotamia. Ayiko go kenyo i thengi yo ma kidho Efratha.” (Efrath pama oŋeyere paka Bethelehem.)
GEN.48.8	Munyo Yakobo oneno wot Yozefu, openjo ni, “Me yac mene?”
GEN.48.9	Yozefu odwoko ni, “Me wotan ma Were omiyan jo ka i Misir.”
GEN.48.9	Yakobo owaco ni, “Keli jo bongan ŋey amiy jo silwany.” 
GEN.48.10	Onyo waŋ Yakobo oyido riprip ro oro pere aka oyido kinen maber. Ameno Yozefu okelo jo cegin gi go, aka ocwiyo lembi jo to podho i kor jo. 
GEN.48.11	Aka Yakobo owaco ri Yozefu ni, “Oyido akipar ni anonenin kendo, to neni, Were oyeyan neno kiri nyithindho perin bende.” 
GEN.48.12	Kenyo Yozefu okwanyo jo wok i tiendi Yakobo to kule ruwaŋ Yakobo gi nyime piny.
GEN.48.13	Aka Yozefu okwanyo joje to ketho Efrayim yuracam pa Yakobo aka Manase yuracuc pa Yakobo. 
GEN.48.14	To Yakobo olwowo cingi to ketho cinge maracuc i wi Efrayim makada nende go am'oyido thin; to ketho cinge maracam i wi Manase m'oyido dwoŋ. 
GEN.48.15	Kenyo Yakobo omiyo Yozefu silwany ka waco ni,
GEN.48.15	“Weyi Were ma kwarere paran Abraham gi Isaka jotiyo rigo womiy yac me silwany,
GEN.48.15	Were m'otelan i kwo paran je tundo gunyo ni.
GEN.48.16	Weyi malaika m'obothan wok i raco je womiy jo silwany!
GEN.48.16	Weyi nyingan kodi nyingi bacere paran Abraham, kodi Isaka womedere luwo i jo!
GEN.48.16	Weyi jowobedi gi nyithindho kweth, kodi nyikway jo kweth!”
GEN.48.17	Munyo Yozefu oneno ni bamere oketho cinge maracuc i wi Efrayim, owinjo marac aka okwanyo cingi bamere ni wokwany woko wok i wi Efrayim wokethi i wi Manase. 
GEN.48.18	Aka Yozefu owaco ri bamere ni, “K'ameno baba; me aya okayo, kethi cingin maracuc i wiye.”
GEN.48.19	To bamere okwero to waco ni, “Aŋeyo wodan, aŋeyo. Nyikway Manase bende jobino lokere ji madongo. To omin go mathin bino bedo madwoŋ loyo go, aka nyikwaye jobino lokere nonin madongo.”
GEN.48.20	Ameno Yakobo omiyo jo silwany ndelo no ka waco ama: “Joisiraili jobino oro nyingi win ka jomiyo silwany. Jobino waco ni, ‘Weyi Were wolokin paka Efrayim gi Manase.’ ” I nger me Yakobo oketho Efrayim telo Manase.
GEN.48.21	Kenyo Yakobo owaco ri Yozefu ni, “Neni, acegin tho, to Were bino bedo kodin, aka bino dwokin i lowo pa bacere perin. 
GEN.48.22	Obedo rin aka ki ri wutmin in m'amiyo Sekem, adec maber ma mayo Joamor g'abor paran kodi asere.”
GEN.49.1	Kenyo Yakobo olwoŋo wote aka owaco ni, “Cokere win kanyacel ŋey awaci riwin gima lapodho kwoŋ win i hongo ma yuwiye.”
GEN.49.2	“Cokere win kanyacel, awi wot Yakobo
GEN.49.2	aka winji win bawin Yakobo.”
GEN.49.3	“Ruben, ibedo okayo paran
GEN.49.3	meni paran, aka nyathi paran marapena ma jacwo paran,
GEN.49.3	ma nor loyo aka tek loyo wotan je.
GEN.49.4	Icale mikula ma mol
GEN.49.4	t'ikila bedo ŋata dicwe loyo,
GEN.49.4	rupiri inindo gi malaya paran
GEN.49.4	t'icayo kanindo paran.”
GEN.49.5	“Simeo gi Levi jobedo wutmere.
GEN.49.5	Jooro gilweny pajo ma timo akaka.
GEN.49.6	Akibino riwirok i luwo pajo manyaliŋliŋ,
GEN.49.6	kosa akibino bedo i pido pajo,
GEN.49.6	rupiri joneko cwo i nge,
GEN.49.6	aka joŋolo thwondhe ma nono.
GEN.49.7	Lam wobedi i nge pajo rupiri obedo mager swa,
GEN.49.7	kodi kwoŋ keme pajo rupiri ger swa.
GEN.49.7	Abino tiako jo i lowo gipi ma Isiraili,
GEN.49.7	t'akedho jo i dier ji mere.”
GEN.49.8	“Yuda, wutmin in jolapakin.
GEN.49.8	Cingin bino bedo i ŋuti jokwor perin.
GEN.49.8	Wot benin jobino kulok rin piny ruwaŋin.
GEN.49.9	Yuda cale simbwor,
GEN.49.9	neko jokwor pere aka gik i ode
GEN.49.9	riere to nindo piny.
GEN.49.9	Ongoye ŋata temo cando go.
GEN.49.10	Yuda bino mako luth pa kere,
GEN.49.10	aka nyikwaye wangi jobedo jodhum.
GEN.49.10	Piny jobino kelo ri mic
GEN.49.10	to jokule ruwaŋ go i wor.
GEN.49.11	Go tweyo nyathi punde pere i tiendi yath vini,
GEN.49.11	i vini ma ner loyo.
GEN.49.11	Go lwoko nangin pere i vini m'obokere pa remo.
GEN.49.12	Waŋe labokere ro madho vini,
GEN.49.12	aka lake matar ro madho cak.”
GEN.49.13	“Zebulun bino bedo i thengi nam.
GEN.49.13	Thengi nam pere bino bedo kacungo pa mel.
GEN.49.13	Adec pere bino tundo kiri i tindi Sidon.”
GEN.49.14	“Isakar obedo punde matek,
GEN.49.14	ma riere piny i dier mugugu pere.
GEN.49.15	To neno ni kaywomirok ber,
GEN.49.15	aka ni lowo ber.
GEN.49.15	Ameno go luŋo dieŋeye ni wotiŋ mugugu
GEN.49.15	to romere tic paka ŋeca.”
GEN.49.16	“Dan bino thumo banja ri ji pere
GEN.49.16	paka acel kwoŋ nonin ma Isiraili.
GEN.49.17	Dan bino bedo thwol i thengi yo,
GEN.49.17	malasaŋ i yo,
GEN.49.17	ma kayo fundi kayina
GEN.49.17	ŋey bolo jagwey yuŋeye.”
GEN.49.18	“Akuro both perin Rwoth.”
GEN.49.19	“Jokinyaga jobino monjo Gad,
GEN.49.19	to go bino wire to riemo jo.”
GEN.49.20	“Lowo pa Aser bino nyak cemo m'owega.
GEN.49.20	Go bino miyo cemo ma ripo gi kere.”
GEN.49.21	“Nafital obedo kol ma ŋweco nono
GEN.49.21	aka nywolo nyithindhe m'omore.”
GEN.49.22	“Yozefu cale punde madudi i thengi waŋ pi
GEN.49.22	nyathi punde madudi i thengi tendere.
GEN.49.23	Jokwor pere jomonjo go gi gero
GEN.49.23	aka joriemo gi kwot kodi aserin.
GEN.49.24	To kwot pere kiyengere
GEN.49.24	aka cingi go oloki matek,
GEN.49.24	gi meni pa Were Majameni pa Yakobo.
GEN.49.24	Kodi jakwath, tele pa Isiraili.
GEN.49.25	Obedo Were pa benin ama konyin,
GEN.49.25	Were ma Jameni je ma miyin silwany
GEN.49.25	gi silwany ma koth wok malo
GEN.49.25	kodi ma pi maluth wok piny i lowo,
GEN.49.25	silwany ma dhok kweth kodi nyithindho kweth.
GEN.49.26	Silwany ma ŋano gi mawuwa,
GEN.49.26	silwany ma gote macon
GEN.49.26	gigipiny maber wok i wi tendere makicutho.
GEN.49.26	Weyi silwany me je wobedi i wi Yozefu,
GEN.49.26	i biendi waŋ ŋat'okethi gicen kwoŋ wutmin.”
GEN.49.27	“Benyamin cale arara mager.
GEN.49.27	Odikin g'othieno neko gimoro to camo.”
GEN.49.28	Me je a nonin apar g'ario ma Isiraili; aka me a gima bajo owaco munyo miyo jo silwany, kanyo miyo kisi nyatoro silwany ma ripo gine.
GEN.49.29	Kenyo Yakobo omiyo wote cik ni, “Onyo paka akidho riwirok gi ji paran i tho, yikan win gi bacere paran i ŋungu manitie i ndelo pa Efron Jahiti, 
GEN.49.30	i Makipela, yuwok ceŋ ma Mamire i piny Kanan. Abraham onyewo ŋungu me wok bongi Efron paka kayik. 
GEN.49.31	Kenyo oyik'iye Abraham gi cege Sara, Isaka gi mon pere Rebeka kodi Leya. 
GEN.49.32	Ndelo kodi ŋungu manitie iye no onyew wok bongi Johiti. Yikan win kenyo.” 
GEN.49.33	Munyo Yakobo otieko ciko wote teltel, onindo piny kendo, to go tho.
GEN.50.1	Kenyo Yozefu opodho kwoŋ bamere to ywako go, aka ocwiyo lembe. 
GEN.50.2	Aka Yozefu owodho or ri ŋecin pere ma jotweyo delkwoŋ jom'otho ma yik ni jowowir delkwoŋ bamere ŋey wokiri wotopi. Aka jotimo ameno. 
GEN.50.3	Otero jo ndelo piero aŋwen ma ripo gi timo ameno. Aka Jomisir joywako go ma ndelo piero abirio.
GEN.50.4	Munyo ndelo ma ywak orumo, Yozefu oluwo gi jodhum pa Farawo ni, “Mondo ter win mikwenda me ri Farawo: 
GEN.50.5	Munyo baba cegin tho, omiyan kwoŋirok ni abino yiko go i kaliel ma go oyiko i piny Kanan. Onyo riameno mondo weyi akidhi malo, ayiki baba t'adwoko.”
GEN.50.6	Aka Farawo odwoko ni, “Kadhi malo i yik benin paka ikwoŋere rigo.”
GEN.50.7	Ameno Yozefu okidho yiko bamere. Jodhum pa kere je, jodongo ma ot pere, kodi jodongo ma piny Misir je jokadho gi Yozefu. 
GEN.50.8	Jopeco pa Yozefu, wutmin, kodi jopeco pa bamere je jokadho gi go. Nyaka nyithindho kodi mwendi kodi dhok pajo ama jodoŋ iy'adec ma Gosen. 
GEN.50.9	Cwo i cawila kodi kayina bende jokadho gi go. Oyido obedo kitipa madwoŋ.
GEN.50.10	Munyo jotundo i kisia ma Atadi yuwok ceŋ ma Yordan, joywak ma hongo mabor, aka Yozefu otimo kalima ma ywak ma ndelo abirio. 
GEN.50.11	Munyo ji ma Kanan joneno jono joywak i Atadi, jowaco ni, “Nga me ywak ma kwoŋirok ma Jomisir jotimo!” Meno am'omiyo olwoŋi kabedo no ni Abel Mizirayim.
GEN.50.12	Ameno wot Yakobo jotimo paka go omiyo jo or. 
GEN.50.13	Jotiŋo delkwoŋe jotero Kanan to joyiko i ŋungu i Makipela yuwok ceŋ ma Mamire, i ndelo ma Abraham oyido onyewo wok bongi Efron Jahiti ma yik. 
GEN.50.14	Rumacen ma yiko bamere, Yozefu ogik i Misir gi wutmin kodi jono je m'oyido jokadho gi go malo yiko bamere.
GEN.50.15	Rumacen ma tho pa bajo, wutmin Yozefu jowaco ni, “To k'obedi ni Yozefu fodi odak wan to cano culo wan ro raco je ma watimo rigo?” 
GEN.50.16	Ameno jodhiro mikwenda ri Yozefu ni, “Mafodi bawan k'otho, 
GEN.50.17	owaco nike wakwayin, ‘Mondo cwaki reco pa wutmin in munyo jotimo rin marac.’ Aka onyo wakwayin cwaki riwan gimarac ma wan, ŋecin pa Were pa benin jotimo.” Yozefu oywaki munyo owaci rigo.
GEN.50.18	Kenyo wutmin Yozefu wegi jobino to jokule piny ruwaŋ go, aka jowaco ni, “Neni, wabedo ŋecin perin.”
GEN.50.19	To Yozefu owaco rijo ni, “Wikiri wibedi gi lworo, rupiri akinyali kethirok i kabedo pa Were. 
GEN.50.20	Wicano ran gimarac, to Were owiro i bero, gwoko kwo pa ji kweth ma konon jokwo ro gim'otimere. 
GEN.50.21	Ameno wikiri wibedi gi lworo; abino miyo win gi nyithindho mewin cemo.” Ameno go omedo ridho rijo to diyo adundo pajo.
GEN.50.22	Yozefu omedere bedo i piny Misir gi peco pa bamere, aka otieko oro 110. 
GEN.50.23	Aka Yozefu oneno nyithindho pa Efrayim kodi nyikwaye je. Go bende oneno nyithindho pa Makir wod pa Manase paka nyithindho pere. 
GEN.50.24	Aka Yozefu owaco ri wutmin ni, “Acegin tho, to Were bino wendo riwin to wotho win wok i piny me kelo win i piny ma go ociko Abraham, Isaka, kodi Yakobo.” 
GEN.50.25	Kenyo go okwayo ji pere kwoŋirok ni, “Ka Were owodhi win wok i piny me, wibino tiŋo cokin paran wok ka.” 
GEN.50.26	Ameno Yozefu otho munyo jaoro 110 aka owir delkwoŋe wokiri wotopi t'iketho i sanduku ma yik.
EXO.1.1	Me nyingi wot Yakobo ma jokadho i Misir kodi Yakobo, joje gi pecin pajo. 
EXO.1.2	Ruben, Simeo, Levi, kodi Yuda. 
EXO.1.3	Isakar, Zebulun, kodi Benyamin, 
EXO.1.4	Dan kodi Nafital, Gad kodi Aser. 
EXO.1.5	Welo pa nyikway Yakobo je oyido piero abirio, aka Yakobo oyido nitie i Misir. 
EXO.1.6	Kenyo Yozefu gi wutmin kodi luse pere je jotho woko. 
EXO.1.7	To nyikway Yakobo jolimo nyithindho kweth ma jomedere i welo aka jolokere matek to jomore i Misir.
EXO.1.8	Kenyo kere manyen m'oyido fodi k'oŋeyo Yozefu, olimo dwoŋ i Misir. 
EXO.1.9	Aka owaco ri ji pere ni, “Neni, Joisiraili jokweth swa aka jotek loyo wan. 
EXO.1.10	Biye win watiy gi jo gi gwayo, ka k'obedo ameno jobino more, aka ka lweny ocakere, jobino riwirok gi jokwor mawan to jolwenyo gi wan to jokwale wok i piny mawan.” 
EXO.1.11	Ameno joketho joromi jo timo tic matek dhumo jo gi miyo jo litho gi tic aka Joisiraili jogeto ri Farawo tindin ario madongo, Pithom gi Rameses paka kakan. 
EXO.1.12	To paka jomedo diyo Joisiraili, apaka bende Joisiraili jomedere i welo. Aka Jomisir oyido jolworo Joisiraili. 
EXO.1.13	Ameno Jomisir joromo jo tic gi gwayo, 
EXO.1.14	aka joloko kwo pajo magway gi tic matek, geto kodi timo tic nger je i ndelin pajo. I tic pajo je jomiyo jo timo m'ongoye mako gi jo wor.
EXO.1.15	Kenyo kere ma Misir owaco ri mon ma jocolo mon ma nyingi jo Sifira kodi Puwa ni, 
EXO.1.16	“Ka wicolo mon Joebulaniya i kacolo mon, ka jonywolo nyathi majayac neki win, to k'obedo manyako weyi win wokwo.” 
EXO.1.17	To mon ma jocolo mon oyido jolworo Were, aka jok'otimo paka kere ma Misir omiyo jo or, aka joweyo nyithindho mayac kwo. 
EXO.1.18	Ameno Farawo olwoŋo mon ma jocolo mon aka openjo jo ni, “Raŋo witimo gime, wiweyo nyithindho mayac kwo?”
EXO.1.19	Jodwoko go ni, “Rupiri mon Joebulaniya jokicale gi mon Jomisir; kole jo jonywol i yoto, aka nyithindho pajo jonywolo mafodi acel kwoŋ wan k'otundo bongi jo.” 
EXO.1.20+EXO.1.21	Rupiri mon ma jocolo mon oyido jolworo Were, Were onyutho jo bero to miyo jo pecin pajo wegi. Aka Joisiraili jomedere to jolokere matek. 
EXO.1.22	Kenyo Farawo omiyo ji pere cik ni, “Kisi nyathi majayac ma Joebulaniya jonywolo bol win i malawa Nayil, to manyir mere weyi win jowokwo.”
EXO.2.1	I hongo me jacwo moro ma janono pa Benyamin onywomo dhako ma bende janono pere 
EXO.2.2	aka dhako no ogamo iye to nywolo rigo wode. Munyo dheno oneno nger ma wode ŋon iye, okano go ma dwe adek. 
EXO.2.3	To munyo go k'onyalo kano wode loyo kenyo, ocweyo adita gi midole aka ofuyo iye gi gima geŋo pi donjo iye to ketho wode iy'adita no. Dheno otero nyathi no to ketho i lum midole maboyo dho thengi malawa. 
EXO.2.4	Aka nyamin nyathi ocungo gi bor neno gim'otimere rigo.
EXO.2.5	Nyar Farawo obino piny lwoki i malawa, aka jotic pere oyido jowotho i thengi malawa. Nyar Farawo oneno adita i lum midole, aka ooro jatic pere kwanyo. 
EXO.2.6	Oyawo aka oneno nyathi, aka neni nyathi oyido ywak. Omako wor gi nyathi to waco ni, “Me acel kwoŋ nyithindho pa Joebulaniya.”
EXO.2.7	Kenyo nyamin nyathi owaco ri nyar Farawo ni, “Akadhi alwoŋ acel kwoŋ mon Joebulaniya wopidi rin nyathi?”
EXO.2.8	Nyar Farawo odwoko ni, “Kadhi” Ameno nyako no okidho to lwoŋo yok nyathi won. 
EXO.2.9	Aka nyar Farawo owaco ri dheno ni, “Ter nyathi me ipidi ran, abino culin misara.” Ameno dheno otero nyathi no to pido. 
EXO.2.10	Rumacen munyo nyathi odongo, dheno otero go bongi nyar Farawo, m'otero go paka wode. Aka nyar Farawo ocwoko nyinge ni Musa
EXO.2.11	Munyo Musa otieko dongo, okidho wendo ri ji pere Joebulaniya aka oneno nger m'oyido iromo iye jo timo tic matek. Go oneno kiri munyo Jamisir neko Jayuda acel kwoŋ ji pa Musa won. 
EXO.2.12	Musa oŋiyo thenge gi thenge, aka oneno nike oyido ongoye ŋata neno go, aka oneko Jamisir to yiko delkwoŋe i kwoyo. 
EXO.2.13	Yawere Musa ogik to neno cwo ario ma Joebulaniya jogore. Aka owaco ri ŋat'oyido okom mere ni, “Raŋo igoyo Jayuda nyawotin?”
EXO.2.14	Jalo odwoko go ni, “Ŋa m'okethin bedo jadhum kodi jathum banja? Imito nekan paka ineko Jamisir” Aka Musa obedo gi lworo to waco ni, “Adieri gime oŋeyere.” 
EXO.2.15	Munyo Farawo owinjo gime, odwaro neko Musa. To Musa oringo aka oeye woko i waŋ Farawo to kidho i piny Midian kam'obedo piny cegin gi waŋ pi. 
EXO.2.16	Onyo jacway ri Were i wi migam ma Midian oyido nitie gi nyike abirio, aka jobino jotwomo pi to jopoŋo i wer ri mwendi pa bajo. 
EXO.2.17	To jokwath rombo moro jobino to joriemo jo. Kenyo Musa oay aka okonyo jo to miyo mwendi pajo pi. 
EXO.2.18	Munyo jodok bongi bajo Yethiro, openjo jo ni, “Raŋo konon widwoko con?”
EXO.2.19	Jodwoko ni, “Jamisir moro obotho wan wok i cingi jokwath rombo aka bende otwomo riwan pi ma romo to miyo mwendi.”
EXO.2.20	Go openjo nyike pere ni, “Go nikune? Raŋo wiweyo jalo woko kenyo? Lwoŋ win go wocam mugat.”
EXO.2.21	Ameno Musa oyeyo bedo kenyo, aka Yethiro omiyo go nyare m'ilwoŋo ni Zipora i nywomirok. 
EXO.2.22	Zipora onywolo ri Musa wode to cwoko nyinge ni Gerison kole owaco ni, “Abedo jawoth i piny pa jopath.”
EXO.2.23	Munyo oro moro okadho, kere ma Misir otho aka Joisiraili oyido fodi joywak i twec pajo, aka joywak ri kony. Ywak pajo otundo malo bongi Were 
EXO.2.24	m'owinjo ywak pajo aka opoyo cikirok pere gi Abraham, Isaka, kodi Yakobo. 
EXO.2.25	Aka Were oŋiyo candirok pa nyithindho pa Isiraili to dewo kwoŋ jo.
EXO.3.1	Onyo Musa oyido kwayo mwendi pa Yethiro ba cege, aka jacway ri Were i wi migam ma Midian. Otelo mwendi pere kadho yupodho ceŋ ma thim aka obino i got Horeb (Sinai) got pa Were. 
EXO.3.2	Kenyo malaika pa Rwoth omenyere rigo i mac maliel wok i kasugu dudi. Musa oŋiyo, aka neni, dudi oyido kiwaŋ. 
EXO.3.3	Aka Musa owaco ni, “Me gidhier, raŋo kasugu dudi kiwaŋ? Abino core cegin anen.”
EXO.3.4	Munyo Rwoth oneno nike Musa core cegin, Were olwoŋo go wok i kasugu dudi, “Musa, Musa!”
EXO.3.4	Musa odwoko ni, “An e.”
EXO.3.5	Kenyo Were owaco ni, “Ikir'icore cegin, luny war perin wok i tiendin, kole kabedo m'icung'iye leŋ. 
EXO.3.6	Abedo Were pa benin, Were pa Abraham, Isaka, kodi Yakobo.” Aka Musa okano waŋe, kole go oyido lworo neno Were.
EXO.3.7	Kenyo Rwoth owaco ni, “Atieko neno litho pa ji paran ma jonitie i Misir, aka atieko winjo ywak pajo ro ji ma jodiyo jo; aŋeyo kidamba pajo, 
EXO.3.8	aka ameno aloro piny gonyo jo wok i cingi Jomisir, kodi kelo jo malo wok i lowo no kadho i lowo maber aka lac, lowo ma mol gi cak kodi mo kic, kama Jokanan, Johiti, Joamor, Joperiz, Johivi, kodi Joyebus pama jobed'iye. 
EXO.3.9	Aka onyo pama, neni, ywak pa Joisiraili obino bongan, aka atieko neno nger ma Jomisir jodiyo iye jo. 
EXO.3.10	Biye, abino orin bongi Farawo ŋey inyal wodho ji paran, wot Isiraili wok i Misir.”
EXO.3.11	To Musa owaco ri Were ni, “An a ŋa ma ripo akadhi bongi Farawo, to awodho Joisiraili wok i Misir?”
EXO.3.12	Were odwoko ni, “Abino bedo kodin, aka me bino bedo ranyuth rin, nike atieko orin. K'itieko wodho jo wok i Misir, wibino laman wi got me.”
EXO.3.13	Kenyo Musa owaco ri Were ni, “K'anokidhi bongi Joisiraili t'awaco rijo ni, ‘Were pa kwarere mewin ooran bongi win.’ Jobino penjan ni, ‘Nyinge ŋa?’ Adwoki jo nedi?”
EXO.3.14	Were owaco ri Musa ni, “Abedo ŋata Abedo” Aka Were owaco ni “Waci gime ri Joisiraili, ‘Abedo ooran bongi win.’ ” 
EXO.3.15	Were owaco ri Musa kendo ni, “Waci gime ri Joisiraili ni, ‘Rwoth pa kwarere mewin, Were pa Abraham, Isaka, kodi Yakobo ooran bongi win.’ Me nyingan cil gi cil, me apaka luse ma yuwaŋe je jolalwoŋan. 
EXO.3.16	Kadhi icoki jotel ma Isiraili je aka iwaci rijo ni, ‘Rwoth, Were pa kwarere mewin, Were pa Abraham, Isaka, kodi Yakobo omenyere ran.’ Waci rijo ni abino bongi jo aka atieko neno gima Jomisir jotimo rijo. 
EXO.3.17	Atieko yere wodho jo wok i Misir, kama jonitie iye i litho kelo jo i lowo pa Jokanan, Johiti, Joamor, Joperiz, kodi Joyebus, lowo ma mol gi cak kodi mo kic.”
EXO.3.18	“Jobino winjo dwondin, aka in gi jotel pa Joisiraili wiripo kidho bongi kere ma Misir to wiwaco rigo ni, ‘Rwoth, Were pa Joebulaniya, omenyere riwan. Onyo yey wan wawothi ma ndelo adek kadho i thim, ŋey wamiy Rwoth Were mawan cowirok.’ 
EXO.3.19	Aŋeyo nike kere ma Misir kilayeyo win kadho kwanyo woko k'orom go gi cingi jo ma meni. 
EXO.3.20	T'abino telo cingan to agoyo Misir gi gir'aura m'abino timo iye, rumacen ma gino go bino yeyo win kadho. 
EXO.3.21	Aka abino miyo Jomisir woro win, aka ka wikadho, wikibino kadho gi cingi win nono. 
EXO.3.22	To kisi dhako Jaisiraili bino kidho bongi jager pere kodi bongi dhako Jamisir ma bedo i ot pere aka bino kwayo nangin kodi thiwino ma zahabu gi feza. Joisiraili jobino ketho gigipiny me kwoŋ nyithindho pajo to jokadho gi lim pa Jomisir.”
EXO.4.1	Kenyo Musa odwoko ni, “To panen, jokibino yeyo gim'anowaci kosa winjo dwondan, kole jobino waco ni, ‘Rwoth k'omenyere rin.’ ”
EXO.4.2	Ameno Rwoth openjo Musa ni, “Meno aŋo manitie i cingin?”
EXO.4.2	Musa odwoko ni, “Luth.”
EXO.4.3	Kenyo Rwoth owaco ni, “Bol piny.” Ameno Musa obolo luth piny to lokere thwol aka Musa oringo kwoŋe. 
EXO.4.4	To Rwoth waco ri Musa ni, “Guŋ idimi gi yiwe.” Ameno Musa oguŋo aka omako thwol to lokere luth kendo. 
EXO.4.5	Rwoth owaco ni, “Tim gime ma ridho ri Joisiraili ni Rwoth, Were pa kwarere pajo, Were pa Abraham, Isaka, kodi Yakobo omenyere rin.”
EXO.4.6	Rwoth owaco ri Musa kendo ni, “Rwaki cingin i kanzu perin.” Musa oketho cinge, aka munyo owodho, neni cinge oyido nitie dhowo matar pa pe kweth. 
EXO.4.7	Kenyo Rwoth owaco ni, “Dwoki cingin i kanzu perin.” Ameno Musa odwoko cinge aka munyo owodho, neni, oyido ogik paka kaman je ma delkwoŋe. 
EXO.4.8	Were owaco ni, “Ka jok'oyey gim'inowaci kosa gir'aura marapena, jobino yeyo ma rumacen. 
EXO.4.9	Ka jok'oyey kiri gir'aura ario me kosa winjo dwondin, itwom pi moro wok i malawa Nayil t'ikonjo piny kam'othwo; aka pi m'inotwom wok i Nayil bino lokere remo.”
EXO.4.10	To Musa owaco ri Rwoth ni, “Awi Rwoth paran, akinyali luwo maber, aka kiri wok cuka nende iluwo kodan, to fodi aywayo luwo aka lewan pek.”
EXO.4.11	Kenyo Rwoth owaco rigo ni, “Ŋa m'ocweyo dhok nyatoro? Ŋa m'amiyo go bedo obadha, kosa ithe tho? Ŋa ma miyo go neno kosa waŋe tho? K'obedo an Rwoth? 
EXO.4.12	Onyo riameno kadhi, abino konyin luwo aka abino waco rin gim'inowaci.”
EXO.4.13	To Musa owaco ni, “Awi Rwoth paran, mondo or ŋatiman.”
EXO.4.14	Kenyo Rwoth omako nge gi Musa aka owaco ni, “To aka omin in Aron Jalevi? Aŋeyo nike go nyalo luwo maber, aka neni, go bino romo kodin, aka k'onenin go bino kisangala. 
EXO.4.15	Inyalo luwo gi go t'iwaco rigo gima woluwi, aka abino waco riwin gir'atima. 
EXO.4.16	Go bino bedo jaluwo perin to luwo rin gi ji. Kenyo ibino bedo pa Were, k'iwaco rigo gima woluwi. 
EXO.4.17	Kadhi gi luth me, kole ibino oro ma timo gir'aura.”
EXO.4.18	Kenyo Musa ogik bongi Yethiro ba cege aka owaco rigo ni, “Akwayin, weyan adoki bongi wade paran i Misir aka anen kafodi jokwo.” Aka Yethiro owaco ri Musa ni, “Kadhi i siem.”
EXO.4.19	Aka Rwoth owaco ri Musa i Midian ni, “Dok i Misir, kole cwo m'oyido jomito nekin jotho.” 
EXO.4.20	Ameno Musa okwanyo cege kodi wote to ketho jo i wi punde to jodok i piny Misir; aka Musa otiŋo luth ma Were owaco rigo nike wokadhi gine.
EXO.4.21	Rwoth owaco ri Musa kendo ni, “K'idok i Misir, neni nike itimo ruwaŋ Farawo gir'aura je m'atieko ketho i meni perin. T'abino loko cunye matek ŋey wokiri woyey ji kadho. 
EXO.4.22	Aka iripo waco ri Farawo ni, ‘Rwoth waco, Isiraili obedo okayo paran, 
EXO.4.23	aka awaco ni weyi wodan wokadhi, ŋey wolaman. K'ikwero, panen, abino neko okayo perin.’ ”
EXO.4.24	Rwoth oromo gi Musa to temo neko go, kama jonindo iye i yo munyo jokadho i Misir. 
EXO.4.25	Kenyo Zipora cipa Musa okwanyo tele mabith to thumo wic kalac pa wode, aka ogeyo gine kinyoro pa Musa to waco ni, “Adieri ibedo cworan ma remo ran.” 
EXO.4.26	Ameno Rwoth okoyo kwo pa Musa aka am'omiyo Zipora owaco ri Musa ro thumirok ni, “Ibedo cworan ma remo.”
EXO.4.27	Rwoth owaco ri Aron ni, “Kadhi i thim irom gi Musa.” Ameno Aron okidho to romo gi Musa i got pa Were aka ocwiyo lembe. 
EXO.4.28	Kenyo Musa owaco ri Aron kisi gima Rwoth owaco rigo munyo owaco rigo ni wodoki i Misir, kodi gir'aura je ma Rwoth owaco rigo ni wotim. 
EXO.4.29	Kenyo Musa gi Aron jokidho to jocoko jotel pa Joisiraili kanyacel. 
EXO.4.30	Aron oluwo wac je ma Rwoth oyido owaco ri Musa, aka Musa otimo gir'aura je ruwaŋ ji. 
EXO.4.31	Ji joyeyo, aka munyo Joisiraili jowinjo nike Rwoth oyido owendo rijo aka nike oyido otieko neno kidamba pajo, jokule piny to jolamo Rwoth.
EXO.5.1	Rumacen Musa gi Aron jokidho bongi Farawo aka jowaco ni, “Rwoth, Were pa Isiraili waco ni, ‘Weyi ji paran jowokadhi, ŋey jowotimi ran kalima i thim.’ ”
EXO.5.2	To Farawo penjo ni, “Rwoth a ŋa ma ripo winjo dwonde t'aweyo Isiraili kadho? Akuya Rwoth, aka kiri akibino weyo Joisiraili jowokadhi.”
EXO.5.3	Musa gi Aron jodwoko ni, “Were pa Joebulaniya oromo gi wan, weyi wakadhi, wakwayin, wawothi ma ndelo adek kadho i thim miyo cowirok ri Rwoth, Were mawan. Ka wakikadho, go bino neko wan gi two nundu kosa lweny.”
EXO.5.4	To kere ma Misir owaco rijo ni, “Musa gi Aron, raŋo wikwanyo ji wok i tic pajo? Dwoki win ŋecin no i tic. 
EXO.5.5	Win wilokere madit loyo Jomisir. Aka onyo pama wimito weyo tic.”
EXO.5.6	Ndelo no won Farawo owaco ri jorom jo timo tic matek kodi jotel pajo ma Joisiraili ni, 
EXO.5.7	“Weyi win miyo ji gigoyo matafal. Miy win jo wegi jokadhi jowocoki. 
EXO.5.8	To fodi wiripo miyo jo goyo welo matafal paka con mere, wikiri widwoki cen; kole jongoye gi tic ma romo, aka am'omiyo jokwayan ni awey jokadhi jowomiy cowirok ri Were pajo. 
EXO.5.9	Miy win jome tic matek loyo aka wikiri wiyey jo ywomirok, ŋey kiri jowowinji wac twodo.”
EXO.5.10	Ameno jorom jo timo tic matek kodi jotel pa Joisiraili jokadho woko to jowaco ri Joisiraili ni, “Farawo owaco nike wakiri wamiy win gigoyo matafal. 
EXO.5.11	Win wegi kadhi wirangi kama winyalo nwaŋ'iye, to fodi wiripo goyo welo matafal paka con.” 
EXO.5.12	Ameno ji joywore i Misir gipi rango gigoyo matafal. 
EXO.5.13	Jorom jo timo tic matek jobedo kanyo joromo jo goyo welo matafal acel kisi ndelo paka munyo oyido imiyo jo gigoyo. 
EXO.5.14	Jomisir ma jorom jo timo tic matek jogoyo Joisiraili ma jotel pa wadi jo. Jopenjo jo ni, “Raŋo wikigoy welo matafal paka oyido con?”
EXO.5.15	Kenyo jotel ma Joisiraili jokidho bongi Farawo kigeŋisa, “Raŋo itimo gime riwan jadwoŋ? 
EXO.5.16	Kimiy wan gigoyo matafal, to fodi wimiyo wan or goyo matafal! Aka onyo igoyo wan. Ji perin ama jokom.”
EXO.5.17	To Farawo dwoko ni, “Winyap aka wikimiti tic aka am'omiyo wikwayan weyo win wikadhi wimiy Rwoth cowirok. 
EXO.5.18	Onyo gik win tic, rupiri kilamiyo win gigoyo matafal, to fodi wiripo goyo welo macon.” 
EXO.5.19	Jotel ma Joisiraili joneno ni oyido jonitie i teko munyo owaci rijo nike joripo goyo welo matafal macon kisi ndelo.
EXO.5.20	Joromo gi Musa kodi Aron m'oyido jokuro jo, paka jowok bongi Farawo 
EXO.5.21	aka jowaco rijo ni, “Rwoth oneno gima witimo aka bino miyo win gir'acula ro miyo Farawo dak wan. Wimiyo jo bedo gi atoŋa ma neko wan.”
EXO.5.22	Kenyo Musa owire bongi Rwoth kendo to waco ni, “A Rwoth, raŋo itimo raco ri ji me? Raŋo ioran ka? 
EXO.5.23	Kole wok cuka abin bongi Farawo luwo i nyingin, otero jo gi gero, aka ongoye gim'itieko timo ma konyo jo.”
EXO.6.1	To Rwoth waco ri Musa ni, “Onyo ikidho neno gim'abino timo ri Farawo. Abino romo go weyo ji paran jowokadhi. Adieri abino romo go riemo jo wok i lowo me.”
EXO.6.3	Amenyere ri Abraham, Isaka, kodi Yakobo paka Were Majameni je, to akinyuthere rijo gi nyingan maleŋ, Rwoth. 
EXO.6.4	Abende atimo gi jo cikirok miyo jo lowo ma Kanan, lowo ma jobed'iye paka jopath. 
EXO.6.5	Onyo atieko winjo ywak pa Joisiraili ma Jomisir jomako i twec aka apoyo cikirok paran. 
EXO.6.6	Riameno wac ri Joisiraili ni, ‘An abedo Rwoth, abino botho win t'agonyo win wok i twec pa Jomisir. Abino tiŋo cingan ma dimeni kelo gir'acula madongo kwoŋ jo. 
EXO.6.7	Abino loko win ji paran, aka abino bedo Were mewin. Wibino ŋeyo ni An Abedo Rwoth Were mewin k'anogony win wok i twec i Misir. 
EXO.6.8	Abino kelo win i lowo m'akwoŋere miyo Abraham, Isaka, kodi Yakobo, aka abino miyo win paka lim mewin. An abedo Rwoth.’ ” 
EXO.6.9	Musa owaco gime ri Joisiraili, to jok'owinjo go kwoŋbedo cuny gin oyido otur gi twec mager.
EXO.6.10	Kenyo Rwoth owaco ri Musa ni, 
EXO.6.11	“Kadhi aka iwaci ri Farawo kere ma Misir, wowey Joisiraili jowowoki i lowo pere.”
EXO.6.12	To Musa odwoko Rwoth ni, “Neni, Joisiraili jok'owinjan; to Farawo owinjan nedi. Akibedo jaluwo maber.”
EXO.6.13	To Rwoth omiyo Musa gi Aron cik ni, “Waci win ri Joisiraili gi Farawo kere ma Misir nike amiyo win or telo Joisiraili wok i Misir.”
EXO.6.14	Ruben, wod pa Yakobo marapena oyido nitie gi wote aŋwen; Hanok, Palu, Heziron, kodi Karim, jobedo kwarere mewin nonin ma jolwoŋere gi nyingi jo. 
EXO.6.15	Simeo oyido nitie gi wote aucel; Jemwel, Yamin, Ohad, Ohar, kodi Saulo, wot dhako Jakanan; jobedo kwarere mewin nonin ma jolwoŋere gi nyingi jo. 
EXO.6.16	Levi oyido nitie gi wote adek; Gerisom, Kohath, kodi Merari; jobedo kwarere mewin nonin ma jolwoŋere gi nyingi jo. Levi okwo ma oro 137. 
EXO.6.17	Gerisom oyido nitie gi wote ario; Libini, kodi Simey aka jolimo nyikway jo kweth. 
EXO.6.18	Kohath oyido nitie gi wote aŋwen; Amram, Izar, Hebron, kodi Uziel. Kohath okwo ma oro 133. 
EXO.6.19	Merari oyido nitie gi wote ario; Mali kodi Musi. Me nonin pa Jolevi gi nyikway jo.
EXO.6.20	Amram onywomo nyamin bamere, m'onywolo rigo Aron gi Musa. Amram okwo ma oro 137. 
EXO.6.21	Izar oyido nitie gi wote adek; Kora, Nefeg, kodi Zikiri. 
EXO.6.22	Uziel oyido nitie gi wote adek; Misael, Elizafan, kodi Sitiri.
EXO.6.23	Aron onywomo Eliseba, nyar Aminadab nyamin Nason, aka onywolo rigo Nadab, Abihu, Eliazar, kodi Ithamar. 
EXO.6.24	Kora oyido nitie gi wote adek; Asir, Elikana, kodi Abiasaf. Jobedo pecin mapa jonono pa Kora. 
EXO.6.25	Eliazar, wod pa Aron, onywomo acel kwoŋ nyir pa Putiel m'onywolo rigo Finehas. Jo am'oyido wic pecin kodi nonin pa Jolevi.
EXO.6.26	Aron kodi Musa ama Rwoth owaco rijo ni, “Tel win nonin pa Isiraili wok i Misir.” 
EXO.6.27	Jobedo cwo ma jowaco ri Farawo gonyo Joisiraili wok i Misir.
EXO.6.28	I ndelo ma Rwoth oluwo gi Musa i lowo ma Misir, 
EXO.6.29	owaco ni, “An abedo Rwoth. Waci ri Farawo kere ma Misir kisi gim'awaco rin.”
EXO.6.30	To Musa odwoko ni, “Iŋeyo paka akibedo jaluwo maber, Farawo owinjan nedi?”
EXO.7.1	Aka Rwoth owaco ri Musa ni, “Neni, akidho lokin Were ri Farawo, aka Aron omin in bino luwo rin paka jatuci wac Were perin. 
EXO.7.2	Waci ri Aron kisi gim'awodho or rin kwoŋe, aka go wowaci ri Farawo wowey Joisiraili jowowoki i piny pere. 
EXO.7.3+EXO.7.4	T'abino miyo Farawo bedo gi wictek aka go k'owinjin makada nende anotim gir'anyutha gi gir'aura kweth i Misir. Kenyo abino kelo gir'acula matek i Misir to atelo nonin pa ji paran wok i lowo me. 
EXO.7.5	Nyaka Jomisir jobino ŋeyo ni An Abedo Rwoth, k'anotiŋ cingan kwoŋ jo to awodho Joisiraili wok i piny pajo.” 
EXO.7.6	Aka Musa gi Aron jotimo paka Rwoth omiyo jo or. 
EXO.7.7	I hongo ma joluwo iye gi Farawo, Musa oyido jaoro piero aboro, aka Aron piero aboro g'adek.
EXO.7.8	Aka Rwoth owaco ri Musa gi Aron ni, 
EXO.7.9	“Ka Farawo owaci riwin ni wiridhi wac mewin gi gir'aura, kenyo wac ri Aron wobol luth pere piny ruwaŋ Farawo aka bino lokere thwol.” 
EXO.7.10	Ameno Musa gi Aron jokidho bongi Farawo aka jotimo paka Rwoth omiyo jo or. Aron obolo piny luth pere ruwaŋ Farawo gi jodhum pere, to lokere thwol. 
EXO.7.11	Kenyo Farawo olwoŋo cwo pere mariek gi jothieth pere, aka bende jotimo ameno. 
EXO.7.12	Jobolo piny ludhe pajo to jolokere thwole. To luth pa Aron omwonyo woko apajo. 
EXO.7.13	To Farawo obedo gi wictek paka Rwoth oyido owaco, aka k'onyalo winjo Musa gi Aron.
EXO.7.14	Kenyo Rwoth owaco ri Musa ni, “Farawo nitie gi wictek swa, okwero weyo ji jowokadhi. 
EXO.7.15	Ameno kadhi irom gi go odikin ka go kidho i malawa Nayil. Kadhi gi luth m'olokere thwol, aka ikuri go i thengi malawa. 
EXO.7.16	Aka iwaci rigo ni, ‘Rwoth, Were pa Joebulaniya ooran waco rin iwey ji pere jowokadhi, ŋey jowonyal lamo go i thim. To kiri pama fodi ikiwinjo. 
EXO.7.17	Onyo Rwoth waco ni, ibino ŋeyo ŋata go obedo gi gima go kidho timo. Neni, akidho goyo wi malawa gi luth me, aka pi gibe bino lokirok remo. 
EXO.7.18	Aka rec ma pi jobino tho to malawa ŋwe swa ma Jomisir jok'onyal madho pi mere.’ ”
EXO.7.19	Rwoth owaco ri Musa ni, “Waci ri Aron wokwany luth pere woriey i wi malawa, waŋ pi, kodi kidiwin je i Misir. Pi bino lokirok remo, aka remo bino bedo i lowo gipi, kiri iy'agwatin ma mbawo gi ma telin.”
EXO.7.20	Musa gi Aron jotimo paka Rwoth omiyo jo or. Aka Aron orieyo luth pere to goyo gine wi pi i malawa ruwaŋ Farawo gi jodhum pere, aka pi olokere remo. 
EXO.7.21	Rec m'oyido nitie i malawa jotho aka malawa oŋwe marac swa ma Jomisir jok'onyalo madho pi mere. Remo oyido nitie kisi kamoro i Misir. 
EXO.7.22	Kenyo jothieth pa Farawo bende jotimo gimoro acel, aka Farawo obedo gi wictek paka con, to kwero winjo Musa gi Aron paka Rwoth oyido owaco. 
EXO.7.23	Kwanyowoko owire to gik i ot pere ma k'odewo kwoŋ gime je. 
EXO.7.24	Jomisir je jokunyo thoko thengi malawa ri pi amadha, kole jok'onyalo madho pi wok i malawa.
EXO.7.25	Ndelo abirio orumo munyo Rwoth otieko goyo malawa Nayil.
EXO.8.1	Kenyo Rwoth owaco ri Musa ni, “Kidhi bongi Farawo aka iwaci rigo nike Rwoth waco ni, ‘Weyi ji paran jowokadhi ŋey jonyal laman. 
EXO.8.2	Aka k'ikwero, neni, abino miyo piny perin gir'acula to aumo gi ogwale. 
EXO.8.3	Malawa Nayil bino poŋ g'ogwale ma jobino por i cel perin, kisika perin, kanindo perin, udi pa jodhum perin kodi ji perin, aka kiri i kendo gi sapikere. 
EXO.8.4	Jobino por kwoŋin, ji perin, kodi kwoŋ jodhum perin.’ ”
EXO.8.5	Rwoth owaco ri Musa ni, “Waci ri Aron woriey luth pere i wi malawin, waŋ pi, kodi kidiwin, aka womiy ogwale jowobin i lowo ma Misir gibe.”
EXO.8.6	Ameno Aron orieyo luth pere wi pi je aka ogwale jopor to joumo lowo ma Misir. 
EXO.8.7	To jothieth pa Farawo bende jotimo ameno to jomiyo ogwale por i lowo ma Misir.
EXO.8.8	Kenyo Farawo olwoŋo Musa gi Aron to waco ni, “Kway win Rwoth wokwany woko ogwale me, aka abino weyo ji mewin jokadhi ŋey jowonyal miyo Rwoth cowirok.”
EXO.8.9	Musa odwoko Farawo ni, “Waci ran, keraŋo m'akway rin, jodhum perin, kodi ji perin. Kenyo ogwale jobino tho i udi mewin, to jodoŋ nyaka i Nayil.”
EXO.8.10	Aka Farawo odwoko ni, “Kway ran dikin.”
EXO.8.10	Musa owaco ni, “Abino timo paka iwaco, aka kenyo ibino ŋeyo nike ongoye were man ma cale Rwoth Were mawan. 
EXO.8.11	Ogwale jobino eye kwoŋin, jodhum perin, kodi ji perin kwanyowoko i Nayil.” 
EXO.8.12	Kenyo Musa gi Aron joeye woko bongi Farawo. Musa oywaki ri Rwoth kwoŋbedo ogwale ma Rwoth oyido okelo kwoŋ Farawo. 
EXO.8.13	Rwoth otimo paka Musa okwayo aka ogwale ma udi, diedipo, kodi ndelin jotho. 
EXO.8.14	Aka Jomisir jocoko kanyacel i kidhur to lowo ŋwe. 
EXO.8.15	To munyo Farawo oneno nike ogwale jotho, obedo gi wictek kendo, aka paka Rwoth oyido owaco, go k'owinjo Musa gi Aron.
EXO.8.16	Kenyo Rwoth owaco ri Musa ni, “Waci ri Aron woriey luth pere wogoy gine fukefuke ma piny, aka i lowo ma Misir gipi fukefuke bino lokirok kikun.” 
EXO.8.17	Ameno Aron ogoyo piny gi luth pere, aka fukefuke je i Misir olokere kikun, m'oumo ji kiri g'ogwaŋe. 
EXO.8.18	Jothieth jotemo timo ameno bende, to jodhiere. Kikun obedo kisi kamoro 
EXO.8.19	aka jothieth jowaco ri Farawo ni, “Me cingi Rwoth.” To Farawo oyido nitie gi wictek, aka k'onyalo winjo jo paka Rwoth oyido owaco.
EXO.8.20	Kenyo Rwoth owaco ri Musa ni, “Ay dikin odikin maŋic aka ikuri Farawo ka kidho i malawa, aka iwaci rigo nike Rwoth waco ni, ‘Weyi ji paran jowokadhi, ŋey jowolaman. 
EXO.8.21	Kakameno, k'ikwero ji paran kadho, neni, abino dhiro tome lwaŋin kwoŋin, jodhum perin, kodi ji perin. Udi pa Jomisir bino poŋ gi lwaŋin, aka lwaŋin jobino umo piny. 
EXO.8.22	T'abino koyo adec ma Gosen, kama ji paran jobed'iye, ŋey wongoye tome lwaŋin kenyo. Abino timo gime ŋey inyal ŋeyo nike An, Rwoth, anitie i tic i lowo me. 
EXO.8.23	Abino ketho pokirok kwoŋ ji paran gi ji perin. Gir'aura me bino timere dikin.’ ”
EXO.8.24	Rwoth odhiro tome lwaŋin i cel pa kere pa Farawo kodi i udi pa jodhum pere. Lowo ma Misir je osika gi lwaŋin.
EXO.8.25	Kenyo Farawo olwoŋo Musa gi Aron aka owaco rijo ni, “Kadhi wimiy Rwoth cowirok i lowo me.”
EXO.8.26	To Musa odwoko ni, “Kiber oyido timo gino, kwoŋbedo Jomisir jobino winjo marac gi cowirok mar'ogwaŋe ma wabino miyo Rwoth Were mawan. Ka wanomiy cowirok ma Jomisir jokimiti neno kama joneno iye wan, jobino neko wan gi goco telin. 
EXO.8.27	Waripo woth ma ndelo adek kidho i thim to wamiyo Rwoth Were mawan cowirok paka go omiyo wan or.”
EXO.8.28	Ameno Farawo owaco ni, “Abino weyo win kadho miyo Rwoth Were mewin cowirok i thim, ka wikilakadho bor. Kway ran.”
EXO.8.29	Kenyo Musa odwoko ni, “Neni, tekin aeye wok bongin, abino kwayo Rwoth ŋey tome lwaŋin jowoeye kwoŋin, jodhum perin, kodi ji perin dikin. T'ikir'iwondi wan kendo to ikwero ji kadho miyo Rwoth cowirok.”
EXO.8.30	Ameno Musa oeye wok bongi Farawo aka okwayo Rwoth. 
EXO.8.31	Rwoth otimo paka Musa okwayo, aka okwanyo woko lwaŋin kwoŋ Farawo, jodhum pere, kodi ji pere m'ongoye m'odoŋ. 
EXO.8.32	To kiri rume Farawo obedo gi wictek, aka k'oweyo ji kadho.
EXO.9.1	Kenyo Rwoth owaco ri Musa ni, “Kidhi bongi Farawo iwaci rigo ni, Rwoth, Were pa Joebulaniya waco ni, ‘Weyi ji paran jokadhi, ŋey jowolaman. 
EXO.9.2	Kole k'inokwer weyo jo kadho kendo, 
EXO.9.3	neni, abino miyin gir'acula gi dhiro two kwoŋ ogwaŋe mewin je; kayina mewin, ŋamia, dhok, rombo, kodi diegi. 
EXO.9.4	To Rwoth bino ketho pokirok i dier ogwaŋe pa Joisiraili kodi apa Jomisir, ŋey wongoye kad'acel kwoŋ ogwaŋe pa Joisiraili ma wotho. 
EXO.9.5	An, Rwoth, aketho dikin paka ndelo m'abino timo iye gime.’ ”
EXO.9.6	I ndelo ma yawere Rwoth otimo paka owaco, aka ogwaŋe pa Jomisir je jotho, to ngoye ogwaŋ kad'acel pa Joisiraili ma otho. 
EXO.9.7	Aka Farawo openjo gim'otimere t'iwaco rigo nike ongoye ogwaŋ kad'acel pa Joisiraili ma otho. To go fodi obedo gi wictek aka k'oweyo ji kadho.
EXO.9.8	Aka Rwoth owaco ri Musa gi Aron ni, “Jow win buru adhoŋ cingi win wok i mac malieth, aka weyi Musa woywoy i koyo ruwaŋ Farawo. 
EXO.9.9	Buru no bino ywore pa rudino m'onuŋere i lowo ma Misir gibe, aka kisi kamoro jolanywolo bur ma lokere adhola kwoŋ ji g'ogwaŋe.” 
EXO.9.10	Ameno jokwanyo buru moro to jocungo ruwaŋ Farawo; aka Musa oywoyo i koyo; to buru no nywolo bur m'olokere adhola kwoŋ ji g'ogwaŋe. 
EXO.9.11	Jothieth jok'onyalo neno ruwaŋ Musa kwoŋbedo kwoŋ jo bende oyido oumere gi bur paka Jomisir man. 
EXO.9.12	To Rwoth omiyo Farawo bedo gi wictek paka Rwoth oyido owaco, aka Farawo k'owinjo Musa gi Aron.
EXO.9.13	Kenyo Rwoth owaco ri Musa ni, “Cew dikin odikin maŋic, icungi ruwaŋ Farawo aka iwaci rigo ni, Rwoth, Were pa Joebulaniya waco ni, ‘Weyi ji paran jokadhi, ŋey jowolaman. 
EXO.9.14	Kole rume, aladhiro thoyamo paran kwoŋin, jodhum perin kodi ji perin, ŋey inyal ŋeyo nike ongoye ŋata cale an i piny gibe. 
EXO.9.15	Kabedi nende atiŋ cingan t'agoyin gi ji perin gi two nundu, dinyo wijoje wirere kicutho. 
EXO.9.16	T'aweyo wikwo r'atoŋa me, nyutho meni paran, ŋey nyingan wotuci i piny gibe. 
EXO.9.17	Kucel fodi itiŋere malo kwoŋ ji paran aka ikwero jowokadhi. 
EXO.9.18	Neni, dikin kapa sawa me, abino miyo pe mapek swa cwe, nger m'oyido fodi k'ocwe i Misir wok con. 
EXO.9.19	Onyo riameno wodhi or, ŋey ogwaŋe mewin gi kisi gima nitie kam'othangere wokethi i ot. Pe bino cwe kwoŋ ji kodi ogwaŋe ma jodoŋ woko, aka jobino tho.’ ” 
EXO.9.20	Megi kwoŋ jodhum pa Farawo lworo omako jo ro gima Rwoth oyido owaco, aka jokelo ŋecin pajo g'ogwaŋe pajo i udi. 
EXO.9.21	To megi ma jok'odewo kwoŋ wac pa Rwoth joweyo ŋecin pajo g'ogwaŋe kam'othangere.
EXO.9.22	Aka Rwoth owaco ri Musa ni, “Riey cingin yupolo, ŋey pe wocwe i lowo ma Misir gipi, kwoŋ ji, ogwaŋe, kodi cemo ma ndelin je.” 
EXO.9.23	Kenyo Musa orieyo luth pere yupolo, aka Rwoth odhiro mwoc koth, pe, aka lithkoth ogoyo piny. Rwoth odhiro 
EXO.9.24	pe mapek gi lithkoth ma kicoki. Manago obedo pe m'oyido fodi k'ocwe i Misir wok con. 
EXO.9.25	I Misir gipi pe ogoyo kisi gimoro m'oyido nitie kam'othangere, kiri gi ji kodi ogwaŋe. Pe ogoyo piny cemo i ndelin to turo woko yen je. 
EXO.9.26	Nyaka iy'adec ma Gosen, kama Joisiraili oyido jobed'iye ama pe oyido ongoye.
EXO.9.27	Kenyo Farawo ooro wolwoŋi Musa gi Aron, aka owaco rijo ni, “Rume atimo reco; Rwoth otire aka an gi ji paran wakom. 
EXO.9.28	Kway win Rwoth! Mwoc koth gi pe me onyo joasere, abino weyo win kadho, wikiripi bedo ka kendo.”
EXO.9.29	Musa owaco rigo ni, “Tekin aweyo tindi madwoŋ, abino rieyo cingan ri Rwoth; mwoc koth bino coki, aka pe bino ngoye, ŋey inyal ŋeyo nike piny obedo apa Rwoth. 
EXO.9.30	T'aŋeyo nike in gi jodhum perin wikibino lworo Rwoth Were.”
EXO.9.31	Yath ma timo nanga mafoth m'ilwoŋo ni flakis m'oyido thiwo kodi bale m'oyido jocek jonyekere.
EXO.9.32	To ongoye ŋano m'onyekere kwoŋbedo jogalo gi cek.
EXO.9.33	Ameno Musa oeye bongi Farawo wok i tindi madwoŋ, aka orieyo cinge ri Rwoth, aka mwoc koth, pe, kodi koth ocoki. 
EXO.9.34	To munyo Farawo oneno ni koth, pe, kodi mwoc koth ocoki, otimo reco kendo. Go kodi jodhum pere jodoŋ gi wictek paka con 
EXO.9.35	aka, paka Rwoth oyido owaco luwo i Musa, Farawo k'onyalo weyo Joisiraili kadho.
EXO.10.1	Kenyo Rwoth owaco ri Musa ni, “Kadhi irom gi Farawo. Atieko miyo go gi jodhum pere bedo gi wictek, ŋey anyal nyutho gir'aura paran i dier jo, 
EXO.10.2	aka ŋey winyal waco ri nyithindho mewin gi nyikway win nger m'amiŋ'iye Jomisir munyo atimo gir'aura paran. Wijoje wibino ŋeyo ni An Abedo Rwoth.”
EXO.10.3	Ameno Musa gi Aron jokidho bongi Farawo, aka jowaco rigo ni, “Rwoth, Were pa Joebulaniya waco ni, ‘Inomedere kwero kiri keraŋo mwolok ruwaŋan? Weyi ji paran jokadhi ŋey jowonyal laman. 
EXO.10.4	K'inokwer, neni, abino kelo bonyo i piny perin dikin. 
EXO.10.5	Jobino bedo kweth ma jolaumo piny kicutho. Jobino camo kisi gima pe k'onyeko, kiri gi yen m'odoŋ. 
EXO.10.6	Jobino poŋ i udi perin kodi apa jodhum perin. Jobino bedo marac loyo gimoro je ma kwarere pajo oneno.’ ” Kenyo Musa owire to eye woko bongi Farawo.
EXO.10.7	Jodhum pa Farawo jowaco rigo ni, “Jal me okeli kwoŋ wan teko kiri keraŋo? Weyi cwo Joisiraili jokadhi, ŋey jowolami Rwoth Were pajo. Ikiniaŋ nike Misir orere?”
EXO.10.8	Ameno okeli Musa gi Aron ruwaŋ Farawo, aka owaco rijo, “Winyalo kadho ŋey wilam Rwoth Were mewin. To jokune ma jokadho?”
EXO.10.9	Musa odwoko ni, “Wabino kadho gi nyithindho mawan, jom'oti, rombo, diegi, kodi dhok mawan, kole waripo timo kalima ma miyo Rwoth dwoŋ.”
EXO.10.10	Aka Farawo owaco ni, “Akwoŋere i nyingi Rwoth nike akibino weyo win kadho gi mon kodi nyithindho mewin. Neni, winitie g'atoŋa marac i paro. 
EXO.10.11	Be! Cwo kende ama jokadhi jowolami Rwoth, kole meno a gim'iyenyo.” Aka oriemo Musa kodi Aron ngoye woko i waŋe.
EXO.10.12	Kenyo Rwoth owaco ri Musa ni, “Riey cingin i lowo ma Misir ikeli bonyo. Jobino camo kisi gima dongo, kodi kisi gima pe k'onyeko.” 
EXO.10.13	Ameno Musa orieyo luth pere, aka Rwoth omiyo koyo ma yuwok ceŋ kudho ndelo no gipi gi wor no gipi; aka kani piny yawere, koyo oyido okelo bonyo. 
EXO.10.14	Jobino i tome to jopoto i piny gibe. Obedo tome bonyo m'oyido fodi k'oneni, kosa kilaneno kendo. 
EXO.10.15	Joumo piny cuka lowo olokere macol gi jo. Jocamo kisi gima pe oyido oweyo kiri gi olemo ma yen. Ongoye gima nyaboke pendi m'odoŋ kwoŋ cemo ma ndelo kosa yath i lowo ma Misir gipi.
EXO.10.16	Kenyo Farawo olwoŋo Musa gi Aron piyo to waco ni, “Atimo reco kwoŋ Rwoth Were mewin kodi win. 
EXO.10.17	Onyo riameno, cwaki ran win rume kende, aka wikway Rwoth Were mewin wokwany woko gir'acula ma tho me kwoŋan.” 
EXO.10.18	Ameno Musa oeye woko bongi Farawo to kwayo Rwoth. 
EXO.10.19	Aka Rwoth owiro koyo ma yuwok ceŋ i koyo matek yupodho ceŋ, m'otiŋo bonyo to wito jo i nam m'obokere; aka ongoye bonyo kad'acel m'odoŋ i Misir gipi. 
EXO.10.20	To Rwoth omiyo Farawo bedo gi wictek, aka k'oweyo Joisiraili kadho.
EXO.10.21	Kenyo Rwoth owaco ri Musa ni, “Riey cingin yupolo ŋey mudho wobin i lowo ma Misir, mudho mapek swa.” 
EXO.10.22	Ameno Musa orieyo cinge yupolo aka mudho mapek obedo i lowo ma Misir ma ndelo adek. 
EXO.10.23	Jomisir jok'onyalo neno wegi, aka ongoye ŋat'owok i ot i hongo no. To Joisiraili oyido jonitie gi lero kama jobed'iye.
EXO.10.24	Kenyo Farawo olwoŋo Musa aka owaco ni, “Kadhi wilam Rwoth, kiri gi nyithindho mewin kodi mon mewin jowokadhi. To weyi win rombo, diegi, kodi dhok mewin jowodoŋ ka.”
EXO.10.25	To Musa odwoko ni, “Meno ibino miyo wan ogwaŋe ma miyo cowirok, kodi cowirok awaŋa ri Rwoth Were mawan. 
EXO.10.26	Be, waripo kadho g'ogwaŋe mawan m'ongoye m'odoŋ cen. Wan wegi waripo yero ogwaŋe ma lamo gine Rwoth Were mawan. Aka cuka watundo kenyo, wakibino ŋeyo ogwaŋe mene ma miyo go.”
EXO.10.27	Rwoth omiyo Farawo bedo gi wictek, aka k'onyalo weyo jo kadho. 
EXO.10.28	Farawo owaco ri Musa ni, “Eye woko ruwaŋan! Ikir'imiyan anenin kendo! I ndelo ma inonenan iye, ibino tho.”
EXO.10.29	Musa odwoko ni, “Itire, ikibino nenan kendo.”
EXO.11.1	Rwoth owaco ri Musa ni, “Abino dhiro nyaka gir'acula acel kendo kwoŋ Farawo gi ji pere. Rumacen ma meno go bino weyo win kadho. Adieri go bino riemo wijoje wok ka. 
EXO.11.2	Onyo wac ri Joisiraili jowokway joger pajo thiwino ma zahabu gi feza.” 
EXO.11.3	Rwoth omiyo Jomisir lworo Joisiraili. Adieri, jodhum gi ji je jotero Musa paka jacwo madwoŋ.
EXO.11.4	Musa owaco ri Farawo ni, “Rwoth waco ni, ‘Kapa sawa aucel ma wor, abino wotho i Misir, 
EXO.11.5	aka kisi okayo i Misir bino tho, wok kwoŋ okayo pa Farawo ma ripo lunjo ker, tundo kwoŋ okayo pa ŋeca madhako ma rego ŋano. Aka kiri nyithindhi dhok makayo je jobino tho. 
EXO.11.6	Bino bedo ywak madwoŋ swa i lowo ma Misir gipi, nger m'oyido fodi k'obedo, kosa k'obedi kendo. 
EXO.11.7	To ongoye kada gwok ma bino gwe gi Joisiraili kosa ogwaŋe pajo. Kenyo wibino ŋeyo nike An, Rwoth, aketho pokirok i dier Jomisir kodi Joisiraili.’ ” 
EXO.11.8	Macowe Musa owaco ni, “Jodhum perin je jolabino bongan to jokule piny ruwaŋan, aka jobino kwayan kwanyo ji paran wakadhi. Rumacen ma gino, abino kadho.” Kenyo Musa oeye woko bongi Farawo i nge madit.
EXO.11.9	Rwoth oyido owaco ri Musa ni, “Farawo k'owinjin ŋey atim gir'aura paran man i Misir.” 
EXO.11.10	Musa gi Aron jotimo gir'aura me je ruwaŋ Farawo, to Rwoth omiyo go bedo gi wictek, aka k'oweyo Joisiraili weyo piny pere.
EXO.12.2	“Dwe me bino bedo riwin, dwe marapena ma oro. 
EXO.12.3	Miy Joisiraili je cik me; k'apar ma dwe me, kisi jacwo ripo yero nyathi rombo kosa nyathi diel wok i ot pere. 
EXO.12.4	Ka peco pere thin ri nyathi rombo acel, jowopoki gi jager pere cungo kwoŋ welo ma ji kodi adec ma kisi nyatoro nyalo camo. 
EXO.12.5	Winyalo yero nyathi rombo kosa diel, to joripo bedo ma jokitwo, ma k'oŋol kosa waŋe k'otho. 
EXO.12.6	Aka othieno ma ndelo k'apar g'aŋwen ma dwe me, Joisiraili je jowothum ogwaŋe pajo. 
EXO.12.7	Jowokwany remo moro to joreyo i miango thigo kodi ruwaŋ dhiot ma udi m'ilacam'iye ogwaŋe no.
EXO.12.8	Wor no riŋo wobul, t'icamo gi yen makec kodi mugat ma buthow. 
EXO.12.9	Wikiri wicam manumu, kosa m'otedi, to cami win je m'obul, kiri gi wic, tiende, kodi gigipiny ma iye. 
EXO.12.10	Wikiripi weyo kada mathin tundo odikin, ka man odoŋ, wiripo waŋo. 
EXO.12.11	Wicam piyo munyo witieko rukirok ma woth, gi ware mewin i tiendi win kodi ludhe mewin i cingi win. Obedo kalima ma kadho ma miyan Rwoth, dwoŋ.”
EXO.12.12	“Wor no abino wotho i lowo ma Misir, neko kisi okayo, ji g'ogwaŋe, kodi miyo werin ma Misir gir'acula. An abedo Rwoth. 
EXO.12.13	Remo bino bedo ranyuth ma nyutho udi mewin ma wibedo iye. K'aneno remo, abino kalo win m'akimiyo win litho k'amiyo Jomisir gir'acula. 
EXO.12.14	Wiripo poyo ndelo me, aka wikuri paka kalima pa Rwoth. Wiripo timo i luse mewin je paka cik i hongo je ma bino.”
EXO.12.15	Rwoth owaco ni, “Ma ndelo abirio wiripo camo mugat ma buthow. I ndelo marapena wongoye thow ma wonwaŋere i udi mewin, kole ka nyatoro ocam mugat m'otimi gi thow i ndelo abirio no, k'okwanere paka acel kwoŋ ji paran kendo. 
EXO.12.16	I ndelo marapena kodi i ndelo mar'abirio wiripo romo lamo Rwoth. Wikiripi timo tic i ndelo abirio no, to winyalo tedo cemo. 
EXO.12.17	Poyi win kalima me, kwoŋbedo i ndelo me am'awodh'iye nonin mewin wok i Misir. I luse mewin je wiripo timo kalima me. 
EXO.12.18	Othieno ma k'apar g'aŋwen kiri othieno ma ka ndelo piero ario g'acel ma dwe marapena, wiripo camo mugat ma buthow. 
EXO.12.19+EXO.12.20	Ma ndelo abirio wongoye thow ma wonwaŋere i udi mewin, kole ka nyatoro, anywola mewin kosa japath, ocam mugat m'otimi gi thow, k'okwanere paka acel kwoŋ ji paran kendo.”
EXO.12.21	Kenyo Musa olwoŋo jotel ma Isiraili aka owaco rijo ni, “Kisi nyatoro kwoŋ win woyeri nyathi rombo kosa nyathi diel ma cwo, aka withum ŋey pecin mewin jowocami kalima ma kadho. 
EXO.12.22	Kwany win cangwe, aka wirwaki i remo to wiwiro i miango ma thigo kodi ruwaŋ dhiot. Wongoye ŋata wowoki cuka piny oyawere. 
EXO.12.23	Kole Rwoth bino wotho i Misir neko Jomisir, aka ka go onen remo i miango thigo kodi ruwaŋ dhiot, go k'owey Malaika ma Tho donjo i udi mewin. 
EXO.12.24	Win kodi nyithindho mewin wiripo luwo cik me cil gi cil. 
EXO.12.25	Aka ka witundo i lowo ma Rwoth omiy win paka ociko, wiripo timo kwer me. 
EXO.12.26	Ka nyithindho mewin jopenji win ni, ‘Kwer me nyutho aŋo.’ 
EXO.12.27	Dwoki win jo ni, ‘Me cowirok ma Kalima ma Kadho ma miyo Rwoth dwoŋ, kwoŋbedo go okalo udi pa Joisiraili i Misir. Go oneko Jomisir to weyo wan.’ ”
EXO.12.27	Joisiraili jokule piny to jolamo Rwoth. 
EXO.12.28	Kenyo jokidho to jotimo ameno, paka Rwoth oyido omiyo Musa gi Aron cik.
EXO.12.29	Sawa aucel ma wor, Rwoth oneko okayin i lowo ma Misir, wok kwoŋ okayo pa Farawo m'oyido obedo ma ripo lunjo ker, tundo kwoŋ okayo pa jajiera. Nyithindhi ogwaŋe makayo ma cwo je oneki. 
EXO.12.30	Wor no Farawo, jodhum pere, kodi Jomisir je jocewi, aka obedo ywak madwoŋ i Misir rupiri oyido ongoye peco ma wod pajo k'otho. 
EXO.12.31	Aka wor no Farawo olwoŋo Musa gi Aron to waco ni, “Ay win wieye i piny paran, kiri gi Joisiraili; kadhi wilam Rwoth paka wiwaco. 
EXO.12.32	Kwany win rombo mewin, diegi, kodi dhok mewin wikadhi. Kway ran win bende silwany.”
EXO.12.33	Jomisir joywak gi Joisiraili jowoeye woko i piny pajo. Jowaco ni, “Ka wikikadho, wajoje wabino tho.” 
EXO.12.34	Ameno ji jotiŋo atewe pajo, ŋano ma buthow, aka jotweyo i nangin pajo to jotiŋo i badi gin. 
EXO.12.35	Joisiraili bende oyido jotimo paka Musa owaco rijo, kole jokwayo Jomisir thiwino m'otimi gi Zahabu gi feza kodi nangin. 
EXO.12.36	Rwoth omiyo Jomisir lworo Joisiraili to jomiyo jo gima jokwayo. I nger me Joisiraili jotiŋo lim pa Jomisir.
EXO.12.37	Aka Joisiraili jowotho wok i Rameses kidho Sukoth. Oyido joromo cwo 600,000 m'ikikwano mon gi nyithindho. 
EXO.12.38	Aka ji kweth man, rombo kweth, diegi, kodi dhok bende jokadho gi jo. 
EXO.12.39	Jotedo ŋano pajo ma buthow m'oyido jowok gine wok i Misir, kwoŋbedo oriem jo wok i Misir abwap ma jok'onyalo bedo gi hongo ma tedo cemo pajo kosa tedo mugat ma thwo.
EXO.12.41	I ndelo macowe ma oro 430 mere, nonin pa ji pa Rwoth je joeye i Misir. 
EXO.12.42	Obedo wor ma Rwoth okuro jo munyo wodho jo wok i Misir; wor acel me Joisiraili jomiyo ri Rwoth i luse pajo je aka joripo poyo.
EXO.12.43	Rwoth owaco ri Musa gi Aron ni, “Me cik ma mako kwoŋ kalima ma kadho; wongoye japath ma wocam cemo mere, 
EXO.12.44	to ŋeca ma winyewo nyalo camo nyaka ka withumo go kende. 
EXO.12.45	Wongoye jawoth, kosa jatic m'opangisa ma wocam cemo mere. 
EXO.12.46	Cemo je iripo camo i ot m'oted'iye, kiripi wodho woko. Aka wikiri wimwodi cokin mere. 
EXO.12.47	Joisiraili je joripo timo kalima me, 
EXO.12.48	to wongoye jacwo ma k'othumere ma wocam. Ka japath moro bedo i dier win aka mito timo kalima ma miyo Rwoth dwoŋ, kutho wiripo thumo cwo je ma ot pere. Nyaka go bino kwanirok paka acel kwoŋ anywola ma Isiraili to bende riwere i kalima me. 
EXO.12.49	Cik acel bende ri anywola ma Isiraili kodi jopath ma jobedi i dier win.” 
EXO.12.50	Joisiraili jowinjo aka jotimo paka Rwoth omiyo Musa gi Aron cik. 
EXO.12.51	Aka i ndelo no won Rwoth owodho nonin ma Isiraili wok i Misir.
EXO.13.1	Rwoth owaco ri Musa ni, 
EXO.13.2	“Kethi ran gicen nyithindho makayo, kole kisi okayo pa Joisiraili kodi apa ogwaŋe jobedo aparan.”
EXO.13.3	Aka Musa owaco ri ji ni, “Poyi win ndelo ma wiwok'iye i Misir kam'oyido wibedo ŋecin. Me ndelo ma Rwoth owodho win gi meni pere madwoŋ. Wikiripi camo mugat m'otimi gi thow. 
EXO.13.4	Wiwok i Misir i ndelo me, i dwe mar'acel, dwe ma Abib. 
EXO.13.5	Aka ka Rwoth okeli win i lowo pa Jokanan, Johiti, Joamor, Johivi, kodi Joyebus, lowo ma mol gi cak kodi mo kic, ma go ociko kwarere mewin nike bino miyo win, wiripo timo kalima me i dwe mar'acel kisi oro. 
EXO.13.6	Ma ndelo abirio wiripo camo mugat ma buthow, aka i ndelo mar'abirio wobedi kalima ma miyo Rwoth dwoŋ. 
EXO.13.7	Ma ndelo abirio wikiripi camo mugat m'otimi gi thow, aka wongoye thow kosa mugat m'otimi gi thow ma wonwaŋere iy'adec mewin. 
EXO.13.8	Aka wititi ri wot win i ndelo no nike witimo gime kwoŋbedo gima Rwoth otimo riwin munyo wiwok i Misir. 
EXO.13.9	Kalima me bino bedo rapoy, paka gim'otwey i cingi win kosa ruwaŋ win, bino poyo win medo waco cik pa Rwoth, kwoŋbedo Rwoth owodho win wok i Misir gi meni pere madwoŋ. 
EXO.13.10	Riameno wiripo timo kalima me i hongo mere kisi oro.”
EXO.13.11	“Aka ka Rwoth okeli win i lowo pa Jokanan, paka okwoŋere ri kwarere mewin to miyo win, 
EXO.13.12	wiripo miyo go okayin mewin kodi apa ogwaŋe. Kisi okayo mewin kodi apa ogwaŋe jobedo apa Rwoth. 
EXO.13.13	To wiripo wilo okayin pa punde mewin gi nyithindhi rombo ma cwo wok bongi Rwoth. Ka wikimiti wilo, tur win ŋuti gin. Wiripo bende nyewo okayin mewin. 
EXO.13.14	Comoro ka wot win jopenji win gima gime nyutho, dwoki win nike, gi meni madwoŋ Rwoth owodho wan wok i Misir kam'oyido wabedo ŋecin. 
EXO.13.15	Munyo Farawo okwero weyo wan kadho, Rwoth oneko kisi okayo i Misir, apa ji kiri g'ogwaŋe. Am'omiyo wamiyo Rwoth okayin mawan kiri gi apa ogwaŋe. To okayin mawan wanyewo jo. 
EXO.13.16	Gime bino bedo rapoy, paka gim'otwey i cingi wan kosa ruwaŋ wan, bino poyo wan nike Rwoth owodho wan wok i Misir gi meni pere madwoŋ.”
EXO.13.17	Aka munyo Farawo oweyo Joisiraili kadho, Were k'otelo jo luwo gi yo ma kidho kiri i thengi Filistia makada nende oyido cek. Kole Were owaco ni, “Ji jonyalo wiro paro pajo gik i Misir ka joneni nike jokidho bedo gi lweny.” 
EXO.13.18	To Were otelo jo luwo gi thim ma Nam M'obokere. Aka Joisiraili oyido joyikere lwenyo.
EXO.13.20	Joisiraili joeye Sukoth to joketho kambi i Etham i thengi thim. 
EXO.13.21	Aka Rwoth otelo jo gi siro ma pondeponde odieceŋ nyutho jo yo, kodi siro ma mac wor miyo jo lero, ŋey jowonyal woth wor gi odieceŋ. 
EXO.13.22	Siro ma pondeponde oyido bedo yuwiy gin odieceŋ, aka siro ma mac bedo wor.
EXO.14.1	Aka Rwoth owaco ri Musa ni, 
EXO.14.2	“Waci ri Joisiraili jogik jowokethi kambi yuwaŋ Pihahiroth, i dier Migdol kodi Nam M'obokere cegin gi Balzefon. 
EXO.14.3	Kole Farawo bino paro nike Joisiraili fodi jotangatanga i lowo me aka thim ogeŋo jo kadho. 
EXO.14.4	Abino miyo go bedo gi wictek aka go bino luwo win. Abino limo dwoŋ paran kwoŋ Farawo gi jolweny pere je ŋey Jomisir jowonyal ŋeyo ni An Abedo Rwoth.” Aka Joisiraili jotimo ameno.
EXO.14.5	Munyo owaci ri Farawo nike Joisiraili joringo, go gi jodhum pere jowiro paro pajo aka jowaco ni, “Aŋo ma watimo! Waweyo Joisiraili kadho m'oyido jobedo ŋecin mawan!” 
EXO.14.6	Ameno Farawo okwanyo cawila pere ma lweny gi jolweny pere. 
EXO.14.7	Go okwanyo cawilin pere je kiri gi jolweny 600 ma jober loyo, gi jomituka pajo. 
EXO.14.8	Aka Rwoth omiyo Farawo bedo gi wictek to luwo Joisiraili m'oyido jokadho gi miseni. 
EXO.14.9	Jolweny pa Jomisir, kayinin pajo, cawilin pajo kodi jogwey joriemo jo aka jomako jo kam'oyido joketh'iye kambi dho Nam M'obokere cegin gi Pihahiroth kodi Balzefon.
EXO.14.10	Munyo Farawo ocore cegin, Joisiraili jotiŋo waŋ gin malo, aka neni, Jomisir oyido joŋanjo joluwo jo. Jobwok swa aka joywak ri Rwoth wokonyi jo. 
EXO.14.11	Jowaco ri Musa ni, “Kaliele oyido ongoye i Misir m'ikelo wan tho i thim ka? Neni gim'itimo gi wodho wan wok i Misir! 
EXO.14.12	Wakiwaco rin mafodi wakiay nike gime bino timirok? Wawaco rin nike iwey wan wabedi ŋecin pa Jomisir. Ber oyido wabedi ŋecin ma wakitho ka i thim.”
EXO.14.13	Musa odwoko ji ni, “Wikiri wilwor, cungi win matek, aka Rwoth bino botho win konon. Jomisir ma wineno me wikibino neno jo kendo. 
EXO.14.14	Rwoth bino lwenyo riwin aka ongoye kony win timo gimoro.”
EXO.14.15	Rwoth owaco ri Musa ni, “Raŋo wiywak ran? Waci ri Joisiraili jowomedere yuwaŋe. 
EXO.14.16	Tiŋi luth perin malo aka iriey cingin i wi nam wotiakere i diere, ŋey Joisiraili jowoŋadi nam kam'othwo. 
EXO.14.17	Aka abino miyo Jomisir wictek to joluwo jo i nam, ŋey anwaŋ dwoŋ paran kwoŋ Farawo, jolweny pere, cawilin pere, kodi jogwey kayinin pere. 
EXO.14.18	K'akengila jo, Jomisir jobino ŋeyo ni An Abedo Rwoth.”
EXO.14.19	Malaika pa Were m'oyido telo yuwiy jolweny pa Isiraili ogik yuŋey jo, aka siro ma pondeponde bende ogik yuŋey jo, 
EXO.14.20	i dier Jomisir kodi Joisiraili. Pondeponde oloko piny macol ri Jomisir, to miyo Joisiraili lero. Aka jok'onyalo bedo cegin wor gipi.
EXO.14.21	Kenyo Musa orieyo cinge i wi nam, aka Rwoth obaro nam gi koyo matek ma yuwok ceŋ wor gipi to timo lowo m'othwo iye. Pi otiakere, 
EXO.14.22	aka Joisiraili joluwo i dier nam i lowo m'othwo gi pi i kisi thenge. 
EXO.14.23	Jomisir joluwo jo aka jodonjo i nam gi kayinin pajo, cawilin kodi jogwey. 
EXO.14.24	Mafodi ŋamba k'oriedo, Rwoth oŋiyo piny kwoŋ Jomisir wok i siro ma mac gi pondeponde aka omiyo jo kirin. 
EXO.14.25	Rwoth omiyo tiendi cawilin pajo moko, ŋey woth wobedi rijo matek. Jomisir jowaco ni, “Rwoth lwenyo gi wan ri Joisiraili. Weyi wawok win ka!”
EXO.14.26	Kenyo Rwoth owaco ri Musa ni, “Riey cingin i wi nam, ŋey pi wogiki kwoŋ Jomisir, cawilin pajo, kodi jogwey kayinin pajo.” 
EXO.14.27	Ameno Musa orieyo cinge i wi nam, aka munyo piny oyawere pi ogik i kare. Jomisir jotemo ringo, to Rwoth obolo jo i nam. 
EXO.14.28	Pi ogik to umo cawilin, jogwey, kodi jolweny pa Jomisir je m'oyido joluwo Joisiraili i nam, m'ongoye ŋat'obothi. 
EXO.14.29	To Joisiraili jowotho i lowo m'othwo gi pi i kisi thenge.
EXO.14.30	I ndelo no Rwoth obotho Joisiraili wok i cingi Jomisir, aka Joisiraili joneno Jomisir joriere i thengi nam ma jotho. 
EXO.14.31	Munyo Joisiraili joneno meni madwoŋ ma Rwoth okengila gine Jomisir, jolworo Rwoth to joyeyo go kiri gi ŋeca pere Musa.
EXO.15.1	Kenyo Musa gi Joisiraili jowero ri Rwoth wer me.
EXO.15.1	“Abino wero ri Rwoth kwoŋbedo olimo loyo madwoŋ,
EXO.15.1	obolo kayinin gi jogwey i nam.
EXO.15.2	Rwoth a meni paran aka wer paran,
EXO.15.2	go ama obothan
EXO.15.2	Me Were paran, aka abino pako go,
EXO.15.2	go Were pa baba, aka abino wero dwoŋ pere.
EXO.15.3	Rwoth obedo jalweny,
EXO.15.3	Rwoth meno nyingi go.”
EXO.15.4	“Obolo cawilin gi jolweny pa Farawo i nam,
EXO.15.4	aka jomituka pere ma jober loyo jomunyere i nam.
EXO.15.5	Lutho ma nam oumo jo,
EXO.15.5	jomunyere i lutho pa tele.”
EXO.15.6	“Rwoth, cingin maracuc, dwoŋ i meni,
EXO.15.6	turo jokwor mathindho thindho.
EXO.15.7	I meni perin madwoŋ ikengila jokwor perin;
EXO.15.7	nge perin liel to waŋo jo pa kanja.
EXO.15.8	Ikudho nam to pi cokere malo,
EXO.15.8	ocungo tirtir pa kor ot,
EXO.15.8	lutho ma nam olokere matek.
EXO.15.9	Jakwor owaco ni, ‘Abino riemo jo t'amako jo,
EXO.15.9	abino poko lim pajo t'atero m'ayenyo je;
EXO.15.9	Abino celo abor paran, aka cingan bino reyo jo.’
EXO.15.10	To gi kudho ma koyo, nam oumo jo,
EXO.15.10	jomunyere pa got i pi ma tula.”
EXO.15.11	“Rwoth, ŋa ma calin, kwoŋ werin je?
EXO.15.11	Ŋa ma calin, itek loyo joje?
EXO.15.11	Ŋa manyalo timo gir'aura gi tim madongo paka aperin?
EXO.15.12	Irieyo cingin maracuc,
EXO.15.12	aka piny omwonyo jokwor mawan.
EXO.15.13	Gi mar perin makiwire, itelo ji ma ibotho,
EXO.15.13	gi meni perin inyutho jo yo ma kidho i lowo perin maleŋ.
EXO.15.14	Nonin jowinjo, aka jokirin gi lworo,
EXO.15.14	Jofilistia jopoŋ gi lworo.
EXO.15.15	Jotel ma Edom jobwok swa,
EXO.15.15	cwo matek i Mowab jokirin,
EXO.15.15	ji ma Kanan jongoye gi miseni.
EXO.15.16	Jopoŋ gi lworo aka jokirin.
EXO.15.16	Joneno meni perin, a Rwoth,
EXO.15.16	aka jocungo m'ongoye kony gi lworo
EXO.15.16	cuka ji perin joŋanjo jokadho,
EXO.15.16	ji ma ibotho bedo ŋecin.
EXO.15.17	Ikelo jo to ipidho jo i got perin,
EXO.15.17	kabedo ma in, Rwoth, itieko yero bedo peco perin,
EXO.15.17	ot ma lamo ma in won igeto.
EXO.15.18	Rwoth bino dhumo cil gi cil.”
EXO.15.19	Joisiraili joluwo i nam i lowo m'othwo. To munyo cawilin pa Farawo, jogwey kayinin kodi kayinin jodonjo i nam, Rwoth odwoko pi to umo jo.
EXO.15.20	Kenyo Miriam, jatuci wac Were madhako, okwanyo seke pere, aka mon man bende joluwo go ka jogoyo seke aka jomielo. 
EXO.15.21	Miriam owero rijo,
EXO.15.21	“Wer ri Rwoth, kwoŋbedo olimo loyo madwoŋ,
EXO.15.21	obolo kayinin gi jogwey i nam.”
EXO.15.22	Kenyo Musa otelo Joisiraili wok i Nam M'obokere kidho i thim ma Sur. Ma ndelo adek jowotho i thim, to jok'onwaŋo pi. 
EXO.15.23	Munyo jotundo Mara, jok'onyalo madho pi ma kenyo kwoŋbedo oyido kec, aka am'omiyo ocwoki ni Mara.
EXO.15.24	Ji jogeŋisa ri Musa aka jopenjo ni, “Aŋo ma wakidho madho?” 
EXO.15.25	Musa oywaki ri Rwoth, aka Rwoth onyutho go yath m'obolo i pi to pi lokere mamit.
EXO.15.25	Kenyo Rwoth omiyo jo or ma nger ma kwo, aka bende otemo jo 
EXO.15.26	ka waco ni, “Ka winowinjan kicutho gi timo gim'atero ni otire kodi luwo or paran, akibino miyo win gir'acula ma two m'akelo kwoŋ Jomisir. An abedo Rwoth ma botho two mewin.”
EXO.15.27	Kenyo jotundo i Elim kam'oyido nitie iye waŋ pi apar g'ario, kodi yen thith piero abirio, aka joketho kenyo kambi cegin gi pi.
EXO.16.1	Joisiraili joeye woko i Elim, aka k'apar g'abic ma dwe mar'ario munyo jotieko eye i Misir jotundo i thim ma Sin, manitie i dier Elim gi got Sinai. 
EXO.16.2	I thim kenyo joje jogeŋisa ri Musa gi Aron 
EXO.16.3	aka jowaco rijo ni, “Kabedi oyido Rwoth neki woko wan gi i piny Misir, kenyo oyido wanyalo bedo dho ayigin riŋo to wacamo gi mugat ma romo wan. To wiwodho wan i thim ka riyo wan gi kec watho.”
EXO.16.4	Kenyo Rwoth owaco ri Musa ni, “Neni, Abino cwe piny cemo wok i polo ri wijoje, aka ji joripo wok kisi ndelo coko ma romo jo ma ndelo no kende. I nger me anyalo temo jo niaŋ ka jonyalo luwo cik paran. 
EXO.16.5	I ndelo mar'aucel joripo tedo cemo ma riwo ma kisi ndelo dirio.”
EXO.16.6	Ameno Musa gi Aron jowaco ri Joisiraili othieno ni, “Othieno me wibino ŋeyo nike Rwoth ama owodho win wok i Misir, 
EXO.16.7	aka odikin wibino neno dwoŋ pere, kwoŋbedo go owinjo kigeŋisa mewin kwoŋe. Kole wabedo aŋo ma wigeŋisa gi wan?” 
EXO.16.8	Kenyo Musa owaco ni, “Obedo Rwoth ma bino miyo win riŋo wicam othieno kodi mugat madit paka wiyenyo odikin, kwoŋbedo go owinjo kigeŋisa mewin kwoŋe. Adieri ka wigeŋisa gi wan, meno wigeŋisa kwoŋ Rwoth.”
EXO.16.9	Aka Musa owaco ri Aron ni, “Waci ri lwak ji je jobin jowocungi ruwaŋ Rwoth, kwoŋbedo Rwoth owinjo kigeŋisa pajo.” 
EXO.16.10	Aka paka Aron oluwo gi lwak ji, joŋiyo yuthim, aka neni, dwoŋ pa Rwoth omenyere i pondeponde. 
EXO.16.11	Aka Rwoth owaco ri Musa ni, 
EXO.16.12	“Atieko winjo kigeŋisa pa Joisiraili. Waci rijo nike kisi othieno jolabedo gi riŋo acama, aka kisi odikin jolabedo gi mugat je ma joyenyo. Kenyo jobino ŋeyo nike An, Rwoth, abedo Were pajo.”
EXO.16.13	Othieno alurere jopie to joumo kambi, aka odikin thoyo bedo piny thoko kambi.
EXO.16.14	Ka thoyo oleny, oyido gigipiny m'onuŋere ma jocale tor m'omakere bedo i thim. 
EXO.16.15	Munyo Joisiraili joneno, oyido jokuya nike obedo aŋo aka jopenjere wegi ni, “Me ginaŋo?”
EXO.16.15	Musa owaco rijo ni, “Me cemo ma Rwoth omiyo win wicam. 
EXO.16.16	Rwoth owodho or ni kisi nyatoro kwoŋ win wocoki madit ma go mito, lita ario ri kisi nyatoro i wema pere.”
EXO.16.17	Aka Joisiraili jotimo ameno; jomegi jocoko madit aka jomegi manok. 
EXO.16.18	To munyo jopima, ji ma jocoko madit jok'obedo gi madit loyo, aka ji ma jocoko manok jok'obedo gi manok loyo. Kisi nyatoro ocoko ma romo go camo. 
EXO.16.19	Musa owaco rijo ni, “Wongoye ŋata wokan tundo dikin.” 
EXO.16.20	To jomegi jok'owinjo Musa to jokano man. Yawere odikin oyido otoŋo kudin aka oyido ŋwe m'otop. Musa omako nge gi jo. 
EXO.16.21	Kisi odikin kisi nyatoro ocoko ma romo go, aka ka ceŋ oliel, m'odoŋ i lowo leny woko.
EXO.16.22	I ndelo mar'aucel jocoko ma riwo ma kisi ndelo dirio, lita aŋwen kisi nyatoro. Jotel pa Joisiraili je jobino aka jowaco ri Musa kwoŋe, 
EXO.16.23	aka Musa owaco rijo ni, “Rwoth owodho or nike dikin obedo ndelo maleŋ ma ywomirok, ndelo pere. Tedi win ma wimito tedo konon, aka wibok ma wimito boko. M'odoŋ, wiripo kano ma dikin.” 
EXO.16.24	Paka Musa oyido omiyo jo or, jokano m'odoŋ kiri i ndelo ma yawere, aka k'okwok kosa k'otoŋo kudin. 
EXO.16.25	Musa owaco ni, “Cami win konon rupiri konon obedo Sabato, ndelo ma ywomirok, aka ndelo pa Rwoth. Konon wikilanwaŋo moro woko ma kambi. 
EXO.16.26	Wiripo coko cemo ma ndelo aucel, to i ndelo mar'abirio, ndelo ma ywomirok langoye.”
EXO.16.27	I ndelo mar'abirio jomegi jowok coko cemo, to jok'onwaŋo. 
EXO.16.28	Kenyo Rwoth owaco ri Musa ni, “Winokwer winjo cik paran kiri keraŋo? 
EXO.16.29	Neni, amiyo win ndelo ma ywomirok, riameno i ndelo mar'aucel amiyo win cemo ma romo ndelo ario. Kisi nyatoro wobedi kama go nitie iye i ndelo mar'abirio aka wokiri woeye peco.” 
EXO.16.30	Ameno ji jok'otiyo i ndelo mar'abirio.
EXO.16.31	Joisiraili jolwoŋo cemo no ni mana.
EXO.16.32	Musa owaco ni, “Rwoth omiyo wan or kano mana moro ri nyikway wan, ŋey jowoneni cemo ma Rwoth omiyo wan camo munyo owodho wan wok i Misir.” 
EXO.16.33	Musa owaco ri Aron ni, “Kwany agwata, ikethi lita ario ma mana iye aka ikethi ruwaŋ Rwoth, wokan ri nyikway wan.” 
EXO.16.34	Paka Rwoth oyido omiyo Musa or, ameno Aron oketho ruwaŋ Sanduku ma Cikirok, ŋey wokan. 
EXO.16.35	Joisiraili jocamo mana ma oro piero aŋwen, cuka jotundo i lowo ma Kanan, kama jobed'iye. 
EXO.16.36	(Rapim m'othwo m'oyido ioro rom gi lita piero ario).
EXO.17.2	Jogeŋisa ri Musa to jowaco ni, “Miy wan pi amadha.”
EXO.17.2	Musa odwoko ni, “Raŋo wigeŋisa? Raŋo witemo Rwoth?”
EXO.17.3	To riyo pi oyido neko ji swa, aka jomedere kigeŋisa ri Musa. Jowaco ni, “Raŋo iwodho wan wok i Misir? Bino neko wan, nyithindho mawan g'ogwaŋe mawan gi riyo pi.”
EXO.17.4	Musa oywaki ri Rwoth, “Aŋo ma tim gi ji me? Jocegin lilan gi tele.”
EXO.17.5	Aka Rwoth owaco ri Musa ni, “Kwany jotel pa Joisiraili moro, aka iluw ruwaŋ ji. Kadhi gi luth ma i oro ma goyo wi malawa Nayil. 
EXO.17.6	Neni, abino cungo ruwaŋin kenyo i tele i got Sinai. Goy tele gi luth, aka pi lawok iye ri ji jowomadhi.” Musa otimo ameno, ruwaŋ jotel pa Joisiraili.
EXO.17.7	Aka kabedo no ocwoki ni Masa kodi Meriba,
EXO.17.8	Kenyo Joamalek jobino lweny gi Joisiraili i Refidim. 
EXO.17.9	Musa owaco ri Yosuwa ni, “Yer riwan cwo moro jokidhi jowolweny gi Joamalek dikin. Abino cungo i wi tendere gi luth pa Were i cingan.” 
EXO.17.10	Ameno Yosuwa otimo paka Musa owaco rigo, aka jolwenyo gi Joamalek, kareno Musa, Aron, kodi Hur joidho malo i wi tendere. 
EXO.17.11	Kisi ka Musa otiŋo cinge malo, Joisiraili joloyo, to k'odwoko piny, Joamalek jocako loyo. 
EXO.17.12	Munyo cingi Musa jojony, Aron gi Hur jokelo rigo tele ma bedo, to jocungo i thenge mako cingi go malo, ma kiyengere cuka waŋceŋ opodho. 
EXO.17.13	I nger me Yosuwa okengila Joamalek kicutho.
EXO.17.14	Kenyo Rwoth owaco ri Musa ni, “Waci ri Yosuwa wondiki gime i kitawo ŋey wopoy. Waci ri Yosuwa nike abino reyo Joamalek kicutho.” 
EXO.17.15	Musa ogeto migam aka ocwoko ni Rwoth obedo bendera paran, 
EXO.17.16	ka waco ni, “Tiŋi malo bendera pa Rwoth. Rwoth lamedere lweny gi Joamalek i luse je.”
EXO.18.1	Yethiro or Musa, aka jacway ri Were i wi migam ma Midian owinjo kwoŋ gima Were oyido otimo ri Musa kodi Joisiraili munyo otelo jo wok i Misir. 
EXO.18.2	Onyo Yethiro obino, aka okelo cipa Musa m'oyido owey cen, 
EXO.18.3	kodi wot Musa ario, Gerison ma nyinge nyutho ni oyido abedo jawoth i piny pa jopath, 
EXO.18.4	aka man oyido ilwoŋo ni Elieza kole owaco ni, “Were pa baba okonyan to bothan, kwoŋ abor pa Farawo.” 
EXO.18.5	Yethiro obino gi cipa Musa gi wote ario i thim kama Musa oyido oketh'iye kambi i got maleŋ. 
EXO.18.6	Yethiro oyido odhiro rigo wac nike jobino, 
EXO.18.7	ameno Musa owok romo gi go, okule piny, aka ocwiyo lembe. Jopenjere kwoŋ kwo pajo to jodonjo i wema pa Musa. 
EXO.18.8	Musa owaco ri Yethiro kisi gima Rwoth otimo ri Farawo gi Jomisir ŋey wobothi Joisiraili. Go bende owaco ri Yethiro kwoŋ dinyo ma ji joneno i yo kodi nger ma Rwoth obotho iye jo. 
EXO.18.9	Munyo Yethiro owinjo gime je, osangala 
EXO.18.10	aka owaco ni, “Rwoth wopak m'obotho win wok i cingi Farawo gi Jomisir. Rwoth wopak m'obotho ji pere bedo ŋecin! 
EXO.18.11	Onyo pama aŋeyo nike Rwoth dwoŋ loyo werin je, kwoŋbedo obotho ji pere wok i cingi Jomisir munyo oyido jotero jo gi cay.” 
EXO.18.12	Kenyo Yethiro omiyo mic awaŋa gi cowirok man ri Were, aka Aron obino gi jotel pa Joisiraili je to jocamo mugat kanyacel gi or Musa ruwaŋ Were.
EXO.18.13	Yawere Musa oyido winjo banjin i dier ji, aka obedo gi tic wok odikin kiri wor. 
EXO.18.14	Munyo Yethiro oneno kisi gima Musa oyido timo ri ji, openjo ni, “Me je ginaŋo m'itimo ri ji? Raŋo itimo gime je kendin, gi ji cungo ka wok odikin tundo othieno?”
EXO.18.15	Musa odwoko ni, “Kwoŋbedo ji jobino bongan ŋeyo mito pa Were. 
EXO.18.16	Ka j'ario jonitie gi dhaw, jobino bongan t'awaco ŋat'otire, aka bende awaco rijo or gi cik pa Were.”
EXO.18.17	Kenyo Yethiro owaco ri Musa ni, “Gim'itimo kiber. 
EXO.18.18	In kiri gi ji je wibino ol. Gime dit rin timo kendin. 
EXO.18.19	Onyo winjan, abino miyin rieko aka Were bino bedo kodin. Otire rin pido ri ji ruwaŋ Were t'ikelo dhaw pajo rigo. 
EXO.18.20	Iripo fonjo jo or pa Were kodi tito rijo nger ma joripo woth'iye, kodi gima joripo timo. 
EXO.18.21	To medo i wi meno, iripo yero cwo ma jonitie gi nyalo, ma jolworo Were, ma jogenere, aka jokijol nyew. Ikethi jo telo ji i kitipa ma ganin, miya, piero abic, kodi apar. 
EXO.18.22	Weyi jowothum banja kisi hongo. Banjin matek mere jowokeli rin, aka mathindho mere jowothum. Meno bino loko rin tic mayot, ka bende jotiŋo bieto me kodin. 
EXO.18.23	K'itimo gime, paka Were wodho or, in won ikibino ol, aka ji me je jonyalo dok munyo dhaw pajo okwey.”
EXO.18.24	Musa otero rieko pa Yethiro 
EXO.18.25	aka oyero cwo ma jonitie gi nyalo wok kwoŋ Joisiraili. Oketho jo telo kitipin ma ganin, miya, piero abic, kodi apar. 
EXO.18.26	Jothumo ri ji banja kisi hongo; matek mere jotero ri Musa, aka mayot mere jo wegi jothumo.
EXO.18.27	Kenyo Yethiro osewila Musa, to Yethiro dok peco.
EXO.19.1+EXO.19.2	Joisiraili joeye Refidim, aka i ndelo marapena ma dwe mar'adek rumacen ma wok i Misir jotundo i thim ma Sinai. Kenyo joketho kambi i tiendi got Sinai. 
EXO.19.3	Aka Musa oidho wi got Sinai romo gi Were.
EXO.19.3	Rwoth olwoŋo go gi wi got aka owaco rigo ni, “Waci ri Joisiraili, nyikway Yakobo ni, 
EXO.19.4	Wineno gima An Rwoth atimo ri Jomisir kodi nger m'atiŋo win'iye paka aŋo tiŋo nyithindhe i bwombe to akelo win ka. 
EXO.19.5	Onyo riameno, ka winowinji dwondan to wikuro cikirok paran, wilabedo ji paran won. Piny gibe aparan, to wibino bedo ji paran m'ayero, 
EXO.19.6	aka wilabedo ran ker pa jocway ri Were i wi migam aka piny maleŋ.” 
EXO.19.7	Ameno Musa obino to lwoŋo jotel pa ji je, aka owaco rijo wac ma Rwoth oyido omiyo go or ni wowaci. 
EXO.19.8	Kenyo ji jodwoko akwora ni, “Kisi gima Rwoth owaco wabino timo.” Aka Musa odwoko wac pa ji ri Rwoth.
EXO.19.9	Aka Rwoth owaco ri Musa ni, “Neni, abino bongin i pondeponde m'opoto, ŋey ji jowoyeyin wok pama kidho yuwaŋe.”
EXO.19.9	Musa owaco ri Rwoth gima ji jodwoko. 
EXO.19.10	Aka Rwoth owaco ri Musa ni, “Kadhi bongi ji aka iwaci rijo jowolokere macil konon gi dikin ma lamo. Joripo lwoko nangin pajo 
EXO.19.11	aka jowoyikere i ndelo mar'adek. I ndelo no abino loro piny wi got Sinai, kama ji je jonyalo nenan iye. 
EXO.19.12	Cer kew thoko got ma ji jokiripi kalo, aka wac rijo jokiri jowoidhi wi got kosa jowocore cegin gine. Ka nyatoro okethi tiende, iripo neko go. 
EXO.19.13	Wolili go gi tele, kosa g'asere m'ongoye ŋat'ogeyo go. Kosa obedi nyatoro kosa ogwaŋ, iripo neko. To k'okudhi gwara, kenyo ji jowoidhi malo wi got.”
EXO.19.14	Kenyo Musa oloro wok wi got aka owaco ri ji nike jowoyikere ri lamo. Ameno jolwoko nangin pajo. 
EXO.19.15	Aka Musa owaco ri ji ni, “Yikere win i ndelo mar'adek, aka wongoye ŋata wonindi gi cege kutho.”
EXO.19.17	Kenyo Musa otelo ji wok i kambi romo gi Were, aka jocungo i tiendi got. 
EXO.19.18	Yiro oyido otweyo got gibe, kwoŋbedo Rwoth oloro iye i mac. Yiro oduny malo pa yiro ma wok i mac madwoŋ, aka ji je jokirin swa. 
EXO.19.19	Dwondi gwara omedere malo. Musa oluwo aka Rwoth odwoko go gi mwoc koth. 
EXO.19.20	Rwoth oloro piny wi got Sinai aka olwoŋo Musa malo wi got. Musa oidho malo 
EXO.19.21	aka Rwoth owaco ri Musa ni, “Lori piny igwoki ji jokiri jowokal kew bino nenan rupiri madit kwoŋ jo jobino tho. 
EXO.19.22	Kiri jocway ri Were i wi migam ma jobino bongan je joripo lokirok macil, kosa abino miyo jo gir'acula.”
EXO.19.23	Musa owaco ri Rwoth ni, “Ji jokinyal bino malo, kwoŋbedo in won imiyo wan or nike water got paka maleŋ aka wacer kew thoko.”
EXO.19.24	Rwoth odwoko ni, “Lori piny ikeli Aron kodin. To jocway ri Were i wi migam gi ji jokiripi kalo kew bino bongan, kosa abino miyo jo gir'acula.” 
EXO.19.25	Ameno Musa oloro piny to waco ri ji gima Rwoth owaco.
EXO.20.1	Were oluwo gi Musa wac me je, 
EXO.20.2	“An abedo Rwoth Were mewin, m'owodho win wok i lowo ma Misir kam'oyido wibed'iye ŋecin.”
EXO.20.3	“Wikiri wibedi gi werin man je kwanyowoko an.”
EXO.20.5	Wikiri wikule piny rijo, kosa wilam jo, kwoŋbedo An, Rwoth Were mewin, ajanyeko. Akelo gir'acula kwoŋ jono ma jodakan kodi kwoŋ nyikway jo, kiri i luse pajo mar'adek gi mar'aŋwen. 
EXO.20.6	T'anyutho mar paran makiwire ri luse ganin pa ji ma jomaran aka joluwo or paran.”
EXO.20.9	Winitie gi ndelin aucel ma timo tic mewin je, 
EXO.20.10	to ndelo mar'abirio obedo ndelo pa Rwoth Were mewin. I ndelo no wongoye ŋata wotim tic; win, nyithindho, ŋecin, ogwaŋe mewin, kosa japath ma bedo i piny mewin. 
EXO.20.11	I ndelo aucel An, Rwoth, acweyo polo gi piny, nam gi gima nitie iye je, to aywomere i ndelo mar'abirio. Riameno Rwoth omiyo ndelo ma Sabato silwany to loko maleŋ.”
EXO.20.19	Jowaco ri Musa ni, “Luw gi wan aka wawinji, to k'iweyo Were luwo gi wan wabino tho.”
EXO.20.20	Musa odwoko ni, “Wikiri wilwor; kole Were obino temo win kodi miyo win winjo go, ŋey wikiri witim reco.”
EXO.20.21	To ji jomedere cungo gi bor, aka Musa kende ama ocore cegin gi pondeponde m'opoto bongi Were.
EXO.20.22	Rwoth omiyo Musa or waco ri Joisiraili ni, “Witieko neno nger ma An, Rwoth, aluwo iye gi win wok i polo. 
EXO.20.23	Wikiri witim werin mewin ma feza kosa zahabu to wilamo medo i wi an. 
EXO.20.24	Geti ran win migam ma lowo to wimiyan iye cowirok mewin awaŋa kodi ma siem, ma rombo mewin, kodi megikwe. Kisi kamoro je m'anokethi riwin ma laman, alabino t'amiyo win silwany. 
EXO.20.25	To ka wigeto ran migam ma telin, wikiri wigeti gi telin m'opay, kwoŋbedo ka wioro ringa i iye wimiyo kiripi kodan. 
EXO.20.26	Wikiri wigeti ran migam manitie madala ma idho, ka witimo, wibino thangere ka w'idho madala.”
EXO.21.1	“Miy Joisiraili cik me. 
EXO.21.2	Ka winyewo ŋeca ma jacwo ma Jayuda, wotiy ma oro aucel, aka i oro mar'abirio wogonyi go m'ongoye cul. 
EXO.21.3	K'inen munyo go lokere ŋeca oyido fodi k'onywomo, wokiri wokadhi gi dhako. To k'inen oyido nitie gi dhako, wokadhi gine. 
EXO.21.4	Ka jadwoŋ pere omiyo go dhako to nywolo rigo yac kosa nyir, nyithindho no gi dhako jodoŋ apa jadwoŋ pere to jalo wokadhi kende. 
EXO.21.5	To ka ŋeca no owaci kamaler ni, ‘Amaro jadwoŋ paran, dhako paran gi nyithindho paran. Akimiti wogonyan.’ 
EXO.21.6	Kenyo jadwoŋ pere wokel go ruwaŋ Were. Womiy go cungo i dhiot kosa i miango ma dhiot ma ot ma lamo to tuco ithe aka ŋeca no bino tiyo rigo i kwo pere je.”
EXO.21.7	“Ka nyatoro otana nyare paka ŋeca, kilagonyo go paka ŋeca ma jacwo. 
EXO.21.8	K'inen otana go gi jacwo ma mito loko go cege, to kucel jacwo no k'omaro go, wotana go gi bamere. Jadwoŋ pere kiripi kitana go gi jopath rupiri k'otero go g'adieri. 
EXO.21.9	Ka nyatoro onyewo ŋeca madhako ri wode, ripo tero go paka nyare. 
EXO.21.10	Ka nyatoro onywomo dhako man, go ripo medirok gi miyo dhako pere marapena cemo gi nangin gi gima go ripo nwaŋo je i nywomirok paka dhako marapena. 
EXO.21.11	Aka ka go k'otimo gigipiny adek me rigo, wogonyi go m'ongoye cul ma pesa.”
EXO.21.13	To k'oyido k'ogendera neko go, abino yero riwin kabedo ma go bino ringo iye. 
EXO.21.14	To ka nyatoro won omonjo nyawote to neko akor, woneki go makada nende bedi nike oringo i wi migam paran both.”
EXO.21.15	“Ŋat'ogoy bamere kosa min, iripo neko.”
EXO.21.18	“Ka ji jogore, to ŋat'acel goyo nyawote gi tele kosa nyweny aka ŋato k'otho t'imiyo go kitanda, 
EXO.21.19	kenyo ka go obothi to doko cako kicera cera gi luth, ŋat'ogoyo go no ripo culo go ri hola pere m'onyeko, to miyo go kony cuka both.”
EXO.21.20	“Ka nyatoro ogoy ŋeca pere, madhako kosa jacwo gi luth to ŋeca no tho i cinge, iripo miyo go gir'acula. 
EXO.21.21	To ka ŋeca no otho rumacen ma ndelo kosa ario, wokiri womiy go gir'acula rupiri ŋeca no obedo lim pere won.”
EXO.21.22	“Ka ji jogore to jomiyo dhako ma yac litho to iye podho woko to ngoye litho man, ŋat'omiyo go litho iripo kitanza go gima cwor dhako no okethi kwoŋe cungo kwoŋ yerok pa jothum banja. 
EXO.21.23	To ka dhako won am'omiyo go litho, kenyo gir'acula wobedi kwo ri kwo, 
EXO.21.24	waŋ ri waŋ, lak ri lak, cingi ri cingi, tiendi ri tiendi, 
EXO.21.25	waŋ ri waŋ, adhola ri adhola, aka gwarok ri gwarok.”
EXO.21.26	“Ka nyatoro ogoyo waŋ ŋeca pere madhako kosa jacwo to waŋe fudhere, wogonyi go paka cul ma waŋe. 
EXO.21.27	K'ofudho lake, wogonyi go paka cul ma lake.”
EXO.21.28	“Ka thwon oguro jacwo kosa dhako to neko, wogoy gi tele aka wokiri wocam riŋo mere. To won mere wokiri womiy gir'acula. 
EXO.21.29	To k'oyido oŋeyere nike thwon no jagur jo, aka otiek kiri gwoko won mere to weyo ma k'otweyo, to thwon no guro nyatoro, iripo goyo gi tele, aka kiri won mere je woneki. 
EXO.21.30	To k'oyey kitanza won mere ma botho kwo pere, go ripo culo gima mitere je. 
EXO.21.31	Ka thwon ogur jayac kosa nyako, wotiy gine gi cik acel me. 
EXO.21.32	Ka thwon oneki ŋeca ma jacwo kosa madhako, won mere woculi won ŋeca no, feza piero adek, aka thwon no wogoy gi tele to tho.”
EXO.21.33	“Ka nyatoro owey bur m'oyawere kosa okuny bur to weyo ma k'oculo to lapodho iye, 
EXO.21.34	won bur ripo miyo cul ri le no. Go ripo culo won le pesa, to doŋ gine. 
EXO.21.35	Ka thwon pa nyatoro oneki apa nyatoro man, kenyo jario joripo kitana thwon makwo, to jopoko pesa mere, aka jowopoki riŋo ma thwon m'otho bende. 
EXO.21.36	To k'oyido oŋeyere nike thwon no jagur jo aka won mere k'otweyo, kenyo go ripo keŋ gi culo thwon makwo, to go doŋ gi m'otho.”
EXO.22.1	“Ka nyatoro okwalo dhiaŋ kosa rombo to neko kosa tana, go ripo culo dhok abic ri dhiaŋ acel, gi rombo aŋwen ri rombo acel. Go ripo culo, aka ka kinyal wotana go paka ŋeca. 
EXO.22.2	K'onwaŋ gine go munyo fodi kwo, kosa obedi dhiaŋ, kosa punda, kosa rombo, go woculi ario i kawaŋ acel.”
EXO.22.3	“K'onwaŋ jakwo turo ot wor t'ineko, ŋat'oneko go no kibedi janek. 
EXO.22.4	To k'otimere odieceŋ, ŋat'oneko go bedo jabanja ma neki.”
EXO.22.5	“Ka nyatoro oloko ndelo kosa ndelo vini kakwath, kosa ogony ogwaŋe pere to jo cemo i ndelo pa ŋatiman, go ripo culo wok kwoŋ gimaber ma ndelo pere gi ndelo vini pere.”
EXO.22.6	“Ka nyatoro ocwiny mac i ndelo pere to mako kudhin ŋey wolaki i ndelo pa ŋatiman to waŋo ŋano madongo kosa m'okec otwey, ŋat'ocwinyo mac ripo culo gima mac owaŋo.”
EXO.22.7	“Ka nyatoro omiyo jager pere kano rigo pesa kosa lim moro je, t'ikwalo wok i ot pere, jakwo no k'omaki ripo culo dirio. 
EXO.22.8	To ka k'omaki jakwo, iripo kelo ŋat'oyido kuro gigipiny i kalamo wokwoŋere nike go k'okwalo gigipiny pa nyawote.”
EXO.22.9	“K'obedi piem moro je ma mako kwoŋ lim, obedi dhiaŋ, punde, rombo, nangin kosa gimoro je m'orwenyo, wokel ji ma joosere i kalamo. Ŋata Were othum rigo banja bino culo nyawote dirio.”
EXO.22.10	“Ka nyatoro oyere kuro ri jager pere punda, dhiaŋ, rombo, kosa le moro je, to le no tho kosa wumiya, kosa onyaga, aka oyido ongoye ŋata neno, 
EXO.22.11	kwoŋirok ruwaŋ Rwoth bino nyutho k'inen go k'okwalo le. Won le ripo yeyo kwoŋirok, aka ŋat'oyido kuro kiripi culo. 
EXO.22.12	To k'okwal le wok bongi go, go ripo culo won mere. 
EXO.22.13	K'inen ogwaŋe madudi joneko, weyi go wokel m'odoŋ paka jakony, aka cul wokiri wobedi ri gim'ogwaŋe madudi joneko.”
EXO.22.14	“Ka nyatoro okwayo le pa jager pere, to miyo litho kosa tho ma won mere ongoye, go ripo culo. 
EXO.22.15	To k'inen won mere oyido nitie, go kiripi culo. K'oyido opangisa, cul ma kipangisa romo.”
EXO.22.16	“Ka jacwo oweco gi nyako mambula aka oyido fodi ongoye gi ombego to nindo gine, go ripo culo nywom to nywomo go. 
EXO.22.17	To ka ba nyako okwero go nywomo nyako, go ripo culo ba nyako nywom ma ripo gi nyako mambula.”
EXO.22.19	“Neki win jacwo ma nindo g'ogwaŋ.”
EXO.22.21	“Wikiri witer japath marac, kosa widiy go, kole win bende oyido wibedo jopath i piny Misir. 
EXO.22.22	Wikiri wicandi citho kosa nyithindho kic. 
EXO.22.23	Ka winocandi jo to joywak ran, adieri abino winjo ywak pajo, 
EXO.22.24	aka keme paran bino liel t'aneko win i lweny. Mon mewin jobino doŋ citho aka nyithindho mewin kic.”
EXO.22.25	“Ka wikopa pesa ri ji paran ma jocandi, wikiri wicalo jokikopa t'imiyo go culo gi magowa. 
EXO.22.26	Ka nyatoro osinga rin nanga to ciko nike laculin, iripo dwoko rigo nanga mafodi waŋceŋ k'opodho 
EXO.22.27	kwoŋbedo meno obedo gium pere ma go nitie gine kende. Aŋo man ma go onindi iye? Ka go oywaki ran ri kony, Abino winjo rupiri Abedo jakisa.”
EXO.22.28	“Ikir'iluw marac kwoŋ Were kosa ilami jatel pa ji perin.”
EXO.22.29	“Miyan win cowirok mewin ma ŋano, vini, kodi mo mewin ka jocek.”
EXO.22.29	“Miyan win okayin mewin. 
EXO.22.30	Miyan win okayin pa dhok gi rombo mewin. Weyi win jowobedi gi yok gin ma ndelo abirio, aka i ndelo mar'aboro wimiyan jo.”
EXO.22.31	“Wibedo ji paran, riameno wikiri wicam le m'ogwaŋ madudi oneko, kwanyo woko bol win ri gwokere.”
EXO.23.2	Ikir'iluw lwak ji i timo reco, kosa ka jomiyo jakony wiro tiro. 
EXO.23.3	Ikir'itim nyakucel ri jacandi i kapido.”
EXO.23.5	K'inen punda pere opodho gi gim'otiŋo, kony go wotiŋ malo punda; ikir'ikali go.”
EXO.23.7	Ikir'isegeya ma nono, aka Ikir'ineki ŋata k'otimo banja gi jom'otire, rupiri abino thumo banja ri jokidakana. 
EXO.23.8	Ikir'ijol nyew, rupiri nyew coro waŋ jo ri gim'otire aka dwanyo banja pa jom'otire.”
EXO.23.11	to i oro mar'abirio, wiwey woywomere, aka wikiri wikec gimoro je ma odongi iye, ŋey jocandi jowocami gim'odongi kenyo, aka ogwaŋe madudi jowocami gim'odoŋ'iye. Wilatimo gimoro acel i ndelo vini mewin gi yen vini mewin.
EXO.23.13	“Winji win kisi gim'atieko waco riwin. Wikiri wikway werin man, wikiri wituci kada nyingi gin.”
EXO.23.14	“Tim ran win kalima adek i kisi oro. 
EXO.23.15	I dwe ma Abib, dwe ma wieye iye wok Misir, tim win kalima ma mugat ma buthow paka amiyo win or. Wikiri wicam mugat moro je gi thow i hongo ma ndelo abirio ma kalima me. Wongoye ŋata wobin laman m'ongoye mic.”
EXO.23.16	“Tim win kalima ma kayindi ka oro rumo, ka wicoko ranyak mewin wok i ndelin mewin. 
EXO.23.17	Kisi oro ka witimo kalima adek me, cwo mewin je joripo bino lamo Rwoth Were mewin.”
EXO.23.18	“Wikiri wimiyan mugat m'otimi gi thow ka wimiyan cowirok ma le, kosa wiwey bor ma le wobedi kiri yawere odikin.”
EXO.23.19	“Wikiri witedi nyathi diel i cak pa min.”
EXO.23.20	Neni, aoro malaika yuwiy win, gwoko win ka wiwotho, kodi kelo win i kabedo m'atieko yiko. 
EXO.23.21	Cik win ithi win aka wiwinji go. Wikiri wigwenyere kwoŋe, rupiri aoro go aka k'ocwaki reco mewin. 
EXO.23.22	To ka winowinji go to witimo kisi gim'amiyo win cik timo, abino lwenyo gi jokwor mewin je. 
EXO.23.23	Malaika paran bino telo win to kelo win i lowo pa Joamor, Johiti, Joperiz, Jokanan, Johivi, kodi Joyebus, aka abino reyo jo. 
EXO.23.24	Wikiri wikule piny ri werin pajo to wilamo jo, aka wikiri wicaki timo tim manyadini pajo. Nyek win werin pajo to wituro sirin pajo ma telin. 
EXO.23.25	Ka wilaman, Rwoth Were mewin, abino miyo win silwany ma cemo gi pi, t'abotho two mewin je. 
EXO.23.26	I lowo mewin ongoye dhako ma iye bino podho woko, kosa ma bino bedo kinywol. Abino miyo win kwo mabor.
EXO.23.27	“Abino miyo ji ma jogwoŋa gi win lworan. Abino kelo nyawin i dier ji ma wilwenyo gi jo, aka abino miyo jokwor mewin wirok to joringo kwoŋ win. 
EXO.23.28	Abino miyo jokwor mewin kirin. Abino riemo Johivi, Jokanan, kodi Johiti kwoŋ win. 
EXO.23.29	Ak'oriem jo woko i oro acel, kosa piny mewin nyalo doŋ m'othangere to ogwaŋe madudi jobedo madit riwin. 
EXO.23.30	Kwanyowoko, abino riemo jo mothmoth, cuka winomedi nyay to wiloko amewin. 
EXO.23.31	Abino ketho kew mewin wok i Nam M'obokere kiri i nam pa Jofilistia, kodi wok i thim tundo i malawa Yufrete. Abino miyo win meni kwoŋ ji je aka wibino riemo jo woko kwoŋ win. 
EXO.23.32	Wikiri witim cikirok gi jo kosa gi werin pajo. 
EXO.23.33	Wikiri wiyey jowobedi i piny mewin. Ka winoyey jo, jonyalo miyo win timo reco kwoŋan. Ka wilamo werin pajo bino bedo bwo riwin ma tho.”
EXO.24.1	Rwoth owaco ri Musa ni, “Biye bongan wi got malo, in kodi Aron, Nadab, Abihu, kodi jodongo piero abirio ma Isiraili, aka ma fodi wikitundo, kule win wilaman. 
EXO.24.2	In kendin iŋat'ibin cegin gi Rwoth, to ji man jokiri jowocore cegin, aka ji jokiri jowobin malo gi jo.”
EXO.24.3	Musa obino to waco ri ji je Or pa Rwoth gi cik je, aka ji je jodwoko akwora ni, “Walatimo gima Rwoth owaco je.” 
EXO.24.4	Musa ondiko piny Or pa Rwoth je. Yawere odikin maŋic ogeto migam ri Rwoth i tiendi got aka oketho telin apar g'ario, acel ri kisi nonin apar g'ario ma Isiraili. 
EXO.24.5	Kenyo ooro yac, aka jomiyo Rwoth cowirok awaŋa to jomiyo megikwe paka cowirok ma siem. 
EXO.24.6	Musa okwanyo adec ma remo mar'ogwaŋe aka oketho i kalaya aka man okiro i wi migam. 
EXO.24.7	Kenyo okwanyo kitawo ma cikirok m'oyido ondiki iye Or pa Rwoth to soma ri ji, aka jodwoko ni, “Wabino timo kisi gima Rwoth owaco aka wabino winjo.”
EXO.24.9	Musa, Aron, Nadab, Abihu, kodi jodongo piero abirio ma Isiraili joidho malo wi got 
EXO.24.10	aka joneno Were pa Isiraili. I par tiende oyido nitie gima cale tele ma welo manyabululu pa polo m'ilwoŋo ni Safire. 
EXO.24.11	Were k'omiyo go litho jodongo ma Isiraili, joneno Were, aka jocemo to jomedho kanyacel.
EXO.24.12	Rwoth owaco ri Musa ni, “Biye malo bongan wi got, aka ikuri kenyo. Alamiyin telin mapando ario manitie iye cik gi Or m'atieko ndiko ma fonjo jo.” 
EXO.24.13	Ameno Musa oay gi jakony pere Yosuwa, aka Musa oidho wi got pa Were. 
EXO.24.14	Aka owaco ri jodongo ni, “Kur win ka, cuka wanodwoki bongi win kendo, aka neni, Aron gi Hur jonitie gi win ŋata nitie gi teko wokidhi bongi jo.”
EXO.24.15	Musa oidho wi got aka pondeponde oumo. 
EXO.24.16	Dwoŋ pa Rwoth obino wi got Sinai to pondeponde umo got ma ndelo aucel. I ndelo mar'abirio Rwoth olwoŋo Musa wok i pondeponde. 
EXO.24.17	Onyo cal madwoŋ pa Rwoth oyido cale mac maliel wi got i waŋ Joisiraili. 
EXO.24.18	Aka Musa odonjo i pondeponde to idho wi got. Musa obedo wi got ma ndelo piero aŋwen, wor gi odieceŋ.
EXO.25.1	Rwoth owaco ri Musa 
EXO.25.2	“Waci ri Joisiraili jowomiyan mic. Jol mic moro je ma nyatoro mito miyo. 
EXO.25.3	Mic no wobedi, zahabu, feza, ywel, 
EXO.25.4	nangin mafoth, manyabululu, manyarangi ariŋo, kodi pien rombo m'obokere, nanga m'otimi gi yer diel, 
EXO.25.5	piendere wot rombo m'owir m'obokere, piendere diegi, mbawo kasia, 
EXO.25.6	mo talin, gigipiny manitie gi kur mamit ma ruwo gi mo ma wir kodi ri buban manitie gi kur mamit, 
EXO.25.7	Telin ma welo m'obokere obokere, kodi telin ma tweyo ri law pa jadwoŋ pa jocway ri Were i wi migam kodi ri mugowa ma ketho giŋeyo mito pa Were. 
EXO.25.8	Ji joripo geto ran wema maleŋ, ŋey anyal bedo i dier jo. 
EXO.25.9	Tim win kodi gigipiny ma iye i nger can m'akidho nyuthin.”
EXO.25.10	“Jowotimi ran Kakan ma Cikirok wok kwoŋ mbawo kasia, boro mere wobedi inci piero aŋwen g'abic, laco inci piero ario g'abirio, kodi ŋawirok inci piero ario g'abirio. 
EXO.25.11	Woum iye gi dieŋeye kodi zahabu macil thoko, aka wokethi miango ma loko maŋon thoko. 
EXO.25.12	Wotim rigo petin aŋwen ma zahabu t'iriwo gi tiende aŋwen, petin ario i kisi thenge. 
EXO.25.13	Wotim gute ma kasia aka woum gi zahabu 
EXO.25.14	t'irwako jo i petin ma kisi thengi Kakan ma Cikirok. 
EXO.25.15	Gute no joripo doŋ i petin aka kiripi fudho woko jo. 
EXO.25.16	Kenyo oketh'iye telin mapando ario m'ondik'iye Or.”
EXO.25.17	“Jowotimi giumo gi zahabu macil, boro mere inci piero aŋwen g'abic, aka laco inci piero ario g'abirio. 
EXO.25.18	Wotim cwec ma jobwombi gin ario gi zahabu m'ocadhi, 
EXO.25.19	acel ri kisi gike ma giumo. Wotim ŋey joworom giumo. 
EXO.25.20	Cwec ma jonigi bwombi gin jowoŋiyere karo giumo, aka bwombi gin woumi. 
EXO.25.21	Wokethi telin mapando ario i Kakan ma Cikirok, t'iketho giumo i wiye. 
EXO.25.22	Abino romo kodin kenyo, aka i wi giumo i dier cwec ma jobwombi gin, abino miyin cik je ri Joisiraili.”
EXO.25.23	“Wotim meza wok kwoŋ mbawo kasia, boro mere inci piero adek g'aucel, laco inci apar g'aboro, aka ŋawirok inci piero ario g'abirio. 
EXO.25.24	Woum gi zahabu macil aka wothok gine. 
EXO.25.25	Wotim miango mere ma inci adek i laco, aka wothok gi zahabu. 
EXO.25.26	Wotim petin aŋwen gi zahabu t'iketho i sonda aŋwen, kama tiende jonitie iye. 
EXO.25.27	Petin ma thielo gute ma tiŋo meza wokethi cegin gi miango. 
EXO.25.28	Wotim gute ma mbawo kasia, t'iumo gi zahabu. 
EXO.25.29	Wotim sendere, kikopere, agwatin, kodi atewe m'ilaoro i mic ma vini. Joje wotim gi zahabu. 
EXO.25.30	Meza no wokethi ruwaŋ Kakan ma Cikirok, aka i meza no noknok wobedi mugat maleŋ m'imiyan.”
EXO.25.31	“Wotim raŋaw tala gi zahabu macil. Pende gi kore wotim gi zahabu m'ocadhi. Raŋaw tala gikululu kodi mawuwin mere iripo timo wok kwoŋ zahabu m'ocadhi 
EXO.25.32	gi jange aucel, adek i kisi thenge. 
EXO.25.33	Kisi jange wobedi gi mawuwin adek ma cale gi thiw yath alimond gi jange kodi thiwe. 
EXO.25.34	Kor raŋaw tala ripo bedo gi mawuwin aŋwen ma cale gi thiw yath alimond gi jange kodi thiwe. 
EXO.25.35	Ripo wobedi mawuwa kama kisi jange wok kwoŋ kore. 
EXO.25.36	Mawuwin, jange kodi raŋaw tala iripo timo gi zahabu macil m'ocadhi. 
EXO.25.37	Wotim talin abirio ri raŋaw tala, aka wokethi jowoliel ŋiyo yuwiye. 
EXO.25.38	Wotim lew jo gi siniyin pajo gi zahabu macil. 
EXO.25.39	Woor kilo piero adek g'abic ma zahabu macil ma timo raŋaw tala gi gigipiny mere je. 
EXO.25.40	Wonen nike otim jo i can m'anyuthin wi got.”
EXO.26.1	Wotim ran Wema maleŋ, Wema m'alabed'iye, g'adece apar ma nangin mafoth m'okwoy gi yer rombo manyabululu, manyarangi ariŋo, kodi m'obokere. Wokwoy jo gi cal pa cwec ma jobwombi gin. 
EXO.26.2	Wotim kisi adec mita apar g'ario mabor, aka mita ario malac. 
EXO.26.3	Wokwoy abic kanyacel, kodi abic man kanyacel. 
EXO.26.4	Wokwoy kondin ma nanga manyabululu i dhok adec ma woko i kisi adec abic. 
EXO.26.5	Wokwoy kondin piero abic iy'adec acel, kodi kondin piero abic iy'adec man. 
EXO.26.6	Wotim siragetere piero abic gi zahabu ma riwo adec m'okwoy kadirio kanyacel.
EXO.26.7	“Wotim giumo Wema maleŋ wok kwoŋ adec nangin apar g'acel m'otimi gi yer diel. 
EXO.26.8	Wotim jo marom, mita apar g'adek i boro, kodi mita ario i laco. 
EXO.26.9	Wokwoy abic kanyacel, aka abic man bende. Adec acel m'odoŋ wodol ruwaŋ Wema maleŋ. 
EXO.26.10	Wokwoy kondin piero abic i tok adec acel m'okwoy kanyacel, kodi iy'adec man bende. 
EXO.26.11	Wotim siraget ma ywel piero abic t'iketho i ithi adec ario m'okwoy kanyacel woriw jo. 
EXO.26.12	Woŋaw adec acel m'odoŋ yucen ma Wema maleŋ. 
EXO.26.13	Adec yadi m'odoŋ mabor i kisi thenge woŋaw i thengi Wema maleŋ woum.”
EXO.26.14	“Wotim giumo man kendo, acel ma pien wod rombo m'owir gi rangi m'obokere, kodi man ma yer diel, ma geŋo woko.”
EXO.26.15	“Wotim miango wok kwoŋ mbawo kasia ri kor Wema maleŋ. 
EXO.26.16	Kisi miango wobedi mita aŋwen i boro, aka laco wobedi inci piero ario g'abirio, 
EXO.26.17	kodi akare ario manyalo yeyo jo riwirok. Kisi miango wobedi gi akare. 
EXO.26.18	Wotim miangin piero ario ri thenge ma yupiny, 
EXO.26.19	gi pende piero aŋwen ma feza, pende ario i ŋangi kisi miango ma mako akare mere ario. 
EXO.26.20	Wotim miangin piero ario ri thenge ma yumalo, 
EXO.26.21	gi pende piero aŋwen ma feza, ario i ŋangi kisi miango. 
EXO.26.22	Ri yucen ma Wema yupodho ceŋ, wotim miangin aucel, 
EXO.26.23	kodi miangin ario ri kisi sonda. 
EXO.26.24	Miangin ma kisi sonda iripo riwo jo wok malo kiri piny. Miangin ario ma jotimo sondin iripo timo jo ama. 
EXO.26.25	Ameno joje jowobedi miangin aboro gi pende apar g'aucel, ario i ŋangi kisi miango.”
EXO.26.26	“Wotim yen ariwa apar g'abic wok kwoŋ mbawo kasia, abic ri miango ma thenge acel ma Wema maleŋ 
EXO.26.27	abic ri miango ma thenge man, aka abic ri miango ma thenge ma yupodho ceŋ, yucen. 
EXO.26.28	Ma diere, i kor miango woluwi wok i gike tundo i gike ma Wema. 
EXO.26.29	Woum miangin gi zahabu aka worwaki gi petin ma zahabu womaki yen ariwa, ma bende woum gi zahabu. 
EXO.26.30	Wotim Wema i can m'anyuthin wi got.”
EXO.26.31	“Wotim nanga ma liero gi nangin mafoth, kodi yer rombo manyabululu, manyarangi ariŋo, kodi m'obokere. Loki maŋon i cal pa cwec ma jonitie gi bwombe gin. 
EXO.26.32	Woŋaw iy'asur aŋwen ma mbawo kasia m'oum gi zahabu, gi siragetere ma zahabu, kwoŋ pende aŋwen ma feza. 
EXO.26.33	Wolier nanga m'iliero i ŋangi bol ma siragetere ma wi kisul Wema, aka wokethi Kakan ma Cikirok m'otiŋo telin mapando ario yuŋeye. Nanga m'olier bino poko Kabedo Maleŋ kwoŋ Kabedo Maleŋ Loyo. 
EXO.26.34	Wokethi giumo i wi Kakan ma Cikirok. 
EXO.26.35	Woko ma Kabedo Maleŋ Loyo, wokethi meza yumalo ma Wema kodi raŋaw tala yupiny.”
EXO.26.36	“Ri dhiot ma Wema wotim nanga ma liero gi nanga mafoth, gi yeri rombo manyabululu, manyarangi ariŋo, kodi m'obokere aka woloki maŋon gi kwoyo gi piso. 
EXO.26.37	Ri nanga ma liero me wotim asu abic wok kwoŋ mbawo kasia to iumo gi zahabu aka worwaki gi siragetere ma zahabu. Wotim rijo pende abic ma ywel.”
EXO.27.1	“Wotim migam wok kwoŋ mbawo kasia. Wobedi mita 2.2 mabor, mita 2.2 malac, ŋawirok mere wobedi mita 1.3. 
EXO.27.2	Wotim tunge aŋwen i kisi sonda mere. Jowobedi tim acel gi migam, aka woum thoko gi ywel. 
EXO.27.3	Wotim degi ma jolo buru mere, mwiko, atewe, siragetere, kodi sapikere. Gigipiny me je wotim gi ywel. 
EXO.27.4	Wotim kicungwo ma ywel gi petin aŋwen ma ywel ma tiŋo i kisi sonda mere. 
EXO.27.5	Kethi kicungwo i ŋangi akor migam, ŋey wotundi adec malo ma migam. 
EXO.27.6	Wotim gute wok kwoŋ mbawo kasia, aka woum gi ywel. 
EXO.27.7	To iketho i petin ma kisi thengi migam k'otiŋ. 
EXO.27.8	Wotim migam gi mbawo aka wobedi m'oŋamere i can m'anyuthin wi got.”
EXO.27.9	“Wotim diedipo ri Wema Maleŋ. Yupiny wobedi nanga ma liero ma boro mere mita piero aŋwen g'aŋwen, 
EXO.27.10	asu mere wobedi piero ario, kodi pende piero ario ma ywel, to siragetere kodi ludhe mere jowobedi ma feza. 
EXO.27.11	Wotim gimoro acel ri nanga ma liero yuthenge ma yumalo ma diedipo. 
EXO.27.12	Yuthenge ma yupodho ceŋ wobedi nanga ma umo ma mita piero ario g'ario, gi asu apar, kodi pende apar. 
EXO.27.13	Yuthenge ma yuwok ceŋ, kama nitie iye dhiot, wobedi nanga ma liero ma mita piero ario g'ario. 
EXO.27.14+EXO.27.15	I kisi thenge ma dhiot wobedi nanga ma liero ma mita 6.6 kodi asu adek gi pende adek. 
EXO.27.16	Ri waŋkac ma diedipo wobedi nanga ma liero m'otimi gi nanga mafoth, kodi yer rombo manyabululu, manyarangi ariŋo, kodi m'obokere ma boro mere mita abuŋwen, aka wokwoy maŋon. Wothiel kodi asu aŋwen i pende aŋwen. 
EXO.27.17	Asu je ma jothoko diedipo woriw gi ludhe ma feza, siragetere pajo jowobedi ma feza, aka pendi gin jowobedi ma ywel. 
EXO.27.18	Diedipo wobedi mita piero aŋwen g'aŋwen i boro, mita piero ario g'ario i laco, kodi mita 2.2 i ŋawirok. Nangin ma liero wotim gi nangin mafoth kodi pende ma ywel. 
EXO.27.19	Gigipiny je m'oor i Wema kodi loce ma Wema wotim gi ywel.”
EXO.27.20	“Miy Joisiraili cik ŋey jowokeli rin mo nanzi ri tala, ŋey wocwiny kisi othieno. 
EXO.27.21	Aron gi wote ama jowocwinyo tala i Wema Maleŋ woko ma nanga ma geŋo manitie ruwaŋ Kakan ma Cikirok. Kenyo ruwaŋan woliel wok othieno tundo odikin. Cik me Joisiraili gi nyikway jo jowokuri cil gi cil.”
EXO.28.1	“Lwoŋ omin in Aron gi wote, Nadab, Abihu, Eliazar, kodi Ithamar. Pok jo i dier Joisiraili ŋey jowotiy ran paka jocway ri Were i wi migam. 
EXO.28.2	Kwoy ri Aron ruk pa jocway ri Were i wi migam, ri dwoŋ kodi ŋono. 
EXO.28.3	Lwoŋ jotic je ma jondijo m'amiyo jo nyalo, aka iwaci rijo jowokwoy nangin pa Aron, ŋey womiyan go paka jacway ri Were i wi migam i tic paran. 
EXO.28.4	Waci rijo jowokwoy mugowa ma ketho giŋeyo mito pa Were, law pa jocway ri Were i wi migam, kanzu, sati m'olok maŋon, junga, kodi thol ma pier jo. Jowokwoy ruk me ri Aron gi wote ŋey jowotiy ran paka jocway ri Were i wi migam. 
EXO.28.5	Jotic ma jondijo jowoor yer rombo manyabululu, manyarangi ariŋo, kodi m'obokere, uzi ma rangi ma zahabu, kodi nanga mafoth.”
EXO.28.6	“Jowokwoy law pa jocway ri Were i wi migam gi yer rombo manyabululu, manyarangi ariŋo, kodi m'obokere, uzi ma rangi ma zahabu, kodi nanga mafoth, aka wokwoy maŋon. 
EXO.28.7	Wobedi gi thondhe ario i goke m'omakere gi thenge m'inyalo tudo kanyacel. 
EXO.28.8	Wokwoy'iye thol gi gigipiny acel, ŋey jowobedi ma tim acel gi law pa jocway ri Were i wi migam. 
EXO.28.9	Kwany telin ario ma welo m'obokere obokere aka indik'iye nyingi wot Yakobo apar g'ario, 
EXO.28.10	cungo kwoŋ nywolirok pajo, aucel i tele acel, kodi aucel i tele man. 
EXO.28.11	Nwaŋ jandijo ma pac wondiki nyingi wot Yakobo aka ikethi i miango ma zahabu. 
EXO.28.12	Kethi jo i thol ma goki law pa jocway ri Were i wi migam jowocungi ri nonin apar g'ario ma Isiraili. I nger me Aron bino tiŋo nyingi jo i goke, ŋey An, Rwoth abino poyo ji paran noknok. 
EXO.28.13	Tim miango ma zahabu ario 
EXO.28.14	kodi lijegere ario wok kwoŋ zahabu macil m'otudi p'adasa, aka iriw jo i miango.”
EXO.28.15	“Tim ri jadwoŋ pa jocway ri Were i wi migam mugowa ma ketho giŋeyo mito pa Were. Wobedi ma tim acel kodi law pa jocway ri Were i wi migam aka gi kwoco acel. 
EXO.28.16	Wobedi gi thenge je ma jorom aka wodol dirio, boro mere wobedi inci abuŋwen, aka laco bende inci abuŋwen. 
EXO.28.17	Ican bol aŋwen ma telin ma welo. I bol marapena can tele m'obokere, tele manyarangi oliv, kodi tele manyarangi aremo. 
EXO.28.18	I bol mar'ario can tele manyaboke pendi, tele manyabululu, kodi diamondi. 
EXO.28.19	I bol mar'adek cani telin m'obokere nyamicungwa, tele m'oruwo rangi matar g'akwaro kodi tele manyarangi ariŋo. 
EXO.28.20	I bol mar'aŋwen can tele manyatongweno, tele m'obokere obokere, kodi tele manyaboke pendi. Can joje i miango ma zahabu. 
EXO.28.21	Kwoŋ kisi telin apar g'ario me wondik'iye nyingi acel kwoŋ wot Yakobo, wocungi ri nonin ma Isiraili. 
EXO.28.22	Ri mugowa ma ketho giŋeyo mito pa Were tim lijegerin wok kwoŋ zahabu macil, m'otudi p'adasa. 
EXO.28.23	Aka itimi petin ario gi zahabu t'itweyo jo i kisi sonda ma malo ma mugowa ma ketho giŋeyo mito pa Were, 
EXO.28.24	aka itwey adasin ario ma zahabu i petin ario. 
EXO.28.25	Tweyi gike ario ca mar'adasin i miangin ario, aka i nger me tweyi jo yunyime i thol ma goki law pa jocway ri Were i wi migam. 
EXO.28.26	Kenyo tim petin ario ma zahabu aka itwey i kisi sonda ma piny ma mugowa ma ketho giŋeyo mito pa Were i gike ma iye cegin gi law pa jocway ri Were i wi migam. 
EXO.28.27	Tim petin ario kendo ma zahabu aka itwey jo piny ma yunyim thol ario ma goki law pa jocway ri Were i wi migam cegin gi kama riwer'iye gine malo ma thol m'otudi. 
EXO.28.28	Tweyi petin ma mugowa ma ketho giŋeyo mito pa Were i petin ma law pa jocway ri Were i wi migam g'adasa manyabululu, ŋey mugowa ma ketho giŋeyo mito pa Were wobedi i wi thol aka wokiri wolwogere.”
EXO.28.29	“Ameno ka Aron odonjo i Kabedo Maleŋ, go bino ruko mugowa ma ketho giŋeyo mito pa Were m'ondik'iye nyingi nonin ma Isiraili, ŋey An Rwoth, abino poyo ji paran noknok. 
EXO.28.30	Kethi Urim gi Thumim
EXO.28.31	“Kanzu ma ruko piny ma law pa jocway ri Were i wi migam ripo wotim gi yer rombo manyabululu. 
EXO.28.32	Wobedi gi hoŋ i wiye, aka hoŋ no woridhi kodi gitweyo m'okwoy ŋey wokiri woyec. 
EXO.28.33+EXO.28.34	Thoko rinda mere gipi wokwoy cal ma pomo gi yer rombo manyabululu, manyarangi ariŋo, kodi m'obokere, m'oluwere g'olaŋere ma zahabu. 
EXO.28.35	Aron bino ruko kanzu me ka tiyo paka jacway ri Were i wi migam, ka bino ruwaŋan i Kabedo Maleŋ kosa ka eye, ywak p'olaŋ lawinjere, aka kilaneko go.”
EXO.28.36	“Aka itimi sen gi zahabu macil aka indik'iye ni, ‘Leŋo ri Rwoth.’ 
EXO.28.37	Tweyi ruwaŋ junga gi thol manyabululu. 
EXO.28.38	Aron woruki i nyime, ŋey An Rwoth, abino jolo mic je ma Joisiraili jomiyan, makada nende ji jotimi raco ka jomiyan.”
EXO.28.39	“Kwoy sati pa Aron kodi junga gi nanga mafoth, kodi thol bende m'okwoy maŋon.”
EXO.28.40	“Kwoy ri wot Aron satere, thondhe, kodi jungin, ma miyo dwoŋ kodi ŋono. 
EXO.28.41	Ikethi nangin me kwoŋ omin in Aron gi wote. Kenyo ilami jo aka ikethi ran jo gicen t'iwiro jo gi mo ŋey jowotiy ran paka jocway ri Were i wi migam. 
EXO.28.42	Tim rijo palere gi nanga mafoth ma wok i pier jo tundo i bat jo, ŋey jokiri jowothangere. 
EXO.28.43	Aron gi wote joripo ruko noknok ka jodonjo i Wema Maleŋ kosa ka jocore i migam tiyo paka jocway ri Were i wi migam i Kabedo Maleŋ, ŋey wokiri woneki jo ro thangirok. Me cik ri Aron gi nyikwaye cil gi cil.”
EXO.29.1	“Onyo me a gim'ila timo ri Aron kodi wote k'ikwoŋo jo tic ran paka jocway ri Were i wi migam. Kwany rwath dhiaŋ kodi wot rombo ario ma jok'oŋol. 
EXO.29.2	Or moko ŋano maber loyo, to ma buthow, aka itimi mugat gi mo, man m'ongoy'iye mo, kodi man ma cale bisikwit m'owir gi mo. 
EXO.29.3	Kethi jo iy'adita aka imiyan k'imiyo cowirok ma rwath dhiaŋ kodi wot rombo ario.”
EXO.29.4	“Ikeli Aron gi wote i dhiot ma Wema ma romo, aka ilwoki jo gi pi. 
EXO.29.5	Kenyo ruk go gi ruk pa jocway ri Were i wi migam; sati, kanzu ma pendi law pa jocway ri Were i wi migam, law pa jocway ri Were i wi migam, mugowa ma ketho giŋeyo mito pa Were, kodi del. 
EXO.29.6	Kethi junga i wiye, aka ikethi sangaria maleŋ i wi junga. 
EXO.29.7	Kenyo kwany mo, ikonji i wiy go, aka iwir go.”
EXO.29.8	“Keli wote aka ikethi satere kwoŋ jo, 
EXO.29.9	tweyi thondhe i pier jo, aka itwey jungin i wi gin. Ameno apaka ibino kwoŋo Aron gi wote. Jo gi nyikway jo jobino tiyo ran paka jocway ri Were i wi migam kicutho.”
EXO.29.10	“Keli rwath ruwaŋ Wema Maleŋ aka iwaci ri Aron gi wote jowokethi cingi gin i wic mere. 
EXO.29.11	Thum kenyo ruwaŋ Rwoth, i dhiot ma Wema Maleŋ 
EXO.29.12	Kwany remo moro gi lwet cingin aka ikethi i tungi migam. Kenyo ikonji m'odoŋ i pendi migam. 
EXO.29.13	Ma luwo, kwany bor ma umo gigipiny ma iye, kodi adec ma cuny maber loyo, kodi roge ario gi bor ma kwoŋ jo aka iwaŋ i wi migam paka mic ran. 
EXO.29.14	To waŋ riŋo mere, pien, kodi gigipiny ma iye woko ma kambi. Me mic ma kwanyo woko reco pa jocway ri Were i wi migam.”
EXO.29.15	“Kwany acel kwoŋ wot rombo aka iwaci ri Aron gi wote jowokethi cingi gin i wic mere. 
EXO.29.16	Thum, aka ikwany remo mere ikiri thoko migam, thenge aŋwen je. 
EXO.29.17	Iyaŋ mathindho thindho, lwoki gigipiny ma iye kodi bate, aka ikethi i wi wic mere kodi adec man. 
EXO.29.18	Waŋ gipi i wi migam paka mic ma cemo manyinge. Kur ma mic me sangala an.”
EXO.29.19	“Kwany wod rombo man ca, aka Aron gi wote jowokethi cingi gin i wic mere. 
EXO.29.20	Thum, aka ikwany remo moro ikethi i ithi Aron gi wote maracuc. Lwet cingi gin ma thwon maracuc, gi lwet tiendi gin ma thwon maracuc. Kiri remo m'odoŋ thoko migam. 
EXO.29.21	Kenyo ikwany remo moro wok kwoŋ ma migam, kodi mo, aka ikir'ikwoŋ Aron gi wote, kodi nangin pajo. Go, wote, gi nangin pajo bino miyirok ran.”
EXO.29.22	“Iŋadi bor ma wod rombo, yiwe ma dibor, bor ma umo gigipiny ma iye, adec maber loyo ma cuny, roge ario, kodi bat mere maracuc. 
EXO.29.23	Wok kwoŋ mugat m'omiyan, kwany mugat acel m'otimi gi mo, acel ma k'otimi gi mo, kodi bisikwit acel. 
EXO.29.24	Kethi cemo no i cingi Aron gi wote aka iwaci rijo jowomiyan paka mic ma welo. 
EXO.29.25	Kenyo ikwany wok i cingi jo aka iwaŋ i wi cowirok awaŋa paka cowirok ma cemo ran. Kur ma mic me sangala an.”
EXO.29.26	“Kwany aŋakin ma wod rombo aka imiyan paka mic ma welo. Adec me bino bedo aperin.”
EXO.29.27	“K'ikwoŋo jacway ri Were i wi migam, aŋakin kodi bat wod rombo m'ioro ma kwoŋo womiyan paka mic ma welo aka wokethi gicen ri jacway ri Were i wi migam. 
EXO.29.28	Adece no labedo ri Aron gi wote paka gima Joisiraili joripo timo, kole obedo adec pa jocway ri Were i wi migam ma Joisiraili jomiyo wok kwoŋ cowirok pajo ma siem, obedo mic pajo ri Rwoth.”
EXO.29.29	“Ruk pa Aron womiy wote joworuki ka go otho, joworuki k'ikwoŋo jo. 
EXO.29.30	Wod Aron m'olunji go paka jacway ri Were i wi migam aka ma donjo i Wema Maleŋ tiyo ran i Kabedo Maleŋ woruki ruk me ma ndelo abirio.”
EXO.29.31	“Kwany riŋo ma wod rombo m'oor ma kwoŋo Aron gi wote aka itedi i Kabedo Maleŋ. 
EXO.29.32	Jowocami i dhiot ma Wema Maleŋ gi mugat m'odoŋ iy'adita. 
EXO.29.33	Jowocami gi m'oor i kwer ma cwako i kwoŋo jo. Jocway ri Were i wi migam kende ama jowocami cemo me rupiri leŋ. 
EXO.29.34	Ka riŋo moro kosa mugat moro k'ocami tundo odikin, wowaŋ kiripi camo rupiri leŋ.”
EXO.29.35	“Tim kwer ma kwoŋirok me ri Aron gi wote ma ndelo abirio paka amiyin or. 
EXO.29.36	Kisi ndelo iripo miyo thwon paka cowirok, ŋey reco wocwaki. Me bino lonyo migam. Kenyo iwir gi mo woloki maleŋ. 
EXO.29.37	Tim gime kisi ndelo ma ndelo abirio. Kenyo migam bino bedo maleŋ kicutho, aka nyatoro kosa gimoro je m'ogey bino limo litho gi meni ma leŋo mere.”
EXO.29.38	“Kisi ndelo i hongo je, miy cowirok ma nyithindhi rombo ario ma wote ma jo oro acel i wi migam. 
EXO.29.39	Miy cowirok ma nyathi rombo ma wode acel odikin, aka acel othieno. 
EXO.29.40	Gi nyathi rombo ma wode marapena miy bende kilo acel ma moko ŋano m'oruw gi lita acel mangil. Konji lita acel ma vini paka mic. 
EXO.29.41	Miy cowirok ma nyathi rombo ma wode mar'ario gi gigipiny no bende paka odikin. Me mic ma cemo manyinge ran, Rwoth aka kur mere sangala an. 
EXO.29.42	I hongo je ma bino, mic awaŋa me iripo miyo ruwaŋan i dhiot ma Wema Maleŋ. Kenyo a kam'abino rom'iye gi ji paran t'aluwo gi jo. 
EXO.29.43	Kenyo abino romo gi Joisiraili, aka abino loko jo maleŋ gi dwoŋ paran. 
EXO.29.44	Abino loko Wema Maleŋ gi migam maleŋ, aka abino ketho gicen Aron gi wote tiyo ran paka jocway ri Were i wi migam. 
EXO.29.45	Abino bedo i dier ji paran Joisiraili, aka abino bedo Were pajo. 
EXO.29.46	Jobino ŋeyo ni Abedo Rwoth Were m'owodho jo wok i Misir ŋey abedi i dier jo. An abedo Rwoth Were pajo.”
EXO.30.1	“Tim migam ma waŋo buban. 
EXO.30.2	Wobedi inci apar g'aboro i boro, inci apar g'aboro i laco, kodi inci piero aŋwen g'abic i ŋawirok; tunge mere i kisi sonda aŋwen jowobedi marom gine. 
EXO.30.3	Ium wiye, thenge aŋwen je, kodi tunge gi zahabu macil, aka ikethi miango ma zahabu thoko. 
EXO.30.4	Tim petin ario ma zahabu ma tiŋo aka iriw jo piny ma miango i thenge ario jowomaki asu ma tiŋo gine. 
EXO.30.5	Tim asu me wok kwoŋ mbawo kasia aka ium gi zahabu. 
EXO.30.6	Kethi migam me woko ma nanga ma liero ruwaŋ Kakan ma Cikirok. Kenyo a kabedo m'abino rom'iye kodin. 
EXO.30.7	Kisi odikin ka Aron bino cwinyo tala wowaŋ buban maŋwe kur mamit i iye. 
EXO.30.8	Go ripo timo ameno ka cwinyo talin othieno. Mic ma buban womedere ma k'owir i hongo je ma bino. 
EXO.30.9	Ikir'imiy i migam me buban ma kileŋ, cowirok awaŋa, kosa mic ma ŋano, aka ikir'ikonji vini moro je i iye. 
EXO.30.10	Dicel kisi oro Aron wotim'iye kwer ma lonyo migam to ketho i tunge mere remo mar'ogwaŋ ma cowirok. Gime iripo timo kisi oro i hongo ma bino je. Migam me ripo bedo maleŋ kicutho, m'omiyere ran, Rwoth.”
EXO.30.11	Rwoth owaco ri Musa ni, 
EXO.30.12	“K'ikwano welo Joisiraili, wac ri kisi nyatoro woculi welo ma kwo pere, ŋey thoyamo wokiri wobin kwoŋe k'ikwano jo. 
EXO.30.13	Kisi nyatoro m'okwan ripo culo pesa ma mitere aka wopima gi rapim m'ioro. Kisi nyatoro ripo culo paka mic ran. 
EXO.30.14	Kisi nyatoro m'okwan i kwanirok, meno kisi jacwo ma jaoro piero ario kosa kalo ripo culo mic pa Rwoth. 
EXO.30.15	Jaŋaŋo wokiri woculi maloyo, aka jacandi wokiri woculi manok, ka joculo mic pa Rwoth ri kwo pajo. 
EXO.30.16	Coki pesa me wok bongi Joisiraili aka ior ma kuro Wema Maleŋ. Pesa labedo cul ri kwo, aka abino poyo kikwonga jo.”
EXO.30.17	Rwoth owaco ri Musa ni, 
EXO.30.18	 “Tim kalaya gi pende ma ywel. Kethi i dier Wema Maleŋ gi migam aka ikonj'iye pi. 
EXO.30.19	Aron gi wote jolalwoko tiendi gin gi cingi gin 
EXO.30.20	kafodi jok'odonjo i wema kosa corok i migam miyo mic ma cemo manyinge. Ameno kilaneko jo. 
EXO.30.21	Joripo lwoko tiendi gin gi cingi gin ŋey jokiri jowotho. Me cik ma jo gi nyikway jo je joripo luwo cil gi cil.”
EXO.30.23	“Kwany gigipiny manitie gi kur loyo kilo aucel ma sandi manitie gi kur mamit ma yath m'ilwoŋo ni mira, kilo adek ma gim'onuŋere manitie gi kur mamit m'ilwoŋo ni cinamon, kilo adek ma midole manitie gi kur mamit, 
EXO.30.24	kilo aucel ma kasia (joje pima gi rapim m'ioro). Imedi lita aŋwen ma mo 
EXO.30.25	aka itimi mo ma wir maleŋ, m'oruw pa mo manitie gi kur. 
EXO.30.26	Or ma wiro Wema Maleŋ, Kakan ma Cikirok, 
EXO.30.27	meza gi gigipiny mere je, raŋaw tala gi gigipiny mere je, migam ma waŋo buban, 
EXO.30.28	migam ma waŋo mic, kanyacel gi gigipiny mere je, kodi kalaya gi pende. 
EXO.30.29	Imiyan gigipiny me i nger me, aka jobino bedo maleŋ kicutho, aka nyatoro kosa gimoro m'ogey jo bino miyo litho gi meni ma leŋo pajo. 
EXO.30.30	Kenyo wir Aron gi wote, aka ikwoŋ jo paka jocway ri Were i wi migam jowotiy ran. 
EXO.30.31	Waci ri Joisiraili ni, ‘Mo maleŋ woor i tic paran i hongo ma bino je. 
EXO.30.32	Kiripi konjo kwoŋ ji ma kisi ndelo, aka ikir'ior nger acel ma ruwo mo man ma cale gine. Leŋ, aka iripo tero paka gimaleŋ. 
EXO.30.33	Ŋat'otim mo ma cale gine kosa oor kwoŋ ŋata k'obedo jacway ri Were i wi migam k'okwanere paka acel kwoŋ ji paran kendo.’ ”
EXO.30.34	Rwoth owaco ri Musa ni, “Kwany adec marom ma kisi gigipiny ma jonitie gi ŋwece kur me: Sitakite, onyca, galibanum, kodi buban macil 
EXO.30.35	Or ma timo buban, m'oruw paka mo manitie gi kur. Medi cumbi woloki macil kendo maleŋ. 
EXO.30.36	Odi adec mere wonuŋere, ter i Wema Maleŋ, aka ikiri ruwaŋ Kakan ma Cikirok. Ter buban me maleŋ kicutho. 
EXO.30.37	Ikir'ior nger acel ma timo buban man ma cale gine riwin wegi. Ter win paka gimaleŋ m'omiyan. 
EXO.30.38	Ka nyatoro otim buban ma cale gine ma oro paka mo manitie gi kur, go k'okwanere paka acel kwoŋ ji paran kendo.”
EXO.31.1	Rwoth owaco ri Musa ni, 
EXO.31.2	“Atieko yero Bezalel, wod pa Uri aka nyakwar Hur wok i nono pa Yuda, 
EXO.31.3	atieko poŋo go gi Cuny pa Were, atieko miyo go niaŋ, ndijo kodi nyalo ma kisi nger tic pac. 
EXO.31.4	Ndijo ma kidonya kodi timo jo gi zahabu, feza kodi ywel; 
EXO.31.5	ma ŋado telin ma ketho, ma payo mbawin kodi tic man je ma pac. 
EXO.31.6	Atieko bende yero Oholiab wod pa Ahisamak, wok i nono pa Dan, tiyo gi go. Atieko bende miyo nyalo madwoŋ ri jondijo man, ŋey jowonyal timo kisi gim'atieko wodho or ni wotim. 
EXO.31.7	Wema Maleŋ, Kakan ma Cikirok giumo, kodi gigipiny ma Wema je. 
EXO.31.8	Meza gi gigipiny mere je, raŋaw tala ma zahabu macil kodi gigipiny mere je, migam ma waŋo buban. 
EXO.31.9	Migam ma cowirok awaŋa gi gigipiny mere je, kalaya ma lwok gi pende, 
EXO.31.10	ruk maŋon ri Aron gi wote ma oro ka jotiyo ran paka jocway ri Were i wi migam. 
EXO.31.11	Mo ma wir kodi buban ma nigi kur mamit ri Kabedo maleŋ. I timo gigipiny me je, jowotimi paka atieko wodho or.”
EXO.31.12	Rwoth owaco ri Musa 
EXO.31.13	waco ri Joisiraili ni, “Kur win ndelo ma Sabato, ndelo ma ywomirok, rupiri obedo ranyuth i dier An kodi win ri kisi hongo ma bino, nyutho nike An, Rwoth atieko loko win ji paran. 
EXO.31.14	Wiripo kuro ndelo ma ywomirok, rupiri obedo ndelo maleŋ.”
EXO.31.14	“Ŋata kikur je, to tiyo i ndelo no woneki. 
EXO.31.15	Winitie gi ndelo aucel ma timo tic mewin, to ndelo mar'abirio obedo ndelo ma cikirok ma ywomirok ri Rwoth. Ŋata timo tic moro je i ndelo no wonek. 
EXO.31.16	Joisiraili joripo kuro ndelo me paka cikirok. 
EXO.31.17	Obedo ranyuth makicutho i dier Joisiraili kodan, rupiri An Rwoth, acweyo polo gi piny i ndelo aucel, aka i ndelo mar'abirio atieko tic t'aywomere.”
EXO.31.18	Munyo Rwoth otieko luwo gi Musa wi got Sinai, omiyo go telin mapando ario ma Were won ondik'iye or.
EXO.32.2	Aron owaco rijo ni, “Luny win ywel ma zahabu ma mon mewin, wot win gi nyir mewin joruko aka wikel bongan.” 
EXO.32.3	Ameno ji je jolunyo milom ma zahabu aka jokelo bongi Aron. 
EXO.32.4	Aron ojolo zahabu wok i cingi jo aka olenyo to cweyo cal pa rwath.
EXO.32.4	Ji jowaco ni, “Isiraili, me were mawan m'owodho wan wok Misir!”
EXO.32.5	Munyo Aron oneno gime, ogeto migam ruwaŋ cal pa rwath aka owaco ni, “Dikin wabino camo kalima ri Rwoth.” 
EXO.32.6	Yawere odikin maŋic, jomiyo cowirok awaŋa, kodi cowirok ma siem aka jobedo piny cemo gi medho, to joay malo cako tuko.
EXO.32.7	Rwoth owaco ri Musa ni, “Lori piny, kole ji perin, m'iwodho jo wok i lowo ma Misir jotimo reco aka jokweran. 
EXO.32.8	Jotieko weyo yo m'amiyo jo or ni jowoluwi, jocweyo rwath wok kwoŋ zahabu ma jolenyo aka jolamo to jomiyo cowirok. Jowaco ni me were pajo m'owodho jo wok i Misir. 
EXO.32.9	Aŋeyo nger ma jonitie gi wictek. 
EXO.32.10	Onyo riameno, weyan, ŋey keme paran oliel kwoŋ jo aka arey woko jo; t'abino lokin piny madwoŋ.”
EXO.32.12	Raŋo Jomisir jowowaci nike iwodho ji perin wok Misir gi atoŋa ma neko jo i gote kodi reyo jo kicutho? Wire kwoŋ keme perin aka Ikir'ikeli teko me kwoŋ ji perin. 
EXO.32.13	Poyi ŋecin perin Abraham, Isaka kodi Yakobo, m'ikwoŋere miyo jo nyikway jo kweth paka micalin ma polo kodi miyo nyikway jo lowo m'iciko nike bino bedo lim pajo cil gi cil.” 
EXO.32.14	Ameno Rwoth owiro paro pere, aka k'okelo kwoŋ ji pere teko m'oyido opiro.
EXO.32.15	Musa ogik piny ma got kareno otiŋo telin mapando ario m'ondiki i thenge je or. 
EXO.32.16	Were won am'oyido otimo to ndik'iye or.
EXO.32.17	Munyo Yosia owinjo koko pa ji, owaco ri Musa ni, “Awinjo derino ma lweny i kambi.”
EXO.32.18	To Musa odwoko ni, “Meno ki koko ma loyo, kosa ma kikengila, obedo ma wer.”
EXO.32.19	Aka tekin Musa core cegin gi kambi to neno cal ma rwath kodi miel, nge pere oliel, aka obolo piny telin mapando wok i cinge to jotur i tiendi got.
EXO.32.20	Aka okwanyo cal ma rwath m'oyido jocweyo, olenyo gi mac to rego m'onuŋere, aka oruwo gi pi to miyo ji madho. 
EXO.32.21	Aka Musa openjo Aron, “Aŋo ma ji me jotimo rin, ŋey imiyo jo timo reco ma kiwacere me?”
EXO.32.22	Aron odwoko ni, “Ikir'imaki nge, iŋeyo nike ji me jomiyere timo reco. 
EXO.32.23	Kole jowaco ran ni, ‘Wakuya gim'otimere ri jal me Musa, m'owodho wan wok i Misir, ameno tim riwan were ma wotel wan.’ 
EXO.32.24	Aka awaco rijo, ‘Weyi ŋata nitie gi zahabu woluny.’ Ameno jomiyan, aka abolo i mac, to wok'iye rwath me.”
EXO.32.25	Musa oneno ni Aron oweyo ji to jomiŋere wegi ruwaŋ jokwor pajo. 
EXO.32.26	Ameno Musa ocungo i waŋkac ma kambi to koko, “Kisi nyatoro manitie i thenge pa Rwoth biye ka!” Ameno Jolevi jocokere thoko go, 
EXO.32.27	aka Musa owaco rijo ni, “Rwoth Were pa Isiraili miyo kisi nyatoro or tweyo abor pere aka woluwi i kambi wok i waŋkac me tundo i meca gi neko wutmin, merin gi joger pere.” 
EXO.32.28	Wot Levi jotimo gima Musa owaco, aka joneko ji 3,000 i ndelo no. 
EXO.32.29	Musa owaco ri Jolevi ni, “Konon wimiyo kwo mewin ri Rwoth paka jocway ri Were i wi migam gi neko wot win, kodi wutmin win, riameno Rwoth omiyo win silwany.”
EXO.32.30	Yawere Musa owaco ri ji ni, “Witimo reco ma kiwacere. T'abino kidho malo bongi Rwoth kendo akway go wocwaki reco mewin.” 
EXO.32.31	Kenyo Musa ogik bongi Rwoth aka owaco ni, “Ji me jotimo reco ma kiwacere. Jocweyo were wok kwoŋ zahabu to jolamo. 
EXO.32.32	Mondo cwaki reco pajo; to k'ik'ocwaki, onyo reyi woko nyingan i kitawo m'indik'iye.”
EXO.32.33	To Rwoth odwoko Musa ni, “Joma jotimo reco am'alareyo woko nyingi jo wok i kitawo paran. 
EXO.32.34	Onyo kadhi itel ji i kabedo m'atieko waco rin. Poyi nike malaika paran bino telin, to hongo bino m'alamiyo ji me gir'acula ro reco pajo.”
EXO.32.35	Ameno Rwoth odhiro two kwoŋ ji, rupiri oyido jomiyo Aron cweyo ri jo rwath ma zahabu.
EXO.33.2	Aka abino oro malaika telo win, aka abino riemo woko Jokanan, Joamor, Johiti, Joperiz, Johivi, kodi Joyebus. 
EXO.33.3	Kadhi win malo i lowo ma mol gi cak kodi mo kic, to ak'okadhi gi win awon, rupiri wibedo ji ma wiy gin tek, aka anyalo neko win i yo.”
EXO.33.4	Munyo ji jowinjo gime, jocako ywak aka ongoye ŋat'oruko thiwino kendo. 
EXO.33.5	Kole Rwoth oyido owaco ri Musa waco rijo ni, “Wibedo ji ma wiy gin tek. K'oyido akadho gi win kad'adec, oyido anyalo reyo win kicutho. Onyo luny win thiwino mewin, aka alaneno gir'atima gi win.” 
EXO.33.6	Ameno rumacen ma eye i got Sinai, Joisiraili jok'oruko thiwino kendo.
EXO.33.7	Kisi ka Joisiraili oyido joketho kambi, Musa oyido tero Wema Maleŋ to ketho bor ye gi kambi. Oyido ilwoŋo ni Wema ma Rwoth bed'iye, aka kisi nyatoro ma mito luwo gi Rwoth oyido donj'iye. 
EXO.33.8	Kisi hongo ka Musa oyido kidho i Wema, ji je oyido jocungo i dhiot ma wema pajo aka joŋiyo Musa cuka donjo i Wema Maleŋ. 
EXO.33.9	Rumacen ma Musa donjo, siro pondeponde oyido loro to cungo i dhiot ma Wema, aka Rwoth oyido luwo gi Musa wok i pondeponde. 
EXO.33.10	Tekin ji joneno siro pondeponde i dhiot ma Wema, oyido jokule piny. 
EXO.33.11	Rwoth oyido luwo gi Musa awaŋ g'awaŋ, pa ŋata luwo gi mere pere. Kenyo Musa oyido gik i kambi, to ŋeca pere Yosuwa wod pa Nun oyido doŋ i Wema.
EXO.33.12	Musa owaco ri Rwoth ni, “Neni, iwaco ran ni atel ji i lowo no, to fodi ikiwaco ran ŋat'ioran gine. Iwaco ni iŋeyan gi nyingan aka iwinjo kodan maber. 
EXO.33.13	Onyo riameno, akwayin, k'iwinjo kodan maber, wac ran can perin, ŋey amedere tiyo rin ŋey amedi kisangala in. Poyi bende nike itieko yero piny me paka ji perin.”
EXO.33.14	Rwoth odwoko Musa ni, “Abino kadho kodin, aka abino miyin loyo.”
EXO.33.15	Aka Musa owaco ni, “K'ikikadhi gi wan, ikir'imiy waeye wok i kabedo me. 
EXO.33.16	Rupiri oŋeyere nedi nike iwinjo maber gi ji perin kodi an k'ikikadho gi wan? Bedo perin gi wan bino poko wan kwoŋ ji man i piny.”
EXO.33.17	Aka Rwoth odwoko Musa ni, “Abino timo paka ikwayo, rupiri inwaŋo wor ruwaŋan aka aŋeyin gi nyingin.”
EXO.33.18	Kenyo Musa okwayo ni, “Akwayin, nyuthan dwoŋ perin.”
EXO.33.20	T'ikinyal neno waŋan, rupiri ongoye ŋata nenan to doŋ makwo, 
EXO.33.21	neni, nitie kabedo kabutan m'inyalo cung'iye wi got. 
EXO.33.22	Aka ka dwoŋ paran luwo, abino kethin kam'oyawere i got t'aumin gi cingan cuka aluwo. 
EXO.33.23	Kenyo abino kwanyo cingan woko, aka ilaneno ŋeyan makiweno waŋan.”
EXO.34.1	Rwoth owaco ri Musa ni, “Ŋadi telin mapando ario paka marapena, aka abino ndik'iye wac m'oyido nitie i marapena, m'ituro. 
EXO.34.2	Yikere dikin odikin, aka ibin malo wi got Sinai romo kodan i wiye. 
EXO.34.3	Wongoye ŋata wobin malo kodin, aka wongoye ŋata wonen iy'adec moro je ma got, aka wongoye rombo kosa dhok ma wokway i tiendi got.” 
EXO.34.4	Ameno Musa oŋado telin mapando ario paka marapena, aka yawere odikin maŋic otiŋo to tero malo wi got Sinai paka Rwoth oyido owodho or.
EXO.34.5	Rwoth oloro piny i pondeponde, ocungo kenyo gi Musa, aka otuco nyinge maleŋ, Rwoth, Rwoth. 
EXO.34.6	Kenyo Rwoth oluwo ruwaŋ Musa aka olwoŋo, “An Rwoth, Abedo Were m'opoŋ gi wor kodi kisa, ma kimaki nge piyo aka nyutho mar makiwire kodi adieri. 
EXO.34.7	Akuro cikirok paran ri luse ganin t'acwako raco gi reco, t'akibino weyo m'akimiyo gir'acula nyithindho gi nyikwaye tundo i luse mar'adek gi mar'aŋwen ro reco pa jonywol pajo.”
EXO.34.8	Musa okule piny i lowo piyo aka olamo Rwoth. 
EXO.34.9	Musa owaco ni, “Rwoth, k'adieri iwinjo kodan maber, akwayin ikadhi gi wan. Ji me wiy gin tek, to cwaki raco gi reco mawan, aka iyey wan paka ji perin.”
EXO.34.10	Rwoth owaco ri Musa ni, “Onyo atimo cikirok gi Joisiraili. I waŋ jo abino timo gigipiny madongo nger mafodi akitimo kamoro je i piny i dier nonin je. Ji je jobino neno gigipiny madongo ma An Rwoth, anyalo timo, rupiri akidho timo gima kiwacere riwin. 
EXO.34.11	Luw win or m'amiyo win konon me. Neni, abino riemo woko Joamor, Jokanan, Johiti, Joperiz, Johivi, kodi Joyebus ruwaŋ win. 
EXO.34.12	Wikiri witim cikirok gi ji ma piny ma wicegin kidh'iye, rupiri me nyalo bedo riwan bwo ma tho. 
EXO.34.13	Kwanyowoko, tur win migam pajo, nyek win sirin pajo, aka witoŋ piny cal ma were madhako pajo Asera.”
EXO.34.14	“Wikiri wilam were man, rupiri An Rwoth, ajanyeko. 
EXO.34.15	Wikiri witim cikirok gi ji ma piny no, rupiri ka jolamo werin pajo manyakafir, jobino lwoŋo win riwirok gi jo, aka karatem nyalo mako win camo cemo ma jomiyo werin pajo. 
EXO.34.16	Wot win jonyalo nywomo nyir jopath, ma jonyalo miyo jo ngoye g'adieri ran to jolamo werin pa jopath.”
EXO.34.17	“Wikiri witim to wilamo werin ma nyweny.”
EXO.34.20	To wiripo nyewo okayin pa punde gi mic ma nyathi rombo ma wode. Ka wikinyewo, tur win ŋute. Nyew win okayin mewin.”
EXO.34.20	“Wongoye ŋata wobin ruwaŋan m'ongoye mic.”
EXO.34.23	“Didek kisi oro cwo mewin je joripo laman, Rwoth, Were pa Isiraili. 
EXO.34.24	K'atieko riemo woko nonin no ruwaŋ win t'ayawo kew mewin, ongoye ŋata latemo mako piny mewin i ndir ma kalima adek no.”
EXO.34.26	“Wikiri witedi nyathi rombo kosa nyathi diel i cak pa min.”
EXO.34.27	Rwoth owaco ri Musa ni, “Ndiki wac me piny, rupiri obedo i wiwaci me m'atimo cikirok kodin kodi Isiraili.” 
EXO.34.28	Musa obedo kenyo gi Rwoth ma ndelo piero aŋwen wor g'odieceŋ, ma kicem kosa madhi gimoro. Ondiko i telin wac ma cikirok; Or Apar.
EXO.34.30	Aron gi ji je munyo joŋiyo Musa aka joneno waŋ go menyin, jolworo kidho cegin gi go. 
EXO.34.31	To Musa olwoŋo jo, aka Aron gi jotel pa ji jokidho bonge to Musa luwo gi jo. 
EXO.34.32	Aka rumacen Joisiraili je jobino cegin to Musa miyo jo cik je ma Rwoth oyido omiyo go wi got Sinai. 
EXO.34.33	Munyo Musa otieko luwo gi jo, oumo waŋe gi kitambala. 
EXO.34.34	Kisi ka Musa okidho i Wema ma Rwoth bed'iye luwo gi Rwoth, kwanyo woko kitambala. Ka go owok, oyido waco ri Joisiraili kisi gima Rwoth omiyo go or ni wowaci, 
EXO.34.35	aka oyido joneno nike waŋ Musa menyin. Kenyo go oyido dwoko kitambala cuka hongo ma go okidhi luwo gi Rwoth.
EXO.35.1	Musa olwoŋo kweth pa Joisiraili je aka owaco rijo ni, “Me a gima Rwoth omiyo win cik timo. 
EXO.35.2	Winitie gi ndelo aucel ma timo tic, to ndelo mar'abirio leŋ, ndelo ma cikirok ma ywomirok m'omiyan Rwoth. Nyatoro m'otimi tic moro je i ndelo no woneki. 
EXO.35.3	Wikiri wicwiny kada mac i pecin mewin i ndelo ma sabato.”
EXO.35.4	Musa owaco ri Joisiraili ni, “Me a gima Rwoth owodho or ni witim. 
EXO.35.5	Keli win ri Rwoth mic. Kisi ŋata nitie gi cunye m'amiyo, weyi wokel mic ri Rwoth ma zahabu, feza, kosa ywel, 
EXO.35.6	nanga mafoth, yer rombo manyabululu, manyarangi ariŋo, kodi m'obokere, nanga m'otimi gi yer diel. 
EXO.35.7	Yer wod rombo m'owir gi rangi m'obokere, pien diegi kodi mbawo kasia, 
EXO.35.8	mo ma talin, gigipiny ma jonitie gi kur ri mo ma wir kodi ri buban maŋwe mamit. 
EXO.35.9	Telin m'obokere obokere kodi telin ma ketho law pa jadwoŋ pa jocway ri Were i wi migam kodi i mugowa ma ketho giŋeyo mito pa Were.”
EXO.35.10	“Aka weyi cwo ma jondijo je kwoŋ win jowobin jowotimi kisi gima Rwoth owodho or ni wotim. 
EXO.35.11	Wema, giumo mere kodi giumo ma woko, siragetere mere gi miangin mere, yen ariwa, asu mere kodi pende je. 
EXO.35.12	Kakan ma Cikirok, gute mere, giumo mere kodi nanga ma geŋo. 
EXO.35.13	Meza, gi gute mere, gigipiny mere je kodi mugat m'imiyo Were. 
EXO.35.14	Raŋaw tala ri lero kodi gigipiny mere, talin kodi mo pajo. 
EXO.35.15	Migam ma waŋo buban gi gute mere mo ma wiro, buban maŋwe kur mamit, kodi nanga ma geŋo dhiot ma Wema. 
EXO.35.16	Migam ma waŋo mic, kodi kicungwo mere, gute mere, gigipiny mere, kalaya ma lwok kodi pende je. 
EXO.35.17	Nangin ma liero ri diedipo, gute kodi pende mere, nanga ma liero ri waŋkac ma diedipo, 
EXO.35.18	loci ma Wema kodi ma diedipo gi thondhe mere. 
EXO.35.19	Ruk m'okwoy maŋon ma jocway ri Were i wi migam joripo ruko ka jotiyo i Kabedo Maleŋ, ruk maleŋ ri Aron jacway ri Were i wi migam kodi ri wote.”
EXO.35.20	Kenyo Joisiraili joeye bongi Musa. 
EXO.35.21	Kisi nyatoro ma cunye ogudo okelo ri Rwoth mic ma timo Wema Maleŋ. Jokelo kisi gim'oyido mitere aora i lamo kodi ma kwoyo ruk pa jocway ri Were i wi migam. 
EXO.35.22	Ameno jobino cwo gi mon je, aka jokelo gigipiny ma cale kikweso, milomin, petin, thiwino, pogin kodi gigipiny m'otimi gi zahabu kweth aka jomiyo ri Rwoth. 
EXO.35.23	Kisi nyatoro m'oyido nitie gi nanga mafoth, yer rombo manyabululu, manyarangi ariŋo, kodi m'obokere, nanga m'otimi gi yer diel, pien wod rombo m'owir gi rangi m'obokere, kosa pien diel okelo. 
EXO.35.24	Kisi nyatoro m'oyido nyalo okelo mic ma feza kosa ywel ri Rwoth, aka jono m'oyido jonitie gi mbawo kasia aora moro je jokelo. 
EXO.35.25	Mon je ma jondijo ma kwoco acingi, jokelo uzi nangin mafoth kodi uzi manyabululu, manyarangi ariŋo, kodi yer rombo m'obokere, ma jokwoyo. 
EXO.35.26	Bende jotimo uzi ma yer diel. 
EXO.35.27	Jotel jokelo telin m'obokere obokere, kodi telin ma ketho i law pa jocway ri Were i wi migam kodi i mugowa ma ketho giŋeyo mito pa Were, 
EXO.35.28	gigipiny maŋwe kur gi mo ri talin, mo ma wiro, kodi buban maŋwe kur. 
EXO.35.29	Joisiraili je ma cuny gin oywayo jo jokelo gimoro je ri tic ma Rwoth oyido omiyo Musa or timo.
EXO.35.30	Musa owaco ri Joisiraili ni, “Neni, Rwoth oyero Bezalel wod pa Uri, aka nyakwar Nun wok i nono pa Benyamin. 
EXO.35.31	Were opoŋo go gi Cuny pa Were aka omiyo go ndijo, nyalo kodi niaŋ ri kisi tic ma pac, 
EXO.35.32	ma kidonya kodi timo jo gi zahabu, feza, kodi ywel, 
EXO.35.33	ma ŋado telin ma ketho, ma payo mbawin kodi tic man je ma pac. 
EXO.35.34	Rwoth bende omiyo go Oholiab wod pa Ahisamak wok i nono pa Dan, nyalo ma fonjo ji man bende ndijo pajo. 
EXO.35.35	Rwoth omiyo jo ndijo ma kisi nger tic ma timere gi jopac, jokwoco, kodi ji ma jokedo nangin mafoth, manyabululu, manyarangi ariŋo, kodi yer rombo m'obokere, kodi nangin man. Jonigi nyalo ma timo kisi nger tic aka jondijo ma kidonya.”
EXO.36.1	“Bezalel, Oholiab, kodi jotic man ma Rwoth omiyo jo ndijo kodi niaŋ, ma joŋeyo nger ma timo kisi gima mitere ma geto Wema Maleŋ, jowotimi paka Rwoth owodho or.”
EXO.36.2	Musa olwoŋo Bezalel, Oholiab, kodi cwo man je ma Rwoth oyido omiyo jo nyalo aka m'oyido cuny gin ogudo jo, aka owaco rijo cako tic. 
EXO.36.3	Jojolo wok bongi Musa mic je ma Joisiraili oyido jokelo ma geto Wema Maleŋ. To Joisiraili jomedere kelo ri Musa mic kisi odikin. 
EXO.36.4	Kenyo cwo ma jondijo m'oyido jotimo tic jokidho 
EXO.36.5	aka jowaco ri Musa ni, “Ji jokelo gigipiny kweth maloyo ma mitere ma timo tic ma Rwoth owodho or ni wotim.”
EXO.36.6	Ameno Musa owodho or i kambi gipi nike wongoye ŋata wokel gimoro man ri Wema Maleŋ, aka ji jok'okelo kendo. 
EXO.36.7	Kole gim'oyido otiek kelo oyido romo cowo tic kiri gidoŋ.
EXO.36.8	Cwo ma jondijo loyo kwoŋ cwo ma jotimo tic ama jogeto Wema Maleŋ. Jotimo wok kwoŋ adec apar ma nangin mafoth m'okwoy gi yer rombo manyabululu, manyarangi ariŋo, kodi m'obokere kodi cwec ma jobwombi gin. 
EXO.36.9	Kisi adec oyido rom, mita apar g'ario i boro kodi mita ario i laco. 
EXO.36.10	Jokwoyo abic kanyacel to jotimo ameno ri abic man bende. 
EXO.36.11	Joketho kondin ma nanga manyabululu i tok adec ma woko i kisi adec ario m'okwoy kanyacel. 
EXO.36.12	Joketho kondin piero abic i kisi adec m'okwoy kanyacel. 
EXO.36.13	Jotimo siragetere ma zahabu piero abic, ma riwo adec ario m'okwoy kanyacel.
EXO.36.14	Jotimo giumo Wema wok kwoŋ adec apar g'acel ma nanga m'otimi gi yer diel. 
EXO.36.15	Jotimo ma jorom, mita apar g'adek i boro kodi mita ario i laco. 
EXO.36.16	Jokwoyo abic kanyacel kodi aucel man bende kanyacel. 
EXO.36.17	Joketho kondin piero abic i tok adec ma woko ma kisi adec m'okwoy kanyacel. 
EXO.36.18	Jotimo siragetere piero abic ma ywel ma riwo adec ario m'okwoy kanyacel ŋey jowobedi acel. 
EXO.36.19	Jotimo giumo ario man wok kwoŋ pien wod rombo gi pien diel.
EXO.36.20	Jotimo miangin m'otire wok kwoŋ mbawo kasia ri Wema. 
EXO.36.21	Kisi miango oyido romo mita aŋwen i boro kodi inci piero ario g'abirio i laco, 
EXO.36.22	kodi akare ario, ŋey miangin wonyali riwo kanyacel. Miangin je oyido jonitie gi akare me. 
EXO.36.23	Jotimo miangin piero ario yuthenge ma yupiny 
EXO.36.24	kodi pende piero aŋwen ma feza m'orwaki i ŋangi jo, pende ario i ŋangi kisi miango ma mako akare ario. 
EXO.36.25	Jotimo miangin piero ario ri thenge ma yumalo ma Wema 
EXO.36.26	kodi pende piero aŋwen, ario i ŋangi kisi miango. 
EXO.36.27	Ri yucen ma Wema, yuwok ceŋ, jotimo miangin aucel 
EXO.36.28	kodi miangin ario ri kisi sonda. 
EXO.36.29	Miangin ma kisi sonda me oriw wok piny kiri i wiye. Miangin ma jotimo kisi sonda ario otim jo i nger me. 
EXO.36.30	Ameno oyido jonitie miangin aboro kodi pende apar g'aucel ma feza, ario i ŋangi kisi miango.
EXO.36.31	Jotimo yen ariwa apar g'abic wok kwoŋ mbawo kasia, abic ri miangin ma thenge acel ma Wema, 
EXO.36.32	abic ri thenge man, kodi abic ri thenge ma yuwok ceŋ yucen. 
EXO.36.33	Yath ariwa ma diere mere, m'oketh adec miango, oyare wok i gike acel tundo i gike man. 
EXO.36.34	Joumo miangin gi zahabu aka jotweyo gi petin ma zahabu mako yen ariwa, ma bende oyido oum gi zahabu.
EXO.36.35	Jotimo nanga ma liero gi nanga mafoth, m'okwoy manyabululu, manyarangi ariŋo, kodi yer rombo m'obokere aka jokwoyo gi cwec ma jobwombi gin. 
EXO.36.36	Jotimo gute aŋwen wok kwoŋ mbawo kasia ma mako nanga ma liero, joumo gi zahabu, aka jotweyo gi siragetere ma zahabu. Kenyo jotimo pende aŋwen ma feza mako gute. 
EXO.36.37	Ri dhiot ma Wema jotimo nanga ma liero gi nanga mafoth m'okwoy gi yer rombo manyabululu, manyarangi ariŋo kodi m'obokere aka jokwoyo maŋon gi piso. 
EXO.36.38	Ri nanga ma liero jotimo gute abic m'otwey gi siragetere, joumo wi gin kodi ludhe mere gi zahabu, aka jotimo pende abic ma ywel ri gute.
EXO.37.1	Bezalel otimo Kakan ma Cikirok wok kwoŋ mbawo kasia, boro inci piero aŋwen g'abic, laco inci piero ario g'abirio, kodi ŋawirok inci piero ario g'abirio. 
EXO.37.2	Oumo iye gi woko kodi zahabu macil aka ofuyo thoko gi zahabu. 
EXO.37.3	Bezalel otimo petin ma tiŋo ma zahabu aka orwako jo i tiende aŋwen gi petin ario i kisi thenge. 
EXO.37.4	Bezalel otimo gute ma tiŋo wok kwoŋ mbawo kasia, aka oumo gi zahabu, 
EXO.37.5	to rwako jo i petin i kisi thengi Kakan ma Cikirok. 
EXO.37.6	Bezalel otimo giumo gi zahabu macil, inci piero aŋwen g'abic i boro kodi inci piero ario g'abirio i laco. 
EXO.37.7	Bezalel otimo cwec ma jobwombi gin ario gi zahabu m'ocadhi, 
EXO.37.8	acel ri kisi gike ma giumo. Bezalel otimo jo ŋey jowotimi adec acel giumo. 
EXO.37.9	Cwec ma jobwombi gin joŋiyere karo giumo, aka bwombi gin oyare umo.
EXO.37.10	Bezalel otimo meza wok kwoŋ mbawo kasia, boro inci piero adek g'aucel, laco inci apar g'aboro, kodi ŋawirok inci piero ario g'abirio. 
EXO.37.11	Oumo gi zahabu macil aka ofuyo thoko gi zahabu. 
EXO.37.12	Bezalel otimo miango ma inci adek i laco thoko meza aka ofuyo miango gi zahabu thoko. 
EXO.37.13	Bezalel otimo petin aŋwen gi zahabu ma tiŋo aka oketho jo i kisi sonda aŋwen, i tiendi meza. 
EXO.37.14	Petin aŋwen ma mako gute ma tiŋo meza oketho cegin gi miango. 
EXO.37.15	Bezalel otimo gute gi mbawo kasia aka oumo gi zahabu. 
EXO.37.16	Otimo gigipiny ma zahabu macil ri meza, sendere, kikopere, agwatin kodi atewe ma oro k'ikonjo vini.
EXO.37.17	Bezalel otimo raŋaw tala gi zahabu macil. Otimo pende kodi kore mere gi zahabu m'ocadhi, kiri gi mawuwin mere.
EXO.37.18	Jange aucel jokare i thenge, adek i kisi thenge. 
EXO.37.19	Kisi acel kwoŋ jange aucel oyido nitie gi mawuwin adek ma cale mawuwa ma yath m'ilwoŋo ni alimond, 
EXO.37.20	Kor raŋaw tala oyido nitie mawuwin aŋwen macale mawuwa ma yath alimond gi jange kodi thiwe. 
EXO.37.21	Oyido nitie mawuwa acel kama kisi mawuwin adek jowok'iye i kore. 
EXO.37.22	Mawuwin, jange, kodi raŋaw tala je otim gi zahabu m'ocadhi. 
EXO.37.23	Bezalel otimo talin abirio ri raŋaw tala, aka otimo lew gin gi siniyin gi zahabu macil. 
EXO.37.24	Bezalel ooro kilo piero adek g'abic ma zahabu timo raŋaw tala kodi gigipiny mere je.
EXO.37.25	Bezalel otimo meza wok kwoŋ mbawo kasia ma waŋo buban. Oyido obedo inci apar g'aboro i boro, inci apar g'aboro i laco kodi inci piero aŋwen g'abic i ŋawirok. Tunge aŋwen i kisi sonda oyido obedo tim acel gine. 
EXO.37.26	Oumo wiye, thenge aŋwen je, kodi tunge je gi zahabu macil to fuyo gi zahabu thoko. 
EXO.37.27	Bezalel otimo petin ario ma zahabu ma tiŋo aka oriwo i gike ario mako gute ma tiŋo gine. 
EXO.37.28	Bezalel otimo gute gi mbawo kasia aka oumo jo gi zahabu.
EXO.38.1	Bezalel otimo migam ma waŋo mic wok kwoŋ mbawo kasia. Oyido obedo mita 2.2 i boro, mita 2.2 i laco kodi mita 1.3 i ŋawirok. 
EXO.38.2	Otimo tunge i kisi sonda aŋwen, ŋey jowobedi tim acel gi migam. Aka oumo gi ywel thoko. 
EXO.38.3	Bezalel otimo gigipiny ma migam; degi, mwiko, atewe, siragetere kodi sapikere gi ywel. 
EXO.38.4	Bezalel otimo kicungwo ma ywel aka oketho i ŋangi miango ma migam, ŋey wotundi i kore migam. 
EXO.38.5	Otimo petin aŋwen aka oketho i kisi sonda aŋwen. 
EXO.38.6	Bezalel otimo gute wok kwoŋ mbawo kasia ma tiŋo aka oumo gi ywel, 
EXO.38.7	aka orwako jo i petin i kisi thenge migam. Migam otim gi yen, aka oyido oŋamere.
EXO.38.8	Bezalel otimo kalaya ma ywel gi pende ma ywel wok kwoŋ ndewirin pa mon m'oyido jotiyo i dhiot Wema Maleŋ.
EXO.38.9	Bezalel otimo diedipo ri Wema Maleŋ wok kwoŋ nangin ma liero m'otimi gi nangin mafoth. Yuthenge ma yupiny nangin ma liero oyido obedo mita piero aŋwen g'aŋwen i boro, 
EXO.38.10	to thielo gi gute piero ario ma ywel i pende piero ario ma ywel, siragetere kodi ludhe m'otimi gi feza. 
EXO.38.11	Diedipo oyido tim acel yuthenge ma yumalo. 
EXO.38.12	Yupodho ceŋ oyido nitie nangin ma liero ma mita piero ario g'ario i boro, kodi asu apar, pende apar, siragetere kodi ludhe ma feza. 
EXO.38.13	Yuthenge ma wok ceŋ, kama dhiot nitie iye, diedipo oyido obedo mita piero ario g'ario i laco. 
EXO.38.14+EXO.38.15	I kisi thengi dhiot oyido nitie nanga ma liero ma mita 6.6 asu adek kodi pende adek. 
EXO.38.16	Nangin ma liero je thoko diedipo otim gi nanga mafoth. 
EXO.38.17	Pende je ri asu je otim gi ywel, aka siragetere, ludhe kodi giumo wi asu je otim gi feza. Asu je thoko diedipo oyido oriw gi ludhe ma feza. 
EXO.38.18	Nangin ma liero i waŋkac ma diedipo otim gi nangin m'okwoy manyabululu, manyarangi ariŋo, kodi yer rombo m'obokere aka okwoy gi piso. Oyido obedo mita abuŋwen i boro kodi mita ario i ŋawirok paka nangin ma liero ma diedipo. 
EXO.38.19	Oyido othiel gi asu aŋwen i pende aŋwen ma ywel. Siragetere mere, giumo wiye kodi ludhe oyido otim gi feza. 
EXO.38.20	Loce ma Wema gi diedipo je otim gi ywel.
EXO.38.21	Me gigipiny je m'oor i Wema Maleŋ, kam'okan'iye telin mapando ario m'ondik'iye Or Apar. Musa am'okwano aka Jolevi ama jotimo tic munyo Ithamar wod pa Aron jacway ri Were i wi migam waco rijo gir'atima. 
EXO.38.22	Bezalel, wod pa Uri aka nyakwar Hur, janono pa Yuda am'otimo kisi gima Rwoth owodho or ni wotim. 
EXO.38.23	Oholiab wod pa Ahisamak, janono pa Dan, am'oyido jakidonya, japac kodi jacwey nangin mafoth gi yer rombo manyabululu, manyarangi ariŋo kodi m'obokere.
EXO.38.24	Zahabu je m'omiy Rwoth ri Wema Maleŋ oromo kilo gana acel m'opima gi rapim m'ioro. 
EXO.38.25	Feza m'ocoki wok kwoŋ ji m'okwan oromo kilo 3,430 cungo kwoŋ latir m'otire. 
EXO.38.26	Kisi ŋat'okwan oculo welo ma mitere, aka oyido nitie cwo 603,550 ma jo oro piero kosa kalo. 
EXO.38.27	Kwoŋ feza, kilo 3,400 oor ma timo pende miya acel ri Wema Maleŋ kodi ri nangin ma liero, kilo piero adek g'aŋwen ri kisi pende. 
EXO.38.28	Bezalel otimo ludhe, siragetere, asu, kodi giumo wiye gi kilo piero adek ma feza m'odoŋ. 
EXO.38.29	Ywel m'omiy Rwoth oromo kilo 2,425. 
EXO.38.30	Bezalel otimo gine pendi dhiot ma Wema Maleŋ, migam ma ywel gi kicungwo mere, gigipiny ma migam je, 
EXO.38.31	pendi diedipo kodi ri waŋkac ma diedipo, kodi loce ma Wema gi diedipo m'othoko.
EXO.39.1	Jokwoyo ruk pa jocway ri Were i wi migam gi yer rombo manyabululu, manyarangi ariŋo kodi m'obokere ma ruko ka jotiyo i Kabedo Maleŋ. Jokwoyo ri Aron paka Rwoth oyido omiyo Musa or.
EXO.39.2	Jokwoyo law pa jocway ri Were i wi migam gi nanga mafoth; yer rombo manyabululu, manyarangi ariŋo, m'obokere kodi uzi ma rangi ma zahabu. 
EXO.39.3	Jocadho boke ma zahabu aka joŋado i uzi tic gine i yer rombo manyabululu, manyarangi ariŋo kodi m'obokere. 
EXO.39.4	Jotimo thondhe ario ma goki jo ri law pa jocway ri Were aka jokwoyo i bute ŋey wonyali tweyo. 
EXO.39.5	Thol m'okwoy maŋon gi gimoro acel oriw i law pa jocway ri Were i wi migam ŋey jowobedi acel gine, paka Rwoth oyido omiyo Musa or. 
EXO.39.6	Joyiko telin m'ilwoŋo ni onys aka jojengo i zahabu m'ocan; oyido ogor'iye nyingi wot Yakobo apar g'ario. 
EXO.39.7	Okethi jo i thol ma goki law pa jocway ri Were i wi migam cungo ri nonin apar g'ario ma Isiraili, paka Rwoth oyido omiyo Musa or.
EXO.39.8	Jotimo mugowa ma ketho giŋeyo mito pa Were gi ndijo paka ma law pa jocway ri Were i wi migam gi yer rombo manyabululu, ariŋo, m'obokere kodi nanga mafoth m'okwoy. 
EXO.39.9	Oyido thenge je rom aka odol kadirio, boro mere inci abuŋwen aka laco mere inci abuŋwen. 
EXO.39.10	Jocano bol aŋwen ma telin ma welo i iye. I bol marapena jocano tele m'obokere, tele manyatongweno, kodi tele manyarangi aremo. 
EXO.39.11	I bol mar'ario jocano tele manyarangi nam, tele manyabululu kodi diamondi. 
EXO.39.12	I bol mar'adek jocano tele m'obokere ma nyamicungwa, tele m'oruwo rangi matar g'akwaro, kodi tele manyarangi ariŋo. 
EXO.39.13	Aka i bol mar'aŋwen jocano telin manyarangi nam, tele m'obokere, kodi tele manyaboke pendi. Ocan jo i miango ma zahabu. 
EXO.39.14	Kisi tele kwoŋ telin apar g'ario me oyido ogor'iye nyingi wot Yakobo acel paka jonywole ŋey jowocungi ri nonin apar g'ario ma Isiraili. 
EXO.39.15	Ri mugowa ma ketho giŋeyo mito pa Were jotimo lijegere gi zahabu macil m'otudi p'adasa. 
EXO.39.16	Jotimo miangin ario gi petin ario aka joriwo petin ario i kisi sonda ario ma malo ma mugowa ma ketho giŋeyo mito pa Were. 
EXO.39.17	Jotweyo adasin ario ma zahabu m'otudi i petin ario, 
EXO.39.18	aka jotweyo gike ario man mar'adasin i miangin ario aka i nger me joriwo yuwaŋe i thondhe ma goki law pa jocway ri Were i wi migam. 
EXO.39.19	Jotimo petin ario gi zahabu aka joriwo i kisi sonda ario ma piny ma mugowa m'iketh'iye giŋeyo mito pa Were, i gike ma iye cegin gi law pa jocway ri Were i wi migam. 
EXO.39.20	Jotimo petin ario man gi zahabu to joriwo piny yuwaŋ thondhe ario ma law pa jocway ri Were i wi migam, cegin gi bwombe kodi i wi del m'okwoy. 
EXO.39.21	Jotweyo petin ma mugowa ma ketho giŋeyo mito pa Were i petin ma law pa jocway ri Were i wi migam g'adasa manyabululu, ŋey mugowa ma ketho giŋeyo mito pa Were wobedi malo aka del wokiri wolwogere paka Rwoth oyido omiyo Musa or.
EXO.39.22	Kanzu m'iruko piny ma law pa jocway ri Were i wi migam otim gi yer rombo manyabululu kende. 
EXO.39.23	Hoŋ m'irwak'iye wi jo oridhi gi waya m'otudi ma cero go yec. 
EXO.39.24	Thoko rinda ma kanzu jokwoyo cal ma pomo gi yer rombo manyabululu, manyarangi ariŋo, m'obokere, kodi nanga mafoth. 
EXO.39.25	Jotimo bende olaŋere gi zahabu mangil aka joketho i dier cal ma pomo thoko. 
EXO.39.26	Kisi olaŋ oluwere gi cal ma pomo thoko rinda ma kanzu ma tic paka Rwoth oyido omiyo Musa or.
EXO.39.27	Jotimo satere ri Aron gi wote, 
EXO.39.28	jungin, palere ma nanga mafoth, 
EXO.39.29	thol ma pier jo ma nanga mafoth kodi yer rombo manyabululu, manyarangi ariŋo kodi m'obokere m'okwoy paka Rwoth oyido omiyo Musa or. 
EXO.39.30	Aka jotimo sen ma sangaria maleŋ gi zahabu ngil, aka jondik'iye ni, “Leŋo ri Rwoth.” 
EXO.39.31	Jotweyo i junga g'adasa manyabululu paka Rwoth omiyo Musa or.
EXO.39.32	Ameno tic je ma Wema Maleŋ orumo. Joisiraili jotimo kisi gimoro paka Rwoth oyido omiyo Musa or. 
EXO.39.33	Jokelo bongi Musa Wema gi gigipiny mere, siragetere mere, miangin mere, yen ariwa mere, asu mere gi pende je. 
EXO.39.34	Giumo ma yer rombo m'owir m'obokere, giumo ma yer diel kodi nangin ma liero. 
EXO.39.35	Kakan ma Cikirok m'oketh'iye telin mapando ario, gute mere kodi giumo. 
EXO.39.36	Meza gi gigipiny mere kodi mugat maleŋ m'imiyo Were. 
EXO.39.37	Raŋaw tala ma zahabu mangil, talin mere gi gigipiny mere je, kodi mo ma talin. 
EXO.39.38	Migam ma zahabu, mo ma wiro, buban maŋwe kur kodi nangin ma liero i dhiot ma Wema. 
EXO.39.39	Migam ma ywel gi kicungwo mere ma ywel, gute gi gigipiny mere je kodi kalaya ma lwok gi pende je. 
EXO.39.40	Nangin ma liero ma diedipo, gute mere kodi pende je, nanga ma liero i waŋkac ma diedipo gi thondhe mere, loce ma Wema kodi gigipiny ma oro i Wema je. 
EXO.39.41	Ruk m'otimi mafoth ma jocway ri Were i wi migam joruko i Kabedo Maleŋ nangin maleŋ ri Aron jacway ri Were i wi migam gi wote. 
EXO.39.42	Joisiraili oyido jotimo tic je paka Rwoth owodho or ri Musa. 
EXO.39.43	Musa okaŋasa kisi gimoro aka oneno ni oyido jotimo je paka Rwoth oyido owodho or. Ameno omiyo jo silwany.
EXO.40.1	Rwoth owaco ri Musa ni, 
EXO.40.2	“K'acel i dwe mar'acel kethi Wema Maleŋ wocungi. 
EXO.40.3	Kethi Kakan ma Cikirok m'otiŋo Or Apar i iye aka ikethi nanga ma liero i nyime. 
EXO.40.4	Keli meza aka ikethi gigipiny mere i iye. Bende keli raŋaw tala aka ikethi talin mere i iye. 
EXO.40.5	Kethi migam ma zahabu ma waŋo buban ruwaŋ Kakan ma Cikirok aka ilieri nanga ma liero i dhiot ma Wema. 
EXO.40.6	Kethi migam ma waŋo mic ruwaŋ Wema. 
EXO.40.7	Kethi kalaya ma lwoki i dier Wema kodi migam aka ipoŋ'iye pi. 
EXO.40.8	Kethi diedipo ma thoko aka ilieri nanga ma liero i waŋkac mere.”
EXO.40.9	“Kenyo kethi gicen Wema gi gigipiny mere gi wiro gi mo, aka labedo maleŋ. 
EXO.40.10	Ma luwo, kethi gicen migam gi gigipiny mere je gi wiro gi mo, aka labedo maleŋ kicutho. 
EXO.40.11	Bende kethi gicen kalaya ma lwok gi pende je i nger acel.”
EXO.40.12	“Keli Aron gi wote i dhiot ma Wema, aka iwaci rijo jowolwokere gi pi. 
EXO.40.13	Ruk Aron i ruk pa jocway ri Were i wi migam, wir go gi mo, aka i nger acel ikethi go gicen, ŋey wonyali tiyo ran paka jacway ri Were i wi migam. 
EXO.40.14	Keli wote bende aka iruki rijo satere. 
EXO.40.15	Kenyo wir jo gi mo, paka iwiro bajo, ŋey jowotiy ran paka jocway ri Were i wi migam. Wiro jo me bino loko jo jocway ri Were i wi migam ma hongo je ma bino.”
EXO.40.16	Ameno Musa otimo kisi gimoro je paka Rwoth omiyo go or. 
EXO.40.17	Aka k'acel i dwe mar'acel ma oro mar'ario rumacen ma jotieko eye i Misir, okethi Wema Maleŋ to cungo. 
EXO.40.18	Musa oketho pende je piny, oketho miangin mere cungo, oriwo yen ariwa mere to ketho asu mere. 
EXO.40.19	Oyaro giumo i wi Wema to ketho giumo ma woko, paka Rwoth oyido owodho or. 
EXO.40.20	Kenyo okwanyo telin mapando ario aka oketho i Kakan ma Cikirok. Oketho gute i petin ma Kakan ma Cikirok aka oketho giumo i wiye. 
EXO.40.21	Kenyo Musa oketho Kakan ma Cikirok i Wema to liero nanga ma liero malo. I nger me ogeŋo Kakan ma Cikirok paka Rwoth oyido owodho or.
EXO.40.22	Musa oketho meza i Wema, yuthenge ma yumalo woko ma nanga ma liero, 
EXO.40.23	aka oketh'iye mugat m'imiyo Rwoth, paka Rwoth oyido owodho or. 
EXO.40.24	Oketho raŋaw tala i Wema, yuthenge ma yupiny tirtir gi meza, 
EXO.40.25	aka kenyo ruwaŋ Rwoth ocwinyo talin paka Rwoth oyido owodho or. 
EXO.40.26	Musa oketho migam ma zahabu i Wema ruwaŋ nanga ma liero, 
EXO.40.27	aka owaŋ'iye buban maŋwe kur paka Rwoth oyido owodho or. 
EXO.40.28	Oketho nanga ma liero i dhiot ma Wema, 
EXO.40.29	aka kenyo ruwaŋ nanga ma liero oketho migam ma waŋo mic. Musa omiyo cowirok awaŋa paka Rwoth oyido owodho or. 
EXO.40.30	Musa oketho kalaya ma lwok i dier Wema gi migam aka opoŋo gi pi. 
EXO.40.31	Musa, Aron gi wot Aron jolwoko cingi gin gi tiendi gin kenyo 
EXO.40.32	kisi ka jodonjo i Wema kosa i migam paka Rwoth oyido owodho or. 
EXO.40.33	Musa oketho diedipo thoko Wema kodi migam aka oliero nanga ma liero i waŋkac ma diedipo. Ameno ocowo tic je.
EXO.40.35	Ro gime Musa k'onyalo donjo i Wema. 
EXO.40.36	I woth pajo je Joisiraili oyido jokodere i kabedo man nyaka ka pondeponde oay wok kwoŋ Wema. 
EXO.40.37	To kafodi pondeponde koay, jok'okodo kambi pajo. 
EXO.40.38	Kole i woth pajo je oyido joneno pondeponde pa Rwoth i wi Wema odieceŋ aka wor mac maliel i wiye.
LEV.1.1	Rwoth olwoŋo Musa, aka oluwo gi go i wema maleŋ, ka waco ama: 
LEV.1.2	Luw gi Joisiraili, aka iwaci rijo ni: Ka nyatoro kelo mic mar'ogwaŋ ri Rwoth, ripo bedo mic ma dhiaŋ, kosa rombo kosa diel. 
LEV.1.3	Ka mic pere obedo mic awaŋa ma dhiaŋ, ripo bedo rwath m'ongoye gi ŋolo. Go won wokel i dhiot ma Wema ma romo, ŋey wojol rigo ruwaŋ Rwoth. 
LEV.1.4	Go laketho cinge i wic mic awaŋa, t'ijolo rigo ma cwako reco pere. 
LEV.1.5	Go lathumo rwath ruwaŋ Rwoth, aka jocway ri Were i wi migam, wot Aron, jolakelo remo, to jokiro thoko migam manitie i dhiot ma Wema ma romo. 
LEV.1.6	Go bino daŋo pien mere, to yaŋo i muma mathindho thindho. 
LEV.1.7	Wot Aron jolacwinyo mac i wi migam, to jocano i wiye yen. 
LEV.1.8	Jocway ri Were i wi migam, wot Aron jolacano mumin, wic, kodi bor i wi yen, i mac i wi migam. 
LEV.1.9	To gigipiny ma iye kodi olengin mere iripo lwoko gi pi. Kenyo jacway ri Were i wi migam lawaŋo gipi i wi migam, paka cowirok awaŋa, mic m'owaŋ gi mac, maŋwe kur mamit ri Rwoth.
LEV.1.10	Ka mic pere obedo rombo kosa diel, ripo bedo ma wode m'ongoye gi ŋolo. 
LEV.1.11	Aka go lathumo i thengi migam yumalo ruwaŋ Rwoth. Jocway ri Were i wi migam, wot Aron jolakiro remo mere thoko migam. 
LEV.1.12	Go layaŋo i muma mathindho thindho, jacway ri Were i wi migam laketho gi wic mere kodi bor mere i wi yen manitie i mac i wi migam. 
LEV.1.13	To gigipiny ma iye kodi olenge mere go lalwoko gi pi. Jacway ri Were i wi migam lawaŋo gipi i wi migam paka cowirok awaŋa, mic m'owaŋ gi mac, maŋwe kur mamit ri Rwoth.
LEV.1.14	Ka mic pere ri Rwoth obedi winyo, go layero akuro kosa njiwa. 
LEV.1.15	Jacway ri Were i wi migam lakelo i wi migam, to turo ŋute, to waŋo i wi migam. Remo mere ilakiro i thengi migam. 
LEV.1.16	Go lafudho kasekero mere to budho yer mere, aka labolo i thengi migam yuwok ceŋ, kama buru oy'iye. 
LEV.1.17	Go labaro diere gi bwombe, to kiripi coto diere wopokere, aka jacway ri Were i wi migam lawaŋo i wi migam i wi yen i mac, paka cowirok awaŋa, mic m'owaŋ gi mac, maŋwe kur mamit ri Rwoth.
LEV.2.1	Ka nyatoro miyo Rwoth mic ma cemo manyinge, mic no ripo bedo moko m'oregi m'onuŋere, go ripo nywowo gi mo oliv kodi buban. 
LEV.2.2	Go lakelo bongi jocway ri Were i wi migam, wot Aron. Jacway ri Were i wi migam lajowo moko masi cinge acel, gi mo oliv kodi buban mere je, to waŋo paka mic i mac i wi migam, mic m'owaŋ gi mac maŋwe kur mamit ri Rwoth. 
LEV.2.3	Aka mic ma cemo manyinge m'odoŋ labedo apa Aron kodi wote, obedo adec maleŋ loyo ma mic m'owaŋ gi mac ri Rwoth.
LEV.2.4	Ka nyatoro mito miyo mic ma mugat m'otedi i kendo m'ocwey gi lowo, ripo bedo ma moko m'onuŋere. Ripo bedo mugat mayom ma buthow m'onywow gi mo oliv, kosa mugat manwaŋ ma buthow m'owir'iye mo. 
LEV.2.5	Ka mic perin obedo mugat m'otedi i sapik i kendo, ripo bedo ma moko m'onuŋere m'onywow gi mo oliv, ma buthow. 
LEV.2.6	Iripo ŋinyo mathindho thindho, konj'iye mo, meno obedo mic ma cemo manyinge.
LEV.2.7	Ka mic perin obedo mugat m'otedi i sapik, ripo bedo m'otimi gi moko m'onuŋere m'onywow gi mo oliv. 
LEV.2.8	Ilakelo ri Rwoth mic ma cemo manyinge m'otimi i nger moro je kwoŋ meno, aka jacway ri Were i wi migam latero i wi migam. 
LEV.2.9	Jacway ri Were i wi migam lakwanyo adec to waŋo i wi migam, paka mic m'owaŋ gi mac maŋwe kur mamit ri Rwoth. 
LEV.2.10	Adec ma mic ma cemo manyinge m'odoŋ labedo apa Aron kodi wote, obedo adec maleŋ loyo ma mic m'owaŋ ri Rwoth.
LEV.2.11	Ongoye kelo ri Rwoth mic ma cemo manyinge m'onywow gi thow, kole wikiripi waŋo thow kosa mo kic gi mac paka mic ri Rwoth. 
LEV.2.12	Winyalo kelo jo paka mic ma ranyak marapena ri Rwoth, to wikiripi miyo i wi migam ri kur mamit ri Rwoth. 
LEV.2.13	Wikiripi weyo ma wikiketho i mic mewin ma cemo manyinge, cumbi ma cikirok gi Were mewin. Wiripo ketho i mic mewin je.
LEV.2.14	K'ikelo mic perin ma cemo ma ranyak marapena ri Rwoth, iripo kelo ŋano m'obul gi mac, m'oodi m'onuŋere. 
LEV.2.15	Iripo nywowo gi mo kodi buban; meno obedo mic ma cemo manyinge. 
LEV.2.16	Aka jacway ri Were i wi migam lawaŋo adec ma ŋano m'oodi m'onuŋere kodi mo gi buban mere je; obedo mic m'owaŋ gi mac ri Rwoth.
LEV.3.1	Ka nyatoro miyo mic ma siem, k'obedo dhiaŋ, thwon kosa merikwa, ripo bedo m'ongoye gi ŋolo ruwaŋ Rwoth. 
LEV.3.2	Ilaketho cingin i wic mic t'ithumo i dhiot ma Wema ma romo. Jocway ri Were i wi migam, wot Aron jolakiro remo thoko migam. 
LEV.3.3	Aka ilamiyo wok i cowirok ma mic ma siem, paka mic ma siem ri Rwoth, bor je ma umo gigipiny ma iye, 
LEV.3.4	roge ario je kodi bor mere, kodi adec maber loyo ma cuny. 
LEV.3.5	Wot Aron jolawaŋo i wi migam, gi mic awaŋa manitie i wi yen i mac, paka mic m'owaŋ gi mac maŋwe kur mamit ri Rwoth.
LEV.3.6	Ka mic perin obedo rombo kosa diel paka cowirok ma mic ma siem ri Rwoth, siwen kosa wode, ripo bedo m'ongoye gi ŋolo. 
LEV.3.7	K'ikelo wod rombo paka mic perin, iripo kelo ruwaŋ Rwoth, 
LEV.3.8	t'iketho cingin i wic mere. Ilathumo ruwaŋ Wema ma romo, aka wot Aron jolakiro remo mere thoko migam. 
LEV.3.9	Ilamiyo bor ma cowirok ma mic ma siem, paka mic m'owaŋ ri Rwoth; yiwe maleny gibe, m'ilathumo gi ligongolo, kodi bor ma umo gigipiny ma iye. 
LEV.3.10	Roge ario je kodi bor ma umo i kowino, kodi adec mabor m'omakere ma wi cuny kodi i wi roge, go lakwanyo woko. 
LEV.3.11	Jacway ri Were i wi migam lawaŋo i wi migam paka mic ma cemo manyinge m'owaŋ gi mac ri Rwoth.
LEV.3.12	Ka mic perin obedo wod diel, ilakelo ruwaŋ Rwoth, 
LEV.3.13	t'iketho cingin i wic mere. Ilathumo ruwaŋ Wema ma romo, aka wot Aron jolakiro remo mere thoko migam. 
LEV.3.14	Ilamiyo paka mic perin wok kwoŋe, paka mic ri Rwoth, bor ma umo gigipiny ma iye je, 
LEV.3.15	roge ario gi bor ma umo kowino, kodi adec maber loyo ma cuny. 
LEV.3.16	Jacway ri Were i wi migam lawaŋo i wi migam paka mic ma cemo manyinge m'owaŋ gi mac maŋwe kur mamit ri Rwoth. Bor je obedo apa Rwoth. 
LEV.3.17	Me obedo cik ma cil gi cil i luse mewin je, kama winobed'iye je; wikiripi camo bor je kodi remo je.
LEV.4.1	Rwoth oluwo gi Musa, ka waco ama: 
LEV.4.2	Luw gi Joisiraili iwaci rijo ni: Ka moro otimo reco ma k'oŋeyo to turo or pa Rwoth moro je, gi timo acel kwoŋ gigipiny ma kiripi timo.
LEV.4.3	Ka jacway ri Were i wi migam m'owir gi mo am'otimo reco, to kelo banja kwoŋ ji, go lamiyo rwath m'ongoye gi ŋolo paka mic ma cwako reco ri Rwoth. 
LEV.4.4	Go lakelo thwon i dhiot ma wema maleŋ ruwaŋ Rwoth, laketho cinge i wic thwon; aka ilathumo thwon ruwaŋ Rwoth. 
LEV.4.5	Jacway ri Were i wi migam m'owir gi mo lakwanyo remo moro to kelo i Wema ma romo. 
LEV.4.6	Jacway ri Were i wi migam lalutho lwet cinge i remo to kiro remo moro dibirio ruwaŋ Rwoth yuwaŋ nanga m'oliero i Kabedo Maleŋ. 
LEV.4.7	Jacway ri Were i wi migam laketho remo moro i tunge migam ma buban maŋwe kur manitie ruwaŋ Rwoth i Wema ma romo. Aka remo m'odoŋ go lakonjo i tiendi migam ma mic awaŋa, manitie i dhiot ma Wema ma romo. 
LEV.4.8	Go lawaro woko bor je ma thwon ma mic ma cwako reco; bor je ma umo gigipiny ma iye, 
LEV.4.9	roge ario je kodi bor mere, kodi adec maber loyo ma cuny, 
LEV.4.10	paka ikwanyo wok i thwon ma cowirok ma siem. Jacway ri Were i wi migam lawaŋo i wi migam ma mic awaŋa. 
LEV.4.11	To pien thwon kodi riŋo mere, wic mere, olenge, gigipiny ma iye, kodi woyo mere, 
LEV.4.12	thwon gibe m'odoŋ, go latiŋo woko kam'olony woko ma kambi, kam'idhur'iye buru, aka ilawaŋo gi yen kam'ikonj'iye buru.
LEV.4.13	Ka lwak Joisiraili gibe jotimo reco ma jok'ogendera to panere i waŋ jo, to jotimo gimoro acel kwoŋ gigipiny ma or pa Rwoth kwero timo aka jobedi gi banja; 
LEV.4.14	ka joniaŋ rumacen reco ma jotimo, kenyo lwak lakelo rwath ri mic ma cwako reco ruwaŋ Wema ma romo. 
LEV.4.15	Jodongo pa lwak jolaketho cingi jo i wic thwon ruwaŋ Rwoth, aka ilathumo ruwaŋ Rwoth. 
LEV.4.16	Jacway ri Were i wi migam lakelo remo thwon moro i Wema ma romo. 
LEV.4.17	Jacway ri Were i wi migam lalutho lwet cinge i remo to kiro dibirio ruwaŋ Rwoth kodi yuwaŋ nanga m'oliero. 
LEV.4.18	Go laketho remo moro i tunge migam manitie ruwaŋ Rwoth i Wema ma romo. Aka remo m'odoŋ go lakonjo i tiendi migam ma mic awaŋa manitie i dhiot ma Wema ma romo. 
LEV.4.19	Go lawaro woko bor mere je to waŋo i wi migam. 
LEV.4.20	Go latimo gi thwon me paka otimo gi thwon ma mic ma cwako reco. Jacway ri Were i wi migam lamiyo mic ma cwako reco pajo, aka ilacwako rijo. 
LEV.4.21	Go latiŋo thwon me gibe to tero woko ma kambi, aka lawaŋo paka thwon marapena; obedo mic ma cwako reco pa lwak.
LEV.4.22	Ka jadhum otimo reco, ma go k'oŋeyo, to timo acel kwoŋ gigipiny ma or pa Rwoth Were pere kwero to bedo jabanja, 
LEV.4.23	tekin go niaŋ kwoŋe, go lakelo paka mic pere wod diel m'ongoye gi ŋolo. 
LEV.4.24	Go laketho cinge i wic diel, aka ilathumo kam'ithum'iye mic awaŋa ruwaŋ Rwoth, paka mic ma cwako reco. 
LEV.4.25	Jacway ri Were i wi migam lakwanyo remo moro gi lwet cinge to ketho i tunge migam ma mic awaŋa, aka remo m'odoŋ go lakonjo i tiendi migam ma mic awaŋa. 
LEV.4.26	Bor mere je go lawaŋo i wi migam, paka bor ma cowirok ma siem. Ameno jacway ri Were i wi migam lamiyo mic ma cwako reco pere, aka ilacwako rigo.
LEV.4.28	tekin go niaŋ kwoŋe, go lakelo min diel m'ongoye gi ŋolo paka mic, ri reco ma go otimo. 
LEV.4.29	Go laketho cinge i wic mic ma cwako reco, aka ilathumo i kabedo ma mic awaŋa. 
LEV.4.30	Jacway ri Were i wi migam lakwanyo remo moro gi lwet cinge to ketho i tunge migam ma mic awaŋa. Aka remo m'odoŋ go lakonjo i tiendi migam. 
LEV.4.31	Go lawaro woko bor mere je, paka waro ma mic ma siem, aka jacway ri Were i wi migam lawaŋo i wi migam ri ŋwece kur mamit ri Rwoth. Ameno jacway ri Were i wi migam lamiyo mic ma cwako reco rigo, aka ilacwako rigo.
LEV.4.32	Ka mic m'ikelo paka mic ma cwako reco obedo rombo, ripo bedo min rombo m'ongoye gi ŋolo. 
LEV.4.33	Ilaketho cingin i wic mic no, aka ilathumo paka mic ma cwako reco kam'ithum'iye mic awaŋa. 
LEV.4.34	Jacway ri Were i wi migam lakwanyo remo ma mic ma cwako reco moro gi lwet cinge to ketho i tunge migam ma mic awaŋa. Aka remo m'odoŋ go lakonjo i tiendi migam. 
LEV.4.35	Go lawaro woko bor je, paka bor ma wod rombo ma cowirok ma mic ma siem. Jacway ri Were i wi migam lawaŋo i wi migam, paka mic m'iwaŋo ri Rwoth. Ameno jacway ri Were i wi migam lamiyo mic ma cwako reco perin ri reco m'itimo, aka ilacwako rin.
LEV.5.1	Ka nyatoro otimo reco gi kwero winjo lwoŋo bedo jakony ma luwo adieri, makada nende go oyido oneno kosa oŋeyo, to kwero luwo, iripo miyin gir'acula.
LEV.5.2	Kosa ka nyatoro ogeyo gimoro je makoc, obedi ogwaŋ makoc m'otho, kosa gigipiny ma joay gi bwombi jo makoc m'otho, ma k'oŋeyo, meno loko go makoc, aka bedo jabanja.
LEV.5.3	Kosa k'igeyo koco pa dhano, gimoro je ma loko dhano makoc, aka ikiŋeyo, tekin iŋeyo, ilabedo gi banja.
LEV.5.4	Ka nyatoro okwakere kwoŋirok ri atoŋa marac kosa maber, obedi dhano moro je, ma go k'oŋeyo, tekin go ŋeyo, ilabedo gi banja.
LEV.5.5	K'iŋeyo banja perin kwoŋ gigipiny me, ilatuco reco perin m'itimo. 
LEV.5.6	Ilakelo ri Rwoth, paka cul ma reco m'itimo, min rombo kosa min diel, paka mic ma cwako reco. Jacway ri Were i wi migam latimo rin cowirok ma cwako reco perin.
LEV.5.7	To ka ikinyalo nwaŋo rombo, ilakelo ri Rwoth, paka cul mareco m'itimo, akuro ario kosa njiwin ario, acel ri mic ma cwako reco aka man ri mic awaŋa. 
LEV.5.8	Ilakelo bongi jacway ri Were i wi migam, ma lamiyo acel paka mic ma cwako reco, to turo ŋute, ma k'ocoto woko. 
LEV.5.9	Go lakiro remo moro ma mic ma cwako reco i thengi migam, aka remo m'odoŋ lacwer i tiendi migam. Me obedo mic ma cwako reco. 
LEV.5.10	Aka mar'ario go lamiyo paka mic awaŋa cungo kwoŋ kwer mere. Ameno apaka jacway ri Were i wi migam lamiyo mic ma cwako reco perin m'itimo, aka ilacwako rin.
LEV.5.11	To ka ikinyal kelo akuro ario kosa njiwa ario, ilakelo moko m'onuŋere swa kilo acel, paka mic ma cwako reco; Ikir'inywow gi mo kosa buban, kwoŋbedo obedo mic ma cwako reco. 
LEV.5.12	Ilakelo bongi jacway ri Were i wi migam, aka go lajowo masi acel paka adec mere, to waŋo i wi migam, paka mic m'owaŋ gi mac ri Rwoth. Me obedo mic ma cwako reco. 
LEV.5.13	Ameno jacway ri Were i wi migam lamiyo mic ma cwako reco perin m'itimo, aka ilacwako rin. Paka mic ma cemo manyinge, m'odoŋ labedo apa jacway ri Were i wi migam.
LEV.5.14	Rwoth oluwo gi Musa, ka waco ni: 
LEV.5.15	Ka nyatoro otimo reco ma go k'oŋeyo, i gigipiny maleŋ ri Rwoth, ilakelo, paka mic ma culo banja ri Rwoth, wod rombo m'ongoye gi ŋolo wok i mwendi perin, ma welo mere ripo rom gi welo feza m'ioro i Kabedo Maleŋ. Meno obedo mic ma banja. 
LEV.5.16	Iladwoko gimaleŋ m'oyido ikiculo, aka ilamedo adec kilo i wi m'imiyo jacway ri Were i wi migam. Jacway ri Were i wi migam lamiyo mic ma cwako reco perin gi wod rombo ma mic ma culo banja, aka ilacwako rin.
LEV.5.17	Ka nyatoro otimo reco ma go k'oŋeyo, to timo gigipiny ma or pa Rwoth kwero, meno itimo banja, aka iripo miyin gir'acula. 
LEV.5.18	Ilakelo bongi jacway ri Were i wi migam wod rombo m'ongoye gi ŋolo wok i mwendi perin, kosa gima rom gine, paka mic ma cwako reco, aka jacway ri Were i wi migam latimo cowirok ma cwako reco m'itimo m'ikiŋeyo, aka ilacwako rin. 
LEV.5.19	Meno obedo mic ma banja, itimo banja ruwaŋ Rwoth.
LEV.6.1	Rwoth oluwo gi Musa ka waco ama: 
LEV.6.2	Ka nyatoro otimo reco kosa obenga kwoŋ Rwoth gi wondo jager pere i gim'omiy go kano kosa ociko, kosa okwalo, kosa otwodo, 
LEV.6.3	kosa onwaŋo gim'orwenyo to twodo kwoŋe, k'okwoŋere nono iy'acel kwoŋ gigipiny me ma dhano timo, meno otimo reco. 
LEV.6.4	Tekin go ŋeyo reco pere, to mito dwoko gima go okwalo kosa otwodo kwoŋe, kosa ociko, kosa gim'orwenyo ma go onwaŋo, 
LEV.6.5	kosa giman je m'ikwoŋere kwoŋe nono, iripo culo ma ripo kodi adec man i wiye. Iripo culo won mere tekin iŋeyo banja perin. 
LEV.6.6	Aka ilakelo bongi jacway ri Were i wi migam, paka mic ma banja ri Rwoth, wod rombo m'ongoye gi ŋolo wok i mwendi perin, kosa gima rom gine, ri mic ma banja. 
LEV.6.7	Jacway ri Were i wi migam latimo cowirok ma cwako reco perin ruwaŋ Rwoth, aka ilacwako rin ri gim'inotimi je to miyin bedo jabanja.
LEV.6.8	Rwoth oluwo gi Musa ka waco ama: 
LEV.6.9	Miy Aron kodi wote cik k'iwaco rijo ama: Me kwer ma mic awaŋa. Mic awaŋa ripo doŋ i wi migam tundo odikin, aka mac ma migam ripo bedo ka liel. 
LEV.6.10	Jacway ri Were i wi migam laruko law pere, i wi pale macek, aka lakwanyo buru ma mic awaŋa ma mac owaŋo, to ketho i thengi migam. 
LEV.6.11	Go lalunyo woko law pere to ruko nanga man, aka latiŋo buru to tero woko ma kambi, i kabedo m'olony. 
LEV.6.12	Mac ma wi migam ripo bedo ka liel, aka kiripi tho. Kisi odikin jacway ri Were i wi migam lamedo yen i wiye, laketho mic awaŋa i wiye, to waŋo bor ma mic ma siem. 
LEV.6.13	Mac ripo liel i wi migam noknok, aka kiripi tho.
LEV.6.14	Me kwer ma mic ma cemo manyinge. Wot Aron jolamiyo mic ruwaŋ Rwoth, yuwaŋ migam. 
LEV.6.15	Jolajowo moko masi cingi jo kodi mo ma mic ma cemo manyinge, kanyacel gi buban manitie i mac, aka jolawaŋo i wi migam ri ŋwece kur mamit ri Rwoth. 
LEV.6.16	Adec ma mic m'odoŋ, Aron kodi wote jolacamo paka jocamo mugat ma buthow i Kabedo Maleŋ, i diedipo ma Wema ma romo. 
LEV.6.17	Kiripi tedo gi thow. Atieko miyo paka adec pajo ma mic paran m'iwaŋo gi mac. Obedo adec maleŋ swa, paka mic ma cwako reco kodi mic ma banja. 
LEV.6.18	Nyikway Aron ma cwo je joripo camo, paka adec pajo ma cil gi cil i luse pajo je, wok i mic pa Rwoth m'iwaŋo gi mac; kisi gim'ogey jo je labedo maleŋ.
LEV.6.19	Rwoth oluwo gi Musa ka waco ni: 
LEV.6.20	Me mic ma Aron kodi wote jolamiyo Rwoth i ndelo m'owir go gi mo. Kilo acel ma moko paka mic ma kisi ndelo, adec odikin, aka adec othieno. 
LEV.6.21	Iripo timo gi mo i sapik i kendo, ilakelo m'obil maber gi pi, m'oŋiny mathindho thindho, aka ilamiyo ri ŋwece kur mamit ri Rwoth. 
LEV.6.22	Aka jacway ri Were i wi migam, m'owir gi mo, kwoŋ wot Aron, lamiyo. Me obedo adec pa Rwoth m'iripo waŋo cil gi cil. 
LEV.6.23	Mic ma cemo pa jacway ri Were i wi migam je iripo waŋo, kiripi camo.
LEV.6.24	Rwoth oluwo gi Musa ka waco ama: 
LEV.6.25	Luw gi Aron kodi wote, iwaci rijo ni: Me kwer ma mic ma cwako reco. Mic ma cwako reco ilathumo ruwaŋ Rwoth kama ithum'iye mic awaŋa; obedo maleŋ swa. 
LEV.6.26	Jacway ri Were i wi migam ma lamiyo paka mic ma cwako reco, lacamo i Kabedo Maleŋ, i diedipo ma Wema ma romo. 
LEV.6.27	Kisi gim'ogey riŋo mere labedo maleŋ, aka ka remo mere okire i nanga, iripo lwoko woko remo no i Kabedo Maleŋ. 
LEV.6.28	K'otedi i dak ma lowo iripo turo woko; to k'otedi i dak ma ywel, iripo rudo t'ilawo gi pi. 
LEV.6.29	Cwo je i dier jocway ri Were i wi migam joripo camo, obedo gimaleŋ swa. 
LEV.6.30	To ongoye mic ma cwako reco ma wocam ma remo mere ikelo i Wema ma romo ma cwako reco i Kabedo Maleŋ; iripo waŋo gi mac.
LEV.7.1	Me kwer ma mic ma banja. Obedo maleŋ swa; 
LEV.7.2	i kabedo m'ithum'iye mic awaŋa, jobino thumo mic ma banja, aka remo mere wokiri i kisi thenge je ma migam. 
LEV.7.3	Aka bor mere je iripo miyo, yiwe maleny, kodi bor ma umo gigipiny ma iye, 
LEV.7.4	roge ario je kodi bor mere, kodi adec maber loyo ma cuny. 
LEV.7.5	Jacway ri Were i wi migam lawaŋo je i wi migam paka mic m'owaŋ ri Rwoth. Meno obedo mic ma banja. 
LEV.7.6	Cwo je i dier jocway ri Were i wi migam joripo camo i Kabedo Maleŋ. Obedo maleŋ loyo.
LEV.7.7	Mic ma cwako reco kodi mic ma banja jonitie gi kwer acel, jacway ri Were i wi migam ma timo kwer mere latero. 
LEV.7.8	Aka jacway ri Were i wi migam ma timo kwer ma mic awaŋa pa dhano moro je, ladoŋ gi pien ma mic ma go omiyo. 
LEV.7.9	Mic ma cemo je m'otedi i kendo m'ogeti gi lowo, kodi m'otedi i kendo i sapik, labedo apa jacway ri Were i wi migam ma timo kwer mere. 
LEV.7.10	To mic ma cemo manyinge man je, m'onywow gi mo oliv kosa m'othwo, labedo apa wot Aron marom.
LEV.7.11	Me kwer ma cowirok ma mic ma siem, ma dhano nyalo miyo Rwoth. 
LEV.7.12	K'imiyo mic ma foyo, ilamiyo gi cowirok ma foyo, mugat ma buthow m'onywow gi mo oliv, mugat manwaŋ ma buthow m'owir'iye mo, kodi mugat m'otimi gi moko m'onuŋere m'obil maber i mo. 
LEV.7.13	Gi cowirok perin ma foyo ma mic ma siem, ilakelo mugat m'otimi gi thow. 
LEV.7.14	Ilamiyo mugat acel wok i kisi mic, paka mic pa Rwoth, aka labedo apa jacway ri Were i wi migam ma lakiro remo ma mic ma siem. 
LEV.7.15	Aka riŋo ma cowirok ma mic ma siem ma foyo, iripo camo i ndelo no won, kiripi weyo moro wodoŋ tundo odikin.
LEV.7.16	To ka cowirok m'imiyo obedo mic m'iciko kosa ma in won imiyo, ilacamo i ndelo m'itimo cowirok perin, aka m'odoŋ wocam i ndelo ma luwo. 
LEV.7.17	To riŋo ma cowirok m'odoŋ kiri i ndelo mar'adek iripo waŋo woko gi mac. 
LEV.7.18	Ka riŋo moro je ma cowirok ocam adieri i ndelo mar'adek, kilajolo mic, kosa kilabedo mic pa ŋat'omiyo, labedo amien, aka ŋat'ocam latimo reco. 
LEV.7.19	Joma jolony ama jonyalo camo riŋo. Riŋo m'ogey gimakoc je kiripi camo, iripo waŋo woko gi mac. 
LEV.7.20	To ŋat'ocam riŋo wok i cowirok ma mic ma siem ri Rwoth munyo jokoc, lapokere kwoŋ ji pere. 
LEV.7.21	Aka ŋat'ogey koco pa dhano kosa ogwaŋ makoc, kosa gimakoc moro je ma kelo amien, to camo riŋo wok i cowirok ma mic ma siem ri Rwoth, lapokere kwoŋ ji pere.
LEV.7.22	Rwoth oluwo gi Musa ka waco ama: 
LEV.7.23	Luw gi Joisiraili iwaci rijo ni, jokiripi camo bor dhiaŋ, rombo, kosa diel. 
LEV.7.24	Bor ogwaŋ ma won otho, kosa m'ogwaŋ madudi oneko, inyalo oro ma giman je, to wikiripi camo adieri. 
LEV.7.25	Ŋat'ocam bor mar'ogwaŋ m'omiyo paka mic m'iwaŋo gi mac ri Rwoth, lapokere kwoŋ ji pere. 
LEV.7.26	Wikiripi camo remo moro je, mar'ogwaŋ kosa ma winyo, kama winobed'iye je. 
LEV.7.27	Ŋat'ocam remo moro je, lapokere kwoŋ ji pere.
LEV.7.28	Rwoth oluwo gi Musa ka waco ama: 
LEV.7.29	Luw gi Joisiraili iwaci rijo ni, ŋata timo cowirok ma mic ma siem ri Rwoth, won ripo kelo mic pere wok i cowirok ma mic ma siem. 
LEV.7.30	Go won lakelo gi cinge mic pa Rwoth m'iwaŋo gi mac, bor kodi ŋakin (thundho) aka ŋey wotiŋ thundho malo paka mic ruwaŋ Rwoth. 
LEV.7.31	Jacway ri Were i wi migam lawaŋo bor i wi migam, aka thundho mere obedo apa Aron kodi wote. 
LEV.7.32	Aka eme maracuc ma cowirok ma mic ma siem wilamiyo jacway ri Were i wi migam paka mic. 
LEV.7.33	Kwoŋ wot Aron, ŋata miyo remo kodi bor ma mic ma siem, ama latero eme maracuc. 
LEV.7.34	Kole atieko kwanyo thundho ma mic m'itiŋo malo kodi eme maracuc, wok kwoŋ cowirok ma mic ma siem, ma Joisiraili jomiyo, aka atieko miyo Aron kodi wote, paka mic ma joripo limo wok bongi Joisiraili cil gi cil. 
LEV.7.35	Me adec pa Aron kodi wote, wok kwoŋ mic m'iwaŋo ri Rwoth gi mac, wok i ndelo ma go oketho jo tic paka jocway ri Were i wi migam pa Rwoth. 
LEV.7.36	Me gigipiny ma Rwoth omiyo or nike iripo miyo jo, wok i ndelo ma go owiro jo gi mo, paka gima Joisiraili joripo miyo jo cil gi cil i luse pajo je.
LEV.7.37	Me kwer ma mic awaŋa, mic ma cemo manyinge, mic ma cwako reco, mic ma banja, mic ma wiro jocway ri Were i wi migam gi mo kodi cowirok ma mic ma siem, 
LEV.7.38	ma Rwoth omiyo Musa or wi got Sinai, i ndelo ma go omiyo Joisiraili cik kelo mic pajo ri Rwoth i thim ma Sinai.
LEV.8.1	Rwoth oluwo gi Musa ka waco ni: 
LEV.8.2	Kwany Aron kodi wote, gi ruk pajo, mo, rwath ma mic ma cwako reco, wot rombo ario, kodi adita ma mugat ma buthow. 
LEV.8.3	Coki lwak ji i dhiot ma Wema ma romo. 
LEV.8.4	Musa otimo paka Rwoth omiyo go or, aka ocoko lwak ji i dhiot ma Wema ma romo. 
LEV.8.5	Musa owaco ri lwak ji ni, “Me a gima Rwoth omiyan or ni wotim.”
LEV.8.6	Musa olwoŋo Aron kodi wote yuwiye, aka olwoko jo gi pi. 
LEV.8.7	Musa oruko ri Aron sati, kodi kanzu, to tweyo piere gi del, to ketho law pa jocway ri Were i wi migam kwoŋe, to tweyo. 
LEV.8.8	Musa oketho mugowa ma ketho giŋeyo mito pa Were kwoŋ go, to keth'iye Urim kodi Thumim. 
LEV.8.9	Musa oruko rigo junga i wiye, to ketho thiwino ma zahabu, sangaria maleŋ ruwaŋ junga, paka Rwoth omiyo go or.
LEV.8.10	Musa okwanyo mo, aka owiro Kabedo Maleŋ kodi gigipiny mere je, to loko jo maleŋ. 
LEV.8.11	Go okiro mo i wi migam dibirio, owiro migam kodi gigipiny mere je gi mo, kalaya kodi pende, loko jo maleŋ. 
LEV.8.12	Musa okonjo mo i wi Aron aka owiro go, loko go maleŋ. 
LEV.8.13	Musa olwoŋo wot Aron, oruko rijo satere, to tweyo rijo del, aka oruko jungin i wi jo paka Rwoth omiyo Musa or.
LEV.8.14	Musa okelo rwath ma mic ma cwako reco, aka Aron kodi wote joketho cingi jo i wic mere ri mic ma cwako reco. 
LEV.8.15	Musa othumo, aka okwanyo remo, to ketho i tungi migam thoko gi lwet cinge, loko maleŋ, okonjo remo i tiendi migam, oloko maleŋ, miy'iye cowirok ma cwako reco. 
LEV.8.16	Musa okwanyo bor je ma gigipiny ma iye, adec maber loyo ma cuny, roge ario gi bor mere, aka owaŋo i wi migam. 
LEV.8.17	To rwath won, pien mere, riŋo mere, kodi woyo mere, go owaŋo woko ma kambi, paka Rwoth omiyo Musa or.
LEV.8.18	Musa okelo wod rombo ma mic awaŋa, aka Aron kodi wote joketho cingi jo i wic mere. 
LEV.8.19	Musa othumo, aka okiro remo mere i wi migam thoko. 
LEV.8.20	Musa oyaŋo mathindho thindho, aka owaŋo wic mere, mumin mere kodi bor. 
LEV.8.21	Go olwoko gigipiny ma iye kodi olenge gi pi, aka Musa owaŋo wod rombo gipi i wi migam. Me oyido obedo mic awaŋa ri ŋwece kur mamit, mic m'owaŋ gi mac ri Rwoth, paka Rwoth omiyo Musa or. 
LEV.8.22	Musa okelo wod rombo mar'ario, ma kwoŋo Aron kodi wote, aka joketho cingi jo i wic mere. 
LEV.8.23	Musa othumo, aka okwanyo remo to wiro i ithi Aron maracuc, lwet cinge ma thwon maracuc, kodi lwet tiende ma thwon maracuc. 
LEV.8.24	Musa okelo wot Aron, aka owiro remo i ithi jo maracuc, lwet cingi jo ma thwon maracuc, kodi lwet tiendi jo ma thwon maracuc. Remo m'odoŋ Musa okiro i tiendi migam. 
LEV.8.25	Musa okwanyo bor, yiwe maleny, bor je ma umo gigipiny ma iye, adec maber loyo ma cuny, roge ario gi bor mere kodi eme maracuc. 
LEV.8.26	Wok iy'adita m'oyido nitie ruwaŋ Rwoth, Musa okwanyo mugat acel ma buthow, mugat acel m'owir'iye mo, kodi mugat manwaŋ, aka oketho i wi bor kodi eme maracuc. 
LEV.8.27	Musa oketho i par cingi Aron kodi wote, aka otiŋo malo paka mic m'otiŋ malo ruwaŋ Rwoth. 
LEV.8.28	Musa okwanyo wok i par cingi jo, aka owaŋo i wi migam gi mic awaŋa. Me obedo mic ma kwoŋo jo, m'owaŋ gi mac ri ŋwece kur mamit ri Rwoth. 
LEV.8.29	Musa okwanyo thundho aka otiŋo malo paka mic m'itiŋo malo ruwaŋ Rwoth. Me obedo adec pa Musa wok i wod rombo ma kwoŋo jo, paka Rwoth omiyo Musa or.
LEV.8.30	Musa okwanyo mo, kodi remo m'oyido nitie i wi migam, aka okiro kwoŋ Aron gi ruk pere, wote gi ruk pajo, aka ameno oloko Aron kodi wote gi ruk pajo maleŋ.
LEV.8.31	Musa owaco ri Aron kodi wote ni, “Tedi win riŋo i dhiot ma Wema ma romo, aka wicam kenyo gi mugat manitie iy'adita ma mic ma kwoŋo jo, paka Rwoth omiyan or ni, ‘Aron kodi wote jowocami.’” 
LEV.8.32	Riŋo kodi mugat m'odoŋ, waŋ win gi mac. 
LEV.8.33	Wikiripi eye i dhiot ma Wema ma romo ma ndelo abirio, cuka ndelo mewin ma loko win maleŋ rumo. Kole ma ndelo abirio go lapoŋo cingi win. 
LEV.8.34	Paka go otimo i ndelo me, Rwoth omiyo or ni wotim, timo cowirok ma cwako reco mewin. 
LEV.8.35	Wilabedo i dhiot ma Wema ma romo odieceŋ gi wor ma ndelo abirio, kuro cik pa Rwoth, ŋey wikiri witho, kole omiyan or. 
LEV.8.36	Aron kodi wote jotimo kisi gimoro je paka Rwoth oyido owodho or luwo bongi Musa.
LEV.9.1	I ndelo mar'aboro ma kwoŋo jo, Musa olwoŋo Aron kodi wote, kodi jodongo ma Isiraili. 
LEV.9.2	To waco ri Aron ni, “Kwany rwath ma mic ma cwako reco kodi wod rombo ma mic awaŋa, ma jongoye gi ŋolo, aka imiy ruwaŋ Rwoth. 
LEV.9.3	Aka ri Joisiraili, luw gi jo iwaci ni, ‘Kwany win wod diel ma mic ma cwako reco, rwath kodi nyathi rombo, ma jo oro acel ma jongoye gi ŋolo, ma mic awaŋa. 
LEV.9.4	Megikwe kodi wod rombo ma mic ma siem, ma cowirok ruwaŋ Rwoth; kodi moko m'onywow gi mo oliv, kole konon Rwoth laneno riwin.’”
LEV.9.5	Jokelo gima Musa omiyo or yuwaŋ Wema ma romo, aka lwak gibe ocore cegin to jocungo liŋ ruwaŋ Rwoth. 
LEV.9.6	Musa owaco ni, “Me wac ma Rwoth omiyo or ni witim, aka dwoŋ pa Rwoth laneno riwin.” 
LEV.9.7	Musa owaco ri Aron ni, “Core cegin gi migam aka itimi cowirok perin ma mic ma cwako reco kodi mic awaŋa perin, aka itimi cowirok ma cwako reco perin kodi apa ji. Tim cowirok ma mic pa ji, aka itimi cowirok ma cwako reco pajo, paka Rwoth owaco.”
LEV.9.8	Aron ocore cegin gi migam, aka othumo rwath ma mic ma cwako reco, m'oyido obedo apere. 
LEV.9.9	Wot Aron jomiyo go remo, aka oluth'iye lwet cinge to wiro i tunge migam. Remo m'odoŋ go okonjo woko i tiendi migam. 
LEV.9.10	To bor, roge ario, kodi adec maber loyo ma cuny, go owaŋo i wi migam, paka Rwoth omiyo Musa or. 
LEV.9.11	Riŋo kodi pien mere go owaŋo gi mac woko ma kambi.
LEV.9.12	Aron othumo mic awaŋa, aka wote jokelo rigo remo, to go kiro thoko migam. 
LEV.9.13	Jokelo rigo mic awaŋa kodi adec je, kodi wic, aka go owaŋo i wi migam. 
LEV.9.14	Aron olwoko gigipiny ma iye kodi olenge, aka owaŋo, kanyacel gi mic awaŋa, i wi migam.
LEV.9.15	Aron okelo mic pa ji, okwanyo diel ma mic ma cwako reco pa ji, othumo, aka omiyo ma cwako reco, paka marapena. 
LEV.9.16	Go okelo mic awaŋa, aka otimo cowirok mere cungo kwoŋ kwer mere. 
LEV.9.17	Go okelo mic ma cemo manyinge, ojowo masi cinge, aka owaŋo i wi migam, medo i wi mic awaŋa m'odikin.
LEV.9.18	Go othumo megikwe kodi wod rombo ma cowirok ma mic ma siem, m'oyido obedo apa ji, aka wot Aron jokelo rigo remo mere, to kiro thoko migam. 
LEV.9.19	Aka bor ma megikwe kodi wod rombo, yiw rombo maleny, bor ma umo gigipiny ma iye kodi roge je, adec maber loyo ma cuny, 
LEV.9.20	joketho i wi thundho, aka go owaŋo bor i wi migam. 
LEV.9.21	Aka thundho kodi eme maracuc Aron otiŋo malo ri mic m'otiŋ malo ruwaŋ Rwoth, paka Musa omiyo or.
LEV.9.23	Musa kodi Aron jodonjo i Wema ma romo, aka jowok to jomiyo ji silwany aka dwoŋ pa Rwoth oneno ri ji je. 
LEV.9.24	Mac owok ruwaŋ Rwoth aka oumo migam ma mic awaŋa kodi bor; aka ji je joneno, jokoko, to jopodho piny gi nyim jo.
LEV.10.1	Wot Aron, Nadab kodi Abihu, kisi dhano okwanyo wer to cwiny'iye mac, jomed'iye buban, to jomiyo mac ma kileŋ ruwaŋ Rwoth, m'oyido k'omiy jo or timo. 
LEV.10.2	Mac owok ruwaŋ Rwoth, aka owaŋo woko jo, to jotho ruwaŋ Rwoth. 
LEV.10.3	Musa owaco ri Aron ni, “Me a gima Rwoth owaco:
LEV.10.3	‘Luwo kwoŋ jono ma jocore bongan,
LEV.10.3	alanyutho leŋo paran,
LEV.10.3	aka ruwaŋ ji je,
LEV.10.3	alalimo dwoŋ.’ ”
LEV.10.3	Aka Aron oliŋaliŋa.
LEV.10.4	Musa olwoŋo Misael kodi Elizafan, wot Uziel, ner Aron, aka owaco rijo ni, “Core win cegin, witiŋ wade mewin wok i Kabedo Maleŋ witer jo woko ma kambi.” 
LEV.10.5	Jocore cegin, aka jotiŋo jo gi satere pajo to jotero jo woko ma kambi paka Musa omiyo or.
LEV.10.6	Musa owaco ri Aron kodi wote, Eliazar kodi Ithamar ni, “Wikiri wiyaw wiy win, kosa wiyec nangin mewin, kosa wilatho, aka keme labino kwoŋ ji. To weyi wade mewin, ot gibe ma Isiraili, jowoywak waŋ ma Rwoth ocwinyo. 
LEV.10.7	Wikiri wieye i dhiot ma Wema ma romo, kosa wilatho. Kole mo pa Rwoth nitie kwoŋ win.” Jotimo paka Musa owaco.
LEV.10.8	Rwoth oluwo gi Aron ka waco ni: 
LEV.10.9	Ikiripi madho medho makec, in kosa wotin, ka widonjo i Wema ma romo, kosa wilatho. Me labedo cik riwin cil gi cil i luse mewin je; 
LEV.10.10	ŋey wikethi pokirok i dier leŋo kodi gima kisi ndelo, i dier koco kodi lonyo. 
LEV.10.11	Iripo fonjo Joisiraili cik je ma Rwoth oluwo gi cingi Musa.
LEV.10.13	Wilacamo i Kabedo Maleŋ, kwoŋbedo obedo adec perin kodi wotin, wok i mic m'owaŋ ri Rwoth; kole omiyan or. 
LEV.10.14	Aka thundho kodi eme maracuc wilacamo i kabedo m'olony, in, kodi wotin kodi nyikin, kole obedo adec mewin m'omiy win wok i cowirok ma mic ma siem wok bongi Joisiraili. 
LEV.10.15	Eme maracuc kodi thundho jolakelo gi mic ma bor, ri mic m'itiŋo malo ruwaŋ Rwoth, aka labedo aperin, kodi nyithindho perin, jobedo adec ma wiripo limo cil gi cil, paka Rwoth otieko miyo or.”
LEV.10.16	Musa odwaro diel ma mic ma cwako reco gi kinen, aka neni, oyido owaŋ. Musa omako nge gi Eliazar kodi Ithamar, wot Aron m'oyido fodi jokwo, aka owaco ni: 
LEV.10.17	Raŋo wikicamo mic ma cwako reco i Kabedo Maleŋ, kole obedo maleŋ swa, aka omiy win tiŋo reco pa lwak ji, timo cowirok ma cwako reco rijo ruwaŋ Rwoth? 
LEV.10.18	Neni, remo mere k'okeli i Kabedo Maleŋ, wiripo camo adieri i Kabedo Maleŋ, paka amiyo or. 
LEV.10.19	Aron owaco ri Musa ni, “Neni, konon me jomiyo mic pajo ma cwako reco kodi mic awaŋa pajo ruwaŋ Rwoth, aka nger gime opodho kwoŋan; to k'anocami mic ma cwako reco konon me, obedi gimaber ruwaŋ Rwoth?” 
LEV.10.20	Aka munyo Musa owinjo gime, oneno maber ruwaŋe.
LEV.11.1	Rwoth oluwo gi Musa kodi Aron aka owaco rijo ni: 
LEV.11.2	Luw win gi Joisiraili wiwaci rijo ni: Me ogwaŋe ma jonyalo camo kwoŋ cwec je manitie i piny. 
LEV.11.3	Ogwaŋ moro je ma tiende opokere, manitie gi par tiende, aka nyamo cemo dirio, nger no winyalo camo. 
LEV.11.4	To kwoŋ ogwaŋe ma jonyamo cemo dirio kodi ma tiendi jo opokere, wikiripi camo me: Ŋamia, kwoŋbedo nyamo cemo dirio, to tiende k'opokere dirio, koc riwin. 
LEV.11.5	Oyeyo ma tele, makada nende nyamo cemo dirio, to tiende k'opokere dirio; koc riwin. 
LEV.11.6	Oculu, makada nende nyamo cemo dirio, tiende k'opokere dirio, koc riwin. 
LEV.11.7	Mbiji, makada nende tiende opokere dirio aka nitie gi par tiende, to kinyam cemo dirio; koc riwin. 
LEV.11.8	Wikiripi camo riŋo pajo kosa mako ma jotho, jokoc riwin.
LEV.11.9	Me winyalo camo kwoŋ gima kwo i pi. Gima nitie gi thwoke kodi magambala, i nam kosa i malawa, winyalo camo. 
LEV.11.10	Gim'ongoye gi thwoke kodi magambala i nam kosa i malawa, kwoŋ gima wotho i pi kodi makwo i pi, jobedo amien riwin. 
LEV.11.11	Jobedo amien riwin, wikiripi camo riŋo pajo, aka ma jotho wiripo tero paka amien. 
LEV.11.12	Kisi gim'ongoye gi thwoke kosa magambala ma kwo i pi obedo amien riwin.
LEV.11.13	Aka me winyin ma jobedo amien riwin, wikiripi camo, jokoc riwin. Ango, acut, naminaka, 
LEV.11.14	otengo m'obokere kodi otengo macol gi nger je, 
LEV.11.15	nger agak je, 
LEV.11.16	bwoŋ maya, nger tula je, winyin ma nam, 
LEV.11.17	tula mathindho kodi madongo, magwi, 
LEV.11.18	gweno ma pi, tula ma thim, acut ma camo jo 
LEV.11.19	mbuluku, nger acik je, kilapembe, kodi kilafundo.
LEV.11.20	Cwec ma jobwombi gin je ma jowotho gi tiendi jo aŋwen jokoc riwin. 
LEV.11.21	Kucel kwoŋ cwec ma jobwombi gin aka jowotho gi tiendi jo aŋwen, winyalo camo ma tiendi jo olwowere, aka joay malo. 
LEV.11.22	Me kwoŋ jo, winyalo camo, nger bonyo je, nger senene je, nger nyenje je, nger otwoŋo je. 
LEV.11.23	To ma jobwombi gin man je aka jonitie gi tiendi jo aŋwen, jokoc riwin.
LEV.11.24	Me gima loko win makoc, ŋat'ogey m'otho labedo makoc tundo othieno. 
LEV.11.25	Ŋat'ogey m'otho je ripo lwoko nangin pere, aka labedo makoc tundo othieno. 
LEV.11.26	Ogwaŋe je ma tiende k'opokere dirio, aka ongoye gi par tiende, kosa kinyam cemo dirio, koc riwin, ŋat'ogey m'otho je labedo makoc. 
LEV.11.27	Ogwaŋe je ma jowotho gi lwet tiendi jo, kwoŋ ogwaŋe ma jotiendi gin aŋwen, jokoc riwin, ŋat'ogey m'otho labedo makoc tundo othieno. 
LEV.11.28	Ŋat'ogey m'otho ripo lwoko nangin pere, aka labedo makoc tundo othieno.
LEV.11.29	Kwoŋ cwec ma jolak piny i lowo, me jokoc riwin; fuko, oyeyin, nger ragwe je, 
LEV.11.30	kambelimbeli, ŋec, kikome, othiololo, kodi ŋokino. 
LEV.11.31	Me jokoc riwin, kwoŋ ogwaŋe ma jolak piny; ŋat'ogey m'otho labedo makoc tundo othieno. 
LEV.11.32	Gima jopodh'iye je ka jotho labedo makoc, obedi atewe ma mbawo, nanga, pien, kutiya, gimoro je m'itiyo gine, iripo lwoko, aka nyaka wotiy gine. Labedo makoc tundo othieno to bedo m'olony. 
LEV.11.33	K'opodho iy'atewe ma lowo, labedo makoc, aka iripo baro woko. 
LEV.11.34	Cemo moro je ma pi ooy'iye wok iy'atewe no labedo makoc, kosa gir'amadha moro je m'oyido nitie i nger atewe no labedo makoc. 
LEV.11.35	Kisi gima delkwoŋ jo opodh'iye labedo makoc, obedi kendo kosa sigiri, kosa degi, iripo turo woko, jokoc riwin. 
LEV.11.36	Waŋ pi kosa kacoko pi labedo m'olony, to gim'ogey delkwoŋ jo iye labedo makoc. 
LEV.11.37	Ka delkwoŋ jo opodho i kodhi m'iripo cwoyo, labedo m'olony. 
LEV.11.38	To k'oyido okethi pi i kodhi, to delkwoŋ jo podh'iye, labedo makoc.
LEV.11.39	Ka ogwaŋ ma wicamo otho, ŋat'ogey delkwoŋe je labedo makoc tundo othieno. 
LEV.11.40	Joma jocam riŋo mere joripo lwoko nangin pajo aka jolabedo makoc tundo othieno; jono ma jotiŋ delkwoŋe joripo lwoko nangin pajo aka jolabedo makoc tundo othieno.
LEV.11.41	Cwec je ma jolak piny jobedo amien, wikiripi camo. 
LEV.11.42	Cwec ma jowotho gi iy jo, ma jowotho gi tiendi jo aŋwen, kosa jonitie gi tiendi jo kweth, cwec je ma jolak piny, wikiripi camo, kole jobedo amien riwin. 
LEV.11.43	Wikiripi kelo amien kwoŋ win gi cwec ma jolak; wikiripi kocirok gi jo, aka wibedi makoc. 
LEV.11.44	Kole an, abedo Rwoth Were mewin, lokere win maleŋ, aka wibedi maleŋ, kole Aleŋ. Wikiripi kocirok gi cwec ma lak piny. 
LEV.11.45	Kole An abedo Rwoth, m'awodho win wok i lowo ma Misir, bedo Were mewin, riameno bedi win maleŋ, kole Aleŋ.
LEV.11.46	Me cik ma mako kwoŋ ogwaŋe, winyin, kodi kisi cwec ma wotho i pi, kodi cwec je ma jolak piny, 
LEV.11.47	ma ketho pokirok i dier gimakoc kodi gim'olony, i dier cwec makwo m'icamo kodi ma kicam.
LEV.12.1	Rwoth oluwo gi Musa ka waco ama: 
LEV.12.2	Luw gi Joisiraili iwaci rijo ni, “Ka dhako ogamo iye to nywolo nyathi majayac, go labedo makoc manyakwer ma ndelo abirio, paka ka go ruko dwe bedo makoc. 
LEV.12.3	I ndelo mar'aboro iripo thumo pien ma yiw nyathi. 
LEV.12.4	Ndelo pere ma lonyirok kwoŋ remo labedo piero adek g'adek, go kiripi mako gimaleŋ, kosa donjo i Kabedo Maleŋ, cuka ndelo pere ma lonyirok rumo. 
LEV.12.5	Ka go onywolo nyathi manyako, go labedo makoc ma ndelo apar g'aŋwen, paka ka go ruko dwe. Ndelo pere ma lonyirok kwoŋ remo labedo ndelo piero aucel g'aucel.”
LEV.12.6	“Ka ndelo pere ma lonyirok orumo, obedi nike go onywolo jayac kosa nyako, go lakelo nyathi rombo ma jaoro acel ri mic awaŋa, kodi njiwa kosa akuru bongi jacway ri Were i wi migam ri mic ma cwako reco i dhiot ma Wema ma romo. 
LEV.12.7	Jacway ri Were i wi migam lamiyo ruwaŋ Rwoth to timo cowirok ma cwako reco rigo. Go labedo m'olony kwoŋ cwer remo. Me kwer ri ŋat'onywol nyathi manyako kosa majayac. 
LEV.12.8	K'inen go kinyal kelo rombo, go lakelo akuru ario kosa njiwin ario, acel ma mic awaŋa kodi man ma mic ma cwako reco. Jacway ri Were i wi migam latimo cowirok ma cwako reco rigo, aka go labedo m'olony.”
LEV.13.1	Rwoth owaco ri Musa kodi Aron ama: 
LEV.13.2	Ka dhano nitie kodi gim'okwot, bur kosa gim'othon i delkwoŋe to lokere two dhowo i delkwoŋe, nyaka inyalo kelo go bongi Aron jacway ri Were i wi migam kosa bongi acel kwoŋ wote ma jobedo jocway ri Were i wi migam. 
LEV.13.3	Jacway ri Were i wi migam bino kikaŋasa two manitie i delkwoŋe, aka ka yer mar'adec ma two omako olokere matar, to two neno maluth loyo pien ma delkwoŋe, obedo two dhowo; ka jacway ri Were i wi migam otieko kikaŋasa go, latuco ni go olony. 
LEV.13.4	To k'adec ma pien ma delkwoŋe tar, aka kicale pa thuth loyo pien, aka yer ma kwoŋe fodi k'olokere matar, jacway ri Were i wi migam lakano jatwo ma ndelo abirio. 
LEV.13.5	Jacway ri Were i wi migam bino kikaŋasa i ndelo mar'abirio, aka k'oneno ni otiek kikaŋasa two aka fodi k'onyay i pien, to jacway ri Were i wi migam medo kano go ma ndelo abirio man. 
LEV.13.6	Jacway ri Were i wi migam lakikaŋasa go kendo i ndelo mar'abirio, aka ka two oleny aka fodi k'olak i pien, jacway ri Were i wi migam latuco ni go olony; obedo nyaka gim'otula; go lalwoko nangin pere, to bedo m'olony. 
LEV.13.7	To ka kam'otawa onyay i pien ka go otieko nyuthere ri jacway ri Were i wi migam ri lonyo pere, go lanyuthere kendo ri jacway ri Were i wi migam. 
LEV.13.8	Jacway ri Were i wi migam bino kikaŋasa go kendo, aka ka kam'otawa no otiek lak i pien, jacway ri Were i wi migam latuco ni go k'olony; obedo two dhowo.
LEV.13.9	Ka two dhowo omako dhano, ilakelo go bongi jacway ri Were i wi migam; 
LEV.13.10	jacway ri Were i wi migam bino kikaŋasa go, aka ka nitie gim'okwot matar i pien m'oloko yer matar, aka nitie ringo manumu madongo piyo kam'okwot, 
LEV.13.11	obedo dhowo makicangi i pien ma delkwoŋe, aka jacway ri Were i wi migam latuco ni go koc; go k'ocegi go, rupiri go koc. 
LEV.13.12	To ka dhowo obino abwap i pien, m'onyalo umo pien pa jadhowo gipi wok i wiye kiri i tiende, ma jacway ri Were nyalo neno, 
LEV.13.13	nyaka jacway ri Were i wi migam bino kikaŋasa, aka ka dhowo oumo kwoŋe gipi, go latuco ni go olony paka gino otieko lokere je matar, go olony. 
LEV.13.14	To ka ringo manumu omenyere kwoŋe, go labedo makoc. 
LEV.13.15	Aka jacway ri Were i wi migam bino kikaŋasa ringo manumu, to tuco ni go koc; ringo manumu koc, kole obedo dhowo. 
LEV.13.16	To ka ringo manumu olokere kendo matar, go labino bongi jacway ri Were i wi migam; 
LEV.13.17	jacway ri Were i wi migam bino kikaŋasa go, aka ka two olokere matar, jacway ri Were i wi migam latuco ni jatwo olony. Go olony.
LEV.13.18	Aka ka nitie i pien ma delkwoŋ nyatoro bur m'ocango, 
LEV.13.19	aka i kabedo pa bur to menyere gima kwot matar kosa kamoro m'obokere matar, iripo nyutho jacway ri Were i wi migam. 
LEV.13.20	To jacway ri Were i wi migam bino kikaŋasa, aka ka neno pa luth loyo pien, aka yer mere otieko lokere matar, nyaka to jacway ri Were i migam latuco ni go koc; obedo two ma dhowo, m'ocakere i bur. 
LEV.13.21	To ka jacway ri Were i wi migam okaŋasa aka yer ma wiye kitar, kosa kiluth loyo pien, to bedo ma nimnim, jacway ri Were i wi migam lacego go ma ndelo abirio. 
LEV.13.22	K'onyay i pien, jacway ri Were i wi migam latuco ni go koc; two omako. 
LEV.13.23	To k'adec no odoŋ i kabedo acel aka kinyay, obedo alama ma bur; jacway ri Were i wi migam latuco ni go olony.
LEV.13.24	Kosa, ka del nitie g'awaŋa i pien to ringo manumu mar'awaŋa lokere kam'otawa, m'obokere matar kosa matar, 
LEV.13.25	jacway ri Were i wi migam lakikaŋasa. Ka yer ma kam'otawa otieko lokere matar aka neno thuth loyo pien, meno dhowo; otieko cakere i waŋ, aka jacway ri Were i wi migam latuco ni go koc. Obedo two dhowo. 
LEV.13.26	To ka jacway ri Were okaŋasa to yer ma kam'otawa k'obedo matar, aka kithuth loyo pien to nimnim, jacway ri Were i wi migam lacego go ma ndelo abirio. 
LEV.13.27	Jacway ri Were i wi migam bino kikaŋasa go i ndelo mar'abirio; ka nyay i pien, jacway ri Were i wi migam latuco ni go koc. Obedo two dhowo. 
LEV.13.28	To ka poyo no odoŋ i kabedo acel to bedo ma k'onyay i pien to bedo ma nimnim, meno adhola m'owok i waŋ, aka jacway ri Were i wi migam, latuco ni go koc; kole meno poyo ma waŋ.
LEV.13.29	Ka jacwo kosa dhako nitie gi two i wiye kosa i ye tike, 
LEV.13.30	jacway ri Were i wi migam bino kikaŋasa two no. Ka nenere ni thuth loyo pien aka yer ma iye obedo manyatongweno aka olwiriri, jacway ri Were i wi migam latuco ni go koc; obedo gima yilo jo, dhowo ma wic kosa ma ye tik jo. 
LEV.13.31	Aka ka jacway ri Were i wi migam okaŋasa two ma yilo jo no to nenere ni kithuth loyo pien aka ongoye yer macol iye, jacway ri Were i wi migam bino cego ŋata nitie gi two ma yilo jo ma ndelo abirio. 
LEV.13.32	I ndelo mar'abirio, jacway ri Were i wi migam bino kikaŋasa ŋwenyirok; aka ka ŋwenyirok fodi k'onyay, aka ongoye yer manyatongweno iye, aka ŋwenyirok kicale pa thuth loyo pien, 
LEV.13.33	go lalielo wiye kwanyowoko adec macegin g'adhola. Jacway ri Were i wi migam kenyo lapano go ma ndelo abirio man. 
LEV.13.34	I ndelo mar'abirio, jacway ri Were i wi migam bino kikaŋasa adhola pere kendo, aka kafodi k'onyay aka kicale pa thuth loyo pien m'othoko, go latuco ni go olony. Ŋato lalwoko nangin pere, to lokere m'olony. 
LEV.13.35	To ka ŋwenyirok onyay k'otiek tuco ni go olony, 
LEV.13.36	jacway ri Were i wi migam bino kikaŋasa go. Ka ŋwenyirok otieko nyay i pien, jacway ri Were i wi migam kiripi dwaro yer manyatongweno, ŋato, olony. 
LEV.13.37	To k'otemi neno ŋwenyirok i waŋe, aka yer macol odoŋ'iye, ŋwenyirok ocango, ŋato olony; aka jacway ri Were i wi migam latuco ni go olony.
LEV.13.38	Ka jacwo kosa dhako nitie gi kam'otawa i pien ma del, kam'otawa matar, 
LEV.13.39	jacway ri Were i wi migam lakikaŋasa, aka ka kam'otawa ma pien ma del obedo matar ma nimnim, obedo gim'okonjere m'ocakere i pien; go olony.
LEV.13.40	Ka nyatoro moro je orweny yer wok i wiye, go japata to go olony. 
LEV.13.41	K'orwenyo yer ma nyime kodi yutoke, go nitie gi pata ma nyime to go olony. 
LEV.13.42	To ka nitie i pata kosa i pata ma nyim jo kam'otawa manitie iye two m'obokere matar, meno obedo dhowo m'ocakere i pata pere kosa i pata ma nyime. 
LEV.13.43	Jacway ri Were i wi migam bino kikaŋasa go; ka kama two m'okwot obedo m'obokere matar i pata pere kosa i pata pere ma nyime, ma cale dhowo paka menyirok pa dhowo i pien ma del, 
LEV.13.44	go obedo jadhowo, go koc. Jacway ri Were i wi migam latuco ni go koc; two pere nitie i wiye.
LEV.13.45	Jadhowo manitie gi two bino ruko kutu to weyo wiye jaŋ, to umo dhoke ma malo to koko ni, “Ma koc, makoc.” 
LEV.13.46	Go bino doŋ makoc ka go fodi two; go koc. Go bino bedo kakende; kabedo pere labedo woko ma kambi.
LEV.13.47	Ma mako nangin: Ka nitie two dhowo i nanga, obedi mafoth pa pien rombo kosa law, 
LEV.13.48	i wiy nyawote, kosa ma law kosa nanga ma yer rombo kosa i pien kosa i kisi gimoro je m'otimi gi pien, 
LEV.13.49	ka two onyuthere manyaboke pendi kosa m'obokere i nanga, kam'odole, kosa ma pien, kosa i pien, kosa i gimoro je m'otimi gi pien, obedo two dhowo aka iripo nyutho jacway ri Were i wi migam. 
LEV.13.50	Aka jacway ri Were i wi migam bino kikaŋasa two, to cego kama nitie two no ma ndelo abirio. 
LEV.13.51	Jacway ri Were i wi migam bino kikaŋasa two i ndelo mar'abirio. Ka two otieko nyay i nanga, kam'odole, kosa i pien, kad'obedi ni pien ioro ma ginaŋo, obedo two dhowo ma nyay, koc. 
LEV.13.52	Go bino waŋo nanga, obedi ni two nitie kam'odole, gima nyayer rombo kosa law, kosa i gimoro je m'otimi gi pien, obedo dhowo ma nyay, iripo waŋo i mac.
LEV.13.53	Ka jacway ri Were i wi migam okaŋasa, to two fodi k'onyay i nanga, kam'odole, kosa i gimoro je ma pien, 
LEV.13.54	jacway ri Were i wi migam bino oro jo lwoko gima two niye, to ketho gicen ma ndelo abirio man. 
LEV.13.55	Jacway ri Were i wi migam bino kikaŋasa gino k'otiek lwoko. K'adec ma two niye no fodi k'owiro cal, kada two fodi k'onyay, obedo gimakoc; iripo waŋo i mac, kad'obedi ni kama di dhowo nitie yucen kosa yuwiye.
LEV.13.56	Ka jacway ri Were i wi migam okaŋasa, to two lokere ma nimnim munyo otiek lwoko, go ripo yeco adec kwoŋ nanga, i kam'odole kosa kwoŋ pien. 
LEV.13.57	K'onenere kendo i nanga, i kam'odole, kosa i gimoro je ma pien, meno nyay; iripo waŋo gi mac gino kama two nener'iye. 
LEV.13.58	To nanga, kam'odole, kosa gimoro je m'otimi gi pien ma two nener'iye k'itieko lwoko, nyaka ibino lwoko madirio, aka bino bedo m'olony.
LEV.13.59	Me obedo cik ma two dhowo i nanga ma pien rombo kosa i law, obedi kam'odole, kosa i gimoro je m'otimi gi pien, ma ridho ni olony kosa koc.
LEV.14.1	Rwoth owaco ri Musa ni, 
LEV.14.2	 “Me bino bedo cik ri jadhowo i ndelo ma lonyo pere.”
LEV.14.2	“Ibino kelo go bongi jacway ri Were i wi migam; 
LEV.14.3	jacway ri Were i wi migam bino wok woko ma kambi, to kaŋasa. Gikenyo k'ocangi two dhowo, 
LEV.14.4	jacway ri Were i wi migam bino oro jo tero ri ŋat'ilonyo winyin ario m'olony makwo kodi yen sida, adasa m'obokere kodi gikiro remo. 
LEV.14.5	Aka jacway ri Were i wi migam laoro jo neko acel kwoŋ winyin no iy'atawo wi pi ma mol. 
LEV.14.6	Go bino kwanyo winyo makwo kodi yen sida g'adasa m'obokere kodi gikiro remo, to lutho jo gi winyo makwo i remo pa winyo m'oneki wi pi ma mol. 
LEV.14.7	Jacway ri Were i wi migam bino kiro remo kwoŋ ŋat'ilonyo ma dhowo dibirio; kenyo to tuco ni go olony, to weyo winyo makwo kadho i koyo. 
LEV.14.8	Aka ŋat'ilonyo bino lwoko nangin pere, to lielo wiye, to lwokere i pi, to lony; aka ka meno orumo to bino i kambi, to bedo woko ma wema pere ma ndelo abirio. 
LEV.14.9	I ndelo mar'abirio go lalielo yer pere je; ma wiye, ye tike, biendi waŋe; go bino lielo yer pere je. Kenyo to lwoko nangin pere, to lwoko delkwoŋe i pi, to lony.”
LEV.14.10	“Aka i ndelo mar'aboro go bino kwanyo wot rombo ario ma bu ŋolo, gi rombo acel madhako ma jaoro acel ma bu ŋolo, mic ma moko kilo adek m'oruw gi mo kodi lita acel ma mo oliv. 
LEV.14.11	Aka jacway ri Were i wi migam ma loko go m'olony bino jengo jal m'ilalonyo kodi gigipiny me ruwaŋ Rwoth, i dhiot ma Wema ma romo. 
LEV.14.12	Jacway ri Were i migam bino kwanyo acel kwoŋ rombo ma cwo, to miyo paka mic ma banja, kanyacel gi lita mo acel wiy adek ma go lamiyo paka mic ma banja ruwaŋ Rwoth; 
LEV.14.13	to neko rombo i kabedo kama jolanek'iye mic mareco kodi cowirok awaŋa, kamaleŋ; ri mic ma banja, paka mic mareco, obedo apa jacway ri Were i wi migam; Leŋ swa maloyo. 
LEV.14.14	Jacway ri Were i wi migam bino kwanyo remo moro ma mic ma banja to ketho kam'owidhere ma ithi ŋat'ilonyo maracuc, kodi i lwet cinge ma thwon maracuc, kodi i lwet tiende ma thwon maracuc. 
LEV.14.15	Kenyo jacway ri Were i wi migam bino kwanyo mo moro ma oliv to konjo i par cinge won maracam, 
LEV.14.16	to lutho lwet cinge acel ma cinge maracuc i mo manitie i cinge maracam to kiro mo moro gi lwet cinge dibirio ruwaŋ Rwoth. 
LEV.14.17	Mo moro m'odoŋ i cinge jacway ri Were i wi migam bino ketho kam'owidhere ma ithi ŋat'ilonyo maracuc, kodi i lwet cinge ma thwon ma cinge maracuc, kodi i lwet tiende ma thwon ma tiende maracuc, medo kwoŋ remo ma mic ma banja. 
LEV.14.18	Aka mo m'odoŋ manitie i cingi go bino ketho i wiy ŋat'ilonyo. Kenyo to jacway ri Were i wi migam to timo tim ma cul mareco pere ruwaŋ Rwoth. 
LEV.14.19	Jacway ri Were i wi migam bino miyo mic mareco, ma timo tim ma cul mareco ri ŋat'ilonyo kwoŋ koco pere. Rumacen go bino neko mic awaŋa; 
LEV.14.20	to jacway ri Were i wi migam bino miyo mic awaŋa kodi mic ma kodhi i wi migam. Ameno apaka jacway ri Were i wi migam bino timo rigo tim ma cul mareco, aka go bino lony.”
LEV.14.21	“To ka go jacandi aka kinyal nyalo mathoth, kenyo go lakwanyo wod rombo acel ri mic ma banja t'iweyo kadho, ma timo tim ma cul mareco rigo. Go lakelo kilo acel ma moko m'oruw gi mo oliv ri mic ma kodhi kodi acel wiy adek ma lita mo oliv. 
LEV.14.22	Bende gi akurin ario kosa njiwin ario, paka go nyalo, acel ri mic mareco kodi man mere ma mic awaŋa. 
LEV.14.23	Aka i ndelo mar'aboro go bino kelo jo bongi jacway ri Were i wi migam ma lonyirok pere, i dhiot ma Wema ma romo, ruwaŋ Rwoth, 
LEV.14.24	aka jacway ri Were i wi migam bino kwanyo rombo ma mic ma banja, kodi mo oliv to miyo jo paka mic manyakare ri Rwoth. 
LEV.14.25	Go bino neko rombo ma mic ma banja; to jacway ri Were i wi migam bino kwanyo remo moro ma mic awaŋa to ketho i kam'owidhere ma ithi ŋat'ilonyo, kodi i cinge ma thwon ma cinge maracuc, kodi i lwet tiende ma thwon ma tiende maracuc. 
LEV.14.26	Aka jacway ri Were i wi migam bino konjo mo moro i par cinge won maracam; 
LEV.14.27	to kiro gi lwet cinge maracuc mo moro manitie i cinge maracam dibirio ruwaŋ Rwoth; 
LEV.14.28	aka jacway ri Were i wi migam bino ketho mo moro manitie i cinge i kam'owidhere ma ithi ŋat'ilonyo maracuc, kodi i cinge ma thwon ma cinge maracuc, kodi i lwet tiende ma thwon ma tiende maracuc, i kabedo kama remo ma mic ma banja oyido oketh'iye; 
LEV.14.29	aka mo man manitie i cingi jacway ri Were i wi migam ibino ketho i wiy ŋat'ilonyo, ma timo rigo tim ma cul mareco ruwaŋ Rwoth. 
LEV.14.30	Aka go lamiyo, kwoŋ akurin kosa njiwin ma nyaka ay paka go nyalo, 
LEV.14.31	acel ri mic mareco kodi acel man ri mic awaŋa, kanyacel gi mic ma kodhi; aka jacway ri Were i wi migam bino timo tim ma cul mareco ruwaŋ Rwoth ri ŋat'ilonyo. 
LEV.14.32	Me obedo cik ri ŋato ma two dhowo nitie kwoŋe, ŋati ma kinyal nwaŋo mic ma lonyo pere.”
LEV.14.33	Rwoth owaco ri Musa kodi Aron ni, 
LEV.14.34	“Ka witundo i piny ma Kanan ma miyo win paka gimewin, t'aketho two dhowo i ot i piny m'obedo mewin, 
LEV.14.35	onyo ŋata dhumo ot no labino to waco ri jacway ri Were i wi migam ni, ‘Nitie gima cale ran two moro i ot paran.’ 
LEV.14.36	Jacway ri Were i wi migam bino wodho or ni jowowodhi woko kisi gimoro ma ot mafodi k'odonjo kikaŋasa two, ka k'obedo ameno kisi gimoro je manitie i ot lalokere makoc; aka rumacen jacway ri Were i migam ladonjo kikaŋasa ot. 
LEV.14.37	Go bino kikaŋasa two; ka two nitie i kor gi kam'otawa othon manyaboke pendi kosa m'obokere, aka ka neno pa thuth loyo wiye, 
LEV.14.38	kenyo jacway ri Were i wi migam bino wok woko kiri i thigo ma ot to cego ot ma ndelo abirio. 
LEV.14.39	Jacway ri Were i wi migam bino dwoko kendo i ndelo mar'abirio to kikaŋasa; ka two otiek nyay i kor ot, 
LEV.14.40	kenyo jacway ri Were i wi migam bino wodho or ni telin ma two nener'iye wowodhi woko t'ibolo kama koc woko ma tindi madwoŋ. 
LEV.14.41	Go bino neno ni iy ot ocidi maber swa, aka kam'ofuy m'ocidi woko bino konjo kama koc woko ma tindi madwoŋ. 
LEV.14.42	Jobino kwanyo telin man to joketho jo i kabedo pa telin no, to jokwanyo gifuyo man to jofuyo gine ot.”
LEV.14.43	“Ka two otur kendo i ot, ka go otieko wodho woko telin to gweno ot to fuyo, 
LEV.14.44	nyaka to jacway ri Were i wi migam bino kidho to neno; aka ka two onyay i ot, meno obedo dhowo makicangi i ot, obedo gimakoc. 
LEV.14.45	Go bino turo piny ot, telin mere kodi mbawin mere kodi fuy ma ot je, go bino tiŋo jo to wodho jo woko ma tindi madwoŋ to tero kama koc. 
LEV.14.46	Medo kwoŋ meno, ŋatimoro je m'odonji i ot munyo ocegi bino bedo makoc tundo othieno; 
LEV.14.47	aka jono je ma jonindi kosa jocem i ot jolalwoko nangin pajo.”
LEV.14.48	“To ka jacway ri Were i wi migam obino kikaŋasa, to two fodi k'onyay i ot munyo otiek fuyo ot, jacway ri Were i wi migam bino tuco ni ot olony; ocangi two. 
LEV.14.49	Aka ri lonyo ot go bino tero winyin ario mathindho, gi yen sida, adasa m'obokere kodi gikiro remo, 
LEV.14.50	to neko acel kwoŋ winyin iy'atawo wi pi ma mol, 
LEV.14.51	aka bino kwanyo yen sida, gikiro remo kodi adasa m'obokere, kanyacel gi winyo makwo, to lutho jo i remo pa winyo m'oneki kodi wi pi ma mol, to kiro remo i ot dibirio. 
LEV.14.52	Ameno apaka lalonyo ot gi remo pa winyo, pi ma mol, winyo makwo, yen sida, gikiro remo kodi adasa m'obokere; 
LEV.14.53	go bino weyo winyo makwo to kadho woko ma tindi madwoŋ kam'othangere; onyo go bino timo tim ma ŋuto reco ri ot, to lokere m'olony.”
LEV.14.54	“Me obedo cik kwoŋ two dhowo moro je; 
LEV.14.55	ri dhowo ma nanga, kosa i ot, 
LEV.14.56	kodi ri gima kwot kosa kam'otawa, 
LEV.14.57	ma nyutho ka koc kodi ka olony. Me obedo cik ri dhowo.”
LEV.15.1	Rwoth oluwo gi Musa kodi Aron, ka waco ni: 
LEV.15.2	Luw win gi Joisiraili aka wiwaci rijo ni, “Ka nyatoro moro je nitie gi tuti macwer wok kwoŋe, tuti loko go makoc. 
LEV.15.3	Koco macwer tuti pere obedo me: Obedi ni kwoŋe cwer tuti, kosa kwoŋe ocungo cwer tuti, obedo koco rigo. 
LEV.15.4	Kisi kitanda moro je ma ŋata cwero tuti onind'iye labedo makoc; aka kisi gimoro je ma go obed'iye labedo makoc. 
LEV.15.5	Nyatoro moro je m'ogey kitanda pere ripo lwoko nangin pere, to lwokere gi pi, aka labedo makoc tundo othieno. 
LEV.15.6	Ŋat'obedi i wi gimoro je ma ŋata cwero tuti obed'iye ripo lwoko nangin pere, to lwokere gi pi, aka labedo makoc tundo othieno. 
LEV.15.7	Ŋat'ogey delkwoŋ ŋata cwero tuti ripo lwoko nangin pere, to jolwokere gi pi, aka labedo makoc tundo othieno. 
LEV.15.8	Ka ŋata cwer tuti oŋuli law kwoŋ ŋat'olony, kenyo go ripo lwoko nangin pere, to lwokere, aka labedo makoc tundo othieno. 
LEV.15.9	Kwot gal moro je ma ŋata cwero tuti obed'iye labedo makoc. 
LEV.15.10	Dhano moro je m'ogey gimoro je manitie i ŋange labedo makoc tundo othieno, aka dhano moro je m'otiŋ nger gino ripo lwoko nangin pere, to jolwokere gi pi, aka labedo makoc tundo othieno. 
LEV.15.11	Ŋatimoro je ma ŋata cwero tuti ogey ma k'ologo cinge, ripo lwoko nangin pere, to lwokere gi pi, aka labedo makoc tundo othieno. 
LEV.15.12	Atawo ma lowo moro je ma ŋata cwero tuti ogey iripo baro woko; aka kisi atawo ma yath iripo lwoko gi pi.”
LEV.15.13	“Ka ŋata cwer tuti olony kwoŋ tuti pere, go ripo kwano ndelo abirio ma lonyirok pere; aka ma ridho lonyo pere, go lalwoko nangin pere to lwokere i waŋ pi ma mol, aka labedo lony. 
LEV.15.14	I ndelo mar'aboro go latero akurin ario kosa njiwin ario, aka labino ruwaŋ Rwoth i dhiot ma Wema ma romo to miyo jacway ri Were i wi migam. 
LEV.15.15	Jacway ri Were i wi migam lamiyo jo, acel ri mic ma cwako reco kodi acel ri mic awaŋa; to jacway ri Were i wi migam miyo cowirok ma lonyo rigo ruwaŋ Rwoth kwoŋ tuti pere.”
LEV.15.16	“Ka dhano ojayo, go ripo lwok, delkwoŋe gibe gi pi, aka labedo makoc tundo othieno. 
LEV.15.17	Nanga moro je kosa pien ma go ojayo iye iripo lwoko gi pi, aka labedo makoc tundo othieno. 
LEV.15.18	Ka jacwo onindo gi dhako to jayo, joje joripo lwoki gi pi, aka jolabedo makoc tundo othieno.”
LEV.15.19	“Ka dhako ruko dwe, go labedo i koco pere ma ndelo abirio, aka ŋat'ogey go labedo makoc tundo othieno. 
LEV.15.20	Kisi gima go onindi iye je i hongo ma go ruko dwe, labedo makoc; aka kisi gima go obed'iye je bende labedo makoc. 
LEV.15.21	Dhano moro je m'ogey kitanda pere ripo lwoko nangin pere, to lwokere gi pi, aka labedo makoc tundo othieno. 
LEV.15.22	Ŋat'ogey gimoro je ma dheno obed'iye ripo lwoko nangin pere, to lwokere gi, aka labedo makoc tundo othieno. 
LEV.15.23	Obedi kitanda kosa kisi gima go obed'iye, ŋat'ogey labedo makoc tundo othieno. 
LEV.15.24	Ka jacwo moro onindo gi go, to remo dwe geyo go, go labedo makoc ma ndelo abirio; aka kitanda je ma jalo onind'iye, labedo makoc.”
LEV.15.25	“Ka dhako ocwero remo ma ndelo kweth, ma kalo hongo ma ruko dwe pere, kosa ka remo ocwer kwoŋe loyo hongo ma ruko dwe pere, ndelin no je ma go lamedo cwer remo go lamedere bedo makoc; paka i ndelin ma ruko dwe pere. 
LEV.15.26	Kisi kitanda ma go onind'iye i ndelin no je ma remo cwer kwoŋe, ilatero paka kitanda makoc; aka kisi gimoro je ma go obed'iye labedo makoc, paka koco ma ruko dwe. 
LEV.15.27	Ŋat'ogey gigipiny me labedo makoc, aka lalwoko nangin pere, to lwokere gi pi, aka labedo makoc tundo othieno. 
LEV.15.28	Ka go olony i ruko dwe pere, go lakwano ndelo abirio, aka rumacen go labedo m'olony. 
LEV.15.29	I ndelo mar'aboro go latero akurin ario kosa njiwin ario to miyo jacway ri Were i wi migam i dhiot ma Wema ma romo. 
LEV.15.30	Jacway ri Were i wi migam lamiyo acel ri mic ma cwako reco kodi man ca ri cowirok awaŋa; aka jacway ri Were i wi migam lamiyo cowirok ma lonyo rigo ruwaŋ Rwoth kwoŋ koco pere.”
LEV.15.31	“Ameno apaka wilapoko Joisiraili kwoŋ koco pajo, ŋey jokiri jowotho i koco pajo, ka jokoco kabedo paran manitie i dier jo.”
LEV.15.32	“Me obedo cik ri ŋata tuti cwer kwoŋe, ŋat'ojayo, to bedo makoc, 
LEV.15.33	ri dhako ma two dwe, ri nyatoro, jacwo kosa dhako ma tuti cwer kwoŋe, kodi ri jacwo m'onindi gi dhako makoc.”
LEV.16.1	Rwoth oluwo gi Musa munyo wot Aron ario jotieko tho, munyo jocore cegin ruwaŋ Rwoth to jotho; 
LEV.16.2	Rwoth owaco ri Musa ni, “Luw gi omin in Aron, nike okir obino hongo je i Kabedo Maleŋ i nanga m'oliero, ruwaŋ giumo Kakan ma Cikirok, ka go otim ameno, nyalo tho; rupiri alamenyere i pondeponde i wi giumo. 
LEV.16.3	Aron labino i Kabedo Maleŋ gi rwath paka mic ma cwako reco gi wod rombo ri mic awaŋa.”
LEV.16.4	Go ripo ruko law maleŋ matar mafoth, woruki piny mere kwoŋe nanga matar mafoth, wotwey piere gi del matar mafoth, woruki junga matar mafoth; me jobedo ruk ma leŋo. Go kutho ripo lwoki nyaka to ruko jo.
LEV.16.5	Go ripo kwanyo kwoŋ cokirok pa Joisiraili wot diegi ario paka mic ma cwako reco, gi wod rombo acel ma mic awaŋa. 
LEV.16.6	Aka Aron lamiyo thwon paka mic ma cwako reco pere, timo cowirok ma cwako reco pere kodi ot pere. 
LEV.16.7	Go lakwanyo diegi ario no, to joketho jo ruwaŋ Rwoth i dhiot ma Wema ma romo; 
LEV.16.8	Aka Aron lagoyo kwir ri diegi ario no, acel ri Rwoth gi man ri Azazel.
LEV.16.9	Aka Aron lakelo diel ma kwir opodho kwoŋe paka apa Rwoth, to miyo paka mic ma cwako reco. 
LEV.16.10	To diel ma kwir opodho kwoŋe ri Azazel ilamiyo makwo ruwaŋ Rwoth ma timo cowirok ma cwako reco i wiye; ŋey wonyali dhiro woko i thim ri Azazel.
LEV.16.11	Aron lamiyo thwon paka mic ma cwako reco pere, to timo cowirok ma cwako reco pere kodi ot pere; go laneko thwon paka mic ma cwako reco rigo won. 
LEV.16.12	Go lakwanyo wer m'opoŋ gi cuk mac wok i wi migam ruwaŋ Rwoth, buban m'onyadhi maŋwe kur masi cinge, to kelo i Kabedo Maleŋ Loyo. 
LEV.16.13	Go laketho buban i mac ruwaŋ Rwoth, to yiro ma buban laumo giumo manitie i wi Kakan ma Cikirok, ka k'obedo ameno go nyalo tho. 
LEV.16.14	Go lakwanyo remo moro pa thwon, to kiro gi lwet cinge i wi giumo, aka go lakiro remo gi lwet cinge dibirio.
LEV.16.16	Ameno go latimo cowirok ma cwako reco ri Kabedo Maleŋ, ro koco pa Joisiraili kodi ro turo cik pajo, reco pajo je; aka ameno apaka go latimo ri Wema ma romo, manitie i dier koco pajo. 
LEV.16.17	Ongoye ŋata wobedi i Wema ma romo ka go donjo timo cowirok ma cwako reco i Kabedo Maleŋ cuka owok woko kareno otieko cowo timo cowirok ma cwako reco rigo won kodi ri ot pere kodi ri cokirok je ma Isiraili. 
LEV.16.18	Aka go lawok woko to kidho i migam manitie ruwaŋ Rwoth to timo cowirok ma lonyo migam, to kwanyo remo moro ma thwon gi remo diel to ketho i tunge migam thoko. 
LEV.16.19	Go lakiro remo kwoŋ migam gi lwet cinge dibirio, ma lonyo, kodi loko macil kwoŋ koco pa Joisiraili.
LEV.16.20	Ka go otieko timo cowirok ma lonyo Kabedo Maleŋ gi Wema ma romo kodi migam, go lamiyo diel makwo. 
LEV.16.21	Aron laketho cinge ario je i wic diel makwo, to tuco raco pa Joisiraili je, komo pajo, kodi reco pajo je, ka ketho je i wic diel, to dhiro diel no wokadhi gi cingi jacwo manyalo i thim. 
LEV.16.22	Diel no latiŋo reco pajo je i piny ma kakende; to weyo diel kadho i thim.
LEV.16.24	Go lalwoko delkwoŋe gi pi i Kabedo Maleŋ, to ruko nangin pere to wok woko, aka go lamiyo mic pere awaŋa kodi mic awaŋa pa ji, to timo cowirok ma cwako reco rigo won kodi ri ji. 
LEV.16.25	Aka bor ma mic ma cwako reco, go lawaŋo i wi migam. 
LEV.16.26	Aka ŋata weyo diel kadho ri Azazel lalwoko nangin pere to lwoko delkwoŋe gi pi, aka rumacen go nyalo dwoko i kambi. 
LEV.16.27	Aka thwon ma mic ma cwako reco kodi diel ma mic ma cwako reco, ma remo pajo okeli ma timo cowirok ma cwako reco i Kabedo Maleŋ, ilatiŋo t'iwodho woko ma kambi; pien pajo gi riŋo pajo kodi woyo pajo ilawaŋo gi mac. 
LEV.16.28	Ŋat'owaŋ jo ripo lwoko nangin pere to lwoko delkwoŋe gi pi aka rumacen go nyalo bino i kambi.
LEV.16.30	Rupiri i ndelo no am'ila timo cowirok ma cwako reco riwin, ma cwako reco mewin je, aka ŋey winyal lony ruwaŋ Rwoth. 
LEV.16.31	Me obedo sabato ma ywomirok adieri riwin, wilamiyo delkwoŋ win litho, obedo cik ma cil gi cil. 
LEV.16.32	Aka jacway ri Were i wi migam m'owir gi mo t'iloko maleŋ paka jacway ri Were i wi migam m'olunjo waŋ bamere latimo cowirok ma cwako reco, aka laruko law matar mafoth, law ma leŋo. 
LEV.16.33	Go latimo cowirok ma cwako reco ri Kabedo Maleŋ, Wema ma romo kodi ri migam, ri jocway ri were i wi migam kodi ri lwak ji je. 
LEV.16.34	Aka me labedo cik cil gi cil riwin, timo cowirok ma cwako reco ri Joisiraili dicel i oro. Aka go otimo paka Rwoth omiyo Musa or.
LEV.17.1	Rwoth oluwo gi Musa ka waco ama: 
LEV.17.2	Luw gi Aron kodi wote kodi Joisiraili je aka wac rijo ni: Me a gima Rwoth omiyo or ka waco ama: 
LEV.17.3	Ka nyatoro moro ma ot pa Isiraili othum merikwa kosa wod rombo kosa diel i kambi, kosa woko ma kambi, 
LEV.17.4	to weyo ma k'okelo i dhiot ma Wema ma romo, miyo paka mic ri Rwoth ruwaŋ kabedo pa Rwoth, labedo gi banja ma oyo remo; aka go lapokere woko kwoŋ ji pere. 
LEV.17.5	Ŋey Joisiraili jowokeli cowirok pajo m'oyido jomiyo i sa kam'othangere, to jomiyo Rwoth, bongi jacway ri Were i wi migam i dhiot ma Wema ma romo, to jomiyo paka mic ma siem ri Rwoth. 
LEV.17.6	Jacway ri Were i wi migam lakiro remo kwoŋ migam pa Rwoth manitie i dhiot ma Wema ma romo, to jowaŋo bor ri ŋwece kur mamit ri Rwoth. 
LEV.17.7	Aka ŋey jokiri jowomiy cowirok pajo ri jwogi diegi, ma jokocere gine. Me wobedi cik rijo cil gi cil i luse pajo je. 
LEV.17.8	Aka wac rijo kendo ni: Nyatoro moro je ma ot pa Isiraili kosa jokicar ma jobedo i dier jo m'omiy mic awaŋa kosa cowirok, 
LEV.17.9	to weyo ma k'okelo i dhiot ma Wema ma romo, miyo paka cowirok ri Rwoth, lapokere woko kwoŋ ji pere.
LEV.17.10	Ka nyatoro moro je ma ot pa Isiraili kosa jokicar ma jobedo i dier jo ocamo remo moro je, alacomo waŋan kwoŋ ŋato m'ocami remo, t'apoko go woko kwoŋ ji pere. 
LEV.17.11	Rupiri kwo ma del nitie i remo; aka atieko miyo go riwin ma timo cowirok ma cwako reco ri kwo mewin i wi migam; kole paka kwo, obedo remo ama timo cowirok ma cwako reco. 
LEV.17.12	Riameno atieko waco ri Joisiraili: Ongoye dhano kwoŋ win ma wocam remo, kosa jakicar moro je ma bedo i dier win ma wocam remo. 
LEV.17.13	Aka nyatoro moro je kwoŋ Joisiraili, kosa jokicar ma jobedo i dier jo, ma jadwar m'oneki ogwaŋ kosa winyo m'icamo, lakonjo woko remo mere to umo gi lowo.
LEV.17.14	Rupiri kwo pa cwec moro je, nitie i remo mere; riameno atieko waco ri Joisiraili ni: Jokiripi camo remo cwec moro je, rupiri kwo pa kisi cwec obedo remo mere; ŋat'ocami lapokere woko kwoŋ ji pere. 
LEV.17.15	Dhano moro je, jopiny kosa jokicar, m'ocami gima won otho kende kosa gim'ogwaŋe mager joneko, ripo lwoko nangin pere, to lwokere gi pi, aka go labedo makoc tundo othieno; nyaka to lony. 
LEV.17.16	To ka go k'olwoko jo, kosa k'olwokere, go latiŋo reco pere.
LEV.18.1	Rwoth oluwo gi Musa ka waco ama: 
LEV.18.2	Luw gi Joisiraili aka iwaci rijo ni: An abedo Rwoth Were mewin. 
LEV.18.3	Wikiri witim paka ji ma piny Misir kama cango wibed'iye jotimo, aka wikiri witim paka ji ma Kanan jotimo, kam'ater'iye win. Wikiri wiluw cik pajo. 
LEV.18.4	Kur win or paran kodi luwo cik paran, wiwoth i jo: An abedo Rwoth Were mewin. 
LEV.18.5	Wikuri cik paran kodi or paran; ka witimo ameno, wilakwo: An abedo Rwoth.
LEV.18.6	Wongoye moro kwoŋ win ma wocore bongi wat pere yawo kinyoro pere. An abedo Rwoth. 
LEV.18.7	Ikir'iyaw kinyoro pa benin, kosa kinyoro pa yokin; go obedo yokin, ikir'inindi gi go. 
LEV.18.8	Ikir'iyaw kinyoro pa cipa benin; meno obedo kinyoro pa benin. 
LEV.18.9	Ikir'iyaw kinyoro pa nyamin in, nyar benin kosa nyar yokin, obedi ni onywol peco kosa wiloka. 
LEV.18.10	Ikir'iyaw kinyoro pa nyakwarin mapa wodin kosa mapa nyarin, rupiri kinyoro pajo obedo kinyoro perin won. 
LEV.18.11	Ikir'iyaw kinyoro pa nyar benin, meno obedo nyamin in, ma benin am'onywolo. 
LEV.18.12	Ikir'iyaw kinyoro pa wayin, go obedo wat pa benin macegin. 
LEV.18.13	Ikir'iyaw kinyoro pa nyamin yokin, rupiri go obedo wat pa yokin macegin. 
LEV.18.14	Ikir'iyaw kinyoro p'omin benin, ikir'icore bongi cege, go obedo wayin. 
LEV.18.15	Ikir'iyaw kinyoro pa ciwodin, go obedo cipa wodin; ikir'inindi gi go. 
LEV.18.16	Ikir'iyaw kinyoro pa cipa omin in; meno bedo kinyoro p'omin in. 
LEV.18.17	Ikir'iyaw kinyoro pa dhako gi nyare je; aka ikir'inywom nyakware mapa wode kosa nyakware mapa nyare; jobedo wat pere macegin; meno bedo kidakana. 
LEV.18.18	Ikir'inywom nyamin dhako perin, bedo nyek nyamin, yawo kinyoro pere kafodi nyamin go kwo.
LEV.18.20	Ikir'inindi gi cipa wat perin, t'iloko kwo perin makoc gi go. 
LEV.18.21	Ikir'imiy nyathi perin kad'acel paka cowirok ri were Molek, aka wikiri wikoci nyingi Were mewin: An abedo Rwoth. 
LEV.18.22	Ikir'inindi gi jacwo nyawotin paka gi dhako; obedo mienirok. 
LEV.18.23	Ikir'inindi g'ogwaŋ moro je t'iloko kwo perin makoc gine, aka dhako moro bende wokiri womiy kwo pere ri ogwaŋ nindo gine; obedo nywowirok.
LEV.18.24	Wikiri wilokere makoc i gimoro je kwoŋ me, rupiri i tim me je nonin m'acegin riemo woko ruwaŋ win jotieko kocere gine. 
LEV.18.25	Ameno lowo olokere makoc; t'amiyo go gir'acula ro reco mere, aka piny oŋoko woko ji ma jobed'iye. 
LEV.18.26	Riameno wiripo kuro cik kodi or paran aka wikiri witim gigipiny ma mienirok me kad'acel, obedi japiny kosa jakicar ma bedo i dier win 
LEV.18.27	(kole ji ma jotelo bedo riwin i lowo no jotimo gimienirok me je, to joloko lowo makoc) 
LEV.18.28	ka k'obedo ameno, piny laŋoko win woko ro koco go, paka oŋoko woko nonin ma jopen bed'iye riwin. 
LEV.18.29	Rupiri ŋat'otim kad'acel kwoŋ gimienirok me, lapokere woko kwoŋ ji pere. 
LEV.18.30	Riameno kur win cik ma wikitimo kad'acel kwoŋ kula ma mienirok me m'otimi mafodi win, aka wikiri wikocere gi jo: An abedo Rwoth Were mewin.
LEV.19.1	Rwoth oluwo gi Musa ka waco ama: 
LEV.19.2	Luw gi lwak pa Joisiraili aka iwaci rijo ni: Bedi win maleŋ rupiri An Rwoth Were mewin aleŋ. 
LEV.19.3	Kisi dhano wolwor min kodi bamere, aka wikuri sabato: An abedo Rwoth Were mewin. 
LEV.19.4	Wikiri wiwire lamo werin ma bukony, aka wikiri witim cal ma nyweny m'oleny: An abedo Rwoth Were mewin.
LEV.19.5	K'itimo cowirok ma mic ma siem ri Rwoth, iripo timo i nger ma miyo go nyalo jolo. 
LEV.19.6	Iripo camo i ndelo no won ma imiy'iye kosa yawere mere; aka m'odoŋ je tundo i ndelo mar'adek wowaŋ gi mac. 
LEV.19.7	Ka ocam adieri i ndelo mar'adek, obedo mienirok, aka k'ojol. 
LEV.19.8	Aka joma jocam je, jolatiŋo reco kwoŋ jo, kwoŋbedo jotieko koco gimaleŋ ri Rwoth, aka nger ŋato iripo poko woko kwoŋ ji pere.
LEV.19.10	Ikir'ifoni olemo ma ndelo vini perin je, kosa icoki olemo m'ooy i ndelo vini perin; weyi ri jocandi kodi jopath: An abedo Rwoth Were mewin.
LEV.19.12	Ikir'ikwoŋere nono gi nyingan, koco nyingi Were mewin: An abedo Rwoth.
LEV.19.14	Ikir'ilam ŋata ithe otho kosa ikethi gimoro yuwaŋ ŋata waŋ'otho; Iripo lworo Were mewin: An abedo Rwoth.
LEV.19.16	Ikir'iwothi ariwa luwo pokopoko i dier ji perin, aka Ikir'ilim kwoŋ remo pa nyawoti win: An abedo Rwoth.
LEV.19.18	Ikir'iculi kwor kosa imaki ŋonge kwoŋ nyithindho pa joger perin, to mar nyawotin paka in won imare. An abedo Rwoth.
LEV.19.20	Ka jacwo moro onindo gi dhako ma ŋeca, m'oyido oyikere poro gi ŋatiman, to fodi k'omiy cul rigo kosa ogony go, worangi tiende. Wokiri woneki jo, rupiri oyido fodi k'ogony go. 
LEV.19.21	Jacwo no ripo kelo mic ma cul ri Rwoth, i dhiot ma Wema ma romo, wod rombo paka mic ma cul. 
LEV.19.22	Aka jacway ri Were i wi migam latimo cowirok ma cwako reco rigo gi wod rombo ma mic ma cul ruwaŋ Rwoth ri reco pere m'otimo; aka ilacwako rigo.
LEV.19.23	Ka winotundi i piny ma Kanan to wifuro yen ma cemo m'opokere, witer olemo pajo paka gima kicam. Ma oro adek, labedo gima kicam riwin, kiripi camo. 
LEV.19.24	I oro mar'aŋwen ranyak pajo je wokethi gicen ma forok i Rwoth. 
LEV.19.25	To i oro mar'abic, winyalo camo olemo pajo, ŋey ranyak pa womedere ri rin: An abedo Rwoth Were mewin.
LEV.19.27	Wikiri wiliel yer ma thengi wiwin kosa withum ye tik win. 
LEV.19.28	Wikiri wigwer delkwoŋ win ka wiywako jom'otho kosa wikethi cal moro je kwoŋ win: An abedo Rwoth.
LEV.19.30	Wikuri sabato paran to wiworo Kabedo Maleŋ: An abedo Rwoth.
LEV.19.32	Iripo cungo ruwaŋ ŋat'otwi lwar, iripo woro ŋat'otegino. Iripo lworo Were perin: An abedo Rwoth.
LEV.19.34	Jakicar ma bedo gi win wobedi rin pa japiny i dier win; wimar jakicar paka wiwegi wimare, rupiri oyido wibende wibedo jokicar i piny ma Misir; An abedo Rwoth Were mewin.
LEV.19.36	Wiripo bedo gi kilo m'otire, latir m'otire, gi rapim m'otire: An abedo Rwoth Were mewin m'owodho win wok i piny ma Misir. 
LEV.19.37	Wikuri cik paran kodi or paran je, aka witim jo: An abedo Rwoth.
LEV.20.1	Rwoth oluwo gi Musa ka waco ama: 
LEV.20.2	Waci ri Joisiraili je ni dhano moro je kwoŋ Joisiraili, kosa kwoŋ jokicar ma jobedo i Isiraili m'omiy acel kwoŋ nyithindho pere ri were Molek iripo neko adieri. Jopiny jowocadhi go gi telin. 
LEV.20.3	An won gipi alacomo waŋan kwoŋ ŋato, t'apoko go woko kwoŋ ji pere, kwoŋbedo go omiyo acel kwoŋ nyithindho pere ri were Molek, koco kabedo paran kodi nyingan maleŋ. 
LEV.20.4	Aka ka jopiny joumo waŋ gin kwoŋ ŋato adieri, ma go omiyo acel kwoŋ nyithindho pere ri Molek, to jobedo ma jok'oneko go, 
LEV.20.5	nyaka t'acomo waŋan kwoŋ ŋato gi kwoŋ peco pere t'akedho jo woko kwoŋ dier ji pajo, go kodi jono je ma joluw go i tim pere ma kidakana ma jolamo gine Molek. 
LEV.20.6	Aka ŋat'okidhi rango rieko wok bongi jwogi pa jom'otho, kodi joma jonitie gi ndijo ma ŋeyo gim'opanere, alacomo waŋan kwoŋ ŋato t'apoko go kwoŋ ji pere. 
LEV.20.7	Riameno lokere win maleŋ, aka wibedi maleŋ; rupiri An abedo Rwoth Were mewin. 
LEV.20.8	Kur win cik paran aka witim jo: An abedo Rwoth, m'oketho win gicen. 
LEV.20.9	Ka dhano moro je olamo bamere kosa min iripo neko go adieri, go otieko lamo bamere kosa min, aka won okelo tho pere.
LEV.20.11	Jacwo m'onindi gi cipa bamere, meno oyawo kinyoro pa bamere, joje iripo neko jo adieri, remo pajo doŋ i wi jo. 
LEV.20.12	Ka jacwo moro onindo gi ciwode, iripo neko joje adieri; jokelo luswa aka remo pajo doŋ i wi jo. 
LEV.20.13	Ka jacwo onindo gi jacwo nyawote paka nindo gi dhako, meno jotieko timo gimienirok madwoŋ, joje iripo neko jo adieri, aka remo pajo ladoŋ i wi jo. 
LEV.20.14	Ka jacwo moro onywomo dhako kodi nyare je, meno obedo kidakana, wowaŋ jo gi mac, jalo kodi mon ario no je ŋey wongoye kidakana moro je i dier win. 
LEV.20.15	Ka jacwo moro onindo gi ogwaŋ, iripo neko go adieri, to wineko ogwaŋ no bende. 
LEV.20.16	Ka dhako moro ocore bongi ogwaŋ nindo gine, iripo neko adieri dhako no, kodi ogwaŋ; aka remo pajo doŋ i wi jo.
LEV.20.18	Ka jacwo moro onindo gi dhako ma ruko dwe, to yawo kinyoro pere, go otieko thango cwer remo pere aka dheno bende otieko thango cwer remo pere; joje wopok jo woko kwoŋ ji pajo. 
LEV.20.19	Ikir'inindi gi nyamin yokin kosa wayin, rupiri meno rom gi thango wat perin won; iripo miyin gir'acula. 
LEV.20.20	Ka jacwo moro onindo gi cipa ner mere, meno go otieko neno kinyoro pa ner mere; iripo miyo jo gir'acula; jolatho ma jok'onywol. 
LEV.20.21	Ka jacwo moro onywomo cip'omin, meno bedo gikoco, go otieko neno kinyoro p'omin; jok'onywol.
LEV.20.22	Kur win cik kodi or paran je, aka witim jo, ŋey lowo m'ater'iye win bed'iye wokiri woŋoki win woko. 
LEV.20.23	Wikiri wiluw kula pa nono m'ariemo woko ruwaŋ win; kole jotimo gigipiny me je, t'adak jo. 
LEV.20.24	Aka awaco riwin ni: Wilalunjo lowo pajo, alamiyo win wobedi mewin, lowo ma mol gi cak kodi mo kic. An abedo Rwoth Were mewin; atieko ketho win gicen kwoŋ nonin man. 
LEV.20.25	Onyo riameno wiripo poko i dier ogwaŋ m'olony kodi makoc, kodi i dier winyo makoc kodi m'olony; wikiri wikel mienirok kwoŋ win g'ogwaŋ kosa winyo kosa cwec moro ma lak piny, m'atieko ketho gicen riwin paka koc. 
LEV.20.26	Wiripo bedo maleŋ ran; rupiri an Rwoth aleŋ, aka atieko ketho win gicen kwoŋ ji man bedo aparan.
LEV.20.27	Jacwo kosa dhako moro m'oluw gi jwogi pa jom'otho kosa obedi gi ndijo ma ŋeyo gim'opanere iripo neko adieri; wocadhi jo gi telin, aka remo pajo ladoŋ i wi jo.
LEV.21.1	Rwoth owaco ri Musa: “Luw gi jocway ri Were i wi migam, wot Aron aka iwaci rijo ni wongoye moro kwoŋ jo ma wokocere ri jom'otho i dier wade pere. 
LEV.21.2	To kende ri wat pere macegin, paka min, bamere, wode, nyare, omin, 
LEV.21.3	kosa ri nyamin mambula macegin gine kwoŋbedo go fodi k'onywomere; ro go jacway ri Were i wi migam nyalo kocere. 
LEV.21.4	To go wokiri wokocere, paka go obedo jatel i dier wade pere, ma koco go. 
LEV.21.5	Jokiripi cido wi jo, kosa lielo thengi ye tik jo, kosa gwerok i delkwoŋ jo. 
LEV.21.6	Joripo bedo maleŋ ri Were pajo, aka jokiri jowokoci nyingi Were pajo; rupiri jomiyo mic pa Rwoth, m'iwaŋo gi mac, kodi mugat pa Were pajo; riameno joripo bedo maleŋ. 
LEV.21.7	Jokiripi nywomo malaya, kosa dhako m'otiek nindo gine; kosa dhako m'oeye kwoŋ cwore; kole go leŋ ri Were pere. 
LEV.21.8	Aka witer go paka ŋataleŋ, rupiri go miyo cemo pa Were mewin; go wobedi maleŋ riwin; rupiri An Rwoth, ŋata loko win maleŋ, aleŋ. 
LEV.21.9	Aka nyar jacway ri Were i wi migam, ka go okocere gi kidakana, meno koco bamere bende, wowaŋ go gi mac.”
LEV.21.10	“Jadwoŋ pa jocway ri Were i wi migam kwoŋ wutmin go, m'okonji i wiye mo ma wir, aka ruko law pa jacway ri Were i wi migam kiripi weyo ma k'oboyo wiye, kosa yeco nangin pere. 
LEV.21.11	Wokiri wodonji kama nitie iye delkwoŋ ŋat'otho, kosa wokocere, ri bamere, kosa min, 
LEV.21.12	go kiripi wok i Kabedo Maleŋ, kosa koco Kabedo Maleŋ pa Were pere; rupiri leŋo ma mo ma wir pa Were pere nitie kwoŋe. An abedo Rwoth. 
LEV.21.13	Go ripo nywomo nyako mambula. 
LEV.21.14	Citho, kosa dhako m'oeye, kosa dhako m'otiek nindo gine, kosa malaya, jome go kiripi nywomo; to go ripo nywomo dhako mambula wok i nono pere won, 
LEV.21.15	ŋey wokiri wokoc nyithindho pere i dier ji pere; rupiri An abedo Rwoth ma loko go maleŋ.”
LEV.21.16	Rwoth oluwo gi Musa ka waco ama: 
LEV.21.17	“Luw gi Aron aka i wac rigo ni: Wongoye jacwo kwoŋ nyikwayin i luse pajo gibe manitie gi ŋolo ma wocore cegin miyo cemo pa Were pere. 
LEV.21.18	Kole ongoye ŋat'oŋol ma ripo core cegin, jacwo ma waŋ'otho kosa m'oŋol, kosa ŋata ume oban kosa ma tiende orwombere, 
LEV.21.19	kosa jacwo ma tiende kosa cinge otur, 
LEV.21.20	kosa ŋata kore oŋol, kosa ŋat'otwil, kosa ŋata nitie g'ongula i waŋe kosa ŋata two gwenyo kosa kasengo kosa ŋata lur; 
LEV.21.21	wongoye jacwo m'oŋol kwoŋ nyikway Aron jacway ri Were i wi migam ma wocore cegin miyo mic pa Rwoth m'iwaŋo gi mac; go nitie gi ŋolo, aka kiripi core cegin miyo cemo pa Were pere. 
LEV.21.22	Go nyalo camo cemo pa Were pere, maleŋ loyo, wok i gigipiny maleŋ. 
LEV.21.23	To go wokiri wocore cegin gi nanga m'oliero kosa wocore cegin gi migam, kwoŋbedo go nitie gi ŋolo, ŋey go wokiri wokoc Kabedo Maleŋ paran; kole An abedo Rwoth ma loko jo maleŋ.” 
LEV.21.24	Musa owaco ri Aron kodi wote kanyacel gi Joisiraili je.
LEV.22.1	Rwoth oluwo gi Musa ka waco ni: 
LEV.22.2	Waci ri Aron kodi wote jowogwokere kwoŋ gigipiny maleŋ pa Joisiraili, ma jomiyan, ŋey jokiri jowokoci nyingan maleŋ. An abedo Rwoth. 
LEV.22.3	Waci rijo ni, “I luse pajo je jacwo m'ocore cegin gi gigipiny maleŋ, ma Joisiraili jomiyo Rwoth, kareno go koc, ŋato ilakwanyo woko ruwaŋan: An abedo Rwoth.”
LEV.22.4	“Wongoye jacwo m'obedo nyakwar Aron ma two dhowo kosa ma cwero tuti ma wocam gigipiny maleŋ cuka go lony. Ŋat'ogey gimoro je makoc m'otho kosa jacwo m'ojayo kwoŋe; 
LEV.22.5	kosa ŋat'ogey gima lak manyalo koco go kosa dhano manyalo miyo go bedo makoc, koco moro je ma go obedi gine, 
LEV.22.6	dhano m'ogey nger gino labedo makoc tundo othieno aka k'ocami gigipiny maleŋ kwanyowoko k'otieko lwoko delkwoŋe gi pi. 
LEV.22.7	Ka waŋceŋ otieko podho labedo m'olony; rumacen mere go nyaka nyalo camo gigipiny maleŋ, kwoŋbedo meno obedo cemo pere. 
LEV.22.8	Gima won otho kosa m'ogwaŋe am'oneko, go kiripi camo, koco kwo pere gine: An abedo Rwoth.”
LEV.22.9	“Onyo riameno joripo kuro cik paran, kosa jolabedo gi reco, to jotho, ka jokoc. An abedo Rwoth, aketho jo gicen paka jomaleŋ.”
LEV.22.10	“Jakicar kiripi camo gimaleŋ. Japath ma bedo gi jacway ri Were i wi migam kosa ŋeca ma go opangisa jokiripi camo gimaleŋ. 
LEV.22.11	To ka jacway ri Were i wi migam onyewo ŋeca paka lim pere gi pesa, ŋeca no nyalo camo; kodi jono je ma jonywole i ot pere bende jonyalo camo cemo pere. 
LEV.22.12	Ka nyar jacway ri Were i wi migam onywomere gi jakicar go kiripi camo mic ma gigipiny maleŋ. 
LEV.22.13	To nyar jacway ri Were i wi migam m'obedo citho kosa oeye pa cwore, kosa ma k'onywol, to gik i ot pa bamere, paka munyo fodi soye, go nyalo camo cemo pa bamere, kucel wongoye jakicar moro ma wocam. 
LEV.22.14	Aka ka jacwo moro ocam gimaleŋ ma k'ogendera, go ripo culo acel wiy abic mere kwoŋe, to miyo jacway ri Were i wi migam gimaleŋ. 
LEV.22.15	Jocway ri Were i wi migam jokiripi koco gigipiny maleŋ pa Joisiraili, ma jomiyo Rwoth, 
LEV.22.16	lamiyo jo jowotimi banja ma mito mic ma culo banja, ka jocam gigipiny pajo maleŋ; kole An abedo Rwoth, aketho jo gicen paka jomaleŋ.”
LEV.22.17	Rwoth oluwo gi Musa ka waco ni: 
LEV.22.18	“Luw gi Aron gi wote kodi ji je ma Isiraili; k'acel kwoŋ Joisiraili kosa jokicar ma jobedo i dier Joisiraili okeli mic pere, obedi mic ma go ociko kosa mic ma go won oyere kelo m'imiyo Rwoth paka mic awaŋa, 
LEV.22.19	go won ripo miyo, ma jacwo m'ongoye gi ŋolo, ma dhiaŋ kosa rombo kosa diel. 
LEV.22.20	Wikiri wimiy gimoro je manitie gi ŋolo, rupiri kilajolo rin. 
LEV.22.21	Aka ka ŋatimoro otimo cowirok ma siem ri Rwoth, ma culo cikirok pere kosa mic ma go won omiyo, wok kwoŋ dhok kosa mwendi, ripo bedo m'otire, ŋey wojol, m'ongoye gi ŋolo kwoŋe. 
LEV.22.22	Gimoro ma waŋ'otho, kosa m'omiy litho, kosa m'okol, kosa ma tuti cwer kwoŋe kosa ma two gwenyo kosa kasengo, wikiri wimiy Rwoth kosa wikethi wiwaŋ i wi migam paka mic awaŋa ri Rwoth. 
LEV.22.23	Merikwa kosa wod rombo ma tiende orwombere, winyalo miyo ri mic ma in won iyeyo miyo; to kilajolo ri mic m'iciko. 
LEV.22.24	Ogwaŋ moro je m'oŋidhi nyangil mande kosa m'oŋiny kosa oyec kosa otoŋ, wikiri wimiy Rwoth; wikiri witim nger gino i piny mewin. 
LEV.22.25	Ikir'ijol nger ogwaŋe no wok i cingi jokicar ma miyo paka cemo ri Were perin; kwoŋbedo okol jo, aka jonitie gi ŋolo kwoŋ jo, kilajolo jo riwin.”
LEV.22.26	Rwoth oluwo gi Musa ka waco ni: 
LEV.22.27	“K'onywol nyathi rwath kosa wod rombo kosa nyathi diel, wobedi ma ndelo abirio gi min, aka wok i ndelo mar'aboro kadho malo, ilajolo paka mic awaŋa ri Rwoth. 
LEV.22.28	Aka k'obedi min dhiaŋ kosa min rombo, wikiripi thumo kanyacel gi nyathi mere i ndelo acel. 
LEV.22.29	Ka witimo cowirok ma foyo Rwoth, wiripo miyo i nger ma lamiyo wojol riwin. 
LEV.22.30	Wocam gi ndelo no won; wikiri wiwey moro je wodoŋ tundo odikin: An abedo Rwoth.”
LEV.22.31	“Wiripo kuro or paran to witimo jo. An abedo Rwoth. 
LEV.22.32	Wikiri wikoci nyingan maleŋ, aka alanyutho leŋo paran i dier Joisiraili: An abedo Rwoth, aketho win gicen paka jomaleŋ, 
LEV.22.33	An, m'awodho win wok i piny ma Misir, bedo Were mewin: An abedo Rwoth.”
LEV.23.1	Rwoth oluwo gi Musa ka waco ama: 
LEV.23.2	Luw gi Joisiraili iwaci rijo ni: Kwoŋ kalimin pa Rwoth ma wiripo tuco paka cokirok maleŋ, me ama jobedo kalimin paran.
LEV.23.4	Me kalimin pa Rwoth, cokirok maleŋ, ma wiripo timo i hongo mere m'oyik. 
LEV.23.5	I dwe marapena, k'apar g'aŋwen ma dwe, othieno, obedo kalima ma kadho ri Rwoth. 
LEV.23.6	K'apar g'abic ma dwe acel no won obedo kalima ma mugat ma buthow ri Rwoth; ma ndelo abirio wilacamo mugat ma buthow. 
LEV.23.7	I ndelo marapena wibedi gi cokirok maleŋ; wikiri witim tic mewin ma kisi ndelo. 
LEV.23.8	Ma ndelo abirio wikel cowirok awaŋa pa Rwoth. I ndelo mar'abirio cokirok maleŋ wobedi; wikiri witim tic mewin ma kisi ndelo.
LEV.23.9	Rwoth oluwo gi Musa ka waco ama: 
LEV.23.10	Luw gi Joisiraili aka iwaci rijo ni: Ka widonjo i piny m'acegin miyo win to wikeco olemo mere, wiripo kelo withi olemo marapena ma keco mewin ri jacway ri Were i wi migam. 
LEV.23.11	Go latiŋo malo withi olemo no ruwaŋ Rwoth, ŋey wonyali jolo rin; i ndelo ma luwo sabato jacway ri Were i wi migam wotiŋ malo. 
LEV.23.12	I ndelo ma witiŋ'iye withi olemo, wimiy wod rombo ma jaoro acel, m'ongoye gi ŋolo, paka mic awaŋa ri Rwoth. 
LEV.23.13	Aka mic ma cemo manyinge wobedi kilo ario ma moko m'onuŋere m'onywow gi mo oliv, mic awaŋa ma ŋwece kur mamit ri Rwoth, aka mic ma vini m'ilamiyo gine wobedi lita acel ma vini. 
LEV.23.14	Wikiripi camo mugat kosa ŋano m'obul kosa ranyak ma nyaka okec cuka ndelo no won, cuka winotiek kelo mic pa Were mewin. Obedo cik ma cil gi cil i luse mewin je, kama winobed'iye je.
LEV.23.16	Wikwan cuka tundo i ndelo ma luwo sabato mar'abirio, ndelo piero abic; nyaka to wikelo mic ma cemo manyinge manyen ri Rwoth. 
LEV.23.17	Wikel wok kama wibed'iye muma mugat ario paka mic atiŋa malo, kisi muma acel wobedi ario ma wi apar ma kilo; jowobedi ma moko m'oyer, m'obak gi thow, paka olemo marapena ri Rwoth. 
LEV.23.18	Wikel gi mugat no wot rombo abirio ma jo oro acel ma jongoye gi ŋolo, rwath acel, gi wot rombo ario; jolabedo mic awaŋa ri Rwoth, kanyacel gi mic pajo ma cemo kodi mic pajo amadha, mic awaŋa ma ŋwece kur mamit ri Rwoth. 
LEV.23.19	Wimiy bende wod diel acel ri mic ma cwako reco, gi wot rombo ario ma jo oro acel paka cowirok ma mic ma siem. 
LEV.23.20	Jacway ri Were i wi migam latiŋo jo malo gi mugat mar'olemo marapena paka mic atiŋa malo ruwaŋ Rwoth, kanyacel gi nyithindhi rombo ma wote ario; jolabedo maleŋ ri Rwoth ri jacway ri Were i wi migam. 
LEV.23.21	I ndelo acel no won wiripo tuco; wiripo bedo gi cokirok maleŋ aka wikiripi timo tic mewin ma kisi ndelo. Me obedo cik ma cil gi cil kamoro je ma winobed'iye i luse mewin je.
LEV.23.23	Rwoth oluwo gi Musa ka waco ama: 
LEV.23.24	Luw gi Joisiraili, k'iwaco ama: I dwe mar'abirio, i ndelo marapena ma dwe, wobedi ndelo ma sabato, ma wopoy cokirok maleŋ gi kudho gwarin. 
LEV.23.25	Wikiri witim tic moro je ma kisi ndelo; to wikel mic awaŋa ri Rwoth.
LEV.23.27	Pama, k'apar i dwe mar'abirio me obedo ndelo ma cwako reco; wobedi cokirok maleŋ riwin; wilamiyo adundo mewin litho; aka wikel mic awaŋa ri Rwoth. 
LEV.23.28	Wikiri witim tic moro je i ndelo no gipi; rupiri obedo ndelo ma cwako reco, ma timo cowirok ma cwako reco mewin ruwaŋ Rwoth Were mewin. 
LEV.23.29	Ŋata won k'ofonjere thwono kwo pere gimoro i hongo ma ndelo no gipi wopok go kwoŋ ji pere. 
LEV.23.30	Aka ŋatimoro je m'otimi tic moro je i ndelo no gipi, nger ŋato alareyo go woko i dier ji paran. 
LEV.23.31	Wikiri witim tic moro je: Me obedo cik ma cil gi cil i luse mewin je kamoro je ma winobed'iye. 
LEV.23.32	Wobedi riwin sabato ma ywomirok kicutho, wimiy adundo mewin litho; aka k'abuŋwen ma dwe no othieno, wok othieno tundo othieno wikuri sabato.
LEV.23.34	Luw gi Joisiraili, k'iwaco ama: K'apar g'abic ma dwe mar'abirio, labedo kalima ma kayindi, ma ndelo abirio ri Rwoth. 
LEV.23.35	I ndelo marapena labedo cokirok maleŋ; wikiri witim tic mewin ma kisi ndelo. 
LEV.23.36	Ma ndelo abirio wikel ri Rwoth mic awaŋa; i ndelo mar'aboro wikuri cokirok maleŋ aka wikel mic awaŋa ri Rwoth; obedo cokirok maleŋ; wikiri witim tic mewin ma kisi ndelo.
LEV.23.37	Me jobedo kalimin pa Rwoth, ma wiripo timo paka hongo ma cokirok maleŋ, ka wimiyo Rwoth mic m'owaŋ gi mac, mic awaŋa, mic ma cemo manyinge, cowirok kodi mic ma vini, kisi moro i ndelo pere ma ripo; 
LEV.23.38	medo i wi sabato pa Rwoth, kanyacel gi mic mewin, gi mic mewin ma wiciko miyo, gi mic mewin je ma wiwegi wiyeyo miyo, ma wimiyo Rwoth.
LEV.23.39	Onyo, k'apar g'abic ma dwe mar'abirio, ka witieko coko olemo ma lowo, wikuri kalima pa Rwoth, ma lacowo ndelo abirio; i ndelo marapena labedo sabato, kodi i ndelo mar'aboro. 
LEV.23.40	I ndelo no wikwany olemo maber loyo ma yen, jangi yen thith, jangi yen ma joboke kweth, kodi ma twi i thengi pi, aka wifore ruwaŋ Rwoth Were mewin ma ndelo abirio. 
LEV.23.41	Wikuri paka kalima ri Rwoth ma ndelo abirio kisi oro; wikuri go i dwe mar'abirio paka cik cil gi cil i luse mewin je; wiripo timo i dwe mar'abirio. 
LEV.23.42	Wilabedo i kayindi ma ndelo abirio; Joisiraili je joripo bedo i kayindi; 
LEV.23.43	aka ŋey luse mewin jowonyal ŋeyo nike amiyo Joisiraili bedo i kayindi munyo awodho jo wok i piny Misir: An abedo Rwoth Were mewin.
LEV.23.44	Aka Musa owaco ri Joisiraili kalimin pa Rwoth m'oyikere.
LEV.24.1	Rwoth oluwo gi Musa ka waco ni: 
LEV.24.2	Miy Joisiraili or ŋey jowokeli rin mo mangil ma yath oliv ri talin, ma lielo talin ma jokitho. 
LEV.24.3	Aron wokethi malo i wi Wema ma romo, woko ma nanga m'oliero ruwaŋ Kakan ma Cikirok, woliel wok othieno tundo odikin ruwaŋ Rwoth makitho; aka wobedi cik ma cil gi cil i luse mewin je. 
LEV.24.4	Go laketho talin i wi raŋaw talin ma zahabu macil ruwaŋ Rwoth makitho.
LEV.24.6	Ikethi jo i bol ario, aucel i kisi bol, i wi meza ma zahabu macil ruwaŋ Rwoth. 
LEV.24.7	Ikethi buban macil i kisi bol acel, wobedi paka mic i kawaŋ mugat, paka mic awaŋa ri Rwoth. 
LEV.24.8	Kisi ndelo ma sabato Aron lacano jo ruwaŋ Rwoth hongo je paka miyirok pa Joisiraili, paka cikirok ma cil gi cil. 
LEV.24.9	Jolabedo ri Aron kodi nyikwaye, ma jolacamo jo i Kabedo Maleŋ, rupiri jobedo adec maleŋ loyo rigo wok mic awaŋa ri Rwoth, ma cil gi cil.
LEV.24.10	Jal moro ma min oyido obedo Jaisiraili aka bamere oyido obedo Jamisir ofudhere i dier Joisiraili; to cako gorok gi Jaisiraili moro i kambi. 
LEV.24.11	Okewo pa Joisiraili oluwere kicar kwoŋ Were kalamo Were. To jokelo go bongi Musa, aka nyingi min oyido Selomith, nyar Dibiri, janono pa Dan. 
LEV.24.12	Okethi go i twec, cuka Rwoth oyawo rijo paro pere.
LEV.24.13	Rwoth oluwo gi Musa ka waco ama: 
LEV.24.14	Woth woko jaluwirok kicar kwoŋ Were no woko ma kambi; aka weyi jono je ma jowinjo munyo lamere jowokethi cingi gin i wiye, aka weyi cokirok gibe jowocadhi go gi telin. 
LEV.24.15	Aka luw gi Joisiraili, i wac rijo ni: Nyatoro moro je m'olam Were latiŋo reco pere. 
LEV.24.16	Ŋat'oluwere kicar kwoŋ nyingi Rwoth, latho adieri, cokirok gibe lacadho go gi telin adieri. Jokicar kanyacel gi jopiny, ka joluwere kicar i nyingi Rwoth, ibino neko go. 
LEV.24.17	Nyatoro moro je m'oneki dhano, ilaneko go adieri. 
LEV.24.18	Nyatoro moro je m'oneki ogwaŋ ripo culo, kwo ri kwo. 
LEV.24.19	Nyatoro moro je m'omiy nyawote ŋolo, paka go otimo bende wotim rigo nger no. 
LEV.24.20	K'oturo coko, wotur coko pere bende, k'ofudho waŋ dhano, wofudhi waŋe bende, k'omuko lak dhano, womuki lake bende, nger ŋolo ma go omiyo nyawote, ama bende womiy go. 
LEV.24.21	Nyatoro moro m'oneki ogwaŋ ripo culo; to nyatoro m'oneki dhano, iripo neko. 
LEV.24.22	Wibedi gi cik acel ri jakicar kodi ri japiny: Kole An abedo Rwoth Were mewin. 
LEV.24.23	Musa oluwo ameno ri Joisiraili; to jowodho woko jaluwirok kicar kwoŋ nyingi Were woko ma kambi, to jocadho go gi telin cuka otho. Ji ma Isiraili jotimo paka Rwoth oyido owodho or ri Musa.
LEV.25.2	Luw gi Joisiraili aka iwaci rijo ni: Ka widonjo i lowo m'amiyo win, lowo no ripo kuro sabato pa Rwoth. 
LEV.25.3	Ma oro aucel wicwoy, aka ma oro aucel wilwer yen vini mewin, to wicoko olemo; 
LEV.25.4	to i oro mar'abirio labedo sabato ma ywomirok adieri ri lowo, sabato ri Rwoth: Wikiri wicwoy kosa wilwer yen vini mewin. 
LEV.25.5	Wikiri wikec gim'onyak rumacen ma keco mewin kosa wicoki olemo ma yath vini ma wikilwero; labedo oro ma ywomirok adieri ri lowo. 
LEV.25.6	Winyalo camo gim'onyak i lowo i hongo ma sabato mere; win, ŋecin mewin ma cwo kodi ma mon, jotic mewin ma wipangisa kodi jokicar ma jobedo gi win, 
LEV.25.7	ri ogwaŋe mewin bende, kodi ogwaŋe madudi i lowo mewin, gima lowo onyak je labedo cemo.
LEV.25.8	Wilakwano sabiti abirio gicen ma oro, abirio dibirio, ŋey hongo ma sabato abirio ma oro no je wobedi riwin oro piero aŋwen g'abuŋwen. 
LEV.25.9	Aka wilakudho gwara malo; i ndelo mar'apar ma dwe mar'abirio, i ndelo ma cwako reco; wilakudho gwara i lowo mewin je paka rom. 
LEV.25.10	Aka wilaketho gicen paka gimaleŋ oro ma piero abic aka wobedi thwolo i lowo paka rom ri ji ma jobed'iye je. Labedo oro ma piero abic riwin: Aka kisi dhano kwoŋ win, lagik i lim pere kodi thugin. 
LEV.25.11	Meno obedo oro ma piero abic riwin: Wikiri wicwoy, kosa wikec cemo m'onyak rumacen, kosa wifon vini ma wikilwero. 
LEV.25.12	Kole obedo oro piero abic; labedo maleŋ riwin: Wilacamo ranyak ma won otwi i ndelo.
LEV.25.13	I oro ma piero abic me, wiladok, kisi dhano kwoŋ win, i lim pere won. 
LEV.25.14	K'itana gimoro gi nyawotin, kosa inyewo bonge, wikiri widiyere. 
LEV.25.15	K'inyewo gimoro wok bongi nyawotin, iculi kende ma oro wok i cakirok ma oro piero abic; ŋata tana womiti cul bongin ma oro ma cemo m'odoŋ kende. 
LEV.25.16	Ka oro thoth, imedi welo, aka ka oro nok, idwoki welo cen, rupiri itana in cungo kwoŋ oro ma cemo ocowo. 
LEV.25.17	Aka ongoye ŋata wodiy nyawote, to wiripo lworo Were mewin; kole An abedo Rwoth Were mewin.
LEV.25.18	Wiripo timo cik paran to wikuro or paran, kodi timo, ŋey winyal bedo i lowo no maber. 
LEV.25.19	Aka lowo lanyak olemo mere, to wicemo to wiyeŋ, to wibed'iye maber.
LEV.25.20	To wilapenjo ni, wanocam aŋo i oro mar'abirio ka wakiripi cwoyo kosa coko cemo mawan? 
LEV.25.21	Alamiyo or ri silwany paran riwin i oro mar'aucel, ŋey cemo onyali nyak riwin ma oro adek. 
LEV.25.22	Ka winocwoy i oro mar'aboro, lanwaŋo wipidhere gi cemo macon; cuka tundo oro mar'abuŋwen, munyo ranyak mere tundo, wilacamo macon. 
LEV.25.23	Wokiri wotana lowo ma swa, kole lowo obedo aparan; aka win wibedo jokicar aka jowoth kodan. 
LEV.25.24	Lowo je ma wilalimo, wiripo culo gimoro ma botho lowo.
LEV.25.25	K'omin in candi omako, to tana adec ma lim pere, wat ma luwo go ripo bino to botho gim'omin go otana. 
LEV.25.26	Ka dhano ongoye gi ŋata nyalo botho lim pere, to ka go won nitie gi nyalo ma botho, 
LEV.25.27	go lakwano oro m'otieko kadho wok cuka go tana, to dwoko ri ŋat'oyido onyewo cul mere, to go gik i lim pere. 
LEV.25.28	To ka go ongoye gi nyalo ma dwoko lowo no, wodoŋ ri ŋat'onyewo cuka tundo oro ma piero abic; i oro ma piero abic wogonyi, t'idwoko rigo.
LEV.25.29	Ka nyatoro otana ot m'ibed'iye i tindi madwoŋ m'othok gi cel, wobothi rumacen ma oro acel wok cuka go tana; go nyalo botho rumacen ma oro acel. 
LEV.25.30	To ka go k'obotho ka oro acel orumo, ot no ladoŋ ri ŋat'onyewo cil gi cil, i luse je; k'onyal gonyo i oro ma piero abic. 
LEV.25.31	To udi ma calin ma cel k'othoko jo jowobedi paka piny m'othangere; inyalo botho jo, t'igonyo jo i oro ma piero abic. 
LEV.25.32	Kwanyowoko ri tindin madongo pa Jolevi, Jolevi jolabedo gi meni ma botho udi ma tindin madongo m'obedo apajo i hongo moro je. 
LEV.25.33	Aka ka Jalevi k'onyalo botho ot pere, i tindin madongo m'obedo apajo, i oro ma piero abic iripo gonyo; kwoŋbedo udi ma tindin madongo pa Jolevi obedo lim pajo i dier Joisiraili. 
LEV.25.34	To lowo m'othangere m'othoko tindin madongo wokiri wotana; kwoŋbedo meno obedo lim pajo ma cil gi cil.
LEV.25.36	Ikir'ikwany nusu wi nusu kosa itim magowa kwoŋ go, to lwor Were perin; ŋey omin in onyali bedo bongin. 
LEV.25.37	Wikiri wikopa jo pesa ka wimito nusu i wi nusu, kosa winwaŋ magowa i cemo ma wimiyo jo. 
LEV.25.38	An abedo Rwoth Were mewin, m'ofudho win wok i piny Misir, ni amiy win piny ma Kanan, aka ni abedi Were mewin.
LEV.25.40	To jowodoŋ bongi win paka jogoy fut kosa jotic ma kisi ndelo. Jowotiy riwin cuka tundo i oro ma piero abic. 
LEV.25.41	Nyaka gi nyithindho pajo jodok peco pajo, i lim pa kwarere pajo. 
LEV.25.42	Rupiri jobedo ŋecin paran, m'afudho jo wok i piny Misir; kinyal kitana jo paka itana ŋecin. 
LEV.25.43	Wikiri widhum jo gi gwayo, to lwor Were mewin. 
LEV.25.44	Paka ri ŋecin ma cwo kodi ma mon ma winyalo bedo gine, wobedi i nonin m'othoko win ama winwaŋ'iye ŋecin ma cwo kodi ma mon. 
LEV.25.45	Winyalo bende nyewo wok kwoŋ jokicar ma jobedo gi win, kodi wok i pecin pajo manitie gi win, ma jonywole i piny mewin; aka jonyalo bedo lim mewin. 
LEV.25.46	Winyalo kuro jo paka gimewin ri nyithindho mewin ma jolunji win, jowolunji jo paka lim. Jolabedo ŋecin mewin kicutho, to paka ri Joisiraili wade mewin, ongoye ŋata wodhum nyawote gi gwayo.
LEV.25.47	To ka japath kosa jakicar ma jobedo i dier win olokere jaŋaŋo, aka omin candi omako to tanere rijo, kosa ri japeco pa jakicar, 
LEV.25.48	rumacen inyalo botho go, acel kwoŋ wutmin go nyalo botho go, 
LEV.25.49	kosa omin bamere kosa wod omin bamere nyalo botho go, kosa wat moro je ma peco ma k'osunga nyalo botho go; kosa ka go oŋaŋ, nyalo botho kwo pere. 
LEV.25.50	Jolagoyo welo gi ŋata nyewo go wok i oro ma go otaner'iye tundo i oro ma piero abic; welo ma gonyo go lakwanere luwo oro; hongo ma go obed'iye gi ŋat'onyewo go woter paka hongo pa jagoy fut. 
LEV.25.51	Ka oro kweth odoŋ cen, go laculo pesa ma both pere wok i pesa m'onyew gine go; 
LEV.25.52	to ka oro manok odoŋ cuka tundo oro ma piero abic, jolatimo kwan ama: Jolakwanere cungo kwoŋ oro ma go ocowo i tic to doko idwoko rigo pesa ma botho go. 
LEV.25.53	Paka jagoy fut m'opangisa ma kisi oro acel, go labedo iy'adhum pa jakicar, ma bende kiladhumo go gi gwayo kareno wineno anena. 
LEV.25.54	Aka ka k'obothi go i nger me je, go kodi nyithindho pere ilagonyo jo i oro ma piero abic. 
LEV.25.55	Kole ri an Joisiraili jobedo ŋecin paran; jobedo ŋecin m'awodho jo wok i piny Misir: An abedo Rwoth Were mewin.
LEV.26.2	Wikuri sabato paran aka wiwor kamaleŋ paran: An abedo Rwoth.”
LEV.26.4	alamiyo win koth mewin i hongo ma ripo, to piny nyak cemo mere, to yen ma ndelin nyak olemo mere. 
LEV.26.5	Piedhirok mewin laloyo vini ma winofon, aka vini ma winofon, laloyo gima winokec; wilacemo to wiyeŋ, to wibedo gi siem i piny mewin. 
LEV.26.6	Aka alamiyo piny siem, wilanindo, aka ongoye ŋat'obwoki win; alakwanyo woko ogwaŋe ma kelo teko i piny, aka lweny moro k'obedi i piny mewin. 
LEV.26.7	Wilariemo jokwor mewin, aka jolagore piny ruwaŋ win ka wineko jo. 
LEV.26.8	Abic kwoŋ win jolariemo miya cel, aka ji miya cel kwoŋ win jolariemo jokwor gana apar; jokwor mewin jolagore piny ruwaŋ win ka wineko jo. 
LEV.26.9	Alaneno win gi wor t'amiyo winywol to wibedo m'omore; t'akuro cikirok paran kodi win. 
LEV.26.10	Wilacamo cemo ma cango okan con, wicam wicow woko macon to wiyawo hola ri manyen. 
LEV.26.11	Alaketho kabedo paran i dier win, aka ak'ojwangi win. 
LEV.26.12	Alawoth i dier win, alabedo Were mewin, aka wilabedo ji paran. 
LEV.26.13	An abedo Rwoth Were mewin m'ofudho win woko i piny ma Misir, ni wikiri wibedi ŋecin pajo kendo; atieko turo woko meni m'oyido diyo win piny aka onyo alamiyo wiwoth gi delok.”
LEV.26.15	ka wikwero mako cik paran, to wijwango or paran, ŋey wikwer mako or paran je, to wituro cikirok paran, 
LEV.26.16	An yuthenge paran alatimo gime riwin: Alakelo kidamba kwoŋ win two makicangi gi musuja ma neko waŋ jo t'anyeko kwo. Wilanyeko hongo cwoyo, rupiri jokwor mewin ama jolacamo. 
LEV.26.17	Alacomo waŋan kwoŋ win, to jokwor mewin jolareyo win; jokwor mewin joladhumo win, aka wilaŋwec m'ongoye kada ŋata riemo win. 
LEV.26.18	Aka ma makada nende gime otimere, wik'olworan, alamedere miyo win gir'acula dibirio ro reco mewin. 
LEV.26.19	Alaturo woko dwoŋ mewin ma delok, koth langoye, to piny thwo matek pa nyweny. 
LEV.26.20	Wilaoro meni mewin nono: Piny mewin k'onyak cemo mere, aka yen ma lowo k'onyak olemo mere.”
LEV.26.21	“Ka wimedere gwenyirok kwoŋan, to wibedo ma wikilworan, alamedo neko win gi thoyamo dibirio paka reco mewin. 
LEV.26.22	Alagonyo ogwaŋe mager kwoŋ win, jolaneko nyithindho mewin t'areyo woko mwendi mewin; jolaloko win manok, aka royin mewin lajwangere.”
LEV.26.23	“K'inen i gir'acula me je m'amiyo win fodi wikidwoko bongan, to fodi wimedo gwenyere kwoŋan, 
LEV.26.24	kenyo an bende alajwango win: An won alacwado win dibirio ro reco. 
LEV.26.25	Alaneko win, culo kwor ro cikirok; aka ka wicokere i tindin mewin madongo, aladhiro two nundu i dier win, t'aketho win i cingi jokwor. 
LEV.26.26	K'aturo woko alikino ma mugat, mon apar jolatedo mugat i katedo mugat acel, aka joladwanyo mugat mewin gi peko; aka kada winocem, wik'oyeŋ.”
LEV.26.27	“To ka gigipiny me je otieko timere, to wimedo cayan to wikwero lworan, 
LEV.26.28	alamedere kwero win i nge; kucel an won alamiyo win gir'acula dibirio ri reco mewin. 
LEV.26.29	Wilacamo delkwoŋ nyithindho mewin. 
LEV.26.30	Alareyo woko kabedo mewin manyakafir t'aturo piny migam mewin ma buban; aladhuro cokin mewin i wi cokin pa cal mewin. Aladak win. 
LEV.26.31	Alathango tindin mewin madongo, alaloko kamaleŋ mewin kam'ojwangere, aka ak'oŋwey kur ma cowirok mewin. 
LEV.26.32	Alareyo woko piny, ŋey jokwor mewin ma jobino bed'iye jolabwok. 
LEV.26.33	Aka alakedho win i dier nonin, t'ayuyo abor paran kwoŋ win; piny mewin lajwangere, to tindin mewin madongo bedo gunda.”
LEV.26.34	“Nyaka to piny winjo siem gi sabato ma ywomirok makicutho hongo je ma piny othangere, kareno winitie i piny pa jokwor mewin. 
LEV.26.35	Hongo je ma piny obedi m'ojwangere, labedo gi ywomirok m'oyido fodi k'obedo gine i sabato mewin munyo wibed'iye. 
LEV.26.36	To paka ri jono ma joboth, aladhiro apodha cuny iy'adundin pajo i piny pa jokwor pajo; derino ma boke yath m'igweyo lamiyo jo lworo, aka jolaŋwec paka ŋata ŋweco kwoŋ abor, aka jolapodho m'ongoye ŋata riemo jo. 
LEV.26.37	Jolakitangatanga i wi jowot gin, paŋini jokwale kwoŋ abor, kad'ongoye ŋata riemo jo; aka wilangoye gi meni ma ciro jokwor mewin. 
LEV.26.38	Wilatho i dier nonin, aka piny pa jokwor mewin lamwonyo win. 
LEV.26.39	Aka jono kwoŋ win ma joboth jolacandere ma hongo malac i piny pa jokwor pajo ro reco pajo; aka bende jolacandere ma hongo malac ro reco pa kwarere pajo.”
LEV.26.40	“To ka joŋuto reco pajo gi reco pa kwarere pajo, gi tim no jogwenyere kwoŋan aka kucel, to jomedo kweran, 
LEV.26.41	ŋey an rumacen, amedi kwero jo t'akelo jo i piny pa jokwor pajo; ka onyo adundo pajo matek pa tele omwole to joweyo timo reco, 
LEV.26.42	nyaka anopoy cikirok paran gi Yakobo; alapoyo cikirok paran bende gi Isaka kodi cikirok paran bende gi Abraham, aka alapoyo cikirok paran ma miyo ji paran lowo. 
LEV.26.43	Kole lowo ladoŋ m'othangere ma bu ji, ŋey wonyali winjo more ma ywomirok mere makicutho k'ojwangere ma bu jo, kareno joweyo timo reco, kwoŋbedo jobedo gi miseni ma turo or paran gi kwero cik paran. 
LEV.26.44	Kucel ro gino je, k'onyo jonitie i piny pa jokwor pajo, ak'ojwangi jo kicutho kosa anokwer jo ŋey arey jo kicutho t'aturo cikirok paran gi jo; rupiri An abedo Rwoth Were pajo; 
LEV.26.45	to alapoyo ro bero pajo cikirok m'atimo gi kwarere pajo m'awodho wok i piny Misir munyo nonin je joneno, ni abedi Were pajo: An abedo Rwoth.”
LEV.26.46	Me a cik kodi or ma Rwoth ocweyo i dier go kodi Joisiraili wi got Sinai ka luwo gi Musa.
LEV.27.1	Rwoth oluwo gi Musa ka waco ama: 
LEV.27.2	Luw gi Joisiraili aka iwaci rijo ni: Ka nyatoro otimo cikirok m'oŋeyere ri Rwoth, me rapim m'inyalo kipima gi dhano, 
LEV.27.3	rapim pa ŋat'obedo jacwo labedo; wok i oro piero ario tundo piero aucel labedo siringi piero abic ma feza pesa ma kamaleŋ. 
LEV.27.4	Ka ŋato obedo dhako, rapim labedo siringi piero adek. 
LEV.27.5	Ka oro obedo wok abic tundo piero ario, rapim mere labedo siringi ario ri jacwo kodi siringi apar ri dhako. 
LEV.27.6	Ka oro obedo dwe acel tundo oro abic, rapim pa jacwo labedo siringi abic ma feza, aka ri dhako rapim labedo siringi adek ma feza. 
LEV.27.7	Aka ka dhano obedo jaoro piero aucel kadho malo, nyaka to rapim pa jacwo labedo siringi apar g'abic, aka apa dhako siringi apar. 
LEV.27.8	Ka nyatoro obedi ma k'onyalo culo rapim, wokel jo ruwaŋ jacway ri Were i wi migam ma lamenyo jo paka gima kisi ŋat'acel acele ma timo cikirok nyalo culo.
LEV.27.9	Ka mako ogwaŋ m'inyalo kelo paka mic ri Rwoth, nger gino m'inyalo miyo Rwoth bino bedo maleŋ. 
LEV.27.10	Wongoye man ma wowile gine kosa wolunji waŋe, obedi maber m'iwilo gi marac; kosa marac kodi maber; aka k'ogwaŋ acel owil gi man, ogwaŋ no kodi m'owil gine je labedo maleŋ. 
LEV.27.11	K'omako ogwaŋ moro je makoc ma kinyal nyewo paka mic ri Rwoth, ogwaŋ no wokel ruwaŋ jacway ri Were i wi migam. 
LEV.27.12	Jacway ri were i wi migam lamenyo go; obedi ni ber kosa rac, paka menyo pa jacway ri Were i migam obedi, apaka bey mere labedo. 
LEV.27.13	To ka ŋat'acel no omiti nyewo kendo, go ripo medo acel wiy abic kwoŋ pesa macon.
LEV.27.14	Ka nyatoro oloko ot maleŋ ri Rwoth, jacway ri Were i wi migam bino menyo bey mere: Obedi maber kosa marac, paka jacway ri Were i wi migam omeny bey, ladoŋ ameno. 
LEV.27.15	To ka ŋata loko ot maleŋ mito nyewo kendo, go lamedo acel wiy abic kwoŋ bey m'oridhi, to gik ri won mere macon kendo.
LEV.27.16	Ka nyatoro oloko maleŋ lowo moro m'oluwo ri Rwoth, bey mere m'omeny bino bedo marom gi kodhi m'inyalo cwoy'iye: Siringi piero abic ma feza marom kodi kilo miya acel ma bale. 
LEV.27.17	Ka nyatoro oloko maleŋ ndelo paka oro ma piero abic, bey gipi bino cungo. 
LEV.27.18	To ka oloki ndelo maleŋ ka oro piero abic orumo, jacway ri Were i wi migam bino timo kwan ma bey mere paka oro m'odoŋ cuka tundo oro piero abic, t'imoja bey. 
LEV.27.19	To ka ŋat'oloko ndelo maleŋ mito nyewo kendo, nyaka lamedo acel wiy abic i wi pesa macon, to gik ri won mere macon. 
LEV.27.20	To ka k'onyew ndelo kendo, kosa k'otana gi ŋatiman, k'onyal nyewirok kendo. 
LEV.27.21	To ka ogony ndelo i oro ma piero abic, bino bedo maleŋ ri Rwoth paka ndelo m'omiyere; to lokere gipa jocway ri Were i wi migam. 
LEV.27.22	Ka nyatoro oloko maleŋ ri Rwoth ndelo m'otiek nyewo, ma k'obedo lowo alunja, 
LEV.27.23	jacway ri Were i wi migam latimo kwan ka menyo bey ma ripo gine tundo oro piero abic, aka bey m'omeny iripo culo ndelo no won, mic maleŋ ri Rwoth. 
LEV.27.24	I oro ma piero abic ndelo lagik ri ŋat'oyido onyew gine, m'obedo won ndelo macon. 
LEV.27.25	Menyo bey je bino bedo paka pesa ma kamaleŋ nitie. 
LEV.27.26	Nywol marapena p'ogwaŋe, paka obedo makayo, obedo apa Rwoth, ŋatimoro je kiripi loko maleŋ rigo; obedi merikwa kosa rombo. 
LEV.27.27	K'obedo ogwaŋ makoc, ogwaŋ m'obedo kayo inyalo nyewo t'idwoko kendo i bey m'omeny, gi medo i wiye acel wiy abic; ka k'onyew t'idwoko, inyalo kitana gi ŋatiman i bey ma ripo.
LEV.27.29	Ongoye ji m'otiek yiko neko jo m'inyalo botho; iripo neko jo.
LEV.27.31	Ka ji jomito nyewo acel wiy apar moro kendo, joripo medo acel wiy abic kwoŋ jo. 
LEV.27.32	Acel wiy apar ma dhok kosa mwendi, kisi acel wiy apar ma luwo cingi jakwath rombo, bino bedo maleŋ ri Rwoth. 
LEV.27.33	Wongoye ŋata wopenji obedi ni ber kosa rac, kosa wokethi gimoro ma lunjo waŋe; ka dhano okethi gilunjo waŋe, nyaka gigipiny no je kodi gima lunjo waŋe bino bedo maleŋ aka kinyal nyewo t'idwoko.
LEV.27.34	Me a or ma Rwoth omiyo Musa wi Got Sinai ri Joisiraili.
NUM.1.1	Rwoth oluwo gi Musa i thim ma Sinai, i Wema ma romo, i ndelo marapena ma dwe mar'ario, i oro mar'ario munyo jotieko wok i piny Misir. Go owaco ni: 
NUM.1.2	“In kodi Aron kwan win ji ma Isiraili, nonin pajo gi pecin, cungo kwoŋ kwan ma nyingi jo. Indiki nyingi kisi jacwo; 
NUM.1.3	cako i oro piero ario kadho malo, kisi dhano i Isiraili manyalo kidho i lweny. In kodi Aron wilandiko jo muma gi muma. 
NUM.1.4	Jacwo acel i kisi nono ripo bedo gi win, kisi jacwo ma telo udi pa kwarere pere.” 
NUM.1.5	Me a nyingi cwo ma jolakonyo win: Wok kwoŋ Ruben, Elizur wod pa Sedur 
NUM.1.6	Wok kwoŋ Simeo, Selumiel wod pa Zurisaday. 
NUM.1.7	Wok kwoŋ Yuda, Nason wod pa Aminadab. 
NUM.1.8	Wok kwoŋ Isakar, Nethanel wod pa Zuar. 
NUM.1.9	Wok kwoŋ Zebulun, Eliab wod pa Helon. 
NUM.1.10	Wok kwoŋ wot Yozefu: Wok kwoŋ Efrayim, Elisama wod pa Amihud; Wok kwoŋ Manase, Gamaliel wod pa Pedazur. 
NUM.1.11	Wok kwoŋ Benyamin, Abidan wod pa Gideon. 
NUM.1.12	Wok kwoŋ Dan, Ahiyeza, wod pa Amisaday. 
NUM.1.13	Wok kwoŋ Aser, Pagiel wod pa Ociran. 
NUM.1.14	Wok kwoŋ Gad, Eliasaf wod pa Duwel. 
NUM.1.15	Wok kwoŋ Nafital, Ahira wod pa Enan. 
NUM.1.16	Me a jom'oyer i kitipa, jotel ma nono pa kwarere pajo, jotel ma nonin ma Isiraili.
NUM.1.17	Musa kodi Aron jokwanyo cwo me m'oyido otiek yero jo gi nyingi jo. 
NUM.1.18	I ndelo marapena ma dwe mar'ario, jocoko kitipa ma lwak ji me je kanyacel, m'ondiki jo gi pecin ma udi pa kwarere pajo, gi kwan ma nyingi jo, cako oro piero ario kadho malo. Kisi dhano okwan, 
NUM.1.19	paka Rwoth onwaŋo otieko wodho or ri Musa. Ameno to go kwano jo i thim ma Sinai.
NUM.1.20	Nyikway Ruben, anywola marapena pa Isiraili, bol ma nywolirok pajo, i nonin pajo, gi udi pa kwarere, cungo kwoŋ kwan ma nyingi jo. Kisi dhano, kisi jacwo cako oro piero ario kadho malo. Kisi dhano manyalo kidho i lweny. 
NUM.1.21	Jom'ondiki jo i nono pa Ruben obedo ji 46,500.
NUM.1.22	Nyikway Simeo, bol ma nywolirok pajo, i nonin pajo, gi udi pa kwarere pajo, kwoŋ jo m'okwan, cungo kwoŋ kwan ma nyingi jo, kisi dhano, kisi jacwo wok i oro piero ario kadho malo, kisi dhano manyalo kidho i lweny. 
NUM.1.23	Jono m'ondiki jo i nono pa Simeo onwaŋo nitie ji 59,300.
NUM.1.24	Nyikway Gad, bol ma nywolirok pajo, i nonin pajo, gi udi pa kwarere pajo, cungo kwoŋ nyingi jo, wok oro piero ario kadho malo, kisi dhano manyalo kidho i lweny. 
NUM.1.25	Jono m'ondiki jo ma nono pa Gad onwaŋo nitie ji 45,650.
NUM.1.26	Nyikway Yuda, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo; kisi jacwo manyalo kidho i lweny. 
NUM.1.27	Jono m'ondiki nyingi jo ma nono pa Yuda onwaŋo nitie ji 74,600.
NUM.1.28	Kwoŋ nyikway Isakar, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho i lweny. 
NUM.1.29	Jono m'ondiki nyingi jo ma nono pa Isakar onwaŋo nitie ji 54,400.
NUM.1.30	Kwoŋ nyikway Zebulun, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho lweny. 
NUM.1.31	Jono m'ondiki nyingi jo ma nonin pa Zebulun onwaŋo nitie ji 57,400.
NUM.1.32	Kwoŋ nyikway Yozefu, meno nyikway Efrayim, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho i lweny. 
NUM.1.33	Jono m'ondiki nyingi jo ma nono pa Efrayim onwaŋo nitie ji 40,500.
NUM.1.34	Kwoŋ nyikway Manase, bol ma nywolirok pajo, nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho i lweny. 
NUM.1.35	Jono m'ondiki nyingi jo ma nono pa Manase onwaŋo nitie ji 32,200.
NUM.1.36	Kwoŋ nyikway Benyamin, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho i lweny. 
NUM.1.37	Jono m'ondiki nyingi jo ma nono pa Benyamin onwaŋo nitie ji 35,400.
NUM.1.38	Kwoŋ nyikway Dan, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho i lweny. 
NUM.1.39	Jono m'ondiki nyingi jo ma nono pa Dan, onwaŋo nitie ji 62,700.
NUM.1.40	Kwoŋ nyikway Aser, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho i lweny. 
NUM.1.41	Jono m'ondiki nyingi jo ma nono pa Aser onwaŋo nitie ji 41,500.
NUM.1.42	Nyikway Nafital, bol ma nywolirok pajo, i nonin pajo, gi udi pa kwarere pajo, cungo kwoŋ kwan ma nyingi jo, cako oro piero ario kadho malo, kisi jacwo manyalo kidho i lweny. 
NUM.1.43	Jono m'ondiki nyingi jo ma nono pa Nafital onwaŋo nitie ji 53,400.
NUM.1.44	Me a ji m'onwaŋo ondiki nyingi jo, ma Musa kodi Aron jondiko nyingi jo gi kony pa jotel ma Isiraili, cwo apar g'ario, kisi ŋat'acel ocungo ri ot pa kwari mere. 
NUM.1.45	Ameno Joisiraili gipi, gi udi pa kwarere pajo, cako oro piero ario kadho malo, kisi jacwo manyalo kidho i lweny i Isiraili 
NUM.1.46	kwan pajo je onwaŋo obedo ji 603,550. 
NUM.1.47	To Jolevi k'okwan jo gi nono pa kwarere pajo paka wadi.
NUM.1.48	Rwoth oyido otieko luwo gi Musa ni: 
NUM.1.49	Nono pa Levi kende ama ikir'indiki nyingi jo aka ikir'ikwan jo gi Joisiraili man.
NUM.1.50	To kethi Jolevi bedo jokur ma tabenakulo ma cikirok, gi gigipiny ma mako kwoŋe je; joripo tiŋo tabenakulo gi gigipiny mere je, jobino kuro to jothoko tabenakulo. 
NUM.1.51	K'owodhi tabenakulo, Jolevi jobino kwanyo to joketho piny, aka k'ikidho jengo tabenakulo, Jolevi jolaŋawo malo. Japath moro je m'ocore cegin gine iripo neko. 
NUM.1.52	Ji ma Isiraili jobino cokere i kitipin pajo, kisi jacwo i kambi pere gi dwoŋ pere. 
NUM.1.53	To Jolevi jobino cokere thoko tabenakulo ma cikirok, ŋey keme paran okir obin kwoŋ cokirok pa ji ma Isiraili; aka Jolevi jobino bedo jokur ma tabenakulo ma cikirok. 
NUM.1.54	Joisiraili jotimo ameno; paka Rwoth oyido otieko wodho or ri Musa.
NUM.2.1	Rwoth oluwo gi Musa kodi Aron ka waco ni: 
NUM.2.2	Joisiraili jobino ketho kambi pajo, kisi acel i kweth pajo, gi ranyuth ma udi pa kwarere pajo; jolacokere ka joŋiyo Wema ma Romo yu kisi thenge. 
NUM.2.3	Jono ma jolacokere yuthenge ma yuwok ceŋ yu kama waŋceŋ wok'iye labedo jokambi ma kitipin pa Yuda. Jatel pa ji ma Yuda bino bedo Nason wod pa Aminadab, 
NUM.2.4	kanyacel gi kitipa pa ji m'okwan 74,600. 
NUM.2.5	Jono ma jolabedo cegin gine labedo nono pa Isakar. Jatel pa jonono pa Isakar labedo Nethanel wod pa Zuar, 
NUM.2.6	kanyacel gi kitipa pa ji m'okwan 54,400. 
NUM.2.7	Jatel pa jonono pa Zebulun labedo Eliab wod pa Helon, 
NUM.2.8	kanyacel gi kitipa pa ji m'okwan 57,400. 
NUM.2.9	Welo pa ji m'okwan je i kambi pa Yuda, i kitipin pajo, obedo ji 186,400. Jo ama jolacako woth.
NUM.2.10	Yuthenge ma yupiny bino bedo kweth ma kacokirok pa Ruben gi kitipin pajo ma lweny. Jatel pa nyikway Ruben labedo Elizur wod pa Sedur, 
NUM.2.11	gi kitipa ma ji m'okwan 46,500. 
NUM.2.12	Jono ma jolaketho kambi pajo cegin gine labedo jonono pa Simeo. Jatel pa nyikway Simeo labedo Selumiel wod pa Zurisaday, 
NUM.2.13	gi kitipa ma ji m'okwan 59,300. 
NUM.2.14	Ma luwo labedo nono pa Gad aka jatel pajo labedo Eliasaf wod pa Reuel, 
NUM.2.15	gi kitipa ma ji m'okwan 45,650. 
NUM.2.16	Welo pa ji m'okwan je ma kambi pa Ruben, gi kitipin, obedo 151,450.
NUM.2.17	Wema ma romo, gi kambi pa Jolevi, laay i dier kambin; jolaay tekin jocokere, kisi acel i kabedo pere, gi kweth pajo.
NUM.2.18	Yuthenge ma yupodho ceŋ labedo kweth ma kacokirok pa Efrayim gi kitipin. Jatel pa nyikway Efrayim labedo Elisama wod pa Amihud, 
NUM.2.19	gi kitipa pa ji m'okwan 40,500. 
NUM.2.20	Cegin gine bino bedo nono pa Manase. Jatel ma nono pa Manase labedo Gamaliel wod pa Pedazur, 
NUM.2.21	gi kitipa pa ji m'okwan 32,200. 
NUM.2.22	Jatel ma nono pa Benyamin bino bedo Abidan wod pa Gideon, 
NUM.2.23	gi kitipa pa ji m'okwan 35,400. 
NUM.2.24	Welo pa ji je m'ondiki i kambi pa Efrayim, gi kitipin, obedo 108,100. Jolabedo mar'adek ay woth.
NUM.2.25	Yuthenge ma yumalo bino bedo kweth ma kacokirok pa Dan gi kitipin. Jatel pa nyikway Dan bino bedo Ahiyeza wod pa Amisaday 
NUM.2.26	gi kitipa pa ji m'okwan 62,700. 
NUM.2.27	Jono ma jolabedo cegin gine labedo jonono pa Aser. Jatel pa nyikway Aser bino bedo Pagiel wod pa Ociran, 
NUM.2.28	gi kitipa pa ji m'okwan 41,500. 
NUM.2.29	Jatel pa nyikway Nafital bino bedo Ahira wod pa Enan, 
NUM.2.30	gi kitipa pa ji m'okwan 53,400. 
NUM.2.31	Welo pa ji m'ondiki ma kambi pa Dan obedo 157,600. Jo ama jolaay woth macowe, i kitipin.
NUM.2.32	Me akwan pa ji ma Isiraili gi udi pa kwarere pajo; welo m'ondiki je i kambi gi kitipin pajo obedo 603,550. 
NUM.2.33	Paka Rwoth oyido otieko miyo Musa or, Jolevi k'ondiki jo i dier Joisiraili man.
NUM.2.34	Joisiraili jotimo paka Rwoth oyido otieko miyo Musa or. Ameno jobedo i kacokirok, to joay i ndelo no won, kisi dhano gi nono pere, cungo kwoŋ udi pa kwarere jo.
NUM.3.1	Me a nyikway Aron kodi Musa i hongo ma Rwoth oluw'iye gi Musa wi Got Sinai. 
NUM.3.2	Me a nyingi wot Aron: Nadab obedo okayo, Abihu, Eliazar, kodi Ithamar. 
NUM.3.3	Me a nyingi wot Aron, jocway ri Were i wi migam m'owir jo gi mo, timo tic paka jocway ri Were i wi migam. 
NUM.3.4	To Nadab kodi Abihu jotho ruwaŋ Rwoth munyo jocowere gi mac ma k'oyey ruwaŋ Rwoth i thim ma Sinai, aka onwaŋo jongoye gi nyithindho. Eliazar kodi Ithamar jotiyo paka jocway ri Were i wi migam i hongo pa bajo Aron.
NUM.3.5	Rwoth oluwo gi Musa ka waco ni: 
NUM.3.6	Keli nono pa Jolevi cegin, aka ikethi jo ruwaŋ Aron jacway ri Were i wi migam, ŋey jowonyal konyo go. 
NUM.3.7	Jolatimo rigo tic kodi ri kweth ro nyim Wema ma romo, ka jotiyo i tabenakulo. 
NUM.3.8	Jolabedo jokur gigipiny je ma makere gi Wema ma romo, to jotimo tic je ri Joisiraili ka jotiyo i tabenakulo. 
NUM.3.9	Ibino miyo Jolevi ri Aron kodi nyikwaye; omiyo jo kicutho rigo wok i dier Joisiraili. 
NUM.3.10	Ibino ketho Aron kodi wote ma timo tic pa jocway ri Were i wi migam; nyatoro man je ma bende otemi timo ameno iripo neko.
NUM.3.11	Rwoth oluwo gi Musa ka waco ni: 
NUM.3.12	E ajolo Jolevi wok i dier Joisiraili i kabedo pa nyithindho makayo ma joyawo ici i dier Joisiraili. Jolevi jolabedo aparan, 
NUM.3.13	kole nyithindho makayo je jobedo aparan; munyo aneko nyithindho makayo je i piny ma Misir, aketho gicen okayin je i Isiraili ri an won, ji kodi ogwaŋe parom; jolabedo aparan. An abedo Rwoth.
NUM.3.14	Kenyo to Rwoth luwo gi Musa i thim ma Sinai, ka waco ni: 
NUM.3.15	Kwan Jolevi gi udi pa kwarere pajo kodi nonin. Ibino kwano kisi jacwo cako i dwe acel kadho malo. 
NUM.3.16	Ameno to Musa kwano jo cungo kwoŋ wac pa Rwoth, paka omiyo go or. 
NUM.3.17	Me a nyingi wot Levi, gi nyingi jo: Gerison, Kohath kodi Merari. 
NUM.3.18	Me a nyingi wot Gerison gi nonin pajo: Libini kodi Simey. 
NUM.3.19	Wot Kohath gi nonin pajo: Amran, Izar Hebron, kodi Uziel. 
NUM.3.20	Wot Merari gi nonin pajo: Mali kodi Musi. Me a nonin pa Jolevi, gi udi pa kwarere pajo.
NUM.3.21	Wok kwoŋ Gerison obedo nono pa Libini kodi nono pa Simey; me am'oyido jonono pa Gerison. 
NUM.3.22	Kwan pajo, k'okwan cwo je cako i dwe acel kadho malo, onwaŋo obedo gana abirio gi miya abic. 
NUM.3.23	Nonin pa Gerisom oyido joripo jocokirok yucen ma tabenakulo yuwok ceŋ, 
NUM.3.24	gi Eliasaf wod pa Layel paka jatel ma ot pa kwarere ma udi pa Gerison. 
NUM.3.25	Tic pa wot Gerison i Wema ma romo onwaŋo obedo kuro tabenakulo, wema kodi giumo mere, nanga ma geŋo kadonjo ma Wema ma romo, 
NUM.3.26	gima umo kapido, nanga umo kadonjo ma kapido m'othoko tabenakulo kodi migam, gi thondhe kodi tic je ma mako kwoŋ gime.
NUM.3.27	Wok kwoŋ Kohath owok nono pa Amran, nono pa Izar nono pa Hebron, kodi nono pa Uziel; me a jonono pa Kohath. 
NUM.3.28	Cwo je m'okwan, cako dwe acel kadho malo, onwaŋo nitie gana aboro gi miya aucel, m'oyido jotimo tic ma Kabedo Maleŋ Loyo. 
NUM.3.29	Jonono pa nyikway Kohath jolacokere yuthenge ma yupiny ma tabenakulo, 
NUM.3.30	kodi Elizafan wod pa Uziel paka jatel ma nono pa Kohath. 
NUM.3.31	Tic pajo oyido obedo ma kuro Kakan ma Cikirok, meza, raŋaw tala, migame, atewe ma jocway ri Were i wi migam oyido jooro i Kabedo Maleŋ, kodi nanga ma geŋo dhiot ma Kabedo Maleŋ Loyo kodi tic je ma makere gine. 
NUM.3.32	Eliazar wod pa Aron jacway ri Were i migam oyido obedo jadwoŋ kwoŋ jotel pa Jolevi aka jatel pa jokur waŋkac.
NUM.3.33	Wok kwoŋ Merari obedo jonono pa Mali kodi nono pa Musi: Me a nonin pa Merari. 
NUM.3.34	Joje kanyacel k'okwan cwo wok dwe acel kadho malo, oyido obedo gana aucel gi miya ario.
NUM.3.35	Jatel ma nono pa Merari onwaŋo obedo Zuriel wod pa Abihayili; oyido joripo ketho kambi pajo yumalo ma tabenakulo. 
NUM.3.36	Aka tic pa wot Merari oyido obedo kuro gi tiŋo tabenakulo, nywenye, sirin, pende, kodi gigipiny je ma makere gine, kodi tic man je ma mako gime; 
NUM.3.37	bende gi sirin ma diedipo thoko, gi pendi jo, loce, kodi thondhe mere.
NUM.3.38	Jono m'oyido joripo ketho kambi pajo yuwaŋ tabenakulo yuwok ceŋ, ruwaŋ Wema ma romo yuthenge ma yuwok ceŋ oyido obedo Musa kodi Aron gi wote, ka jotimo tic ma Kabedo Maleŋ, kisi gimoro je m'oyido iripo timo ri Joisiraili; aka japath moro je m'ocore cegin iripo neko. 
NUM.3.39	Jolevi je ma Musa kodi Aron jokwano luwo kwoŋ or pa Rwoth, cungo kwoŋ nonin pajo, cwo je wok i dwe acel kadho malo, onwaŋo obedo 22,000.
NUM.3.40	Kenyo to Rwoth waco ri Musa ni, “Kwan nyithindho ma cwo makayo je ma Isiraili, wok dwe acel kadho malo, aka ikwani jo gi nyingi jo. 
NUM.3.41	Iripo kwanyo ran Jolevi, Abedo Rwoth; i kabedo p'okayin je i dier Joisiraili, aka gi le pa Jolevi i kabedo p'okayin je i dier le pa Joisiraili.” 
NUM.3.42	Ameno bende Musa okwano okayin je i dier Joisiraili, paka Rwoth omiyo go or. 
NUM.3.43	Nyithindho makayo je kanyacel m'okwan wok i dwe acel kadho malo, kwano nyingi jo, onwaŋo obedo 22,273.
NUM.3.44	Kenyo Rwoth oluwo gi Musa, ka waco ni: 
NUM.3.45	Kwany Jolevi i kabedo p'okayin je i dier Joisiraili, kodi le pa Jolevi i kabedo pa le pajo; aka Jolevi jolabedo aparan. Abedo Rwoth. 
NUM.3.46	Ma botho okayin ma Isiraili 273 maloyo kosa kalo apa Jolevi iripo nyewo, 
NUM.3.47	Ilakwanyo nusu siringi abic, k'ipima kodi siringi ma Kabedo Maleŋ, siringi piero ario m'opima paka mitere. 
NUM.3.48	Pesa me ibino miyo Aron gi wote m'obothi gine welo pajo m'okale.
NUM.3.49	Ameno Musa okwanyo pesa ma both kwoŋ jono m'oyido jokalo jono ma Jolevi jobotho; 
NUM.3.50	okwanyo pesa kwoŋ okayin pa Joisiraili, 1,365 m'opima kodi pesa ma Kabedo Maleŋ. 
NUM.3.51	To Musa miyo Aron gi wote pesa ma both cungo kwoŋ wac pa Rwoth, paka Rwoth oyido otieko miyo Musa or.
NUM.4.1	Rwoth oluwo gi Musa kodi Aron, ka waco ni: 
NUM.4.2	Kwan nyikway Kohath wok i dier nyikway Levi gi nonin pajo gi udi pa kwarere pajo, 
NUM.4.3	cako oro piero adek tundo i oro piero abic. Jono je ma jonyalo timo tic ma makere kodi Wema ma romo. 
NUM.4.4	Tic pa nyikway Kohath me i Wema ma romo mako kwoŋ gigipiny maleŋ loyo.
NUM.4.5	Ka kambi oay, Aron gi wote jobino donjo to jolunyo nanga ma umo, to joumo Kakan ma Cikirok gine. 
NUM.4.6	Nyaka jobino jengo i wiye pien mafoth ma umo, to joyaro i wiye nanga manyabululu iye je, aka jobino ketho gute mere i kare. 
NUM.4.7	I wiy meza ma mugat maleŋ m'imiyo Rwoth jolayaro nanga manyabululu, t'ijengo i wiye sendere mere, bakulere ri buban, siniya, kodi jagi ma mic ma math; mugat ma kisi ndelo bende labedo i wiye. 
NUM.4.8	Kenyo jolayaro i wiy jo nanga m'obokere, to joumo gi pien mafoth, to joketho gute i kare. 
NUM.4.9	Jobino kwanyo nanga manyabululu, to joumo gine raŋaw tala ri lero, gi talin mere, kitambi mere, kabangala mere, kodi atewe ma mo mere ma jolaoro ma poko. 
NUM.4.10	Jobino ketho gi gigipiny mere je i giumo ma pien mafoth, to joketho i miango ma tiŋo.
NUM.4.11	I wiy migam ma zahabu jolayaro nanga manyabululu, to joumo gi pien mafoth, aka jobino ketho gute mere i kare. 
NUM.4.12	Jobino kwanyo gigipiny ma tic je m'ioro i Kabedo Maleŋ, to joketho i nanga manyabululu, to joumo gi pien mafoth, to joketho jo i wiy miango ma tiŋ. 
NUM.4.13	Jobino jowo woko buru wok i migam, to joyaro nanga ma rangi ariŋo i wiye. 
NUM.4.14	Jobino ketho i wiye gigipiny ma migam je, m'ioro ma timo tic kenyo, kabangala, uma, kitiyin, kodi kalayere, gigipiny je ma migam; aka jolayaro i wiye giumo ma pien mafoth, to joketho gute mere i kare. 
NUM.4.15	Ka Aron kodi wote jotieko umo Kabedo Maleŋ kodi kombere mere, kareno kambi ay, rumacen nyikway Kohath jolabino to jotiŋo, to jokiripi geyo gigipiny maleŋ, kosa jonyalo tho. Me gigipiny ma Wema ma romo ma nyikway Kohath joripo tiŋo.
NUM.4.16	Eliazar wod pa Aron jacway ri Were i wi migam labedo jakur ma mo ma lero, buban maŋwe kur, mic ma kodhi ma kisi hongo, gi mo ma wir, kuro tabenakulo parom gi gimoro je manitie i iye, i Wema kodi gigipiny mere.
NUM.4.17	Kenyo to Rwoth luwo gi Musa kodi Aron, ka waco ni: 
NUM.4.18	Wikiri wiŋadi woko nono madwoŋ ma nono pa Kohath wok i dier Jolevi. 
NUM.4.19	Me apaka wiripo tic gi jo ŋey jowokwo ma jok'otho ka jocore cegin gi gigipiny maleŋ loyo: Aron gi wote jobino donjo to jomiyo kisi ŋat'acel tic kosa bieto. 
NUM.4.20	To Jolevi ma nono pa Kohath jokiripi donjo i iye ma mito neno gigipiny maleŋ kada nyak'adec; kosa jolatho.
NUM.4.21	Kenyo Rwoth oluwo gi Musa, ka waco ama: 
NUM.4.22	Kwan nyikway Gerison bende, gi udi pa kwarere pajo kodi nonin pajo. 
NUM.4.23	Cako i oro piero adek tundo oro piero abic ilakwano jo, joje ma jonyalo timo tic i Wema ma romo. 
NUM.4.24	Me a tic pa Jolevi ma Gerison, i timo tic kodi tiŋo gigipiny me. 
NUM.4.25	Jolatiŋo nanga ma umo tabenakulo, kodi Wema ma romo gi giumo mere, gi giumo ma woko ma pien mafoth manitie i wiye, kodi ndewiro ri dhiot ma Wema ma romo. 
NUM.4.26	Aka nanga ma umo kapido kodi ndewiro ma dhiot ma waŋkac ma kapido m'othoko tabenakulo kodi migam, gi thondhe kodi gigipiny ma tic pajo; aka jolatimo gimoro je ma ripo atima ma mako jo.
NUM.4.27	Tic je mapa nyikway Gerison bino bedo paka Aron gi wote jowaci rijo, i kisi gimoro je ma jotiŋ, kodi i kisi gimoro je ma jotim; aka ibino miyo jo gimoro je ma jotiŋ. 
NUM.4.28	Me a tic pa nyikway Gerison ma mako kwoŋ Wema ma romo, aka Ithamar wod pa Aron ama laneno ni jotimo tic pajo.
NUM.4.29	Paka ri nyikway Merari, ikwani jo gi nonin pajo kodi udi pa kwarere pajo. 
NUM.4.30	Cako i oro piero adek tundo i oro piero abic, joje ma jonyalo timo tic ma Wema ma romo.
NUM.4.31	Me a tic pajo paka jotic i Wema ma romo: Joripo tiŋo miango ma tabenakulo, gi nywenye mere, sirin, kodi pende, 
NUM.4.32	sirin ma kapido thoko iye je gi pendi jo, loce, thondhe, kodi gigipiny mere je gi tic ma makere gi jo je. Iripo cwoko nyingi kisi gimoro ma joripo tiŋo. 
NUM.4.33	Me a tic pa nyikway Merari ma makere gi Wema ma romo, tic pajo je ma makere gi Wema ma romo, ma jadwoŋ mere obedo Ithamar wod pa Aron jacway ri Were i wi migam.
NUM.4.34	Ameno Musa kodi Aron kodi jotel ma kacokirok jokwano nyikway Kohath, gi nonin pajo gi udi pa kwarere pajo. 
NUM.4.35	Cako i oro piero adek tundo oro piero abic, joje m'oyido jonyalo timo tic ma makere kodi Wema ma romo; 
NUM.4.36	aka welo pajo cungo kwoŋ nonin obedo 2,750. 
NUM.4.37	Me welo pa nyikway Kohath, jono je ma jotiyo i Wema ma romo, ma Musa kodi Aron jokwano luwo kwoŋ or pa Rwoth ri Musa.
NUM.4.38	Me welo pa nyikway Gerison, gi nonin pajo kodi udi pa kwarere pajo, 
NUM.4.39	cako i oro piero adek tundo oro piero abic, joje ma jonyalo timo tic ma makere kodi Wema ma romo; 
NUM.4.40	welo pajo gi nonin pajo gi udi pa kwarere pajo oyido obedo 2,630. 
NUM.4.41	Me welo pa nyikway Gerison, joje ma jotiyo i Wema ma romo, ma Musa kodi Aron jokwano luwo kwoŋ or pa Rwoth.
NUM.4.42	Me welo ji ma nonin pa nyikway Merari, gi nonin kodi udi pa kwarere pajo, 
NUM.4.43	cako i oro piero adek tundo oro piero abic, joje ma jonyalo timo tic ma Wema ma romo. 
NUM.4.44	Welo pajo gi nonin pajo oyido obedo 3,200. 
NUM.4.45	Me welo pa nyikway Merari, ma Musa kodi Aron jokwano luwo kwoŋ or pa Rwoth.
NUM.4.46	Jono je m'okwan jo kwoŋ Jolevi, ma Musa kodi Aron gi jotel ma Isiraili jokwano, gi nonin pajo gi udi pa kwarere pajo, 
NUM.4.47	cako i oro piero adek tundo oro piero abic, joje ma jonyalo timo tic kodi tic ma bielo bieto ma makere kodi Wema ma romo, 
NUM.4.48	welo pajo je obedo 8,580. 
NUM.4.49	Luwo kwoŋ or pa Rwoth m'omiyo Musa omiyo jo timo tic kweth ma timo gigipiny kosa tiŋo. Ameno apaka go okwano jo, paka Rwoth omiyo Musa or.
NUM.5.1	Rwoth oluwo gi Musa, ka waco ni: 
NUM.5.2	Wodhi or ri Joisiraili wodho woko ma kambi kisi dhano ma jadhowo, kosa ma cwero kwoŋe, kodi kisi dhano makoc m'ogeyo delkwoŋ ŋat'otho. 
NUM.5.3	Ibino wodho woko jacwo gi dhako, iriem jo woko ma kambi; jokiripi koco kambi pajo, kam'abed'iye i dier jo. 
NUM.5.4	Joisiraili jotimo ameno, joriemo jo woko ma kambi; paka Rwoth oyido otieko luwo gi Musa, ameno apaka Joisiraili jotimo.
NUM.5.6	Luw gi Joisiraili, ka jal moro kosa dhako moro otimo ri nyawote marac, turo yeyo gi Rwoth, ŋato bedo jabanja 
NUM.5.7	aka go ripo tuco reco ma go otimo. Ŋato bino timo cul m'opoŋ ri gimarac, ka medo acel wiy abic kwoŋe, to miyo ŋata go otimo rigo marac. 
NUM.5.8	Ka ŋat'otim rigo marac k'obedo wat m'inyalo timo rigo cul ri gimarac, cul ri gimarac no bino kidho ri Rwoth ri jacway ri Were i wi migam, medo kwoŋ wod rombo m'itimo gine kwer ma cwako reco ri ŋat'otim rigo marac. 
NUM.5.9	Kwoŋ kisi mic moro je maleŋ mapa Joisiraili, kisi mic ma jokelo ri jacway ri Were i wi migam bino bedo apere. 
NUM.5.10	Mic maleŋ moro je labedo apajo, kisi gimoro ma nyatoro omiy jacway ri Were i wi migam labedo apere.
NUM.5.11	Rwoth oluwo gi Musa, ka waco ni: 
NUM.5.12	Luw gi Joisiraili aka iwaci rijo ni: Ka cipa jal moro otangatanga to bedo ma k'ogeno go; 
NUM.5.13	ka jal moro onindi gine to cwore bedo ma k'oŋeyo, t'ibedo ma k'oŋey kada go otieko loko kwo pere makoc, aka ongoye jakony kwoŋe rupiri k'omaki go ka timo. 
NUM.5.14	Kosa cuny ma nyeko obino kwoŋe, to nyeko mako go gi cege m'otieko lokere makoc. Kosa ka cuny ma nyeko obin kwoŋe, aka nyeko omako go gi cege kada go k'olokere makoc. 
NUM.5.15	Kenyo jalo bino kelo cege bongi jacway ri Were i wi migam. Go bino kelo mic ma mitere rigo, acel wiy apar ma kilo moko ŋano. Go kiripi konjo i wiye mo moro kosa ketho i wiye buban moro, rupiri obedo mic ma kodhi ma nyeko, mic ma thango reco kamaler.
NUM.5.16	Kenyo jacway ri Were i wi migam bino kelo go cegin, to miyo go cungo ruwaŋ Rwoth. 
NUM.5.17	Jacway ri Were i wi migam bino kwanyo pi maleŋ iy'atawo, to kwanyo fukefuke moro manitie i dhiot ma tabenakulo to ketho i pi. 
NUM.5.18	Jacway ri Were i migam bino miyo dhako no cungo ruwaŋ Rwoth to gonyo wiy dheno, to ketho i cingi dheno. I cinge won jacway ri Were i wi migam lamako pi ma gigipiny makec ma kelo kwoŋ. 
NUM.5.19	Kenyo jacway ri Were i wi migam bino miyo go kwoŋirok ka waco ni, “Ka jal moro otieko nindo kodin, kafodi ikiwire gi thenge ri koco munyo initie iy'adhum pa cworin, pi ma gigipiny makec me ma kelo kwoŋ wokiri wotim kwoŋin gimoro. 
NUM.5.20	To k'itieko tado waŋin munyo fodi initie iy'adhum pa cworin, k'itieko kocere aka jal moro ma k'obedo cworin otieko nindo kodin.” 
NUM.5.21	Jacway ri Were i migam lamiyo dhako no tero kwoŋirok ma lam to waco ri dheno ni, “Rwoth wolokin lam i dier ji perin, nyaseye perin wopodhi, iyin wopodhi woko. 
NUM.5.22	Onyo weyi pi me ma kelo kwoŋ wodonji i nyagir iyin to miyo iyin podho woko, nyaseye perin wopodhi!” To dhako no dwoko ni, “Ameno, Ameno.”
NUM.5.23	Kenyo jacway ri Were i wi migam bino ketho kwoŋ me i ndiko, to lwoko jo woko i pi ma gigipiny makec. 
NUM.5.24	Jacway ri Were i wi migam bino miyo dhako no madho pi ma gigipiny makec ma kelo kwoŋ aka pi ma kelo kwoŋ bino donjo kwoŋ dheno to kelo litho ma kiwacere. 
NUM.5.25	Jacway ri Were i wi migam bino kwanyo mic ma kodhi ma nyeko wok i cingi dheno, to tiŋo malo mic ma kodhi no ruwaŋ Rwoth to kelo i migam. 
NUM.5.26	Jacway ri Were i wi migam bino kwanyo masi acel ma mic ma kodhi, paka adec ma rapoy, to loko yiro i wi migam, aka rumacen to miyo dhako no madho pi. 
NUM.5.27	K'otieko miyo dhako no madho pi, kenyo nyaka ka otieko loko kwoŋe makoc to bedo jakidakana, pi ma kelo kwoŋ bino donjo kwoŋe to kelo litho ma kiwacere, to iye kwot, kwoŋ pere lapodho, aka dhako no lalokere kwoŋ i dier ji pere. 
NUM.5.28	To ka dhako no fodi k'okoco kwoŋe to go olony, kenyo ongoye gima latimo go, to go lanyalo gamo iye to nywolo nyithindho.
NUM.5.29	Me a cik ka dhawirok obedi, ka dhako opor gicen kafodi nitie iy'adhum pa cwore to kocere, 
NUM.5.30	kosa ka cuny ma nyeko obino kwoŋ jalo to mako nyeko gi cege; kenyo go bino miyo dhako no cungo ruwaŋ Rwoth, to jacway ri Were i wi migam bino oro cik me je rigo. 
NUM.5.31	Ibino gonyo jalo kwoŋ reco, to dhako bino tiŋo reco pere.
NUM.6.1	Rwoth oluwo gi Musa, ka waco ama: 
NUM.6.2	Luw gi Joisiraili aka iwaci rijo ni: Ka jacwo kosa dhako otim gimatek ma kwoŋirok, kwoŋirok pa Janazir, ma miyirok ri Rwoth. 
NUM.6.3	Jobino weyo madho vini kodi medho matek; jokibino madho vini makec kosa gimakec man, aka jokibino madho muwisi mar'olemo moro je kosa camo olemo, obedi m'ocek, manumu kosa m'othwo. 
NUM.6.4	Hongo pajo je paka Jonazir, jokibino camo gimoro m'otimi g'olemo, kada nyinge kosa pien mere.
NUM.6.5	Tekin jotieko timo kwoŋirok ma bedo Jonazir, ongoye kamweso ma bino geyo wiy jo; cuka hongo otundi ma jomiyer'iye ri Rwoth, jobino bedo ji maleŋ; jobino weyo ye wi gin dongo mabor.
NUM.6.6	Hongo je ma jobedo Jonazir, jokiripi core cegin gi del pa jatho. 
NUM.6.7	Kad'obedi ni bajo kosa min jo, omin jo kosa nyimin jo otho, jokiripi kocere; rupiri lokirok pajo maleŋ ri Were nitie i wi jo. 
NUM.6.8	Hongo pajo je paka Jonazir jobino bedo maleŋ ri Rwoth.
NUM.6.9	Ka dhano otho abwap i ger, to koco wiye maleŋ, kenyo jobino lielo ye wi gin i ndelo pajo ma lokirok macil. 
NUM.6.10	I ndelo mar'aboro jobino kelo akurin ario kosa nyithindhi njiwin ario ri jacway ri Were i wi migam i dhiot ma Wema ma romo, 
NUM.6.11	aka jacway ri Were i wi migam bino miyo acel paka mic ma cwako reco aka man mere paka mic awaŋa, to timo kwer ma cwako reco rijo, rupiri jotimo reco r'atoŋa ma neno del pa jatho. Jobino loko wi jo maleŋ ndelo acel no won. 
NUM.6.12	Jobino bedo Jonazir ri Rwoth ma hongo pajo je, to jokelo wod rombo ma nyaka ay ma jaoro acel paka mic ma culo banja. Hongo macon ongoye kony, rupiri ye wiyin maleŋ okoc.
NUM.6.14	Jobino miyo mic ri Rwoth, wod rombo acel ma jaoro acel ma k'oŋol paka mic awaŋa, rombo madhako ma jaoro acel ma k'oŋol paka mic ma cwako reco, wod rombo acel ma k'oŋol paka mic ma siem. 
NUM.6.15	Adita acel ma mugat ma buthow, mugat ma moko manyakare m'oruw gi mo kodi mugat ma buthow m'oduw gi mo, gi mic ma kodhi kodi mic ma math. 
NUM.6.16	Jacway ri Were bino ketho jo ruwaŋ Rwoth to jomiyo mic pajo ma cwako reco kodi mic awaŋa, 
NUM.6.17	aka bino miyo wod rombo paka cowirok ma siem ri Rwoth, kodi adita ma mugat ma buthow. Jacway ri Were i wi migam bino yiko mic ma kodhi kodi mic ma math. 
NUM.6.18	Kenyo janazir bino lielo wiye maleŋ i dhiot ma Wema ma romo, aka bino kwanyo yer wok i wiye maleŋ to ketho i wi mac i pendi mic ma siem. 
NUM.6.19	Jacway ri Were i wi migam bino kwanyo wibac ma wod rombo m'otedi kodi mugat acel wok iy'adita, kodi mugat ma buthow acel, aka bino ketho jo i par cingi janazir, k'otieko lielo ye wiye maleŋ. 
NUM.6.20	Kenyo jacway ri Were i wi migam bino tiŋo jo malo paka mic atiŋa malo ruwaŋ Rwoth; jobedo adec maleŋ ri jacway ri Were i wi migam, kanyacel gi aŋakin m'itiŋo malo kodi bat m'imiyo. Rumacen janazir nyalo madho vini.
NUM.6.21	Me obedo cik ri janazir ma kwoŋere. Mic pajo ri Rwoth ripo makere kodi kwoŋirok pa janazir, kwanyo woko giman ma go nyalo nwaŋo. Cungo kwoŋ kwoŋirok moro je m'otimo, go bino timo, cungo kwoŋ cik ma leŋo pere.
NUM.6.22	Rwoth oluwo gi Musa, ka waco ni: 
NUM.6.23	Waci ri Aron kodi wote, aka iwaci ni: Me apaka wiripo miyo Joisiraili silwany: Wibino waco rijo ni,
NUM.6.24	Rwoth womiy win silwany aka wokur win;
NUM.6.25	Rwoth womenyi win gi lero pere aka womiy win nema pere;
NUM.6.26	Rwoth wotiŋ riwin waŋe aka wokel riwin siem.
NUM.6.27	Ameno apaka jobino ketho nyingan kwoŋ Joisiraili, aka abino miyo jo silwany.
NUM.7.1	I ndelo ma Musa oyido otieko timo tabenakulo, aka oyido otieko wiro gi mo to loko maleŋ gi gigipiny mere je, kareno otieko wiro gi mo gi loko maleŋ migam gi gigipiny mere je. 
NUM.7.2	Kenyo Jotel ma Isiraili, jotel ma udi pa kwarere pajo, jotel ma nonin, ma jocungo ri jom'okwan, jowodho mic. 
NUM.7.3	Jokelo mic pajo ruwaŋ Rwoth, magal aucel m'oboy gi megikwe apar g'ario, magal acel ri kisi jotel ario, kodi merikwa acel ri kisi acel, jokelo jo ruwaŋ tabenakulo. 
NUM.7.4	Kenyo to Rwoth waco ri Musa ni: 
NUM.7.5	“Jol gigipiny kwoŋ jo wonyali oro ma timo tic ma Wema ma romo, aka kethi i cingi Jolevi, ri kisi acel cungo kwoŋ tic pere.” 
NUM.7.6	Ameno Musa okwanyo magalere kodi megikwe to miyo Jolevi. 
NUM.7.7	Magalere ario kodi merikwa aŋwen go omiyo nyikway Gerisom, cungo kwoŋ tic pajo. 
NUM.7.8	Magalere aŋwen kodi megikwe aboro go omiyo nyikway Merari, cungo kwoŋ tic pajo, japok tic oyido obedo Ithamar wod pa Aron jacway ri Were i wi migam. 
NUM.7.9	To go k'omiyo nyikway Kohath gimoro, rupiri oyido omiyo jo tic ma kikwonga gigipiny maleŋ m'oyido jotiŋo i goki jo.
NUM.7.10	Jotel bende i ndelo m'owir'iye migam gi mo, jokelo mic ri leŋo mere; jotel joketho mic pajo ruwaŋ migam. 
NUM.7.11	Rwoth owaco ri Musa ni: “Jobino kelo mic pajo, jatel acel ri ndelo acel, ma loko migam maleŋ.”
NUM.7.12	Ŋat'okelo mic pere i ndelo marapena obedo Nason wod pa Aminadab, janono pa Yuda. 
NUM.7.13	Mic pere obedo sen ma feza ma peko mere oyido timo siringi miya acel gi piero adek. Kalaya acel ma feza ma peko mere obedo siringi piero abirio, cungo kwoŋ pesa ma Kabedo Maleŋ, joje jopoŋ gi moko m'onuŋere m'oruw gi mo ri mic ma kodhi. 
NUM.7.14	Sen acel ma zahabu ma peko mere obedo siringi apar, m'opoŋ gi buban. 
NUM.7.15	Rwath acel, wod rombo acel, nyathi rombo acel ma jaoro acel, ma mic awaŋa. 
NUM.7.16	Wod diel acel ri mic ma cwako reco; 
NUM.7.17	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Nason wod pa Aminadab.
NUM.7.18	I ndelo mar'ario Nethanel wod pa Zuar, jatel pa Isakar, okelo mic. 
NUM.7.19	Go okelo mic pere ma sen ma feza acel ma peko mere obedo siringi miya acel gi piero adek, kalaya acel ma feza ma peko mere obedo siringi piero abirio, cungo kwoŋ siringi ma Kabedo Maleŋ. Joje oyido jopoŋ gi moko m'onuŋere m'oruw gi mo ri mic ma kodhi. 
NUM.7.20	Sen acel ma zahabu ma peko mere obedo siringi apar, m'opoŋ gi buban; 
NUM.7.21	thwon acel, wod rombo acel, wod rombo acel ma jaoro acel, paka mic awaŋa. 
NUM.7.22	Wod diel acel paka mic ma cwako reco, 
NUM.7.23	kodi ri cowirok ma siem, merikwa ario, wot rombo abic, wot diegi abic, gi wot rombo abic ma jo oro acel. Me obedo mic pa Nethanel wod pa Zuar.
NUM.7.24	I ndelo mar'adek Eliab wod pa Helon, jatel pa nyikway Zebulun. 
NUM.7.25	Mic pere obedo sen acel ma feza ma peko mere obedo siringi miya acel gi piero adek. Kalaya acel ma peko mere obedo siringi piero abirio, cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.26	Sen acel ma zahabu ma peko mere obedo siringi apar, m'opoŋ gi buban; 
NUM.7.27	rwath acel, wod rombo acel, wod rombo acel ma jaoro acel ma mic awaŋa. 
NUM.7.28	Wod diel acel ri mic ma cwako reco 
NUM.7.29	kodi ri cowirok ma siem, merikwa ario, wot rombo abic, wot diegi abic, kodi wot rombo abic ma jo oro acel. Me obedo mic pa Eliab wod pa Helon.
NUM.7.30	I ndelo mar'aŋwen Elizur wod pa Sedur, jatel pa nyikway Ruben: 
NUM.7.31	Mic pere oyido obedo sen ma feza ma peko mere obedo siringi miya acel gi piero adek, kalaya acel ma feza ma peko mere obedo siringi piero abirio, cungo kwoŋ siringi ma Kabedo Maleŋ, joje jopoŋ gi moko m'onuŋere m'oruw gi mo ri mic ma kodhi. 
NUM.7.32	Sen acel ma zahabu ma peko mere obedo siringi apar, m'opoŋ gi buban; 
NUM.7.33	thwon acel, wod rombo acel, wod rombo acel ma jaoro acel, ri mic awaŋa. 
NUM.7.34	Wod diel acel ri mic ma cwako reco, 
NUM.7.35	kodi ri cowirok ma siem, merikwa ario, wot rombo abic, wot diegi abic, kodi wot rombo abic ma jo oro acel. Me obedo mic pa Elizur wod pa Sedur.
NUM.7.36	I ndelo mar'abic Selumiel wod pa Zurisaday, jatel pa nyikway Simeo: 
NUM.7.37	Mic pere obedo sen acel ma feza ma peko mere obedo siringi miya acel gi piero adek cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.38	Sen acel ma zahabu ma peko mere obedo siringi apar, m'opoŋ'iye buban. 
NUM.7.39	Rwath acel, wod rombo acel, wod rombo ma jaoro acel, ri mic awaŋa. 
NUM.7.40	Wod diel acel ri mic ma cwako reco, 
NUM.7.41	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Selumiel wod pa Zurisaday.
NUM.7.42	I ndelo mar'aucel Eliasaf wod pa Duwel, jatel pa nyikway Gad: 
NUM.7.43	Mic pere obedo sen acel ma feza ma peko mere obedo siringi miya acel gi piero adek. Kalaya acel ma feza ma peko mere obedo siringi piero abirio, cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.44	Sen acel ma zahabu ma peko mere obedo siringi apar, m'opoŋ gi buban. 
NUM.7.45	Rwath acel, wod rombo acel, wod rombo acel ma jaoro acel ri mic awaŋa. 
NUM.7.46	Wod diel acel ma mic ma cwako reco, 
NUM.7.47	kodi ma cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Eliasaf wod pa Duwel.
NUM.7.48	I ndelo mar'abirio Elisama wod pa Amihud, jatel pa nyikway Efrayim: 
NUM.7.49	Mic pere obedo sen acel ma feza ma peko mere obedo siringi miya acel gi piero adek, kalaya acel ma peko mere obedo siringi piero abirio, cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.50	Sen acel ma zahabu ma peko mere obedo siringi apar, m'opoŋ gi buban; 
NUM.7.51	rwath acel, wod rombo acel, wod rombo acel ma jaoro acel, ri mic awaŋa. 
NUM.7.52	Wod diel acel ri mic ma cwako reco, 
NUM.7.53	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Elisama wod pa Amihud.
NUM.7.54	I ndelo mar'aboro Gamaliel wod pa Pedazur, jatel pa nyikway Manase: 
NUM.7.55	Mic pere obedo sen acel ma feza ma peko mere obedo siringi miya acel gi piero adek, kalaya acel ma zahabu ma peko mere obedo siringi piero abirio, cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.56	Sen acel ma zahabu ma peko mere obedo siringi apar, m'opoŋ gi buban, 
NUM.7.57	rwath acel, wod rombo acel, wod rombo acel ma jaoro acel ri mic awaŋa. 
NUM.7.58	Wod diel acel ri mic ma cwako reco; 
NUM.7.59	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Gamaliel wod pa Pedazur.
NUM.7.60	I ndelo mar'aŋwen Abidan wod pa Gideon, jatel pa nyikway Benyamin: 
NUM.7.61	Mic pere obedo sen acel ma feza ma peko mere obedo siringi miya acel gi piero adek, kalaya acel ma feza ma peko mere obedo siringi piero abirio, cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.62	Sen acel ma zahabu ma peko mere obedo siringi apar, m'opoŋ gi buban, 
NUM.7.63	rwath acel, wod rombo acel, wod rombo acel ma jaoro acel ri mic awaŋa. 
NUM.7.64	Wod diel acel ri mic ma cwako reco, 
NUM.7.65	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Abidan wod pa Gideon.
NUM.7.66	I ndelo mar'apar Ahiyeza wod pa Amisaday jatel pa nyikway Dan: 
NUM.7.67	Mic pere obedo sen ma feza acel ma peko mere obedo siringi miya acel gi piero adek, kalaya acel ma feza ma peko mere obedo siringi piero abirio, cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.68	Sen acel ma zahabu ma peko mere obedo siringi apar, m'opoŋ'iye buban, 
NUM.7.69	rwath acel, wod rombo acel, wod rombo acel ma jaoro acel, ri mic awaŋa. 
NUM.7.70	Wod diel acel ri mic ma cwako reco, 
NUM.7.71	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Ahiyeza wod pa Amisaday.
NUM.7.72	I ndelo mar'apar g'acel Pagiel wod pa Ociran, jatel pa nyikway Aser: 
NUM.7.73	Mic pere obedo sen acel ma feza ma peko mere obedo siringi miya acel gi piero adek. Kalaya acel ma feza ma peko mere obedo siringi piero abirio, cungo kwoŋ siringi ma Kabedo Maleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.74	Sen acel ma zahabu ma peko mere obedo siringi apar, m'opoŋ'iye buban. 
NUM.7.75	Rwath acel, wod rombo acel, wod rombo acel ma jaoro acel, ri mic awaŋa. 
NUM.7.76	Wod diel acel ri mic ma cwako reco, 
NUM.7.77	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Pagiel wod pa Ociran.
NUM.7.78	I ndelo mar'apar g'ario Ahira wod pa Enan, jatel pa nyikway Nafital: 
NUM.7.79	Mic pere obedo sen acel ma feza ma peko mere obedo siringi miya acel gi piero adek. Kalaya acel ma feza ma peko mere obedo siringi piero abirio, cungo kwoŋ siringi ma kamaleŋ. Joje jopoŋ gi moko m'onuŋere m'oruw gi mo ri mic ma kodhi. 
NUM.7.80	Sen acel ma zahabu ma peko mere obedo siringi apar, m'opoŋ'iye buban. 
NUM.7.81	Rwath acel, wod rombo acel, wod rombo acel ma jaoro acel, ri mic awaŋa. 
NUM.7.82	Wod diel acel ma mic ma cwako reco, 
NUM.7.83	kodi ri cowirok ma siem, megikwe ario, wot rombo abic, wot diegi abic, kodi wot rombo abic ma jo oro acel. Me obedo mic pa Ahira wod pa Enan.
NUM.7.84	Me obedo mic ma miyirok ri migam, i hongo m'owir'iye gi mo, wok bongi jotel ma Isiraili: Sendere ma feza apar g'ario, kalayere apar g'ario ma feza, sendere apar g'ario ma zahabu, 
NUM.7.85	kisi sen acel ma feza peko mere oyido obedo siringi miya acel gi piero adek aka kisi kalaya peko mere siringi piero abirio, atewe je ma feza jobedo siringi gana ario gi miya aŋwen cungo kwoŋ siringi ma Kabedo Maleŋ. 
NUM.7.86	Sendere apar g'ario ma zahabu, m'opoŋ'iye buban, ma peko mere obedo siringi apar kisi acel cungo kwoŋ siringi ma Kabedo Maleŋ, zahabu je ma sendere obedo siringi miya acel gi piero ario. 
NUM.7.87	Dhok je ri mic awaŋa jobedo rwathe apar g'ario, wot rombo apar g'ario, wot rombo apar g'ario ma jo oro acel, gi mic pajo ma kodhi; kodi wot diegi apar g'ario ri mic ma cwako reco. 
NUM.7.88	Dhok je ri cowirok ma siem ma jobedo rwathe piero ario g'aŋwen, wot rombo piero aucel, wot diegi piero aucel, wot rombo ma jo oro acel piero aucel. Me obedo mic ma miyirok ri migam, munyo otiek wiro gi mo.
NUM.7.89	Munyo Musa odonjo i Wema ma romo luwo gi Rwoth, oyido maro winjo dwondi ma luwo gine wok malo ma giumo ka ŋuto m'oyido nitie i wi Kakan ma Cikirok wok i dier cwec ma jobwombi gin; to luwo gine.
NUM.8.2	“Luw gi Aron aka iwaci rigo ni, ka ketho talin abirio bino miyo lero joripo ŋiyo yunyim raŋaw tala.” 
NUM.8.3	Aron otimo ameno; oketho talin miyo lero ruwaŋ raŋaw tala, paka Rwoth oyido otieko miyo Musa or. 
NUM.8.4	Ama apaka otim raŋaw tala, wok kwoŋ zahabu m'oodi gi nyundu. Wok i pende tundo i mawuwin mere, obedo tic m'oodi gi nyundu; cungo kwoŋ nger ma Rwoth oyido otieko nyutho Musa, ameno go otimo raŋaw tala.
NUM.8.5	Rwoth oluwo gi Musa, ka waco ama: 
NUM.8.6	Kwany Jolevi wok i dier Joisiraili aka ilony jo. 
NUM.8.7	Ama apaka ibino timo rijo, ma lonyo jo: Ikiri pi maleŋ kwoŋ jo, imiy jo lielo delkwoŋ jo gi kamweso to jolwoko nangin pajo, ameno jolalony. 
NUM.8.8	Jobino kwanyo rwath kodi mic ma kodhi mere ma moko m'onuŋere m'oruw gi mo, aka wibino kwanyo rwath man ri mic mareco. 
NUM.8.9	Ibino kelo Jolevi ruwaŋ Wema ma romo, t'icoko kweth gibe ma Isiraili. 
NUM.8.10	K'ikelo Jolevi ruwaŋ Rwoth, Joisiraili je jobino ketho cingi jo kwoŋ Jolevi, 
NUM.8.11	aka Aron bino ketho Joisiraili ruwaŋ Rwoth paka mic m'itiŋo malo wok bongi Joisiraili, ŋey jowonyal timo tic pa Rwoth. 
NUM.8.12	Jolevi jobino ketho cingi jo i wi thwondhe, aka ibino miyo acel ri mic ma cwako reco aka man ri mic awaŋa ri Rwoth, ma timo ŋuto ri Jolevi. 
NUM.8.13	Kenyo ibino miyo Jolevi cungo ruwaŋ Aron kodi wote, aka ibino miyo jo paka mic m'itiŋo malo ri Rwoth.
NUM.8.14	Ibino poko Jolevi kwoŋ Joisiraili man, aka Jolevi jobino bedo aparan. 
NUM.8.15	Rumacen mere Jolevi jonyalo donjo to jotimo tic i Wema ma romo, kareno itieko lonyo jo t'iketho jo paka mic atiŋa malo. 
NUM.8.16	Jobedo aparan wok i dier Joisiraili; atieko kwanyo jo ri an won, i kabedo pa kisi nyathi makayo ma kisi ici, nyithindho makayo pa Joisiraili. 
NUM.8.17	Kole nyithindho makayo ma Isiraili je jobedo aparan, ji kodi ogwaŋe. I ndelo m'anek'iye nyithindho makayo je i piny ma Misir aloko jo maleŋ ri an won. 
NUM.8.18	T'atieko kwanyo Jolevi i kabedo pa nyithindho makayo je i dier Joisiraili. 
NUM.8.19	Medo kwoŋ meno, atieko miyo Jolevi paka mic ri Aron kodi wote wok i dier Joisiraili, ma timo tic ri Joisiraili i Wema ma romo, kodi ma timo ŋuto ri Joisiraili, ŋey thoyamo wokiri wobedi i dier Joisiraili ro corok cegin gi Kabedo Maleŋ.
NUM.8.20	Musa kodi Aron gi kweth je mapa Joisiraili jotimo ameno gi Jolevi; Joisiraili jotimo gi Jolevi paka Rwoth oyido otieko miyo Musa or ma mako kwoŋ jo. 
NUM.8.21	Jolevi jolonyo kwo pajo kwoŋ reco to jolwoko nangin pajo; kenyo to Aron miyo jo paka mic atiŋa malo ruwaŋ Rwoth, to Aron timo kwer ma cwako reco pajo. 
NUM.8.22	Rumacen mere Jolevi jodonjo timo tic pajo i Wema ma romo ma kuro Aron kodi wote. Paka Rwoth oyido otieko miyo Musa or ma mako Jolevi, apaka jotimo gi jo.
NUM.8.23	Rwoth oluwo gi Musa ka waco ama: 
NUM.8.24	Me a gima mako kwoŋ Jolevi: Cako oro piero ario g'abic kadho malo jobino cako timo tic ma Wema ma romo; 
NUM.8.25	aka cako i oro piero abic, jobino ywomere i tic to jobedo ma jok'otiyo kendo. 
NUM.8.26	Jonyalo konyo wutmin jo i Wema ma romo i timo tic pajo, to wegi jokiripi tic. Ameno apaka itimi kodi Jolevi i tic pajo.
NUM.9.1	Rwoth oluwo gi Musa i thim ma Sinai, i dwe marapena ma oro mar'ario munyo jotieko wok i lowo ma Misir, ka waco ni, 
NUM.9.2	“Weyi Joisiraili jowokuri Kalima ma Kadho i hongo ma ripo. 
NUM.9.3	I ndelo mar'apar g'aŋwen ma dwe me, othieno, wibino kuro i hongo ma ripo, paka cik gi or mere je waco.” 
NUM.9.4	Ameno to Musa waco ri ji ma Isiraili ni joripo kuro Kalima ma Kadho. 
NUM.9.5	Jokuro Kalima ma Kadho i dwe marapena, i ndelo mar'apar g'aŋwen ma dwe, othieno, i thim ma Sinai paka Rwoth omiyo Musa or, ameno to Joisiraili jotimo. 
NUM.9.6	Oyido nitie ji moro m'oyido jokoc ro geyo del pa jom'otho, riameno jok'onyalo kuro Kalima ma Kadho i ndelo no. Jobino ruwaŋ Musa kodi Aron i ndelo no, 
NUM.9.7	to jopenjo go ni, “Kada wakilony ro geyo del ŋat'otho, raŋo wakinyali kelo mic pa Rwoth i hongo mere ma ripo i dier Joisiraili?” 
NUM.9.8	Musa odwoko jo ni, “Kur win, cuka anowinji gima Rwoth owaci ma mako kwoŋ win.”
NUM.9.9	Rwoth oluwo gi Musa, ka waco ni: 
NUM.9.10	Luw gi Joisiraili, k'iwaco ni: Nyatoro moro je kwoŋ win kosa nyikway win makoc ro geyo del pa ŋat'otho, kosa go nitie i woth, bino kuro Kalima ma Kadho pa Rwoth.
NUM.9.11	I dwe mar'ario i ndelo mar'apar g'aŋwen, othieno, jobino kuro, jobino camo gi mugat ma buthow gi fufa makec. 
NUM.9.12	Jokibino weyo kad'acel cuka piny oyawere, doko jok'otur coko mere cungo kwoŋ cik ma Kalima ma Kadho, jobino kuro. 
NUM.9.13	To nyatoro m'olony aka ongoye i woth, aka weyo kuro Kalima ma Kadho, ibino kwedo go kwoŋ ji rupiri k'okelo mic pa Rwoth i hongo mere ma ripo; nger ŋato labielo banja ma reco. 
NUM.9.14	Japath moro je m'obedi i dier win m'omiti kuro Kalima pa Rwoth, latimo ameno cungo kwoŋ or ma Kalima ma Kadho gi cungo kwoŋ cik mere; wilabedo gi or acel ri japath ma bedo i dier win kodi jopiny.
NUM.9.15	I ndelo m'ojeng'iye tabenakulo, pondeponde oumo tabenakulo, ma wema ma cikirok; wok othieno tundo odikin, aka oyido nitie i wi tabenakulo, kareno nitie gi menyirok ma mac. 
NUM.9.16	Noknok obedo ameno: Pondeponde oumo odieceŋ gi menyirok pa mac wor. 
NUM.9.17	Kisi ka pondeponde oter malo wok i wi wema, kenyo nyaka to Joisiraili joay malo; aka i kabedo ma pondeponde ocung'iye, kenyo Joisiraili je oyido jocoker'iye. 
NUM.9.18	Gi or pa Rwoth, Joisiraili oyido joay malo, aka i or pa Rwoth, oyido jocokere. Paka pondeponde oumo wi Wema pa Rwoth, Joisiraili oyido jodoŋ i kambi. 
NUM.9.19	Kada munyo pondeponde omedere bedo i wi tabenakulo ma ndelo kweth, Joisiraili oyido joworo Rwoth, aka jok'oay malo. 
NUM.9.20	I hongo man, pondeponde oyido nyalo doŋ ma ndelo manok i wi tabenakulo, aka cungo kwoŋ or pa Rwoth, oyido jodoŋ i kambi; nyaka cungo kwoŋ or pa Rwoth, oyido jonyalo ay malo. 
NUM.9.21	I hongo man pondeponde oyido doŋ wok othieno tundo odikin, aka ka pondeponde otiŋ malo odikin, oyido joay malo. Kosa ka omedere odieceŋ gi wor, ka pondeponde otiŋere malo, oyido joay malo. 
NUM.9.22	Obedi ni obedo ma ndelo ario kosa dwe acel, kosa ma hongo malac, ni pondeponde omedere bedo i wi tabenakulo, ka oumo wiye, Joisiraili oyido jodoŋ i kambi ma jok'oay malo, aka ka otiŋere malo, oyido joay malo. 
NUM.9.23	I or pa Rwoth oyido jocokere, kendo i or pa Rwoth, oyido joay malo. Joworo Rwoth, i or pa Rwoth ri Musa.
NUM.10.1	Rwoth oluwo gi Musa ka waco ni: 
NUM.10.2	“Tim gwarin ario ma feza; itimi jo matek pa nyundu; aka ibino oro jo ma lwoŋo cokirok, kodi ma cego kambi. 
NUM.10.3	K'okudhi jo je, cokirok gibe jobino cokere ruwaŋin i dhiot ma Wema ma romo. 
NUM.10.4	To k'okudhi acel kende, nyaka to jotel, jodongo ma nonin ma Isiraili, ama jobino cokere ruwaŋin. 
NUM.10.5	Ka wikudho gwara, kambin je ma yuthenge ma yupiny jobino ay; 
NUM.10.6	ka okudhi gwara mar'ario, kambin je ma yuthenge ma yupiny jobino ay. Wiripo kudho gwara hongo je ka joay. 
NUM.10.7	To ka inomiti kweth jowocokere, ikudhi to kiri goy ndur. 
NUM.10.8	Wot Aron, jocway ri Were i wi migam, jobino kudho gwarin; me bino bedo cik ma cil gi cil ri luse je. 
NUM.10.9	Ka winokidhi i lweny i piny mewin kwoŋ jokwor ma jodiyo win, wibino goyo ndur gi gwarin, ŋey wonyali poyo win ruwaŋ Rwoth Were mewin to wiboth kwoŋ jokwor mewin.”
NUM.10.10	“I ndelo mewin bende ma forok, i kalimin mewin ma Dwe Manyen gi kalimin megi manyadini, wiripo kudho gwarin ka wikelo mic mewin awaŋa kodi cowirok mewin ma mic ma siem; jobino bedo paka rapoy i nyingi win ruwaŋ Rwoth Were mewin. An abedo Rwoth Were mewin.”
NUM.10.11	I oro mar'ario, i dwe mar'ario, ka ndelo piero ario ma dwe, pondeponde otiŋere malo to umo tabenakulo ma cikirok. 
NUM.10.12	Kenyo to Joisiraili joay cako woth pajo wok i thim ma Sinai, to pondeponde cungo i thim ma Paran. 
NUM.10.13	Joay marapena i or pa Rwoth ri Musa. 
NUM.10.14	Kitipa ma kambi pa nyikway Yuda ama jopen ay, i kitipin pajo ma lweny aka jadwoŋ ma kitipa oyido obedo Nason wod pa Aminadab. 
NUM.10.15	Jadwoŋ pa jolweny ma nono pa nyikway Isakar onwaŋo obedo Nethanel wod pa Zuar; 
NUM.10.16	aka jadwoŋ ma kitipa pa jolweny ma nono pa nyikway Zebulun onwaŋo obedo Eliab wod pa Helon.
NUM.10.17	Kenyo t'idolo tabenakulo, to nyikway Gerisom gi nyikway Merari, ma jotiŋo Wema pa Rwoth joay. 
NUM.10.18	M'oluwere gi kitipa ma kambi ma jolweny pa Ruben joay, aka jadwoŋ pajo oyido obedo Elizur wod pa Sedur. 
NUM.10.19	Jadwoŋ ma kitipa pa jolweny ma nono pa nyikway Simeo oyido obedo Selumiel wod pa Zurisaday. 
NUM.10.20	To jadwoŋ ma kitipa pa jolweny ma nono pa nyikway Gad oyido obedo Eliasaf wod pa Duwel.
NUM.10.21	Kenyo to nyikway Kohath ma jotiŋo gigipiny maleŋ joay, t'ijengo tabenakulo mafodi jok'otundo. 
NUM.10.22	M'oluwere gi kitipa ma kambi nyikway Efrayim joay i kitipin pajo ma lweny aka jatel ma kitipa pa jolweny oyido obedo Elisama wod pa Amihud. 
NUM.10.23	Jadwoŋ ma kitipa pa jolweny pa nyikway Manase oyido obedo Gamaliel wod pa Pedazur. 
NUM.10.24	Jadwoŋ ma kitipa pa jolweny ma nono pa nyikway Benyamin oyido obedo Abidan wod pa Gideon.
NUM.10.25	Kenyo kitipa ma kambi pa nyikway Dan oay kareno obedo paka jakur ma yucen ma kambin je, ri kitipin pa jolweny, aka jadwoŋ ma kitipa pa jolweny oyido obedo Ahiyeza wod pa Amisaday 
NUM.10.26	Jadwoŋ ma kitipa pa jolweny ma nono pa nyikway Aser oyido obedo Pagiel wod pa Ociran. 
NUM.10.27	Jadwoŋ ma kitipa pa jolweny ma nono pa nyikway Nafital oyido obedo Ahira wod pa Enan. 
NUM.10.28	Me oyido a can ma woth mapa Joisiraili i kitipin pa jolweny pajo, munyo joay.
NUM.10.29	Musa owaco ri Hobab wod pa Reuel Jamidian, ba cipa Musa ni, “Wakidho i kabedo ma Rwoth owaco ni, ‘Alamiyo win.’ Biye gi wan, aka walakurin maber, kole Rwoth otieko ciko bero ri Isiraili.” 
NUM.10.30	To Hobab dwoko go ni, “Akilakadho, to aladok i piny paran won gi bongi wade paran.” 
NUM.10.31	To Musa waco rigo ni, “Mondo ikir'iwey wan, kole iŋeyo kama wanyalo keth'iye kambi i thim aka ibino bedo riwan paka waŋ wan. 
NUM.10.32	Kucel, k'ikadho gi wan, bero je ma Rwoth otim riwan, gimoro acel no walatimo rin.”
NUM.10.33	Ameno to joay wok i got pa Rwoth woth ma ndelo adek gi Kakan ma Cikirok pa Rwoth kareno otelo jo i woth ma ndelo adek no, ma rango rijo kama joywomer'iye.
NUM.10.34	Pondeponde pa Rwoth oyido telo jo odieceŋ ka jowok i kambi.
NUM.10.35	“Ay malo, Awi Rwoth, weyi jokwor perin jowokedhere,
NUM.10.35	aka jokwor perin jowoŋweci ruwaŋin.”
NUM.10.36	Aka hongo je k'ocungo, Musa oyido waco ni,
NUM.10.36	“Dwoki, Awi Rwoth ro pecin gana gi gana ma Isiraili.”
NUM.11.1	Ji jocako kiŋunyaŋunya ka Rwoth winjo mako kwoŋ teko pajo, Rwoth owinjo to nge pere gaga. Kenyo to mac pa Rwoth liel kwoŋ jo, to waŋo woko adec ma woko ma kambi. 
NUM.11.2	To ji joywak ri Musa; Musa okwayo Rwoth, to mac tho. 
NUM.11.3	Ameno to ŋatimoro cwoko nyingi kenyo ni Tabera,
NUM.11.4	Jopath ma jonitie i dier jo oyido jonitie g'awanya; Joisiraili jogik to joywak kendo, to jowaco ni, “Ŋa m'omiy wan riŋo acama? 
NUM.11.5	Wapoyo rec ma wacamo i Misir manono, tula, gima cale nyarieŋa m'opoŋ pi ma limlim m'icamo, katungulu kodi kamilali; 
NUM.11.6	t'onyo pama meni mawan orumo, aka ongoye gimoro kad'acel kwanyo woko mana ma waneno.”
NUM.11.7	Mana oyido cale kodhi mathindho matar, aka rangi mere oyido cale yath m'ioro ma timo mo manyatongweno maŋwe kur.
NUM.11.8	Ji jowotho to jocoko, jorego i cuma kosa joodo i pany, jotedo i degi to jotimo mugat wok'iye; aka k'ibilo oyido cale mugat m'oyik gi mo. 
NUM.11.9	Ka thoyo ooy i wi kambi wor, mana oyido oy gine.
NUM.11.10	Musa owinjo munyo ji joywak i pecin pajo parom, joje i dhiot ma kayindere pajo. Kenyo Rwoth olokere mager tektek, aka Musa k'osangala. 
NUM.11.11	Ameno Musa openjo Rwoth ni, “Raŋo itimo ŋeca perin marac ameno? Raŋo akinwaŋo wor ruwaŋin, m'iyimo kwoŋan teko pa ji me je? 
NUM.11.12	Aŋat'agamo ji me je i iyan? Aŋat'anywolo joje, ma miyo iwaci ran ni, ‘Tiŋi jo i iyin, paka musawo tiŋo nyathi ma dhoth kiri i piny m'iciko kwarere pajo gi kwoŋirok?’ 
NUM.11.13	Anonwaŋ riŋo kune ma miyo ji me je? Joywak ran ka jowaco ni, ‘Miy wan riŋo ŋey wanyal camo.’ 
NUM.11.14	Akinyali tiŋo ji me je kendan, jome jopek ran swa. 
NUM.11.15	Ka me apaka ikidho timo ran, mondo nekan i yoto, k'anwaŋo bero ruwaŋin, aka ikir'iyeyan anen kumo paran.”
NUM.11.16	Rwoth owaco ri Musa ni, “Coki ran cwo piero abirio ma jotegino ma Isiraili, m'iŋeyo ni jobedo jom'otegino kodi jotel pa ji, ikeli jo i Wema ma romo, aka imiy jo kabedo kenyo kodin. 
NUM.11.17	Alaloro piny t'aluwo kodin kenyo; aka alakwanyo cuny moro manitie kwoŋin t'aketho kwoŋ jo; aka jobino bielo peko pa ji kanyacel kodin ŋey ikir'ibiel je kendin. 
NUM.11.18	Ibino waco ri ji ni: Lokere win maleŋ ri dikin, aka wibino camo riŋo; rupiri witieko ywak ka Rwoth winjo, ka wiwaco ni, ‘Ŋa m'omiy wan riŋo acama? Adieri oyido bero nitie riwan i Misir.’ Riameno Rwoth lamiyo win riŋo, aka wilacamo. 
NUM.11.19	Wikilacamo nyaka ma ndelo acel kende, kosa ndelo ario, kosa ndelo abic, kosa ndelo apar, kosa ndelo piero ario. 
NUM.11.20	To wilacamo ma dwe acel gipi cuka owok gi yor um win to lokere riwin marac, kwoŋbedo wikwero Rwoth manitie i dier win, aka witieko ywak ruwaŋe, ka wipenjere ni, ‘Raŋo ma waweyo Misir?’ ” 
NUM.11.21	To Musa waco ni, “Ji manitie gi jo romo gana miya aucel ma jowotho atiendi; aka iwaco ni, ‘Alamiyo jo riŋo, jowonyal camo ma dwe acel gipi!’ 
NUM.11.22	Nitie mwendi kosa sidwol ma romo ayaŋa rijo? Nitie rec ma romo i nam amaka rijo?”
NUM.11.23	Rwoth openjo Musa ni, “Meni pa Rwoth nok? Onyo ilaneno k'inen obedi adieri kosa be.”
NUM.11.24	Ameno Musa okidho to waco ri ji wac pa Rwoth; to go coko cwo ma jotegino piero abirio kwoŋ ji, to ketho joje thoko kayindi.
NUM.11.25	Kenyo Rwoth oloro piny i pondeponde to luwo gine, to kwanyo cuny moro m'oyido nitie kwoŋe to ketho kwoŋ cwo ma jotegino piero abirio; aka munyo cuny no oloro kwoŋ jono, to jotuco wac pa Were; to jok'omedo kendo.
NUM.11.26	Cwo ario jodoŋ i kambi, acel nyinge Elidad, aka man mere nyinge Medad, to cuny loro kwoŋ jo; oyido jobedo jom'onwaŋo otiek ndiko jo, to oyido fodi jok'okadho i kayindi, to jotuco wac pa Were gi i kambi. 
NUM.11.27	To jayac moro ringo to waco ri Musa ni, “Elidad kodi Medad ica jotuco wac pa Were i kambi.” 
NUM.11.28	To Yosuwa wod pa Nun, jakony pa Musa, acel kwoŋ cwo pere m'oyer, waco ni, “Jadwoŋ paran Musa, ceri jo!” 
NUM.11.29	To Musa waco rigo ni, “Nyeko makin ro an? Kabedi ji pa Rwoth je jonyalo bedo jotuci wac Were, aka bedi Rwoth oyido nyalo ketho cuny pere i jo!” 
NUM.11.30	To Musa kodi jom'otegino ma Isiraili jogik i kambi.
NUM.11.31	Kenyo to koyo ay wok bongi Rwoth, to kelo alurere wok i nam to miyo jo podho i thengi kambi, woth ma romo ndelo acel yuthenge me kodi woth ma romo ndelo acel yuthenge man, thoko kambi je parom, cegin fut adek wok i lowo. 
NUM.11.32	Ameno to ji joay ndelo no gipi gi wor no gipi kodi ndelo ma luwo gipi to jocoko alurere; ŋat'ocoko manok ocoko kilo piero abic kadho malo; to joyaro jo rijo wegi thoko kambi parom. 
NUM.11.33	To munyo riŋo oyido fodi nitie i dier laki jo, mafodi jok'onyamo to nge pa Rwoth gaga kwoŋ ji, to Rwoth rwadho ji gi thoyamo madwoŋ swa. 
NUM.11.34	Ameno t'ilwoŋo kenyo ni Kibroth Hatava
NUM.11.35	Wok Kibroth Hatava ji jowotho kidho Hazeroth.
NUM.12.1	Munyo fodi jonitie i Hazeroth, Miriam kodi Aron joluwo marac kwoŋ Musa ro dhako Jaethopiya m'oyido go onywomo (kole oyido go adieri onywomo dhako Jaethopiya). 
NUM.12.2	Jowaco ni, “Rwoth otieko luwo gi Musa kende? Go fodi k'oluwo gi wan bende?” To Rwoth winjo. 
NUM.12.3	Musa oyido obedo jal mamwol swa, loyo dhano moro je ma piny ka. 
NUM.12.4	To Rwoth waco abwap ri Musa, Aron kodi Miriam ni, “Wok win woko, wi jadek, i Wema ma romo.” Ameno to jadek no jowok woko. 
NUM.12.5	Kenyo to Rwoth loro piny i siro ma pondeponde, to cungo i dhiot ma kayindi, to lwoŋo Aron kodi Miriam; to joje jobino yuwiye. 
NUM.12.6	To waco rijo ni,
NUM.12.6	“Mondo winji win wac paran:
NUM.12.6	Ka nitie jatuci wac Were i dier win,
NUM.12.6	An a Rwoth, amiyo ŋeyirok paran rijo i menyirok;
NUM.12.6	aluwo gi jo i lek.
NUM.12.7	go ama amiyo go kuro ji paran je Isiraili.
NUM.12.8	Aluwo gi go awaŋ g'awaŋ i lero, makiweno i sikoiyiko;
NUM.12.8	to go neno paka Rwoth cale.
NUM.12.8	Raŋo ma wikilworo luwo marac kwoŋ ŋeca paran Musa?”
NUM.12.9	To nge pa Rwoth gaga kwoŋ jo, to go kadho.
NUM.12.10	Munyo pondeponde oleny woko i wi kayindi, Miriam oyido otieko lokere jadhowo, matar pa pe. Aron owire bongi Miriam to neno ni go oyido obedo jadhowo. 
NUM.12.11	Kenyo to Aron waco ri Musa ni, “Awi jadwoŋ paran, ikir'imiy wan gir'acula ri reco ma watimo amiŋa. 
NUM.12.12	Mondo ikir'iwey go wocale gi ŋat'otho, ma del pere adec ocamere woko gi iy min.” 
NUM.12.13	To Musa ywak ri Rwoth ni, “Awi Were bothi go.” 
NUM.12.14	To Rwoth waco ri Musa ni, “Bedi bamere ŋul law i waŋe, di go k'onyalo bielo wickwot pere ma ndelo abirio? Weyi wocegi go woko ma kambi ma ndelo abirio, aka k'orumo inyalo kelo go i iye kendo. 
NUM.12.15	Ameno t'icego Miriam woko ma kambi ma ndelo abirio; aka ji jok'onyalo ay woth cuka orwaki Miriam i iye kendo. 
NUM.12.16	Rumacen to ji joay wok Hazeroth, to joketho kambi i thim ma Paran.”
NUM.13.1	Rwoth owaco ri Musa ni, 
NUM.13.2	“Dhiri cwo bedo jopendo i piny ma Kanan, m'akidho miyo Joisiraili; wok kwoŋ kisi nono pajo, ibino dhiro jacwo, kisi jatel i dier jo.” 
NUM.13.3	Ameno Musa to dhiro jo wok i thim ma Paran, cungo kwoŋ or pa Rwoth, joje cwo ma jotel i dier Joisiraili. 
NUM.13.4	Me a nyingi jo: Wok i nono pa Ruben, Samuwa wod pa Zakur. 
NUM.13.5	Wok i nono pa Simeo, Safat wod pa Hor. 
NUM.13.6	Wok i nono pa Yuda, Kaleb wod pa Yefune. 
NUM.13.7	Wok i nono pa Isakar, Igal wod pa Yozefu. 
NUM.13.8	Wok i nono pa Efrayim, Hoseya wod pa Nun. 
NUM.13.9	Wok i nono pa Benyamin, Palti wod pa Rafu. 
NUM.13.10	Wok i nono pa Zebulun, Gadel wod pa Sodi. 
NUM.13.11	Wok i nono pa Yozefu meno nono pa Manase, Gad wod pa Sus. 
NUM.13.12	Wok i nono pa Dan, Amiel wod pa Gemal. 
NUM.13.13	Wok i nono pa Aser, Sethur wod pa Mikaili. 
NUM.13.14	Wok i nono pa Nafital, Nabi wod pa Vofisi. 
NUM.13.15	Wok i nono pa Gad, Guwel wod pa Maki. 
NUM.13.16	Me a nyingi cwo ma Musa ooro bedo jopendo ma lowo. Musa to wiro nyingi Hoseya wod pa Nun ni Yosuwa.
NUM.13.17	Munyo Musa ooro jo bedo jopendo i piny ma Kanan, owaco rijo ni, “Kadhi win koro yupiny, aka wikidhi i piny matendere tendere, 
NUM.13.18	winen paka lowo cale, kodi kinen ji ma jobed'iye jotek kosa jonyap, k'inen jonok kosa jomore. 
NUM.13.19	Neni win ka lowo ma jobed'iye ber kosa rac, kodi kinen tindin ma jobed'iye k'ogoy cel iye kosa ogoy cel, 
NUM.13.20	kodi k'inen lowo ago oŋaŋ kosa ma candi, kodi kinen yen niye kosa ongoye. Bedi win jomiseni, aka wikel olemo moro ma lowo.” Onyo oyido obedo hongo marapena mar'olemo m'ocek.
NUM.13.21	Ameno jokidho malo timo nyaliŋliŋ i lowo wok i thim ma Zin tundo Rehob, cegin gi Lebohamath. 
NUM.13.22	Jokadho yupiny, to jotundo Hebron; aka Ahiman, Sesay, kodi Talmay, Joanakim, oyido jonitie kenyo. (Ogeti Hebron oro abirio mafodi k'ogeti Zowan i Misir.) 
NUM.13.23	Jotundo i malawa ma Esikol, to jotoŋo wok kenyo jangi yath manitie gi kayego acel mar'olemo, to jotiŋo i gute i dier jo jario. Jodwoko bende gi pomo kodi nyandere moro. 
NUM.13.24	Olwoŋi kenyo ni Malawa Esikol
NUM.13.25	Munyo ndelo piero aŋwen otieko rumo, jopendo jodok. 
NUM.13.26	Jobino bongi Musa kodi Aron kodi kweth je pa Joisiraili i thim ma Paran, i Kades; jodwoko rijo wac kodi kweth je, to jonyutho jo olemo ma lowo. 
NUM.13.27	To jowaco rigo ni, “Watundo i lowo m'idhir'iye wan; cak gi mo kic mol'iye, aka me olemo mere. 
NUM.13.28	To kad'ameno ji ma jobedo i lowo jotek, aka tindin ogoy'iye cel aka jolac swa; medo kwoŋ meno, waneno nyikway Anak kanyago. 
NUM.13.29	Joamalek jobedo i lowo ma yupiny; Johiti, Joyebus, kodi Joamor jobedo yupiny matendere; aka Jokanan jobedo yuthengi nam, kodi yuthengi Yordan.”
NUM.13.30	To Kaleb omiyo ji liŋ ruwaŋ Musa, to waco ni, “Weyi wakadhi win dicel wabed'iye, kole wanyalo mako.” 
NUM.13.31	Kenyo to cwo m'oyido jokadho gine jowaco ni, “Wakinyali kidho malo lweny gi ji me, kole jotek loyo wan.” 
NUM.13.32	Ameno to jokelo ri Joisiraili mikwenda ma ŋedho cuny jo ma lowo m'oyido jotieko timo nyaliŋliŋ mere, ka jowaco ni, “Lowo ma watieko woth'iye paka jopendo obedo lowo ma cuto woko joma bed'iye; aka ji je ma wanen'iye jobedo ji ma siragama. 
NUM.13.33	Waneno kenyo nyikway Anak aka wawegi oyido wacale otwoŋin, aka ameno apaka wacale rijo.”
NUM.14.1	Kweth je jobaro dwondi gin gi ywak, to ji je jobiyo pigi waŋ gin wor no. 
NUM.14.2	Joisiraili je jogeŋisa gi Musa kodi Aron; kweth gibe jowaco rijo ni, “Bedi ndir no watho i piny ma Misir! Kosa bedi timere ni watho i thim me! 
NUM.14.3	Raŋo Rwoth okelo wan i piny me ma podho g'abor? Mon mawan gi nyithindho mawan jolalokere gikinyaga; di k'ober loyo riwan gik Misir?” 
NUM.14.4	To wegi jowaco ni, “Weyi wayer jatel, to wagiki Misir.”
NUM.14.5	Kenyo to Musa kodi Aron jogore piny gi nyim jo ruwaŋ cokirok ma kweth pa Joisiraili. 
NUM.14.6	Yosuwa wod pa Nun kodi Kaleb wod pa Yefune, ario kwoŋ cwo m'oyido jobedo jopendo joyeco nangin pajo i rem, 
NUM.14.7	to jowaco ri kweth pa Joisiraili ni, “Lowo ma wawoth'iye thoko paka jopendo obedo lowo maber ma kiwacere. 
NUM.14.8	Ka Rwoth sangala gi wan, go lakelo wan i lowo me to miyo wan, lowo ma mol gi cak kodi mo kic. 
NUM.14.9	Kende ni, wikiri wigwenyere kwoŋ Rwoth; aka wikiri wilwor ji ma lowo, kole jokithoth loyo mugat riwan; ongoye ŋat'okwonga jo, aka Rwoth nitie gi wan; wikiri wilwor jo.” 
NUM.14.10	To kweth gibe jotisa goyo jo gi telin.
NUM.14.10	Kenyo to dwoŋ pa Rwoth menyere i Wema ma romo ri Joisiraili je.
NUM.14.11	To Rwoth penjo Musa ni, “Ji me jolacayan kiri keraŋo? Aka jok'oyeyan kiri keraŋo, kada bedi ni atieko timo ranyuth je i dier jo? 
NUM.14.12	Alagoyo jo gi two nundu aka ak'olunji jo, aka alalokin nono madwoŋ aka matek loyo jo.”
NUM.14.14	aka jolawaco ri joma bedo i lowo me. Jotieko winjo ni in, awi Rwoth, initie i dier ji me; kole in, Awi Rwoth, ineno awaŋ g'awaŋ, aka pondeponde perin cungo i wi jo t'itelo jo, i siro ma pondeponde odieceŋ kodi siro ma mac wor. 
NUM.14.15	Onyo k'inoneki ji me je dicel, kenyo nonin ma jotieko winjo kwoŋin jolawaco ni, 
NUM.14.16	“Kwoŋbedo Rwoth k'onyalo kelo ji me i lowo ma go okwoŋere miyo jo am'omiyo oneko jo i thim.” 
NUM.14.17	Aka onyo, riameno, weyi meni pa Rwoth wobedi madwoŋ i nger ma cango iciko munyo iluwo, k'iwaco ni,
NUM.14.18	aka opoŋ gi mar makiwire,
NUM.14.18	cwako reco kodi kibenga,
NUM.14.18	aka i nger moro je cwako reco,
NUM.14.18	aka go k'owey ma k'omiyo nyithindho gi nyikway jo,
NUM.14.18	gir'acula kiri i luse mar'adek kodi mar'aŋwen ri reco pa jonywol pajo.”
NUM.14.19	“Cwaki reco pa ji me cungo kwoŋ dwoŋ ma mar perin makiwire, paka itieko cwako ji me, wok Misir tundo kiri pama.”
NUM.14.20	Kenyo Rwoth owaco ri Musa ni, “Acwako, paka itieko kwayo; 
NUM.14.21	to kad'ameno paka akwo, kendo paka piny gipi bino poŋ kodi dwoŋ pa Rwoth, 
NUM.14.22	ongoye ji ma jotieko neno dwoŋ paran kodi ranyuth m'atieko timo i Misir kodi i thim, aka kucel jotieko teman mirundi apar me aka fodi jok'oworan, 
NUM.14.23	ma laneno piny m'akwoŋere miyo kwarere pajo; ongoye kad'acel kwoŋ joma jocayin m'onen. 
NUM.14.24	To ŋeca paran Kaleb, kwoŋbedo go nitie kodi cuny m'opokere aka otieko timo gim'ayenyo, alakelo i lowo ma go oyido otieko kidh'iye, aka nyikwaye jobino loko apajo. 
NUM.14.25	Onyo, paka Joamalek kodi Jokanan jobedo i milelo, wire win wikidhi i thim gi royo ma Nam M'obokere.”
NUM.14.26	Rwoth oluwo gi Musa kodi Aron ka waco ni: 
NUM.14.27	“Kweth pa jokidakana me jolakigeŋisa kodan kiri keraŋo? Atieko winjo kiŋunyaŋunya pa Joisiraili, ma jogeŋisa iye kwoŋan. 
NUM.14.28	Waci rijo ni, ‘Paka akwo, Rwoth waco, alatimo riwin gimoro acel won m'awinjo wiwaco: 
NUM.14.29	Delkwoŋ win m'otho bino podho i thim acel me won; aka kwoŋ wijoje, manitie i welo ma ji m'okwan, cako i oro piero ario kadho malo, ma jotieko kiŋunyaŋunya kodan, 
NUM.14.30	ongoye kad'acel kwoŋ win m'odonji i piny m'akwoŋere keth'iye win, kwanyowoko Kaleb wod pa Yefune, kodi Yosuwa wod pa Nun. 
NUM.14.31	To jomathindho mewin, ma wiwaco ni oyido jolalokere gikinyaga, alarwako jo i iye, aka jolaŋeyo piny ma witieko cayo. 
NUM.14.32	To paka riwin, delkwoŋ win m'otho bino podho i thim me. 
NUM.14.33	Nyithindho mewin jolabedo jokwath i thim ma oro piero aŋwen, aka jolacandere rupiri wikiwinjan, cuka delkwoŋ win m'otho macowe oŋare i thim. 
NUM.14.34	Cungo kwoŋ hongo ma wicowo ma timo nyaliŋliŋ ma piny, oro piero aŋwen, ri kisi ndelo i oro, wibino bielo reco mewin, oro piero aŋwen, aka wilaŋeyo gut paran.’ 
NUM.14.35	An Rwoth atieko luwo; adieri abino timo ameno ri kweth m'odakana me je ma jocokere kanyacel lweny kodan i thim me, gike pajo latundo, aka jolatho.”
NUM.14.36	Cwo ma Musa odhiro timo nyaliŋliŋ ma lowo ma jogik to jomiyo kweth je kigeŋisa gine gi kelo radwok marac ma mako lowo. 
NUM.14.37	Cwo ma jokelo radwok ma ŋedho cuny ma mako lowo thoyamo oneko jo ruwaŋ Rwoth. 
NUM.14.38	To Yosuwa wod pa Nun kodi Kaleb wod pa Yefune kende ama jodoŋ ma jokwo, kwoŋ cwo ma jokidho bedo jopendo ma lowo.
NUM.14.39	Munyo Musa otieko waco wac me ri Joisiraili je, ji joywak tektek. 
NUM.14.40	Joay odikin maŋic to jokidho i wi acurcur ma piny matendere, ka jowaco ni, “Ee wan. Walakidho malo i kabedo ma Rwoth otieko ciko, rupiri watieko timo reco.” 
NUM.14.41	To Musa penjo ni, “Raŋo wimedere timo kibenga kwoŋ or pa Rwoth? Wikilanyalo. 
NUM.14.42	Wikiri wikidhi malo, rupiri Rwoth kinitie gi win; wikiri wimiy worwadhi win piny ruwaŋ jokwor mewin. 
NUM.14.43	Kole Joamalek kodi Jokanan jonitie ruwaŋ win aka wilatho; rupiri witieko kwero luwo Rwoth, Rwoth k'obedi gi win.” 
NUM.14.44	To jokethere idho iy'acurcur ma piny matendere, kad'oyido Kakan ma Cikirok pa Rwoth, kodi Musa onwaŋo fodi jok'oweyo kambi. 
NUM.14.45	Kenyo Joamalek kodi Jokanan m'oyido jobedo i piny matendere joloro piny to jokengila jo, to joriemo jo tundo Horima.
NUM.15.1	Rwoth oluwo gi Musa ka waco ni: 
NUM.15.2	“Luw gi Joisiraili aka iwaci rijo ni, Ka witundo i piny ma wilabed'iye, m'amiyo win, 
NUM.15.3	t'imiyo mic awaŋa ri Rwoth wok i sidwol kosa i mwendi obedi mic awaŋa kosa cowirok, ma ketho i gike cikirok kosa paka mic ma iwon iyeyo kosa i kalima mewin ma wiyiko ma timo ŋwece kur ma sangala Rwoth. 
NUM.15.4	Nyaka ŋat'okeli nger mic no ri Rwoth bino bende kelo mic ma kodhi, acel wiy apar ma moko m'onuŋere, m'oruw kodi acel wiy aŋwen ma mo oliv. 
NUM.15.5	Medo kwoŋ meno, ibino miyo acel wiy aŋwen ma vini paka mic ma vini kodi mic awaŋa kosa cowirok, ri kisi wod rombo. 
NUM.15.6	Ri wod rombo, ibino miyo mic ma kodhi, acel wiy apar ma moko m'onuŋere m'oruw kodi acel wiy adek ma mo oliv. 
NUM.15.7	Paka mic ma math ibino miyo acel wiy adek ma vini, maŋwe kur ri Rwoth. 
NUM.15.8	K'imiyo rwath paka mic awaŋa kosa cowirok, ma ketho i gike cikirok kosa paka mic ma siem ri Rwoth, 
NUM.15.9	nyaka ibino kelo gi rwath mic ma kodhi, kilo adek ma moko m'onuŋere, m'oruw gi lita ario ma mo oliv. 
NUM.15.10	Ibino kelo paka mic ma math lita ario ma vini, paka mic awaŋa, ma ŋwece mere sangala Rwoth.”
NUM.15.11	“Meno a gim'ibino timo gi kisi thwon kosa wod rombo, kosa gi kisi rombo kosa i dier nyithindhi diegi. 
NUM.15.12	Cungo kwoŋ welo mar'ogwaŋe m'imiyo, ameno apaka ibino timo gi kisi acel kodi je. 
NUM.15.13	Kisi Jaisiraili bino timo gigipiny me ka kelo mic awaŋa, ma ŋwece kur mere sangala Rwoth. 
NUM.15.14	Jakicar ma bedo i dier win, kosa m'onwaŋ kabedo makicutho i dier win, to paro miyo mic awaŋa, ma ŋwece kur mere sangala Rwoth, bende ripo luwo cik me. 
NUM.15.15	Paka ri kacokirok, bino bedo cik acel ri Jaisiraili kodi jakicar, cik ma cil gi cil ri luse mewin je. Jaisiraili kodi jakicar jobino bedo marom ruwaŋ Rwoth. 
NUM.15.16	Jaisiraili kodi jakicar ma bedo i dier win jobino bedo gi cik acel kodi thumo banja acel.”
NUM.15.17	Rwoth oluwo gi Musa ka waco ama: 
NUM.15.18	Luw gi Joisiraili aka iwaci rijo ni, ka witieko tundo i lowo m'akel'iye win, 
NUM.15.19	hongo je ma wicam'iye cemo moro ma lowo, wibino miyo mic ri Rwoth. 
NUM.15.20	Wok kwoŋ mugat marapena ma widwanyo, wibino miyo mugat acel gipi paka mic; wibino miyo paka wimiyo mic ma wok i gigipiny ma wipiedho. 
NUM.15.21	I luse mewin je, wibino miyo Rwoth mic wok i mugat mewin marapena ma widwanyo.
NUM.15.22	To ka witimo gimikanyo to wibedo ma wikikuro or me je ma Rwoth otieko luwo gi Musa, 
NUM.15.23	kisi gimoro ma Rwoth otieko oro win ka luwo bongi Musa, wok i ndelo ma Rwoth omiyo or kadho yuwaŋe, i luse mewin je. 
NUM.15.24	Onyo ka winotim ma kweth k'oŋeyo, kweth gibe bino miyo rwath acel ri mic awaŋa, ma kur mere sangala Rwoth, kanyacel gi mic mere ma kodhi kodi mic mere ma math, cungo kwoŋ cik mere, wod diel acel ri mic ma cwako reco. 
NUM.15.25	Jacway ri Were i wi migam bino timo kwer ma ŋuto ri kweth pa Isiraili je, aka ibino cwako jo; jotimo ma jok'oŋeyo, aka onyo jokelo mic pajo, mic awaŋa ri Rwoth, kodi ma ŋuto reco ruwaŋ Rwoth, ro komo pajo. 
NUM.15.26	Kweth pa Joisiraili gibe ibino cwako, kanyacel gi jopath je ma jobedo i dier jo, kwoŋbedo ji je jotimo gi komo.
NUM.15.28	Jacway ri Were i wi migam bino timo kwer ma ŋuto ruwaŋ Rwoth i migam ma lonyo ŋat'otim kibenga, aka ibino cwako rigo. 
NUM.15.29	Ri janono i dier Joisiraili kodi ri japath ma bedo i dier jo, wibino bedo gi cik acel ri kisi dhano m'otimi gikibenga. 
NUM.15.30	To ka dhano otim gimikanyo, obedi Jaisiraili kosa japath, meno obwono Rwoth, ibino riemo go woko i dier ji. 
NUM.15.31	Rupiri go ocayo wac pa Rwoth to turo or pere, nger ŋato ibino riemo go kicutho to bielo banja.
NUM.15.32	Munyo Joisiraili oyido jonitie i thim, jonwaŋo jal moro ma dimo yen i ndelo ma Sabato. 
NUM.15.33	Jono ma jonwaŋo go dimo yen jokelo go bongi Musa, Aron, gi bongi kweth je. 
NUM.15.34	Jobolo go i iye, rupiri oyido jokuya gir'atima gine. 
NUM.15.35	Kenyo to Rwoth waco ri Musa ni, “Jalo iripo neko; kweth gibe joripo neko go woko ma kambi.” 
NUM.15.36	Kweth gibe jowodho go woko ma kambi to jogoyo go gi telin cuka otho, paka Rwoth oyido otieko miyo Musa or.
NUM.15.37	Rwoth owaco ri Musa ni: 
NUM.15.38	“Luw gi Joisiraili, aka iwaci rijo timo lwodo i sonda ma nangin pajo i luse pajo je kendo gi ketho thol manyabululu i mugowa i kisi sonda. 
NUM.15.39	Winitie kodi lwodo ŋey kis ka wineno, wibino poyo or pa Rwoth je gi timo jo, to wibedo ma wikitimo gima cunyin win wanya gi ma waŋ win oneno. 
NUM.15.40	Onyo wibino poyo kodi kuro or paran je, aka wibino bedo maleŋ ri Were mewin. 
NUM.15.41	Abedo Rwoth Were mewin, m'owodho win woko ma piny ma Misir, ma bedo Were mewin: Abedo Rwoth Were mewin.”
NUM.16.2	cwo ma Joisiraili miya ario gi piero abic, jotel ma kweth m'oyer wok i cokirok, cwo ma joŋeyere swa, to jokidho bongi Musa. 
NUM.16.3	Jocokere ruwaŋ Musa kodi Aron to jowaco rijo ni, “Wikadho bor swa! Kweth je joleŋ, kisi dhano kwoŋ jo, aka Rwoth nitie i dier jo. Onyo raŋo winor loyo cokirok pa Rwoth?” 
NUM.16.4	Munyo Musa owinjo gino to podho gi nyime. 
NUM.16.5	Kenyo to waco ri Kora kodi wadi je ni, “Odikin Rwoth lanyutho ŋat'obedo apere, kodi ŋataleŋ, kodi ŋat'ilayeyo corok bonge; ŋata go oyer, go layeyo wocore bonge. 
NUM.16.6	Tim win gime: Kwany win buban, Kora gi wadin je, 
NUM.16.7	aka dikin wimoki mac i jo, aka wiyar buban i wi jo ruwaŋ Rwoth; aka ŋata Rwoth oyer bino bedo ŋataleŋ. Win Jolevi wikadho bor swa.!” 
NUM.16.8	Kenyo to Musa waco ri Kora ni, “Winji win pama me, win Jolevi! 
NUM.16.9	Obedo gimathin riwin swa ni Were pa Isiraili opoko win kwoŋ kweth ma Isiraili, ma yeyo win corok bonge ŋey witim tic ma tabenakulo pa Rwoth, kodi cungo ruwaŋ kweth to witiyo rijo? 
NUM.16.10	Go otieko yeyo win corok bonge, kanyacel gi wutmin win ma Jolevi ma jonitie gi win; kucel wirango bende bedo jocway ri Were i wi migam! 
NUM.16.11	Riameno in kodi wadin je witieko cokere kanyacel gwenyirok kwoŋ Rwoth. Aron bende obedo ŋa ma wiŋunyaŋunya gine?”
NUM.16.12	Kenyo to Musa dhiro ni wolwoŋi Dathan kodi Abiram wot Eliab; to jowaco ni, “Wakilabino! 
NUM.16.13	Iparo ni obedo gimathin swa m'omiyo iwodho wan woko i lowo ma mol gi cak kodi mo kic ma neko wan i thim, m'omiyo bende idhum wan? 
NUM.16.14	K'obedo adieri ni ikikelo wan i piny ma cak gi mo kic mol'iye, kosa imiyo wan gir'alunja ma ndelin kodi ndelo vini. Oyido d'ineko woko waŋ cwo me? Wakilabino be!”
NUM.16.15	Nge omako Musa swa to waco ri Rwoth ni, “Ikir'ijol mic pajo moro je. Fodi akikwanyo kada punda acel kwoŋ jo, aka fodi akitimo ri kad'acel kwoŋ jo marac.”
NUM.16.16	Musa to waco ri Kora ni, “Paka ri in kodi wadin, dikin wibin bongi Rwoth, in, wadin kodi Aron; 
NUM.16.17	aka kisi dhano kwoŋ win wokwany gitiŋo buban pere, wokethi i iye buban, aka kisi dhano wokel gitiŋo buban no ruwaŋ Rwoth, gitiŋo buban miya ario gi piero abic; in bende, kodi Aron, kisi dhano gitiŋo buban pere.” 
NUM.16.18	Ameno to kisi dhano kwanyo gitiŋo buban pere, to jomok'iye mac to jokonj'iye buban to jocungo i dhiot ma Wema ma romo gi Musa kodi Aron. 
NUM.16.19	Kenyo to Kora coko kweth je gwenyirok kwoŋ Musa kodi Aron i dhiot ma Wema ma romo. Abwap to dwoŋ pa Rwoth menyere ri kweth gibe.
NUM.16.20	Kenyo to Rwoth luwo gi Musa kodi Aron ka waco ni: 
NUM.16.21	Pokere win kwoŋ kweth me ŋey anyal neko jo i hongo macek. 
NUM.16.22	Jopodho gi nyim jo, to jokwayo ni, “Awi Were, Were pa ji je, ŋat'acel otim reco to nge makin gi kweth gibe?”
NUM.16.23	To Rwoth dwoko Musa ka waco ama: 
NUM.16.24	Waci ri kweth ji ni jowoeye woko kama Kora, Dathan kodi Abiram jobed'iye. 
NUM.16.25	Ameno to Musa ay to kidho bongi Dathan kodi Abiram; to jotel ma Isiraili joluwo go.
NUM.16.26	Kenyo Musa oluwo gi kweth ji ka waco ni, “Eye win woko i kayindi pa cwo ma jodakana me, aka wikiri wigeyi gimoro pajo moro je, kosa ilayweyo win woko gi reco pajo je.” 
NUM.16.27	Ameno to joeye woko kama Kora, Dathan, kodi Abiram jobed'iye; to Dathan kodi Abiram jowok woko to jocungo i dhiot ma kayindere pajo kanyacel gi mon pajo, kodi nyithindho pajo. 
NUM.16.28	To Musa waco ni, “Me apaka wilaŋeyo ni Rwoth ooran timo tic me je; k'obedo gima an won ayero: 
NUM.16.29	Ka ji me jotho m'ongoye giman m'oneko jo kwanyo woko ka Were won am'oomo jo, kosa k'agima Were won am'oyiko obin kwoŋ jo, meno Rwoth k'ooran. 
NUM.16.30	To ka Rwoth otim gimoro manyen, to piny ŋamo dhoke to mwonyo jo woko, gi gigipiny pajo je, to jokadho ma jokwo i piny pa jom'otho, nyaka wilaŋeyo ni ji me jocayo Rwoth.”
NUM.16.31	Tekin otieko waco wac me je, to piny ma jonyono bare. 
NUM.16.32	Piny oŋamo dhoke to mwonyo woko jo, kanyacel gi gigipiny pajo ma ot; kisi ŋat'oyido luwo Kora gi lim pajo je. 
NUM.16.33	Ameno jo kodi gigipiny pajo je jodonjo piny ma jokwo i piny pa jom'otho; piny oumo jo, to jotho wok i dier cokirok. 
NUM.16.34	Joisiraili je ma jothoko jo joringo munyo jowinjo joywak, ka jowaco ni, “Piny bende lamwonyo wan!” 
NUM.16.35	To mac bino wok bongi Rwoth to neko woko cwo miya ario gi piero abic m'oyido jomiyo buban.
NUM.16.36	Kenyo Rwoth oluwo gi Musa ka waco ama: 
NUM.16.37	Waci ri Eliazar wod pa Aron jacway ri Were i wi migam woneki woko mac i gitiŋo buban; to kedho woko mac bor. 
NUM.16.38	Kole gitiŋo buban pa joreco me olokere maleŋ i cul ma kwo pajo. Cadhi jo i sendere mathindho thindho ma umo migam, rupiri jokelo jo ruwaŋ Rwoth to jolokere maleŋ. Ameno apaka jolabedo ranyuth ri Joisiraili. 
NUM.16.39	Ameno to Eliazar jacway ri Were i wi migam kwanyo gitiŋo buban ma nyweny ma jono onwaŋo jokelo; t'icadho paka giumo migam. 
NUM.16.40	Me obedo rapoy ri Joisiraili ni ongoye japath, ma k'obedo nyakwar Aron, ma wocore miyo buban ruwaŋ Rwoth, ŋey wokiri wolokere paka Kora kodi wadi paka Rwoth oyido otieko waco ri Eliazar luwo kwoŋ Musa.
NUM.16.41	Yawere mere, kweth gibe pa Joisiraili joŋunyaŋunya gi Musa kodi Aron ka jowaco ni: “Witieko neko woko ji pa Rwoth.” 
NUM.16.42	Aka munyo kweth otieko cokere ma gwenyirok kwoŋ jo, Musa kodi Aron to jowire yu Wema ma romo, pondeponde oyido oumo to dwoŋ pa Rwoth menyere. 
NUM.16.43	Kenyo to Musa kodi Aron jobino ruwaŋ Wema ma romo, 
NUM.16.44	to Rwoth luwo gi Musa ka waco ni, 
NUM.16.45	“Eye woko kwoŋ kweth me, ŋey aneki woko jo i hongo macek.” To jopodho gi nyim jo. 
NUM.16.46	To Musa waco ri Aron ni, “Kwany gitiŋo buban perin, mok'iye mac wok i migam, aka ikonj'iye buban, itiŋ piyo piyo iter i dier ji, aka itimi kwer ma ŋuto rijo; rupiri keme otieko wok bongi Rwoth; thoyamo otieko cako.” 
NUM.16.47	Ameno to Aron timo paka Musa oyido otieko waco, to ŋweco i dier cokirok kama thoyamo oyido otieko cak'iye i dier ji. Oketho buban, to timo kwer ma ŋuto kwoŋ ji. 
NUM.16.48	Ocungo i dier jom'otho kodi jomakwo; to thoyamo jukere. 
NUM.16.49	Jono ma thoyamo oneko jo obedo 14,700 ma k'okwan jono ma jotho i gwenyirok pa Kora.
NUM.16.50	Munyo otiek juko thoyamo, Aron ogik bongi Musa i dhiot ma Wema ma romo.
NUM.17.1	Rwoth oluwo gi Musa ka waco ni: 
NUM.17.2	Luw gi Joisiraili aka ikwany ludhe apar g'ario kwoŋ jo, acel ri kisi jatel ma nono, kwoŋ jotel je ma udi pa kwarere pajo. Ndiki nyingi kisi jacwo i luth pere, 
NUM.17.3	aka indiki nyingi Aron i luth pa Jolevi. Bino bedo luth acel ri kisi jatel ma nono. 
NUM.17.4	Ikethi jo i Wema ma romo ruwaŋ sanduku ma cikirok kam'arom'iye kodi win kenyo. 
NUM.17.5	Luth pa ŋat'anoyer bino kitula; ameno abino ketho i gike kigeŋisa pa Joisiraili ma kisi hongo joketho kwoŋin. 
NUM.17.6	Musa oluwo gi Joisiraili; to jotel pajo je jomiyo go ludhe, acel ri kisi jatel, cungo kwoŋ udi pa kwarere pajo, ludhe apar g'ario; aka luth pa Aron oyido nitie i dier jo. 
NUM.17.7	Ameno to Musa ketho ludhe no i kayindi ruwaŋ Sanduku ma Cikirok pa Rwoth.
NUM.17.8	Yawere mere, munyo Musa okidho i Wema, luth pa Aron ri nono pa Jolevi oyido otula. Oketho boke, olikalika, to nyak nyandere m'ocek. 
NUM.17.9	Kenyo Musa owodho woko ludhe je ruwaŋ Rwoth ri Joisiraili je; joneno, to kisi jatel kwanyo luth pere. 
NUM.17.10	Rwoth owaco ri Musa ni, “Kethi luth pa Aron ruwaŋ Sanduku ma Cikirok, wokan paka ranyuth ri Joisiraili ma jogwenyirok, ni jowowey kiŋunyaŋunya kodan, ka k'obedo ameno jolatho.” 
NUM.17.11	Musa otimo ameno; otimo paka Rwoth oyido otieko miyo go or.
NUM.17.12	Joisiraili jowaco ri Musa ni, “Watho woko ka warumo, warwenyo, wajoje warwenyo! 
NUM.17.13	Kisi dhano m'ocore cegin gi tabenakulo pa Rwoth latho. Wajoje walarere woko!”
NUM.18.1	Rwoth owaco ri Aron ni: “In kodi wotin kodi ot pa kwarere perin wibino bielo reco ma makere gi Kabedo Maleŋ, kareno in kodi wotin kende ama jobino bielo reco ma makere kodi ma jocway ri Were i wigam jotimo. 
NUM.18.2	Keli bende kodin wutmin in ma jonono pa Jolevi, nono pa kwarere perin, ŋey jowonyal riwirok kodin, jowotiy rin kareno in kodi wotin ma jonitie kodin winitie ruwaŋ Wema ma cikirok. 
NUM.18.3	Jolatimo tic riwin kodi ri Wema gibe. To jokiripi corok cegin gi gigipiny ma Kabedo Maleŋ kosa gi migam; ka jotimi ameno jo kodi win wilatho. 
NUM.18.4	Joripo bedo bongin ma timo tic ma Wema ma romo, ri tic moro je ma Wema; ongoye jakicar ma wocore bongi win. 
NUM.18.5	Wiwegi wiripo timo tic ma Kabedo Maleŋ kodi tic ma migam, ŋey keme wokiri wobin kendo kwoŋ Joisiraili. 
NUM.18.6	Obedo an ma pama akwanyo wutmin win ma Jolevi wok kwoŋ Joisiraili; jok'obedo mewin paka mic, m'imiyo Rwoth, ma timo tic ma Wema ma romo. 
NUM.18.7	To in kodi wotin ma jonitie kodin wibino timo tic mewin paka jocway ri Were i wi migam gi kinen i gino je ma mako migam kodi adec ma yucen ma nanga ma umo. Amiyo win bedo jocway ri Were i wi migam paka mic; jakicar moro je m'ocore cegin gi gigipiny maleŋ iripo neko.”
NUM.18.8	Rwoth owaco ri Aron ni, “Ee atieko kethin jadwoŋ ma mic m'imiyan, mic je maleŋ pa Joisiraili. Atieko miyin jo kodi wotin paka adec pa jocway ri Were i wi migam ma cil gi cil. 
NUM.18.9	Me bino bedo mewin wok kwoŋ gigipiny maleŋ loyo, m'owey ma k'owaŋ: Kisi mic pajo je ma jomiyan paka gimaleŋ loyo, obedi mic ma kodhi, mic ma ŋuto reco, kosa mic ma banja, bino bedo aperin kodi wotin.”
NUM.18.10	“Wicam paka gimaleŋ loyo; kisi jacwo nyalo camo; bino bedo rin gimaleŋ. 
NUM.18.11	Me bende obedo aperin. Atieko miyin, kanyacel gi nyithindho perin, paka mic ma cil gi cil, kisi gimoro m'oketh gicen wok kwoŋ gigipiny ma mic je apa Joisiraili m'itiŋo; kisi nyatoro je m'olony i ot perin nyalo camo jo. 
NUM.18.12	Mo mabeyo je kodi vini maber je kodi ma kodhi, olemo manyakare ma jomiyo Rwoth, atieko miyin. 
NUM.18.13	Ranyak marapena je manitie i lowo pajo, ma jokelo ri Rwoth bino bedo aperin; kisi nyatoro m'olony i ot perin nyalo camo. 
NUM.18.14	Kisi gimoro je m'imiyan i Isiraili labedo aperin.”
NUM.18.15	“Nyathi makayo kosa ogwaŋ m'imiyo Rwoth labedo aperin; to nyathi makayo ibino dwoko wok bongan, aka okayo mar'ogwaŋe ma jokoc ibino dwoko wok bongan. 
NUM.18.16	Bey ma botho jo, k'okwan wok i dwe acel pajo ma nywolirok, wilaridho siringi abic ma feza, cungo kwoŋ pesa m'ioro. 
NUM.18.17	To kayo pa dhiaŋ, kosa ma rombo, kosa ma diel ikir'inyew widwoki; joleŋ. Ikiri remo pajo i wi migam, aka iwaŋ bor pajo paka mic awaŋa maŋwe kur ri Rwoth; 
NUM.18.18	to riŋo pajo labedo aperin, paka aŋakin m'itiŋo malo kodi paka bat maracuc jobedo aperin. 
NUM.18.19	Mic maleŋ je ma Joisiraili jokelo ri Rwoth, atieko miyin, kanyacel gi nyithindho perin, paka mic ma cil gi cil; obedo cikirok ma cumbi cil gi cil ruwaŋ Rwoth rin kodi nyikwayin bende.” 
NUM.18.20	Kenyo to Rwoth waco ri Aron ni: “Ikir'ijol pok moro i lowo pajo, bende ikir'ijol lim moro je i dier jo; aŋat'abedo gim'iripo limo kodi gir'alunja perin i dier Joisiraili.”
NUM.18.22	Joisiraili man jokiripi corok cegin gi Wema ma romo aka i nger me jonyalo kelo kwoŋ jo raco ma tho. 
NUM.18.23	Jolevi kende ama joripo timo tic ma Wema ma romo, aka jolabielo reco ma tim pajo; bino bedo cik ma cil gi cil ri luse mewin je. To i dier Joisiraili jok'olunji gimoro, 
NUM.18.24	rupiri atieko miyo Jolevi paka adec pajo acel wiy apar pa Joisiraili, ma joketho gicen paka mic ri Rwoth. Riameno atieko luwo kwoŋ jo ni jokiripi lunjo gimoro i dier Joisiraili.
NUM.18.25	Kenyo to Rwoth waco ri Musa ni: 
NUM.18.26	“Waci ri Jolevi ni: Ka jojolo kwoŋ ji acel wiy apar m'atieko miyo jo wok kwoŋ adec mewin, wilaketho gicen mic moro ri Rwoth paka mic manyakare. 
NUM.18.27	Gima wicoko ibino tero paka gima rom kodi kodhi ma kapiedhirok kodi vini m'opoŋ kodi gibiyo vini. 
NUM.18.28	Ameno in bende ibino ketho gicen mic ri Rwoth wok kwoŋ acel wiy apar je ma wijolo wok kwoŋ Joisiraili; aka wok kwoŋ jo wilamiyo mic pa Rwoth ri Aron jacway ri Were i wi migam. 
NUM.18.29	Wok kwoŋ mic mewin je, wibino ketho gicen kisi mic m'obedo apa Rwoth, maber kwoŋ joje am'obedo adec maleŋ. 
NUM.18.30	Ibino bende waco rijo ni: Ka witieko ketho gicen adec maber mere loyo, nyaka to m'odoŋ ibino tero ri Jolevi paka olemo ma kapiedhirok, ranyak ma kabiyo vini. 
NUM.18.31	Winyalo camo i kabedo moro je, win kodi jopeco mewin; rupiri obedo cul ri tic ma witimo i Wema ma romo. 
NUM.18.32	Wik'obedi joreco ro gime, ka witieko miyo adec maber loyo. To wikiri wikoci mic maleŋ pa Joisiraili, winyalo tho.”
NUM.19.1	Rwoth oluwo gi Musa kodi Aron ka waco ni: 
NUM.19.2	Me a cik ma or ma Rwoth owodho: Waci win ri Joisiraili jowokeli riwin roya dhiaŋ ma bu ŋolo, mafodi k'okethi kwoŋe majogi. 
NUM.19.3	Jobino miyo Eliazar jacway ri Were i wi migam. Ibino wodho woko ma kambi t'iyaŋo ka go neno. 
NUM.19.4	Kenyo Eliazar jacway ri Were i wi migam bino kwanyo remo mere adec gi lwet cinge to kiro dibirio yuthenge ma ruwaŋ Wema ma romo. 
NUM.19.5	Kenyo ibino waŋo roya dhiaŋ ruwaŋ Eliazar; pien mere, riŋo mere, remo mere, gi woyo mere. 
NUM.19.6	Jacway ri Were i wi migam bino kwanyo yen ma yath sida, cangwe, lwodo m'obokere, to bolo jo i mac ma roya dhiaŋ waŋ'iye. 
NUM.19.7	Kenyo jacway ri Were i wi migam bino lwoko nangin pere to lwoko delkwoŋe gi pi, aka rumacen go nyalo bino i kambi; to jacway ri Were i wi migam bino doŋ makoc tundo othieno. 
NUM.19.8	Nyatoro ma waŋo roya dhiaŋ bende bino lwoko nangin pere gi pi to lwoko delkwoŋe gi pi; go bino doŋ makoc tundo othieno. 
NUM.19.9	Kenyo nyatoro m'olony bino coko buru ma roya, to konjo woko ma kambi kam'olony; aka ibino kano jo ri kweth pa Joisiraili paka pi ma lonyirok. Obedo mic ma cwako reco. 
NUM.19.10	Nyatoro ma coko buru ma roya dhiaŋ bino lwoko nangin pere to bedo makoc tundo othieno.
NUM.19.11	Ŋat'ogey delkwoŋ ŋat'otho moro je bino bedo makoc ma ndelo abirio. 
NUM.19.12	Go lalwokere i ndelo mar'adek kodi i ndelo mar'abirio to bedo m'olony; to ka k'olwokere i ndelo mar'adek kodi mar'abirio, go kilalony. 
NUM.19.13	Nyatoro m'ogey delkwoŋ jatho, delkwoŋ dhano moro je m'otho, to bedo ma k'olwokere, go loko tabenakulo pa Rwoth makoc; aka nger ŋato ibino poko go kwoŋ ji ma Isiraili. Paka pi ma cwako reco k'okir kwoŋ jo, jodoŋ ma jokoc; koco pajo fodi nitie kwoŋ jo.
NUM.19.14	Me a or ka dhano otho i Wema: Kisi dhano m'obin i Wema, kodi kisi dhano manitie i Wema, bino bedo makoc ma ndelo abirio. 
NUM.19.15	Aka kisi atewe je m'ongoye giculo dhoke koc. 
NUM.19.16	Nyatoro manitie i ndelo m'ogey ŋat'oneki, kosa coko pa dhano, kosa kaliel, bino bedo makoc ma ndelo abirio. 
NUM.19.17	Ri gigipiny makoc, ibino kwanyo buru moro adec ma mic ma cwako reco, t'ikonjo gi pi mamol iy'atawo. 
NUM.19.18	Kenyo ŋat'olony bino kwanyo cangwe, to lutho i pi, to kiro i wi Wema kwoŋ gigipiny ma ot, kwoŋ ji m'oyido jonitie kenyo, kodi kwoŋ ŋatimoro je m'ogeyo coko, ŋat'oneko, delkwoŋ ŋat'otho, kosa kaliel. 
NUM.19.19	Ŋat'olony bino kiro pi kwoŋ jomakoc i ndelo mar'adek kodi i ndelo mar'abirio, ameno go cwako reco pajo i ndelo mar'abirio. Kenyo jo bende jobino lwoko nangin pajo to jolwokere, aka othieno jobino bedo m'olony. 
NUM.19.20	Ŋatimoro makoc to kwero lokirok m'olony, nger jono ibino poko jo woko kwoŋ cokirok, rupiri jotieko koco Kabedo Maleŋ pa Rwoth. Paka pi ma cwako reco fodi k'okir kwoŋ jo, jokoc.
NUM.19.21	Bino bedo cik ma cil gi cil rijo. Nyatoro ma kiro pi ma cwako reco bino lwoko nangin pere, aka ŋatimoro m'ogey pi ma cwako reco bino bedo makoc tundo othieno. 
NUM.19.22	Kisi gimoro ma ŋata koc ogey bino bedo makoc, aka ŋat'ogey gino bino bedo makoc tundo othieno.
NUM.20.1	Joisiraili, kweth gibe, jotundo i thim ma Zin i dwe marapena, to ji jodoŋ i Kades. Miriam otho kenyo, t'iyiko kenyo.
NUM.20.3	Ji jodhaw gi Musa to jowaco ni, “Bedi cango watho ndelo ma wade mawan jotho ruwaŋ Rwoth! 
NUM.20.4	Raŋo ikelo kweth pa Rwoth i thim me ma miyo wan kodi mwendi mawan tho ka? 
NUM.20.5	Raŋo iwodho wan woko ma Misir, t'ikelo wan kama rac me? Obedo kama nyingi kodhi, olemo, vini, kosa pomo jongoy'iye; kiri pi amadha je ongoye.” 
NUM.20.6	Kenyo Musa kodi Aron jocore gicen kwoŋ kweth i dhiot ma Wema ma romo; jopodho gi nyim jo, to dwoŋ pa Rwoth menyere rijo. 
NUM.20.7	Rwoth oluwo gi Musa ka waco ama: 
NUM.20.8	Kwany luth, aka icoki kweth, in kodi omin in Aron, aka wiluw gi tele ka joneno wonyul pi mere. Ameno apaka ilakelo pi wok i tele rijo; ameno apaka wilamiyo gir'amadha ri kweth ji kodi ri mwendi pajo.
NUM.20.9	Ameno Musa okwanyo luth wok ruwaŋ Rwoth, paka oyido Rwoth otieko miyo go or. 
NUM.20.10	Musa kodi Aron jocoko cokirok kanyacel ruwaŋ tele, to waco rijo ni, “Winji win, jogwenyirok me, wakel riwin pi wok i tele?” 
NUM.20.11	Kenyo to Musa tiŋo cinge malo to goyo tele dirio gi luth pere; to pi wok kweth, to kweth gi mwendi pajo jomadho. 
NUM.20.12	To Rwoth waco ri Musa kodi Aron ni, “Rupiri wikiketho geno mewin kwoŋan, ma nyutho leŋo paran ruwaŋ ji ma Isiraili, riameno ik'okeli cokirok me i piny m'atieko miyo jo.” 
NUM.20.13	Oyido obedo pi ma Meriba, kama ji ma Isiraili jodhaw'iye gi Rwoth, kodi kama go bende onyutho gine leŋo pere i dier jo.
NUM.20.14	Musa odhiro jomikwenda wok Kades bongi kere ma Edom. Jowaco ni, “Omin in Isiraili waco ama: Iŋeyo litho je ma watieko romo gine. 
NUM.20.15	Paka kwarere mawan jokidho yupiny Misir, to wabedo Misir ma hongo malac; to Jomisir jodiyo wan gi kwarere mawan; 
NUM.20.16	aka munyo waywak ri Rwoth, go owinjo dwondi wan, to dhiro malaika to fudho wan woko ma Misir; aka onyo ee wanitie ka i Kades, tindi madwoŋ ma thengi adec perin. 
NUM.20.17	Onyo mondo yey wan waluw i piny perin. Wak'oluw i ndelo kosa i ndelo vini, kosa wak'omadhi pi ma jwom moro je, walakadho gi royo pa kere madwoŋ, ma wakiwire yuracuc kosa yuracam cuka wanocow ŋado adec perin.”
NUM.20.18	To Joedom jowaco rigo ni, “Ik'oluwi, kosa walabino g'abor to wamonjin.” 
NUM.20.19	To Joisiraili jowaco rigo ni, “Walabedo i ngudo madwoŋ; aka ka wanomadhi pi perin, wan kodi mwendi mawan, walaculo gimoro. Obedo nyaka gimathin; yey wan nyaka waŋadi atiendi.” 
NUM.20.20	To go dwoko ni, “Wik'oluw.” To Joedom joay kwoŋ jo gi jolweny madwoŋ, gi gilweny kidhur. 
NUM.20.21	Ameno apaka Joedom jokwero miyo Joisiraili kaluwo iy'adec pajo; onyo to Joisiraili joluwo gi kaman.
NUM.20.22	Kweth gibe ma Isiraili joweyo Kades to jotundo i Got Hor, 
NUM.20.23	i kew kodi Edom. Kenyo to Rwoth waco ri Aron kodi Musa ni, 
NUM.20.24	Aron kikidhi donjo i piny ma cango aciko miyo Isiraili; go kidho tho, rupiri wigwenyere kwoŋ or paran i Meriba. 
NUM.20.25	Ter Aron kodi wode Eliazar wi got Hor, 
NUM.20.26	aka kenyo iluny woko law pa Aron ma tic paka jacway ri Were i wi migam aka ikethi kwoŋ Eliazar. Aron kidho tho kenyo. 
NUM.20.27	Musa otimo gima Rwoth owaco rigo. Jokadho wi Got Hor munyo kweth gibe neno. 
NUM.20.28	Musa olunyo woko law pa Aron ma tic paka jacway ri Were i wi migam to ketho kwoŋ Eliazar. Kenyo wi Got Aron otho, to Musa kodi Eliazar joloro piny. 
NUM.20.29	Kweth gibe to joŋeyo ni Aron otho, to joywako go ma ndelo piero adek.
NUM.21.1	Munyo Jakanan, kere ma Aradi, ma bedo yupiny ma Kanan, owinjo nike Joisiraili oyido jobino gi i royo ma Atharim, go olwenyo gi jo to tero megi paka jotwec. 
NUM.21.2	Joisiraili jokwoŋere ri Rwoth ka jowaco ni, “K'adieri inomiy ji me i cingi wan, walareyo woko jo kicutho kanyacel gi tindin pajo madongo.” 
NUM.21.3	Rwoth owinjo dwondi Joisiraili, to miyo Jokanan i cingi Joisiraili ma joreyo woko jo kicutho kanyacel gi tindin pajo madongo. Ameno olwoŋi kabedo no ni Horima.
NUM.21.5	Joisiraili joluwere marac kwoŋ Were kodi Musa ka jopenjo ni, “Raŋo wiwodho wan wok i Misir, kelo wan tho ka i thim kama cemo kodi pi ongoy'iye, aka wadak cemo masisiri me.” 
NUM.21.6	Rwoth odhiro thwole ma jokwir i dier Joisiraili ma jokayo ji, ŋey Joisiraili kweth jotho. 
NUM.21.7	Joisiraili jobino bongi Musa to jowaco rigo ni, “Watieko timo reco gi luwirok kwoŋ Rwoth kodin. Onyo kway Rwoth wokwany woko thwole kwoŋ wan.” Ameno Musa okwayo ri ji. 
NUM.21.8	Kenyo Rwoth owaco ri Musa ni, “Tim thwol ma nyweny manitie gi kwir, t'iŋawo wi yath, aka kisi ŋata thwol okay to ŋiyo bino kwo.”
NUM.21.9	Ameno Musa otimo thwol ma ywel, to ketho wi yath, aka kisi ka thwol okayo dhano, ŋato ŋiyo thwol ma ywel to kwo.
NUM.21.10	Joisiraili joay kenyo, to joketho kambi i Oboth. 
NUM.21.11	Jowok Obothi aka joketho kambi i Lye Abarim i thim mager gi Mowab yuwok ceŋ. 
NUM.21.12	Wok kenyo jokadho to joketho kambi i milelo ma Zered. 
NUM.21.13	Wok kenyo jokadho to joketho kambi i thenge ca ma Arinon manitie i thim ma wok i kew pa Joamor, kole Arinon obedo kew pa Mowab, i dier Jomowab kodi Joamor. 
NUM.21.14	Riameno ondikere i Kitawo ma Lweny pa Rwoth ni,
NUM.21.14	“Tindi Waheb i Sufa kodi milelin,
NUM.21.14	Malawa Arinon,
NUM.21.15	kodi kamaloro ma milelin,
NUM.21.15	ma core kiri i tindi Ar,
NUM.21.15	tundo yu kew ma Mowab.”
NUM.21.16	Wok kenyo jomedere kiri i Ber, i jwom ma Rwoth owaco ri Musa ni, “Coki ji kanyacel ŋey anyal miyo jo pi.” 
NUM.21.17	Kenyo Joisiraili jowero wer me:
NUM.21.17	Waŋ pi nywol pi,
NUM.21.17	aka walawero wer.
NUM.21.18	Waŋ pi ma jotel ama jokunyo,
NUM.21.18	waŋ pi ma jodhum pa ji ama jokunyo,
NUM.21.18	gi ludhe ma dhum, kodi ludhe pajo.
NUM.21.18	Jokowere wok i thim kidho Matana. 
NUM.21.19	Wok i Matana jokadho i Nahaliel, aka wok i Nahaliel jokadho i Bamoth. 
NUM.21.20	Wok i Bamoth jokadho kiri i milelo manitie iy'adec ma Mowab wi got Pisiga ma ŋiyo abar.
NUM.21.21	Kenyo Joisiraili jooro jomikwenda bongi Kere Sihon pa Joamor, ka jowaco ni 
NUM.21.22	“Weyi waluw i piny perin, wakilarwayo i ndelin kosa i ndelin ma vini. Wakilamadho pi ma waŋ pi moro je, walaluwo i royo pa kere cuka wanotiek kalo adec perin.” 
NUM.21.23	To Sihon k'onyalo yeyo Joisiraili luwo iy'adec pere. Sihon ocoko ji pere je kanyacel to kadho romo gi Joisiraili i thim. Sihon obino i Yahaz lweny gi Joisiraili. 
NUM.21.24	Joisiraili joneko jo, aka jomayo Sihon lowo pere wok i Arinon tundo i Yabok, bor kiri Amon, kole kew pa Joamon oyido ikuro matek. 
NUM.21.25	Joisiraili jotero tindin me je, aka jobedo i tindin pa Joamor, i Hesibon kodi i calin mere je. 
NUM.21.26	Ato Hesibon oyido obedo tindi madwoŋ pa Kere Sihon pa Joamor, macon mere olwenyo gi kere ma Mowab to mako lowo pere je tundo kiri Arinon. 
NUM.21.27	Riameno jonyangeda jowero ni,
NUM.21.27	“Biye i Hesibon, tindi madwoŋ pa Sihon,
NUM.21.27	weyi wogeti kendo,
NUM.21.28	wok i tindi madwoŋ pa Sihon.
NUM.21.28	Oreyo woko Ar kodi Mowab,
NUM.21.28	aka omwonyo woko ji ma jobedo kam'oŋawere pa Arinon.
NUM.21.29	Kidamba rin, Awi Mowab!
NUM.21.29	Witieko rere woko, Awi ji ma Kemos!
NUM.21.29	Go otieko loko wote jowiloka,
NUM.21.29	kodi nyir pere jotwec
NUM.21.29	ri Sihon, kere pa Joamor.
NUM.21.30	Watieko celo jo g'aserin, to jorere woko
NUM.21.30	wok i Hesibon tundo kiri i Dibon,
NUM.21.30	wok i Nofa tundo kiri i Medeba.”
NUM.21.31	Ameno Joisiraili jobedo i lowo pa Joamor. 
NUM.21.32	Musa ooro cwo neno nger maber ma monjo tindi madwoŋ Yazer. Joisiraili jomako calin mere, to joriemo woko Joamor m'oyido jobedo kenyo.
NUM.21.33	Joisiraili jowire to jokadho yu royo ma kadho Basan, aka Kere Og ma Basan kodi ji pere je jowok lweny gi Joisiraili i Edirey. 
NUM.21.34	Rwoth owaco ri Musa ni, “Ikir'ilwor go; kole atieko miyo go i cingin kanyacel gi ji pere je. Tim rigo paka itimo Kere Sihon pa Joamor, m'oyido dhumo i Hesibon.” 
NUM.21.35	Ameno Joisiraili joneko Kere Og, wote kanyacel gi ji pere je, cuka ongoye ŋat'oboth, aka jotero lowo pere.
NUM.22.1	Joisiraili joay, aka joketho kambi i thim ma Mowab i thenge ma yuwok ceŋ ma Yordan ma ŋiyere gi Yeriko. 
NUM.22.2	Onyo Balak wod pa Zipor oneno kisi gimoro ma Joisiraili jotimo ri Joamor. 
NUM.22.3	Mowab obwok swa ri Joisiraili, aka oyido opoŋ gi lworo madwoŋ swa ri Joisiraili. 
NUM.22.4	Jomowab jowaco ri jodongo ma Midian ni, “Jome jolanaŋo woko kisi gim'othoko wan, paka dhiaŋ naŋo woko lum i samba.” Onyo Balak wod pa Zipor am'oyido obedo kere ma Mowab i hongo no. 
NUM.22.5	Balak ooro wolwoŋi Balam wod pa Bewor i Pethor, manitie i Yufrete, i lowo pa Amaw ka waco ni, “Nono moro obino wok i Misir, aka ji mere joywore kisi kamoro i lowo, aka jobedo cegin kodan. 
NUM.22.6	Riameno, mondo biye lam ran ji me, paka jotek loyan, poyi alanyalo kikengila jo t'ariemo woko jo i lowo. Kole an aŋeyo nike ŋat'imiyo silwany bedo jasilwany, aka ŋat'ikwoŋo bedo ŋat'olam.”
NUM.22.7	Ameno jodongo ma Mowab kodi jodongo ma Midian joay gi pesa ma thieth i cingi jo, aka jobino bongi Balam to jowaco rigo mikwenda pa Balak. 
NUM.22.8	Balam odwoko jo ni, “Nindi win ka wor me, aka dikin, alamiyo win radwok paka Rwoth owaci ran.” Ameno jodongo ma Mowab jodoŋ bongi Balam. 
NUM.22.9	Were obino bongi Balam, aka openjo go ni, “Me cwo mene ma jonitie bongin?” 
NUM.22.10	Balam odwoko Were ni, “Balak wod pa Zipor kere ma Mowab ooro jo bongan ka waco ni, 
NUM.22.11	‘Nitie ka ji ma jobino wok i Misir, aka joywore kisi kamoro i lowo. Onyo biye ikwoŋ ran jo, poyi alanyalo lweny gi jo t'ariemo woko jo.’ ”
NUM.22.12	Were owaco ri Balam ni, “Ikiripi kadho gi jo, aka ikir'ikwoŋ jono, kole jobedo josilwany.”
NUM.22.13	Ameno Balam ocew odikin aka owaco ri jodongo ma Mowab ni, “Gik win i piny mewin, kole Rwoth k'oyeyan kadho gi win.” 
NUM.22.14	Ameno jodongo ma Mowab joay to jogik bongi Balak to jowaco rigo ni, “Balam okwero dwoko gi wan.”
NUM.22.15	Balak ooro kendo jodongo kweth aka m'iworo loyo. 
NUM.22.16	Jobino bongi Balam to jowaco rigo ni, “Me apaka Balak wod pa Zipor waco, ‘Mondo ikir'iyey gimoro wogeŋin bino bongan, 
NUM.22.17	adieri alamiyin kemba madwoŋ, aka alatimo gim'inowaci ran je. Biye kwoŋ ran ji me.’ ”
NUM.22.18	Balam odwoko ka waco ri ŋecin pa Balak ni, “Makada nende oyido Balak miyan ot pere m'opoŋ gi feza gi zahabu, oyido akinyali timo gima kalo ma dhok Rwoth Were paran otieko waco, timo gimathin kosa madwoŋ. 
NUM.22.19	Onyo mondo doŋ win ka wor me, paka jonica jotimo, ŋey anyal ŋeyo giman ma Rwoth nyalo waco ran.”
NUM.22.20	Wor no Were obino bongi Balam to waco rigo ni, “K'inen cwo me jobino lwoŋin, ay ikadhi gi jo, to nyaka wac m'anowaci rin, meno am'inotim.” 
NUM.22.21	Ameno Balam oay odikin, otweyo punde pere, to kadho gi jodongo ma Mowab.
NUM.22.22	Nge pa Were oliel kwoŋbedo Balam oyido kadho, aka malaika pa Rwoth ocungo i royo paka jakwor pa Balam. Onyo Balam oyido gweyo punda gi ŋecin pere ario. 
NUM.22.23	Munyo punda oneno malaika ocungo i royo, g'abor i cinge, punda orwayo wok i royo to rwayo i dudi. Balam ogoyo punda wodwoki i royo. 
NUM.22.24	Kenyo malaika pa Rwoth ocungo i royo madiny i dier ndelin vini, gi kor ot i kisi thenge. 
NUM.22.25	Munyo punda oneno malaika pa Rwoth, oroc kwoŋ kor ot, to diyo tiendi Balam kwoŋ kor ot; aka Balam ogoyo punda kendo. 
NUM.22.26	Malaika pa Rwoth okadho yuwiye, to cungo kamadiny, m'ongoye kaluwo i kisi thenge racuc kodi racam. 
NUM.22.27	Munyo punda oneno malaika pa Rwoth, onindo piny i ŋangi Balam. Balam omako nge, to goyo punda gi luth pere. 
NUM.22.28	Kenyo Rwoth oyawo dhok punda to penjo Balam ni, “Aŋo m'atimo rin, m'igoyan didek me je?”
NUM.22.29	Balam odwoko punda ni, “Kwoŋbedo itieko miŋan! Aka ka bedi oyido anitie g'abor i cingan, dinyo anekin pama me!”
NUM.22.30	Punda owaco ri Balam ni, “Akibedo punda perin, m'itieko gweyo i kwo perin je tundo konon? Amaro terin ama?”
NUM.22.30	Balam odwoko ni, “Be.”
NUM.22.31	Kenyo Rwoth oyawo waŋ Balam to neno malaika pa Rwoth ocungo i royo, g'abor i cinge, aka Balam okule piny, to podho gi nyime. 
NUM.22.32	Malaika openjo Balam ni, “Raŋo igoyo punda perin didek me je? Atieko bino paka jakwor, kwoŋbedo yo perin okom ruwaŋan. 
NUM.22.33	Punda onenan, aka owire kwoŋan didek. Kabedi k'owire kwoŋan, adieri pama dinyo anekin t'aweyo punda wokwo.”
NUM.22.34	Kenyo Balam owaco ri malaika pa Rwoth ni, “Atieko timo reco, kole oyido akiŋeyo nike oyido icungo i royo geŋan. Onyo riameno, k'inen k'osangala in, aladok peco.” 
NUM.22.35	Malaika pa Rwoth odwoko Balam ni, “Kadhi gi cwo no, to luw nyaka gim'anowaci rin.” Ameno Balam omedere gi jodhum pa Balak.
NUM.22.36	Munyo Balak owinjo nike Balam obino, owok romo gi go i Ar, tindi madwoŋ i malawa Arinon i kew gi Mowab. 
NUM.22.37	Balak openjo Balam ni, “Raŋo ikibino munyo alwoŋin marapena? Oyido iparo nike akinyal miyin kemba?”
NUM.22.38	Balam odwoko Balak ni, “Atieko bino bongin pama, to anitie kune gi meni ma waco kada gimoro? Wac ma Rwoth okethi i dhokan, meno ama alawaco.” 
NUM.22.39	Ameno Balam okadho gi Balak, to jotundo i Kiriath Huzoth, 
NUM.22.40	kama Balak othum'iye dhiaŋ kodi rombo to miyo riŋo ri Balam kodi jodongo m'oyido jonitie gi go.
NUM.22.41	Yawere mere odikin Balak otero Balam to kelo go malo i Bamoth Bal, kama Balam oyido nyalo neno adec moro pa Joisiraili.
NUM.23.1	Balam owaco ri Balak ni, “Geti ran ka, migame abirio, aka iyiki thwondhe abirio kodi wot rombo abirio.”
NUM.23.2	Balak otimo paka Balam owaco; aka Balak kodi Balam jomiyo thwon kodi wod rombo i wi kisi migam. 
NUM.23.3	Balam owaco ri Balak ni, “Cungi cegin gi mic perin awaŋa, kareno akadho poyi Rwoth laromo kodan. To wac moro je ma Rwoth onyuthan, meno ama alawaco rin.” Ameno Balam okadho kamabor ye. 
NUM.23.4	Were oromo gi Balam, aka Balam owaco rigo ni, “Atieko geto migame abirio, t'amiyo i wi kisi migam thwon kodi wod rombo.”
NUM.23.5	Rwoth oketho wac i dhok Balam, aka owaco rigo ni, “Gik bongi Balak, aka me a gim'iripo waco.” 
NUM.23.6	Ameno Balam ogik bongi Balak, m'oyido ocungo cegin gi mic pere awaŋa kanyacel gi jodhum je ma Mowab.
NUM.23.7	Balam otuco wac Were ka waco ni,
NUM.23.7	Wok i Aram, Balak otelan,
NUM.23.7	kere ma Mowab wok i got ma yuwok ceŋ.
NUM.23.7	Biye, kwoŋ ran Yakobo,
NUM.23.7	biye kwedi ran Isiraili!
NUM.23.8	T'anokwoŋ nedi ŋata Were fodi k'okwoŋo?
NUM.23.8	Anokwedi nedi, ŋata Rwoth fodi k'okwedo?
NUM.23.9	Aneno go gi wi telin,
NUM.23.9	aka aŋiyo go gi wi tendere.
NUM.23.9	Nono ma jobedo kakendi jo,
NUM.23.9	aka jokikwanere i dier nonin man!
NUM.23.10	Ŋa m'otieko kwano fukefuke pa Yakobo,
NUM.23.10	aka ŋa m'oŋeyo welo pa Isiraili?
NUM.23.10	Weyi atho, tho pa ji ma jotire,
NUM.23.10	aka weyi gike paran wobedi paka apere!
NUM.23.11	Balak owaco ri Balam ni, “Aŋo m'itimo ran? Akelin ka lamo jokwor paran, t'onyo itieko miyo jo silwany adieri.”
NUM.23.12	Balam odwoko ni, “Gima Rwoth okethi i dhokan, kende ama aladewo waco.”
NUM.23.13	Balak owaco ri Balam ni, “Biye kodan i kabedo man, kam'inyalo neno nyaka adec pajo, kam'ikilaneno joje, aka ikwoŋ ran jo gi kenyo.” 
NUM.23.14	Balak otero Balam i ndelo ma Zofim wi got Pisiga. Kenyo bende go ogeto migame abirio, to miyo mic i wi kisi migam ma thwon kodi wod rombo.
NUM.23.15	Balam owaco ri Balak ni, “Cungi cegin gi mic perin awaŋa, kareno aromo gi Rwoth kaca.”
NUM.23.16	Rwoth oromo gi Balam, to ketho wac i dhoke to waco rigo ni, “Gik bongi Balak, aka me a gim'iwaci.” 
NUM.23.17	Balam ogik bongi Balak, kama go oyido ocung'iye cegin gi mic pere awaŋa kanyacel gi jodhum je ma Mowab. Balak openjo Balam ni, “Aŋo ma Rwoth owaco?” 
NUM.23.18	Kenyo Balam otuco wac Were me:
NUM.23.18	Ay, Awi Balak, aka winji,
NUM.23.18	ciki ithin ran Awi wod pa Zipor.
NUM.23.19	Were k'obedo dhano, ma go nyalo twodo,
NUM.23.19	kosa wod dhano, ma go owir paro pere.
NUM.23.19	Ka go otieko waco, kilatimo?
NUM.23.19	Ka go otieko luwo, kilaketho i kare?
NUM.23.20	Neni, atieko limo or ma miyo silwany,
NUM.23.20	go otieko miyo silwany, aka akinyali wiro.
NUM.23.21	Go fodi k'oneno silwany marac kwoŋ Yakobo,
NUM.23.21	kosa teko i Isiraili.
NUM.23.21	Rwoth Were pajo nitie gi jo,
NUM.23.21	Jotuco nike Rwoth obedo Kere pajo.
NUM.23.22	Were, m'owodho jo wok i Misir,
NUM.23.22	cale tungi merikwa mager rijo.
NUM.23.23	Adieri ongoye yido ma mako Yakobo,
NUM.23.23	ongoye thieth kwoŋ Isiraili.
NUM.23.23	Onyo pama ji jolawaco kwoŋ Yakobo kodi Isiraili,
NUM.23.23	neni, gima Were otieko timo!
NUM.23.24	Neni, nono ma ay paka simbwor madhako,
NUM.23.24	tiŋere malo paka simbwor!
NUM.23.24	Kinindi piny cuka otieko camo gim'omako,
NUM.23.24	to madho remo mere.
NUM.23.25	Balak owaco ri Balam ni, “Ikir'ikwoŋ jo kosa imiy jo silwany.”
NUM.23.26	To Balam odwoko to waco ri Balak ni, “Akiwaco rin nike gima Rwoth owaci je, abino timo.”
NUM.23.27	Balak owaco ri Balam ni, “Mondo biye, weyi aterin i kabedo man, poyi lakisangala Were t'ikwoŋo ran jo gi kenyo.” 
NUM.23.28	Ameno Balak otero Balam wi got Pewor ma ŋiyo thim. 
NUM.23.29	Balam owaco ri Balak ni, “Geti ran migame abirio ka aka ikeli ran thwondhe abirio kodi wot rombo abirio.” 
NUM.23.30	Balak otimo paka Balam owaco rigo, aka omiyo mic ma thwon kodi wod rombo i wi kisi migam.
NUM.24.1	Balam oŋico nike oyido ber ruwaŋ Rwoth miyo Isiraili silwany. Riameno rume go k'okidho romo gi Rwoth, to owiro waŋe to ŋiyo yuthim. 
NUM.24.2	Balam oŋiyo malo to neno Isiraili joketho kambi pajo, nono gi nono. Kenyo cuny pa Were obino kwoŋ Balam, 
NUM.24.3	aka otuco wac Were me:
NUM.24.3	Me wac pa Balam wod pa Bewor,
NUM.24.3	wac Were pa jacwo ma waŋe neno maber swa.
NUM.24.4	Me wac pa ŋata winjo wac pa Were,
NUM.24.4	ŋata neno menyirok pa Jameni je,
NUM.24.4	ma podho piny, to kareno waŋe oyawere.
NUM.24.5	Wemin pa Isiraili ber ba,
NUM.24.5	kabedo mewin, Awi Isiraili!
NUM.24.6	Joyare paka jangi thith,
NUM.24.6	paka ndelin i thengi malawa,
NUM.24.6	paka alovera ma Rwoth opidho,
NUM.24.6	kosa yen sida i thengi pi.
NUM.24.7	Pi lamol wok iy'agwatin pere,
NUM.24.7	kere pere labedo madwoŋ loyo Agag,
NUM.24.7	aka ker pere latiŋere malo.
NUM.24.8	Were m'owodho go wok i Misir,
NUM.24.8	cale tungi merikwa mager rigo;
NUM.24.8	go lareyo woko nonin ma jobedo jokwor pajo
NUM.24.8	aka go laturo woko cokin pajo.
NUM.24.8	Go lacelo jo g'aserin pere.
NUM.24.9	kosa paka simbwor madhako, ŋa manyalo cewo go?
NUM.24.9	Silwany ri jono ma jomiyin silwany,
NUM.24.9	aka kwoŋ ri jono ma jokwoŋin.
NUM.24.10	Kenyo nge pa Balak oliel kwoŋ Balam aka omino adol cinge. Balak owaco ri Balam ni, “Alwoŋin ka lamo jokwor paran, t'itieko miyo jo silwany adieri didek me je. 
NUM.24.11	Riameno kadhi, dok peco! Oyido awaco miyin kemba madwoŋ, to Rwoth ogeŋin limo.”
NUM.24.12	Balam odwoko Balak ni, “Akiwaco ri jomikwenda perin m'ioro bongan ni, 
NUM.24.13	‘Makada nende Balak omiyan ot pere m'opoŋ feza gi zahabu, oyido akinyali foco dhok Rwoth, timo bero kosa raco i mito paran won. Gima Rwoth owaci, meno am'alawaco. 
NUM.24.14	Onyo pama an adoki bongi ji paran. To weyi kutho amiyin rieko gima ji me jolatimo ri ji perin i hongo ma bino.’ ”
NUM.24.15	Balam otuco wac Were me:
NUM.24.15	Me mikwenda pa Balam wod pa Bewor,
NUM.24.15	menyirok pa jacwo ma waŋe neno maber swa.
NUM.24.16	Me menyirok pa ŋata winjo wac pa Were,
NUM.24.16	aka oŋeyo rieko pa Jamalo Swa.
NUM.24.16	Ŋata neno menyirok pa Jameni je,
NUM.24.16	aka podho piny gi waŋe m'oyawere.
NUM.24.17	Aneno go, to ki pama,
NUM.24.17	aŋiyo go, to kinitie cegin,
NUM.24.17	micala lawok kwoŋ Yakobo,
NUM.24.17	kere lawok i Isiraili,
NUM.24.17	go lareyo woko sondin ma Mowab,
NUM.24.17	kodi adec pajo Seth.
NUM.24.18	Edom lalokere lim pajo,
NUM.24.18	Edom lalokere lim pa jokwor pere,
NUM.24.18	kareno Isiraili medere lokirok matek.
NUM.24.19	Nyatoro wok kwoŋ Yakobo ladhumo,
NUM.24.19	aka lareyo woko ji m'oyido joboth i tindi madwoŋ.
NUM.24.20	Balam oŋiyo Joamalek, aka otuco wac Were ka waco ni:
NUM.24.20	Amalek oyido obedo marapena kwoŋ nonin,
NUM.24.20	to gike pere obedo rerok.
NUM.24.21	Go oŋiyo Joken, aka otuco wac Were ka waco ni:
NUM.24.21	Kabedo perin okwe,
NUM.24.21	aka odin nitie i tele.
NUM.24.22	Kucel ilareyo woko Joken,
NUM.24.22	ka Asiria oter jo paka jotwec.
NUM.24.23	Balam otuco wac Were me kendo ka waco ni:
NUM.24.23	Kidamba, ŋa ma lakwo ka Were otim gime?
NUM.24.24	Jomonji jolacewere wok i Sipro,
NUM.24.24	jolamako Asiria kodi Eber,
NUM.24.24	to jo bende, jolarere kicutho.
NUM.24.25	Kenyo Balam oyikere to dok peco, aka Balak bende okadho i yo pere.
NUM.25.1	Joisiraili joketho kambi i Sitim, aka cwo jocako timo cot gi mon ma Mowab. 
NUM.25.2	Mon me jolwoŋo jo i kalima ma cowirok pajo, aka Joisiraili jocamo to jolamo werin ma Mowab. 
NUM.25.3	Ameno Joisiraili joriwere gi Bal ma Pewor, aka nge pa Rwoth oliel kwoŋ jo. 
NUM.25.4	Rwoth owaco ri Musa ni, “Ter jotel pa Joisiraili je, aka ineki jo odieceŋ par, ŋey nge pa Rwoth wowire woko kwoŋ Isiraili.” 
NUM.25.5	Musa owaco ri jodhum ma Isiraili ni, “Kisi dhano kwoŋ win ripo neko ji mewin je ma jotieko lamo Bal ma Pewor.”
NUM.25.6	Gikenyo won, Jaisiraili moro otero dhako Jamidian i wema pere munyo Musa kodi lwak pa Isiraili je joneno, kareno joywak ruwaŋ Wema ma Romo. 
NUM.25.7	Munyo Finehas wod pa Eliazar, nyakwar Aron, jacway ri Were i wi migam oneno, oay malo to weyo lwak, g'abor i cinge. 
NUM.25.8	Finehas oluwo Jaisiraili me kiri i wema pere, to ocwowo Jaisiraili kanyacel gi dhako Jamidian. I nger me thoyamo m'oyido reyo woko Joisiraili orumo. 
NUM.25.9	To makada nende, ji m'oyido jotieko tho oyido joromo 24,000.
NUM.25.10	Rwoth oluwo gi Musa ka waco ni, 
NUM.25.11	“Finehas wod pa Eliazar, nyakwar Aron, otieko wiro woko keme paran kwoŋ Joisiraili gi nyutho nger miyirok no i dier jo i ka waŋan ŋey akireyo woko Joisiraili je i nyeko paran. 
NUM.25.12	Riameno wac ni, ‘Atimo gi go cikirok ma siem. 
NUM.25.13	Go kodi nyikway go je jolatic paka jocway ri Were i wi migam cil gi cil; kwoŋbedo go onyutho miyirok ri Were pere, to kelo cwak ri reco pa Isiraili.’ ”
NUM.25.14	Nyingi Jaisiraili m'oneki kanyacel gi dhako Jamidian, oyido ilwoŋo Zimiri wod pa Salu, jatel nono i nono pa Simeo. 
NUM.25.15	Nyingi dhako Jamidian m'oneki oyido ilwoŋo ni Kozibi, nyar Zur, m'oyido obedo jatel nono i Midian.
NUM.25.16	Rwoth owaco ri Musa ama: 
NUM.25.17	Ter Jomidian paka jokwor, aka ikengila jo. 
NUM.25.18	Kole jotieko tero win paka jokwor gi twodo pajo ma jowondo gine win i gima mako kwoŋ Pewor kodi Kozibi, nyar jatel ma Midian, nyamin jo; m'oneki i ndelo ma thoyamo m'owok i Pewor.
NUM.26.2	“Kwan win lwak pa Isiraili je, cwo cako i oro piero ario kadho malo, cungo kwoŋ pecin pajo, kisi jacwo i Isiraili manyalo kadho i lweny.” 
NUM.26.3	Musa kodi Eliazar jacway ri Were i wi migam joluwo gi jo kam'othangere ma Mowab i thengi Yordan tirtir gi Yeriko, ka jowaco ni, 
NUM.26.4	“Kwan win cwo, wok i oro piero ario kadho malo paka Rwoth owodho or ri Musa.”
NUM.26.4	Me Joisiraili ma jowok i lowo ma Misir. 
NUM.26.5	Wok i nono pa Ruben, okayo pa Yakobo, wok i peco pa Hanok, peco pa Palu, 
NUM.26.6	peco pa Heziron kodi peco pa Karim; 
NUM.26.7	cwo m'okwan je joromo 43,730. 
NUM.26.8	Palu obedo ba Eliab. 
NUM.26.9	Eliab obedo ba Nemuel, Dathan kodi Abiram. Dathan kodi Abiram jobedo ji acel ca ma ji joyero, ma jogwenyere kwoŋ Musa kodi Aron kanyacel gi Kora, munyo jogwenyere kwoŋ Rwoth. 
NUM.26.10	I hongo no ama piny oyawere to mwonyo woko jo kanyacel gi Kora, munyo jotho, munyo mac oreyo woko cwo 250 paka gir'anena ri Joisiraili. 
NUM.26.11	To wot Kora jok'otho.
NUM.26.12	Wok i nono pa Simeo, cungo kwoŋ pecin pajo, peco pa Nemuel, peco pa Yamin, peco pa Yakin, 
NUM.26.13	peco pa Zera, peco pa Saulo, 
NUM.26.14	cwo m'okwan joromo 22,200.
NUM.26.15	Wok i nono pa Gad, cungo kwoŋ pecin pajo; peco pa Zefon, peco pa Hagi, peco pa Suni, 
NUM.26.16	peco pa Ozini, peco pa Eri, 
NUM.26.17	peco pa Arodi kodi peco pa Areli, 
NUM.26.18	cwo m'okwan joromo 40,500.
NUM.26.19	Wot Yuda jobedo Eri kodi Onan ma jotho i piny ma Kanan. 
NUM.26.20	Nyikway Yuda cungo kwoŋ pecin pajo jobedo, peco pa Sela, peco pa Perez kodi peco pa Zera. 
NUM.26.21	Me nyikway Perez, peco pa Heziron kodi peco pa Hamul. 
NUM.26.22	Cwo m'okwan wok i nono pa Yuda joromo 76,500.
NUM.26.23	Wok i nono pa Isakar cungo kwoŋ pecin pajo, peco pa Tola, peco pa Puwa, 
NUM.26.24	peco pa Yasub kodi peco pa Simiron. 
NUM.26.25	Cwo m'okwan wok i nono pa Isakar joromo 64,300.
NUM.26.26	Wok i nono pa Zebulun cungo kwoŋ pecin pajo, peco pa Sered, peco pa Elon kodi peco pa Yalal. 
NUM.26.27	Wok i nono pa Zebulun, cwo m'okwan joromo 60,500.
NUM.26.28	Wok i nono pa Yozefu, cungo kwoŋ pecin pajo, peco pa Manase kodi peco pa Efrayim. 
NUM.26.29	Wok kwoŋ nyikway Manase, peco pa Makir ba Giliad kodi peco pa Giliad. 
NUM.26.30	Wok kwoŋ nyikway Giliad, peco pa Lezer, peco pa Helek, 
NUM.26.31	peco pa Asiriel, peco pa Sekem, 
NUM.26.32	peco pa Semida kodi peco pa Hefer. 
NUM.26.33	Onyo Zelofehad wod pa Hefer oyido ongoye gi wote, go oyido nitie gi nyithindho manyir. Jobedo Mala, Nowa, Hogla, Milika kodi Tiriza. 
NUM.26.34	Wok i nono pa Manase, cwo m'okwan joromo 52,700.
NUM.26.35	Wok i nono pa Efrayim cungo kwoŋ pecin pajo, peco pa Suthela, peco pa Beker kodi peco pa Tahan. 
NUM.26.36	Nyikway Suthela jobedo peco pa Eran. 
NUM.26.37	Wok i nono pa Efrayim cwo m'okwan joromo 32,500. Me jobedo nyikway Yozefu.
NUM.26.38	Wok i nono pa Benyamin cungo kwoŋ pecin pajo, peco pa Bela, peco pa Asibel, peco pa Ahiram, 
NUM.26.39	peco pa Sefufam, kodi peco pa Hufam. 
NUM.26.40	Nyikway Bela jobedo peco pa Arid kodi peco pa Naman. 
NUM.26.41	Wok i nono pa Benyamin cwo m'okwan joromo 45,600.
NUM.26.42	Wok i nono pa Dan cungo kwoŋ pecin pajo, peco pa Suham. 
NUM.26.43	Wok i nono pa Dan cwo m'okwan joromo 64,400.
NUM.26.44	Wok i nono pa Aser cungo kwoŋ pecin pajo, peco pa Imina, peco pa Isivi kodi peco pa Beria. 
NUM.26.45	Nyikway Beria jobedo peco pa Heber kodi peco pa Malikiel. 
NUM.26.46	Nyingi nyar Aser oyido ilwoŋo ni Sera. 
NUM.26.47	Wok i nono pa Aser cwo m'okwan joromo 53,400.
NUM.26.48	Wok i nono pa Nafital cungo kwoŋ pecin pajo, peco pa Yazel, peco pa Guni, 
NUM.26.49	peco pa Yezer kodi peco pa Silam. 
NUM.26.50	Wok i nono pa Nafital cwo m'okwan joromo 45,400. 
NUM.26.51	Me welo pa cwo Isiraili m'okwan je, aka joromo 601,730.
NUM.26.53	“Pok lowo ri nonin cungo kwoŋ welo pajo. 
NUM.26.54	Miy adec madwoŋ ri nono madwoŋ, aka imiy adec mathin ri nono mathin. Kisi nono ripo limo adec ma ripo gi welo mere. 
NUM.26.55	T'iripo poko lowo gi bolo kwir, cungo kwoŋ nyingi nono. 
NUM.26.56	Ilapoko lowo gi bolo kwir i dier nono madwoŋ kodi mathin.”
NUM.26.57	Nono pa Jolevi jobedo pecin pa Gerisom, Kohath kodi Merari. 
NUM.26.58	Nyikway jo jobedo pecin pa Libini, Hebron, Mali, Musi kodi Kora. Kohath obedo ba Amram. 
NUM.26.59	Cipa Amram oyido Yokebed nyar Levi, m'onywol i Misir. Yokebed onywolo ri Amram Aron, Musa kodi nyamin jo Miriam. 
NUM.26.60	Wot Aron jobedo Nadab, Abihu, Eliazar kodi Ithamar. 
NUM.26.61	Nadab kodi Abihu jotho munyo jomiyo cowirok ma kiripi ruwaŋ Rwoth. 
NUM.26.62	Nyithindho ma cwo wok i dwe acel kadho malo ma k'okwan jo kanyacel gi Joisiraili oyido joromo 23,000 aka k'opoki jo lim i Isiraili.
NUM.26.63	Me nonin ma Musa kodi Eliazar jacway ri Were i wi migam jokwano munyo jokwano Joisiraili kam'othangere ma Mowab i thengi Yordan tirtir gi Yeriko 
NUM.26.64	Ongoye jacwo ma k'okwan kwoŋ cwo ma Musa kodi Aron oyido jotieko kwano marapena i thim ma Sinai. 
NUM.26.65	Rwoth oyido otieko waco kwoŋ jo ni, “Joripo tho i thim ma Sinai.” Ongoye kwoŋ jo m'oboth kwanyo woko Kaleb wod pa Yefune kodi Yosuwa wod pa Nun.
NUM.27.1	Nyir pa Zelofehad, Mala, Nowa, Hogla, Milika kodi Tiriza jonyuthere. Zelofehad oyido obedo wod pa Hefer, wod pa Giliad, wod pa Makir, wod pa Manase, wod pa Yozefu, janono pa Manase. 
NUM.27.2	Jocungo ruwaŋ Musa, Eliazar jacway ri Were i wi migam, jotel, kodi Lwak je ruwaŋ Wema ma romo, aka jowaco ni, 
NUM.27.3	“Bawan otho i thim, go oyido k'obedo acel kwoŋ jono ma jocokere kanyacel kwoŋ Rwoth, gi Kora. To go otho ro reco pere won, aka oyido ongoye gi wote. 
NUM.27.4	Raŋo nyingi bawan worere woko i nono pere kwoŋbedo go oyido ongoye gi wote? Miy wan win lim i dier wutmin bawan.”
NUM.27.5	Musa okelo wac me ruwaŋ Rwoth. 
NUM.27.6	Rwoth oluwo gi Musa ka waco ama: 
NUM.27.7	Nyir pa Zelofehad jotire i gima jowaco. Iripo adieri miyo jo lim i dier wutmin bajo aka imiy jo lim pa bajo. 
NUM.27.8	Iripo bende waco ri Joisiraili ni, “Ka jacwo otho, aka ongoye gi wote, iripo miyo lim pere ri nyir pere. 
NUM.27.9	Ka go ongoye gi nyithindho manyir, iripo miyo lim pere ri wutmin go. 
NUM.27.10	Ka go ongoye gi wutmin, iripo miyo lim pere ri wutmin ba go. 
NUM.27.11	Ka ba go oyido ongoye gi wutmin, iripo miyo lim pere ri wat macegin i nono wolunji paka lim pere.” Me labedo ri Joisiraili paka cik kodi or, paka Rwoth omiyo Musa or.
NUM.27.13	K'itieko neno ilatho, paka omin in Aron, 
NUM.27.14	kwoŋbedo wigwenyere kwoŋ wac paran i thim ma Zin munyo lwak jodhaw kodan. Ikinyutho leŋo paran ruwaŋ jo i pi.” (Me pi manitie i Meriba Kades i thim ma Zin.)
NUM.27.15	Musa okwayo Rwoth ka waco ni, 
NUM.27.16	“Weyi Rwoth, Were ma won kwo, woyeri dhano telo ji. 
NUM.27.17	Dhano ma latelo yuwaŋ jo, ma lawodho jo woko, ŋey ji pa Rwoth jokiri jowocale rombo ma bu jakwath.”
NUM.27.19	Miy go cungo ruwaŋ Eliazar jacway ri Were i wi migam kodi lwak je, aka imiy go or lunjin ruwaŋ jo. 
NUM.27.20	Miy go dwoŋ perin moro, ŋey lwak pa Isiraili je jowowinji go. 
NUM.27.21	Go lagoŋere kwoŋ Eliazar jacway ri Were i wi migam, ma lamiyo go ŋeyo mito paran gi Urim ruwaŋ Rwoth. I nger me Eliazar latelo Yosuwa kodi lwak pa Isiraili i kisi gimoro.” 
NUM.27.22	Musa otimo paka Rwoth omiyo go or. Go otero Yosuwa to miyo go cungo ruwaŋ Eliazar jacway ri Were i wi migam kodi lwak pa ji je. 
NUM.27.23	Musa oketho cinge i wi Yosuwa to miyo go or lunjo go paka Rwoth omiyo Musa or.
NUM.28.1	Rwoth oluwo gi Musa ka waco ni, 
NUM.28.2	“Wodhi or ri Joisiraili, aka iwaci rijo ni joripo miyan mic paran ma cemo m'owaŋ gi mac, ma ŋwece kur mere mit i hongo ma ripo.”
NUM.28.3	Waci rijo ni me mic ma cemo m'owaŋ gi mac ma joripo miyo Rwoth. Wot rombo ario ma jo oro acel ma jongoye gi ŋolo paka mic ma kisi ndelo. 
NUM.28.4	Wod rombo acel wilamiyo odikin, aka man mere wilamiyo othieno. 
NUM.28.5	Wiripo bende miyo kilo acel ma moko, m'onywow gi lita acel ma mo oliv. 
NUM.28.6	Me mic awaŋa ma kisi ndelo, m'iwaŋo gikululu, m'ocaki miyo gi got Sinai paka mic ma cemo, ma ŋwece kur mere sangala Rwoth. 
NUM.28.7	Mic ma vini m'iripo miyo gi wod rombo marapena ripo bedo lita acel, m'iripo konjo i Kabedo Maleŋ ri Rwoth. 
NUM.28.8	Wod rombo man iripo miyo othieno gi mic ma cemo kodi mic ma vini paka m'odikin. Wiripo miyo paka mic awaŋa, ma ŋwece kur mere sangala Rwoth.
NUM.28.9	I ndelo ma sabato wiripo miyo wot rombo ario ma jo oro acel ma jongoye gi ŋolo, kilo ario ma moko m'onywow gi mo oliv paka mic ma cemo kodi mic ma vini. 
NUM.28.10	Me mic awaŋa ri kisi ndelo ma sabato, medo i wi mic awaŋa ma kisi ndelo kanyacel gi mic ma vini mere.
NUM.28.11	Kisi ka dwe manyen cako, wiripo miyo Rwoth mic awaŋa ma rwath ario, wod rombo acel, kodi wot rombo abirio ma jo oro acel ma jongoye gi ŋolo. 
NUM.28.12	Wiripo bende miyo paka mic ma cemo moko m'onywow gi mo oliv ri kisi rwath, kilo adek ma moko, ri wod rombo kilo ario ma moko, 
NUM.28.13	aka ri kisi nyathi rombo ma jaoro acel, kilo acel ma moko. Mic awaŋa me obedo mic ma cemo, ma ŋwece kur mere sangala Rwoth. 
NUM.28.14	Mic ma vini labedo lita ario ri kisi rwath, lita acel g'adec ri wod rombo, kodi lita acel ri kisi wod rombo ma jaoro acel. Me cik ri mic awaŋa ri kisi ndelo marapena ma dwe ma oro gipi. 
NUM.28.15	Wiripo bende miyo wod diel ri Rwoth paka mic ma cwako reco medo i wi mic awaŋa ma kisi ndelo kodi mic ma vini mere.
NUM.28.17	K'apar g'abic ma dwe ripo bedo kalima ma tero ndelo abirio ma wiripo camo mugat ma buthow. 
NUM.28.18	I ndelo marapena ma kalima wiripo cokere kanyacel lamo, aka wikiripi timo tic. 
NUM.28.19	Wiripo miyo mic awaŋa paka mic ma cemo ri Rwoth. Rwath ario, wod rombo kodi wot rombo abirio ma jo oro acel. Neni win nike jongoye gi ŋolo. 
NUM.28.20	Mic ma cemo labedo moko m'onywow gi mo oliv. Kilo adek ri kisi rwath, kilo ario ri wod rombo, 
NUM.28.21	kodi kilo acel ri kisi wod rombo ma jaoro acel. 
NUM.28.22	Wiripo bende miyo wod diel acel paka mic ma cwako reco, ma cwako reco pa ji. 
NUM.28.23	Wiripo miyo gigipiny me medo i wi mic awaŋa ma kisi ndelo odikin 
NUM.28.24	I nger acel wiripo miyo Rwoth mic ma cemo kisi ndelo, ma ndelo abirio, ma ŋwece kur mere sangala go. Wimiy gime medo kwoŋ mic awaŋa ma kisi ndelo kodi mic ma vini. 
NUM.28.25	I ndelo mar'abirio, wiripo cokere kanyacel lamo, aka wikiripi timo tic.
NUM.28.27	Wiripo miyo Rwoth mic awaŋa, ma ŋwece kur mere sangala go. Rwath ario, wod rombo kodi wot rombo abirio ma jo oro acel. 
NUM.28.28	Mic ma cemo mere ripo bedo moko m'onywow gi mo oliv, kilo adek ri kisi rwath, kilo ario ri wod rombo, 
NUM.28.29	kodi kilo acel ri kisi wod rombo ma jaoro acel. 
NUM.28.30	Wiripo bende miyo wod diel paka mic ma cwako reco, ma cwako reco pa ji. 
NUM.28.31	Wiripo miyo gigipiny me kodi mic ma vini medo i wi mic awaŋa ma kisi ndelo kodi mic ma cemo. Joripo bedo ma jongoye gi ŋolo.
NUM.29.1	K'acel ma dwe mar'abirio wiripo bedo gi cokirok lamo. Wikiripi timo tic mewin; obedo ndelo ma kudho gwarin. 
NUM.29.2	Wiripo miyo cowirok ma mic awaŋa, maŋwe kur ri Rwoth. Rwath acel, wod rombo acel, kodi wot rombo abirio ma jongoye gi ŋolo. 
NUM.29.3	Mic ma cemo ripo bedo moko m'onywow gi mo oliv. Kilo adek ma moko ri rwath, kilo ario ma moko ri wod rombo, 
NUM.29.4	kodi kilo acel ma moko ri kisi wot rombo abirio. 
NUM.29.5	Wiripo miyo bende wod diel ri mic ma cwako reco ma cwako reco mewin. 
NUM.29.6	Miy win mic me medo i wi mic awaŋa ma dwe manyen kodi mic ma cemo mere, kanyacel gi mic awaŋa ma kisi ndelo kodi mic ma cemo mere kodi mic ma vini, cungo kwoŋ kwer pajo. Jobedo mic awaŋa gi mac ma ŋwece kur mere sangala Rwoth.
NUM.29.8	Wiripo miyo Rwoth mic awaŋa ma ŋwece kur mere sangala go. Rwath acel, wod rombo acel, kodi wot rombo abirio ma jo oro acel ma jongoye gi ŋolo. 
NUM.29.9	Wiripo miyo gi mic ma cemo ma moko m'onuŋere m'onywow gi mo oliv. Moko kilo adek ri rwath, moko kilo ario ri wod rombo, 
NUM.29.10	kodi moko kilo acel ri kisi wot rombo. 
NUM.29.11	Wiripo bende miyo wod diel ri mic ma cwako reco, medo i wi diel m'imiyo i kwer ma cwako reco pa ji, kanyacel gi mic awaŋa ma kisi ndelo kodi mic ma cemo mere kodi mic ma vini.
NUM.29.13	Wiripo miyo mic awaŋa gi mac maŋwe kur ri Rwoth. Rwath apar g'adek, wot rombo ario, wot rombo ma jo oro acel apar g'aŋwen ma jongoye gi ŋolo. 
NUM.29.14	Wiripo miyo gi mic ma cemo ma moko m'onuŋere m'onywow gi mo oliv. Moko kilo adek ri kisi rwath, kilo ario ri kisi wod rombo, 
NUM.29.15	kodi moko kilo acel ri kisi wot rombo. 
NUM.29.16	Wiripo bende miyo wod diel ri mic ma cwako reco, medo i wi mic awaŋa ma kisi ndelo, kanyacel gi mic ma cemo mere kodi mic ma vini.
NUM.29.17	I ndelo mar'ario miy win rwath apar g'ario, wot rombo ario kodi wot rombo apar g'aŋwen ma jongoye gi ŋolo. 
NUM.29.18	Miy win mic ma cemo kodi mic ma vini ri rwath apar g'ario, wot rombo kodi nyithindhi rombo cungo kwoŋ welo pajo. 
NUM.29.19	Miy win bende wod diel acel ri mic ma cwako reco, medo i wi mic awaŋa ma kisi ndelo kodi mic ma cemo mere kodi mic ma vini.
NUM.29.20	I ndelo mar'adek miy win rwath apar g'acel, wot rombo ario kodi nyithindhi rombo apar g'aŋwen ma jongoye gi ŋolo. 
NUM.29.21	Miy win mic ma cemo kodi mic ma vini ri rwath apar g'acel, wot rombo kodi nyithindhi rombo cungo kwoŋ welo pajo. 
NUM.29.22	Miy win bende wod diel acel ri mic ma cwako reco, medo i wi mic awaŋa ma kisi ndelo kodi mic ma cemo mere kodi mic ma vini.
NUM.29.23	I ndelo mar'aŋwen miy win rwath apar, wot rombo ario kodi nyithindhi rombo apar g'aŋwen ma jongoye gi ŋolo. 
NUM.29.24	Miy win mic ma cemo kodi mic ma vini ri rwath apar, wot rombo kodi nyithindhi rombo cungo kwoŋ welo pajo. 
NUM.29.25	Miy win bende wod diel acel ri mic ma cwako reco, medo i wi mic awaŋa ma kisi ndelo kodi mic ma cemo mere kodi mic ma vini.
NUM.29.26	I ndelo mar'abic miy win rwath abuŋwen, wot rombo ario kodi nyithindhi rombo apar g'aŋwen ma jongoye gi ŋolo. 
NUM.29.27	Miy win mic ma cemo kodi mic ma vini ri rwath abuŋwen, wot rombo kodi nyithindhi rombo cungo kwoŋ welo pajo. 
NUM.29.28	Miy win bende wod diel acel ri mic ma cwako reco, medo i wi mic awaŋa ma kisi ndelo kodi mic ma cemo mere kodi mic ma vini.
NUM.29.29	I ndelo mar'aucel miy win rwath aboro, wot rombo ario kodi nyithindhi rombo apar g'aŋwen ma jongoye gi ŋolo. 
NUM.29.30	Miy win mic ma cemo kodi mic ma vini ri rwath aboro, wot rombo kodi nyithindhi rombo cungo kwoŋ welo pajo. 
NUM.29.31	Miy win bende wod diel acel ri mic ma cwako reco, medo i wi mic awaŋa ma kisi ndelo kodi mic ma cemo mere kodi mic ma vini.
NUM.29.32	I ndelo mar'abirio miy win rwath abirio, wot rombo ario kodi nyithindhi rombo apar g'aŋwen ma jongoye gi ŋolo. 
NUM.29.33	Miy win mic ma cemo kodi mic ma vini ri rwath abirio, wot rombo kodi nyithindhi rombo cungo kwoŋ welo pajo. 
NUM.29.34	Miy win bende wod diel acel ri mic ma cwako reco, medo i wi mic awaŋa ma kisi ndelo kodi mic ma cemo mere kodi mic ma vini.
NUM.29.35	I ndelo mar'aboro wiripo bedo gi cokirok lamo aka wikiripi timo tic. 
NUM.29.36	Wiripo miyo mic awaŋa gi mac ma ŋwece kur ma sangala Rwoth. Rwath acel, wod rombo kodi nyithindhi rombo abirio ma jongoye gi ŋolo. 
NUM.29.37	Miy win mic ma cemo kodi mic ma vini ri rwath, wod rombo kodi nyithindhi rombo cungo kwoŋ welo pajo. 
NUM.29.38	Miy win bende wod diel acel ri mic ma cwako reco, medo i wi mic awaŋa ma kisi ndelo kodi mic ma cemo mere kodi mic ma vini.
NUM.29.39	Wiripo miyo Rwoth mic me i kalimin mewin, medo i wi mic mewin ma wiciko kodi ma win wegi wimiyo, paka mic awaŋa mewin, mic ma cemo mewin, mic ma vini mewin kodi mic ma siem mewin.
NUM.29.40	Musa owaco ri Joisiraili kisi gimoro paka Rwoth omiyo go or.
NUM.30.1	Musa owaco ri jotel nonin ma Isiraili ni: Me apaka Rwoth owodho or. 
NUM.30.2	Ka jacwo otimo cikirok ri Rwoth, kosa okwoŋere gi ciko gimoro, go kiripi turo wac pere. Go ripo timo gima go ociko gi dhoke je.
NUM.30.4	ka bamere owinjo cikirok pere kosa kwoŋirok pere, to ngoye gima bamere owaco rigo, meno cikirok kodi kwoŋirok pere je cungo. 
NUM.30.5	To ka bamere okwero i hongo ma go owinj'iye, ongoye cikirok pere kosa kwoŋirok pere ma lacungo, aka Rwoth lacwako rigo kwoŋbedo bamere okwero rigo.
NUM.30.6	To ka dhako onywomere munyo go otieko timo cikirok ma go oŋeyo kosa oluwere kicar gi dhoke, 
NUM.30.7	ka cwore owinji to ngoye gima go owaco i hongo ma go owinj'iye, meno cikirok kodi kwoŋirok no cungo. 
NUM.30.8	To ka cwore owinji to kwero rigo i hongo ma cwore owinj'iye, meno cikirok ma dhako no otimo kodi wac ma go oluwo kicar no kicungi, aka Rwoth lacwako rigo.
NUM.30.9	To cikirok moro je ma citho kosa dhako m'oeye otimo lacungo. 
NUM.30.10	Ka go otimo cikirok no kosa okwoŋere i ot pa cwore, 
NUM.30.11	aka cwore owinjo to ngoye gima go owaco rigo meno cikirok pere kodi kwoŋirok pere cungo. 
NUM.30.12	To ka cwore oyido okwero rigo i hongo ma go owinj'iye, meno kisi gima go owaco gi dhoke i cikirok kodi i kwoŋirok pere kicungi. Cwore otieko kwero rigo, aka Rwoth lacwako rigo. 
NUM.30.13	Cikirok moro je kosa kwoŋirok moro je ma dhako timo, cwore nyalo yeyo kosa nyalo kwero. 
NUM.30.14	To k'ongoye gima cwore owaco rigo i hongo ma go owinj'iye, meno dhako no ripo timo cikirok je kodi kwoŋirok je ma go otimo. Cwore otieko ridho cikirok no munyo go k'okwero. 
NUM.30.15	To ka cwore okwer rumacen ma hongo moro, meno cwore ama labedo gi banja ka dhako no owey ma k'otimo gima go ociko.
NUM.30.16	Me cik ma Rwoth owodho or kwoŋe ri Musa ma mako kwoŋ jacwo kodi dhako pere, kodi nyako kodi bamere ka go fodi thin aka nitie i ot pa bamere.
NUM.31.1	Rwoth oluwo gi Musa ka waco ni: 
NUM.31.2	Cul kwor ri Joisiraili kwoŋ Jomidian, aka rumacen icoki ji kanyacel.
NUM.31.3	Musa owaco ri ji ni, “Yer win cwo ma jolweny, ŋey jowomonji Jomidian nyalo culo kwor pa Rwoth kwoŋ Midian. 
NUM.31.4	Wilayero cwo gana acel wok i kisi nono ma Isiraili kadho lweny. 
NUM.31.5	Ameno joyero cwo gana acel wok i kis nono, aka kanyacel cwo gana apar g'ario joyikere lweny. 
NUM.31.6	Musa ooro jo lweny kanyacel gi Finehas wod pa Eliazar jacway ri Were i wi migam, g'atewe ma Ot pa Were kodi gwarin ma kudho i cinge. 
NUM.31.7	Jolwenyo gi Midian, paka Rwoth oyido owodho or ri Musa, aka joneko kisi jacwo. 
NUM.31.8	Joneko kerin ma Midian abic, Evi, Rekem, Zur, Hur kodi Reba medo i wi joman ma joneko; to joneko bende Balam wod pa Bewor g'abor. 
NUM.31.9	Joisiraili jomako mon ma Midian kodi nyithindho pajo paka jotwec, jonyaga dhok pajo je, mwendi pajo, kodi gigipiny pajo je. 
NUM.31.10	Jowaŋo woko tindin pajo je m'oyido jobed'iye kodi kambi je. 
NUM.31.11	To jotero gigipiny pajo ma jomako kanyacel gi jotwec kodi ogwaŋe je. 
NUM.31.12	Kenyo jokelo jotwec je kodi gigipiny ma jonyaga ri Musa, Eliazar jacway ri Were i wi migam kodi lwak pa Isiraili i kambi i kam'obipere ma Mowab i thengi Yordan i Yeriko.”
NUM.31.13	Musa, Eliazar jacway ri Were i wi migam kodi jotel pa lwak jowok romo gi jolweny woko ma kambi. 
NUM.31.14	Musa omako nge gi jotel pa jolweny, jomituka ma ganin kodi jomituka ma miyin m'oyido jodwoko wok i lweny. 
NUM.31.15	Musa openjo jo ni, “Wiweyo mon je doŋ ma jokwo? 
NUM.31.16	Mon me, ma Balam omiyo jo rieko, jomiyo Joisiraili timo maker kwoŋ Rwoth i wac ma mako kwoŋ Pewor, ŋey thoyamo opodho kwoŋ ji pa Rwoth. 
NUM.31.17	Onyo riameno, neki win nyithindho mayac je i dier jo kodi mon je ma jotieko nindo gi jacwo. 
NUM.31.18	To nyir mambula wey win jo makwo riwin. 
NUM.31.19	Bedi win woko ma kambi ma ndelo abirio, kisi ŋat'oneko dhano moro je kosa omako delkwoŋ gim'otho, jowolonyere kodi jotwec mewin i ndelo mar'adek kodi i ndelo mar'abirio. 
NUM.31.20	Wiripo lonyo law je, kisi gim'otim gi pien je, kisi gim'otim gi yer diel, kodi kisi gim'otim gi mbawo.”
NUM.31.21	Eliazar jacway ri Were i wi migam owaco ri ji m'oyido jowok i lweny ni, “Me fonji ma cik ma Rwoth owodho or ri Musa kwoŋe. 
NUM.31.22	Zahabu, feza, ywel, cuma, nyweny kodi waya, 
NUM.31.23	kisi gima kinyal waŋ i mac, iripo rewo i mac aka labedo m'olony. T'iripo bende lwoko gi pi, aka kisi gima nyalo waŋ i mac, ilalwoko gi pi. 
NUM.31.24	Wiripo lwoko nangin mewin i ndelo mar'abirio, aka wilabedo m'olony, rumacen to widwoko i kambi.”
NUM.31.25	Rwoth oluwo gi Musa ka waco ni, 
NUM.31.26	In kodi Eliazar jacway ri Were i wi migam kodi jotel ma nonin wiripo kwano gigipiny m'onyaga, ji kodi ogwaŋe je. 
NUM.31.27	Pok win gigipiny kadirio, i dier ji ma jowok lweny kodi lwak je. 
NUM.31.28	Wok kwoŋ migew pa jolweny ma jowok lweny, kethi gicen misolo ri Rwoth, acel wok kwoŋ kisi gigipiny miya abic, obedi dhano, dhok, punde, rombo kosa diegi. 
NUM.31.29	Kwany kwoŋ adec pajo aka imiy Eliazar jacway ri Were i wi migam paka mic ri Rwoth. 
NUM.31.30	Kwany wok kwoŋ adec pa Joisiraili acel kwoŋ kisi piero abic, obedi ji, dhok, punde, rombo kosa diegi; wok kwoŋ ogwaŋe je aka imiy Jolevi ma jokuro Wema pa Rwoth.
NUM.31.31	Kenyo Musa kodi Eliazar jacway ri Were i wi migam jotimo paka Rwoth owodho or ri Musa.
NUM.31.32	Gigipiny m'odoŋ wok kwoŋ gigipiny ma jolweny jonyaga oyido romo rombo 675,000 
NUM.31.33	dhok 72,000 
NUM.31.34	punde 61,000 
NUM.31.35	kodi nyir ma fodi jokuya cwo 32,000. 
NUM.31.36	Migew pa jolweny m'oyido jowok i lweny obedo, rombo kodi diegi 337,500 
NUM.31.37	aka misolo pa Rwoth oyido obedo rombo kodi diegi 675. 
NUM.31.38	Dhok oyido obedo 36,000 aka misolo pa Rwoth oyido obedo dhok piero abirio g'ario. 
NUM.31.39	Punde oyido obedo 30,500 aka misolo pa Rwoth oyido obedo punde piero aucel g'acel. 
NUM.31.40	Ji oyido obedo 16,000 aka misolo pa Rwoth oyido obedo piero adek g'acel. 
NUM.31.41	Ameno omiyo Eliazar jacway ri Were i wi migam misolo paka mic ri Rwoth cungo kwoŋ or ma Rwoth owodho ri Musa.
NUM.31.42	Migew pa ji ma Musa opoko kwoŋ migew pa jolweny oyido obedo, 
NUM.31.43	rombo kodi diegi 337,500 
NUM.31.44	dhok 36,000 
NUM.31.45	punde 30,500 
NUM.31.46	kodi ji 16,000. 
NUM.31.47	Wok kwoŋ migew pa Joisiraili Musa okwanyo acel kwoŋ kisi piero abic, ma ji kodi ogwaŋe, aka omiyo Jolevi m'oyido jokuro Wema pa Rwoth, cungo kwoŋ or ma Rwoth owodho ri Musa.
NUM.31.48	Kenyo jotel jolweny m'oyido jotelo jolweny, jomituka ma ganin kodi jomituka ma miyin, jobino bongi Musa, 
NUM.31.49	aka jowaco rigo ni, “Watieko kwano jolweny je m'oyido watelo, aka ongoye kada ŋat'acel kwoŋ wan m'ongoye. 
NUM.31.50	Watieko kelo mic pa Rwoth ma kisi dhano kwoŋ wan onwaŋo, gigipiny ma zahabu, pogo kodi atege, petin, milomin kodi tikin, paka mic ma cul mawan ruwaŋ Rwoth.” 
NUM.31.51	Musa kodi Eliazar jojolo zahabu wok bongi jo, je i cal ma gigipiny m'ocwey. 
NUM.31.52	Zahabu je ma jomiyo paka mic ri Rwoth, wok bongi jomituka ma ganin kodi jomituka ma miyin oyido romo kilo 200. 
NUM.31.53	Jolweny wegi oyido jotieko kwanyo gigipiny ma jonyaga. 
NUM.31.54	Musa kodi Eliazar jacway ri Were i wi migam jojolo zahabu wok bongi jomituka ma ganin kodi jomituka ma miyin, aka jokelo i Wema ma Romo paka rapoy ri Joisiraili ruwaŋ Rwoth.
NUM.32.1	Nonin pa Ruben kodi Gad oyido jonitie gi dhok kweth. Munyo joneno nike lowo ma Yazer kodi lowo ma Giliad oyido obedo kabedo maber ri dhok, 
NUM.32.2	joluwo gi Musa kodi Eliazar jacway ri Were i wi migam kodi jotel pa ji ka jowaco ni: 
NUM.32.3	“Ataroth, Dibon, Yazer, Nimra, Hesibon, Eliale, Sebam, Nebo kodi Beyon, 
NUM.32.4	lowo ma Rwoth omako ruwaŋ lwak pa Isiraili obedo lowo ma kwath ri dhok aka ŋecin perin jonitie gi dhok. 
NUM.32.5	K'inen watieko nwaŋo wor ruwaŋin, weyi womiy lowo me ri ŋecin perin ri lim; ikir'iwey waŋadi Yordan.”
NUM.32.6	Musa odwoko jonono pa Ruben kodi Gad ni, “Wutmin win jolakadho lweny kareno win wibedo ka? 
NUM.32.7	Raŋo wiladwoyo cuny Joisiraili kwoŋ kadho i lowo ma Rwoth otieko miyo jo? 
NUM.32.8	Bacere mewin jotimo gime munyo aoro jo wok i Kades Barineya kidho neno lowo. 
NUM.32.9	Munyo jokadho malo i milelo ma Esikol to joneno lowo, jodwoyo cuny Joisiraili kadho i lowo ma Rwoth oyido omiyo jo. 
NUM.32.10	Nge pa Rwoth oliel kwoŋ jo i ndelo no aka Rwoth okwoŋere ka waco ni, 
NUM.32.11	‘Adieri ongoye jacwo ma jaoro piero kadho malo m'owok i Misir ma laneno lowo m'akwoŋere miyo ri Abraham, ri Isaka kodi ri Yakobo, kwoŋbedo jok'oluwan ma jocowere. 
NUM.32.12	Ongoye kwoŋ jo, kende nyaka Kaleb wod pa Yefune janono pa Ken kodi Yosuwa wod pa Nun, kwoŋbedo jotieko luwo Rwoth ma jocowere.’ 
NUM.32.13	Nge pa Rwoth oliel kwoŋ Isiraili, aka omiyo jo kilera i thim ma oro piero aŋwen, cuka luse je m'oyido jotimo reco ruwaŋ Rwoth jorumo. 
NUM.32.14	Onyo win pama, luse pa joreco, witieko ay i kabedo pa bacere mewin, medo nge pa Rwoth malieth kwoŋ Isiraili! 
NUM.32.15	Ka wiwire kwoŋ luwo go, go kendo lajwango jo i thim, aka lareyo woko ji me je.”
NUM.32.16	Jobino bongi Musa aka jowaco ni, “Walageto kigo ri mwendi mawan kodi tindin ri nyithindho mawan. 
NUM.32.17	To walatiŋo gilweny to watelo yuwaŋ Joisiraili, cuka wakelo jo kama jolabed'iye. To weyi nyithindho mawan jowodoŋ i tindin m'otinda me jowobedi ma bu teko kwoŋ ji ma lowo me. 
NUM.32.18	Wakiladok pecin mawan cuka Joisiraili jotiek limo lim pajo. 
NUM.32.19	Wakilalunjo gi jo lim i thengi Yordan ma koca kodi kalo Yordan, kwoŋbedo watieko limo lim mawan yuwok ceŋ ma Yordan.”
NUM.32.20	Musa odwoko jo ni, “Ka witimo gime adieri, ka witiŋo gilweny telo lweny ruwaŋ Rwoth, 
NUM.32.21	aka winoŋadi Yordan gi lweny ruwaŋ Rwoth, cuka go otiek riemo woko jokwor pere ruwaŋe, 
NUM.32.22	aka omaki lowo ruwaŋ Rwoth, kenyo winyalo dwoko kwoŋbedo meno witieko timo tic mewin ri Rwoth kodi Joisiraili, aka lowo me labedo lim mewin ruwaŋ Rwoth. 
NUM.32.23	To ka wikitimo gime, meno witieko timo reco kwoŋ Rwoth, aka ŋey win nike reco mewin laromo gi win. 
NUM.32.24	Geti win tindin ri nyithindho mewin, kodi kigo ri mwendi mewin, to, tim win gima witieko ciko.”
NUM.32.25	Kenyo jonono pa Ruben kodi Gad jowaco ri Musa ni, “Ŋecin perin jolatimo paka rwoth mawan wodho or. 
NUM.32.26	Nyithindho mawan, mon mawan, mwendi mawan kodi ogwaŋe mawan je joladoŋ kenyo i tindin ma Giliad, 
NUM.32.27	to ŋecin perin jolaŋado, kisi dhano gi gilweny kadho lweny ri Rwoth, paka rwoth mawan wodho or.”
NUM.32.29	Musa owaco rijo ni, “Ka jonono pa Ruben kodi Gad, kisi dhano otiŋ gilweny kadho lweny ruwaŋ Rwoth, to joŋado Yordan kanyacel gi win, to wimako lowo ma ruwaŋ win, kenyo wilamiyo jo lowo ma Giliad paka lim pajo. 
NUM.32.30	To ka jokilatiŋo gilweny ŋado gi win, jolalunjo gi win lowo ma Kanan.”
NUM.32.31	Nyikway Gad kodi Ruben jodwoko ni, “Paka Rwoth otieko luwo ri ŋecin perin, ameno apaka walatimo. 
NUM.32.32	Walaŋado gi gilweny ruwaŋ Rwoth i lowo ma Kanan, to lim mawan ma walalunjo labedo gi wan i thenge me ma Yordan.”
NUM.32.33	Musa omiyo jonono pa Gad kodi nono pa Ruben kodi adec nono pa Manase wod pa Yozefu, ker pa Sihon kere ma Amor kodi ker pa Og kere ma Basan, lowo kodi tindin mere, g'adec ma tindin m'othoko. 
NUM.32.34	Jonono pa Gad jogeto kendo tindin ma Dibon, Ataroth Arower, 
NUM.32.35	Atiroth Sofan, Yazer, Yogibeha, 
NUM.32.36	Beth Nimra, Beth Haran,, tindin madongo m'otinda kodi kigo ri mwendi. 
NUM.32.37	Jonono pa Ruben jogeto kendo Hesibon, Eliale, Kiriathayim, 
NUM.32.38	Nebo kodi Bal Meyon (nyingi jo me jowiro) kodi Sibima. Jomiyo tindin me nyingi jo man.
NUM.32.39	Nyikway wod pa Manase jokadho i Giliad, jomako aka joriemo woko Joamor m'oyido jobedo kenyo. 
NUM.32.40	Musa omiyo Giliad ri Makir wod pa Manase aka go ogeto kenyo. 
NUM.32.41	Yayir nyakwar Manase okadho to mako calin mere aka omiyo jo nyingi jo man ni Hawoth Yayir. 
NUM.32.42	Noba okadho to mako Kenath kodi calin mere, aka olwoŋo gi nyingi go ni Noba.
NUM.33.1	Me apaka Joisiraili jowok i piny ma Misir i can ma lweny i tel pa Musa kodi Aron. 
NUM.33.2	Musa ondiko kama joay iye gine, i woth theketheke pajo, paka Rwoth owodho or ri Musa, aka me apaka jowotho.
NUM.33.3	Joay gi Rameses k'apar g'abic ma dwe marapena. I ndelo m'oluwo kalima ma Kadho Joisiraili joay gi miseni ruwaŋ Jomisir, 
NUM.33.4	kareno Jomisir joyiko okayin pajo je, ma Rwoth oyido oneko i dier jo. Rwoth othumo banja kiri ri werin pajo.
NUM.33.5	Joisiraili joay Rameses aka joketho kambi i Sukoth. 
NUM.33.6	Jowok Sukoth, aka joketho kambi i Etham, manitie i gike ma thim. 
NUM.33.7	Jowok Etham, to jowire gik i Pihahiroth, m'otitere gi Balzefon, aka joketho kambi i Migdol. 
NUM.33.8	Jowok i Pihahiroth, joluwo gi Nam M'obokere kiri i thim. Jowotho ma ndelo adek i thim ma Etham, aka joketho kambi i Mara. 
NUM.33.9	Wok i Mara jobino i Elim, aka i Elim oyido nitie waŋ pi apar g'ario kodi yen thith piero abirio, aka joketho kambi kenyo.
NUM.33.10	Jowok i Elim to joketho kambi i thengi Nam M'obokere. 
NUM.33.11	Jowok i Nam M'obokere aka joketho kambi i thim ma Sin. 
NUM.33.12	Jowok i thim ma Sin aka joketho kambi i Dofika. 
NUM.33.13	Jowok i Dofika aka joketho kambi i Alus. 
NUM.33.14	Jowok i Alus to joketho kambi i Refidim, kam'oyido ongoye pi amadha ri ji.
NUM.33.15	Jowok i Refidim to joketho kambi i thim ma Sinai. 
NUM.33.16	Jowok i thim ma Sinai to joketho kambi i Kibroth Hatava. 
NUM.33.17	Jowok i Kibroth Hatava to joketho kambi i Hazeroth. 
NUM.33.18	Jowok i Hazeroth to joketho kambi i Rithma. 
NUM.33.19	Jowok i Rithma to joketho kambi i Rimon Perez. 
NUM.33.20	Jowok i Rimon Perez to joketho kambi i Libina. 
NUM.33.21	Jowok i Libina to joketho kambi i Risa. 
NUM.33.22	Jowok i Risa to joketho kambi i Kehelatha. 
NUM.33.23	Jowok i Kehelatha to joketho kambi i Got Sefer. 
NUM.33.24	Jowok i Got Sefer to joketho kambi i Harada. 
NUM.33.25	Jowok i Harada to joketho kambi i Makeloth. 
NUM.33.26	Jowok i Makeloth to joketho kambi i Tahath. 
NUM.33.27	Jowok i Tahath to joketho kambi i Tera. 
NUM.33.28	Jowok i Tera to joketho kambi i Mithka. 
NUM.33.29	Jowok i Mithka to joketho kambi i Hasmona. 
NUM.33.30	Jowok i Hasmona to joketho kambi i Moseroth. 
NUM.33.31	Jowok i Moseroth to joketho kambi i Bene Yakan. 
NUM.33.32	Jowok i Bene Yakan to joketho kambi i Hor Hagidad. 
NUM.33.33	Jowok i Hor Hagidad to joketho kambi i Yotbatha. 
NUM.33.34	Jowok i Yotbatha to joketho kambi i Abirona. 
NUM.33.35	Jowok i Abirona to joketho kambi i Eziongeber. 
NUM.33.36	Jowok i Eziongeber to joketho kambi i thim ma Zin meno Kades. 
NUM.33.37	Jowok i Kades aka joketho kambi i Edom.
NUM.33.38	Aron jacway ri Were i wi migam oidho wi Got Hor i or pa Rwoth to otho kenyo rumacen ma oro piero aŋwen wok cuka Joisiraili jowok i lowo ma Misir, k'acel ma dwe mar'abic. 
NUM.33.39	Aron oyido jaoro 123 munyo tho wi Got Hor.
NUM.33.40	Kere ma Aradi Jakanan, m'oyido bedo yupiny ma lowo ma Kanan owinjo nike Joisiraili oyido jobino.
NUM.33.41	Joisiraili jowok i Got Hor to joketho kambi i Zalmona. 
NUM.33.42	Jowok i Zalmona to joketho kambi i Punon. 
NUM.33.43	Jowok i Punon to joketho kambi i Oboth. 
NUM.33.44	Jowok i Oboth to joketho kambi i Iye Abarim, iy'adec ma Mowab. 
NUM.33.45	Jowok i Iye Abarim to joketho kambi i Dibongad. 
NUM.33.46	Jowok i Dibongad to joketho kambi i Almon Diblathayim. 
NUM.33.47	Jowok i Almon Diblathayim to joketho kambi i gote ma Abarim, cegin gi Nebo. 
NUM.33.48	Jowok i gote ma Abarim to joketho kambi i kam'obipere ma Mowab cegin gi Yordan i Yeriko 
NUM.33.49	Joketho kambi cegin gi Yordan wok i Bethyesimoth tundo kiri Abel Sitim i kam'obipere ma Mowab.
NUM.33.50	Rwoth oluwo gi Musa i kam'obipere ma Mowab i thengi Yordan i Yeriko ka waco ni: 
NUM.33.51	“Luw gi Joisiraili, iwaci rijo ni, ka wiŋado Yordan donjo i lowo ma Kanan, 
NUM.33.52	wiripo riemo woko ji je ma jobedo i lowo no ruwaŋ win, reyo woko cal pajo je ma telin kodi ma nyweny kodi kalamo pajo je manyakafir. 
NUM.33.53	Wiripo mako lowo no to wibed'iye, kwoŋbedo atieko miyo win lunjo. 
NUM.33.54	Wiripo poko lowo gigoyo kwir cungo kwoŋ nonin mewin. Nonin madongo jolalimo lim madwoŋ, aka nonin mathindho jolalimo lim mathin. Lim labedo apa nono ma kwir opodhi kwoŋe, cungo kwoŋ nonin pa kwarere mewin. 
NUM.33.55	To ka wikiriemo woko ji ma jobedo i lowo no ruwaŋ win, jono ma winowey jo jolalokere riwin cowirok i waŋ win kodi kudhin i ŋeti win. Jolabedo riwin teko i lowo ma wikidho bed'iye. 
NUM.33.56	Kenyo alatimo riwin paka aparo timo rijo.”
NUM.34.1	Rwoth oluwo gi Musa ka waco ama: 
NUM.34.2	Wodhi or ri Joisiraili, iwaci rijo nike ka widonjo i lowo ma Kanan, lowo ma labedo alunja mewin, me labedo kew mere. 
NUM.34.3	Kew ma yupiny lawok i thim ma Zin i thengi Edom. Kew ma yupiny lacako i gike ma Nam M'otho, yuwok ceŋ. 
NUM.34.4	Wok kenyo lawire yupiny ma milelo ma Akarabim, luwo i Zin, tundo kiri Kades Barineya. Kenyo lamedere yupiny ma yupodho ceŋ kiri Hazar Adar tundo kiri Azimon. 
NUM.34.5	Kew lawire wok i Azimon tundo kiri i milelo ma Misir, aka lagik i Nam Madwoŋ.
NUM.34.6	Kew ma yupodho ceŋ labedo Nam Madwoŋ kodi thenge mere.
NUM.34.7	Kew ma yumalo lawok i Nam Madwoŋ, wilacero bol kiri i Got Hor. 
NUM.34.8	Wok i Got Hor bol lamedere kiri Lebohamath to medere kiri i Zedad. 
NUM.34.9	Kew lamedere kiri Zifron, aka gike mere labedo Hazar Enan.
NUM.34.10	Kew mewin ma yuwok ceŋ lawok Hazar Enan tundo kiri Sefam. 
NUM.34.11	Kew lamedere piny wok i Sefam tundo kiri Ribila i thenge ma yuwok ceŋ ma Ayin, aka kew laloro piny, to tundo i thenge ma yumalo ma nam ma Kinereth. 
NUM.34.12	Kew laloro piny kiri i Yordan aka gike mere labedo Nam M'otho. Me labedo kew ma lowo mewin thoko.
NUM.34.13	Musa owodho or ri Joisiraili ka waco ni: Me lowo ma wilalunjo gi bolo kwir, ma Rwoth otieko wodho or miyo ri nonin abuŋwen kodi nono adec. 
NUM.34.14	Nono pa Ruben gi pecin pajo kodi nono pa Gad gi pecin pajo jotieko tero lim pajo kodi adec nono pa Manase. 
NUM.34.15	Nonin ario no kodi adec nono no jotieko tero lim pajo kalo Yordan i Yeriko yuwok ceŋ.
NUM.34.16	Rwoth oluwo gi Musa ka waco ni: 
NUM.34.17	Me a nyingi cwo ma jolapoko win lowo alunja; Eliazar kodi Yosuwa wod pa Nun. 
NUM.34.18	Ilakwanyo jatel acel wok i kisi nono poko lowo m'ilalunjo. 
NUM.34.19	Wok i nono pa Yuda, Kaleb wod pa Yefune. 
NUM.34.20	Wok i nono pa Simeo, Semuel wod pa Amihud. 
NUM.34.21	Wok i nono pa Benyamin, Elidad wod pa Kislon. 
NUM.34.22	Wok i nono pa Dan, Buki wod pa Jogili. 
NUM.34.23	Wok i nono pa nyikway Yozefu, nono pa Manase, Haniel wod pa Efod. 
NUM.34.24	Wok i nono pa Efrayim, Kemuel wod pa Sifitan. 
NUM.34.25	Wok i nono pa Zebulun, Elizafan wod pa Parnak. 
NUM.34.26	Wok i nono pa Isakar Paltiel wod pa Azan. 
NUM.34.27	Wok i nono pa Aser, Amihud wod pa Selmon. 
NUM.34.28	Wok i nono pa Nafital, Pedahel wod pa Amihud. 
NUM.34.29	Jome ama Rwoth owodho or poko lim ri Joisiraili i lowo ma Kanan.
NUM.35.2	Wodhi or ri Joisiraili miyo Jolevi tindin ma jolabed'iye wok i lim pajo. Iripo bende miyo jo lowo ma kwath m'othoko tindin. 
NUM.35.3	Tindin labedo apa joma jolabed'iye, aka lowo ma kwath labedo ri dhok pajo, ri mwendi pajo kodi ri ogwaŋe pajo. 
NUM.35.4	Lowo ma kwath, m'ilamiyo ri Jolevi, lawok yuwoko wok i kor tindi madwoŋ mita 450 i kisi thenge. 
NUM.35.5	Ilakipima woko ma tindi madwoŋ mita 900 i kisi thenge, gi tindi madwoŋ i diere. Me labedo kakwath ri tindi pajo. 
NUM.35.6	Ilamiyo Jolevi tindin aucel ma pondo kama dhano nyalo ring'iye ka oneko nyawote ma k'ogendera. Medo i wiye ilamiyo Jolevi tindin piero aŋwen g'ario. 
NUM.35.7	Tindin m'ilamiyo Jolevi je ripo bedo piero aŋwen g'aboro, kiri gi lowo ma kwath pajo je. 
NUM.35.8	K'imiyo Jolevi tindin wok i lim pa Joisiraili, wok i nonin madongo ilakwanyo mathoth, aka wok i nonin mathindho ilakwanyo manok, cungo kwoŋ dwoŋo ma adec mere rom.
NUM.35.10	Luw gi Joisiraili aka iwaci rijo ni, “Ka wiŋado malawa Yordan kadho i lowo ma Kanan, 
NUM.35.11	wiripo yero tindin madongo paka kapondo mewin, ŋey ŋat'oneki nyawote ma k'oŋeyo nyalo ringo kenyo. 
NUM.35.12	Tindin madongo no labedo riwin kapondo kwoŋ ŋata mito culo kwor, ŋey nyatoro m'oneko dhano wokiri wotho cuka iwinjo banja ruwaŋ Lwak. 
NUM.35.13	Tindin madongo ma wilayero labedo aucel. 
NUM.35.14	Wilayero tindin madongo adek kalo Yordan, kodi tindin madongo adek i lowo ma Kanan paka tindin madongo ma pondo. 
NUM.35.15	Tindin madongo aucel me jolabedo paka kapondo ri Joisiraili kodi jopath je i dier win, ŋey nyatoro ma oneki dhano ma k'oŋeyo woringi kenyo.”
NUM.35.16	“To nyatoro m'ogoy nyawote gi cuma, to wok'iye tho, obedo janek aka iripo neko go. 
NUM.35.17	Nyatoro m'ogoy nyawote gi tele i cinge manyalo kelo tho, aka owok'iye tho, obedo janek, aka iripo neko go. 
NUM.35.18	Nyatoro m'ogoy nyawote gi mbawo manyalo kelo tho, aka owok'iye tho, obedo janek, aka iripo neko go. 
NUM.35.19	Ŋata culo kwor ama ripo neko janek; ka joromo, to jaculi kwor neko janek.”
NUM.35.20	“I nger acel ka nyatoro odhiro nyawote ro dakirok, kosa okur nyawote to bolo kwoŋe gimoro. To wok'iye tho, 
NUM.35.21	kosa ro kwor nyatoro ogoy nyawote g'adol cinge, to wok'iye tho, ŋat'owito adol obedo janek. Jaculi kwor ripo neko go ka joromo.”
NUM.35.22	“To ka nyatoro odhiro nyawote abwap m'ongoye kwor, kosa obol gimoro kwoŋe ma k'okuro go, 
NUM.35.23	kosa ka oyido omako tele manyalo neko dhano, to bolo kwoŋ nyawote to wok'iye tho, makada nende oyido jok'obedo jokwor, aka atoŋa moro je oyido ongoye, 
NUM.35.24	kenyo lwak ripo thumo banja i dier jaculi kwor kodi janek, cungo kwoŋ cik me. 
NUM.35.25	Lwak ripo botho janek wok i cingi jaculi kwor to dhiro janek gik i tindin madongo ma pondo. Janek ripo bedo kenyo cuka jadwoŋ pa jocway ri Were i wi migam m'owir gi mo maleŋ otho. 
NUM.35.26	To ka janek i hongo moro je owok woko ma kew ma tindi madwoŋ ma pondo, 
NUM.35.27	aka jaculi kwor orom gi go to neko go, jaculi kwor kilabedo gi banja ma nek. 
NUM.35.28	Janek ripo doŋ i tindi madwoŋ ma pondo cuka jadwoŋ pa jocway ri Were i wi migam otho. Rumacen ma tho pa jadwoŋ pa jocway ri Were i wi migam, janek nyalo dok peco. 
NUM.35.29	Me labedo cik riwin kodi nyikway win je i luse je kisi kama winobed'iye.”
NUM.35.31	Wikiripi jolo cul ri kwo pa janek m'iripo neko, janek iripo neko. 
NUM.35.32	Wikiripi jolo cul ri ŋat'oringo i tindi madwoŋ ma pondo, yeyo janek dok peco mafodi jadwoŋ pa jocway ri Were i wi migam k'otho. 
NUM.35.33	Wikiripi koco lowo ma wibed'iye, kole remo koco lowo, aka ongoye cul m'inyalo miyo ri lowo ri remo m'ooy'iye, kwanyowoko gi remo pa ŋat'oy'iye. 
NUM.35.34	Wikiripi koco lowo ma wibed'iye, ma an bende abed'iye, kole an Rwoth abedo i dier Joisiraili.”
NUM.36.1	Jotel ma pecin ma nonin pa nyikway Giliad wod pa Makir aka nyakwar Manase, janono pa Yozefu, jowok to joluwo ruwaŋ Musa kodi jotel ma pecin ma Isiraili. 
NUM.36.2	Jowaco ni, “Rwoth owodho or ri jadwoŋ mawan miyo Joisiraili lunjo lowo gi bolo kwir, aka Rwoth owodho or ri jadwoŋ mawan miyo gir'alunja p'omin wan Zelofehad ri nyiki go. 
NUM.36.3	To ka jonywomere i nono ma Isiraili man, kenyo gir'alunja pajo ilakwanyo woko wok i gir'alunja pa kwarere pajo t'imedo i gir'alunja ma nono ma jonywomer'iye, aka alunja mawan lamojere. 
NUM.36.4	Ka oro ma piero abic otundi, kenyo ilamedo gir'alunja pajo i nono ma jonywomer'iye, aka ilapoko woko kwoŋ gir'alunja ma nono pa kwarere mawan.”
NUM.36.5	Kenyo Musa owodho or ri Joisiraili cungo kwoŋ wac pa Rwoth ka waco ni, “Nyikway Yozefu jotire i gima jowaco. 
NUM.36.6	Me apaka Rwoth owodho or kwoŋ nyir pa Zelofehad, ‘Weyi jowonywomere gi ŋata joparo nike ber; kende joripo nywomirok i nono pa bajo. 
NUM.36.7	I nger no wongoye gir'alunja pa Joisiraili m'ilakodo wok i nono man kadho i nono man. Kole Joisiraili je joripo doŋ gi gir'alunja ma nono pa kwarere pajo. 
NUM.36.8	Kisi nyathi manyako m'olunji lim i nono moro je ma Isiraili ripo nywomere gi janono pa bamere, ŋey Joisiraili jowomedere lunjo lim ma nono pa kwarere pajo. 
NUM.36.9	Ongoye lim m'ilakodo wok i nono man kadho i nono man. Kole kisi nono ma Isiraili ladoŋ gi lim pere won.’ ”
NUM.36.10	Nyir pa Zelofehad jotimo paka Rwoth owodho or ri Musa. 
NUM.36.11	Mala, Tiriza, Hogla, Milika kodi Nowa, nyithindho pa Zelofehad jonywomere gi wot wutmin bajo. 
NUM.36.12	Jonywomere i nonin pa nyikway Manase wod pa Yozefu, aka lim pajo odoŋ i nono pa bajo.
NUM.36.13	Me or kodi cik ma Rwoth owodho or luwo bongi Musa ri Joisiraili i kam'obipere ma Mowab i thengi malawa Yordan i Yeriko.
DEU.1.1	Me wac ma Musa oluwo ri Joisiraili je kalo Yordan i thim, kam'obipere m'oŋiyere gi Suf, i dier Paran kodi Tofel, Laban, Hazeroth, kodi Dizahab. 
DEU.1.2	(Wok i Horeb tundo i Kades Barineya obedo woth ma ndelo apar g'acel, luwo gi royo ma Got Edom). 
DEU.1.3	K'acel ma dwe mar'apar g'acel i oro ma piero aŋwen, Musa oluwo gi Joisiraili cungo kwoŋ or ma Rwoth omiyo go rijo. 
DEU.1.4	Gime obedo rumacen munyo go otieko kikengila Kere Sihon pa Joamor, m'oyido dhumo i Hesibon, kodi Kere Og ma Basan m'oyido dhumo i Asiteroth kodi Edirey. 
DEU.1.5	Kalo Yordan i lowo ma Mowab, Musa ocako fonjo cik me ka waco ama: 
DEU.1.6	Rwoth Were mawan oluwo gi wan i Got Horeb ka waco ni, “Witieko bedo i got me ma hongo malac. 
DEU.1.7	Wire win wimedere gi woth mewin, aka wikadhi i piny matendere pa Joamor kodi iy'adec mager i Araba, piny matendere, Sefela, yupiny, kodi i thengi nam. Lowo pa Jokanan, kodi i Lebanon, tundo kiri i malawa madwoŋ, Yufrete. 
DEU.1.8	Neni atieko miyo win lowo ma ruwaŋ win, donji win aka wilunji lowo no, ma an Rwoth, aciko kwarere mewin: Abraham, Isaka, kodi Yakobo, miyo jo kodi nyikway jo.”
DEU.1.9	Awaco riwin i hongo ca ni, neni, withoth, aka akinyali bielo wijoje. 
DEU.1.10	Rwoth Were mewin otieko loko win mathoth, aka neni konon withoth paka micalin ma i polo. 
DEU.1.11	Weyi Rwoth, Were pa kwarere mewin womedi welo mewin digana aka womiy win silwany paka ociko win. 
DEU.1.12	T'anonyal nedi ciro peko ma teko ma banjin mewin kendan? 
DEU.1.13	Yer win cwo ma joriek, ma jonitie gi niaŋ, aka joŋeyere i nonin mewin ŋey akethi jo bedo jotel mewin. 
DEU.1.14	Widwokan ka wiwaco ni, “Wac perin m'iwaco riwan ber riwan.” 
DEU.1.15	Ameno akwanyo cwo mariek, ma jonitie giŋeyo aka aketho jo bedo jotel mewin, paka jomituka ma ganin, miyin, piero abic, kodi apar i nonin mewin je. 
DEU.1.16	Aka amiyo cik ri jothum banja mewin i hongo ca ni, “Winji win to withumo banjin gi tiro i dier dhano gi nyawote, obedi nike ji mewin kosa jopath ma jobedo i dier win. 
DEU.1.17	Wikiripi bedo nyakucel i thumo banja; winji win jomathindho kodi jodongo i nger acel; aka wongoye ŋata wobwoki win, kole thumo banja obedo apa Were. Banja je matek riwin, keli win bongan, aka alawinjo.” 
DEU.1.18	Amiyo win or i hongo ca gi gigipiny je ma wiripo timo.
DEU.1.19	Waay wok i Horeb to wakadho luwo gi royo ma thim madwoŋ aka ma kelo lworo ma wineno, i royo ma kadho i piny matendere pa Joamor paka Rwoth Were mawan omiyo wan or, cuka watundo i Kades Barineya. 
DEU.1.20	Awaco riwin ni, “Witieko tundo i piny matendere pa Joamor ma Rwoth Were mawan miyo wan. 
DEU.1.21	Neni, Rwoth Were mewin otieko ketho lowo me ruwaŋ win, kadhi win malo wilunji, paka Rwoth Were pa kwarere mewin ociko win, wikiri wilwor kosa wibwoki.”
DEU.1.22	Kenyo wijoje wicore cegin bongan aka wiwaco ni, “Weyi waori cwo yuwiy wan menyo lowo riwan aka jowokeli riwan radwok kwoŋ royo mene ma wiripo luwo kodi tindin madongo ma walakidh'iye.”
DEU.1.23	Luwo mewin ober ran, aka ayero cwo apar g'ario, acel wok i kisi nono. 
DEU.1.24	Jowotho kadho malo i piny matendere, aka jotundo i milelo Esikol to jorango tiendi gigipiny nyaliŋliŋ. 
DEU.1.25	Jofono olemo moro ma lowo, ma jokelo piny riwan. Jo bende jokelo riwan radwok ka jowaco ni, “Lowo ma Rwoth Were mawan miyo wan ber.”
DEU.1.27	Wiŋunyaŋunya i wemin mewin aka wiwaco ni, “Kwoŋbedo Rwoth odak wan, okelo wan wok i lowo ma Misir, miyo wan i cingi Joamor reyo woko wan. 
DEU.1.28	Wanodonji kune? Wutmin wan jobwoko cuny wan gi waco nike ji ca jotek aka joboyo loyo wan, tindin madongo pajo otinda kiri malo i polo! Waneno nyikway Anakim kenyo.” 
DEU.1.29	Awaco riwin ni, “Wikiri wibwok kosa wibedi gi lworo rijo. 
DEU.1.30	Rwoth Were mewin, ma telo yuwiy win, ama lalwenyo riwin, paka otimo riwin i Misir ma wineno gi waŋ win, 
DEU.1.31	kodi i thim, kama wineno paka Rwoth Were mewin otiŋo win paka dhano tiŋo nyathi pere, i royo je ma wiluw'iye cuka witundo i kabedo me. 
DEU.1.32	To kucel, i gime je, wikinyalo bedo gi yeyo i Rwoth Were mewin, 
DEU.1.33	go ma wotho yuwiy win, rango riwin kaketho kambi, i mac wor, kodi i pondeponde odieceŋ, nyutho win royo ma wiripo luwo.”
DEU.1.35	“Ongoye kwoŋ cwo me, luse pa ji mareco me ma laneno lowo maber m'aciko miyo kwarere mewin, 
DEU.1.36	kwanyowoko, Kaleb wod pa Yefune. Go laneno, aka rigo kodi nyikwaye alamiyo lowo ma go otieko nyono gi tiende, kwoŋbedo owinjo Rwoth gi cunye je.” 
DEU.1.37	Kwoŋbedo win, Rwoth omako kodan nge to waco ni, “Kiri gi in je, ikilatundo koro. 
DEU.1.38	Yosuwa wod pa Nun, jakony perin, latundo koro. Miy go meni, kole go ama latelo Isiraili lunjo lowo no. 
DEU.1.39	Paka ri nyithindho mewin, m'oyido wiparo nike ilakinyaga jo, jo ma konon jokuya gim'otire kodi gim'okom, ama joladonjo koro; alamiyo jo lowo no, aka jolalunjo. 
DEU.1.40	To paka riwin, woth win wigik i thim, i royo ma Nam M'obokere.”
DEU.1.41	Widwokan ka wiwaco ran ni, “Watieko timo reco kwoŋ Rwoth! Walakadho malo lweny paka Rwoth Were mawan omiyo wan or.” Ameno wijoje witwere ma lweny, ka wiparo nike labedo mayot kadho malo monjo piny matendere. 
DEU.1.42	Rwoth owaco ran ni, “Waci rijo jokiri jowokadhi malo lweny, kole angoye i dier win; ka k'obedo ameno jokwor mewin jolakikengila win.” 
DEU.1.43	Awaco riwin, to wikinyalo winjo. Wigwenyere kwoŋ or pa Rwoth aka wikadho malo i piny matendere gi mbaka mewin. 
DEU.1.44	Joamor m'oyido jobedo i piny matendere jowok monjo win aka joriemo win paka kic timo. Jogoyo win kiri piny i Edom tundo kiri i Horima. 
DEU.1.45	Munyo wigik to wiywak ruwaŋ Rwoth, Rwoth k'owinjo dwondi win kosa k'odewo be.
DEU.1.46	Widoŋ i Kades ma ndelo kweth paka witimo.
DEU.2.2	Kenyo Rwoth oluwo kodan ka waco ni: 
DEU.2.3	“Witieko thoko piny matendere me m'oromo, wire win wikadhi yumalo, 
DEU.2.4	aka miy ji or iwaci rijo ni, wicegin luwo iy'adec pa wade mewin, nyikway Esau, ma jobedo i Edom. Jolabedo gi bwok riwin, ameno wiripo gwokere swa, 
DEU.2.5	cako lweny gi jo, kole akilamiyo win lowo pajo kada ma romo tiendi jo acel. Atieko miyo Esau Got Edom. 
DEU.2.6	Wiripo nyewo cemo wok bongi jo gi feza, ŋey wicam, aka wiripo nyewo pi gi feza ŋey winyal madho. 
DEU.2.7	Kole Rwoth Were mewin otieko miyo win silwany i kisi gima witimo je. Go oŋeyo woth mewin i thim madwoŋ me; aka oro piero aŋwen me Rwoth Were mewin obedo gi win m'ongoye gima wicando.”
DEU.2.8	Ameno wakalo wutmin wan, nyikway Esau ma jobedo i Edom, waweyo cen royo ma kadho i Araba, Elath kodi Eziongeber, aka wagiki yumalo luwo gi royo ma kadho i thim ma Mowab. 
DEU.2.9	Rwoth owaco ran ni, “Wikiri wikwiny Jomowab kosa wilweny gi jo, kole akilamiyo win lim pajo, ato atieko miyo Ar ri nyithindho pa Loti paka lim pajo.” 
DEU.2.10	(Joemim, ji ma jothoth aka ma joboyo paka Joanakim oyido cango jobedo kenyo. 
DEU.2.11	Paka Joanakim, jo bende oyido oŋey jo paka Jorefayim, Jomowab oyido jolwoŋo jo ni Joemim. 
DEU.2.12	Kucel Johori am'oyido cango jobedo i Edom, to nyikway Esau joriemo woko jo, joreyo woko jo, to jobedo i lowo pajo, paka Joisiraili jotimo i lowo ma Rwoth omiyo jo lunjo.)
DEU.2.13	Onyo medere win wakal pi ma mol Zered. Ameno wamedere to wakalo pi ma mol Zered. 
DEU.2.14	Hongo ma wacowo woth wok i Kades Barineya cuka wakalo pi ma mol Zered obedo oro piero adek g'aboro, cuka luse pa jolweny je orere woko wok i kambi paka Rwoth oyido okwoŋere ma mako jo. 
DEU.2.15	Adieri, cingi Rwoth won oay kwoŋ jo, fudho woko jo wok i kambi, cuka joje jorere woko.
DEU.2.16	Tekin joje jotieko tho wok i dier ji, 
DEU.2.17	Rwoth oluwo kodan ka waco ni: 
DEU.2.18	“Konon wilaŋado kew pa Jomowab gi Ar. 
DEU.2.19	Ka wicegin tundo i kew gi Joamon, wikiri wikwiny jo kosa wilweny gi jo, kole akilamiyo win lowo pajo paka lim mewin, kwoŋbedo atieko miyo ri nyikway Loti.” 
DEU.2.20	(Meno bende itero paka lowo pa Jorefayim. Jorefayim cango oyido jobedo kenyo, makada nende Joamon jolwoŋo jo ni Zamzumim, 
DEU.2.21	ji ma jotek aka jothoth, ma joboyo paka Joanakim. To Rwoth oreyo woko jo ruwaŋ Joamon ŋey jowonyal bedo i lowo pajo. 
DEU.2.22	Rwoth otimo gimoro acel ri nyikway Esau, ma jobedo i Edom gi reyo woko Johori ruwaŋ jo ŋey jowonyal bedo i lowo pajo kiri konon. 
DEU.2.23	Paka ri Joavim, m'oyido jobedo i calin tundo kiri Gaza, joma wok i Kirete joreyo woko jo to jobedo i lowo pajo.) 
DEU.2.24	“Ay win wimedere gi woth wiŋadi milelo ma malawa Arinon. Neni, atieko ketho i cingi win Kere Sihon pa Joamor ma Hesibon kodi lowo pere. Cak win mako lowo pere gi lweny gi go. 
DEU.2.25	Konon me acako ketho bwok kodi lworo kwoŋ nonin je ma jonitie i pendi polo ro win. Ka jowinji wac ma mako kwoŋ win, jolakirin to jobwok ro win.”
DEU.2.26	Aoro jomikwenda wok i thim ma Kedemoth bongi Kere Sihon ma Hesibon gi wac ma siem k'awaco ni: 
DEU.2.27	“K'iyeyan luwo i lowo perin, alaluwo nyaka royo kende, m'akirwayo racuc kosa racam. 
DEU.2.28	Ilakitana an cemo ma pesa, ŋey anyal cemo, kodi pi, ŋey anyal madho. Nyaka Yeyan aluw atiendi, 
DEU.2.29	paka nyikway Esau ma jobedo i Edom kodi Jomowab ma jobedo i Ar jotimo ran cuka anoŋadi Yordan donjo i lowo ma Rwoth Were mawan miyo wan.”
DEU.2.30	To Kere Sihon ma Hesibon k'oyeyo wan luwo, kole Rwoth Were mewin otweyo adundo pere kodi cunye matek ŋey womiy go i cingi win, paka otieko timo pama.
DEU.2.31	Rwoth owaco ran ni, “Neni, atieko cako miyo Sihon kodi lowo pere riwin. Cak win pama mako lowo pere.” 
DEU.2.32	Ameno munyo Sihon owok kwoŋ wan, go kodi ji pere je lweny i Yahaz, 
DEU.2.33	Rwoth Were mawan omiyo go i cingi wan, aka wafodo go piny, kiri gi nyikwaye kodi ji pere je. 
DEU.2.34	I hongo no wamako tindin pere je, aka i kisi tindi wasika woko cwo, mon, kodi nyithindho. Ongoye ŋata waweyo m'obothi. 
DEU.2.35	Nyaka ogwaŋe ama waweyo paka mawan, kiri gi gima wanyaga i tindin ma wamako. 
DEU.2.36	Cako i Arower i gike ma milelo ma malawa Arinon (kiri gi tindi m'oyido nitie i wadi won) tundo kiri Giliad, ongoye tindi m'oyido nitie gi cel mabor riwan. Rwoth Were mawan omiyo wan gigipiny je. 
DEU.2.37	To wikidonjo i lowo pa Joamon, kodi adec ma thengi malawa Yabok kiri gi tindin madongo i piny matendere, kodi kisi kama Rwoth Were mawan omiyo or ma geŋo wan donjo.
DEU.3.1	Wagiki to waluwo royo ma kadho i Basan, Kere Og ma Basan kodi ji pere jowok kwoŋ wan, lweny gi wan i Edirey. 
DEU.3.2	Rwoth owaco ran ni, “Ikir'ilwor go, kole atieko ketho go i cingin, kiri gi ji pere kodi lowo pere. Tim rigo paka itimo ri Kere Sihon pa Joamor, m'oyido dhumo i Hesibon.” 
DEU.3.3	Ameno Rwoth Were mawan omiyo Kere Og ma Basan kodi ji pere je i cingi wan. Wafodo go piny cuka ongoye ŋat'obothi. 
DEU.3.4	I hongo no wamako tindin madongo pere je, ongoye tindi madwoŋ ma wakimayo jo, je piero aucel, adec je ma Arigob, ker pa Og ma Basan. 
DEU.3.5	Me je oyido tindin m'otinda gi cel m'oŋawere, waŋkace ario m'omakere, kodi cumin, medo i wi calin madongo. 
DEU.3.6	Wareyo woko jo kicutho, paka watimo ri Kere Sihon ma Hesibon, i kisi tindi wareyo kicutho cwo, mon kodi nyithindho. 
DEU.3.7	To ogwaŋe kodi gima wanyaga i tindin wakano paka mawan wegi.
DEU.3.8	Ameno i hongo no wamayo kerin ario pa Joamor lowo kalo Yordan, wok i milelo ma malawa Arinon kiri i Got Hamon. 
DEU.3.9	(Ji ma Sidon jolwoŋo Hamon ni Sirion, aka Joamor jolwoŋo ni Senir.) 
DEU.3.10	Tindin je ma kam'obipere, Giliad gibe, kodi Basan gibe, tundo kiri Salaka, kodi Edirey tindin ma ker pa Og i Basan. 
DEU.3.11	(Onyo nyaka Kere Og ma Basan am'obothi kwoŋ Jorefayim. Adieri kitanda pere oyido obedo ma nyweny, aka fodi inyalo neno i Raba tindi madwoŋ pa Joamon. Boro mere obedo fut abuŋwen, aka laco mere obedo fut aŋwen.)
DEU.3.12	Lowo me, ma wamako i hongo no, amiyo jo ri nono pa Ruben kodi Gad adec ma yumalo ma Arower, manitie i gike ma milelo ma malawa Arinon, kiri g'adec ma piny matendere ma Giliad kodi tindin mere. 
DEU.3.13	Amiyo adec nono pa Manase adec Giliad m'odoŋ kodi Basan gibe, ker pa Og. (Adec gibe ma Argob: Adec ma Basan no gibe oyido ilwoŋo ni lowo pa Jorefayim. 
DEU.3.14	Yayir nyakwar Manase omako adec ma Argob gibe tundo kiri i kew ma Gesur kodi Makath, aka olwoŋo gi nyinge, meno Basan ni Havoth Yayir paka nitie kiri konon.)
DEU.3.15	Amiyo Giliad ri Makir. 
DEU.3.16	Aka nono pa Ruben kodi Gad amiyo jo adec wok i Giliad tundo kiri i milelo ma malawa Arinon, gi dier milelo paka kew, kodi tundo kiri i malawa Yabok, gi milelo paka kew gi Joamon. 
DEU.3.17	Amiyo jo bende Araba, Yordan kodi thenge mere, wok i Kinereth loro piny i nam ma Araba, Nam Cumbi gi tiendi Got Pisiga yuwok ceŋ.
DEU.3.19	Nyaka mon mewin, nyithindho, kodi ogwaŋe mewin, paka aŋeyo nike withoth g'ogwaŋe, ama jowodoŋ i tindin m'atieko miyo win; 
DEU.3.20	Tundo kama Rwoth otiek miyo wade mewin kaywomirok paka win, to jo bende jomako lowo ma Rwoth Were miyo jo kalo Yordan, kenyo kisi dhano nyalo gik i lim pere m'atieko miyo win.” 
DEU.3.21	Amiyo Yosuwa bende or i hongo no k'awaco ni, Waŋin otieko neno kisi gima Rwoth Were mewin otieko timo ri kerin ario me, ameno bende Rwoth latimo ri kerin je ma wicegin ŋado. 
DEU.3.22	Ikir'ilwor jo, kole Rwoth Were mewin, lalwenyo riwin.
DEU.3.24	“Awi Rwoth Were, nyaka icako nyutho ŋeca perin dwoŋ perin kodi meni perin; were mene i polo kosa i piny m'anyalo timo tim ma meni paka aperin! 
DEU.3.25	Weyi aŋadi anen lowo maber kalo Yordan, piny matendere maber no kodi Lebanon.”
DEU.3.26	To Rwoth oyido omako nge kodan kwoŋbedo win aka k'onyalo winjan. Rwoth owaco ran ni, “Ajok kodin! Ikir'iwaci ran wac me kendo!” 
DEU.3.27	Idhi malo wilwindi Pisiga aka iŋiy yupodho ceŋ, yumalo, yupiny, kodi yuwok ceŋ. Ŋiy maber, kole ikilakalo Yordan me. 
DEU.3.28	To miy Yosuwa or, miy go meni, aka iloki go matek, kwoŋbedo go ama latelo yuwiy ji me miyo jo lunjo lowo m'ilaneno. 
DEU.3.29	Ameno wadoŋ i milelo m'oŋiyere gi Beth Pewor.
DEU.4.1	Onyo win, Isiraili, winji win, fonji kodi cik m'afonjo win me, kethi win i tim, ŋey winyal kwo, to widonjo lunjo lowo ma Rwoth Were pa kwarere mewin miyo win. 
DEU.4.2	Wikiripi medo kosa kwanyo woko wac kwoŋ or m'amiyo win, to kur win or pa Rwoth Were mewin m'amiyo win. 
DEU.4.3	Witieko neno gi waŋ win gima Rwoth otimo ro wac pa Bal Pewor, kole cwo je ma joluwo Bal Pewor, Rwoth Were mewin oreyo woko jo i dier win. 
DEU.4.4	Aka win ma wicwire kwoŋ Rwoth Were mewin fodi wikwo konon me.
DEU.4.5	Neni, atieko fonjo win or kodi cik paka Rwoth Were paran omiyan or; ŋey winyal kuro i lowo ma wicegin donjo bed'iye. 
DEU.4.6	Wiripo kuro kodi timo, kole obedo rieko mewin kodi niaŋ mewin ruwaŋ nonin ma jowinji kwoŋe, aka jolawaco ni, “Adieri nono madwoŋ me obedo ji ma joriek aka joniaŋ.”
DEU.4.7	To nono madwoŋ mene kendo manitie gi were manitie cegin gi jo paka Rwoth Were mawan kisi ka walwoŋo go? 
DEU.4.8	Aka nono madwoŋ mene manitie gi or kodi cik paka cik me je m'aketho ruwaŋ win konon? 
DEU.4.9	To kure win aka wigwokere, ŋey wicwil okir omaki win gi gigipiny ma witieko neno, kosa wiwey joworweny i paro mewin i kwo mewin je. Miy win nyithindho mewin kodi nyikway win ŋeyo, 
DEU.4.10	ndelo ma wicung'iye ruwaŋ Rwoth Were mewin i Horeb, ma Rwoth owaco ran ni, “Coki ran ji, aka alamiyo jo winjo wac paran, ŋey jowofonjere lworan i kwo pajo je i piny, aka ŋey jowofonji nyikway jo.”
DEU.4.12	Rwoth oluwo gi win wok i mac. Wiwinjo derino ma wac pere to wikineno cal pere, nyaka obedo dwondi go. 
DEU.4.13	Go owaco riwin cikirok pere, m'omiyo win or kuro, meno Or Apar, aka ondiko i telin mapando ario. 
DEU.4.14	Aka Rwoth omiyan or i hongo no fonjo win or kodi cik, ŋey winyal kuro i lowo ma wicegin donj'iye lunjo.
DEU.4.15	Riameno gwokere win, kole wikineno cal pere munyo Rwoth oluwo gi win i Horeb i dier mac; 
DEU.4.16	ŋey wikiri witim gir'amien gi timo cal, i nger moro je, ma jacwo kosa madhako. 
DEU.4.17	Cal mar'ogwaŋ moro je i piny, kosa ma winyo maay i koyo, 
DEU.4.18	cal ma gimoro je ma yware gi kore i lowo, cal ma rec ma pi i pendi piny. 
DEU.4.19	Kosa ka witiŋo waŋ win malo i polo to wineno waŋceŋ, dwe, kodi micalin, kodi lwak ma i polo, wikiri wirweny to wikule piny rijo kodi tiyo rijo, gigipiny ma Rwoth Were mewin omiyo nonin je manitie i pendi polo. 
DEU.4.20	To Rwoth okwanyo win to wodho win wok i mac m'okur, wok i Misir, bedo ji pere won, paka wibedo pama. 
DEU.4.21	Rwoth omako nge kodan kwoŋbedo win, aka okwoŋere nike akiripi ŋado Yordan kodi donjo i lowo maber ma Rwoth Were mewin miyo win paka gir'alunja. 
DEU.4.22	Kole aripo tho i lowo me, akiripi ŋado Yordan, to wilaŋado loka, lunjo lowo maber no. 
DEU.4.23	Riameno gwokere win, wicwil okir omaki win gi cikirok ma Rwoth Were mewin otimo gi win, aka wikiri witim cal ma gimoro je ma Rwoth Were mewin otieko kwero riwin. 
DEU.4.24	Kole Rwoth Were mewin obedo mac ma reyo woko jo, Were ma janyeko.
DEU.4.25	Ka wilimo nyithindho kodi nyikway win, to wiyindira i lowo no, ka amien omaki win to witimo cal ma gimoro je, aka winotim reco ruwaŋ Rwoth Were mewin, kwinyo nge pere, 
DEU.4.26	alwoŋo polo kodi piny bedo jokony kwoŋ win konon nike wilarere woko mayot wok i lowo ma wiŋado Yordan lunjo. Wikilabed'iye ma hongo mabor, to wilarere woko kicutho. 
DEU.4.27	Rwoth lakedho win i dier nonin, aka manok kwoŋ win ama jolaboth i dier nonin kama Rwoth oter win'iye. 
DEU.4.28	Koro wilatic ri werin man, tic ma cingi ji, m'otimi gi mbawin kodi telin, ma jokinyal neno, winjo, cemo, kosa ŋweyo. 
DEU.4.29	Gi koro wilarango Rwoth Were mewin, aka wilanwaŋo go ka winorangi go gi cuny win je kodi adundo mewin je. 
DEU.4.30	I litho mewin, ka gime je otieko timere riwin i hongo ma bino, wilagik bongi Rwoth Were mewin to wiwinjo go. 
DEU.4.31	Kwoŋbedo Rwoth Were mewin obedo Were ma jakisa, go kilajwango win kosa reyo woko win, wiye k'owil gi cikirok m'otimo gi kwarere mewin m'okwoŋere rijo.
DEU.4.32	Kole pama penji win oro ma cen, munyo fodi wingoye, wok i ndelo ma Were cwey ji i piny; penji win wok i gike acel ma polo tundo i man: Nitie gimadwoŋ paka me m'otieko timirok kosa ma cale gine m'otieko winjirok? 
DEU.4.33	Nitie ji ma jotieko winjo dwondi were moro luwo i mac, paka witieko winjo, to jomedo kwo? 
DEU.4.34	Kosa nitie were m'otieko temo kadho kwanyo nono wok i piny man rigo won, gi tem, gi ranyuth kodi gir'aura, gi lweny, gi cinge ma meni, gi thoyamo, paka Rwoth Were mewin otimo i Misir ka wineno gi waŋ win. 
DEU.4.35	To riwin, onyuthi win, ŋey wiyey nike Rwoth obedo Were, aka ongoye man kendo. 
DEU.4.36	Wok i polo, omiyo win winjo dwonde ma tiro win. I piny, onyutho win mac pere madwoŋ, kareno wiwinjo wac pere wok i mac. 
DEU.4.37	Aka kwoŋbedo go omaro kwarere mewin, oyero nyikway jo. Go owodho win wok i Misir gi bedo pere, gi meni pere madwoŋ, 
DEU.4.38	oriemo woko nonin madongo kendo jomeni loyo win ruwaŋ win, kelo win, miyo win lowo paka gir'alunja, paka obedo konon. 
DEU.4.39	Riameno yey win konon aka kethi win i cuny win, nike Rwoth obedo Were i polo malo kodi i piny ka, ongoye man kendo. 
DEU.4.40	Kur win cik kodi or pere, m'amiyo win or kwoŋe konon me, ri bero mewin kodi nyikway win; ŋey winyal bedo ma hongo mabor i lowo ma Rwoth Were mewin miyo win ma cil gi cil.
DEU.4.42	ŋey ŋat'oneko nyawote ma k'ogendera nyalo ring'iye both neki, k'oyido jok'obedo jokwor. 
DEU.4.43	Bezer i thim i lowo m'obipere ri nono pa Ruben, Ramoth i Giliad ri nono pa Gad, kodi Golan i Basan ri nono pa Manase.
DEU.4.44	Me cik ma Musa oketho ruwaŋ Joisiraili. 
DEU.4.45	Me cik, or kodi fonji ma Musa owaco ri Joisiraili munyo jowok i Misir, 
DEU.4.46	kalo Yordan i milelo m'oŋiyere gi Beth Pewor, i piny pa Kere Sihon pa Joamor, m'odhumo i Hesibon, ma Musa kodi Joisiraili jokengila munyo jowok i Misir. 
DEU.4.47	Jomako lowo pere kodi lowo pa Kere Og ma Basan, kerin ario pa Joamor m'oyido jobedo yuwok ceŋ ma Yordan: 
DEU.4.48	Wok i Arower, manitie i gike ma milelo ma malawa Arinon, tundo kiri i Got Sirion (meno Hamon) 
DEU.4.49	kanyacel gi Araba gibe yuwok ceŋ ma Yordan tundo kiri i Nam ma Araba, i tiendi Got Pisiga.
DEU.5.1	Musa ocoko Joisiraili je, to waco rijo ni, Winji win, Awi Isiraili, fonji kodi cik, m'awaco riwin konon, wiripo fonjere, kuro kodi timo jo. 
DEU.5.2	Rwoth Were mawan otimo gi win cikirok i Horeb. 
DEU.5.3	K'obedo gi kwarere mawan ma Rwoth timo gi jo cikirok me, to gi wan, ma wanitie ka konon, wan mafodi wakwo. 
DEU.5.4	Rwoth oluwo gi win awaŋ g'awaŋ wok i mac wi got. 
DEU.5.5	I hongo no oyido acungo i dier Rwoth kodi win tuco riwin wac pa Rwoth; kole oyido winitie gi lworo ro mac aka wikidho malo wi got. Aka go owaco ni, 
DEU.5.6	An abedo Rwoth Were mewin, m'owodho win i lowo ma Misir, wok i ot ma twec.
DEU.5.7	Wikiripi bedo gi werin man ruwaŋan.
DEU.5.9	Wikiripi kulok piny rijo kosa lamo jo; kole An Rwoth Were mewin, abedo Were ma janyeko, amiyo nyithindho gir'acula ri reco pa jonywol pajo, kiri i luse mar'adek kodi mar'aŋwen pa jono ma jokweran. 
DEU.5.10	To anyutho mar makiwire ri luse ganin pa jono ma jomaran aka jokuro or paran.
DEU.5.13	Ndelo aucel wiripo riwin kodi timo tic mewin je. 
DEU.5.14	To ndelo mar'abirio obedo sabato ri Rwoth Were mewin; wikiripi timo tic moro je; win, kosa nyithindho mewin, kosa ŋecin mewin, kosa dhok kosa punde, kosa mwendi mewin, kosa japath ma bedo i tindin mewin, ŋey ŋecin mewin bende jowonyal ywomirok paka win. 
DEU.5.15	Poyi win nike oyido wibedo ŋecin i lowo ma Misir, aka Rwoth Were mewin owodho win wok koro gi cinge ma meni kodi cinge m'oyare. Riameno Rwoth Were mewin omiyo win or kuro ndelo ma sabato.
DEU.5.23	Munyo wiwinjo dwonde wok i mudho, kareno got liel mac, wibino bongan, jotel ma nonin je kodi jodongo mewin, 
DEU.5.24	aka wiwaco ni, “Neni, Rwoth Were mawan otieko nyutho wan dwoŋ kodi meni pere, aka watieko winjo dwondi go wok i mac. Konon watieko neno nike Were nyalo luwo gi dhano to ŋato fodi medo bedo makwo. 
DEU.5.25	Onyo pama raŋo watho? Kole mac madwoŋ me lareyo woko wan; ka wamedo winjo dwondi Rwoth Were mawan kendo, walatho. 
DEU.5.26	Kole ŋa manitie i del m'otieko winjo dwondi Were makwo luwo wok i mac, paka watieko winjo, aka omedo kwo? 
DEU.5.27	Core cegin, in won, aka winji gima Rwoth Were mawan waco je. Kenyo wac riwan gima Rwoth Were mawan waco rin je, aka walawinjo to watimo.”
DEU.5.28	Rwoth owinjo wac mewin munyo wiluwo kodan, aka Rwoth owaco ran ni, “Atieko winjo wac pa ji me, ma jowaco rin, jotire i gima jowaco je. 
DEU.5.29	Kabedi oyido jonitie gi paro paka me, lworan kodi kuro or paran noknok, ŋey jowonwaŋ bero kodi nyikway jo cil gi cil, 
DEU.5.30	kadhi iwaci rijo ni, ‘Gik win i wemin mewin.’ 
DEU.5.31	To in, cungi ka bongan, alawaco rin or je, fonji kodi cik, m'iripo fonjo jo, ŋey jowotimi i lowo m'amiyo jo bedo apajo.”
DEU.5.32	“Riameno wiripo kurok timo paka Rwoth Were mewin omiyo win or; wikiripi rwayo racuc kosa racam. 
DEU.5.33	Wiripo luwo royo ma Rwoth Were mewin omiyo win or luwo, ŋey winyal kwo, winwaŋ bero, aka ŋey winyal bedo gi kwo mabor i lowo ma wikadho lunjo.”
DEU.6.1	Me or, fonji kodi cik ma Rwoth Were mewin omiyan or fonjo win kuro i lowo ma wicegin donjo gi bed'iye. 
DEU.6.2	Ŋey win kodi nyithindho mewin kodi nyikway win winyal lworo Rwoth Were, kuro cik kodi or m'afonjo win, i kwo mewin je ŋey ndelo ma kwo mewin wobedi mabor. 
DEU.6.3	Winji Awi Isiraili, aka kur win gi kinen, ŋey winwaŋ bero, aka ŋey wimedi nyay swa i lowo ma mol gi cak kodi mo kic, paka Rwoth, Were pa kwarere mewin ociko win.
DEU.6.5	Iripo maro Rwoth Were perin g'adundo perin je, gi cunyin je, gi meni perin je. 
DEU.6.6	Kur win wac me, m'amiyo win or kwoŋe konon i cuny win. 
DEU.6.7	Fonji win nyithindho mewin gi kinen aka luw win kwoŋe ka winitie peco kodi ka wiwotho i royo, ka winindo piny kodi ka wicew. 
DEU.6.8	Tweyi win i cingi win kodi i nyim win paka ranyuth, 
DEU.6.9	ndiki win ruwaŋ dhiot ma udi mewin kodi i waŋkace mewin.
DEU.6.11	udi m'opoŋ gi nger gigipiny kweth ma wikipoŋo, kacoko pi ma wikikunyo, ndelin vini kodi oliv ma wikipidho, ka witieko camo ma romo, 
DEU.6.12	gwokere win wicwil okir omaki win gi Rwoth, m'owodho win wok i lowo ma Misir, wok i ot ma twec. 
DEU.6.13	Wiripo lworo Rwoth Were mewin, go ama wiripo tiyo rigo, aka wiripo kwoŋere i nyingi go kende. 
DEU.6.14	Wikiri wiluw werin man, werin pa nonin ma jothoko win, 
DEU.6.15	kwoŋbedo Rwoth Were mewin, manitie gi win, obedo Were ma janyeko. Nge pa Rwoth Were mewin nyalo liel kwoŋ win aka nyalo reyo woko win wok i piny.
DEU.6.17	Wiripo kuro or pa Rwoth Were mewin, fonji pere, kodi cik pere m'omiyo win. 
DEU.6.18	Tim win gim'otire kodi gimaber ruwaŋ Rwoth, ŋey winwaŋ bero, aka ŋey widonji wilunji lowo maber ma Rwoth ociko kwarere mewin miyo win, 
DEU.6.19	kanyo riemo woko jokwor mewin je ruwaŋ win paka Rwoth otieko ciko.
DEU.6.20	Ka nyithindho mewin jopenji win i hongo ma bino ni, “Or, cik kodi fonji ma Rwoth Were mawan miyo win, dwoŋ mere aŋo?” 
DEU.6.21	Waci win ri nyithindho mewin ni, “Oyido wabedo ŋecin i Misir, to Rwoth owodho wan wok i Misir gi cinge ma meni. 
DEU.6.22	Rwoth onyutho ranyuth kodi gir'aura madongo ma kelo lworo kwoŋ Misir, kwoŋ Farawo kodi peco pere je ma waneno. 
DEU.6.23	Go owodho wan wok koro ŋey wokel wan miyo wan lowo ma go ociko gi kwoŋirok ri kwarere wan. 
DEU.6.24	Rwoth omiyo wan or kuro cik me je, lworo Rwoth Were mawan, ri bero mawan makirum, ŋey wokur wan makwo, paka obedo kiri pama. 
DEU.6.25	Ka wakuro or gibe gi kinen ruwaŋ Rwoth Were mawan, paka omiyo wan or, walatimo gim'otire.”
DEU.7.2	ka Rwoth Were mewin otieko miyo win jo to wikengila jo, wiripo reyo woko jo kicutho. Wikiri witim cikirok gi jo kosa winyuthi jo wor. 
DEU.7.3	Wikiri winywomere gi jo, miyo jo nyir mewin kosa nywomo nyir pajo. 
DEU.7.4	Kole jolawiro woko nyithindho mewin kwoŋ luwan, tiyo ri werin man. Kenyo nge pa Rwoth laliel kwoŋ win aka nyalo reyo woko win piyo. 
DEU.7.5	To me apaka wiripo tiyo gi jo: Turo piny migame pajo, ŋinyo woko sirin, turo piny Asera pajo kodi waŋo cal pajo gi mac. 
DEU.7.6	Kole wibedo ji maleŋ ri Rwoth Were mewin. Rwoth Were mewin otieko yero win kwoŋ nonin je i piny bedo ji pere, lim pere ma welo.
DEU.7.7	K'obedo nike oyido withoth loyo ji man am'omiyo Rwoth oketho cunye kwoŋ win to yero win; kole oyido winok loyo. 
DEU.7.8	Obedo kwoŋbedo Rwoth omaro win aka okuro cikirok m'otimo ri kwarere mewin, am'omiyo Rwoth owodho win gi cinge ma meni, aka obotho win wok i ot ma twec, wok i cingi Farawo kere ma Misir. 
DEU.7.9	Ŋey win riameno nike Rwoth Were mewin obedo Were, Were ma timo adieri ma kuro cikirok kiri i luse ganin pa jono ma jomaro go aka jokuro or pere, 
DEU.7.10	aka go culo kwor kwoŋ jono ma jodak go. Go kibedi moth gi jo. 
DEU.7.11	Riameno kur win gi kinen, or, cik kodi fonji, m'amiyo win konon.
DEU.7.13	Go lamaro win, lamiyo win silwany, lanyayo win, go lamiyo nywol mewin kodi nywol ma lowo mewin silwany, ŋano mewin kodi vini kodi mo mewin, nywol ma dhok mewin kodi mwendi mewin, i lowo ma go ociko kwarere mewin ni lamiyo win. 
DEU.7.14	Wilabedo ji ma josilwany kwoŋ nonin je, m'ongoye ŋata kinywol i dier win kosa ogwaŋe mewin. 
DEU.7.15	Rwoth lakwanyo woko arama i dier win. Two marac je ma wineno i Misir, go kilakelo kwoŋ win, to lakelo kwoŋ jono ma jodak win. 
DEU.7.16	Wiripo reyo woko nonin je ma Rwoth Were mewin miyo win i cingi win, ongoye nyutho jo wor, kosa lamo werin pajo, kole meno labedo riwin bwo.
DEU.7.17	Wilawaco i cuny win ni, nonin me jothoth loyo wan, wanoriemi jo nedi? 
DEU.7.18	Wikiri wibedi gi bwok rijo. Nyaka poyi win gima Rwoth Were mewin otimo ri Farawo kodi Misir gibe. 
DEU.7.19	Poy win thoyamo madongo ma wineno gi waŋ win, ranyuth kodi gir'aura, cinge ma meni kodi cinge m'oyare ma Rwoth Were mewin owodho gine win. Rwoth Were mewin latimo gimoro acel no ri nonin ma wibedo rijo gi bwok. 
DEU.7.20	Aka kiri Rwoth Were mewin ladhiro thoyamo kwoŋ jo, cuka kiri joma joboth kodi joma joringi je jorere woko. 
DEU.7.21	Wikiri wibedi gi bwok rijo, kole Rwoth Were mewin, manitie gi win, obedo Were madwoŋ aka kelo lworo. 
DEU.7.22	Rwoth Were mewin lariemo woko nonin no ruwaŋ win, adec adec, wikilareyo woko jo dicel, ka k'obedo ameno ogwaŋe madudi jolamedere riwin. 
DEU.7.23	To Rwoth Were mewin lajwango jo i cingi win, to bolo jo i kirin madwoŋ, cuka ireyo woko jo. 
DEU.7.24	Go lamiyo kerin pajo i cingi win aka wilareyo woko nyingi jo i pendi polo, ongoye ŋata lanyalo ciro win, cuka winotiek reyo woko jo. 
DEU.7.25	Cal ma werin pajo wiwaŋ woko gi mac. Wikiri wiwanya feza kosa zahabu manitie kwoŋ jo ma doŋ gine, kwoŋbedo labedo riwin bwo, kole obedo amien ri Rwoth Were mewin. 
DEU.7.26	Wikiri wikel gir'amien i pecin mewin, kosa win bende ilareyo woko win paka jo. Wiripo dak, to wikwero, kwoŋbedo okethi gicen ma reyo woko.
DEU.8.1	Or me je m'amiyo win konon wiripo kuro gi kinen, ŋey winyal kwo aka wimedi nyay, to wikadho donjo to wibedo i lowo ma Rwoth ociko i kwoŋirok ri kwarere mewin. 
DEU.8.2	Poyi win royo je ma Rwoth Were mewin otieko telo win oro piero aŋwen me i thim, mwolo win, temo win, ŋeyo gima nitie i cuny win, k'inen oyido winyalo kuro or pere kosa be. 
DEU.8.3	Go omwolo win gi miyo kec neko win, to pidho win gi mana, ma win kosa kwarere mewin oyido kuya, ma miyo win ŋeyo nike dhano kikwo gi cemo kende, to gi wac je ma wok i dhok Rwoth. 
DEU.8.4	Nangin mewin k'oti aka tiendi win k'obomere ma oro piero aŋwen me. 
DEU.8.5	Ŋey win i cuny win nike paka janywol tiro nyathi, apaka Rwoth Were mewin tiro win. 
DEU.8.6	Riameno kur win or pa Rwoth Were mewin, gi wotho i royo pere kodi lworo go. 
DEU.8.7	Kole Rwoth Were mewin kelo win i lowo maber, lowo manitie gi waŋ pi, jwombe, kodi pi ma wok piny wok i milelo kodi i wi tendere, 
DEU.8.8	lowo ma nyak ŋano kodi bale, nyingi vini kodi nyandere, pomo, yen oliv kodi mo kic. 
DEU.8.9	Lowo ma wilacam'iye cemo ma romo, kama wikilacando gimoro, lowo ma telin mere obedo nyweny aka wilakunyo lowo ma thedho nyweny. 
DEU.8.10	Wilacemo to wiyeŋ aka wilapako Rwoth Were mewin ri lowo maber ma go miyo win.
DEU.8.12	Ka witieko cemo to wiyeŋ to wigeto udi mabeyo to wibed'iye, 
DEU.8.13	ka dhok kodi mwendi mewin jotieko medirok, to feza gi zahabu mewin medere, kodi gima winitie gine je, 
DEU.8.14	wikiri wipakere, to wicwil mako win gi Rwoth Were mewin, m'owodho win wok i lowo ma Misir, wok i ot ma twec. 
DEU.8.15	Go m'otelo win luwo i thim madwoŋ ma kelo lworo, lowo m'othwo manitie iye thwole ma jonitie gi kwir kodi thwol gwokere. Go omiyo pi wok riwin i tele ma lwanda. 
DEU.8.16	Go m'opidho win i thim gi mana ma kwarere mewin oyido jokuya, mwolo win kodi temo win, aka i cowe timo riwin bero. 
DEU.8.17	Gwokere win waco ni, “Meni paran kodi teko ma cingan won am'okelo ran lim me.” 
DEU.8.18	To poyi win Rwoth Were mewin, kole go ama miyo win meni ma nwaŋo lim, ŋey woridhi cikirok pere m'okwoŋere ri kwarere mewin, paka go timo konon. 
DEU.8.19	Ka wicwil omaki win gi Rwoth Were mewin to wiluwo werin man, tiyo kodi lamo jo, apiro win konon nike wilarere adieri. 
DEU.8.20	Paka nonin ma Rwoth reyo woko ruwaŋ win, ameno wilarere, kwoŋbedo wikinyalo winjo dwondi Rwoth Were mewin.
DEU.9.1	Winji, Awi Isiraili! Wicegin ŋado Yordan konon, kadho donjo riemo nonin ma jolac aka jotek loyo win, tindin madongo malac, m'otinda tundo i polo, 
DEU.9.2	ji ma jotek aka jolile, nyikway Anakim, ma wiŋeyo jo. Witieko winjo k'iluwo kwoŋ jo ni, “Ŋa manyalo ciro nyikway Anakim?” 
DEU.9.3	Ŋey win konon me nike Rwoth Were mewin ama ŋado telo yuwiy win paka mac ma reyo woko, go lakikengila jo cowo woko jo ruwaŋ win, ŋey wiriem jo kodi reyo woko jo piyo, paka Rwoth otieko ciko win.
DEU.9.4	Ka Rwoth Were mewin otieko riemo woko jo ruwaŋ win, wikiri wiwaci ni, “Obedo ro bedo gi tiro mawan am'omiyo Rwoth okelo wan mako lowo me.” To obedo ro kidakana pa nonin me am'omiyo Rwoth riemo woko jo ruwaŋ win. 
DEU.9.5	K'obedo kwoŋbedo witimo gim'otire kosa cuny win cil am'omiyo wikadho donjo lunjo lowo pajo, to ro kidakana pa nonin me, Rwoth Were mewin riemo woko jo ruwaŋ win, ŋey wokethi i kare gim'ociko i kwoŋirok ri kwarere mewin Abraham, Isaka, kodi Yakobo.
DEU.9.6	Ŋey win nike Rwoth Were mewin kimiy win lowo maber me lunjo kwoŋbedo winitie gi tiro; kole wibedo ji ma jowictek. 
DEU.9.7	Poyi win aka wicwil okir omaki win gi nger ma wikwiny'iye keme pa Rwoth Were mewin i thim; witieko gwenyirok kwoŋ Rwoth wok i ndelo ma wiwok i lowo ma Misir cuka witundo i kabedo me. 
DEU.9.8	Kiri i Horeb wikwinyo keme pa Rwoth, aka Rwoth omako nge swa gi win m'oyido oyikere reyo woko win. 
DEU.9.9	Munyo aidho malo wi got jolo telin mapando ario, telin ma cikirok ma Rwoth otimo gi win, adoŋ wi got ma odieceŋ piero aŋwen kodi wor piero aŋwen; akicamo cemo kosa madho pi. 
DEU.9.10	Aka Rwoth omiyan telin mapando ario m'ondik'iye gi lwet cingi Were; ondik'iye wac je ma Rwoth oyido oluwo riwin i got wok i mac i ndelo ma cokirok. 
DEU.9.11	Rumacen ma odieceŋ piero aŋwen kodi wor piero aŋwen, Rwoth omiyan telin mapando ario, telin ma cikirok. 
DEU.9.12	Rwoth owaco ran ni, “Ay malo, redi piny piyo wok ka, kole ji m'ikelo wok i Misir jotimo gikidakana. Jokwako swa wirok kwoŋ yo m'amiyo jo or luwo, jotimo cal m'onyel.” 
DEU.9.13	Rwoth omedere waco ran ni, “Atieko neno nike ji me adieri jobedo jowictek. 
DEU.9.14	Weyere kodan ŋey arey woko jo aka arey woko nyingi jo wok i pendi polo; aka alalokin nono matek aka mathoth loyo jo.”
DEU.9.15	Awire gik piny wok wi got, kareno got liel mac, aka oyido atiŋo telin mapando ario ma cikirok i cingan. 
DEU.9.16	Gikenyo aneno nike adieri oyido witimo reco kwoŋ Rwoth Were mewin, gi timo cal ma rwath m'onyel, oyido wiwire piyo kwoŋ yo ma Rwoth omiyo win or luwo. 
DEU.9.17	Amako telin ario aka abolo jo wok i cingan ario, to ŋinyere ruwaŋ win. 
DEU.9.18	Aka ariere ruwaŋ Rwoth kendo, ma odieceŋ piero aŋwen kodi wor piero aŋwen; akicamo cemo kosa amadho pi, ro reco je m'oyido witimo, miyo Rwoth nge gi timo gimarac ruwaŋe. 
DEU.9.19	Kole oyido abedo gi bwok nike nge ma Rwoth oyido ogut gine gi win oyido ger manyalo reyo woko win. To Rwoth owinjan i hongo no bende. 
DEU.9.20	Rwoth omako nge swa gi Aron m'oyido oyikere reyo woko go, t'akwayo ri Aron i hongo acel no bende. 
DEU.9.21	Akwanyo gireco mewin ma witimo, cal ma rwath, aka awaŋo gi mac t'aŋinyo woko, t'arego swa, cuka olokere fukefuke; aka akonjo i pi ma mol loro piny ma got.
DEU.9.23	Aka munyo Rwoth ooro win wok i Kades Barineya, k'awaco ni, “Kadhi win malo wimaki lowo m'atieko miyo win.” Wigwenyere kwoŋ or pa Rwoth Were mewin, wikigeno go, kosa winjo dwonde. 
DEU.9.24	Witieko bedo jogwenyirok kwoŋ Rwoth wok i ndelo m'aŋey'iye win.
DEU.9.25	Ariere piny ruwaŋ Rwoth ma odieceŋ piero aŋwen kodi wor piero aŋwen kwoŋbedo Rwoth oyido otieko miyere reyo woko win, 
DEU.9.26	akwayo Rwoth k'awaco ni, “Rwoth Were, ikir'irey woko ji ma jobedo lim perin won, ji m'ibotho gi meni perin, ji m'iwodho wok i Misir gi cingin ma meni. 
DEU.9.27	Poyi ŋecin perin Abraham, Isaka, kodi Yakobo, ikir'ipar kwoŋ wictek pa ji me, kidakana pajo kodi reco pajo, 
DEU.9.28	kosa piny m'iwodho wan wok'iye lawaco ni, ‘Kwoŋbedo Rwoth k'onyalo kelo jo i lowo m'ociko jo, aka kwoŋbedo odak jo, owodho jo to weyo jo tho i thim.’ 
DEU.9.29	Jobedo ji perin, alunja perin won, m'iwodho gi meni perin madwoŋ kodi cingin m'oyare.”
DEU.10.1	I hongo no Rwoth owaco ran ni, “Pay telin mapando ario paka marapena, ibin bongan malo wi got, aka tim sanduku ma mbawo. 
DEU.10.2	Alandiko i telin wac m'oyido nitie i marapena, m'iŋinyo, aka ilaketho jo i sanduku.”
DEU.10.3	Ameno atimo sanduku gi mbawo ma gasia, apayo telin mapando ario paka marapena, aka aidho malo wi got, gi telin mapando ario i cingan. 
DEU.10.4	Aka Rwoth ondiko i telin wac acel paka i marapena, or apar ma Rwoth oluwo gi win wi got wok i mac i ndelo ma cokirok. Rwoth omiyan, 
DEU.10.5	aka aloro piny wok wi got, t'aketho i sanduku m'oyido atimo, aka eno jo, paka Rwoth omiyan or.
DEU.10.7	Wok kenyo jowotho kiri i Gudgoda, aka wok i Gudgoda kiri i Yotbatha, lowo ma mol gi waŋ pi kweth. 
DEU.10.8	I hongo no Rwoth oketho gicen nono pa Jolevi tiŋo sanduku pa Rwoth, cungo ruwaŋ Rwoth tiyo rigo, kodi miyo silwany i nyingi go, kiri konon. 
DEU.10.9	Riameno nono pa Jolevi ongoye gi kibaba kosa alunja, Rwoth obedo alunja pajo, paka Rwoth Were mewin ociko go.)
DEU.10.11	Rwoth owaco ran ni, “Ay malo, kadhi itel ji, ŋey jowokadhi jowolunji lowo m'akwoŋere ri kwarere pajo ni alamiyo jo.”
DEU.10.12	Onyo pama, Awi Isiraili, aŋo ma Rwoth Were mewin rango kwoŋ win? Nyaka lworo Rwoth Were perin, wotho i yo pere je, maro go, tiyo ri Rwoth Were perin gi cunyin je kodi adundo perin je, 
DEU.10.13	kuro or pa Rwoth Were perin kodi cik pere m'amiyin konon, ri bero perin. 
DEU.10.14	Makada nende polo malo obedo apa Rwoth Were mewin, piny kodi gima nitie iye je, 
DEU.10.15	kucel Rwoth oketho cunye i maro kendo to yero kwarere mewin, nyikway jo, kwoŋ ji je, paka nitie konon. 
DEU.10.16	Riameno dhum win cuny win, aka wikiri wibedi gi wictek kendo. 
DEU.10.17	Kole Rwoth Were mewin obedo Were pa werin, Rwoth pa rwodhe, Were madwoŋ, jameni aka kelo lworo, go kitim nyakucel aka kijol nyew. 
DEU.10.18	Go timo tiro ri nyithindho kic kodi citho, omaro jopath, miyo jo cemo kodi gir'aruka. 
DEU.10.19	Wiripo maro japath, kole oyido wibedo jopath i lowo ma Misir. 
DEU.10.20	Wiripo lworo Rwoth Were mewin, go kende ama wiripo lamo, wiripo ketho go marapena, to wikwoŋere i nyinge. 
DEU.10.21	Go ama wiripo pako, go obedo Were mewin, m'otieko timo riwin gigipiny madongo me aka ma kelo lworo ma witieko neno gi waŋ win. 
DEU.10.22	Kwarere mewin jokadho piny i Misir, ji piero abirio, aka pama Rwoth Were mewin otieko loko win mathoth paka micalin ma i polo.
DEU.11.1	Riameno wiripo maro Rwoth Were mewin, to wikuro cik pere, fonji pere kodi or pere noknok. 
DEU.11.2	Ŋey win konon nike k'obedo nyithindho mewin ma fodi jokuya kosa jok'oneno ragwok pa Rwoth Were mewin, dwoŋ pere, cinge ma meni kodi bade m'oyare, 
DEU.11.3	ranyuth pere kodi tim pere m'otimo i Misir ri Farawo, kere ma Misir, kodi lowo pere je. 
DEU.11.4	Gima go otimo ri jolweny ma Misir, kayinin pajo, cawilin, kodi nger m'omiyo pi ma Nam M'obokere mol kwoŋ jo munyo joriemo win, to Rwoth reyo woko jo kiri gunyo ni; 
DEU.11.5	Gima go otimo riwin i thim, cuka witundo i kabedo me, 
DEU.11.6	kodi gima go otimo ri Dathan kodi Abiram, wot Eliab wod pa Ruben, nger ma i dier Joisiraili je piny oyawo dhoke to mwonyo woko jo, gi pecin pajo, wemin, kodi lim pajo je. 
DEU.11.7	Kole witieko neno gi waŋ win tim madongo je ma Rwoth otimo.
DEU.11.8	Kur win or me je m'amiyo win konon, ŋey winyal bedo gi meni ma kadho donjo mako lowo ma wiŋado kidho bed'iye. 
DEU.11.9	Aka ŋey winyal bedo gi kwo mabor i lowo ma Rwoth okwoŋere ri kwarere mewin miyo jo kodi nyikway jo, lowo ma mol gi cak kodi mo kic. 
DEU.11.10	Kole lowo ma wicegin donjo mako kicale lowo ma Misir, ma wiwok'iye, kama wicwoyo kodhi to wikonj'iye pi atiendi, paka ndelo fufa. 
DEU.11.11	To lowo ma wiŋado kadho lunjo obedo lowo matendere kodi milelo, ma koth cwe iye wok i polo, 
DEU.11.12	lowo ma Rwoth Were mewin kuro. Waŋ Rwoth Were mewin noknok nitie kwoŋe, wok i cakirok ma oro tundo i cowe.
DEU.11.14	kenyo go lamiyo win koth ri lowo mewin i hongo mere, koth ma cwir kodi ma oro, ŋey winyal coko ŋano, vini, kodi mo mewin. 
DEU.11.15	Go lamiyo win lum i sa mewin ri mwendi mewin, aka wilacemo to wiyeŋ. 
DEU.11.16	Gwokere win, cuny win wokiri owondi win wirok, tiyo ri werin man kodi lamo jo. 
DEU.11.17	Nge pa Rwoth laliel kwoŋ win to cego polo, ŋey koth wongoye to ngoye ranyak i lowo; wilarere woko piyo wok i lowo maber ma Rwoth miyo win.
DEU.11.19	Fonji win nyithindho mewin, luw win kwoŋe ka winitie peco kodi ka wiwotho, ka winindo piny kodi ka wicew. 
DEU.11.20	Ndiki win ruwaŋ dhiot ma udi mewin kodi i waŋkace mewin, 
DEU.11.21	ŋey ndelin ma kwo mewin kodi apa nyithindho mewin womedere i lowo ma Rwoth okwoŋere ri kwarere mewin miyo jo, paka polo nitie malo ma piny.
DEU.11.22	Ka winokur or me je m'amiyo win konon gi kinen, maro Rwoth Were mewin, wotho i yo pere je, kodi ketho go marapena, 
DEU.11.23	kenyo Rwoth lariemo woko nonin me je ruwaŋ win, aka wilalunjo nonin malac aka ma jotek loyo win. 
DEU.11.24	I kisi kabedo je ma winonyon gi tiendi win labedo mewin; adec mewin layare wok i thim tundo i Lebanon kodi wok i malawa Yufrete, kiri i Nam ma yupodho ceŋ. 
DEU.11.25	Ongoye ŋata lanyalo ciro win, Rwoth Were mewin lakelo lworo kodi bwok ro win i lowo je ma winonyon, paka go ociko win.
DEU.11.26	Neni, aketho ruwaŋ win konon silwany kodi lam. 
DEU.11.27	Silwany, ka winowinji or pa Rwoth Were mewin m'amiyo win konon. 
DEU.11.28	Aka lam, ka wikwero winjo or pa Rwoth Were mewin, to wiwire kwoŋ yo m'amiyo win or konon, to wiluwo werin ma fodi wikuya.
DEU.11.30	Paka wiŋeyo, jonitie kalo Yordan, yupodho ceŋ, i lowo pa Jokanan ma jobedo i Araba, ma ŋiyere gi Gilgal, i thengi olwa ma More.
DEU.11.31	Ka wiŋado Yordan kadho lunjo lowo ma Rwoth Were mewin miyo win, ka witieko bed'iye, 
DEU.11.32	wiripo kuro gi kinen, cik je kodi or je m'aketho ruwaŋ win konon.
DEU.12.1	Me fonji kodi cik ma wiripo kuro gi kinen i lowo ma Rwoth, Were pa kwarere mewin, omiyo win lunjo ma ndelo je ma winobedi makwo i piny. 
DEU.12.2	Wiripo reyo kicutho kabedo je m'oyido nonin ma wikadho lunjo jolam'iye werin pajo, wi gote, i wi tendere, kodi i tiendi yen. 
DEU.12.3	Tur win piny migame pajo, ŋiny win sirin pajo, waŋ win Asera pajo gi mac, aka witur piny cal ma jotimo ri werin pajo, to wirwenyo woko nyingi jo i kabedo pajo.
DEU.12.4	Wikiri wilam Rwoth Were mewin i nger no. 
DEU.12.5	To wilalamo go i kabedo ma Rwoth Were mewin oyer wok kwoŋ nonin mewin paka kabedo ri nyingi go koro. Wiripo kadho kenyo, 
DEU.12.6	tero mic mewin awaŋa kodi cowirok, acel wiy apar, kodi mic mewin, mic mewin ma wiciko, mic ma dhano won miyo kodi okayin ma dhok mewin kodi mwendi mewin. 
DEU.12.7	Aka wiripo camo koro ruwaŋ Rwoth Were mewin, win kanyacel gi pecin mewin, ka wifore i tic mewin je ma Rwoth Were mewin omiyo win silwany.
DEU.12.8	Wikiripi timo paka watimo ka konon, kisi dhano gim'otire ruwaŋe, 
DEU.12.9	kole fodi wikitundo i ywomirok kodi i lim ma Rwoth Were mewin miyo win. 
DEU.12.10	Ka wiŋado Yordan, to wibedo i lowo ma Rwoth Were mewin miyo win, aka ka go otieko miyo win ywomirok kwoŋ jokwor mewin je, thoko, ŋey wibedi i siem, 
DEU.12.11	wiripo kelo i kabedo ma Rwoth Were mewin oyer paka kabedo ri nyinge gigipiny je m'amiyo win or kwoŋe: Mic awaŋa kodi cowirok mewin, acel wiy apar, kodi mic mewin je ma wiciko Rwoth. 
DEU.12.12	Aka wiripo forok ruwaŋ Rwoth, win, nyithindho mewin, ŋecin mewin, kodi Jolevi ma jobedo i tindin mewin paka jo jongoye g'adec kosa gir'alunja kodi win.
DEU.12.13	Kure win ŋey wikiri wimiy mic mewin awaŋa i kabedo moro je ma wineno. 
DEU.12.14	To kende i kabedo ma Rwoth layero wok iy'acel kwoŋ nonin mewin; kenyo ama wilamiy'iye mic mewin awaŋa kodi timo kisi gimoro m'amiyo win or kwoŋe je.
DEU.12.15	Kucel ka cuny win ogomba, winyalo thumo ogwaŋe mewin to wicamo i tindin mewin, cungo kwoŋ silwany ma Rwoth Were mewin omiyo win. Ŋat'olony kodi ma k'olony je nyalo camo paka jocamo kol kodi apol. 
DEU.12.16	To wikiripi camo remo mere, wiripo konjo woko i lowo paka pi. 
DEU.12.17	Wikiripi camo gi tindin mewin, acel wiy apar ma ŋano mewin, vini mewin, mo mewin, okayin ma dhok mewin kodi mwendi mewin, mic je ma wiciko, mic ma dhano won miyo, kodi mic mewin. 
DEU.12.18	Kole wiripo camo ruwaŋ Rwoth Were mewin i kabedo ma Rwoth Were mewin layero, win kanyacel gi nyithindho mewin, ŋecin mewin, kodi Jolevi ma jobedo i tindin mewin, ka wifore ruwaŋ Rwoth i kisi gimoro je ma witimo. 
DEU.12.19	Kure win, ŋey wikiri wijwangi Jolevi paka wibedo i lowo mewin.
DEU.12.20	Ka Rwoth Were mewin oloki malac kew mewin, paka ociko win, to wiwaco nike wimito camo riŋo, winyalo camo riŋo kisi ka wiyenyo. 
DEU.12.21	Ka kabedo ma Rwoth Were mewin oyer ketho nyinge bor swa gi win, winyalo thumo dhok mewin kosa mwendi mewin ma Rwoth omiyo win, cungo kwoŋ or m'amiyo to wicamo i tindin mewin kisi ka wiyenyo. 
DEU.12.22	I nger m'icam'iye apol kosa amudhe, ameno winyalo camo, ŋat'olony kodi ma k'olony je. 
DEU.12.23	Kende neni win nike wikicamo remo; kole remo obedo kwo, aka wikiripi camo kwo gi riŋo. 
DEU.12.24	Wikiri wicam, wiripo konjo piny i lowo paka pi. 
DEU.12.25	Wikiri wicam, ŋey winwaŋ bero kodi nyithindho mewin ma joluw win, kwoŋbedo witimo gim'otire ruwaŋ Rwoth. 
DEU.12.26	To kende gigipiny mewin maleŋ, kodi mic ma wiciko, wiripo kelo i kabedo ma Rwoth layero. 
DEU.12.27	Wiripo kelo mic mewin awaŋa, riŋo kiri gi remo, i wi migam pa Rwoth Were mewin; remo ma cowirok mewin man ilakonjo i thengi migam pa Rwoth Were mewin, to riŋo mere winyalo camo. 
DEU.12.28	Kure win winjo wac me je, m'amiyo win or kwoŋe konon, ŋey winwaŋ bero kodi nyithindho mewin ma joluw win cil gi cil, kwoŋbedo wilatimo gim'otire ruwaŋ Rwoth Were mewin.
DEU.12.29	Ka Rwoth Were mewin otiek riemo woko ruwaŋ win nonin ma wicegin lunjo jo, ka witieko bedo i lowo pajo, 
DEU.12.30	kure win ŋey wikiri wimok i bwo timo paka jo, ka otiek reyo woko jo ruwaŋ win. Wikiri wipenji kwoŋ werin pajo ka wiwaco ni, “Nonin me oyido jolamo werin pajo nedi? An bende amito timo amanago.” 
DEU.12.31	Wikiripi timo ameno ri Rwoth Were mewin, kwoŋbedo kisi amien je ma Rwoth odak, jotieko timo ri werin pajo. Jowaŋo kiri nyithindho pajo mayac gi manyir i mac ri werin pajo. 
DEU.12.32	Wac me je m'amiyo win or kwoŋe, kur win gi kinen; wikiri wimedi kosa wikwany woko gimoro kwoŋe.
DEU.13.2	k'otimere, to jowaco riwin ni, “Weyi walam win werin man ma fodi wikiŋeyo, aka weyi watiy rijo.” 
DEU.13.3	Wikiri wiwinji wac pa jotuci wac were kodi jothieth no; kole ameno Rwoth Were mewin temo win ŋeyo, k'adieri wimaro Rwoth Were mewin gi cuny win je kodi adundo mewin je. 
DEU.13.4	Wiripo luwo Rwoth Were mewin, lworo go kende, kuro or pere, winjo dwonde, tiyo rigo, kodi ketho go marapena. 
DEU.13.5	To jotuci wac were kodi jothieth no, wiripo neko jo kwoŋbedo joluwo marac kwoŋ Rwoth Were mewin m'owodho win wok i lowo ma Misir to botho win wok i ot ma twec wiro win wok i royo ma Rwoth Were mewin omiyo win or ni wiluw. Ameno wiripo kwanyo woko raco no i dier win.
DEU.13.6	K'omin in, wodin, nyarin, dhako perin, kosa mere perin odwoŋin manyaliŋliŋ, ka waco ni: “Weyi walam werin man.” Werin ma win kosa kwarere mewin fodi wikiŋeyo, 
DEU.13.7	werin pa ji ma jothoko win, kosa cegin kosa bor gi win, wok i gike piny acel tundo i meca, 
DEU.13.8	ikir'iyere kosa iwinji nger ŋato. Ikir'inyuthi jo wor kosa kisa aka ikir'ikwonga jo. 
DEU.13.9	To iripo neko jo; cingin won ama ripo telo neko jo, aka rumacen cingi ji je. 
DEU.13.10	Cadhi jo gi telin cuka jotho kwoŋbedo jotemo kwanyin woko kwoŋ Rwoth Were perin, m'owodhin wok i lowo ma Misir, wok i ot ma twec. 
DEU.13.11	Kenyo Joisiraili je jolawinjo to jobedo gi bwok, aka ongoye ŋata latimo nger kidakana no kendo i dier win.
DEU.13.12	Ka wiwinjo iwaco iy'acel kwoŋ tindin ma Rwoth Were mewin miyo win bed'iye, 
DEU.13.13	nike ji ma bukony jowok i dier win to jokadho wiro ji ma tindi ka jowaco ni, “Weyi wakadhi walam werin man.” Werin ma fodi wikiŋeyo, 
DEU.13.14	wiripo penjo maber to widwaro tiende wac no. K'onwaŋere nike nger mienirok no otimere i dier win, 
DEU.13.15	wiripo neko ji ma tindi no g'abor, kicutho to wireyo woko kisi gimoro iye, kiri g'ogwaŋe mere. 
DEU.13.16	Wiripo coko gigipiny je to widhuro i kacokirok, to wiwaŋo tindi kodi gigipiny mere je gi mac, paka mic awaŋa ma gikululu ri Rwoth Were mewin. Kole ladoŋ gunda ma kilageto kendo. 
DEU.13.17	Wikiri wiwey kisi gimoro m'otiek yere reyo woko womok i cingin, ŋey Rwoth wowire kwoŋ mako nge pere aka wonyuthi wor, to nyayo win, paka ociko kwarere mewin. 
DEU.13.18	Kole winji win dwondi Rwoth Were mewin, kuro or pere m'amiyo win konon, timo gim'otire ruwaŋ Rwoth Were mewin.
DEU.14.2	Kole wibedo ji maleŋ ri Rwoth Were mewin, obedo win ama Rwoth otieko yero kwoŋ nonin je i piny bedo ji pere, aka lim pere ma welo.
DEU.14.3	Wikiripi camo gima kelo amien moro je. 
DEU.14.4	Me ogwaŋe ma winyalo camo: Dhiaŋ, rombo, diel, 
DEU.14.5	apol, rudina, rombo madudi, diegi madudi, kosa amudhe. 
DEU.14.6	Ogwaŋ moro je ma par tiendi jo opokere dirio, kodi ma jonyamo cemo dirio, winyalo camo. 
DEU.14.7	Kucel kwoŋ ogwaŋe ma jonyamo cemo dirio aka par tiendi jo opokere dirio, wikiripi camo me, ŋamia, oculu, kodi oyeyo ma telin, kwoŋbedo jonyamo cemo dirio, to par tiendi jo k'opokere dirio. Riameno jokoc riwin. 
DEU.14.8	Mbiji bende, kwoŋbedo tiende opokere dirio to kinyam cemo dirio, koc riwin. Wikiripi camo riŋo pajo kosa geyo ma jotho.
DEU.14.9	Kwoŋ ogwaŋe je ma jobedo i pi winyalo camo me: Ma nitie gi thwoke kodi magambala. 
DEU.14.10	Aka m'ongoye gi thwoke kodi magambala wikiripi camo, meno jokoc riwin.
DEU.14.11	Winyalo camo winyin ma jolony je. 
DEU.14.12	To me ama wikiripi camo: Ango, acut, ari piny, 
DEU.14.13	obuko yath, nger otengo je, 
DEU.14.14	nger agak je, 
DEU.14.15	maya, koka ma wor, acik, nger koka moro je; 
DEU.14.16	tula mathindho gi madongo, gweno ma pi, 
DEU.14.17	tula ma thim, winyin ma jwombe, acut kodi acwodho, 
DEU.14.18	obusi (karoli) naminakin, wakalanya kodi kilafundo. 
DEU.14.19	Winyin ma jobwombi gin je jokoc riwin; kiripi camo. 
DEU.14.20	Winyalo camo cwec ma jobwombi gin ma jolony.
DEU.14.21	Wikiri witedo nyathi diel i cak pa min.
DEU.14.23	Wiripo camo ruwaŋ Rwoth Were mewin, i kabedo ma go layero paka kabedo ri nyinge, ŋano mewin, vini mewin, mo mewin, kodi okayin ma dhok kodi mwendi mewin, ŋey winyal fonjirok lworo Rwoth Were mewin noknok. 
DEU.14.24	To ka Rwoth Were mewin otieko miyo win silwany, to woth bedo riwin mabor, ma wikinyal tiŋo kodirok gi gigipiny, kwoŋbedo kabedo ma Rwoth Were mewin oyero paka kabedo ri nyinge bor gi win, 
DEU.14.25	nyaka winyalo wilo loko pesa, to witiŋo pesa no i cingi win kadho i kabedo ma Rwoth Were mewin oyer. 
DEU.14.26	Wilaoro pesa no ma nyewo gima cuny win omiti je, dhok, rombo, vini, medho makec, kosa gima cuny win omiti. Aka wilacamo koro ruwaŋ Rwoth Were mewin, win kodi pecin mewin ka wisangala kanyacel.
DEU.14.27	Aka Jolevi ma jonitie i dier win, wikiri wijwangi jo, kwoŋbedo jongoye gi lim pajo kosa alunja gi win. 
DEU.14.28	I kisi oro mar'adek wiripo kelo acel wiy apar ma cemo mewin je to wikano i tindi mewin. 
DEU.14.29	Aka Jolevi, kwoŋbedo jongoye gi lim kosa alunja gi win, kiri gi jopath ma jobedo gi win, nyithindho kic, kodi citho je ma tindin mewin, jonyalo bino camo ma romo jo, ŋey Rwoth Were mewin womiy win silwany i tic mewin je ma witimo.
DEU.15.1	Kisi oro mar'abirio wiripo reyo woko banja pa jono ma jonitie gi pesa mewin. 
DEU.15.2	Aka me apaka wiripo timo: Kisi dhano ripo reyo woko banja pa jager pere, ma k'obanja kendo, kwoŋbedo Rwoth won ama reyo woko banja. 
DEU.15.3	Inyalo kibanja japath, to ikiripi kibanja jager perin. 
DEU.15.4	Ongoye ŋata lacando gimoro i dier win, kole Rwoth lamiyo win silwany adieri i lowo ma Rwoth Were mewin miyo win paka gir'alunja ma bed'iye, 
DEU.15.5	nyaka ka wiwinjo dwondi Rwoth Were perin gi kinen, kuro or pere je m'amiyin konon. 
DEU.15.6	Ka Rwoth Were perin otieko miyin silwany, paka go ociko, ilakikopa nonin kweth, to ongoye ma lakikopa in, iladhumo nonin kweth, to jokiladhumin.
DEU.15.8	to yaw cingin, kikopa go gima mito je. 
DEU.15.9	Gwokere bedo gi paro ma bukony i cunyin, t'iparo ni, “Oro mar'abirio, oro ma reyo woko banja nicegin.” T'itero jager perin gi gwayo, t'ibedo m'ikimiyo go gimoro. Jager perin nyalo ywak ri Rwoth to bedo reco rin. 
DEU.15.10	Miy m'ongoye arom kendo m'ongoye kiŋunyaŋunya, aka ro gime Rwoth Were perin lamiyin silwany i tic perin je kodi i gimoro je m'itimo. 
DEU.15.11	Kole jocandi jokilarumo i piny, riameno amiyin cik, yawo cingin ri jacandi kodi jager manitie i dinyo i lowo mewin.
DEU.15.13	Aka k'igonyo ŋeca ma jacwo, ikir'iwey go wokadhi gi cinge nono. 
DEU.15.14	Miy go m'ongoye arom wok i mwendi perin, ŋano perin, kodi vini perin, k'imiyo go wok kwoŋ silwany ma Rwoth Were perin otieko miyin. 
DEU.15.15	Poyi nike oyido ibedo ŋeca i lowo ma Misir, to Rwoth Were perin bothin; R'atoŋa me amiyin or me konon.
DEU.15.16	To ka go owaci nike k'omaro kadho, kwoŋbedo omaro peco perin, paka go winjo maber kodin, 
DEU.15.17	kenyo ilatero go i dhiot perin, t'ituco ithe gi nyweny, aka go labedo ŋeca i kwo pere je.
DEU.15.17	Ilatimo gimoro acel ri ŋeca madhako bende. 
DEU.15.18	Ikir'iter paka gimatek k'igonyo jo kadho, kwoŋbedo ma oro aucel jotiyo rin ma romo cul paka ŋata tiyo ma cul, aka Rwoth Were perin lamiyin silwany i gimoro je m'itimo.
DEU.15.20	Iripo camo, in kodi peco perin, ruwaŋ Rwoth Were perin kisi oro i kabedo ma Rwoth layero. 
DEU.15.21	To, ka onwaŋere nike nitie gi raco moro, paka ŋolo, kosa waŋ'otho, ikiripi miyo Rwoth Were perin. 
DEU.15.22	Winyalo camo gi tindin mewin, ŋata koc kodi ŋat'olony je, paka wicamo rudina kosa amudhe. 
DEU.15.23	To kad'ameno, wikiripi camo remo mere, wiripo konjo piny paka pi.
DEU.16.2	Wiripo miyo cowirok ma Kalima ma kadho ri Rwoth Were mewin, wok kwoŋ mwendi mewin kodi dhok mewin, i kabedo ma Rwoth layero paka kabedo ri nyinge. 
DEU.16.3	Wikiripi camo gi mugat m'otimi gi thow. Ma ndelo abirio wilacamo mugat ma buthow, mugat ma litho, kwoŋbedo wiwok i Misir i kwakirok madwoŋ; ŋey i kwo mewin gipi winyal poyo ndelo ma wiwok i lowo ma Misir. 
DEU.16.4	Wikiripi bedo gi mugat m'otimi gi thow iy'adec mewin ma ndelo abirio, aka wongoye riŋo mar'ogwaŋ ma withumo othieno ma ndelo marapena ma wonindi yawo piny. 
DEU.16.5	Wikiripi miyo cowirok ma Kalima ma kadho i tindin mewin ma Rwoth Were mewin miyo win, 
DEU.16.6	to i kabedo ma Rwoth Were mewin layero paka kabedo ri nyinge, kenyo kende ama wiripo miyo cowirok ma kadho, othieno ka waŋceŋ podho, sawa ma ndelo ma wiay wok i Misir. 
DEU.16.7	Wiripo tedo to wicamo i kabedo ma Rwoth Were mewin layero; yawere mere odikin winyalo dok i wemin mewin. 
DEU.16.8	Ma ndelo aucel wilamedere camo mugat ma buthow, aka i ndelo mar'abirio wilacokere lamo Rwoth Were mewin, aka wikiripi tiyo i ndelo no.
DEU.16.10	Wiripo kuro Kalima ma Keco ri Rwoth Were mewin, ka wimiyo go mic ma dhano won miyo cungo kwoŋ silwany ma wilimo wok bongi Rwoth Were mewin. 
DEU.16.11	Wiripo kisangala ruwaŋ Rwoth Were mewin, win, nyithindho mewin, ŋecin mewin, Jolevi ma jobedo i tindin mewin, jopath, nyithindho kic kodi citho ma jobedo i dier win, i kabedo ma Rwoth Were mewin oyer paka kabedo ri nyinge. 
DEU.16.12	Poyi win nike oyido wibedo ŋecin i Misir, kur win cik me gi kinen.
DEU.16.14	Sangala win i hongo ma kalima mewin, win, nyithindho mewin, ŋecin mewin, Jolevi, jopath, nyithindho kic, kodi citho ma jobedo i tindin mewin. 
DEU.16.15	Ma ndelo abirio wiripo timo kalima ri Rwoth Were mewin i kabedo ma Rwoth layero. Kole Rwoth Were mewin lamiyo win silwany i fur mewin je kodi i tic je ma cingi win.
DEU.16.16	Didek kisi oro cwo mewin je joripo bino ruwaŋ Rwoth Were mewin i kabedo ma go layero: I Kalima ma Mugat ma buthow, Kalima ma Keco, kodi Kalima ma Kayindi. Jokiripi bino ruwaŋ Rwoth gi cingi jo nono; 
DEU.16.17	joje joripo miyo paka jonyalo, cungo kwoŋ silwany ma Rwoth Were otieko miyo win.
DEU.16.18	Wiripo yero jothum banja, kodi jodhum i nonin mewin je, i tindin mewin je ma Rwoth Were mewin miyo win, aka joripo thumo banja ri ji gi tiro. 
DEU.16.19	Wikiripi wiro tiro, kosa timo nyakucel, aka wikiripi jolo nyew, kole nyew thowaŋ jomariek aka cego tiro ri joma timo gim'otire. 
DEU.16.20	Tiro, adieri tiro kende, ama wiripo luwo, ŋey winyal kwo to wilunjo lowo ma Rwoth Were mewin miyo win.
DEU.16.22	kosa wikethi siro ma tele; gigipiny ma Rwoth Were mewin odak.
DEU.17.1	Wikiripi miyo Rwoth Were mewin cowirok ma merikwa, kosa rombo, m'oŋol, kole meno obedo amien ri Rwoth Were mewin.
DEU.17.2	K'onwaŋere i dier win, iy'acel kwoŋ tindin mewin ma Rwoth Were mewin miyo win, jacwo kosa dhako, m'otur cikirok pere, 
DEU.17.3	gi tiyo ri werin man kodi lamo jo, kosa obedi waŋceŋ kosa dwe, kosa micalin, m'atieko kwero, 
DEU.17.4	aka k'owaci riwin kosa wiwinjo kwoŋe, to widwaro maber, aka onwaŋere nike obedo adieri nger amien no otimere i Isiraili, 
DEU.17.5	kenyo wodhi win jacwo kosa dhako no m'otimo gino i waŋkace mewin aka wigoy go gi telin cuka tho. 
DEU.17.6	Ka wac owok i dhok j'ario kosa ji adek paka jokony, ŋato iripo neko; to dhano kiripi neko cungo i wiwaci pa dhano acel paka jakony ma luwo adieri. 
DEU.17.7	Cingi ji ma jomiyo jakony ma luwo adieri ama ripo telo i neko ŋato, aka rumacen cingi ji je. Ameno apaka wilakwanyo woko raco no i dier win.
DEU.17.8	K'obedi banja matek riwin thumo i dier oyo remo kodi neki, turo cik, kodi gorok, nger banjin no moro je i tindin mewin, kenyo wilakadho malo piyo i kabedo ma Rwoth Were mewin oyer. 
DEU.17.9	Wilapenjo jocway ri Were i wi migam ma Jolevi kodi jothum banja ma jonitie i tic i hongo no, jolathumo riwin banja no. 
DEU.17.10	Wiripo timo gima jowaci riwin wok i kabedo ma Rwoth Were mewin oyer, aka wiripo neno ni witimo kisi gima jofonji win. 
DEU.17.11	Wiripo luwo fonji ma jomiy win je kosa thumo banja ma jomiy, wikiri wiwire kwoŋ gima jotieko yere timo ma jolanga riwin obedi racuc kosa racam. 
DEU.17.12	Paka ri ŋat'otim paka paro mito kwero winjo jacway ri Were i wi migam m'oyer kenyo tiyo ri Rwoth Were mewin, kosa jathum banja, ŋato latho. Ameno wilakwanyo woko raco no i Isiraili. 
DEU.17.13	Ji je jolawinjo aka jolabwok, to joweyo luwo paro pajo kendo.
DEU.17.15	Winyalo adieri yero kere ma Rwoth Were mewin layero. Dhano m'obedo acel kwoŋ win, to wikiripi yero japath ma kiwoki i dier win, dhumo win. 
DEU.17.16	To kere kiripi bedo gi kayinin kweth, kosa dwoko ji i Misir ŋey wolimi kayinin man, paka Rwoth otieko waco riwin, wikiripi gik koro kendo. 
DEU.17.17	Kere no kiripi nywomo mon kweth, ka k'obedo ameno cunye nyalo cile woko kwoŋ Rwoth, kosa coko feza kodi zahabu kweth. 
DEU.17.18	Aka ka otiek ketho go i kom ma dhum paka kere, go ripo bedo gi kitawo ma cik me m'okopila wok i kitawo ma cik ma jocway ri Were i wi migam, nyikway Jolevi jonigine. 
DEU.17.19	Go ripo doŋ gine to bedo ka soma i ndelo ma kwo pere je, ŋey wofonjere lworo Rwoth Were pere, kuro gi kinen wac je m'ondiki i cik me kodi fonji me je, 
DEU.17.20	ŋey go wokiri womiyere dwoŋ loyo joman kosa wowire woko kwoŋ or, racuc kosa racam; ŋey go kodi nyikwaye jowodhum ker pere i Isiraili hongo malac.
DEU.18.1	Jocway ri Were i wi migam ma Jolevi, meno, jonono pa Jolevi je, jolangoye g'adec kosa gir'alunja gi Joisiraili; jolacamo mic m'iwaŋo ri Rwoth, m'obedo adec pa Rwoth. 
DEU.18.2	Riameno jongoye g'alunja i dier wutmin jo; Rwoth am'obedo gir'alunja pajo, paka go ociko jo.
DEU.18.3	Aka me ama labedo lim pa jocway ri Were i wi migam wok bongi ji, wok bongi jono ma jomiyo cowirok, obedi merikwa kosa rombo, joripo miyo jocway ri Were i wi migam wibac, lembe mere ario, kodi ic mere. 
DEU.18.4	Ranyak marapena mar'olemo ma vini gi mo mewin kodi pien rombo, wiripo miyo go. 
DEU.18.5	Kwoŋbedo Rwoth Were mewin otieko yero go kwoŋ nonin mewin je, cungo kodi tiyo i nyingi Rwoth, go kodi wote cil gi cil.
DEU.18.6	Ka Jalevi oeye wok i tindi mewin moro je, wok kama go oyido bed'iye i Isiraili je, to bino i kabedo ma Rwoth oyer, (aka go nyalo bino kisi ka cunye mito) 
DEU.18.7	kenyo go nyalo tic i nyingi Rwoth Were pere, paka Jolevi wadi ma jocungo tic kenyo ruwaŋ Rwoth. 
DEU.18.8	Jolabedo gi migew marom acama, makada nende jonitie gi lim ma jolimo wok i mitan ma lim pajo ma peco.
DEU.18.9	Ka witundo i lowo ma Rwoth Were mewin miyo win, wikiri wifonjere luwo tim ma mienirok pa nonin no. 
DEU.18.10	Wokiri wonwaŋere i dier win nyatoro moro m'owaŋ wode kosa nyare paka mic, kosa ŋata temo bedo gi jamiliel kosa jar'ajwoka, kosa jathieth, kosa jajwok, 
DEU.18.11	ŋata jalam, kosa ŋata luwo gi jwogere kosa tipo, kosa ŋata luwo gi jom'otho ma ŋeyo gima latimere yuwaŋe. 
DEU.18.12	Rupiri ŋata timo gigipiny me labedo amien ri Rwoth; aka ro tim ma mienirok me, am'omiyo Rwoth Were mewin riemo woko jo ruwaŋ win. 
DEU.18.13	Wiripo bedo g'adieri kicutho ri Rwoth Were mewin.
DEU.18.14	Makada nende nonin me ma wicegin mayo jo lowo pajo kodi gigipiny pajo, jowinjo jar'ajwoka kodi jamiliel, paka riwin, Rwoth Were mewin k'oyeyo win timo ameno. 
DEU.18.15	Rwoth Were mewin lamiyo win jatuci wac Were ma cale kodan wok i dier win, wok kwoŋ wutmin win, aka ama wiripo winjo go. 
DEU.18.16	Me a gima wikwayo Rwoth Were mewin wi Got Horeb i ndelo ma cokirok, munyo wiwaco ni, “Ka wawinjo dwondi Rwoth Were mawan, kosa waneno mac madwoŋ me kendo, walatho.” 
DEU.18.17	Rwoth odwokan ni, “Jotire i gima jotieko waco. 
DEU.18.18	Alayero rijo jatuci wac Were ma cale kodin wok i dier jo; aka alaketho wac paran i dhok jatuci wac Were, ma lawaco rijo gimoro je m'amiyo or kwoŋe. 
DEU.18.19	Aka ŋata k'owinji wac paran ma jatuci wac Were laluwo i nyingan, an won alapenjo go. 
DEU.18.20	To jatuci wac Were ma won okethere ma luwo wac moro i nyingan m'akioro go ni woluwi, kosa ŋata luwo i nyingi werin man, jatuci wac Were no latho.” 
DEU.18.21	Aka inyalo penjere i cunyin ni, “Wanyalo nedi ŋeyo wac ma Rwoth k'oluwo?” 
DEU.18.22	Ka jatuci wac Were luwo i nyingi Rwoth, ka wac no k'otundo i kare, kosa k'obedo adieri, meno wac ma Rwoth ama k'oluwo; jatuci wac Were oluwo gima go won oparo, okir womiy win bwok.
DEU.19.2	wilaketho gicen tindin madongo adek i lowo ma Rwoth Were mewin miyo win lunjo. 
DEU.19.3	Wiripo baro royo ma kadho i jo, to wipoko lowo ma Rwoth Were mewin miyo win lunjo iy'adec adek, ŋey ŋat'oneki nyatoro ma k'ogendera nyalo kwalok to pondo iy'acel kwoŋ jo.
DEU.19.4	Onyo me banja pa janek, m'oringi koro botho kwo pere, meno, ŋat'oneko nyawote ma k'ogendera m'oyido jok'obedo jokwor con. 
DEU.19.5	K'obedi ni dhano okadho i lul gi nyawote ŋolo yen, to cinge wito le ma toŋo yath, to wic le budhere i loki mere to goyo nyawote to tho, go nyalo ringo iy'acel kwoŋ tindin madongo me to pond'iye botho kwo pere; 
DEU.19.6	to ka woth obedi mabor, jaculi kwor i nge malieth nyalo riemo janek to neko janek, makada nende jalo oyido kiripi tho, rupiri oyido k'obedo jakwor pa nyawote i hongo macon. 
DEU.19.7	Riameno amiyo win or ketho gicen tindin madongo adek.
DEU.19.8	Ka Rwoth Were mewin oloki malac adec mewin, paka otieko kwoŋere ri kwarere mewin to miyo win lowo je ma go ociko kwarere mewin miyo win; 
DEU.19.9	tekin ni wikuro or me je maber, m'amiyo win konon, kanyo wimaro Rwoth Were mewin kodi wotho i yo pere noknok, nyaka wilamedo tindin madongo adek man kwoŋ adek me, 
DEU.19.10	ŋey remo pa ŋata bubanja okir wooy i lowo mewin ma Rwoth Were mewin miyo win paka gir'alunja, to banja ma oyo remo yimere kwoŋ win.
DEU.19.11	To ka nyatoro ro kwor gi nyawote onindi rigo apondi, to monjo go, neko go, to ringo iy'acel kwoŋ tindin me, 
DEU.19.12	gikenyo jodongo ma tindi madwoŋ pa janek jolaoro woomi go wok kenyo, t'iketho go i cingi jaculi kwor woneki go. 
DEU.19.13	Wikiri wimaki gi go wor, to wiripo kwanyo woko banja ma oyo remo ma bubanja i Isiraili, ŋey winwaŋ bero.
DEU.19.16	Ka jakony ma luwo adieri ma mito kelo teko ri nyawote oay to segeya nyawote ma timo gimarac, 
DEU.19.17	kenyo j'ario me joripo bino ruwaŋ Rwoth, ruwaŋ jocway ri Were i wi migam kodi jothum banja ma jotimo tic i hongo no; 
DEU.19.18	jothum banja joripo menyo gino gi rieko, aka ka jakony ma luwo adieri obedo dhano m'okom to segeya nyawote i gima k'obedo adieri, 
DEU.19.19	kenyo winyalo timo rigo paka oyido mito ni wotim ri nyawote; ameno wilakwanyo woko raco wok i dier win. 
DEU.19.20	Aka jom'odoŋ jolawinjo to jolokere malwor, aka jok'otimi reco ma cale ameno kendo i dier win. 
DEU.19.21	Wikiri wimaki wor gi go, labedo kwo ri kwo, waŋ ri waŋ, lak ri lak, cingi jo ri cingi jo, tiendi jo ri tiendi jo.
DEU.20.1	Ka wikidho lweny gi jokwor mewin, to wineno punde kodi cawilin, jolweny madwoŋ loyo mewin wikiri wibwok ro jo; kole Rwoth Were mewin nitie gi win, go m'owodho win wok i piny Misir. 
DEU.20.2	Mafodi wikicako lweny, jacway ri Were i wi migam ripo bino malo to luwo gi jolweny, 
DEU.20.3	ka waco rijo ni: “Winji, Awi Isiraili! Konon wicore cegin lweny kodi jokwor mewin. Cuny win wokiri wopodhi, kosa wikiri wibwok, kosa wikirin, kosa wibedi gi lworo rijo; 
DEU.20.4	kole obedo Rwoth Were mewin ma kadho gi win, lwenyo riwin gi jokwor mewin, miyo win loyo.” 
DEU.20.5	Kenyo jotel pa jolweny jolaluwo gi jolweny, ka jowaco ni, “Poyi nitie jacwo m'otieko geto ot aka fodi k'oketho i cingi Were? Go ripo gik i ot pere, kosa nyalo tho i lweny to jacwo man ama ketho i cingi Were. 
DEU.20.6	Poyi nitie jacwo m'otieko pidho ndelo vini, to fodi k'obilo olemo mere? Go ripo gik i ot pere, kosa go nyalo tho i lweny to jacwo man ama telo bilo olemo mere. 
DEU.20.7	Poyi nitie jacwo m'otieko penjere gi dhako, to fodi k'onywomo go? Go ripo gik i ot pere, kosa go nyalo tho i lweny to jacwo man nywomo go.” 
DEU.20.8	Jotel pa jolweny jolamedere luwo gi jolweny, ka jowaco ni, “Poyi nitie jacwo manitie gi bwok kosa cunye podho? Go ripo dok peco pere, kosa go bende nyalo miyo cuny wadi podho paka apere.” 
DEU.20.9	Ka jotel pa jolweny jotieko luwo gi jolweny, kenyo jomituka jolatelo jo.
DEU.20.10	Ka wicore cegin lweny gi tindi, kutho miy win jo silwany ma timo siem. 
DEU.20.11	Ka joyere timo siem to jotiŋo cingi jo malo riwin, kenyo ji je ma iye jolatimo riwin tic arom. 
DEU.20.12	To ka jok'omiyere riwin i siem, to jolwenyo gi win, kenyo wiripo thoko mako. 
DEU.20.13	Aka ka Rwoth Were mewin okethi tindi no i cingi win, wiripo neko cwo mere je. 
DEU.20.14	Winyalo, kad'ameno, kwanyo paka gima winyaga, mon mere, nyithindho, dhok kodi gigipiny man ma tindi, gimoro je ma dicwe. Wiwinji cwe ma gigipiny pa jokwor mewin, ma Rwoth Were mewin omiyo win. 
DEU.20.15	Ameno bende apaka witim ri tindin je mabor gi win swa ma jok'obedo tindin ma nonin ma ka. 
DEU.20.16	To paka ri tindin pa ji me ma Rwoth Were mewin miyo win paka gir'alunja, wikiri wiwey gimoro je ma ywe wodoŋ makwo. 
DEU.20.17	Wiripo reyo woko jo: Johiti, kodi Joamor, Jokanan kodi Joperiz, Johivi kodi Joyebus paka Rwoth Were mewin omiyo win or, 
DEU.20.18	ŋey jokiri jowofonji win timo gigipiny mareco ma jotimo ri werin pajo, ameno to witimo reco kwoŋ Rwoth Were mewin.
DEU.20.19	Ka withoko mako tindi ma hongo malac, lweny gine ŋey wimaki, wikiri wirey yen mere gi toŋo gi le. Makada nende winyalo kwanyo cemo kwoŋ jo, wikiripi toŋo jo piny. To manago yen ma ndelin bende jobedo ji ma wiripo thoko mako? 
DEU.20.20	Winyalo reyo woko yen ma wiŋeyo nike kinyak cemo kende; winyalo toŋo jo piny ma timo tic ma geto cel kwoŋ tindi ma lwenyo gi win, cuka podho.
DEU.21.1	K'onwaŋere i lowo ma Rwoth Were mewin miyo win bedo mewin, del pa dhano m'oneki oriere kam'othangere, aka ŋat'oneko go k'oŋeyere, 
DEU.21.2	jodongo mewin kodi jothum banja mewin jolakadho kipima boro ma tindin macegin gi kama del onwaŋere i iye. 
DEU.21.3	Jodongo ma tindi macegin gi del jolakwanyo roya dhiaŋ ma fodi k'otiy gine kosa k'otiŋo bieto. 
DEU.21.4	Jodongo ma tindi no jolakelo roya dhiaŋ no piny i milelo ma kicwiy, kama kifur kosa fodi k'ocwoy'iye, aka jolaturo ŋute kenyo. 
DEU.21.5	Jocway ri Were i wi migam, nyikway Jolevi, jolabino yumalo winjo banjin mar'akaka. Kole Rwoth Were mewin otieko yero jo tic rigo kodi miyo silwany i nyingi Rwoth. 
DEU.21.6	Jodongo je ma tindi macegin gi del pa ŋat'oneki jolalwoko cingi jo kwoŋ roya dhiaŋ m'otur ŋute i milelo ma kicwiy. 
DEU.21.7	Aka jolawaco ni, “Cingi wan k'ooyo remo me, aka waŋ wan k'oneno. 
DEU.21.8	Cwaki ji perin Isiraili, Awi Rwoth, ji perin m'ibotho; ikir'iwey banja ma remo ma bubanja wodoŋ i dier ji perin Isiraili.” Ameno ilacwako jo i banja ma oyo remo. 
DEU.21.9	Ameno apaka wilacido woko banja ma remo ma bubanja i dier win, kwoŋbedo wiripo timo gim'otire ruwaŋ Rwoth.
DEU.21.10	Ka wikadho lweny gi jokwor mewin, aka Rwoth omiyo jo i cingi win to wimako jo paka jojiera, 
DEU.21.11	k'ineno kwoŋ jojiera dhako maŋon m'igomba nywomo, 
DEU.21.12	ilatero go peco i ot perin, aka go ripo lielo ye wiye, to ŋado lwet cinge. 
DEU.21.13	Go lalunyo woko nanga pere ma jiera, to doŋ i ot perin ka ywako bamere kodi min ma dwe acel; aka rumacen, inyalo donjo bonge paka cwore, aka go labedo dhako perin. 
DEU.21.14	To k'inen, go k'osangala in, inyalo weyo go kadho. Ikiripi kitana go ri pesa kosa tero go paka mukop, paka itieko riyo go nindo kodin.
DEU.21.15	Ka jacwo nitie gi mon ario, omaro acel, aka k'omaro acel; ka joje jonywolo rigo wote, to okayo bedo wod pa dhako ma go k'omaro, 
DEU.21.16	kenyo i ndelo ma go poko wote lim ma go nitie gine ri wote, go kiripi tero wod pa dhako ma go omaro paka okayo to weyo wod pa dhako ma go k'omaro, m'obedo okayo. 
DEU.21.17	Go ripo yeyo wod pa dhako ma go k'omaro paka okayo, to miyo go adec ma lim pere mirundi ario, manyacik go ripo nwaŋo kwoŋbedo go obedo remo marapena ma meni pere.
DEU.21.18	Ka dhano nitie gi wode ma jawictek aka jagwenyirok ma kiwinji dwondi bamere kosa min, makada nende jomiy go gir'acula, 
DEU.21.19	bamere kodi min jolamako go to jotero go bongi jodongo ma tindi pere i waŋkac ma kabedo no. 
DEU.21.20	Jolawaco ri jodongo ma tindi me ni, “Wod wan me wiye tek aka jagwenyirok. Go kiwinji dwondi wan, jaworo aka jamero.” 
DEU.21.21	Cwo je ma tindi jolacadho go gi telin cuka tho. Aka Isiraili je lawinjo, to jobedo gi bwok.
DEU.21.22	Ka dhano otimo banja ma gir'acula ma tho, t'iŋawo go wi yath, 
DEU.21.23	del pere kiripi weyo wonindi wi yath; wiripo yiko go i ndelo no won, kwoŋbedo ŋat'oŋaw wi yath nitie i lam pa Were. Wikiripi koco lowo ma Rwoth Were mewin miyo win wobedi mewin.
DEU.22.2	To k'inen won mere nitie bor kodin, kosa ikuya won mere, iripo tero peco perin, aka ripo doŋ bongin cuka won mere obin rango t'idwoko rigo. 
DEU.22.3	Ameno apaka iripo timo gi punde pa jager perin, nanga pere, kosa gimoro je pa jager perin m'orweny t'inwaŋo ikir'ikan paka aperin.
DEU.22.4	Ikir'inen punde pa jager perin kosa dhiaŋ opodho i royo t'iweyo, iripo konyo woay malo.
DEU.22.5	Dhako kiripi rukirok paka jacwo, aka jacwo kiripi rukirok paka dhako, kwoŋbedo ŋata timo nger gino obedo amien ri Rwoth Were mewin.
DEU.22.6	K'inwaŋo od winyo, i yath moro je kosa i lowo, gi nyithindhe kosa i tonge, gi min munyo buto i wi nyithindhe kosa tonge, ikiripi kwanyo nyithindhe kodi min. 
DEU.22.7	Adieri iripo weyo min wokadhi, t'ikwanyo nyithindhe mere, ŋey inwaŋ bero aka ibedi gi kwo mabor. 
DEU.22.8	K'igeto ot, iripo timo acurcur ri wiy ot perin, ŋey ka dhano opodho wok i wi ot to tho, ikibedi gi banja ma oyo remo.
DEU.22.10	Ikiripi fur gi megikwe kodi punde munyo otwey jo kanyacel.
DEU.22.11	Ikiripi ruko nangin m'otimi kodi yer rombo gi nanga mafoth kanyacel.
DEU.22.13	Ka jacwo onywomo dhako, aka rumacen ma nindo gi go, to bedo ma k'omaro go, 
DEU.22.14	to osa go, kanyo waco ni, “Anywomo dhako me; to munyo anindo gine, akinwaŋo gima nyutho nike go oyido obedo nyako mambula.”
DEU.22.15	Ba dheno kodi min joripo kelo gima ridho nike dheno oyido obedo nyako mambula bongi jodongo ma tindi madwoŋ i waŋkac. 
DEU.22.16	Ba dhako no lawaco ri jodongo ni, “Amiyo nyaran i nywomirok ri jacwo me, onyo go k'omaro dhako. 
DEU.22.17	Onyo pama go osa nyaran gi wac ni, ‘Akinwaŋo nyarin munyo nyako mambula.’ To ee gima ridho nike nyaran oyido nyako mambula.” Aka ilayaro suka ruwaŋ jodongo ma tindi. 
DEU.22.18	Jodongo ma tindi no jolamako jacwo no to jomiyo go gir'acula. 
DEU.22.19	Go ripo culo feza kilo 1.2 (m'iripo miyo ba dhako) kwoŋbedo go onyeko nyingi nyako Jaisiraili mambula. Dhako no ladoŋ paka cege, aka kilayeyo go riemo woko dhako no ka go fodi kwo.
DEU.22.20	To ka onwaŋere nike obedo adieri, dhako no oyido k'obedo dhako mambula, 
DEU.22.21	ilakelo dhako no i dhiot ma ot pa bamere aka yac ma tindi pere jolacadho go gi telin cuka tho, kwoŋbedo go otimo giwickwot i Isiraili gi timo malaya i ot pa bamere. Ameno wilakwanyo woko reco me i dier win.
DEU.22.22	K'omaki jacwo nindo gi cipa nyawote, joje joripo tho, jacwo m'onindo gi dhako no kiri gi dhako no. Ameno wilakwanyo woko reco no i Isiraili.
DEU.22.23	Ka nitie nyako, mambula, aka obedo ombego pa jacwo moro, to jacwo man romo gi go i tindi to nindo gi go, 
DEU.22.24	joje iripo kelo jo i waŋkac ma tindi t'icadho jo gi tele cuka jotho, kwoŋbedo nyako k'oywaki ri kony i tindi aka jacwo no onindo gi cipa jager pere. Ameno wilakwanyo woko reco no i dier win.
DEU.22.25	To ka jacwo oromo gi nyako m'obedo ombego pa jacwo man to podho kwoŋe gi mbaka kam'othangere to nindo gine, jacwo kende m'onindo gine am'iripo neko. 
DEU.22.26	Wongoye gima witim ri nyako, go k'otimo banja ma cul mere bedo tho, kwoŋbedo banja no cale gi banja pa ŋata monjo jager pere to neko. 
DEU.22.27	Paka jacwo no onwaŋo go kam'othangere, nyalo bedo nike go oywaki ri kony, to ngoye ŋat'okony go.
DEU.22.29	jacwo no ripo miyo kilo 0.6 ma feza ri ba nyako, aka labedo dhako pere. Kwoŋbedo jacwo no okwoto wi nyako no aka kilayeyo go riemo woko go ka go fodi kwo.
DEU.22.30	Jacwo kiripi nywomo cipa bamere, kosa neno kinyoro pa bamere.
DEU.23.2	Ŋat'onywol woko ma nywomirok kiripi yeyo i kacokirok pa Rwoth, kiri i luse mar'apar wongoye nyikway jo ma jowobedi i kacokirok pa Rwoth.
DEU.23.3	Wongoye Jaamon kosa Jamowab ma wiyey i kacokirok pa Rwoth, kiri i luse mar'apar, wongoye nyikway jo ma jowobedi i kacokirok pa Rwoth. 
DEU.23.4	Kwoŋbedo jokwero miyo win cemo kodi pi i woth mewin wok i Misir, aka kwoŋbedo jonyewo Balam wod pa Bewor, ma wok i Pethor i Mesopotamia kwoŋo win. 
DEU.23.5	Kucel Rwoth Were mewin okwero winjo Balam. Rwoth Were mewin owiro lam no i silwany, kwoŋbedo Rwoth Were mewin omaro win. 
DEU.23.6	Wikiri wirangi siem pajo kosa bero pajo tekin kafodi wikwo.
DEU.23.7	Wikiri widak Jaedom, kole jobedo wade mewin, wikiri widak Jamisir, kole oyido wibedo jopath i lowo pajo. 
DEU.23.8	Nyithindho pajo ma jonywol kiri i luse mar'adek winyalo yeyo jo i kacokirok pa Rwoth.
DEU.23.9	Ka wiketho kambi kadho lweny gi jokwor mewin, wiripo kurok kwoŋ kidakana moro je. 
DEU.23.10	Ka jacwo moro okocere gi leko nike oyido nindo gi dhako to biyo pi ma wor, go ripo wok woko ma kambi; go kiripi bino i kambi. 
DEU.23.11	Ka othieno otundo, go wolwokere gi pi, aka ka waŋceŋ otieko podho, go nyalo dwoko i kambi.
DEU.23.12	Wiripo bedo g'adec woko ma kambi, kama winyalo kadh'iye konyirok. 
DEU.23.13	Wiripo bedo gi kitiyo, ma ka witieko konyirok woko ma kambi, wiripo kunyo bur to wiyiko gima wipielo. 
DEU.23.14	Kole Rwoth Were mewin wotho i kambi mewin, botho win kodi jwango jokwor mewin, riameno kambi mewin ripo bedo maleŋ, ŋey go wokiri wonen gimakoc to eye woko kwoŋ win.
DEU.23.15	Ŋecin ma jokwale bino bongi win wok bongi rwodhe pajo, wikiripi dwoko jo ri rwodhe pajo. 
DEU.23.16	Jolabedo gi win, i dier win, i kabedo moro je ma joyer i tindi mewin acel, kama jomiti je, wikiripi diyo jo.
DEU.23.17	Wongoye nyako Jaisiraili moro je ma wobedi malaya i ot pa were.
DEU.23.18	Wikiripi kelo pesa m'ocul malaya i Ot pa Rwoth Were mewin i cul ma cikirok, kole je obedo amien ri Rwoth Were mewin.
DEU.23.19	Wikiripi kikopa pesa gi magowa ri Jaisiraili, kosa gir'aora, kosa gimoro je m'ikopa. 
DEU.23.20	Ri japath inyalo kikopa gi magowa, to ikir'ikopa omin in gi magowa, ŋey Rwoth Were mewin womiy win silwany i tic mewin je i lowo ma wicegin donjo lunjo.
DEU.23.22	To k'iweyo m'ikiciko, kilabedo rin reco. 
DEU.23.23	Gima dhokin otuco iripo timo gi kinen, paka in won iciko Rwoth Were perin gi dhokin.
DEU.23.24	K'idonjo i ndelo vini pa jager perin, inyalo camo ma romin paka imito, to ikiripi tiŋo iy'atawo. 
DEU.23.25	K'idonjo i ndelo duma pa jager perin, inyalo turo ye ithe gi cingin, to ikiripi keco ŋano pere gi ringa.
DEU.24.2	Ka dheno owok i ot pere, go nyalo nywomere gi jacwo man. 
DEU.24.3	To ka jacwo ma go onywomere gine k'omaro go, to ndiko rigo balwa ma pokirok, aka omiyo go i cinge, kosa ka jacwo no otho, 
DEU.24.4	kenyo cwor go marapena, m'otelo riemo go, kiripi gik tero go paka dhako pere kendo, paka go otieko waco nike go koc. Kole meno labedo amien ruwaŋ Rwoth, aka wilakelo banja i lowo ma Rwoth Were mewin miyo win paka gir'alunja.
DEU.24.5	Ka jacwo nyaka onywomo dhako, go kiripi kadho gi jolweny kosa timo tic ma makere gi lweny. Go ripo bedo peco ma oro acel, kisangala gi cege ma go onywomo.
DEU.24.6	Wongoye dhano ma wosinga kidi kosa cuma ma rego, kole meno bedo paka kisinga kwo.
DEU.24.9	Poyi win gima Rwoth Were mewin otimo ri Miriam i woth mewin wok i Misir.
DEU.24.11	Iripo kuro gi woko, kareno ŋat'ibanja kelo rin gima go osinga. 
DEU.24.12	Ka ŋato obedo jacandi, ikiripi nindo gi gima go osinga. 
DEU.24.13	Iripo dwoko rigo gim'osinga ka waŋceŋ podho, ŋey jager perin wonyali nindo i nanga pere, aka labedo rin gim'otire ruwaŋ Rwoth Were perin.
DEU.24.15	Iripo culo jo cul pajo kisi ndelo mafodi waŋceŋ k'opodho, kwoŋbedo jobedo jocandi aka meno apaka jokwo, ka k'obedo ameno jonyalo ywak ri Rwoth kwoŋin, aka labedo rin reco.
DEU.24.18	Poyi win nike oyido wibedo ŋecin i Misir aka Rwoth Were mewin obotho win wok koro, riameno amiyo win or timo gime.
DEU.24.20	K'ifono yen oliv perin, ikir'iyengi m'odoŋ, labedo apa japath, nyithindho kic, kodi citho.
DEU.24.21	K'ifono nyingi vini i ndelo vini perin, ikir'iluw fono m'odoŋ, labedo apa japath, nyithindho kic, kodi citho. 
DEU.24.22	Poyi win nike oyido wibedo ŋecin i lowo ma Misir, riameno amiyo win or timo gime.
DEU.25.1	Ka dhaw obedo i dier j'ario, aka jobino bongi jothum banja theko jo, jolanwaŋo ŋat'otire kodi ŋat'okom. 
DEU.25.2	K'inen ŋata jabanja iripo cwado, jathum banja lamiyo go nindo piny, aka wocwadi go ruwaŋe, gi goco marom gi komo pere. 
DEU.25.3	Inyalo cwado go kiboko piero aŋwen, to ka okalo kenyo, nyalo miyo go bedo m'ongoye gi wor i dier ji.
DEU.25.6	Nyathi makayo ma dhako no onywol ilacwoko nyingi jatho, ŋey nyingi go wokiri worere i Isiraili. 
DEU.25.7	To ka jacwo no k'omaro nywomo ciliendi omin, kenyo citho lakidho bongi jodongo i waŋkac to waco ni, “Omin cworan odak tiŋo malo nyingi omin i Isiraili, go kilatimo ran paka yworan.” 
DEU.25.8	Kenyo jodongo ma tindi pere jolalwoŋo go luwo gi go. To ka go ocwire waco ni, “Angoye gi mito ma nywomo go.” 
DEU.25.9	Kenyo ciliendi omin lakadho ruwaŋ jodongo, to fudho war i tiendi ywore, woŋul law i waŋe, to waco ni, “Me a gim'itimo ri jacwo ma kigeti peco p'omin go.” 
DEU.25.10	Ilalwoŋo nyinge i Isiraili je nike peco pa ŋat'oluny war pere.
DEU.25.11	Ka cwo ario jogore, aka cipa ŋat'acel odonj'iye botho cwore kwoŋ goco pa nyawote gi ywayo mandi go, 
DEU.25.12	iripo toŋo woko cingi dhako no m'ongoye wor.
DEU.25.14	Ikir'ibedi gi rapim masew kodi mapek i udi mewin. 
DEU.25.15	Iripo bedo gi latir kodi rapim m'otire, ŋey ndelo perin wobedi mabor i lowo ma Rwoth Were mewin miyo win. 
DEU.25.16	Kole jono je ma jotimo nger gino, jono je ma jokitim adieri, jobedo amien ri Rwoth Were mewin.
DEU.25.18	Jomonjo win i royo, munyo wiol aka wiloc, to joneko jono m'oyido jodoŋ cen; jok'olworo Were. 
DEU.25.19	Riameno ka Rwoth Were mewin otieko miyo win ywomirok kwoŋ jokwor mewin je i thenge je, i lowo ma Rwoth Were mewin miyo win paka gir'alunja, wiripo reyo woko Joamalek wok i pendi polo, wicwil okir womaki win.
DEU.26.1	Ka witieko tundo i lowo ma Rwoth Were mewin miyo win paka gir'alunja mewin, to wilunjo, to wibed'iye, 
DEU.26.2	wiripo kwanyo olemo marapena ma kisi ranyak ma wikeco wok i lowo ma Rwoth Were mewin miyo win, wikethi iy'adita to wikadho i kabedo ma Rwoth Were mewin layero ri nyinge koro. 
DEU.26.3	Wilakidho bongi jacway ri Were i wi migam manitie i tic i hongo no, aka wilawaco rigo ni, “Konon me awaco ri Rwoth Were perin nike atieko tundo i lowo ma Rwoth okwoŋere ri kwarere mewin miyo wan.”
DEU.26.4	Aka jacway ri Were i wi migam lakwanyo adita wok i cingin to ketho piny ruwaŋ migam pa Rwoth Were perin, 
DEU.26.5	iladwoko k'iwaco ruwaŋ Rwoth Were perin ama: “Kwara cango obedo jawoth Arameyan, okadho piny i Misir aka obedo koro paka japath, manok i welo, aka kenyo olokere nono madwoŋ, jameni, aka oŋeyere. 
DEU.26.6	To munyo Jomisir jotero wan gi gwayo to jomiyo wan litho, gi miyo wan tic matek, 
DEU.26.7	waywak ri Rwoth Were pa kwarere mawan, Rwoth owinjo dwondi wan aka oneno litho mawan, kwok mawan, kodi adica mawan. 
DEU.26.8	Rwoth owodho wan wok i Misir gi cinge ma meni, cinge m'oyare, gi meni ma kelo lworo, gi ranyuth kodi gir'aura. 
DEU.26.9	Go okelo wan i kabedo me to miyo wan lowo me, lowo ma mol gi cak kodi mo kic. 
DEU.26.10	Onyo neni pama akelo olemo marapena ma lowo ma in, Awi Rwoth Were paran, imiyan.” Ilaketho piny ruwaŋ Rwoth Were perin, t'ikule piny ruwaŋ Rwoth Were perin. 
DEU.26.11	Ilakisangala gi bero je ma Rwoth Were perin omiyin, kodi ot perin, kanyacel gi Jolevi, kodi jopath ma jobedo i dier win.
DEU.26.13	Aka ilawaco ruwaŋ Rwoth Were perin ni, “Atieko kwanyo woko migew maleŋ wok i ot paran, aka atieko miyo Jolevi, jopath ma jobedo gi wan, nyithindho kic, kodi citho, cungo kwoŋ or perin je m'imiyan. Akituro, kosa wiyan k'owil gi or perin. 
DEU.26.14	Akicamo munyo aywak, akikwanyo munyo akoc, aka akimiyo jom'otho. Atieko winjo dwondi Rwoth Were paran, timo paka imiyan or. 
DEU.26.15	Ŋiy piny wok i kabedo perin maleŋ, wok i polo, aka imiy ji perin Isiraili silwany kodi lowo m'itieko miyo wan, paka iciko kwarere mawan, lowo ma mol gi cak kodi mo kic.”
DEU.26.16	Konon me Rwoth Were mewin miyo win or kuro fonji me kodi cik me; timo gi kinen gi cuny win je kodi adundo mewin je. 
DEU.26.17	Paka witieko yeyo konon me, nike Rwoth obedo Were mewin, aka win wilawotho i yo pere, luwo fonji pere, or pere kodi cik pere, kodi winjo dwonde. 
DEU.26.18	Konon me Rwoth otieko waco nike wibedo ji pere m'omaro, paka go oluwo gi win, kuro or pere; 
DEU.26.19	kodi tiŋo win malo swa loyo nonin je ma go ocweyo, i pak, i limo nyingi win, kodi dwoŋ, kodi riwin bedo ji maleŋ ri Rwoth Were mewin paka go otieko waco.
DEU.27.1	Kenyo Musa kodi jodongo ma Isiraili jomiyo ji or ka waco ni: “Kur win or je m'amiyo win konon. 
DEU.27.2	I ndelo ma wilaŋado Yordan donjo i lowo ma Rwoth Were mewin miyo win, wiripo dhuro telin mapando to wifuyo. 
DEU.27.3	Wiripo ndiko i jo wac je ma cik me ka witieko ŋado, donjo i lowo ma Rwoth Were mewin miyo win, lowo ma mol gi cak kodi mo kic, paka Rwoth Were pa kwarere mewin ociko win. 
DEU.27.4	Ameno ka witieko ŋado Yordan, wilajengo telin paka amiyo win or konon, i Got Ebal, wiripo fuyo jo. 
DEU.27.5	Wiripo geto ri Rwoth Were mewin migam, migam ma telin ma fodi wikior'iye cuma moro je. 
DEU.27.6	Telin ma k'opay ama wiripo oro ma geto migam ri Rwoth Were mewin. Kenyo wilamiyo Rwoth Were mewin mic awaŋa i wiye. 
DEU.27.7	Miy win mic ma siem, to wicamo kenyo, ka wisangala ruwaŋ Rwoth Were mewin. 
DEU.27.8	Wiripo ndiko i telin no wac je ma cik me ma neno maber.”
DEU.27.9	Musa kodi jocway ri Were i wi migam ma Jolevi joluwo gi Joisiraili je ka jowaco ni, Liŋ win aka wiwinji, Awi Isiraili! Konon me wilokere ji pa Rwoth Were mewin. 
DEU.27.10	Riameno winji win dwondi Rwoth Were mewin, kuro or pere kodi cik pere paka amiyo win or konon.
DEU.27.11	I ndelo acel no Musa omiyo ji or ka waco ama: 
DEU.27.12	Ka witieko ŋado Yordan, nonin me jolacungo wi got Gerizim miyo ji silwany: Simeo, Levi, Yuda, Isakar, Yozefu, kodi Benyamin. 
DEU.27.13	Aka nonin me jolacungo wi Got Ebal lamo ji: Ruben, Gad, Aser, Zebulun, Dan, kodi Nafital. 
DEU.27.14	Aka Jolevi jolawaco ri Joisiraili je gi dwondi jo ma malo ama: 
DEU.27.15	Kwoŋ ri ŋata timo cal m'opay kosa cal m'onyel je m'obedo amien ri Rwoth, tic ma cingi jandijo ma cwec to lamo manyaliŋliŋ. Ji je joladwoko ni, “Obedi Ameno!”
DEU.27.24	Kwoŋ ri ŋata neko jager pere manyaliŋliŋ. Ji je joladwoko ni, “Obedi Ameno!”
DEU.27.25	Kwoŋ ri ŋata jolo nyew ma oyo remo ma bubanja. Ji je joladwoko ni, “Obedi Ameno!”
DEU.28.2	Silwany me je labedo mewin, ka winowinji dwondi Rwoth Were mewin.
DEU.28.3	Wilabedo josilwany i tindi madwoŋ, kodi i ndelin mewin.
DEU.28.4	Silwany labedo gi nywol mewin, ranyak ma ndelin mewin, nywol p'ogwaŋe mewin, dhok kodi mwendi mewin lamedere.
DEU.28.5	Adita mewin kodi gitedo mewin lapoŋ silwany.
DEU.28.6	Silwany labedo gi win ka wikadho woth, kodi ka widwoko.
DEU.28.7	Rwoth lamiyo win kikengila jokwor mewin ma jomonji win ruwaŋ win. Jolamonjo win gi thenge acel, to jolaringo i thenge abirio.
DEU.28.8	Rwoth lamiyo or ri silwany kwoŋ cemo mewin, kodi tic je ma cingi win. Go lamiyo win silwany i lowo ma Rwoth Were mewin miyo win.
DEU.28.9	Rwoth laloko win ji pere maleŋ, paka otieko ciko win, ka winokur or pa Rwoth Were mewin kodi wotho i yo pere. 
DEU.28.10	Nonin je ma i piny jolaneno nike ilwoŋo win gi nyingi Rwoth, aka jolabedo gi bwok riwin. 
DEU.28.11	Rwoth lamiyo lim mewin wonyay, nywol mewin, nywol p'ogwaŋe mewin, kodi ranyak ma lowo ma Rwoth okwoŋere ri kwarere mewin miyo win. 
DEU.28.12	Rwoth layawo kakan ma ŋaŋo pere, polo, miyo win koth i lowo mewin i hongo ma ripo to miyo tic je ma cingi win silwany. Wilakikopa nonin kweth, to wikilabedo gi banjin pajo. 
DEU.28.13	Rwoth lamiyo win bedo marapena, makiweno macowe; wilabedo wic, makiweno yiwe, ka winowinji or pa Rwoth Were mewin, paka amiyo win or konon, gi kuro je gi kinen. 
DEU.28.14	Ka wikiwire kwoŋ wac je m'amiyo win or kwoŋe konon, obedi racuc kosa racam, luwo werin man gi tiyo rijo.
DEU.28.15	To ka winokwer winjo Rwoth Were mewin gi kinen, kuro or pere je kodi cik, paka amiyo win or konon, lam me je laluwo win.
DEU.28.16	Lam laluwo tindi mewin madwoŋ, kodi ndelin mewin.
DEU.28.17	Lam labedo iy'adita mewin kodi i wer ma dwanyo ŋano mewin.
DEU.28.18	Lam laluwo nywol mewin, nywol p'ogwaŋe mewin, dhok mewin kodi mwendi mewin.
DEU.28.19	Lam laluwo win ka wikadho woth kodi ka widwoko.
DEU.28.20	Rwoth ladhiro kwoŋ win kwoŋ, nywowirok, kodi dhierok i gima winotem timo je, cuka wirere piyo, ro tim mewin marac, rupiri wijwangan. 
DEU.28.21	Rwoth lamiyo two nundu wocwire kwoŋ win cuka wirere woko kicutho i lowo ma widonj'iye lunjo. 
DEU.28.22	Rwoth lamiyo win litho gi two ma nyeko del, senyiga, lietho ma waŋo jo, g'abor, gi milengela, kodi koyo malieth kodi two ma topo woko cemo gi ndelin cuka wirere woko. 
DEU.28.23	Polo manitie i wiwin labedo ywel, aka piny manitie i tiendi win labedo nyweny. 
DEU.28.24	Rwoth laloko koth ma lowo mewin moko, aka fukefuke ama lacwe piny kwoŋ win wok i polo cuka wirere woko.
DEU.28.25	Rwoth lamiyo wokengila win ruwaŋ jokwor mewin, wilamonjo jo gi thenge acel, to wilaringo woko kwoŋ jo i thenge abirio. Wilabedo gibwok ri kerin je ma i piny. 
DEU.28.26	Delkwoŋ win labedo cemo ri winyin ma koyo kodi ogwaŋe ma i piny, aka ongoye ŋata lariemo woko jo. 
DEU.28.27	Rwoth lamiyo win litho gi bur ma Misir, akwota kwoŋ, gwenyo, kasengo, kodi ayilayila ma jokicangi. 
DEU.28.28	Rwoth lamiyo win litho gi neko, waŋtho, kodi paro m'onywowere. 
DEU.28.29	Aka wilakimudamuda odieceŋ paka ŋata waŋ'otho i mudho, aka wikilaneno royo. Iladiyo win kodi kinyaga win noknok, aka ongoye ŋata lakonyo win.
DEU.28.30	Ilayiko nywomirok gi dhako, to jacwo man ama lanindo gi go. Ilageto ot, t'ikila nind'iye. Ilapidho ndelo vini, t'ikila camo olemo mere. 
DEU.28.31	Ilathumo thwon perin ruwaŋin, aka ikilacamo. Ilakwalo punde perin k'ineno ama, aka k'odwoki rin. Rombo perin ilamiyo jokwor perin, aka ongoye ŋata lakonyin. 
DEU.28.32	Nyithindho perin ilapoko ji man, kareno ineno gi waŋin, iladwaro jo gi waŋin ndelo gipi, t'ilangoye gi meni i cingin timo gimoro je. 
DEU.28.33	Ji ma fodi wikuya ama jolacamo olemo ma lowo mewin kodi kwok mewin, aka ilamedo diyo win kodi ŋinyo win. 
DEU.28.34	Neko lamako win gi gima waŋ win laneno. 
DEU.28.35	Rwoth lagoyo congi win kodi tiendi win gi bur malith makicangi, wok i par tiendi win tundo i katap wiwin. 
DEU.28.36	Rwoth latero win, kodi kere mewin ma wilayero dhumo win, i piny ma fodi win kosa kwarere mewin jokuya, koro wilatic ri werin man, ma mbawo kodi tele. 
DEU.28.37	Wilalokere gibwok, ageca, kodi gir'awaca i dier nonin kama Rwoth later'iye win.
DEU.28.38	Wilacwoyo kodhi kweth i ndelin, to wilakeco manok, kole bonyo lacamo woko. 
DEU.28.39	Wilapidho ndelo vini kodi kikolesa, to wikilamadho vini kosa fono nyinge, kole kudin lacamo woko. 
DEU.28.40	Wilabedo gi yen oliv iy'adece mewin je, to wik'owir mo mere, kole oliv mere laoy woko. 
DEU.28.41	Wilanywolo nyithindho, to jokilabedo mewin, kole ilatero jo i twec. 
DEU.28.42	Bonyo lareyo woko yen je kodi olemo ma lowo mewin.
DEU.28.43	Jopath ma jobedo i dier win jolamedere dongo kadho malo, to wilamedere giki cen. 
DEU.28.44	Jolakikopa win, to wikilakikopa jo, jolabedo wic aka wilabedo yiwe.
DEU.28.45	Lam me je labino kwoŋ win, laluwo win to laco win, cuka wirere woko, kwoŋbedo wikiwinjo dwondi Rwoth Were mewin, gi kuro or pere kodi cik pere paka omiyo win or. 
DEU.28.46	Me labedo ranyuth kodi gir'aura kwoŋ win kodi nyikway win cil gi cil.
DEU.28.47	Kwoŋbedo wikwero tiyo ri Rwoth Were mewin gi kisangala kodi forok i cuny win ri thotho ma gigipiny je, 
DEU.28.48	riameno wilatic ri jokwor mewin ma Rwoth ladhiro monjo win, i kec kodi riyo pi, kinyoro kodi awanya. Go laketho bieto ma nyweny i ŋuti win cuka reyo woko win. 
DEU.28.49	Rwoth lakelo nono wok bor swa, wok i gike ma piny, ma dwir paka ango, nono ma wikiniaŋ dhodhok pajo. 
DEU.28.50	Nono ma jongoye gi wor i waŋ jo, ma kiwor jodongo kosa nyuthi nyithindho wor. 
DEU.28.51	Jolacamo nyithindhi ogwaŋe mewin, kodi olemo ma lowo mewin cuka wirere woko, to joweyo win m'ongoye ŋano, vini, mo, kosa nyithindhi dhok kodi nyithindhi mwendi. 
DEU.28.52	Jolathoko tindin mewin je cuka kor ot mewin m'oŋawere m'otinda m'oyido wigeno opodhi piny je. Jolathoko tindin mewin je i lowo ma Rwoth Were mewin miyo win.
DEU.28.53	Wilacamo nywol mewin won, riŋo nyithindho mewin won ma Rwoth Were mewin otieko miyo win, i litho ma jokwor mewin jolamiyo win, ka jothoko win. 
DEU.28.54	Kiri kwoŋ cwo m'imiyo dwoŋ i dier win lathwono omin go won, kosa dhako pere m'omaro, kosa nyithindho pere ma joboth cemo. 
DEU.28.55	Kilamiyo kad'acel kwoŋ jo riŋo pa nyithindho pere ma camo kwoŋbedo meno a gima go odoŋ gine kende, i litho ma jokwor mewin jolaketh'iye win i tindin mewin je. 
DEU.28.56	Kiri dhako m'imiyo dwoŋ swa i dier win, ma kinyal kada temo nyono piny gi par tiende, lathwono cwore m'omaro kodi nyithindho pere cemo. 
DEU.28.57	Lathwono jo kiri biero nyathi kodi nyathi m'onywolo, kwoŋbedo go camo aponda ro ngoye gi giman je, i litho ma jokwor mewin jolamiyo win ka jothoko win.
DEU.28.58	Ka wikikuro gi kinen wac je ma cik me, m'ondiki i kitawo me, lworo nyingi go ma didwoŋ aka ma kelo lworo, Rwoth Were mewin, 
DEU.28.59	ladhiro kwoŋ win kodi nyikway win litho marac swa, ma kelo lworo, ma yindira kodi two malith swa makicangi. 
DEU.28.60	Go lakelo kwoŋ win two ca je ma Misir, ma bin wilworo, aka lacwire kwoŋ win. 
DEU.28.61	Rwoth lamiyo win litho gi two man je makicangi, ma k'ondiki i kitawo ma cik me, cuka winorere woko. 
DEU.28.62	Wiladoŋ manok, makada nende oyido withoth paka micalin ma i polo, kwoŋbedo wikiwinjo dwondi Rwoth Were mewin. 
DEU.28.63	Paka Rwoth osangala miyo win lim kodi loko win mathoth, apaka go bende lakisangala kisika kodi reyo woko win. Go lafudho woko win wok i lowo ma wikidho lunjo.
DEU.28.64	Rwoth lakedho win i dier nonin je, wok i gike ma piny acel tundo i meca, aka koro ama wilatic ri werin man, ma mbawin kodi telin, ma win kosa kwarere mewin fodi wikuya. 
DEU.28.65	Aka i dier nonin no, kilabedo riwin mayot, kosa wik'onwaŋ karwako tiendi win. Rwoth lamiyo cuny win wokirin, waŋ win lacor aka cuny win larembo. 
DEU.28.66	Kwo mewin laliero i kiganagana, wor g'odieceŋ wilapoŋ gi lworo, aka wilangoye gi geno i kwo mewin. 
DEU.28.67	Odikin wilawaco ni, “Kabedi oyido piny yuthi!” Aka othieno wilawaco ni, “Kabedi oyido piny yawere!” Kwoŋbedo cuny win labwok kodi gima waŋ win laneno. 
DEU.28.68	Rwoth ladwoko win i mel kiri Misir, gi royo m'aciko win nike wikilaneno kendo; aka koro wilatanere ri jokwor mewin paka ŋecin ma mon kodi cwo, to langoye janyew.
DEU.29.1	Me wac ma cikirok ma Rwoth omiyo Musa or nike wotim gi Joisiraili i lowo ma Mowab, medo i wi cikirok m'oyido otieko timo gi jo i got Horeb ma bende obedo got Sinai.
DEU.29.2	Musa olwoŋo Joisiraili je kanyacel aka owaco rijo ni, “Witieko neno gi waŋ win gima Rwoth otimo i lowo ma Misir, ri Farawo kodi ŋecin pere kodi lowo pere je. 
DEU.29.3	Thoyamo madongo ma wineno gi waŋ win, ranyuth kodi gir'aura madongo no. 
DEU.29.4	To Rwoth fodi k'omiyo win paro ma niaŋ, kosa waŋ win ma neno, kosa ithi win ma winjo, kiri konon. 
DEU.29.5	Atieko telo win oro piero aŋwen i thim, to nangin mewin fodi k'oyec, aka war mewin ma tiendi win fodi k'oti. 
DEU.29.6	Kole fodi wikicamo mugat, kosa madho vini kosa medho makec, ŋey wiŋey ni An Abedo Rwoth Were mewin. 
DEU.29.7	Munyo wibino i kabedo me, Kere Sihon ma Hesibon kodi Kere Og ma Basan jobino lweny gi wan, to wakengila jo. 
DEU.29.8	Wamayo jo lowo pajo aka wamiyo ri nono pa Ruben, Gad kodi adec nono pa Manase paka lim pajo. 
DEU.29.9	Riameno kur win wac je ma cikirok me, aka witim gi kinen, ŋey winwaŋ bero i gima witimo.”
DEU.29.10	“Wicungo wicokere konon, wijoje, ruwaŋ Rwoth Were mewin, jotel ma nonin mewin, jodongo, jodhum, cwo je ma Isiraili. 
DEU.29.11	Nyithindho mewin, mon mewin, jopath ma jobedo i kambi mewin, jokiranda mbawin mewin kodi jokulo pi riwin. 
DEU.29.12	Konon widonjo i cikirok pa Rwoth Were mewin, i kwoŋirok, ma Rwoth Were mewin timo gi win konon; 
DEU.29.13	ŋey go wokethi win konon paka ji pere, aka go wobedi Were mewin, paka ociko win kodi paka okwoŋere ri Abraham, ri Isaka kodi ri Yakobo. 
DEU.29.14	Akitim cikirok me, i kwoŋirok gi win kende ma wicungo ka konon ruwaŋ Rwoth Were mawan, 
DEU.29.15	to gi kisi ŋata nitie ka gi wan m'ocungo konon ruwaŋ Rwoth Were mawan, kodi jono ma jongoye ka gi wan konon. 
DEU.29.16	Kole wiŋeyo nger ma wakwo i lowo ma Misir, kodi nger ma wabino ka luwo i dier nonin ma wiluw'iye. 
DEU.29.17	Witieko neno gir'amien ma jotimo, cal ma mbawo kodi telin, ma feza gi zahabu, m'oyido nitie i dier jo. 
DEU.29.18	Wokiri wobedi i dier win jacwo kosa dhako, kosa peco kosa nono, ma cunye owire woko kwoŋ Rwoth Were mawan tiyo ri werin man mapa nonin no. Meno nyalo cale paka fuc ma nyak olemo manitie gi kwir kodi makec. 
DEU.29.19	Ŋata winjo wac ma lam me to miyere silwany, gi paro i cunye ni, ‘Siem ran alaluwo cay ma cunyan.’ (Meno nyalo kelo teko kwoŋ ji marac kodi maber je). 
DEU.29.20	Rwoth kilayeyo cwako ri nger ŋato, kole nge pa Rwoth kodi nyeko pere laliel kwoŋe. Lam je m'ondiki i kitawo me laluwo go, aka Rwoth lareyo woko nyingi go wok i pendi polo. 
DEU.29.21	Rwoth ladimo go wok i nonin je ma Isiraili ri teko, cungo kwoŋ kwoŋirok ma cikirok m'ondiki i kitawo me ma cik.”
DEU.29.23	Lowo mere je owaŋ woko gi mac kodi cumbi, m'ongoye gim'inyalo pidh'iye, ongoye gima twi i iye, ongoye gima nyal dong'iye, paka i rerok pa Sodom, Gomora, Adima kodi Zeboyim ma Rwoth oreyo woko i nge pere kodi i keme pere. 
DEU.29.24	Nonin je jolaluwo kwoŋ gima Rwoth otimo ri lowo me ka jopenjere ni, ‘Aŋo m'okelo nyutho nge m'oliel me?’ 
DEU.29.25	Wegi joladwoko ni, ‘Kwoŋbedo joweyo cikirok ma Rwoth Were pa kwarere pajo otimo gi jo munyo owodho jo wok i lowo ma Misir. 
DEU.29.26	Joluwo to jotiyo ri werin man, jolamo werin ma fodi jokuya, ma Rwoth oyido k'omiyo jo. 
DEU.29.27	Nge pa Rwoth oliel kwoŋ lowo me to kelo kwoŋe lam je m'ondiki i kitawo me. 
DEU.29.28	Rwoth ofudho jo wok i lowo pajo i nge, gero kodi keme madwoŋ, to bolo jo i lowo man paka nitie konon.’ ”
DEU.29.29	“Gigipiny m'opanere obedo apa Rwoth Were mawan, aka gigipiny m'omenyere obedo mawan kodi nyikway wan cil gi cil, timo wac je ma cik me.”
DEU.30.1	Gigipiny me je labino kwoŋ win, silwany je kodi lam je, m'aketho ruwaŋ win, aka wilapoyo i cuny win, i dier nonin je kama Rwoth lajwang'iye win. 
DEU.30.2	Aka wiladwoko bongi Rwoth Were mewin, to wiwinjo dwondi go, paka amiyo win or konon, win kodi nyithindho mewin, gi cuny win je kodi kwo mewin je. 
DEU.30.3	Aka Rwoth Were mewin ladwoko win wok i twec mewin, to mako gi win wor, aka go lawire to coko win wok i dier nonin kama Rwoth Were mewin okedh'iye win koro. 
DEU.30.4	Makada nende bedi nike go oyido ojwango win i gike ma polo, Rwoth Were mewin lacoko win, aka go ladwoko win wok koro. 
DEU.30.5	Rwoth Were mewin lakelo win i lowo ma kwarere mewin jolunjo, wilalunjo, aka lakadho maber gi win, aka go laloko win mathoth loyo. 
DEU.30.6	Rwoth layomo cuny win kodi cuny nyikway win, ŋey wimar Rwoth Were mewin gi cuny win je kodi kwo mewin je, ŋey wibedi makwo. 
DEU.30.7	Rwoth laketho lam me je kwoŋ jokwor mewin kodi jono ma jodak win, ma jomiyo win litho. 
DEU.30.8	Aka wilagik winjo dwondi Rwoth kodi timo or pere je paka amiyo win or konon. 
DEU.30.9	Rwoth Were mewin lamiyo win ŋaŋo mathoth i tic ma cingi win je, nywol mewin, nywol p'ogwaŋe mewin kodi ranyak ma lowo mewin. Kole lakisangala Rwoth miyo win bero paka osangala go miyo kwarere mewin bero. 
DEU.30.10	Ka winowinji dwondi Rwoth Were mewin, kuro or pere kodi fonji pere m'ondiki i kitawo ma cik me, ka winowire bongi Rwoth Were mewin gi cuny win je kodi kwo mewin je.
DEU.30.11	Kole or m'amiyo win or kwoŋe konon me kitek riwin, kosa kibor gi win. 
DEU.30.12	Kinitie i polo, ma winowaci ni, ŋa ma laidho riwan i polo ŋey wonyali omo riwan, aka ŋey wanyal winjo to watimo. 
DEU.30.13	Kosa kinitie i thengi nam ca, ma winowaci ni, ŋa m'ocewere kadho i thengi nam yukoca, ŋey wonyali omo riwan, aka ŋey wanyal winjo to watimo. 
DEU.30.14	Kole wac nitie cegin swa gi win, i dhok win kodi i cuny win ŋey winyal timo.
DEU.30.15	Neni ee, aketho ruwaŋ win konon me, kwo kodi bero, tho kodi teko, 
DEU.30.16	paka amiyo win or konon me, maro Rwoth Were mewin, wotho i yo pere, kuro or pere, fonji pere, cik pere, wilakwo to wimedo nyay, aka Rwoth Were mewin lamiyo win silwany i lowo ma wicegin kadh'iye koro lunjo. 
DEU.30.17	To ka cuny win owire woko, to wikwero winjo, aka winorweny to wicako lamo werin man kodi tiyo rijo, 
DEU.30.18	awaco riwin nike wilatho adieri. Ndelo mewin k'obedi mabor i lowo ma wicegin ŋado Yordan kadho yukoro lunjo. 
DEU.30.19	Alwoŋo polo kodi piny bedo paka jokony kwoŋ win konon me, nike atieko ketho ruwaŋ win kwo kodi tho, silwany kodi lam. Yer win kwo ŋey winyal kwo, win kodi nyikway win, 
DEU.30.20	maro Rwoth Were mewin, winjo dwondi go, kodi ketho go marapena. Kole go ama miyo win kwo kodi ndelo mabor, ŋey wibedi i lowo ma Rwoth okwoŋere ri kwarere mewin ri Abraham ri Isaka kodi ri Yakobo miyo jo.
DEU.31.1	Musa omedere luwo wac me ri Joisiraili je. 
DEU.31.2	Aka owaco rijo ni, “Ajaoro miya acel gi piero ario konon me. Akinyali kendo medirok, aka Rwoth otieko waco ran ni, ‘Ak'okali Yordan me.’ 
DEU.31.3	Rwoth Were mewin won ama laŋado yuwiy win. Go lareyo woko nonin me ruwaŋ win. Yosuwa bende latelo win paka Rwoth owaco. 
DEU.31.4	Rwoth latimo rijo paka otimo ri Sihon kodi Og kerin pa Joamor kodi lowo pajo ma go oreyo woko. 
DEU.31.5	Rwoth lajwango jo ruwaŋ win, aka wilatimo rijo paka amiyo win or. 
DEU.31.6	Bedi win matek, bedi win jomiseni; wikiri wibedi gi bwok kosa wikirin ro jo, kole Rwoth Were mewin ama kadho gi win. Go k'owey win, kosa jwango win.”
DEU.31.7	Musa olwoŋo Yosuwa aka owaco rigo ruwaŋ Joisiraili je ni, “Bedi matek, bedi jamisen, kole iŋat'ilakadho gi ji me i lowo ma Rwoth ociko kwarere pajo miyo jo, aka ilamiyo jo lunjo. 
DEU.31.8	Rwoth won ama telo yuwiy win. Go labedo kodin; go kilaweyin kosa jwangin. Ikir'ibedi gi bwok kosa inyapere.”
DEU.31.9	Musa ondiko cik me piny, to miyo jocway ri Were i wi migam, wot Jolevi, ma jotiŋo Kakan ma Cikirok pa Rwoth kodi jodongo je ma Isiraili. 
DEU.31.10	Musa omiyo jo or ka waco ama: “Kisi ka oro mar'abirio rumo, i hongo ma reyo woko banjin, i Kalima ma Kayindi, 
DEU.31.11	ka Joisiraili je jobino ruwaŋ Rwoth Were mewin i kabedo ma go layero, soma win cik me malo ruwaŋ Joisiraili je ka jowinjo. 
DEU.31.12	Coki win ji, cwo, mon, nyithindho kiri gi jopath ma jobedo i waŋkac mewin, ŋey jowowinji, to jofonjere lworo Rwoth Were mewin, aka ŋey jowogwokere timo wac je ma cik me. 
DEU.31.13	Nyithindho pajo ma fodi jokuya jowowinji aka jowofonjere lworo Rwoth Were mewin, tekin fodi wimedo kwo i lowo ma wiŋado Yordan kadho lunjo.”
DEU.31.14	Rwoth owaco ri Musa ni, “Ee, ndelo perin ma tho cegin tundo, lwoŋ Yosuwa aka wibin gi go i Wema ma romo, ŋey anyal oro go.” Aka Musa kodi Yosuwa jokadho i Wema ma romo. 
DEU.31.15	Rwoth omenyere i wema i siro ma pondeponde; aka siro ma pondeponde ocungo i dhiot ma wema.
DEU.31.16	Rwoth owaco ri Musa ni, “Icegin nindo kanyacel gi kwarere perin ka. To ji me jolaay timirok paka malaya, luwo werin pa jopath i dier lowo ma jocegin kadh'iye koro, aka jolaweyan, to joturo cikirok m'atimo gi jo. 
DEU.31.17	Nge paran laliel kwoŋ jo i ndelo no, alajwango jo t'apano waŋan kwoŋ jo. Joladoŋ ri rerok aka gimarac kweth kodi teko labino kwoŋ jo. I ndelo no jolapenjo ni, ‘Teko me k'obino kwoŋ wan, kwoŋbedo Were mawan ongoye i dier wan?’ 
DEU.31.18	I ndelo no alapano waŋan adieri, ro reco ma jotimo gi wirok bongi werin man.”
DEU.31.19	“Onyo riameno ndiki wer me, aka ifonji Joisiraili, kethi i dhok jo, ŋey wer me wobedi ran jakony ma luwo adieri kwoŋ Joisiraili. 
DEU.31.20	Kole k'atieko kelo jo i lowo m'aciko kwarere pajo, ma mol gi cak kodi mo kic, ka jotieko cemo gi yeŋo, jolawire bongi werin man tiyo rijo, cayan kodi turo cikirok paran. 
DEU.31.21	Aka ka raco kodi teko kweth otieko podho kwoŋ jo, wer me labedo jakony ma luwo adieri, kwoŋbedo kilarwenyo i dhok nyikway jo. Kole atieko ŋeyo gima joyikere timo konon mafodi akikelo jo i lowo m'aciko jo.”
DEU.31.22	Musa ondiko wer no i ndelo no won to fonjo Joisiraili.
DEU.31.23	Rwoth ooro Yosuwa wod pa Nun ka waco ni, “Bedi matek, bedi jamiseni, kole ilakelo Joisiraili i lowo m'aciko jo. Alabedo kodin.”
DEU.31.24	Aka paka Musa otieko ndiko wac ma cik me je i kitawo kiri i cowe, 
DEU.31.25	Musa owodho or ri Jolevi ma jotiŋo Kakan ma Cikirok pa Rwoth ka waco ama: 
DEU.31.26	“Ter win kitawo ma cik me, aka wikethi kabuti Kakan ma Cikirok pa Rwoth Were mewin, weyi wodoŋ kenyo paka jakony ma luwo adieri kwoŋ win. 
DEU.31.27	Kole aŋeyo maber paka wi jogwenyirok kodi wictek. Ee fodi akwo gi win konon to wigwenyere kwoŋ Rwoth, t'obedi nedi k'atieko tho! 
DEU.31.28	Coki ran jodongo je ma nonin mewin kodi jodhum, ŋey anyal luwo gi jo wac me ka jowinjo, aka ŋey anyal lwoŋo polo kodi piny bedo jokony kwoŋ jo. 
DEU.31.29	Kole aŋeyo nike rumacen ma tho paran, wilatimo gikidakana adieri, aka wilawire woko kwoŋ yo m'amiyo win or luwo, i ndelo no teko lapodho kwoŋ win, kwoŋbedo witimo reco ruwaŋ Rwoth, kwinyo nge pere gi tic ma cingi win.” 
DEU.31.30	Musa oluwo i ithi Joisiraili je m'oyido jocokere wac je ma wer me kiri i cowe.
DEU.32.1	Cik ithin, awi polo aka alaluwo,
DEU.32.1	winji awi piny, wac ma wok i dhokan.
DEU.32.2	Fonji paran lathon paka koth,
DEU.32.2	luwo paran laŋicere paka thoyo,
DEU.32.2	paka koth ma lilo i lum,
DEU.32.2	paka nyidho i cemo madongo.
DEU.32.3	Kole alapako nyingi Rwoth,
DEU.32.3	alamiyo dwoŋ ri Were mawan.
DEU.32.4	Go tele, tic pere nitie i kare,
DEU.32.4	yo pere je otire.
DEU.32.4	Were ma timo adieri, m'ongoye gi banirok,
DEU.32.4	go jatiro aka timo gim'otire.
DEU.32.5	Kucel nyithindho pere jobanere rigo,
DEU.32.5	jobedo luse ma jorwenyo, ma jomienere.
DEU.32.6	Ama apaka wilaculo Rwoth?
DEU.32.6	Awi ji ma jomiŋ, ma jongoye gi rieko!
DEU.32.6	Kosa go k'obedo bawin, go m'ocweyo win,
DEU.32.6	m'otimo win, to bedo cakirok mewin?
DEU.32.7	Poyi ndelo ma cen,
DEU.32.7	par kwoŋ luse macon,
DEU.32.7	penji benin aka lakowo rin,
DEU.32.7	jom'otegino jolawaco rin.
DEU.32.8	Munyo Jamalo Swa opoko nonin lim,
DEU.32.8	munyo otiako ji,
DEU.32.8	ocomo kew ri ji,
DEU.32.8	cungo kwoŋ welo pa Joisiraili.
DEU.32.9	Adec pa Rwoth obedo ji pere,
DEU.32.9	Yakobo obedo alunja pere.
DEU.32.10	Go onwaŋo go i lowo abar,
DEU.32.10	i thim ma nyekere m'othangere,
DEU.32.10	okwonga go, aka odewo kwoŋe,
DEU.32.10	ogwoko go paka nyangil waŋe.
DEU.32.11	Paka ango kedho woko thac mere,
DEU.32.11	aka waya i wi nyithindhe,
DEU.32.11	paka yaro bwombe aka tiŋo jo malo,
DEU.32.11	aka liero jo i bwombe,
DEU.32.12	apaka Rwoth kende am'otelo jo,
DEU.32.12	aka ongoye were makicar m'oyido nitie gi jo.
DEU.32.13	Go otiŋo jo i kabedo ma malo i piny,
DEU.32.13	aka opidho jo gi ranyak ma ndelin,
DEU.32.13	omiyo jo naŋo mo kic ma wok i tele, kodi mo wok i tele lwanda ma cot mac.
DEU.32.14	Mo dhiaŋ kodi cak mwendi,
DEU.32.14	gi bor nyithindhi rombo kodi wot rombo.
DEU.32.14	Dhok ma Basan kodi diegi,
DEU.32.14	kanyacel gi ŋano m'oyer ayera
DEU.32.14	kodi vini ndoto ma wimadho.
DEU.32.15	Yesurun meno nyingi Yakobo man, opoŋ aka ogwenyere,
DEU.32.15	okelo del aka cwe,
DEU.32.15	ojwango Were m'ocweyo go,
DEU.32.15	aka oŋalo Tele ma both pere.
DEU.32.16	Jomiyo go nyeko gi werin makicar,
DEU.32.16	aka jokwinyo nge pere g'amien.
DEU.32.17	Jocowere ri jwogi, ma ki Were,
DEU.32.17	werin ma fodi jokuya,
DEU.32.17	ma nyaka joay manyen,
DEU.32.17	ma kwarere pajo jok'olworo.
DEU.32.18	Wikiparo kwoŋ Tele m'onywolo win,
DEU.32.18	wiy win owil gi Were m'onywolo win.
DEU.32.19	Rwoth oneno aka omako nge,
DEU.32.19	okwedo jo paka nyithindho pere,
DEU.32.19	kwoŋbedo jomiyo go nge.
DEU.32.20	Go owaco ni: Alapano waŋan kwoŋ jo,
DEU.32.20	Alaneno gima gike pajo obedi;
DEU.32.20	kole jobedo luse m'orwenyo,
DEU.32.20	nyithindho m'adieri kinwaŋere i jo.
DEU.32.21	jokwinyo nge paran gi cal pajo.
DEU.32.21	Ameno alamiyo jo nyeko gi gima k'obedo ji,
DEU.32.21	alakwinyo nge pajo gi nono mamiŋ.
DEU.32.22	Kole nge paran oliel paka mac,
DEU.32.22	aka owaŋ kiri i piny pa jom'otho,
DEU.32.22	reyo woko piny kodi ranyak mere,
DEU.32.22	aka ocwinyo kindi gote.
DEU.32.23	Aladhuro teko kwoŋ jo,
DEU.32.23	alaoro aserin paran kwoŋ jo.
DEU.32.24	Kec ama lanyapo jo,
DEU.32.24	two nundu oreyo woko jo.
DEU.32.24	Aladhiro kwoŋ jo lak ogwaŋe,
DEU.32.24	gi kwir gigipiny ma jomol i fukefuke.
DEU.32.25	Abor laloko win ma bu nyithindho,
DEU.32.25	woko kodi i iye,
DEU.32.25	lareyo woko jayac kodi nyako mambula
DEU.32.25	nyathi ma dhoth kodi jalwar.
DEU.32.26	Awaco ni, alatoŋo jo mathindho thindho,
DEU.32.26	aka alareyo woko jo i paro pa ji.
DEU.32.27	T'alworo oro nge pa jakwor,
DEU.32.27	kole jokwor pajo jonyalo niaŋ kicar,
DEU.32.27	to jowaco nike otiŋ cingi wan malo,
DEU.32.27	me k'obedo Rwoth am'otimo gime.
DEU.32.28	Kole jobedo nono ma jongoye gi rieko,
DEU.32.28	aka jongoye gi niaŋ.
DEU.32.29	Kabedi oyido joriek, dinyo joniaŋ gime,
DEU.32.29	di joparo kwoŋ nger ma gike pajo labedo.
DEU.32.30	Ŋat'acel oyido d'oriem nedi gana,
DEU.32.30	aka jario jomiy nedi gana apar ŋwec,
DEU.32.30	kwanyowoko ka Tele pajo am'otana jo,
DEU.32.30	Rwoth oyido ojala jo?
DEU.32.31	Adieri tele pajo kicale Tele mawan,
DEU.32.31	aka jokwor mawan wegi joŋeyo.
DEU.32.32	Kole yen vini pajo obedo ma wok i Sodom,
DEU.32.32	wok i ndelo vini ma Gomora,
DEU.32.32	nyingi vini pajo nitie iye kwir,
DEU.32.32	kayegin mere kec.
DEU.32.33	Vini pajo obedo kwir thwole,
DEU.32.33	kwir mager pa malasaŋ.
DEU.32.34	Gime k'okan kodan,
DEU.32.34	k'omwon i udi paran ma kan?
DEU.32.35	kole i sawa ma tiendi jo ocer;
DEU.32.35	meno ndelo ma teko orikere cegin,
DEU.32.35	aka rerok pajo bino piyo.
DEU.32.36	aka labedo gi wor kwoŋ ŋecin pere,
DEU.32.36	k'oneni nike jorumo gi meni,
DEU.32.36	m'ongoye ŋat'otwey kosa m'ogony ma jodoŋ.
DEU.32.37	Aka go lapenjo ni: “Nikune werin pajo,
DEU.32.37	tele pajo ma jopond'iye;
DEU.32.38	ma jocamo bor ma cowirok pajo,
DEU.32.38	to jomadho vini ma mic ma medho pajo?
DEU.32.38	Weyi jowoay malo aka jowokony win,
DEU.32.38	weyi jowokwonga win!
DEU.32.39	Neni win pama ni An, Abedo go,
DEU.32.39	ongoye were man kwanyowoko an,
DEU.32.39	Aneko, aka amiyo kwo,
DEU.32.39	amiyo litho, aka acango,
DEU.32.39	aka ongoye ŋata nyalo botho dhano wok i cingan.
DEU.32.40	Kole atiŋo malo cingan i polo,
DEU.32.40	aka akwoŋere, paka akwo cil gi cil.
DEU.32.41	K'apako abor paran maliel,
DEU.32.41	to cingan mako thumo banja,
DEU.32.41	alaculo kwor kwoŋ jokwor paran,
DEU.32.41	aka alaculo kwor kwoŋ jono ma jodakan.
DEU.32.42	Alamiyo aserin paran jowomer gi remo,
DEU.32.42	aka abor paran lacamo riŋo,
DEU.32.42	gi remo pa jom'onek kodi jom'otwey,
DEU.32.42	wok i ye wi jakwor maboyo.
DEU.32.43	kole go laculo kwor ri remo pa ŋecin pere,
DEU.32.43	go laculo kwor kwoŋ jokwor pere,
DEU.32.43	aka lanyutho wor ri lowo pere kodi ji pere.”
DEU.32.44	Musa obino aka oluwo wac je ma wer me i ithi ji, kanyacel gi Yosuwa wod pa Nun.
DEU.32.45	Munyo Musa otieko luwo wac me je ri Joisiraili je, 
DEU.32.46	Musa owaco rijo ni, “Kethi win cuny win i wac je m'afonjo win konon me, ma wilamiyo nyithindho mewin or kwoŋe kuro kodi timo, wac je ma cik me. 
DEU.32.47	Kole wac me k'obedo manono riwin, t'obedo wac ma kwo, aka luw'iye winyal kiyindira i lowo ma wicegin kalo Yordan bed'iye.”
DEU.32.49	“Idhi malo wi got pa Joabarim, Got Nebo, manitie i lowo ma Mowab, got Nebo m'oŋiyere gi Yeriko aka inen lowo ma Kanan m'amiyo Joisiraili paka gipajo. 
DEU.32.50	Ilatho kenyo wi got m'idho aka ilariwere gi wade perin, paka omin in Aron otho wi Got Hor, to riwere gi wade pere. 
DEU.32.51	Kwoŋbedo wijario je wituro yeyo kodan i dier Joisiraili i pi ma Meriba, cegin gi Kades i thim ma Zin, rupiri wikiteran paka aleŋ i dier Joisiraili. 
DEU.32.52	Kucel ilaneno lowo gi bor, t'ikilatundo koro i lowo m'amiyo Joisiraili.”
DEU.33.1	Me silwany ma Musa, dhano pa Were omiyo Joisiraili mafodi go k'otho.
DEU.33.2	Rwoth oluwo wok i Sinai,
DEU.33.2	aka oloro kwoŋ jo wok i Edom,
DEU.33.2	aka omenyo ji pere wok i Got Paran.
DEU.33.2	Jomalaika gana apar oyido jonitie gi go,
DEU.33.2	gi mac maliel i cingi go maracuc.
DEU.33.3	Adieri, go omaro ji pere,
DEU.33.3	jomaleŋ perin je jobedo i cingin,
DEU.33.3	joŋanjo ka tiendin,
DEU.33.3	itelo jo gi wac perin.
DEU.33.4	Musa omiyo wan or,
DEU.33.4	paka lim ri nyikway Yakobo.
DEU.33.5	Go obedo kere i Yesurun,
DEU.33.5	munyo jodhum kodi nonin pa Isiraili,
DEU.33.5	jocokere kanyacel.
DEU.33.6	Weyi Ruben wokwo, aka wokiri wotho,
DEU.33.6	aka weyi jokiri jowobedi manok i welo.
DEU.33.7	Ri Yuda go owaco ama:
DEU.33.7	Winji dwondi Yuda, Awi Rwoth,
DEU.33.7	aka keli go bongi ji pere,
DEU.33.7	loki cingi go matek,
DEU.33.7	gi cingi go opiemo
DEU.33.7	aka bedi kony pere kwoŋ jokwor pere.
DEU.33.8	Thumim perin kodi Urim perin,
DEU.33.8	obedo gi jacwo ma winjin,
DEU.33.8	m'itemo i Masa,
DEU.33.8	m'ipiemo gine i pi ma Meriba.
DEU.33.9	M'owaco kwoŋ min kodi bamere ni,
DEU.33.9	“Fodi akineno go.”
DEU.33.9	Kosa k'oyeyo wutmin kosa ŋeyo nyithindho pere,
DEU.33.9	kole joluwo wac perin,
DEU.33.9	aka jokuro cikirok perin.
DEU.33.10	Jolafonjo Yakobo
DEU.33.10	kodi Isiraili cik perin.
DEU.33.10	Jolaketho buban ruwaŋin,
DEU.33.10	kodi mic awaŋa gikululu i wi migam perin.
DEU.33.11	Rwoth, miy gipere silwany,
DEU.33.11	ijoli tic ma cingi go,
DEU.33.11	ŋiny pier jokwor pere,
DEU.33.11	jono ma jodak go, ŋey jokiri jowoay kendo.
DEU.33.12	Kwoŋ Benyamin go owaco ni:
DEU.33.12	“Jamitirok pa Rwoth ywomere i siem,
DEU.33.12	kwonga go ndelo gipi,
DEU.33.12	aka ywomere i dier goke.”
DEU.33.13	Ri Yozefu go owaco ni:
DEU.33.13	“Rwoth womiy lowo pere silwany,
DEU.33.13	gi mic ma welo wok i polo malo,
DEU.33.13	wok i thoyo kodi pi ma wok piny.
DEU.33.14	G'olemo mabeyo macek gi ceŋ,
DEU.33.14	gi ranyak mabeyo ma kisi dwe.
DEU.33.15	Gi ranyak mabeyo ma wi gote macene,
DEU.33.15	kodi dito ma tendere ma cil gi cil.
DEU.33.16	Gi mic ma welo ma piny gibe,
DEU.33.16	gi wor pa ŋat'obedo i dudi
DEU.33.16	weyi me wobin i sangaria ma wi Yozefu,
DEU.33.16	i wi ŋat'okethi gicen kwoŋ wutmin go.
DEU.33.17	Dwoŋ pere cale paka apa rwath makayo,
DEU.33.17	tunge cale paka tungi merikwa madudi,
DEU.33.17	guro gine nonin,
DEU.33.17	dhiro ji kanyacel kiri i gike ma piny,
DEU.33.17	Joefrayim gana apar,
DEU.33.17	Jomanase ganin.”
DEU.33.18	Ri Zebulun go owaco ni:
DEU.33.18	Fore, Awi Zebulun, i wok woko perin,
DEU.33.18	aka Isakar, i wema perin.
DEU.33.19	Jolalwoŋo nonin wi got pajo,
DEU.33.19	koro jolamiyo cowirok m'otire,
DEU.33.19	kole jolacwiyo cwe ma nam,
DEU.33.19	kodi lim m'opanere i kwoyo.
DEU.33.20	Ri Gad go owaco ni,
DEU.33.20	Silwany ri ŋata bupo Gad!
DEU.33.20	Gad kwo paka simbwor,
DEU.33.20	aka go yeco cingi jo gi sangaria ma wic.
DEU.33.21	Go oyero maber loyo paka apere,
DEU.33.21	kole kenyo okoy adec pa jamituka,
DEU.33.21	aka go obino gi jotel pa ji,
DEU.33.21	go otimo tiro pa Rwoth,
DEU.33.21	kodi thumo banja pere ri Isiraili.
DEU.33.22	Ri Dan go owaco ni:
DEU.33.22	“Dan cale paka nyathi simbwor,
DEU.33.22	ma por wok i Basan.”
DEU.33.23	Ri Nafital go owaco ni:
DEU.33.23	“Awi Nafital, opoŋ gi wor,
DEU.33.23	opoŋ gi silwany pa Rwoth,
DEU.33.23	aka lunjo yupodho ceŋ kodi yupiny.”
DEU.33.24	Ri Aser go owaco ama:
DEU.33.24	Wot Aser josilwany loyo,
DEU.33.24	weyi go wonwaŋi wor bongi wutmin,
DEU.33.24	aka woluthi tiende i mo.
DEU.33.25	Petin perin labedo nyweny kodi ywel,
DEU.33.25	aka paka ndelo perin bedo, apaka meni perin bende.
DEU.33.26	Ongoye ŋata cale Were, Awi Yesurun,
DEU.33.26	ma gweco i polo ri kony perin,
DEU.33.26	i dwoŋ pere i pondeponde.
DEU.33.27	Were ma cil gi cil obedo kabwok perin,
DEU.33.27	cinge ma cil gi cil nitie i pendi piny,
DEU.33.27	go lariemo woko jakwor perin ruwaŋin,
DEU.33.27	aka owaco ni, “Reyi woko.”
DEU.33.28	Ameno Isiraili labedo kakende i siem,
DEU.33.28	i waŋ pi pa Yakobo,
DEU.33.28	i lowo ma ŋano kodi vini manyen,
DEU.33.28	kama polo pere thono thoyo piny.
DEU.33.29	Sangala, Awi Isiraili! Ŋa ma cale win,
DEU.33.29	ji ma Rwoth obotho,
DEU.33.29	kwot ma kony mewin,
DEU.33.29	aka abor maloyo mewin!
DEU.33.29	Jokwor mewin jolabino gi twodo bongi win,
DEU.33.29	aka wilanyono ŋey jo.
DEU.34.1	Musa oidho malo wok i kam'obipere ma Mowab kiri i Got Nebo, wi Pisiga yuwaŋ Yeriko, aka Rwoth onyutho go lowo je, wok i Giliad tundo kiri Dan. 
DEU.34.2	Nafital je, lowo ma Efrayim je kodi Manase, lowo ma Yuda je tundo kiri i nam ma yuwok ceŋ. 
DEU.34.3	Yupiny, kigoda ma milelo ma Yeriko, tindi madwoŋ ma yen thith, tundo kiri i Zowar. 
DEU.34.4	Rwoth owaco rigo ni, “Me a lowo m'akwoŋere ri Abraham, Isaka kodi Yakobo, k'awaco ni, ‘Alamiyo nyikway win.’ Atieko miyin ineno gi waŋin, t'ikilatundo koro.”
DEU.34.5	Musa, ŋeca pa Rwoth otho kenyo, i lowo ma Mowab, paka Rwoth owaco. 
DEU.34.6	Oyiki go i milelo i lowo ma Mowab, kam'otitere gi Beth Pewor, t'ongoye ŋat'oŋeyo kam'oyik'iye go kiri konon me. 
DEU.34.7	Musa otho munyo jaoro miya acel gi piero ario. Waŋe oyido fodi neno, aka go oyido fodi tek. 
DEU.34.8	Joisiraili joywako Musa ma ndelo piero adek i milelo ma Mowab, kenyo hongo ma ywako Musa otundo i gike.
DEU.34.9	Yosuwa wod pa Nun oyido opoŋ gi cuny ma rieko; rupiri Musa oyido otieko ketho cinge kwoŋe. Aka Joisiraili jowinjo go, timo paka Rwoth oyido omiyo Musa or.
DEU.34.10	Ongoye kendo jatuci wac Were m'obedo i Isiraili m'ocalo Musa, ma Rwoth oyido oŋeyo awaŋ, g'awaŋ. 
DEU.34.11	I ranyuth je, kodi gir'aura ma Rwoth ooro go timo i lowo ma Misir, ri Farawo, ŋecin pere kodi lowo pere. 
DEU.34.12	I cingi go ma meni, kodi gigipiny madongo ma kelo lworo, ma Musa otimo ruwaŋ Isiraili je.
JOS.1.1	Munyo Musa ŋeca pa Rwoth otieko tho, Rwoth oluwo gi Yosuwa wod pa Nun, jakony pa Musa, ka waco ni, 
JOS.1.2	“Ŋeca paran Musa otieko tho. Pama kidhi iŋadi Malawa Yordan, in kodi ji me je, i piny ma miyo nyithindho pa Isiraili. 
JOS.1.3	Kisi kamoro ma par tiendin ogey atieko miyin, paka atieko ciko Musa. 
JOS.1.4	Wok i thim kodi Lebanon tundo kiri i malawa madwoŋ; malawa Yufrete, lowo pa Johiti, tundo i Nam Madwoŋ yupodho ceŋ bino bedo adec mewin. 
JOS.1.5	Ongoye dhano ma lakikengila in hongo je ma kwo perin. Paka oyido anitie gi Musa apaka bende alabedo kodin; ak'oredhin kosa ak'ojwangin. 
JOS.1.6	Bedi m'icwiny kendo jamisen; kole ilatelo ji me mako lowo m'akwoŋere ri kwarere pajo ni alamiyo jo. 
JOS.1.7	Bedi nyaka m'icwiny aka jamisen swa, k'igwokere tic gi cik je paka ŋeca paran Musa oorin; ikir'iwire kwoŋe yuracuc kosa racam, ŋey wonyali kadho rin maber kisi kamoro je m'inokidh'iye. 
JOS.1.8	Kitawo ma cik me wokiri woeye i dhokin; ifonjere kwoŋe odieceŋ gi wor, ŋey inyal gwokirok timo paka ondiki kisi gimoro je manitie i iye. Nyaka kenyo ilaloko yo perin maber, aka lakadho kodin maber. 
JOS.1.9	Pama onyo amiyin or: Bedi m'icwiny kendo jamisen; ikir'ikirini kosa ibwoki, kole Rwoth Were perin nitie kodin kisi kamoro je m'ikidh'iye.”
JOS.1.10	Kenyo Yosuwa ooro jotel pa ji, 
JOS.1.11	luwo gi lwak ka jowaco rijo ni: “Yik win gima winitie gine; kole i ndelo adek wilaŋado Yordan, donjo kidho mako lowo ma Rwoth Were mewin miyo win ni wobedi mewin.”
JOS.1.13	“Poyi win wac ma Musa ŋeca pa Rwoth ooro win ka waco ni, ‘Rwoth Were mewin miyo win kabedo ma ywomirok, aka lamiyo win lowo me.’ 
JOS.1.14	Mon mewin, nyithindho mewin, kodi mwendi mewin bino doŋ i lowo ma Musa omiyo win yombo Yordan. To jolweny je ma jonitie i dier win jolaŋado ma jotiŋo gilweny pajo konyo wade mewin, 
JOS.1.15	cuka Rwoth omiy ywomirok ri wade mewin kanyacel gi win, to bende joloko lowo ma Rwoth Were mewin miyo jo apajo. Nyaka to wigik i lowo mewin won to wilunjo, lowo ma Musa ŋeca pa Rwoth omiyo win yombo Yordan yuwok ceŋ.”
JOS.1.16	Jodwoko Yosuwa ni: “Gimoro je m'itieko oro wan walatimo, aka kisi kam'ior'iye wan walakidho. 
JOS.1.17	Paka waworo Musa i gimoro je, apaka bende walaworin. Kwanyo woko kende weyi Rwoth Were perin wobedi kodin, paka cango obedo gi Musa! 
JOS.1.18	Ŋat'ogwenyere kwoŋ cik perin to cayo wac perin, or moro je m'inowodhi, ibino neko. Bedi kende m'icwiny kendo jamisen.”
JOS.2.1	Yosuwa wod pa Nun odhiro cwo ario nyaliŋliŋ wok Sitim paka jopendo, ka waco ni, “Kidhi winen lowo, tektek mere Yeriko.” Ameno to jokadho. Jodonjo i ot pa malaya m'oyido ilwoŋo ni Rahab, to jonindo kenyo. 
JOS.2.2	Owaci ri kere ma Yeriko ni, “Joisiraili moro jobino ka wor me ŋeyo nyaliŋliŋ ma lowo me.” 
JOS.2.3	Kenyo to kere ma Yeriko dhiro mikwenda ri Rahab ka waco ni, “Wodhi woko cwo ma jobino bongin, ma jodonjo i ot perin, kole jobino nyaka ŋeyo nyaliŋliŋ ma piny gibe.” 
JOS.2.4	To dheno kwanyo cwo ario no to kano jo. Kenyo to dheno waco ni, “Adieri, cwo no jobino bongan, t'akiŋeyo kama jowok'iye. 
JOS.2.5	Aka munyo hongo ma cego waŋkac orikere munyo piny oliŋ, to cwo no jowok woko. Kama cwo no jokadh'iye akuya. Riemi win jo piyo, kole winyalo mako jo.” 
JOS.2.6	To dheno oyido otero jo wi kisul ot to kano jo gi kedi mawuwa moro m'oyido oyaro wi kisul ot. 
JOS.2.7	Ameno to cwo no joriemo jo i royo ma ŋado Yordan. Tekin jom'oyido riemo jo no jowok woko, t'icego waŋkac.
JOS.2.8	Mafodi jok'okadho nindo, dheno obino bongi jo wi kisul 
JOS.2.9	to waco ri cwo no ni: “Aŋeyo ni Rwoth otieko miyo win lowo, aka ni lworo mewin otieko podho kwoŋ wan, aka ni jono je ma jobedo i lowo jotieko leny woko ruwaŋ win. 
JOS.2.10	Kole watieko winjo paka Rwoth otieko cwiyo woko pi ma Malawa M'obokere ruwaŋ win munyo wiwok Misir, kodi gima witimo ri kerin ario mapa Joamor m'oyido jonitie yombo Yordan, ri Sihon kodi Og, ma wireyo jo kicutho. 
JOS.2.11	Tekin wawinjo, cuny wan opodho, aka ongoye miseni m'odoŋ kada kwoŋ ŋat'acel kwoŋ wan kwoŋbedo win. Rwoth Were mewin adieri obedo Were ma i polo malo kodi piny ka. 
JOS.2.12	Onyo pama, paka atieko tic gi win gi wor, kwoŋere ran win gi Rwoth, ni win bende wilatic gi peco paran gi wor. Miyan ranyuth ma yeyo maber 
JOS.2.13	ni wik'onek baba gi mama, wutmera gi nyimera, kodi ji pajo je, to wibotho kwo mawan kwoŋ tho.” 
JOS.2.14	Cwo no jowaco rigo ni, “Kwo mawan ri aperin! K'ikiluwere kwoŋ tic mawan, nyaka walatic gi wor kodi genirok kodin ka Rwoth omiy wan lowo me.”
JOS.2.15	Kenyo to konyo jo loro piny gi thol gi dirisa, kole ot pere oyido nitie yuwoko ma kor ot ma tindi madwoŋ. 
JOS.2.16	Dhako no owaco rijo ni, “Kadhi win yupiny matendere, ŋey joma riemo win jokiri jowopodhi kwoŋ win. Pondi win kenyo ma ndelo adek, cuka joma riemo win jodok; nyaka rumacen to wikadho royo mewin.” 
JOS.2.17	Cwo no jowaco rigo ni, “Walagonyere kwoŋ cikirok me m'itieko miyo wakwoŋere rin. 
JOS.2.18	Neni, ka watundo i lowo, itwey adasa m'obokere me i dirisa m'imiyo waloro gine piny, icoki benin gi yokin i ot perin, wutmin in, gi peco mewin je. 
JOS.2.19	Ka ŋatimoro owok woko ma thigo ma ot perin to kidho i ngudo, jobino wegi romo gi tho pajo, to wan wangoye gi banja; to ka cingi dhano ojengi kwoŋ dhano moro je ma jonitie gi win i ot, walabielo banja ma tho pajo. 
JOS.2.20	To k'iluwere kwoŋ tic mawan me, nyaka to wagonyere kwoŋ cikirok me m'imiyo wakwoŋere rin.” 
JOS.2.21	Dheno to waco ni, “Cungo kwoŋ wac mewin won, weyi wobedi ameno.” Dheno osewila jo to jokadho. Kenyo to tweyo adasa m'obokere no i kor ot.
JOS.2.22	Joay to jokadho i piny matendere to jobedo kenyo ma ndelo adek, cuka joma riemo jo jodok. Joriem jo no oyido jodwaro jo malo to jok'onwaŋo gimoro. 
JOS.2.23	Kenyo cwo ario no joloro piny kendo wok i piny matendere. Joŋado to jobino bongi Yosuwa wod pa Nun, aka jowaco rigo gimoro je m'otimere rijo. 
JOS.2.24	Jowaco ri Yosuwa ni, “Adieri Rwoth otieko ketho lowo je i cingi wan; medo kwoŋ meno ji ma jobedo i piny no je cuny jo podho kwoŋbedo wan.”
JOS.3.1	Odikin maŋic Yosuwa oay to cako woth wok Sitim kodi Joisiraili je to jotundo Yordan. Joketho kambi pajo kenyo mafodi jok'oŋado Yordan. 
JOS.3.2	Munyo ndelo adek orumo jotel jowotho thoko kambi 
JOS.3.3	to jowodho or ri ji ni, “Ka wineno jocway ri Were pa Levi jotiŋo Kakan ma Cikirok pa Rwoth Were mewin, nyaka to wiwok i kabedo mewin. Luw win, 
JOS.3.4	ŋey nyaka winyal ŋeyo royo ma wiripo luwo, kole fodi wikiluwo royo me con mere. Kucel thwolo bino bedo i dier win kodi Kakan ma Cikirok, boro ma romo kilomita acel, wikiri wicore cegin gine.” 
JOS.3.5	Nyaka to Yosuwa waco ri ji ni, “Loki win kwo mewin maleŋ; kole Rwoth dikin latimo gir'aura i dier win.” 
JOS.3.6	Yosuwa owaco ri jocway ri Were i wi migam ni, “Kwany win Kakan ma Cikirok, aka wikadhi ruwaŋ ji.” Ameno to jokwanyo Kakan ma Cikirok to jokadho ruwaŋ ji.
JOS.3.7	Rwoth owaco ri Yosuwa ama: Ndelo me abino cako lokin ŋatadwoŋ i waŋ Isiraili gipi, ŋey jowonyal ŋeyo ni alabedo kodin paka cango abedo gi Musa. 
JOS.3.8	Ere in, wodhi or ri jocway ri Were i wi migam ma jotiŋo Kakan ma Cikirok, “Ka witundo dho dhok pi ma Yordan, iripo cungo liŋ i Yordan.” 
JOS.3.9	Kenyo Yosuwa owaco ri Joisiraili ni, “Core win cegin aka wiwinji wac pa Rwoth Were mewin.” 
JOS.3.10	Yosuwa owaco ni, “Gi gime wibino ŋeyo ni Were makwo nitie i dier win, aka go k'obedi ma k'ogweyo woko ruwaŋ win Jokanan, Johiti, Johivi, Joperiz, Jogagas, Joamor kodi Joyebus. 
JOS.3.11	Neni win, Kakan ma Cikirok pa Rwoth ma piny gipi kidho luwo ruwaŋ win donjo i Yordan. 
JOS.3.12	Onyo pama yer win cwo apar g'ario wok kwoŋ nonin ma Isiraili, acel kwoŋ kisi nono. 
JOS.3.13	Ka par tiendi jocway ri Were i wi migam ma jotiŋo Kakan pa Rwoth, Rwoth ma piny gipi, ogey pi ma Yordan, pi ma mol wok yumalo bino ŋadere woko, to jocungo i kidhur acel.”
JOS.3.14	Munyo ji joay i wemin pajo ma kidho ŋado Yordan, jocway ri Were i wi migam ma jotiŋo Kakan ma Cikirok oyido jonitie ruwaŋ ji. 
JOS.3.15	Onyo Yordan opoŋ de oy kiri malo i coŋino mere hongo je ma keco. Ameno munyo joma jotiŋo Kakan jotundo Yordan, aka par tiendi jocway ri Were i migam ma jotiŋo Kakan oluthere i thengi pi, 
JOS.3.16	pi ma mol wok malo ocungo liŋ, ka ay malo i wic acel bor swa i Adam, tindi madwoŋ macegin gi Zarethan, kareno meno ma jomol kadho i nam ma Araba, nam ma Cumbi, oyido oŋadi jo kicutho. Kenyo to ji joŋado kama ŋiyere gi Yeriko. 
JOS.3.17	Munyo Joisiraili oyido joŋado kam'othwo, Jocway ri Were i wi migam ma jotiŋo Kakan ma Cikirok pa Rwoth jocungo kam'othwo i dier Yordan, cuka nono parom jotieko ŋado Yordan.
JOS.4.1	Munyo nonin je jotieko ŋado Yordan, Rwoth owaco ri Yosuwa ni, 
JOS.4.2	“Kwany cwo apar g'ario wok kwoŋ ji, acel wok kwoŋ kisi nono, 
JOS.4.3	aka ior jo kwanyo telin apar g'ario wok i cuny Yordan, wok kwoŋ kabedo meno ma par tiendi jocway ri Were i wi migam onyono, aka witiŋ jo, to wijengo jo kama wilanind'iye wor me.” 
JOS.4.4	Kenyo to Yosuwa lwoŋo cwo apar g'ario kwoŋ Joisiraili, ma go oyido otieko yero, acel wok kwoŋ kisi nono. 
JOS.4.5	Yosuwa owaco rijo ni, “Tel win yuwiy Kakan ma Cikirok pa Rwoth Were mewin i dier Yordan, aka acel acele wotiŋ tele i goke, acel wocungi ri kisi nono ma Isiraili, 
JOS.4.6	ŋey me wobedi ranyuth i dier win. Ka nyithindho mewin jopenji win i hongo ma labino ni, ‘Dwoŋ telin no nyutho aŋo riwin?’ 
JOS.4.7	Nyaka wiwaci rijo ni pi ma Yordan oyido oŋadere woko ruwaŋ Kakan ma Cikirok pa Rwoth; munyo oluwo i wi Yordan, pi ma Yordan oŋadere woko. Ameno telin me bino bedo ri Joisiraili rapoy ma cil gi cil.”
JOS.4.8	Nyithindho pa Isiraili jotimo paka Yosuwa owodho or, to jokwanyo telin apar g'ario wok i dier Yordan, paka kwan ma nonin ma Isiraili nitie, paka Rwoth owaco ri Yosuwa, jotiŋo to jokadho gine kama joketh'iye kambi, to jojengo jo piny kenyo. 
JOS.4.9	To Yosuwa jengo telin apar g'ario i dier Yordan, i kabedo ma par tiendi jocway ri Were i wi migam ma jotiŋo Kakan ma Cikirok oyido ocung'iye; aka fodi jonitie kenyo tundo gunyo ni.
JOS.4.10	Jocway ri Were i wi migam ma jotiŋo Kakan ma Cikirok jodoŋ ma jocungo i dier Yordan, cuka kisi gimoro ma Rwoth ooro Yosuwa ni wowaci ri ji orumo, paka i gimoro je ma Musa ooro Yosuwa. Ji joŋado gi kwakirok. 
JOS.4.11	Munyo ji je jotieko ŋado, Kakan ma Cikirok pa Rwoth kodi jocway ri Were i wi migam joluwo ruwaŋ ji. 
JOS.4.12	Wot Ruben, wot Gad kodi adec ma nono pa Manase joluwo munyo jotiŋo gilweny ruwaŋ Joisiraili, paka Musa oyido owodho or rijo. 
JOS.4.13	Cegin gana piero aŋwen ma jotiŋo gilweny joŋado ruwaŋ Rwoth kidho kam'obipere ma Yeriko lweny. 
JOS.4.14	I ndelo no Rwoth omiyo Yosuwa dwoŋ i waŋ ji je ma Isiraili; to jocungo i dhier kwoŋe, paka oyido jotieko cungo i dhier ri Musa, hongo je ma kwo pere.
JOS.4.15	Rwoth owaco ri Yosuwa ni, 
JOS.4.16	“Wodhi or ri jocway ri Were i wi migam ma jotiŋo Kakan ma Cikirok, jowobin malo woko ma Yordan.” 
JOS.4.17	Riameno Yosuwa to wodho or ri jocway ri Were i wi migam ni, “Biye win malo woko ma Yordan.” 
JOS.4.18	Aka munyo jocway ri Were i wi migam ma jotiŋo Kakan ma Cikirok pa Rwoth jobino malo wok i dier Yordan, aka par tiendi jo oyido otiŋere malo kam'othwo, pi ma Yordan ogik i kabedo mere to mol i coŋino mere je paka con.
JOS.4.19	Ji jowok woko ma Yordan k'apar ma dwe marapena, to joketho kambi i Gilgal yuwok ceŋ ma kew gi Yeriko. 
JOS.4.20	Telin apar g'ario no, m'oyido jokwanyo wok i Yordan, Yosuwa ojengo i Gilgal, 
JOS.4.21	ka waco ri Joisiraili ni, “Ka nyithindho mewin jopenji jonywol pajo i hongo ma rumacen ni, ‘Telin me jonyutho aŋo?’ 
JOS.4.22	Nyaka wimiy nyithindho mewin ŋeyo ni, ‘Isiraili oŋado Yordan ka i lowo m'othwo.’ 
JOS.4.23	Kole Rwoth Were mewin othwo woko pi ma Yordan riwin cuka wipor loka, paka Rwoth Were mewin otimo ri Nam m'obokere, ma go othwo woko riwan cuka wapor loka, 
JOS.4.24	ŋey ji je ma piny gipi jowonyal ŋeyo ni cingi Rwoth nigi meni, ŋey jowonyal lworo Rwoth Were mewin cil gi cil.”
JOS.5.1	Munyo kerin je mapa Joamor yombo Yordan yupodho ceŋ, kodi kerin je mapa Jokanan yuthenge ma nam, jowinjo ni Rwoth othwo woko pi ma Yordan ri Joisiraili cuka jotieko por loka, cuny jo opodho, aka miseni moro kendo k'obedo i jo, kwoŋbedo Joisiraili.
JOS.5.2	I hongo no Rwoth owaco ri Yosuwa ni, “Tim apalin m'othedhi gi mac aka i thum Joisiraili madirio.” 
JOS.5.3	Ameno Yosuwa otimo apalin m'othedhi gi mac, to thumo Joisiraili i Gibeyath Haraloth.
JOS.5.4	Aka me am'obedo atoŋa m'omiyo Yosuwa othumo jo: Jono je ma jobedo cwo ma jowok Misir, jolweny je oyido jotho i ndir ma woth i thim munyo jotieko wok woko ma Misir. 
JOS.5.5	Kada ji je ma jowok oyido otiek thumo, kucel ji je ma jonywole i royo i thim munyo jotieko wok Misir oyido fodi k'othumi jo. 
JOS.5.6	Kole wot Isiraili jowotho ma oro piero aŋwen i thim, cuka nono je, jolweny ma jowok Misir, josika woko, ma jok'owinjo dwondi Rwoth. Were okwoŋere rijo ni jok'oneni lowo m'oyido okwoŋere ri kwarere pajo ni lamiyo wan, lowo ma mol gi cak kodi mo kic. 
JOS.5.7	Ameno obedo nyithindho pajo, ma go odongo jo i kabedo pajo, ma Yosuwa othumo jo; kole jothumere, rupiri oyido fodi jok'othumere i royo.
JOS.5.8	Munyo thumirok ma nono je orumo, jodoŋ i kabedo pajo i kambi cuka jocango. 
JOS.5.9	Rwoth owaco ri Yosuwa ni, “Konon atieko ŋilo woko kwoŋin wickwot ma Misir.” Aka riameno nyingi kabedo no ilwoŋo ni Gilgal
JOS.5.10	Munyo Joisiraili joketho kambi i Gilgal, jokuro kalima ma kadho othieno ma k'apar g'aŋwen ma dwe i kam'obipere ma Yeriko. 
JOS.5.11	I ndelo ma luwo kalima ma kadho, i ndelo no won, jocamo ranyak ma lowo, mugat ma buthow kodi nyingi cemo m'obul. 
JOS.5.12	Aka mana k'obedo kendo i ndelo ma jocam'iye ranyak ma lowo, Joisiraili jok'obedo gi mana kendo; jocamo cemo ma lowo ma Kanan i oro no.
JOS.5.13	Ndelo acel munyo Yosuwa oyido nitie cegin gi Yeriko, oŋiyo malo to neno dhano m'ocungo yunyime g'abor m'oyuy i cinge. Yosuwa okidho bonge to penjo go ni, “Ibedo acel kwoŋ wan, kosa acel kwoŋ jokwor mawan?” 
JOS.5.14	Ŋato odwoko ni, “Akibedo; to paka jamituka pa jolweny pa Rwoth, onyo atieko bino pama.” To Yosuwa podho gi nyime piny to lamo go, to waco rigo ni, “Ioro ŋeca perin timo aŋo, rwoth paran?” 
JOS.5.15	Jamituka pa jolweny pa Rwoth owaco ri Yosuwa ni, “Luny woko war ma par tiendin, kole kabedo m'icung'iye leŋ.” To Yosuwa timo ameno.
JOS.6.1	Onyo oyido ocegi waŋkace ma Yeriko gi woko kwoŋbedo Joisiraili; ongoye ŋat'owok kendo ongoye ŋat'odonjo. 
JOS.6.2	To Rwoth waco ri Yosuwa ni, “Neni, atieko ketho Yeriko i cingin, gi kere kodi cwo mere matek ma jomeni. 
JOS.6.3	Ibino ŋanjo thoko tindi madwoŋ, cwo je ma jolweny wikidhi withok tindi madwoŋ dicel. Wilatimo ameno ma ndelo aucel. 
JOS.6.4	Aka jocway ri Were i wi migam abirio jolatiŋo gwarin abirio ma tungi wot rombo ruwaŋ kakan; aka i ndelo mar'abirio wibino ŋanjo thoko tindi madwoŋ dibirio, kareno jocway ri Were i wi migam jokudho gwarin. 
JOS.6.5	Aka ka jotimo derino madwoŋ gi tungi wot rombo, tekin wiwinjo derino ma gwarin, nyaka to ji je jokoko gi woy madwoŋ; aka kor ot ma tindi madwoŋ lagore piny kicutho, aka ji jolakidho kisi dhano tirtir gine.” 
JOS.6.6	Ameno Yosuwa wod pa Nun olwoŋo jocway ri Were i wi migam to waco rijo ni, “Kwany win Kakan ma Cikirok, aka weyi jocway ri Were i wi migam abirio jowotiŋ gwarin abirio ma tungi wot rombo ruwaŋ Kakan ma Cikirok pa Rwoth.” 
JOS.6.7	To Yosuwa waco ri ji ni, “Tel win; ŋanji win withoki tindi madwoŋ, aka wiwey cwo ma jotiŋo gilweny jowoluwi ruwaŋ Kakan ma Cikirok pa Rwoth.”
JOS.6.8	Aka paka oyido Yosuwa otieko oro ji, jocway ri Were i wi migam abirio ma jotiŋo gwarin abirio ma tungi wot rombo ruwaŋ Rwoth to jokidho yumalo, kareno jokudho gwarin, gi Kakan ma Cikirok pa Rwoth m'oyido luwo jo. 
JOS.6.9	To cwo ma jotiŋo gilweny jotelo jocway ri Were i wi migam ma jokudho gwarin, aka jokur ma yucen joluwo Kakan ma Cikirok, kareno gwarin ywak m'ongoye liŋ. 
JOS.6.10	To Yosuwa wodho or ri ji ni, “Wikiri wikoki kosa wimiy dwondi win wowinjere, aka wac moro je wokiri wowoki i dhok win, cuka ndelo m'anoor win koko; nyaka to wikoko.” 
JOS.6.11	Ameno go omiyo Kakan ma Cikirok pa Rwoth woth thoko tindi madwoŋ, woth thoko dicel, to jotundo i kambi, to jonindo i kambi.
JOS.6.12	Kenyo Yosuwa ocew odikin maŋic, to jocway ri Were i wi migam jokwanyo Kakan ma Cikirok pa Rwoth. 
JOS.6.13	Jocway ri Were i wi migam abirio ma jotiŋo gwarin abirio ma tungi wod rombo ruwaŋ Kakan ma Cikirok pa Rwoth jokadho, kareno jokudho gwarin m'ongoye liŋ; aka cwo ma jotiŋo gilweny jotelo jo, to jokur ma yucen joluwo Kakan ma Cikirok pa Rwoth, kareno ikudho gwarin m'ongoye liŋ. 
JOS.6.14	Aka i ndelo mar'ario joŋanjo thoko tindi madwoŋ dicel, to jogik i kambi. Ameno apaka jotimo ma ndelo aucel.
JOS.6.15	I ndelo mar'abirio munyo jocewi odikin maŋic ma nyaka ŋamba cot, to joŋanjo thoko tindi madwoŋ i nger acel won dibirio. Oyido obedo i ndelo no won kende ma joŋanj'iye thoko tindi madwoŋ dibirio. 
JOS.6.16	Aka ma dibirio, munyo jocway ri Were i wi migam jotieko kudho gwarin, Yosuwa owaco ri ji ni, “Koki win, rupiri Rwoth otieko miyo win tindi madwoŋ. 
JOS.6.17	Aka tindi madwoŋ kodi gimoro je manitie i iye ilamiyo Rwoth mar'areya; kende Rahab m'obedo malaya kodi ji manitie gi go i ot ama wowey jo, rupiri go okano jopendo ma waoro. 
JOS.6.18	To win, gwokere win kwoŋ gigipiny m'omiy mar'areya, kosa ka witieko miyo jo wikwanyo gimoro je kwoŋ gigipiny m'omiy to witimo kambi ma Isiraili gimoro mar'areya, to wikelo teko kwoŋe. 
JOS.6.19	To feza je gi zahabu, kodi gigipiny ma ywel kodi nyweny, jobedo maleŋ ri Rwoth; jolakidho i od pesa pa Rwoth.” 
JOS.6.20	Ameno ji jokoko, t'ikudho gwarin. Tekin ji jowinjo derino ma gwarin to ji jokoko malo swa, to kor ot gore piny kicutho, ameno ji jodonjo i tindi madwoŋ, kisi dhano tirtir ruwaŋ go to jomako tindi madwoŋ. 
JOS.6.21	Kenyo joreyo woko kicutho kisi gimoro je ma tindi madwoŋ cwo gi mon, jomathindho kodi jom'oti, megikwe, rombo, gi punde, gi lew abor.
JOS.6.22	Yosuwa to waco ri cwo ario m'oyido jokadho dwaro nyaliŋliŋ ma piny ni, “Kidhi win i ot pa malaya, aka wiwodhi go, kodi jono je ma jobedo apere, paka wikwoŋere rigo.” 
JOS.6.23	Ameno to cwo m'oyido jobedo jopendo jodonjo, to jowodho Rahab gi bamere gi min gi wutmin kodi jono je ma jobedo apere; to jokelo wade pere je, to jojengo jo woko ma kambi ma Isiraili. 
JOS.6.24	To jowaŋo tindi madwoŋ gi mac, kodi gimoro je manitie i iye; kwanyowoko feza gi zahabu, gi gigipiny ma ywel kodi nyweny, joketho i od pesa ma Ot pa Rwoth. 
JOS.6.25	To Rahab m'obedo malaya, kodi ji ma ot pa bamere, kodi jono je ma jobedo apere, Yosuwa obotho jo makwo; aka go obedo i Isiraili kiri gunyo ni, rupiri go okano jopendo ma Yosuwa ooro timo nyaliŋliŋ i Yeriko.
JOS.6.26	“Lakeŋ kayo pere nyaka to jengo sigingi mere, aka lakeŋ ocoko pere nyaka to ketho waŋkace mere.”
JOS.6.27	Ameno to Rwoth bedo gi Yosuwa; aka oŋeyere i piny no parom.
JOS.7.1	To Joisiraili joturo yeyo i gima mako gigipiny m'omiy, rupiri Acan wod pa Karim, nyakwar Zabidi, wod pa Zera, ma nono pa Yuda, okwanyo gigipiny moro m'omiy; to nge pa Rwoth liel kwoŋ Joisiraili. 
JOS.7.2	Yosuwa odhiro cwo ma jowok Yeriko i Ay, macegin gi Bethaven, yuwok ceŋ ma Bethel, to waco rijo ni, “Kidhi win malo witim nyaliŋliŋ ma piny.” To cwo no jokadho malo to jotimo nyaliŋliŋ i Ay. 
JOS.7.3	To jogik bongi Yosuwa, to jowaco rigo ni, “Weyi jolweny jokiri jowokidhi malo, to weyi cegin cwo gana ario kosa gana adek, jokidhi malo to jomonjo Ay. Ikir'imiy ji je jowomonji kenyo, rupiri jonok.” 
JOS.7.4	Ameno cegin ji gana adek jokidho malo koro wok bongi ji; to joringo ruwaŋ cwo ma Ay, 
JOS.7.5	to cwo ma Ay joneko cegin cwo piero adek g'aucel kwoŋ jo, to joriemo jo dho waŋkac tundo kiri Sebarim, to joneko jo i kamaloro. To cuny Joisiraili podho to lworo mako jo.
JOS.7.6	Kenyo Yosuwa oyeco nangin pere, to podho piny gi nyime ruwaŋ Kakan ma Cikirok pa Rwoth tundo othieno, go kodi jodongo ma Isiraili to joywoyo fukefuke i wi jo. 
JOS.7.7	Yosuwa owaco ni, “Awi Rwoth Were, raŋo iyeyo ji me ŋado Yordan, t'ijwango wan i cingi Joamor joworey woko wan? Kabedi cango wayere bedo bor gi Yordan! 
JOS.7.8	Awi Rwoth, anowaci aŋo ma Joisiraili jowiro ŋey gin ruwaŋ jokwor pajo! 
JOS.7.9	Kole Jokanan kodi jopiny je, jolawinjo kwoŋe, to jothoko wan, to joŋado woko nyingi wan i piny; aka inotimi aŋo ri nyingin madwoŋ?”
JOS.7.10	Rwoth owaco ri Yosuwa ni, “Ay malo, raŋo onyo ipodho gi nyimin? 
JOS.7.11	Isiraili otieko timo reco; jotieko kibenga kwoŋ cikirok paran m'aoro jo; jotieko kwanyo gigipiny moro m'oyido joripo reyo woko, jotieko kwalo gi twodo, to joketho jo i dier gigipiny pajo. 
JOS.7.12	Riameno Joisiraili jokinyal cungo ruwaŋ jokwor pajo; joringo kwoŋ jokwor pajo, rupiri jotieko lokere gir'areya woko. Ak'obedi gi win kendo, kwanyowoko ka wireyo woko gigipiny no manitie i dier win. 
JOS.7.13	Ay malo, loki ji maleŋ, aka iwaci ni, ‘Lokere win maleŋ ri dikin; kole Rwoth ama luwo, Were pa Isiraili, “Nitie gigipiny m'omiy i dier win, awi Isiraili; wikinyal cungo ruwaŋ jokwor mewin, cuka wikwanyo gigipiny m'oyido iripo reyo i dier win.” 
JOS.7.14	Riameno odikin ilakelo win cegin gi nonin mewin; aka nono ma Rwoth lakwanyo lawok i pecin macegin; aka peco ma Rwoth okwany lawok cegin gi udi; aka ot ma Rwoth okwany lacore cegin gi cwo. 
JOS.7.15	Aka ŋat'okwany gi gigipiny m'oyido iripo reyo ilawaŋo gi mac, go kodi gimoro je manitie gine, rupiri go otieko timo kibenga kwoŋ cikirok pa Rwoth, kodi rupiri go otieko timo giwickwot i Isiraili.’ ”
JOS.7.16	Ameno to Yosuwa cew odikin maŋic, to kelo Isiraili cegin nono acel acele, t'ikwanyo nono pa Yuda. 
JOS.7.17	Go to kelo cegin nono pa Yuda, t'ikwanyo peco pa Zera, to go kelo cegin peco pa Zera kisi jacwo acel acele, t'ikwanyo Zabidi. 
JOS.7.18	To go kelo cegin peco pa Zabidi dhano acel acele, t'ikwanyo Acan wod pa Karim nyakwar Zabidi wod pa Zera, ma nono pa Yuda. 
JOS.7.19	Kenyo to Yosuwa waco ri Acan ni, “Wodan, miy dwoŋ ri Were pa Isiraili aka iŋuti reco perin. Onyo pama wac ran gim'itieko timo; ikir'ipan kwoŋan.” 
JOS.7.20	Acan to dwoko Yosuwa ni, “Adieri atieko timo reco kwoŋ Rwoth Were pa Isiraili, aka me a gim'atimo. 
JOS.7.21	Munyo aneno i dier gim'onyaga law maŋon mapa Jobabilon, kodi feza ma romo cegin kilo ario; kodi nyweny ma zahabu m'oyido romo adec kilo, kenyo t'agomba jo; t'akwanyo jo. Pama onyo jopanere i lowo i wema paran, gi feza i pende.” 
JOS.7.22	Ameno to Yosuwa dhiro jomikwenda, to joyombere i wema; aka neni, oyido opan i wema pere gi feza i pende. 
JOS.7.23	To jofudho woko jo i wema to jokelo jo ri Yosuwa kodi Joisiraili je; to jothango jo ruwaŋ Rwoth. 
JOS.7.24	Kenyo Yosuwa kodi Joisiraili je m'oyido jonitie gine jokwanyo Acan wod pa Zera, gi feza, law, kodi nyweny ma zahabu, gi wote kodi nyir pere, gi megikwe pere, punde, rombo, wema pere kodi kisi gimoro je m'oyido go nitie gine; t'itero jo i milelo ma Akor. 
JOS.7.25	Yosuwa to penjo go ni, “Raŋo ikelo teko kwoŋ wan? Rwoth kelo teko kwoŋin konon.” To Joisiraili je jocadho go gi telin cuka otho; jowaŋo jo gi mac to joyaro telin i wi jo. 
JOS.7.26	Aka jojengo i wiye kidhur telin madwoŋ ma fodi nitie gunyo ni; to Rwoth dwoko nge pere m'oliel cen. Riameno kiri gunyo ni nyingi kabedo no ilwoŋo ni Milelo ma Akor.
JOS.8.1	Kenyo to Rwoth waco ri Yosuwa ni, “Ikir'ilwor kosa ikir'ibwoki; kadhi gi ji ma jolwenyo je, aka ay malo, kidhi kiri Ay, par ni atieko ketho i cingin kere ma Ay, kodi ji pere, tindi pere madwoŋ kodi piny pere. 
JOS.8.2	Ibino timo ri Ay kodi kerin mere paka cango itimo ri Yeriko kodi kere mere; kwanyowoko mugugu gi dhok mere wikiri wikwany paka gim'onyaga ri wiwegi; wikethi apondi yuŋey tindi kwoŋ tindi madwoŋ.”
JOS.8.3	Ameno Yosuwa oay, kodi ji je ma jolweny, kidho malo i Ay. Yosuwa oyero cwo 30,000 ma jomeni aka jocwiny, to dhiro jo woko wor. 
JOS.8.4	Ooro jo ni, “Ciki ithi win, wibino nindo apondi kwoŋ tindi madwoŋ, yucen mere; wikiri wikidhi bor swa gi tindi madwoŋ, to wijoje bedi win ma wiyikere. 
JOS.8.5	An kodi ji je ma jonitie kodan walacore cegin gi tindi madwoŋ. Aka ka jowok woko romo gi wan, paka con mere, waladwire ruwaŋ jo; 
JOS.8.6	to jowok woko ka watieko ngoye, cuka watieko ywayo jo woko bor gi tindi madwoŋ; kole jolawaco ni, ‘Jodwire kwoŋ wan, paka con.’ Ameno waladwire woko kwoŋ jo; nyaka to wiay malo wok i dudi. 
JOS.8.7	Wiay malo wok i dudi, to wimako tindi madwoŋ; rupiri Rwoth Were mewin laketho jo i cingi win. 
JOS.8.8	Aka ka witieko mako tindi madwoŋ; wibino cwinyo tindi madwoŋ no gi mac, kareno witimo paka Rwoth otieko waco; ciki ithi win, witim paka atieko oro win.” 
JOS.8.9	Ameno to Yosuwa dhiro jo woko; to jokidho kam'otim'iye apondi, to jobedo i dier Bethel kodi Ay, yupodho ceŋ ma Ay; to Yosuwa nindo wor no i dier ji.
JOS.8.10	Yosuwa ocew odikin maŋic to lwoŋo ji kanyacel, to kidho malo, gi jodongo ma Isiraili, ruwaŋ ji i Ay. 
JOS.8.11	Ji je ma jolweny m'oyido jonitie gi go jokidho malo, to jocore cegin gi tindi madwoŋ, to joketho kambi pajo yuthenge ma yumalo ma Ay, gi milelo i dier jo kodi Ay. 
JOS.8.12	Yosuwa okwanyo cwo cegin 5,000 to ketho jo iy'apondi i dier Bethel kodi Ay, yupodho ceŋ ma tindi madwoŋ. 
JOS.8.13	Ameno joketho jolweny, kodi kitipa je m'oyido nitie yumalo ma tindi madwoŋ kodi jokur mere ma yucen yupodho ceŋ ma tindi madwoŋ. To Yosuwa nindo i milelo wor no. 
JOS.8.14	Aka munyo kere ma Ay oneno gime go kodi ji pere je, cwo ma tindi madwoŋ, jowok woko odikin maŋic ma comirok gi Isiraili kama lweny ogunj'iye kamaloro ma kidho i Araba, ma jok'oŋeyo ni oyido apondi nitie yucen ma tindi madwoŋ. 
JOS.8.15	Yosuwa kodi Joisiraili je jorendere p'igoyo jo ruwaŋ jo, to joŋweco yuthim. 
JOS.8.16	Ameno t'icoko ji je m'oyido jonitie i tindi madwoŋ olwoŋo jo kanyacel ma riemo jo, aka munyo joriemo Yosuwa, oyway jo woko wok i tindi madwoŋ. 
JOS.8.17	Ongoye kada jacwo acel m'odoŋ i Ay kosa Bethel, ma k'owoki riemo Isiraili; joweyo tindi madwoŋ m'oyawere, to joriemo Isiraili.
JOS.8.18	Kenyo to Rwoth waco ri Yosuwa ni, “Tel toŋ manitie i cingin woŋiy Ay; kole akidho ketho i cingin.” To Yosuwa telo toŋ m'oyido nitie i cinge to ŋiyo tindi madwoŋ. 
JOS.8.19	Tekin go telo cinge, to jolweny ma jonitie iy'apondi joay piyo piyo wok i kabedo pajo to jodonjo i tindi madwoŋ to jomako; jokwakere i tindi madwoŋ to jowaŋo. 
JOS.8.20	Aka munyo cwo ma Ay jowire to joŋiyo yucen, oyido nitie yiro ma tindi madwoŋ m'okidho malo i polo; to jongoye gi meni ma ŋwec kome kosa koca, rupiri ji ma joringo i thim jowire aŋey kwoŋ joma riemo jo. 
JOS.8.21	Munyo Yosuwa kodi Joisiraili je joneno ni apondi oyido oloyo kor tindi madwoŋ; aka yiro ma tindi madwoŋ okidho malo, kenyo to jowire to joneko cwo ma Ay. 
JOS.8.22	To cwo megi jobino wok i tindi madwoŋ romo gi jo; ameno Joisiraili jothoko jo, moro yuthenge acel, kodi megi yuthenge man; to Joisiraili neko jo, cuka ongoye kad'acel m'odoŋ makwo kosa m'okwale. 
JOS.8.23	To omaki kere ma Ay makwo, t'itero ri Yosuwa.
JOS.8.24	Munyo Isiraili otieko cowo neko jopiny je ma Ay i kam'othangere ma thim kama joriem'iye jo, aka munyo joje tundo kiri i macowe jotieko tho g'abor mabith, Joisiraili je jogik i Ay to jomonjo g'abor mabith. 
JOS.8.25	Aka joma jotho ndelo no cwo gi mon je, oyido obedo 12,000 ji je ma Ay. 
JOS.8.26	Rupiri Yosuwa k'odwoko cinge m'otelo gine toŋ cen, cuka otieko reyo woko jopiny ma Ay kicutho. 
JOS.8.27	Kende dhok kodi gim'onyaga ma tindi madwoŋ no ma Isiraili omako paka gipajo ma jonyaga, cungo kwoŋ wac pa Rwoth m'ooro Yosuwa. 
JOS.8.28	Ameno to Yosuwa waŋo Ay, to loko kidhur gunda ma cil gi cil, paka fodi nitie gunyo ni. 
JOS.8.29	To liero malo kere ma Ay wi yath tundo kiri othieno; aka munyo waŋceŋ podho, Yosuwa owodho or, t'igonyo delkwoŋe wok kwoŋ yath, to jojengo i dhiot ma waŋkac ma tindi madwoŋ, to jodhuro kwoŋe telin, ma fodi cungo kenyo gunyo ni.
JOS.8.31	paka Musa ŋeca pa Rwoth oyido ooro Joisiraili, paka ondiki i kitawo ma cik pa Musa, migam ma telin ma dhano fodi k'oketho cuma moro kwoŋe; to jomiy'iye mic awaŋa ri Rwoth, to jomiyo cowirok ma siem. 
JOS.8.32	Aka kenyo i nyim Joisiraili, ondiko i wi telin nyawoti cik pa Musa, m'oyido otieko ndiko. 
JOS.8.33	Aka Joisiraili je, jokicar kodi jopiny, jodongo kodi jotel gi jothum banja pajo, jocungo yuthenge m'oŋiyere gi kakan ruwaŋ jocway ri Were i wi migam ma Jolevi ma jotiŋo Kakan ma Cikirok pa Rwoth, adec kwoŋ jo ruwaŋ Got Gerizim aka adec man kwoŋ jo ruwaŋ Got Ebal, paka Musa ŋeca pa Rwoth oyido kutho owodho or, ni joripo miyo Joisiraili silwany. 
JOS.8.34	Aka rumacen mere to soma wac je ma cik, silwany kodi kwoŋ, paka nitie i gimoro je m'ondiki i kitawo ma cik. 
JOS.8.35	Ongoye wac kwoŋ gima Musa owodho or ma Yosuwa k'osoma ruwaŋ cokirok je ma Isiraili, kanyacel gi mon, nyithindho kodi jokicar ma jobedo i dier jo.
JOS.9.1	Munyo kerin je m'oyido jonitie yombo Yordan i piny matendere kodi i piny m'opiele joje yuthengi Nam madwoŋ kadho Lebanon, Johiti, Joamor, Jokanan, Joperiz, Johivi kodi Joyebus, jowinjo gime, 
JOS.9.2	jocokere kanyacel gi cuny jo acel lweny gi Yosuwa kodi Isiraili.
JOS.9.3	To munyo jopiny ma Gibeon jowinjo gima Yosuwa oyido otieko timo ri Yeriko kodi Ay, 
JOS.9.4	to joridho wondo go. Jokidho to joyiko mic rijo wegi, to jociwo punde pajo gi kutiyin m'ojwer ojwer, piendere ma vini, m'ojwer aka m'oyec to jokwoyo, 
JOS.9.5	gi ware m'ojwer aka ogoy'iye kiremo i tiendi jo, gi nangin m'ojwer; aka mic pajo je oyido othwo aka lengalenga. 
JOS.9.6	To jokidho bongi Yosuwa i kambi i Gilgal, to jowaco rigo kodi Joisiraili ni, “Wawok i piny mabor; riameno tim gi wan cikirok.” 
JOS.9.7	To cwo ma Isiraili jowaco ri Johivi ni, “Kono miti wibedo i dier wan; onyo wanotim gi win cikirok nedi?” 
JOS.9.8	Jowaco ri Yosuwa ni, “Wabedo ŋecin perin.” To Yosuwa penjo jo ni, “wijokune? Aka wiwok yukune?” 
JOS.9.9	Jodwoko go ni, “Ŋecin perin jowok i piny mabor swa, kwoŋbedo nyingi Rwoth Were perin; kole watieko winjo radwok ma mako kwoŋe, kwoŋ kisi gimoro je ma go otimo i Misir, 
JOS.9.10	kodi kwoŋ kisi gimoro je ma go otimo ri kerin ario apa Joamor m'oyido jonitie yombo Yordan, kere Sihon ma Hesibon, kodi kere Og ma Basan m'obedo i Asiteroth. 
JOS.9.11	Aka jotel mawan kodi jopiny je ma piny mawan jowaco riwan ni, ‘Kwany win cemo i cingi win ma woth; wikidhi wirom gi jo, aka wiwaci rijo ni, “Wabedo ŋecin perin; biye pama me, tim gi wan cikirok.” ’ 
JOS.9.12	Me mugat mawan; oyido fodi lieth munyo wakwanyo i udi mawan paka cemo mawan ma woth, i ndelo ma wacak'iye woth bino bongin, t'onyo pama, neni, othwo aka ŋinyere; 
JOS.9.13	piendere ma vini me oyido jonyen munyo wapoŋo jo, t'onyo neni, jobare aka nangin me gi ware mawan onyo joti wok kwoŋ woth mabor.” 
JOS.9.14	Ameno to cwo no jokwanyo pok pajo, to jobedo ma jok'openjo Rwoth gir'atima. 
JOS.9.15	Aka Yosuwa otimo siem gi jo, to timo cikirok gi jo, ma miyo jowokwo; to jotel ma kacokirok jokwoŋere rijo.
JOS.9.16	I gike ma ndelo adek munyo jotieko timo cikirok gi jo, jowinjo ni oyido jobedo joger pajo, aka oyido jobedo i dier jo. 
JOS.9.17	To Joisiraili joay malo to jotundo i tindin pajo madongo i ndelo mar'adek. Tindin pajo madongo no oyido jobedo Gibeon, Kepira, Beroth kodi Kiriath Yerim. 
JOS.9.18	To Joisiraili jok'oneko jo, rupiri jotel ma kacokirok oyido jotieko kwoŋirok rijo gi Rwoth, Were pa Isiraili. Gikenyo to kacokirok je joŋunyaŋunya kwoŋ jotel. 
JOS.9.19	To jotel je jowaco ri kacokirok je ni, “Watieko kwoŋere rijo gi Rwoth, Were pa Isiraili, aka pama onyo wakinyali geyo jo. 
JOS.9.20	Walatimo rijo gime, to waweyo jokwo, ka k'obedo ameno to keme bedo kwoŋ wan, kwoŋbedo cikirok ma wakwoŋere rijo.” 
JOS.9.21	Jotel to jowaco rijo ni, “Weyi jowokwo.” Ameno to jolokere jobar yen kodi jokulo ri kacokirok je, paka jotel oyido jotieko waco rijo.
JOS.9.22	Yosuwa to lwoŋo joje, to waco rijo ni, “Raŋo wiwondo wan ka wiwaco ni, ‘Wabor swa gi win, munyo wibedo i dier wan?’ 
JOS.9.23	Onyo pama okwoŋ win, aka jomegi kwoŋ win noknok jolabedo ŋecin, jobar yen gi jokulo ri Ot pa Were paran.” 
JOS.9.24	To jodwoko Yosuwa ni, “Rupiri oyido otiek waco ri ŋecin perin iy'adieri ni Rwoth Were perin oyido ooro ŋeca pere Musa miyo lowo je, kodi ma reyo woko joma bedo i piny no je ruwaŋ win; riameno lworo madwoŋ oyido omako ri kwo mawan kwoŋbedo win, to watimo gime. 
JOS.9.25	Aka onyo pama, wan ee i cingin: Tim gimaber aka otire rin atima riwan.” 
JOS.9.26	Ameno otimo rijo, to gonyo jo wok i cingi Joisiraili aka jok'oneko jo kendo. 
JOS.9.27	Yosuwa oloko jo i ndelo no jobar yen kodi jokulo ri cokirok kodi ri migam pa Rwoth, m'omedere tundo i ndelo me, i kabedo me ma go oyer.
JOS.10.1	Tekin Adonizedek kere ma Yerusalem owinjo paka Yosuwa oyido otieko mako Ay, aka oyido otieko reyo kicutho, ka timo ri Ay kodi kere mere paka oyido otieko timo ri Yeriko kodi kere mere, kodi paka jopiny ma Gibeon oyido jotieko timo siem gi Isiraili aka oyido jonitie i dier jo, 
JOS.10.2	lworo omako jo tektek, rupiri Gibeon oyido obedo tindi madwoŋ swa, paka acel kwoŋ tindin pa kere, aka kwoŋbedo oyido dwoŋ loyo Ay, aka cwo mere je oyido jomeni. 
JOS.10.3	Ameno to Adonizedek kere ma Yerusalem dhiro ri Hoham kere ma Hebron, ri Piram kere ma Yarmuth, ri Yafia kere ma Lakis, kodi ri Debir kere ma Egilon, ka waco ni, 
JOS.10.4	“Biye win malo bongan wikonyan, aka wamonji Gibeon; rupiri otieko timo siem gi Yosuwa kodi Joisiraili.” 
JOS.10.5	Kenyo to kerin abic apa Joamor, kere ma Yerusalem, kere ma Hebron, kere ma Yarmuth, kere ma Lakis, kodi kere ma Egilon, jocoko jolweny pajo, to jokidho malo gi jolweny pajo je to joketho kambi pajo kwoŋ Gibeon, to jotimo lweny kwoŋe.
JOS.10.6	Aka cwo ma Gibeon jodhiro ri Yosuwa wac i kambi i Gilgal, ka jowaco ni, “Ikir'ilwogi cingin kwoŋ ŋecin perin, biye bongi wan piyo, aka ibothi wan, aka ikony wan; kole kerin je mapa Joamor ma jobedo i piny matendere jocokere kwoŋ wan.” 
JOS.10.7	Ameno to Yosuwa idho malo wok Gilgal, go kodi ji je ma lweny gi go, kodi cwo ma jomeni je ma jocwiny. 
JOS.10.8	To Rwoth waco ri Yosuwa ni, “Ikir'ilwor jo, rupiri atieko ketho jo i cingin; ongoye kada ŋat'acel ma lacungo i waŋin.” 
JOS.10.9	Ameno to Yosuwa podho kwoŋ jo abwap, kareno otieko ŋanjo kidho malo wor je wok Gilgal. 
JOS.10.10	To Rwoth bolo jo i kirin ruwaŋ Isiraili, to neko jo gi yaŋ madwoŋ i Gibeon, to riemo jo i royo ma loro ma Bethhoron, to rwadho jo piny tundo kiri Azeka kodi Makeda. 
JOS.10.11	Aka munyo oyido joringo ruwaŋ Isiraili, munyo oyido joloro piny i kamaloro ma Bethhoron, to Rwoth dwiro piny telin madongo wok i polo kwoŋ jo tundo kiri Azeka, to jotho; nitie megi m'oromo ma jotho ro pe loyo ji meno ma Isiraili m'oneki jo g'abor.
JOS.10.12	Kenyo to Yosuwa luwo gi Rwoth i ndelo ma Rwoth omiy'iye Joamor ri cwo ma Isiraili; to waco ruwaŋ Isiraili ni,
JOS.10.12	“Waŋceŋ, cungi m'ikikithin i Gibeon,
JOS.10.12	aka in Dwe i milelo Ayijalon.” 
JOS.10.13	To waŋceŋ cungo ma k'okithin, dwe bende to cungo ma k'okithin, cuka nono no oculo kwor kwoŋ jokwor pajo. Gime k'ondiki i kitawo pa Jasar ni waŋceŋ ladoŋ i dier polo, aka k'okwakere podho cegin ma ndelo gipi. 
JOS.10.14	Oyido fodi nger ndelo no k'obedo con mere kosa kada rumacen, ma Rwoth owinj'iye dwondi dhano; kwoŋbedo Rwoth olwenyo ri Isiraili.
JOS.10.15	Kenyo to Yosuwa gik, kodi Isiraili je gi go, i kambi ma Gilgal.
JOS.10.16	Kerin abic me to joringo, to jopondo i ŋungu i Makeda. 
JOS.10.17	T'iwaco ri Yosuwa ni, “Onwaŋ kerin abic, jopondo i ŋungu i Makeda.” 
JOS.10.18	Yosuwa to waco ni, “Ŋili win woko telin madongo i dhok ŋungu, aka wikethi cwo cegin gine ma kuro jo; 
JOS.10.19	to wikiri wibedi kenyo wiwegi ka witieko riemo jokwor mewin, wimonji jo gi yucen pajo, aka wikiri wiyey jowodonji i tindin madongo pajo; rupiri Rwoth Were mewin otieko ketho jo i cingi win.” 
JOS.10.20	Munyo Yosuwa kodi Joisiraili jotieko cowo neko jo gi yaŋ madwoŋ, cuka orey jo woko, aka munyo ji ma joboth kwoŋ jo jodonjo i tindin madongo m'otinda, 
JOS.10.21	ji je jogik i siem bongi Yosuwa i kambi i Makeda; aka ongoye dhano kad'acel m'obidho lewe kwoŋ dhano moro je kwoŋ Joisiraili.
JOS.10.22	To Yosuwa waco ni, “Yaw win dhok ŋungu, aka wikel woko kerin abic no bongan wok i ŋungu.” 
JOS.10.23	To jotimo ameno, jowodho woko to jotero kerin abic no bongi Yosuwa wok i ŋungu, kere ma Yerusalem, kere ma Hebron, kere ma Yarmuth, kere ma Lakis kodi kere ma Egilon. 
JOS.10.24	Aka munyo jowodho woko kerin no bongi Yosuwa, Yosuwa to lwoŋo cwo je ma Isiraili, to waco ri jomituka pa cwo ma lweny m'oyido jokadho gine ni, “Core win cegin, kethi win tiendi win i ŋuti kerin me.” To jocore cegin, to joketho tiendi gin i ŋuti jo. 
JOS.10.25	Yosuwa to waco rijo ni, “Wikiri wibedi malwor kosa wibwoki; bedi win matek kodi jomiseni; kole Rwoth latimo ameno ri jokwor mewin je ma wigore gi jo.” 
JOS.10.26	Aka rumacen to Yosuwa rwadho jo piny, to neko jo, to liero jo i win abic. To joliero i wi yen tundo othieno; 
JOS.10.27	to munyo waŋceŋ podho, Yosuwa owodho or, to jokwanyo jo piny wok i yen, to jobolo jo i ŋungu kam'oyido jopond'iye, to jojengo telin madongo i dhok ŋungu, ma fodi nitie kenyo kiri pama.
JOS.10.28	Yosuwa to mako Makeda i ndelo no, to rwadho piny gi kere mere gi lew abor mabith; oreyo woko kicutho kisi dhano manitie iye, k'oweyo ŋatimoro; to timo ri kere ma Makeda paka oyido otieko timo ri kere ma Yeriko.
JOS.10.29	Kenyo to Yosuwa medere wok Makeda gi Joisiraili je, i Libina to lwenyo kodi Libina; 
JOS.10.30	to Rwoth bende ketho Libina kodi kere mere i cingi Isiraili; to bende rwadho piny gi lew abor, gi kisi dhano ma iye; ongoye ŋata go oweyo iye; to timo ri kere mere paka oyido otieko timo ri kere ma Yeriko.
JOS.10.31	To medere wok Libina, kanyacel gi Joisiraili je, i Lakis, to thoko woko, to cako lweny gine. 
JOS.10.32	Rwoth to miyo Lakis i cingi Isiraili, to mako i ndelo mar'ario, to rwadho piny gi lew abor, gi kisi dhano je ma iye, paka oyido otieko timo ri Libina.
JOS.10.33	Kenyo to kere Horam ma Gezer ay malo konyo Lakis; to Yosuwa rwadho go piny gi ji pere cuka go k'oweyo dhano m'odoŋ.
JOS.10.34	Wok Lakis Yosuwa to medere kodi Joisiraili je i Egilon; jothoko to jocako lweny gine; 
JOS.10.35	aka jomako i ndelo no, to jorwadho piny gi lew abor; aka kisi dhano ma iye t'ireyo kicutho i ndelo no, paka oyido otieko timo ri Lakis.
JOS.10.36	Kenyo to Yosuwa kidho malo kodi Isiraili je wok Egilon kiri Hebron; 
JOS.10.37	to jomako, to jorwadho piny gi lew abor, aka kere mere kodi tindin mere, gi kisi dhano je ma iye; ongoye ŋata go oweyo, paka oyido otieko timo ri Egilon, to reyo woko Hebron kicutho gi kisi dhano je ma iye.
JOS.10.38	Yosuwa kodi Isiraili je, jowiro ŋey jo ri Debir to jocako lweny gine, 
JOS.10.39	to mako Debir gi kere mere kodi tindin mere madongo; to rwadho jo piny gi lew abor, to reyo kicutho dhano je ma iye; ongoye ŋat'oweyo; paka oyido otieko timo ri Hebron kodi ri Libina gi kere mere, ameno bende apaka otimo ri Debir kodi ri kere mere.
JOS.10.40	Ameno Yosuwa okengila piny je, piny matendere kodi yupiny kodi piny m'opiele gi ma kamaloro, gi kerin pajo je; m'ongoye m'oweyo, to reyo woko gimoro je ma ywe, paka Rwoth Were pa Isiraili owodho or. 
JOS.10.41	To Yosuwa rwadho jo piny wok Kades Barineya kiri Gaza, kodi piny ma Gosen je, tundo kiri Gibeon. 
JOS.10.42	Yosuwa to kwanyo kerin me je gi lowo pajo i hongo moro, rupiri Rwoth Were pa Isiraili olwenyo rijo. 
JOS.10.43	Rumacen Yosuwa gi Isiraili je jodok i kambi i Gilgal.
JOS.11.1	Munyo Yabin kere ma Hazor owinjo gime, odhiro ri Yobab kere ma Madon, kodi ri kere ma Simiron, kodi ri kere ma Akisaf, 
JOS.11.2	gi ri kerin m'oyido jonitie yupiny matendere ma yumalo, kodi i Araba, yupiny ma Kineroth, kodi i piny m'opiele, gi kam'oŋawere ma Dor yuthenge ma yupodho ceŋ, 
JOS.11.3	ri Jokanan wok yuwok ceŋ gi yupodho ceŋ, Joamor, Johiti, Joperiz, kodi Joyebus i piny matendere, gi Johivi i tiendi got Hamon i piny ma Mizipa. 
JOS.11.4	To jowok woko gi jolweny pajo je, lwak madwoŋ, i welo ma cale kwoyo manitie i wi coŋino ma nam, gi punde kweth kodi cawilin. 
JOS.11.5	Aka kerin me je joriwere gi jolweny, to jobino to joketho kambi kanyacel i pi ma Merom, ma lweny kodi Isiraili.
JOS.11.6	To Rwoth waco ri Yosuwa ni, “Ikir'ibedi gi lworo rijo, rupiri dikin alamiyo joje, neki, ri Isiraili; wimiy ŋolo ri punde pajo, to wiwaŋo cawilin pajo gi mac.” 
JOS.11.7	Ameno to Yosuwa bino kwoŋ jo abwap gi ji pere ma lweny, i thengi pi ma Merom, to podho kwoŋ jo. 
JOS.11.8	To Rwoth miyo jo i cingi Isiraili, m'orwadho jo piny to joriemo jo tundo kiri Sidon Madwoŋ kodi Liel pa pi, kodi yuwok ceŋ tundo kiri i milelo ma Mizipa; to jorwadho jo piny, cuka jok'oweyo ŋata kwo. 
JOS.11.9	To Yosuwa timo rijo paka Rwoth oyido otieko waco rigo; omiyo ŋolo ri punde pajo, to waŋo cawilin pajo gi mac.
JOS.11.10	Yosuwa to wire aŋey i hongo no, to mako Hazor, to rwadho piny kere mere g'abor; rupiri con mere Hazor am'oyido obedo wic kerin no je. 
JOS.11.11	To joneko kisi dhano m'oyido nitie i iye g'abor, ma joreyo jo kicutho; ongoye ŋat'owey ma ywe, to waŋo Hazor gi mac. 
JOS.11.12	Aka tindin madongo je apa kerin no, gi kerin pajo je, Yosuwa okwanyo, to rwadho jo piny gi lew abor, oreyo jo kicutho, paka Musa ŋeca pa Rwoth oyido owodho or. 
JOS.11.13	To ongoye tindin madongo kad'acel m'oyido ocungo i wi kam'oŋawere ma Isiraili owaŋo, kwanyo woko Hazor kende; ma Yosuwa owaŋo. 
JOS.11.14	Aka gim'onyaga me je ma tindin madongo kodi dhok, Joisiraili jonyaga; to jorwadho piny kisi dhano gi lew abor, cuka oyido jotieko reyo ma jok'oweyo gimoro je ma ywe. 
JOS.11.15	Paka Rwoth oyido otieko wodho or ri ŋeca pere Musa, ameno apaka Musa ooro Yosuwa, to Yosuwa timo ameno; ongoye gima go oweyo ma k'otimo kwoŋ gima Rwoth oyido otieko wodho or ri Musa.
JOS.11.16	Ameno to Yosuwa tero piny je, piny matendere kodi yupiny je, lowo ma Gosen je, piny m'opiele kodi Araba gi piny matendere ma Isiraili gi piny mere m'opiele 
JOS.11.17	wok i Got Halak, ma idho yu Edom, tundo kiri i Balgad milelo ma Lebanon i tiendi Got Hamon. To mako kerin pajo je, orwadho jo piny, to neko jo. 
JOS.11.18	Ma hongo malac Yosuwa olwenyo gi kerin no je. 
JOS.11.19	Ongoye tindi madwoŋ moro m'otimo siem gi Joisiraili, kwanyowoko Johivi, jopiny ma Gibeon, jotero joje i lweny. 
JOS.11.20	Kole oyido obedo tim pa Rwoth ma ridho adundin pajo ni jowonyal bino kwoŋ Isiraili i lweny, ŋey wonyali reyo jo kicutho, aka jokiri jowonwaŋ wor to worey woko jo kicutho, paka Rwoth oyido otieko wodho or ri Musa.
JOS.11.21	To Yosuwa bino i hongo no, to ŋado woko Joanakim wok i piny matendere, wok i Hebron, wok Debir, wok Anab, kodi wok i piny matendere je ma Yuda, gi piny matendere je ma Isiraili; Yosuwa oreyo jo kicutho gi tindin madongo pajo. 
JOS.11.22	Ongoye ŋata moro kwoŋ Joanakim m'owey i piny pa Joisiraili; kende i Gaza, i Gath kodi i Asdod, ama moro odoŋ'iye. 
JOS.11.23	Ameno to Yosuwa kwanyo piny je cungo kwoŋ gimoro je ma Rwoth oyido otieko luwo gi Musa; to Yosuwa miyo paka gir'alunja ri Isiraili cungo kwoŋ mic manyanono. To piny kwe m'ongoye lweny.
JOS.12.1	Me a kerin ma piny ma Joisiraili jokengila, to jokwanyo lowo pajo yombo Yordan yuwok ceŋ, wok i milelo ma Arinon tundo i Got Hamon, gi Araba parom yuwok ceŋ: 
JOS.12.2	Sihon kere pa Joamor m'obedo i Hesibon, aka odhumo wok Arower, manitie i thengi milelo ma Arinon, aka wok i dier milelo tundo kiri i malawa Yabok, kew pa Joamon, ma nyutho ni, adec ma Giliad, 
JOS.12.3	kodi Araba kidho i Nam ma Kineroth yuwok ceŋ, kodi i yo ma kidho Bethyesimoth, gi i nam ma Araba, nam ma cumbi, yupiny ma tiendi got Pisiga; 
JOS.12.4	aka Og kere ma iy'adec ma Basan, acel kwoŋ joma joboth ma Refayim, m'obedo i Asiteroth kodi i Edirey 
JOS.12.5	aka m'odhumo wi Got Hamon kodi Salaka kodi Basan parom tundo i kew pa Jogesur kodi apa Jomakath kodi i wi adec ma Giliad tundo i kew pa Sihon kere ma Hesibon.
JOS.12.6	Musa, ŋeca pa Rwoth, kodi Joisiraili jokengila jo; to Musa ŋeca pa Rwoth, miyo jonono pa Ruben lowo pajo gi jonono pa Gad kodi adec ma nono pa Manase, ni wobedi gipajo.
JOS.12.7	Me a kerin ma piny ma Yosuwa kodi Joisiraili jokengila yuthenge ma yupodho ceŋ ma Yordan, wok i Balgad i milelo ma Lebanon tundo i Got Halak, ma kadho yu Edom to Yosuwa miyo lowo pajo ri nonin ma Isiraili paka gipajo cungo kwoŋ pok pajo, 
JOS.12.8	i piny matendere, i lowo m'opiele, i Araba, i kamaloro, i thim, kodi yupiny, lowo pa Johiti, Joamor, Jokanan, Joperiz, Johivi, kodi Joyebus: 
JOS.12.9	Kere ma Yeriko, acel; kere ma Ay, m'oluwere gi Bethel, acel; 
JOS.12.10	kere ma Yerusalem, acel; 
JOS.12.11	kere ma Hebron, acel; kere ma Yarmuth, acel; kere ma Lakis, acel; 
JOS.12.12	kere ma Egilon, acel; kere ma Gezer, acel; 
JOS.12.13	kere ma Debir, acel; kere ma Geder, acel; 
JOS.12.14	kere ma Horima, acel; kere ma Aradi, acel; 
JOS.12.15	kere ma Libina, acel; kere ma Adulam, acel; 
JOS.12.16	kere ma Makeda, acel; kere ma Bethel, acel; 
JOS.12.17	kere ma Tapuwa, acel; kere ma Hefer, acel; 
JOS.12.18	kere ma Afek, acel; kere ma Lasaron, acel; 
JOS.12.19	kere ma Madon, acel; kere ma Hazor, acel; 
JOS.12.20	kere ma Simiron Meron, acel; kere ma Akisaf, acel; 
JOS.12.21	kere ma Tanak, acel; kere ma Megido, acel; 
JOS.12.22	kere ma Kedes, acel; kere ma Yokineam Kamel, acel; 
JOS.12.23	kere ma Dor i kam'oŋawere ma Dor, acel; kere ma Goyim tundo i Galili, acel; 
JOS.12.24	kere ma Tiriza, acel: Je oyido nitie kerin piero adek g'acel.
JOS.13.1	Onyo Yosuwa oyido oti aka oyido ojware i oro; to Rwoth waco rigo ni, “Iti aka ijware i oro, aka fodi lowo nitie kweth ma mitere akwanya to bedo mewin. 
JOS.13.2	Me a lowo ma fodi odoŋ: Adec je apa Jofilistia, kodi meno je apa Jogesur 
JOS.13.3	(wok i Sihor, manitie yuwok ceŋ ma misir, yumalo ma kewere kodi Ekiron, itero ni obedo apa Jokanan; nitie jodhum abic apa Jofilistia, jono ma Gaza, Asdod, Asikelon, Gath, kodi Ekiron) kodi jono ma Avim, 
JOS.13.4	yupiny, lowo pa Jokanan je, kodi ŋungu m'obedo apa Josidon, tundo Afek, kidho i kew pa Joamor, 
JOS.13.5	kodi i piny pa Jogebal, gi Lebanon je, yuwok ceŋ, wok i Balgad i tiendi Got Hamon tundo Lebohamath, 
JOS.13.6	kodi jopiny ma piny matendere wok Lebanon tundo i kam'oŋawere ma pi, kiri gi Josidon je. An won alariemo woko jo ruwaŋ Joisiraili; nyaka poki ri Joisiraili paka gir'alunja paka atieko miyin or. 
JOS.13.7	Riameno pok lowo me paka alunja ri nonin abuŋwen kodi adec ma nono pa Manase.”
JOS.13.8	Adec man ca ma nono pa Manase, nono pa Ruben kodi nono pa Gad jonwaŋo gir'alunja pajo ma Musa oyido otieko miyo jo, yombo Yordan yuwok ceŋ, paka Musa ŋeca pa Rwoth omiyo jo: 
JOS.13.9	Wok Arower, manitie i thengi milelo ma Arinon, kodi tindi madwoŋ manitie i dier milelo, kodi kam'opiele je ma Medeba tundo kiri Dibon, 
JOS.13.10	kodi tindin pa Sihon madongo je kere pa Joamor, m'odhumo i Hesibon, tundo kiri i kew pa Joamon; 
JOS.13.11	kodi Giliad g'adec pa Jogesur kodi apa Jomakath, gi Got Hamon je, gi Basan je tundo i Salaka; 
JOS.13.12	kerin pa Og je i Basan, m'odhumo i Asiteroth kodi i Edirey (go kende am'owey kwoŋ jom'oboth ma Refayim) me Musa oyido okengila to gweyo woko. 
JOS.13.13	Kucel Joisiraili jok'ogweyo woko Jogesur kosa Jomakath; to Gesur kodi Makath jotieko bedo i dier Joisiraili tundo gunyo ni. 
JOS.13.14	To nono pa Jolevi kende ama Musa k'omiyo gir'alunja; mic m'otimi gi mac ri Rwoth Were pa Isiraili am'obedo gir'alunja pajo, paka owaco rigo.
JOS.13.15	Musa omiyo gir'alunja ri nono pa nyikway Ruben paka nonin pajo nitie. 
JOS.13.16	Adec m'oyido obedo apajo oyido cako wok Arower, m'oyido nitie i thengi milelo ma Arinon, kodi tindi manitie i dier milelo, gi lowo m'opiele je macegin kodi Medeba; 
JOS.13.17	gi Hesibon, kodi tindin mere madongo je ma jonitie kam'opiele; Dibon, kodi Bamoth Bal, kodi Beth Bal Meyon, 
JOS.13.18	gi Yahaz kodi Kedemoth, gi Mefath, 
JOS.13.19	gi Kiriath Yerim kodi Sibima, gi Zereth Sahar i wi tendere ma milelo, 
JOS.13.20	gi Beth Pewor, kodi kamaloro ma Pisiga, gi Bethyesimoth, 
JOS.13.21	nyaka ni tindin madongo je ma kam'opiele, kodi ker pa Sihon je kere pa Joamor, m'odhumo i Hesibon, ma Musa okengila gi jotel ma Midian, Evi, Rekem, Zur, Hur kodi Reba paka wot kerin pa Sihon, ma jobedo i piny. 
JOS.13.22	Balam, wod pa Bewor, jathieth, Joisiraili joneko g'abor i dier ji pajo man m'oneki. 
JOS.13.23	Kam'oyido poko nyikway Ruben oyido obedo Yordan paka kew. Me oyido obedo gir'alunja pa nyikway Ruben, cungo kwoŋ pecin pajo gi tindin madongo pajo kodi calin.
JOS.13.24	Musa bende omiyo gir'alunja ri nono pa Gad, ri nyikway Gad cungo kwoŋ pecin pajo. 
JOS.13.25	Adec pajo oyido obedo Yaza kodi tindin madongo je ma Giliad, kodi adec ma lowo pa Joamon, tundo Arower, manitie yuwok ceŋ ma Raba, 
JOS.13.26	aka wok Hesibon tundo Ramath Mizipa kodi Betonim, aka wok Mahanayim tundo iy'adec ma Lodebar, 
JOS.13.27	aka i milelo Beth Haram, Beth Nimra, Sukoth kodi Zafon, ker m'odoŋ je apa kere Sihon kere ma Hesibon, Yordan kodi kew mere, yu gike ma yupiny ma Nam Kinereth, yuwok ceŋ yombo Yordan. 
JOS.13.28	Me a gir'alunja pa nyikway Gad cungo kwoŋ nonin pajo, gi tindin pajo madongo gi calin pajo.
JOS.13.29	Musa omiyo alunja ri adec nono pa Manase; omiy adec nyikway Manase, cungo kwoŋ pecin pajo. 
JOS.13.30	Adec pajo otele wok Manahayim, thoko Basan je, ker pa kere Og ma Basan parom, kodi calin je ma Yayir ma jonitie i Basan, tindin madongo piero aucel, 
JOS.13.31	g'adec Giliad, kodi Asiteroth, gi Edirey, tindin madongo ma ker pa Og i Basan; me omiy nyikway Makir wod pa Manase cungo kwoŋ nonin pajo ri adec pa Makir.
JOS.13.32	Me gir'alunja ma Musa opoko i kam'opiele ma Mowab, yombo Yordan yuwok ceŋ ma Yeriko. 
JOS.13.33	To ri nono pa Jolevi, Musa k'omiyo gir'alunja moro; Rwoth Were pa Isiraili am'obedo gir'alunja pajo, paka go oyido otieko luwo gi jo.
JOS.14.1	Me a gir'alunja ma Joisiraili jonwaŋo i piny ma Kanan, ma Eliazar jacway ri Were i wi migam, gi Yosuwa wod pa Nun, to jotel ma udi pa bacere ma nonin pa Joisiraili jopoko jo. 
JOS.14.2	Alunja pajo obedo adec m'omiy paka Rwoth oyido otieko wodho or ri Musa ri nonin abuŋwen g'adec. 
JOS.14.3	Rupiri Musa oyido omiyo gir'alunja ri nonin ario g'adec wok i thenge ca ma Yordan; to ri Jolevi go k'omiyo gir'alunja moro i dier jo. 
JOS.14.4	Rupiri nyikway Yozefu oyido obedo nonin ario, Manase kodi Isiraili, aka ongoye adec m'omiy Jolevi i piny, to kende tindin madongo mar'abed'iye, gi lowo pajo ma kwath ri dhok pajo gi gigipiny pajo. 
JOS.14.5	Ji ma Isiraili jotimo paka Rwoth owodho cik ri Musa; to jopoko lowo.
JOS.14.7	Oyido ajaoro piero aŋwen munyo Musa ŋeca pa Rwoth odhiran wok i Kades Barineya ma timo nyaliŋliŋ i piny; t'adwoko rigo wac mar'adieri. 
JOS.14.8	To wutmera ma jokidho malo kodan jomiyo cuny ji kirin; kucel aluwo Rwoth Were paran gi cunyan je.” 
JOS.14.9	To Musa kwoŋere i ndelo no, ka waco ni, “Adieri lowo ma tiendin otieko nyono bino bedo gir'alunja rin kodi nyithindho perin cil gi cil, rupiri itieko luwo Rwoth Were paran gi cunyin je. 
JOS.14.10	To pama, pak'ineno, Rwoth otieko kuran, paka owaco, oro piero aŋwen me gipi wok i hongo ma Rwoth oluwo wac me ri Musa, kareno Joisiraili oyido fodi jowotho i thim; aka onyo an e konon, ajaoro piero aboro g'abic. 
JOS.14.11	Fodi atek pa nyundu konon paka oyido abedo i ndelo no ma Musa odhiran; meni paran rom kodi ma ndino ca, ma lweny, ma kadho kodi ma dwoko. 
JOS.14.12	Onyo riameno miyan piny matendere me ma Rwoth oluwo kwoŋe ndelo no; kole iwinjo i ndelo no paka Joanakim oyido jonitie kenyo, gi tindin madongo m'otinda: Nyalo bedo ni Rwoth labedo kodan, aka alariemo jo woko paka Rwoth owaco.”
JOS.14.13	Kenyo to Yosuwa miyo go silwany, to miyo Kaleb Hebron wod pa Yefune mar'alunja. 
JOS.14.14	Riameno Hebron olokere gir'alunja pa Kaleb wod pa Yefune Jakeniz tundo konon, rupiri go oluwo Rwoth, Were pa Isiraili gi cunye je. 
JOS.14.15	Onyo nyingi Hebron macon oyido obedo Kiriath Arba.
JOS.15.1	Mic pa nono pa nyikway Yuda cungo kwoŋ pecin pajo otundo yuthenge ma yupiny tundo i kew ma Edom, tundo i thim ma Zin i kamabor mere loyo yupiny. 
JOS.15.2	Aka kew pajo ma yupiny oringo wok i gike ma Nam ma Cumbi, wok i coŋino ma ŋiyo yupiny; 
JOS.15.3	kadho yupiny to idho malo ma Akirabim, luwo gi Zin, to medere malo ma Kades Barineya, aka luwo gi Heziron, to medere kiri Adar, to goyo kona kidho Karka, 
JOS.15.4	yu Azimon, to wok kodi i pi ma mol ma Misir, aka tundo i gike mere i nam. Me labedo kew mewin ma yupiny. 
JOS.15.5	Aka kew ma yuwok ceŋ obedo Nam ma Cumbi, tundo i gike ma Yordan. Aka kew ma thenge ma yumalo ringo wok i coŋino ma nam wok i gike ma Yordan; 
JOS.15.6	aka kew no medere kiri Beth Hogla, to luwo gi yumalo ma Beth Araba; to kew medere kiri i tele pa Bohan, wod pa Ruben; 
JOS.15.7	to kew medere kiri Debir wok i milelo ma Akor, aka ameno yuthenge ma yumalo, goyo kona yu Gilgal, m'obedo kama ŋiyere gi kama idho Adumim, manitie yuthenge ma yupiny ma milelo; aka kew luwo gi pi ma Ensemes, to gik i Enrogel; 
JOS.15.8	kenyo to kew medere i milelo pa wod pa Hinom i kamaloro pa Joyebus (meno Yerusalem) aka kew no medere kiri wi got ma ŋare kwoŋ milelo pa Hinom, yupodho ceŋ, i gike ma yumalo ma milelo pa Refayim; 
JOS.15.9	kenyo to kew tele tundo i waŋ pi ma Nefitowa, aka wok kenyo kiri i tindin madongo ma Got Efron; onyo to kew goyo kona kidho Bala (meno Kiriath Yerim) 
JOS.15.10	to kew goyo kona yupodho ceŋ ma Bala tundo Got Edom, luwo gi kamaloro ma yumalo ma Got Yerim (meno Kesalon) to loro piny tundo Bethsemes to luwo gi Timina; 
JOS.15.11	kew kadho woko ma kamaloro matendere ma yumalo ma Ekiron, onyo to kew gondere kidho Sikeron, to luwo kadho i Got Bala, to wok kodi Yabinel; onyo to kew tundo i gike i nam. 
JOS.15.12	Aka kew ma yupodho ceŋ oyido obedo Nam madwoŋ gi thenge mere. Me a kew m'othoko nyikway Yuda cungo kwoŋ pecin pajo.
JOS.15.14	To Kaleb gweyo woko wok kenyo wot Anak adek: Sesay, Ahiman kodi Talmay, nyikway Anak. 
JOS.15.15	Wok kenyo go okidho malo kwoŋ jopiny ma Debir; aka nyingi Debir macon oyido obedo Kiriath Sefer. 
JOS.15.16	To Kaleb waco ni, “Ŋat'omonji Kiriath Sefer to mako, alamiyo go nyaran Akisa paka cege.” 
JOS.15.17	To Othiniel wod pa Kenaz, omin Kaleb, mako, to Kaleb miyo go nyare Akisa paka cege. 
JOS.15.18	Munyo Akisa obino bongi Othiniel, odwoŋo go ni wokway bamere ndelo. Munyo Akisa loro i wi punda pere, Kaleb openjo go ni, “Imito aŋo?” 
JOS.15.19	To Akisa dwoko Kaleb ni, “Miyan silwany; paka onyo itieko jengan i lowo ma yupiny, miyan jwombe bende.” Ameno to Kaleb miyo go jwombe ma yumalo kodi ma yupiny.
JOS.15.20	Me a gir'alunja pa nono pa nyikway Yuda cungo kwoŋ pecin pajo. 
JOS.15.21	Tindin madongo m'obedo apa nono pa nyikway Yuda i witum ma yupiny, yuthenge ma kew kodi Edom, oyido jobedo Kabzil, Eder, Yagur, 
JOS.15.22	Kina, Dimona, Adada, 
JOS.15.23	Kedes, Hazor, Ithinan, 
JOS.15.24	Zif, Telem, Beyaloth, 
JOS.15.25	Hazor Hadata, Kerioth Heziron (meno, Hazor), 
JOS.15.26	Amam, Sema, Molada, 
JOS.15.27	Hazar Gada, Hesimon, Bethpelet, 
JOS.15.28	Hazarsual, Berseba, Biziothia, 
JOS.15.29	Bala, Iyim, Ezem, 
JOS.15.30	Elitolad, Kesil, Horima, 
JOS.15.31	Ziglag, Madimana, Sansana, 
JOS.15.32	Lebayoth, Silihim, Ayin, kodi Rimon: Joje, tindin madongo piero ario g'abuŋwen, gi calin pajo.
JOS.15.33	Aka yu tiendi got ma yupodho ceŋ, Esitayol, Zora, Asina, 
JOS.15.34	Zanowa, Enganim, Tapuwa, Enam, 
JOS.15.35	Yarmuth, Adulam, Soko, Azeka, 
JOS.15.36	Sarayim, Adithayim, Gedera, Gederothayim: Tindin madongo apar g'ario gi calin pajo.
JOS.15.37	Zenan, Hadasa, Migdalgad, 
JOS.15.38	Dilan, Mizipa, Yokthil, 
JOS.15.39	Lakis, Bozkath, Egilon, 
JOS.15.40	Kabon, Lamam, Kitlis, 
JOS.15.41	Gederoth, Beth Dagon, Nama, kodi Makeda: Tindin madongo apar g'aucel gi calin pajo.
JOS.15.42	Libina, Etha, Asan, 
JOS.15.43	Ifita, Asina, Nezib, 
JOS.15.44	Keyila, Akizib, kodi Maresa: Tindin madongo abuŋwen gi calin pajo.
JOS.15.45	Ekiron, gi nyir pere kodi calin pere; 
JOS.15.46	wok Ekiron tundo i nam, kodi meno je m'oyido jonitie yuthenge ma Asdod, gi calin pajo.
JOS.15.47	Asdod, tindin mere kodi calin mere; Gaza, tindin mere kodi calin; kidho i malawa ma Misir, kodi Nam Madwoŋ gi thenge mere.
JOS.15.48	Aka i piny matendere, Samir, Yatir, Soko, 
JOS.15.49	Dana, Kiriathsana (meno, Debir), 
JOS.15.50	Anab, Esitemowa, Anim, 
JOS.15.51	Gosen, Holon, kodi Gilo: Tindin apar g'acel gi calin pajo.
JOS.15.52	Arab, Duma, Esan, 
JOS.15.53	Yanim, Bethtapuwa, Afeka, 
JOS.15.54	Humita Kiriath Arba (meno Hebron) kodi Ziyor: Tindin abuŋwen gi calin pajo. 
JOS.15.55	Mayon, Kamel, Zif, Yuta, 
JOS.15.56	Yezirel, Yokdim, Zanowa, 
JOS.15.57	Kayin, Gibeya kodi Timina: Tindin madongo apar gi calin pajo.
JOS.15.58	Halhul, Bethzur, Gedor, 
JOS.15.59	Marath, Beth Anoth kodi Elitekon: Tindin madongo aucel gi calin pajo.
JOS.15.60	Kiriathbal (meno Kiriath Yerim) kodi Raba: Tindin madongo ario gi calin pajo.
JOS.15.61	I thim, Beth Araba, Midin, Sekaka, 
JOS.15.62	Nibsan, Tindi madwoŋ ma Cumbi, kodi Engedi: Tindin aucel gi calin pajo.
JOS.16.1	Mic pa nyikway Yozefu okadho wok Yordan gi Yeriko, yuwok ceŋ ma pi ma Yeriko, donjo i thim, kidho malo wok Yeriko donjo i piny matendere tundo Bethel; 
JOS.16.2	kenyo kadho wok Bethel tundo Luz, medere ka luwo gi Ataroth, adec pa Joarka; 
JOS.16.3	onyo to kadho piny yupodho ceŋ tundo iy'adec pa Joyafilet, tundo i kew g'adec ma piny ma Bethhoron, wok kenyo to kadho Gezer, to gik i nam.
JOS.16.4	Nyikway Yozefu, Manase kodi Efrayim jolimo gir'alunja pajo.
JOS.16.5	Adec pa nyikway Efrayim cungo kwoŋ pecin pajo oyido obedo ama: Kew ma gir'alunja pajo yuwok ceŋ obedo Ataroth Adar tundo i kew ma yumalo ma Bethhoron, 
JOS.16.6	aka kew medere wok kenyo tundo i nam; yumalo obedo Mikmethath; onyo yuwok ceŋ kew goyo kona yuthenge ma Tanath Silo, to luwo yombo go yuwok ceŋ tundo Yanowa, 
JOS.16.7	onyo to kadho piny wok Yanowa tundo Ataroth kodi Nara, to geyo Yeriko, to gik i Yordan. 
JOS.16.8	Wok Tapuwa kew kadho yupodho ceŋ i pi ma mol ma Kana, to gik i nam. Meno a nger gir'alunja pa nono pa nyikway Isiraili cungo kwoŋ pecin pajo, 
JOS.16.9	kanyacel gi tindin madongo m'oyido okethi gicen ri nyikway Efrayim i dier gir'alunja pa nyikway Manase, tindin madongo no je gi calin pajo. 
JOS.16.10	To kad'ameno, jok'ogweyo woko Jokanan ma jobedo i Gezer: Ameno Jokanan jotieko bedo i dier Joefrayim kiri gunyo ni to otiek miyo jo timo tic arom.
JOS.17.1	Kenyo t'itimo mic ri nono pa Manase, rupiri go oyido obedo nyathi makayo pa Yakobo. To Makir nyathi pa Manase makayo, ba Giliad, t'imiyo go Giliad kodi Basan, rupiri go oyido obedo jalweny ma siragama. 
JOS.17.2	T'imiyo pok ri nyikway Manase m'odoŋ, gi pecin pajo, Abieza, Helek, Asiriel, Sekem, Hefer kodi Semida; me oyido obedo nyikway Manase wod pa Yozefu ma cwo, gi pecin pajo.
JOS.17.3	Onyo Zelofehad wod pa Hefer nyakwar Giliad, Giliad wod pa Makir, Makir wod pa Manase oyido ongoye gi wote, to nyithindho manyir kende: Me a nyingi nyir pere: Mahila, Nowa, Hogla, Milika kodi Tiriza. 
JOS.17.4	Jobino ruwaŋ Eliazar jacway ri Were i wi migam kodi Yosuwa wod pa Nun kodi jotel, to jowaco ni, “Rwoth owodho or ri Musa ma miyo wan gir'alunja kanyacel gi wade mawan ma cwo.” Riameno cungo kwoŋ or pa Rwoth go omiyo jo gir'alunja i dier wade pa bajo ma cwo. 
JOS.17.5	Ama apaka adec apar opodho ri Manase, ketho gicen piny pa Giliad kodi Basan, manitie yuthenge man ca ma Yordan, 
JOS.17.6	rupiri nyithindho pa Manase manyir jojolo gir'alunja kanyacel gi wote. Piny ma Giliad oyido omiy nyikway Manase m'odoŋ.
JOS.17.7	Adec pa Manase otundo wok Aser tundo Mikmethath, manitie yuwok ceŋ ma Sekem; onyo to kew medere yuthenge ma piny bongi jopiny ma Entapuwa. 
JOS.17.8	Lowo ma Tapuwa obedo apa Manase, to tindi ma Tapuwa i kew pa Manase obedo apa nyikway Isiraili. 
JOS.17.9	Onyo to kew loro piny yu pi ma mol Kana. Tindin madongo me, yupiny ma pi ma mol, i dier tindin madongo pa Manase, obedo apa Isiraili. Kenyo to kew pa Manase medere yuthenge ma yumalo ma pi ma mol to gik i nam. 
JOS.17.10	Lowo ma yupiny obedo apa Isiraili aka meno ma yumalo obedo apa Manase, aka nam ama timo kew mere; yumalo itundo Aser, aka yuwok ceŋ Isakar. 
JOS.17.11	Iy'adec pa Isakar kodi Aser, Manase oloko Bethsin gi calin mere, Ibilim gi calin mere, jopiny ma Dor gi calin mere, jopiny ma Endor gi calin mere, jopiny ma Tanak gi calin mere, jopiny ma Megido gi calin mere; mar'adek obedo Nafeth. 
JOS.17.12	Kucel nyikway Manase jok'onyalo gweyo woko ji m'oyido jobedo i tindin madongo no, to Jokanan jomedo bedo i lowo no. 
JOS.17.13	To munyo Joisiraili jolokere matek, joketho Jokanan i tic arom, to jok'ogweyo jo woko kicutho.
JOS.17.14	Nyikway Yozefu joluwo gi Yosuwa, ka jowaco ni, “Raŋo imiyo wan adec acel kende ma lowo paka gir'alunja, paka wabedo ji mathoth, ma Rwoth otieko miyo silwany?” 
JOS.17.15	Yosuwa to waco rijo ni, “Ka wibedo ji mathoth, kadhi win i lul, wicwadi lowo ma kenyo ri wiwegi i piny pa Joperiz kodi Jorefayim, paka onyo piny matendere ma Efrayim diny riwin swa.” 
JOS.17.16	Nyikway Yozefu to jodwoko ni, “Piny matendere diny riwan; kucel Jokanan je ma jobedo i lowo ma milelo jonitie gi cawilin ma nyweny, meno je ma Bethsin gi calin mere kodi meno ma milelo ma Yezirel.” 
JOS.17.17	Kenyo to Yosuwa waco ri ot pa Yozefu, ri Joefrayim kodi Manase ni, “Adieri wibedo ji mathoth, aka winitie gi mwamba madwoŋ; wik'obedi kodi adec acel kende, 
JOS.17.18	to piny matendere labedo mewin, rupiri kad'obedo lul, wilacwado to wilunjo tundo i kewere mere mabor; rupiri wilagweyo woko Jokanan, kada jonitie gi cawilin ma nyweny, kendo kada jotek.”
JOS.18.1	Onyo to Lwak pa Joisiraili jocokere i Silo, to jojengo Wema ma romo. Jomako lowo m'obedo ruwaŋ jo. 
JOS.18.2	Oyido fodi odoŋ nonin abirio i dier Joisiraili ma gir'alunja pajo oyido fodi k'opoki. 
JOS.18.3	Riameno Yosuwa owaco ri Joisiraili ni, “Kiri keraŋo ma winojala loko lowo ma Rwoth Were pa Kwarere mewin omiyo win? 
JOS.18.4	Yer ri wiwegi cwo adek wok i kisi nono, aka alaoro jo jowonyal ay malo to jokidho to jowotho i piny paka rom. Jobino tito paka piny nitie i ndiko g'atoŋa ma gir'alunja pajo, nyaka to widwoko bongan. 
JOS.18.5	Jobino poko i dier jo adec dibirio, Yuda ladoŋ kodi adec pere yupiny, aka ot pa Yozefu joladoŋ kodi adec pajo yumalo. 
JOS.18.6	Aka wilatito gima mako lowo i pokirok ka dibirio, aka wikel gima winwaŋo bongan ka; aka alabolo kwir riwin ka ruwaŋ Rwoth Were mawan. 
JOS.18.7	Jolevi jongoye g'adec i dier win, rupiri rapok pajo obedo ma cwayo ri Were i wi migam; aka Gad, Ruben, kodi adec pa Manase jotieko nwaŋo gir'alunja pajo yombo Yordan yuwok ceŋ, ma Musa ŋeca pa Rwoth omiyo jo.”
JOS.18.8	Ameno to cwo no joay malo cako woth pajo; Yosuwa to wodho cik ri jono ma jokidho tito lowo i ndiko, ka waco ni, “Kidhi wiwoth i lowo paka rom, aka windiki piny gima makere gi lowo, aka widwoki bongan kendo, aka alabolo kwir riwin ka ruwaŋ Rwoth i Silo.” 
JOS.18.9	Onyo to cwo no jokidho jowotho i piny; to joketho i ndiko gima makere gi tindin madongo i pokirok ka dibirio; to jobino bongi Yosuwa i kambi i Silo, 
JOS.18.10	Yosuwa to bolo rijo kwir i Silo ruwaŋ Rwoth; to Yosuwa poko Joisiraili lowo kenyo, paka kisi dhano ripo limo.
JOS.18.11	Kwir pa nono pa nyikway Benyamin paka pecin pajo nitie to bino malo, aka adec m'omiy go podho i dier nono pa Yuda kodi nono pa Yozefu. 
JOS.18.12	Yuthenge ma yumalo kew pajo ocako i Yordan; onyo to kew medere yu kamaloro ma yumalo ma Yeriko, to idho malo i piny matendere yuthenge ma yupodho ceŋ; to gik yuthim ma Bethaven. 
JOS.18.13	Wok kenyo to kew luwo gi yupiny yu kam'ocomere gi Luz, yu kamaloro ma Luz (Bethel) kenyo to kew medere piny i Ataroth Adar, wi got ma ŋare yupiny ma tiendi Bethaven. 
JOS.18.14	Kenyo to kew goyo kona to kadho yuthenge man, yuthenge ma yupodho ceŋ ma yupiny wok i got ma ŋare yupiny, ma ŋiyere gi Bethhoron, to gik i Kiriathbal (Kiriath Yerim) tindi madwoŋ m'obedo apa nyikway Yuda. Me nitie yuthenge ma yupodho ceŋ. 
JOS.18.15	Yuthenge ma yupiny cako wok i thengi Kiriath Yerim; to kew medere yupodho ceŋ wok kenyo kiri i waŋ pi ma Nefitowa. 
JOS.18.16	Onyo to kew kadho piny kama got gik'iye ma ŋiyere gi milelo pa wod Hinom, manitie yumalo ma gik milelo pa Refayim; to loro piny ma milelo pa Hinom, yupiny ma kamaloro pa Joyebus, kodi yupiny kamaloro kiri Enrogel; 
JOS.18.17	onyo to gondere yuthenge ma yumalo kadho yu Ensemes, to kadho yu Geliloth, ma ŋiyere kodi kama idho Adumim; kenyo to loro piny i tele pa Bohan wod pa Ruben; 
JOS.18.18	aka luwo yumalo ma kamaloro ma ŋiyere kodi Beth Araba to kadho yupiny i Araba; 
JOS.18.19	kenyo to kew medere yumalo ma kamaloro ma Beth Hogla; to gik i gike ma Nam ma Cumbi, ma yupiny ma gik Yordan. 
JOS.18.20	Yordan timo kew mere yuthenge ma yuwok ceŋ. Me obedo gir'alunja pa nyikway Benyamin, cungo kwoŋ pecin mere, kew gi kew thoko.
JOS.18.21	Onyo tindin madongo pa Benyamin cungo kwoŋ pecin pajo oyido obedo Yeriko, Beth Hogla, Emek Keziz, 
JOS.18.22	Beth Araba, Zemarayim kodi Bethel, 
JOS.18.23	Avim, Para kodi Ofira, 
JOS.18.24	Kefar Amon, Ofin, kodi Geba: Tindin madongo apar g'ario gi calin pajo: 
JOS.18.25	Gibeon, Rama kodi Beroth, 
JOS.18.26	Mizipa, Kefira kodi Moza, 
JOS.18.27	Rekem, Iripil kodi Tarala 
JOS.18.28	Zela, Helef, Yebus (meno, Yerusalem), Gibeya, kodi Kiriath Yerim: Tindin madongo apar g'aŋwen gi calin pajo. Me obedo gir'alunja pa nyikway Benyamin cungo kwoŋ pecin pajo.
JOS.19.1	Kwir mar'ario obol ri Simeo, nono pa nyikway Simeo cungo kwoŋ pecin; aka gir'alunja mere oyido nitie i dier gir'alunja pa nyikway Yuda.
JOS.19.3	Hazarsual, Bala Ezem, 
JOS.19.4	Elitolad, Bethul, Horima, 
JOS.19.5	Ziglag, Beth Marikaboth, Hazar Susa, 
JOS.19.6	Beth Lebayoth kodi Saruhen: Tindin madongo apar g'adek gi calin pajo; 
JOS.19.7	Ayin, Rimon, Etha kodi Asan: Tindin madongo aŋwen gi calin mere, 
JOS.19.8	kanyacel gi calin je m'othoko tindin madongo me: Balath Ber kodi Rama yupiny. Me oyido obedo gir'alunja pa nono pa Simeo, cungo kwoŋ pecin pajo. 
JOS.19.9	Gir'alunja pa nyikway Simeo otimo kithar kwoŋ adec ma nono pa nyikway Yuda; kwoŋbedo adec pa nyikway Yuda oyido thoth swa rijo, nyikway Simeo; jonwaŋo gir'alunja i dier gir'alunja pajo.
JOS.19.10	Kwir mar'adek obino ri nyikway Zebulun, cungo kwoŋ pecin pajo. Aka kew ma gir'alunja pajo otundo kiri Saridi; 
JOS.19.11	onyo to kew pajo medere yupodho ceŋ, kodi Mareal, to geyo Dabeseth kodi pi ma mol yuwok ceŋ ma Yokineam. 
JOS.19.12	Goyo kona yucen wok Saridi kidho yu kew ma Kisloth Tabor, ka medere yu Daberath to kadho kiri malo Yafia. 
JOS.19.13	Wok kenyo to ŋondo yuwok ceŋ yuthenge ma yuwok ceŋ kadho Gath Hefer, kadho i Takazin, to wok kodi Rimon, to gondere thoko kidho Neya. 
JOS.19.14	Onyo yuthenge ma yumalo kew goyo kona kidho Hanathon, aka gike mere obedo milelo ma Yiftael, 
JOS.19.15	Kata, Nahalal, Simiron, Idala kodi Bethelehem: Kanyacel tindin apar g'ario gi calin pajo. 
JOS.19.16	Tindin madongo me kodi calin pajo jobedo gir'alunja pa nyikway Zebulun cungo kwoŋ pecin pajo.
JOS.19.17	Kwir mar'aŋwen ofudhere ri Isakar, ri nyikway Isakar, cungo kwoŋ pecin pajo. 
JOS.19.18	Adec mere oyido nitie iye Yezirel, Kesuloth, Sunem, 
JOS.19.19	Hafarayim, Sion, Anaharath, 
JOS.19.20	Rabith, Kision, Ebez, 
JOS.19.21	Remeth, Enganim, Enhada, kodi Beth Pazez. 
JOS.19.22	Kew bende ogeyo Tabor, Sahazuma, kodi Bethsemes aka gike mar'adec mere oyido obedo Yordan: Tindin madongo apar g'aucel gi calin pajo. 
JOS.19.23	Me am'oyido obedo gir'alunja pa nono pa nyikway Isakar, cungo kwoŋ pecin pajo, tindin madongo kodi calin pajo.
JOS.19.24	Kwir mar'abic ofudhere ri nono pa nyikway Aser, cungo kwoŋ pecin pajo. 
JOS.19.25	Kew mere obed'iye Helkath, Hali, Beten, Akisaf, 
JOS.19.26	Alamelek, Amadi kodi Misal; ogeyo Kamel yupodho ceŋ kodi jwom ma Libinath. 
JOS.19.27	Onyo to wire aŋey yuthenge ma yuwok ceŋ kadho Beth Dagon, ogeyo Zebulun kodi milelo ma Yiftael yumalo i Bethemek kodi Neyel, to tundo Kabul yuthenge ma yumalo mere, 
JOS.19.28	Ebron, Rehob, Hamon, kodi Kana tundo kiri Sidon Madwoŋ. 
JOS.19.29	To kew wire aŋey i Rama, to kadho kiri tundo i tindi madwoŋ m'otinda ma Tire, to gik kendo i Hosa, aka kew mere yupodho ceŋ oyido obedo Mehalbe, Akizib, 
JOS.19.30	Uma, Afek kodi Rehok: Kanyacel tindin madongo piero ario g'ario gi calin pajo. 
JOS.19.31	Me am'oyido obedo gir'alunja pa nono pa nyikway Aser, cungo kwoŋ pecin pajo, tindin madongo me gi calin pajo.
JOS.19.32	Kwir mar'aucel ofudhere ri nyikway Nafital, ri nyikway Nafital, cungo kwoŋ pecin pajo. 
JOS.19.33	Kew mere ocako wok Helef, wok iy'olwa i Zananim kodi Adaminekeb, kodi Yabinel, tundo kiri Lakum; to gik i Yordan. 
JOS.19.34	Kenyo to kew wire aŋey yupodho ceŋ kidho Azinoth Tabor aka wok kenyo to medere kiri Hukok, aka geyo Zebulun yupiny, kodi Aser yupodho ceŋ, kodi Yuda yuwok ceŋ i Yordan. 
JOS.19.35	Tindin madongo m'otinda gi cel jobedo Zidim, Zer, Hamath, Rakath, Kinereth, 
JOS.19.36	Adama, Rama, Hazor, 
JOS.19.37	Kedes, Edirey, Enhazor, 
JOS.19.38	Yiron, Migdalal, Horem, Beth Anath, kodi Bethsemes: Tindin madongo apar g'abuŋwen gi calin mere. 
JOS.19.39	Me a gir'alunja pa nono pa nyikway Nafital cungo kwoŋ pecin pajo tindin madongo gi calin pajo.
JOS.19.40	Kwir mar'abirio to ofudhere ri nono pa nyikway Dan, cungo kwoŋ pecin pajo. 
JOS.19.41	Aka adec ma gir'alunja pajo oyido obedo Zora, Esitayol, Irisemes, 
JOS.19.42	Salabin, Ayijalon, Yithla, 
JOS.19.43	Elon, Timina, Ekiron, 
JOS.19.44	Eliteke, Gibethon, Balath, 
JOS.19.45	Yehud, Benberak kodi Gath Rimon; 
JOS.19.46	Mejarkon kodi Rakon g'adec ma ŋiyere kodi Yopa. 
JOS.19.47	To munyo adec pa nyikway Dan orwenyo rijo, nyikway Dan jokidho malo to jolwenyo kodi Lesem, aka munyo jotieko mako to joneko ji mere, joloko apajo to jobed'iye, to jolwoŋo Lesem ni Dan, m'obedo nyingi Dan, kwari jo. 
JOS.19.48	Me a gir'alunja pa nono pa nyikway Dan, cungo kwoŋ pecin pajo tindin madongo me kodi calin pajo.
JOS.19.49	Munyo jotieko cowo poko adec m'opokere ma piny paka gigipiny alunja, Joisiraili to jomiyo gir'alunja ma dier jo ri Yosuwa wod pa Nun. 
JOS.19.50	Wok kwoŋ or pa Rwoth jomiyo go tindi madwoŋ ma go okwayo, Timinath Sera i piny matendere ma Isiraili; to go geto tindi madwoŋ kendo; to bed'iye.
JOS.19.51	Me a gigipiny alunja ma Eliazar jacway ri Were i wi migam gi Yosuwa wod pa Nun kodi jotel ma pecin pa bacere ma nonin pa Joisiraili m'opok gi bolo kwir i Silo ruwaŋ Rwoth, i dhiot ma Wema ma romo. Onyo to jocowo poko lowo.
JOS.20.2	waci ri Joisiraili ni, “Wiripo yero tindin madongo ma pondo, m'atieko waco riwin luwo bongi Musa, 
JOS.20.3	ma janek m'oneki dhano moro je ma k'ogendera kosa ma k'oŋeyo wonyali bedo kenyo, jolabedo riwin kapondo ri jaculi kwor ma remo. 
JOS.20.4	Go bino dwire i acel kwoŋ tindin madongo me to cungo i dhiot ma waŋkac ma tindi madwoŋ, to tito banja pere ri jodongo ma tindi madwoŋ no; nyaka to jorwako go i tindi madwoŋ, to jomiyo go kabedo, to go bedo gi jo. 
JOS.20.5	Aka ka jaculi kwor ma remo oriem go, jokibino ketho janek i cinge, rupiri go oneko nyawote ma k'ogendera, m'oyido ongoye gi kwor gine con mere. 
JOS.20.6	Janek bino doŋ i tindi madwoŋ no cuka otiek cungo ruwaŋ cokirok ri thumo banja, cuka tho pa jacway ri Were i wi migam madwoŋ ma hongo no; nyaka to janek dok i tindi pere madwoŋ won aka i ot pere won, i tindi madwoŋ m'oyido cango odwire wok'iye kenyo.”
JOS.20.7	Ameno to joketho gicen Kedes i Galili i piny matendere pa Nafital, kodi Sekem i piny matendere ma Isiraili, kodi Kiriath Arba (meno Hebron) i piny matendere ma Yuda. 
JOS.20.8	Aka wok yuthenge ca ma Yordan yuwok ceŋ ma Yeriko, joketho Beza i thim i piny m'opiele, wok i nono pa Ruben, kodi Ramoth i Giliad, wok i nono pa Gad, kodi Golan i Basan, wok i nono pa Manase. 
JOS.20.9	Me a tindin madongo m'oketh gicen ri ji je ma Isiraili, kodi ri jokicar ma jobengabenga i dier jo, ma ka ŋatimoro je m'oneki dhano ma k'ogendera wonyali dwire kenyo, ŋey wokiri wotho gi cingi jaculi kwor ma remo, cuka otiek cungo ruwaŋ kacokirok.
JOS.21.1	Jotel pa bacere ma pecin pa Jolevi jocore cegin gi Eliazar jacway ri Were i wi migam kodi Yosuwa wod pa Nun kodi jotel ma pecin ma nonin pa Joisiraili; 
JOS.21.2	joluwo gi jo i Silo i piny ma Kanan ni, “Rwoth owodho or ka luwo gi bongi Musa ni iripo miyo wan tindin madongo abed'iye, kanyacel gi kakwath pajo ri dhok mawan.” 
JOS.21.3	Ameno gi or pa Rwoth, Joisiraili jomiyo Jolevi tindin madongo me gi kakwath wok kwoŋ gir'alunja pajo.
JOS.21.4	Kwir ofudhere ri nono pa Kohath. Ameno Jolevi no m'oyido jobedo nyikway Aron jacway ri Were i wi migam jonwaŋo gi kwir wok kwoŋ nono pa Yuda, Simeo kodi Benyamin, tindin madongo apar g'adek.
JOS.21.5	Aka nyikway Kohath ma jodoŋ jonwaŋo kodi kwir wok bongi nono pa Isiraili, wok bongi nono pa Dan kodi adec ma nono pa Manase, tindin madongo apar.
JOS.21.6	Nyikway Gason jonwaŋo gi kwir wok i nono pa Isakar, wok i nono pa Aser, wok i nono pa Nafital kodi iy'adec ma nono pa Manase i Basan, tindin madongo apar g'adek.
JOS.21.7	Nyikway Merari cungo kwoŋ pecin pajo jonwaŋo wok bongi nono pa Ruben, nono pa Gad kodi nono pa Zebulun, tindin madongo apar g'ario.
JOS.21.8	Tindin madongo me gi kakwath pajo Joisiraili jomiyo gi kwir ri Jolevi, paka Rwoth oyido otieko wodho or ka luwo gi bongi Musa.
JOS.21.9	Wok kwoŋ nono pa Yuda kodi nono pa Simeo, jomiyo tindin madongo me m'otuci gi nyingi jo, 
JOS.21.10	m'okidho ri nyikway Aron, acel kwoŋ nonin pa nyikway Kohath ma jobedo apa Jolevi; paka kwir opodho rijo marapena. 
JOS.21.11	Jomiyo jo Kiriath Arba (Arba m'obedo ba Anak) meno Hebron, i piny matendere ma Yuda, kanyacel gi kakwath m'othoko. 
JOS.21.12	To kisawere ma tindi madwoŋ kodi calin mere oyido otiek miyo Kaleb wod pa Yefune paka gipere.
JOS.21.13	To nyikway Aron jacway ri Were i wi migam, jomiyo Hebron, tindin madongo ma kapondo pa janek, gi kakwath mere, Libina gi kakwath mere, 
JOS.21.14	Yatir, gi kakwath mere, Esitemowa gi kakwath mere, 
JOS.21.15	Holon gi kakwath mere, Debir gi kakwath mere, 
JOS.21.16	Ayin gi kakwath mere, Yuda gi kakwath mere, Bethsemes gi kakwath mere, tindin madongo abuŋwen wok kwoŋ nonin ario me. 
JOS.21.17	Wok kwoŋ nono pa Benyamin, Gibeon gi kakwath mere, Geba gi kakwath mere, 
JOS.21.18	Anathoth gi kakwath mere, Almon gi kakwath mere, tindin madongo aŋwen. 
JOS.21.19	Tindin madongo apa nyikway Aron, jocway ri Were i wi migam, oyido nitie je tindin madongo apar g'adek gi kakwath pajo.
JOS.21.20	Paka ri nonin pa nyikway Kohath m'odoŋ ma jobedo jopeco pa Kohath mapa Jolevi, tindin madongo m'omiy jo owok kwoŋ nono mapa Isiraili. 
JOS.21.21	Omiyo Josekem, tindi madwoŋ ma kapondo ri janek, gi kakwath mere i piny matendere ma Isiraili, Gezer gi kakwath mere, 
JOS.21.22	Kibzayim kodi Bethhoron gi kakwath pajo, tindin madongo aŋwen. 
JOS.21.23	Aka wok kwoŋ nono pa Dan, jomiyo jo Eliteke kodi Gibethon gi kakwath pajo, 
JOS.21.24	Ayijalon kodi Gath Rimon, gi kakwath pajo tindin madongo aŋwen; 
JOS.21.25	wok kwoŋ adec ma nono pa Manase, Tanak kodi Gath Rimon, gi kakwath pajo tindin madongo ario. 
JOS.21.26	Tindin madongo m'odoŋ apa nonin pa nyikway Kohath oyido je nitie apar gi kakwath pajo.
JOS.21.27	Ri nyikway Gason, acel kwoŋ nonin pa Jolevi, omiy jo wok kwoŋ adec ma nono pa Manase, Golan i Basan gi kakwath mere, tindi madwoŋ ma kapondo ri janek, kodi Bes Tera gi kakwath mere, tindin ario madongo; 
JOS.21.28	Aka wok kwoŋ nono pa Isakar, Kison kodi Daberath gi kakwath pajo, 
JOS.21.29	Yarmuth kodi Enganim gi kakwath pajo tindin madongo aŋwen; 
JOS.21.30	aka wok kwoŋ nono pa Aser, Misal kodi Abidon gi kakwath pajo, 
JOS.21.31	Helkath kodi Rehob gi kakwath pajo tindin madongo aŋwen; 
JOS.21.32	aka wok kwoŋ nono pa Nafital, Kedes i Galili gi kakwath mere, tindi madwoŋ ma kapondo pa janek, Hamothdor kodi Kartan gi kakwath pajo, tindin madongo adek. 
JOS.21.33	Tindin madongo je apa nonin pa Jogason oyido je nitie tindin madongo apar g'adek gi kakwath pajo.
JOS.21.34	Aka ri Jolevi man m'odoŋ, nyikway Merari, omiy jo wok kwoŋ nono pa Zebulun, Yokineam kodi Karta gi kakwath pajo, 
JOS.21.35	Dimna kodi Nahalal kodi kakwath pajo, tindin madongo aŋwen; 
JOS.21.36	aka wok kwoŋ nono pa Ruben, Beza kodi Yahaz gi kakwath pajo; 
JOS.21.37	Kedemoth kodi Mefath kodi kakwath pajo, tindin madongo aŋwen; 
JOS.21.38	wok kwoŋ nono pa Gad, Ramoth i Giliad gi kakwath mere, tindi madwoŋ ma kapondo ri janek, Mehanayim gi kakwath mere, 
JOS.21.39	Hesibon kodi Yaza gi kakwath pajo, tindin aŋwen madongo je kanyacel. 
JOS.21.40	Paka ri tindin madongo je apa nyikway Merari, meno, apa nono pa Jolevi ma jodoŋ, meno m'omiy jo je kanyacel oyido obedo tindin madongo apar g'ario.
JOS.21.41	Tindin madongo je apa Jolevi i dier gim'obedo apa Joisiraili oyido jonitie je kanyacel tindin madongo piero aŋwen g'aboro gi kakwath pajo. 
JOS.21.42	Tindin madongo me kisi acel oyido nitie gi kakwath mere m'othoko; ameno apaka obedo gi tindin madongo me je.
JOS.21.43	Ama apaka Rwoth omiyo Isiraili lowo je ma go okwoŋere ni lamiyo kwarere; aka munyo jotieko loko apajo, to jobedo kenyo. 
JOS.21.44	To Rwoth miyo jo ywomirok i kisi thenge paka go oyido otieko kwoŋere ri kwarere pajo; ongoye kad'acel kwoŋ jokwor pajo m'onyalo cungo kwoŋ jo rupiri Rwoth oyido otieko miyo jokwor pajo je i cingi jo. 
JOS.21.45	Ongoye kad'acel kwoŋ cikirok maber ma Rwoth oyido timo gi ot pa Isiraili ma k'otimere; joje jotimere.
JOS.22.1	Gikenyo Yosuwa to lwoŋo jo Ruben, jo Gad, kodi adec ma nono pa Manase, 
JOS.22.2	to waco rijo ni, “Witieko kuro gimoro je ma Musa ŋeca pa Rwoth ooro win, aka witieko woran i gimoro je m'aoro win; 
JOS.22.3	fodi wikijwango wutmin win hongo kweth me je, tundo gunyo ni, to witieko bedo ma wigwokere ma timo gima Rwoth Were mewin mito. 
JOS.22.4	Aka onyo pama Rwoth Were mewin otieko miyo ywomirok ri wutmin win, paka ociko jo; riameno wire win wikadhi i wemin mewin i lowo ma gim'obedo mewin ŋar'iye, ma Musa ŋeca pa Rwoth omiyo win yuthenge ca ma Yordan. 
JOS.22.5	Gwokere win maber kuro or kodi cik ma Musa ŋeca pa Rwoth ooro, ma mito Rwoth Were mewin, ma timo gima go yenyo, ma kuro or pere, ma geno go, gi tiyo rigo g'adundin mewin je kodi cuny win je.” 
JOS.22.6	Ameno Yosuwa to miyo jo silwany to sewila jo, to jokadho i wemin pajo.
JOS.22.7	Onyo ri adec ma nono pa Manase, Musa oyido omiyo jo Basan ni wobedi apajo; to ri adec man ca, Yosuwa oyido omiyo jo adec macegin Joisiraili wadi gin ni wobedi apajo i lowo ma yupodho ceŋ ma Yordan. Aka munyo osewila jo i wemin pajo to miyo jo silwany, 
JOS.22.8	owaco rijo ni, “Gik win i wemin mewin gi ŋaŋo kweth, gi dhok kweth, gi feza, zahabu, ywel, nyweny, gi nangin kidhur; wipok gima winyaga pa jokwor mewin gi wutmin win.” 
JOS.22.9	Ameno jo Ruben kodi jo Gad gi adec ma nono pa Manase jogik peco, ka jopokere kwoŋ Joisiraili i Silo, manitie i piny ma Kanan, ma kidho i piny ma Giliad, piny pajo won m'oyido joloko apajo i or pa Rwoth luwo bongi Musa.
JOS.22.10	Munyo jobino iy'adec macegin gi Yordan, ma ŋare i lowo ma Yordan, jo Ruben, jo Gad kodi adec ma nono pa Manase jogeto kenyo migam i thengi Yordan, migam madwoŋ ma kiwacere. 
JOS.22.11	Joisiraili jowinjo to jowaco ni, “Neni, jo Ruben, jo Gad kodi adec ma nono pa Manase jogeto migam i nyim piny ma Kanan, iy'adec macegin kodi Yordan, yuthenge m'obedo apa Joisiraili.” 
JOS.22.12	Aka munyo Joisiraili jowinjo gino, kweth ma cokirok pa Joisiraili je jocokere i Silo, ma timo lweny kwoŋ jo.
JOS.22.13	Kenyo to Joisiraili jodhiro rijo Ruben, jo Gad kodi adec ma nono pa Manase, i piny ma Giliad, Finehas wod pa Eliazar m'obedo jacway ri Were i wi migam, 
JOS.22.14	gi rwodhe apar ma jokwaŋo go, acel wok kwoŋ kisi nono ma pecin ma Isiraili, kisi ŋat'acel kwoŋ jo wic peco i dier nonin ma Isiraili. 
JOS.22.15	Jotundo bongi jo Ruben, jo Gad kodi adec ma nono pa Manase, i piny ma Giliad, to jowaco rijo ni, 
JOS.22.16	 “Cokirok pa Rwoth gipi penjo ama, ‘Me tim manyaliŋliŋ marac aŋo ma witieko timo kwoŋ Were ma Isiraili ma konon wiwire woko kwoŋ luwo Rwoth, ka wigeto migam ri wiwegi konon ka wigwenyere kwoŋ Rwoth? 
JOS.22.17	Fodi reco ma Pewor k'oromo wan ma fodi kiri wakilonyo kwo mawan kwoŋe, m'omiyo thoyamo obino kwoŋ cokirok pa Rwoth, 
JOS.22.18	ma wiripo wire iye konon ma wikiluwo Rwoth? Aka ka wigwenyere kwoŋ Rwoth konon, nge lamako go gi cokirok pa Isiraili gipi dikin. 
JOS.22.19	To pama, ka lowo mewin koc, luw win i lowo pa Rwoth kama tabenakulo pa Rwoth cung'iye, aka witer ri wiwegi mic i dier wan; kende wikiri wigwenyere kwoŋ Rwoth, kosa wiloki wan jogwenyirok ka wigeto ri wiwegi migam makiweno migam pa Rwoth Were mawan. 
JOS.22.20	Acan wod pa Zera k'oturo yeyo i gigipiny m'oketh gicen ma lamo, to keme podho kwoŋ cokirok pa Isiraili gipi? Aka go k'otho kende ro reco pere.’ ”
JOS.22.21	Gikenyo to jo Ruben, jo Gad kodi adec ma nono pa Manase jowaco i radwok ri jotel ma pecin ma Isiraili, 
JOS.22.22	“Ŋata Jameni je, Were, Rwoth! Ŋata Jameni je, Were, Rwoth! Go oŋeyo; aka weyi Isiraili won woŋey! K'inen obedo i gwenyirok kosa i turo yeyo yuthenge pa Rwoth, ikir'ikoy wan konon 
JOS.22.23	ma geto ri wawegi migam ma wirok kwoŋ luwo Rwoth, kosa ka watimo ameno ma miyo mic awaŋa kosa mic ma kodhi kosa mic ma siem kwoŋe, weyi Rwoth won gipi woculi kwor. 
JOS.22.24	Aka ka k'obedo ameno, watieko timo gime wok kwoŋ lworo ni hongo ma yuwaŋe nyikway win jolapenjo nyikway wan ni, ‘Rwoth Were pa Isiraili nitie riwin gi kony aŋo? 
JOS.22.25	Kole Rwoth otieko loko Yordan kew ma poko wan kodi win, win nono pa Ruben kodi nono pa Gad; wingoye g'adec i Rwoth.’ Ameno nyikway win jonyalo miyo nyikway wan weyo lworo Rwoth. 
JOS.22.26	Riameno wawaco ni, ‘Mondo weyi win pama wageti migam, makiweno ma mic awaŋa, kosa ma cowirok, 
JOS.22.27	to ma bedo jakony i dier wan kodi win, kodi i dier luse m'obedi ka watieko ngoye, ni watim tic pa Rwoth i waŋ go gi mic mawan awaŋa, cowirok gi mic mawan ma siem; ka k'obedo ameno nyikway win jolawaco ri nyikway wan i hongo ma yuwaŋe ni, 
JOS.22.28	“Wingoye g'adec i Rwoth.” ’ Aka waparo ni, ka inyalo waco riwan gime, kosa ri nyikway wan i hongo ma yuwaŋe, waripo waco ni, ‘Neni, nyawoti migam pa Rwoth, ma kwarere mawan jotimo, makiweno ri mic awaŋa, kosa cowirok, to ma bedo jakony i dier wan kodi win.’ 
JOS.22.29	Wobedi bor gi wan ni waripo gwenyirok kwoŋ Rwoth, to wawire i ndelo ma konon kwoŋ luwo Rwoth gi geto migam ri mic awaŋa, mic ma kodhi, kosa cowirok, ma k'obedo migam pa Rwoth Were mawan ma cungo ruwaŋ tabenakulo pere!”
JOS.22.30	Munyo jacway ri Were i wi migam Finehas kodi jotel ma kacokirok, wic pecin ma Isiraili m'oyido jonitie gi go, jowinjo wac ma nyikway Ruben, nyikway Gad kodi nyikway Manase joluwo, osiemo jo swa. 
JOS.22.31	Aka Finehas wod pa Eliazar jacway ri Were i wi migam owaco ri nyikway Ruben, nyikway Gad kodi nyikway Manase ni, “Konon waŋeyo ni Rwoth nitie i dier wan, rupiri fodi wikitimo tim ma buyeyo me kwoŋ Rwoth; pama onyo itieko botho Joisiraili wok i cingi Rwoth.”
JOS.22.32	Kenyo to Finehas wod pa Eliazar jacway ri Were i wi migam, kodi jotel, jogik bongi nyikway Ruben, kodi nyikway Gad i piny ma Giliad kidho i piny ma Kanan, bongi Joisiraili to jodwoko rijo wac. 
JOS.22.33	Aka radwok no osiemo Joisiraili; to Joisiraili jofoyo Were to jobedo ma jok'oluwo kendo ma timo lweny kwoŋ jo, ma reyo piny kama nyikway Ruben kodi nyikway Gad oyido jobed'iye. 
JOS.22.34	Nyikway Ruben kodi nyikway Gad jolwoŋo migam ni Jakony; kole jowaco ni, “Obedo jakony i dier wan ni Rwoth obedo Were.”
JOS.23.1	Rumacen ma hongo malac, munyo Rwoth otieko miyo ywomirok ri Joisiraili kwoŋ jokwor je m'othoko jo, aka Yosuwa oyido oti aka oro pere ojware, 
JOS.23.2	Yosuwa ocoko Joisiraili je kanyacel, jotel kodi jodongo pajo, jothum banja kodi jotel, to waco rijo ni, “Pama onyo ati aka oro paran ojware; 
JOS.23.3	aka witieko neno gimoro je ma Rwoth Were mewin otieko timo ri nonin me je kwoŋbedo win, kole obedo Rwoth Were mewin m'otieko lweny riwin. 
JOS.23.4	Atieko miyo win paka gir'alunja mewin ri nonin mewin, nonin no ma jodoŋ, kanyacel gi nonin je m'atieko ŋado woko, wok Yordan tundo i Nam Madwoŋ yupodho ceŋ. 
JOS.23.5	Rwoth Were mewin bino dwoko jo cen ruwaŋ win, to gweyo jo woko i waŋ win; to wiloko lowo pajo mewin, paka Rwoth Were mewin ociko win. 
JOS.23.6	Riameno bedi win ma wiridhere swa ma kuro kodi timo gimoro je m'ondiki i kitawo ma cik pa Musa, ma wikiwire kwoŋe yuracuc kosa racam, 
JOS.23.7	ŋey wikiri wiruwere gi nonin me ma jodoŋ ka i dier win, kosa wituci nyingi werin pajo, kosa wikwoŋere gi jo, kosa witiy rijo, kosa wikule piny rijo, 
JOS.23.8	to cwire win kwoŋ Rwoth Were mewin matek, paka witieko timo tundo konon. 
JOS.23.9	Kole Rwoth otieko gweyo woko ruwaŋ win nonin madongo kodi matek; paka riwin, ongoye dhano m'onyalo ciro cungo i nyim win tundo konon. 
JOS.23.10	Ŋat'acel kwoŋ win kethere lweny gi ji gana, rupiri obedo Rwoth Were mewin ma lwenyo riwin, paka ociko win. 
JOS.23.11	Riameno, gwokere win swa, ma mito Rwoth Were mewin. 
JOS.23.12	Kole ka winowire aŋey, to wiriwere gi jom'oboth pa nonin me ma jodoŋ ka i dier win, to winywomere gi jo, ŋey winywom mon pajo to jonywomere gi win, 
JOS.23.13	ŋey win adieri ni Rwoth Were mewin k'omedere gweyo nonin me ruwaŋ win; to jolabedo bwo kodi mitego riwin, dende i thenge mewin, kodi kudhin i waŋ win, cuka winosika gi lowo maber me ma Rwoth Were mewin otieko miyo win.”
JOS.23.14	“Onyo pama acegin kidho i royo ma piny gipi, aka wiŋeyo iy'adundin mewin gi cuny win, wijoje, ni ongoye gima k'otimere kwoŋ gigipiny mabeyo je ma Rwoth Were mewin ociko ma mako win; gimoro je otieko timere riwin, ongoye kad'acel ma k'otimere. 
JOS.23.15	To paka gigipiny je mabeyo ma Rwoth Were mewin ociko ma mako win otieko tundo i kare riwin, onyo Rwoth lakelo kwoŋ win gigipiny mareco je, cuka otiek reyo win woko i lowo maber me ma Rwoth Were mewin otieko miyo win. 
JOS.23.16	Ka winobenga to wituro cikirok pa Rwoth Were mewin, ma go ooro win, to wikadho to witiyo ri werin man to wikule piny rijo, nyaka nge pa Rwoth laliel kwoŋ win, to wisika piyo piyo i lowo maber ma go otieko miyo win.”
JOS.24.1	Gikenyo Yosuwa ocoko nonin pa Isiraili je kanyacel i Sekem, to lwoŋo jodongo, jotel, jothum banja, kodi jotel pa Joisiraili; to jobino ruwaŋ Were. 
JOS.24.2	Yosuwa owaco ri ji no je ni, Rwoth Were pa Isiraili waco ama: “Cango con kwarere mewin Tera kodi wote Abraham kodi Tahor jobedo kalo Yufrete to jotiyo ri werin man. 
JOS.24.3	Kenyo akwanyo bawin Abraham wok kalo malawa aka atelo go i lowo ma Kanan parom, t'aloko nyikwaye mathoth. Amiyo go Isaka; 
JOS.24.4	t'amiyo Isaka Yakobo kodi Esau. Amiyo Esau piny matendere ma Edom wobedi apere, to Yakobo gi nyithindho pere to jokadho yupiny Misir. 
JOS.24.5	Rumacen adhiro Musa kodi Aron aka afuta Misir gi gir'aura m'atimo i dier jo, aka rumacen t'awodho win woko. 
JOS.24.6	Kenyo awodho woko kwarere mewin wok Misir, to wibino i nam; to Jomisir joriemo kwarere mewin gi cawilin kodi cwo ma jogweyo punde i Malawa M'obokere. 
JOS.24.7	Munyo joywak ri Rwoth, to go ketho mudho i dier win kodi Jomisir, omiyo nam oriewere kwoŋ jo to umo jo; aka waŋ win oneno gim'atimo ri Misir, aka wibedo i thim ma hongo malac. 
JOS.24.8	Nyaka t'akelo win i lowo pa Joamor, m'oyido jobedo yuthenge ca ma Yordan; jolwenyo gi win, t'aketho jo cingi win, to wiloko lowo pajo mewin, t'areyo jo woko ruwaŋ win. 
JOS.24.9	Kenyo Balak wod pa Zipor kere ma Mowab, ay kidho lweny kodi Joisiraili. Balak odhiro mikwenda to lwoŋo Balam wod pa Bewor ni wolam win, 
JOS.24.10	t'akinyalo winjo Balam; riameno go omiyo win silwany, ameno abotho win i cingi go. 
JOS.24.11	Munyo wipor loka Yordan to witundo Yeriko, to cwo ma Yeriko jolwenyo gi win, kodi Joamor bende, Joperiz, Jokanan, Johiti, Jogagas, Johivi kodi Joyebus; aketho jo i cingi win. 
JOS.24.12	Adhiro amurie ruwaŋ win m'oriemo jo woko ruwaŋ win, kerin ario apa Joamor; k'obedo g'abor kosa g'asere. 
JOS.24.13	Amiyo win lowo ma wikicwer'iye kwok, kodi tindin ma wikigeto, aka wibedo kenyo i iye, wicamo olemo ma ndelo vini kodi ndelo oliv ma wikipidho.”
JOS.24.14	“Onyo riameno wor win Rwoth, aka witiy rigo iy'adieri kodi genirok; wikethi gicen werin ma kwarere mewin jotiyo rijo yombo Malawa kodi i Misir, aka witiy ri Rwoth. 
JOS.24.15	Onyo ka wikiyere tic ri Rwoth, yer win konon ŋata wilatiyo rigo, kosa werin ma kwarere mewin jotiyo rijo yur'adec ma yombo Malawa kosa werin pa Joamor, ma wibedo i lowo pajo; to paka ri peco paran kodi an, walatiyo ri Rwoth.”
JOS.24.16	Kenyo to ji jodwoko ni, “Wobedi bor gi wan ni waripo jwango Rwoth to watiyo ri werin man; 
JOS.24.17	kole obedo Rwoth Were mawan m'owodho wan kodi kwarere mawan woko i piny ma Misir, i ot ma twec, kodi go m'otimo ranyuth madongo no i waŋ wan. Go okwonga wan malo i royo je ma waluwo, kodi i dier ji je ma waluwo i dier jo; 
JOS.24.18	to Rwoth gweyo woko ruwaŋ wan ji je, Joamor m'oyido jobedo i lowo. Riameno wabende walatic ri Rwoth, kole go obedo Were mawan.”
JOS.24.19	To Yosuwa waco ri ji ni, “Wikinyal tiyo ri Rwoth, rupiri go obedo Were maleŋ. Go obedo Were ma janyeko; go k'ocwaki kibenga mewin kosa reco mewin. 
JOS.24.20	Ka winojwangi Rwoth to witiyo ri werin makicar, kenyo go lawire to miyo win litho, to neko woko win munyo otieko timo riwin bero.” 
JOS.24.21	Aka ji jowaco ri Yosuwa ni, “Be, walatic ri Rwoth!” 
JOS.24.22	Kenyo to Yosuwa waco ri ji ni, “Wiwegi wibedo jokony kwoŋ wiwegi ni witieko yero Rwoth, tiyo rigo.” To jodwoko ni, “Wabedo jokony.” 
JOS.24.23	Yosuwa to waco rijo ni, “Onyo kethi win gicen werin makicar ma jonitie i dier win, aka miy win adundin mewin ri Rwoth Were pa Isiraili.” 
JOS.24.24	Ji jowaco ri Yosuwa ni, “Walatic ri Rwoth Were mawan, aka walawinjo dwondi go.” 
JOS.24.25	Ameno to Yosuwa timo cikirok gi jono ndelo no, oketho cik to wodho or rijo i Sekem. 
JOS.24.26	Yosuwa ondiko wac me je i kitawo ma cik pa Were, to kwanyo tele madwoŋ swa, to jengo kenyo i tiendi olwa i kamaleŋ pa Rwoth. 
JOS.24.27	To Yosuwa waco ri ji je ni, “Neni win, tele me labedo jakony kwoŋ wan, kole otieko winjo wac pa Rwoth je ma go oluwo gi wan, riameno go bino bedo jakony kwoŋ win, ka winotim gikomo ri Were mewin.” 
JOS.24.28	Gikenyo Yosuwa oay malo to sewila ji, aka kisi ŋat'acel odok iy'alunja pere.
JOS.24.29	Munyo gigipiny me otieko timere, Yosuwa wod pa Nun ŋeca pa Rwoth, otho, munyo jaoro miya acel g'apar. 
JOS.24.30	Joyiko go iy'alunja pere won i Timinath Sera, manitie i piny matendere ma Efrayim, yumalo ma Got Gas.
JOS.24.31	Isiraili otiyo ri Rwoth i hongo pa Yosuwa je, kodi i hongo je pa jotel ma jopen bedo ri Yosuwa m'oyido jotieko ŋeyo tic je ma Rwoth otimo ri Isiraili.
JOS.24.32	Cokin pa Yozefu, m'oyido Joisiraili jokelo wok Misir, oyiki i Sekem, i kigoda lowo ma Yakobo oyido onyewo gi nyithindho pa Hamor, ba Sekem, a welo ma siringi miya acel; olokere gir'alunja pa nyikway Yozefu.
JOS.24.33	Eliazar wod pa Aron otho; t'iyiko go i Gibeya, tindi pa wode Finehas, m'oyido omiy go i piny matendere ma Efrayim.
JDG.1.1	Rumacen ma tho pa Yosuwa, Joisiraili jopenjo Rwoth ni, “Ŋa ma latelo kadho lweny riwan gi Jokanan?”
JDG.1.2	Rwoth odwoko ni, “Yuda ama latelo kadho. Neni atieko miyo lowo i cingi go.”
JDG.1.3	Yuda owaco ri omin go Simeo ni, “Kadhi malo kodan iy'adec paran, aka weyi walweny gi Jokanan; an bende alakadho kodin iy'adec perin.” Ameno Simeo okadho gi Yuda. 
JDG.1.4	Yuda okadho malo aka Rwoth omiyo Jokanan kodi Joperiz i cingi jo; to joneko ji 10,000 kwoŋ jo i Bezek. 
JDG.1.5	Jonwaŋo Adonibezek i Bezek, jolwenyo gi go, aka jokengila Jokanan kodi Joperiz. 
JDG.1.6	Adonibezek oringo, to joriemo go aka jomako go to jothumo lwet cinge ma thwon kodi lwet tiende ma thwon. 
JDG.1.7	Adonibezek owaco ni, “Kerin piero abirio gi lwet cingi jo ma thwon kodi lwet tiendi jo ma thwon m'othumi woko oyido jodimo ŋinjeŋinje i tiendi meza paran. Paka atieko timo, ameno Were otieko culan.” Jokelo go i Yerusalem to tho kenyo.
JDG.1.8	Ji ma Yuda jolwenyo gi Yerusalem aka jomako. Joneko ji mere g'abor to jocwinyo gi mac. 
JDG.1.9	Rumacen ji ma Yuda jokadho piny lweny gi Jokanan m'oyido jobedo i piny matendere, i yupiny, kodi i milelo. 
JDG.1.10	Yuda omonjo Jokanan m'oyido jobedo i Hebron (nyingi Hebron con mere oyido obedo Kiriath Arba) aka jokengila Sesay, Ahiman kodi Talmay.
JDG.1.11	Yuda owok kenyo to monjo ji m'oyido jobedo i Debir, nyingi Debir con mere oyido ilwoŋo ni Kiriath Sefer. 
JDG.1.12	Kaleb owaco ni, “Ŋat'omonji Kiriath Sefer to mako, alamiyo Akisa, nyaran paka dhako pere.” 
JDG.1.13	Othiniel wod pa Kenaz, aka omin Kaleb mathin, omako Debir Sefer, to Kaleb miyo Othiniel nyare Akisa paka dhako. 
JDG.1.14	Munyo Akisa obino bongi Othiniel, okwayo ni go wokway bamere lowo. Munyo Akisa loro wok i wi punde, Kaleb openjo go ni, “Kwac perin aŋo?” 
JDG.1.15	Akisa odwoko ni, “Miyan silwany; kole itieko miyan lowo ma yupiny, miyan bende waŋ pi. Kaleb omiyo go waŋ pi ma malo kodi ma piny.”
JDG.1.16	Nyikway Kena, or Musa, jokadho malo wok i tindi madwoŋ ma yen thith kanyacel gi nyikway Yuda i thim ma Yuda, manitie i yupiny cegin gi Aradi, aka jobedo i dier jono. 
JDG.1.17	Yuda okadho gi omin go Simeo, aka kanyacel jokengila Jokanan m'oyido jobedo i Zefath, joreyo woko kicutho to jolwoŋo ni Horima. 
JDG.1.18	Yuda omako Gaza gi adec mere je, Asikelon gi adec mere je, Ekiron gi adec mere je. 
JDG.1.19	Rwoth oyido nitie gi Yuda, go omako piny matendere, to k'onyalo riemo woko ji m'oyido jobedo i milelo kwoŋbedo oyido jonitie gi cawilin ma nyweny. 
JDG.1.20	Omiy Kaleb Hebron paka Musa oyido owaco, aka Kaleb oriemo woko kenyo wot Aneki adek. 
JDG.1.21	Nyikway Benyamin jok'oriemo woko Joyebus m'oyido jobedo i Yerusalem; to Joyebus jobedo kanyacel gi nyikway Benyamin i Yerusalem tundo konon me.
JDG.1.22	Nyikway Yozefu bende jomonjo Bethel; aka Rwoth oyido nitie gi jo. 
JDG.1.23	Jooro jopendo i Bethel. (Nyingi Bethel con mere oyido obedo Luz) 
JDG.1.24	Munyo joneno jacwo moro wok i tindi madwoŋ, jowaco rigo ni, “Mondo nyuthi wan kadonjo i tindi madwoŋ, aka walanyuthin wor.” 
JDG.1.25	Jacwo no onyutho jo kadonjo i tindi madwoŋ, joreyo woko tindi madwoŋ g'abor, to joweyo jacwo no kodi peco pere kadho. 
JDG.1.26	Jacwo no okadho i lowo pa Johiti, ogeto tindi madwoŋ kenyo to cwoko nyinge ni Luza, paka fodi ilwoŋo kiri konon.
JDG.1.27	Manase k'oriemo woko ji m'oyido jobedo i Bethsan gi calin mere, Tanak gi calin mere, Dor gi calin mere, Ibilim gi calin mere, Megido gi calin mere, to Jokanan jomedo bedo i lowo no. 
JDG.1.28	To munyo Joisiraili jolokere matek, jomiyo jo timo tic arom, ma jok'oriemo jo woko kicutho.
JDG.1.29	Efrayim bende k'oriemo woko Jokanan m'oyido jobedo i Gezer, to Jokanan jomedere bedo i dier jo i Gezer.
JDG.1.30	Zebulun k'oriemo woko ji m'oyido jobedo i Kitron, kosa ji m'oyido jobedo i Nahalal, to Jokanan jobedo i dier jo, aka jotimo tic arom.
JDG.1.31	Aser k'oriemo woko ji m'oyido jobedo i Ako, Sidon, Alab, Akizib, Helba, Afik, kodi Rehob. 
JDG.1.32	To jo Asera jobedo i dier Jokanan, ji m'oyido jobedo i lowo no, kole jok'oriemo woko jo.
JDG.1.33	Nafital k'oriemo woko ji m'oyido jobedo i Bethsemes kodi i Beth Anath, to jobedo i dier Jokanan m'oyido jobedo i lowo no. Kwanyo woko ji ma Bethsemes kodi ji ma Beth Anath jotimo rijo tic arom.
JDG.1.34	Joamor jomiyo nyikway Dan diyirok wi got; kole jok'oyeyo jo loro piny i milelo. 
JDG.1.35	Joamor jomedere bedo wi got Heres, i Ayijalon, kodi i Salibim. Kucel nyikway Yozefu joloyo jo gi meni aka jomiyo jo tic arom. 
JDG.1.36	Kew pa Joamor wok kama Akirabim idho malo, wok i Sela kadho malo.
JDG.2.1	Malaika pa Rwoth owok malo i Gilgal to kadho i Bokim, aka owaco ni, “Awodho win wok i Misir, aka atieko kelo win i lowo m'aciko kwarkwar win; k'awaco ni, ‘Akibino turo cikirok paran gi win. 
JDG.2.2	Wikiripi timo cikirok gi ji ma jobedo i lowo me, tur win piny migame pajo.’ To wikiwinji dwondan. Me witimo aŋo? 
JDG.2.3	Ameno awaco ni, akilariemo woko jo ruwaŋ win; to jolabedo riwin jokwor, aka werin pajo labedo bwo riwin.” 
JDG.2.4	Munyo malaika pa Rwoth otieko luwo wac me ri Joisiraili, ji jotiŋo dwondi gin malo to joywak. 
JDG.2.5	Riameno kabedo no olwoŋi ni Bokim,
JDG.2.6	Munyo Yosuwa otieko kisewila ji, Joisiraili je jokadho bedo i lim pajo wegi, lunjo lowo. 
JDG.2.7	Ji jotiyo ri Rwoth i hongo pa Yosuwa je, kodi i hongo pa jodongo je ma jolunjo Yosuwa, m'oyido joneno tic madongo je ma Rwoth otimo ri Isiraili. 
JDG.2.8	Yosuwa wod pa Nun, ŋeca pa Rwoth, otho munyo jaoro 110. 
JDG.2.9	Oyiki Yosuwa i lim pere i Timinath Heres i piny matendere Efrayim yumalo ma Got Gas. 
JDG.2.10	Luse ji no je jotho, to luse man luwo jo, m'oyido jokuya Rwoth, kosa tic madongo ma Rwoth otimo ri Isiraili.
JDG.2.11	Joisiraili jotimo reco ruwaŋ Rwoth to jolamo Bal. 
JDG.2.12	Jojwango Rwoth Were pa kwarkwar jo m'owodho jo wok i lowo ma Misir, to joluwo werin man, werin pa nonin m'othoko jo, jolamo jo, aka jokwinyo nge pa Rwoth. 
JDG.2.13	Jojwango Rwoth, aka jolamo Bal kodi Asitate. 
JDG.2.14	Ameno nge pa Rwoth oliel kwoŋ Isiraili to miyo jo i cingi jokinyaga ma jonyaga jo, aka otana jo i cingi jokwor pajo thoko jo, ŋey jok'onyalo cungo ruwaŋ jokwor pajo. 
JDG.2.15	Kisi ka jokadho i lweny, cingi Rwoth okelo rijo raco, paka Rwoth opiro jo, kodi paka Rwoth ociko jo; aka jobedo i litho madwoŋ swa.
JDG.2.16	Rwoth otiŋo malo jothum banja ma jogonyo jo wok i cingi jokinyaga jo. 
JDG.2.17	Kucel jok'owinjo jothum banja pajo; kole jowanya werin man to jokule piny rijo. Jowiro piyo wok i yo ma kwarkwar jo jowoth'iye, ka jokuro or pa Rwoth; to jok'oluwo yo pajo. 
JDG.2.18	Kisi ka Rwoth otiŋo malo jothum banja ri Joisiraili, Rwoth obedo gi jathum banja, aka obotho jo wok i cingi jokwor pajo i hongo pa jathum banja je. Kole Rwoth omako wor gi ywak pajo ro jono ma jocando jo kodi jono ma jodiyo jo. 
JDG.2.19	To kisi ka jathum banja otho, jowire gik i tim pajo macon loyo kiri kwarere pajo, luwo werin man, tiyo rijo kodi kulok piny rijo. Jok'oweyo tim kodi yo pajo ma wictek. 
JDG.2.20	Keme pa Rwoth oliel kwoŋ Isiraili aka go owaco ni, “Kwoŋbedo nono me joturo cikirok paran m'amiyo kwarere pajo or kwoŋe, aka jok'owinjo dwondan; 
JDG.2.21	an bende akibino riemo woko ruwaŋ jo nonin ma Yosuwa oweyo munyo go otho. 
JDG.2.22	Ŋey cungo kwoŋ jo anyal ŋeyo ka Isiraili lakuro yo pa Rwoth kodi woth'iye, paka kwarere pajo jotimo, kosa be.” 
JDG.2.23	Ameno Rwoth oweyo nonin no, ma k'oriemo jo piyo, kosa k'oketho jo i cingi Yosuwa.
JDG.3.1	Onyo me nonin ma Rwoth oweyo ma temo jono je i Isiraili m'oyido fodi jok'oluwo i lweny moro je i Kanan. 
JDG.3.2	Rwoth otimo gime ŋey wofonji luse i Isiraili m'oyido fodi jokuya lweny ŋeyo. 
JDG.3.3	Jodhum abic pa Jofilistia, Jokanan je, Josidon, Johivi m'oyido jobedo i got Lebanon, wok i got Bal Hamon tundo kiri i Lebohamath. 
JDG.3.4	Nonin me oyido owey jo ma temo Isiraili, ŋeyo k'oyido jowinji or pa Rwoth, paka go omiyo kwarere pajo or luwo bongi Musa. 
JDG.3.5	Joisiraili jobedo i dier Jokanan, Johiti, Joamor, Joperiz, Johivi, kodi Joyebus. 
JDG.3.6	Jonywomo nyir pajo pak mon, to jomiyo nyir pajo ri wot jo i nywomirok, aka jolamo werin pajo.
JDG.3.7	Joisiraili jotimo reco ruwaŋ Rwoth, wiy jo owil gi Rwoth Were pajo, to jotiyo ri werin bal kodi Asera. 
JDG.3.8	Nge pa Rwoth oliel kwoŋ Joisiraili, aka otana jo i cingi Kere Kusan Risathayim ma Mesopotamia, to Joisiraili jotiyo rigo ma oro aboro. 
JDG.3.9	To munyo Joisiraili joywak ri Rwoth, Rwoth otiŋo malo jagony ri Isiraili, m'ogonyo jo, Othiniel wod pa Kenaz, aka omin Kaleb mathin. 
JDG.3.10	Cuny pa Rwoth obino kwoŋ Othiniel, aka obedo jathum banja ri Joisiraili. Go otelo jo i lweny, aka Rwoth omiyo Kusan Risathayim kere ma Mesopotamia i cingi go, to Othiniel kengila go. 
JDG.3.11	Piny okwe ma oro piero aŋwen, aka Othiniel wod pa Kenaz otho.
JDG.3.12	Joisiraili jotimo reco kendo ruwaŋ Rwoth, aka Rwoth omiyo Egilon kere ma Mowab meni monjo Joisiraili, kwoŋbedo oyido jotimo reco ruwaŋ Rwoth. 
JDG.3.13	Egilon oriwere gi Joamon kodi Joamalek, aka jokengila Joisiraili, to jomako tindi madwoŋ ma yen thith. 
JDG.3.14	Joisiraili jotiyo ri Egilon kere ma Mowab ma oro apar g'aboro.
JDG.3.15	Joisiraili joywak ri Rwoth, aka Rwoth otiŋo malo rijo jagony, Ehud wod pa Gera, janono pa Benyamin, ma jaracam. Joisiraili jooro go tero ri Egilon mic. 
JDG.3.16	Ehud otimo abor ma ja lewe ario ma boro mere romo tiendi jo acel g'adec, to tweyo i eme maracam i pendi law pere. 
JDG.3.17	Ehud okelo mic ri Egilon kere a Mowab. Egilon oyido obedo jacwo ma cwe swa. 
JDG.3.18	Munyo Ehud otieko miyo Egilon mic, go osewila ji ma jotiŋo mic no. 
JDG.3.19	To Ehud won owire gi cal ma telin cegin gi Gilgal, aka owaco ni, “Anitie gi mikwenda manyaliŋliŋ rin kere.” Kere owaco ri ŋecin pere ni, “Liŋ win!” Joje jowok ruwaŋe.
JDG.3.20	Ehud ocore bongi Egilon m'oyido obedo kakende i kisika m'okwe malo, aka owaco ni, “Anitie gi mikwenda wok bongi Were rin.” Egilon oay malo wok i kom pere ma dhum. 
JDG.3.21	Ehud otelo cinge maracam to kwanyo abor wok i eme maracam, to cwowo gine iy Egilon, 
JDG.3.22	abor odonjo gikululu, to bor umo lewe, Ehud k'ofudho woko abor wok i iye; aka iye onyule woko. 
JDG.3.23	Ehud owok i kisika to cego thigin yuŋeye. 
JDG.3.24	Rumacen munyo Ehud otieko kadho, ŋecin pa Egilon jobino to jonwaŋo thigin ocegi aka joparo nike go oyido konyere. 
JDG.3.25	Jokuro cuka jolimo wickwot. Munyo joneno nike go kiyaw thigo ma kisika, jokwanyo rayaw to joyawo, aka neni rwoth pajo oyido oriere piny i lowo m'otho.
JDG.3.26	Ehud okwale munyo jogalo, aka oluwo gi cal ma telin to kadho i Seyira. 
JDG.3.27	Munyo Ehud otundo, okudho tundi wod rombo i piny matendere ma Efrayim; Joisiraili joluwo go piny wok i got munyo go telo jo. 
JDG.3.28	Ehud owaco rijo ni, “Luwan win, kole Rwoth omiyo jokwor mewin Jomowab i cingi win.” Ameno joluwo go piny, jomako ger ma Yordan ma Jomowab joŋado gine, to jok'oyeyo dhano ŋado. 
JDG.3.29	I hongo no joneko cegin Jomowab 10,000 ma jotek, ma jorwadhere, m'ongoye m'okwale. 
JDG.3.30	I ndelo Mowab ogik i cingi Joisiraili, aka piny okwe ma oro piero aboro.
JDG.3.31	Rumacen ma Ehud, obino Samigar wod pa Anath, m'oneko Jofilistia gi kwer megikwe; to go bende botho Joisiraili.
JDG.4.1	Joisiraili kendo jotimo reco ruwaŋ Rwoth munyo Ehud otieko tho. 
JDG.4.2	Rwoth otana jo i cingi Yakin kere ma Kanan, m'oyido dhumo i Hazor, aka jamituka jolweny pere oyido obedo Sisera m'oyido bedo i Haroseth Hagoyim. 
JDG.4.3	Joisiraili joywak ri Rwoth, kole Yakin oyido nitie gi cawilin ma nyweny 900 aka odiyo Joisiraili ma oro piero ario.
JDG.4.4	I hongo no Debora, cipa Lapidoth, aka jatuci wac Were madhako oyido jathum banja pa Joisiraili. 
JDG.4.5	Debora oyido bedo i tiendi yath thith, i dier Rama kodi Bethel i piny matendere ma Efrayim; aka Joisiraili oyido jokadho malo bongi go thumo rijo banja. 
JDG.4.6	Debora ooro wolwoŋi Barak wod pa Abinowam wok i Kedes Nafital, aka owaco rigo ni, “Rwoth, Were pa Isiraili miyin or, kadhi yu Got Tabor, gi cwo 10,000 wok i nono pa Nafital kodi nono pa Zebulun. 
JDG.4.7	Alacoro bongin, i milelo ma Kison, Sisera jamituka pa jolweny pa Yabin, gi cawilin pere kodi jolweny pere, aka alamiyo go i cingin.”
JDG.4.8	Barak odwoko Debora ni, “K'ilakadho kodan, alakadho, to k'ikilakadho kodan, akilakadho.”
JDG.4.9	Debora owaco ri Barak ni, “Alakadho kodin adieri, kareno royo m'ikadh'iye kilakelo rin dwoŋ, kole Rwoth lakitana Sisera i cingi dhako.” Kenyo Debora oay to jokadho gi Barak i Kedes. 
JDG.4.10	Barak olwoŋo nono pa Nafital kodi nono pa Zebulun, to cwo 10,000 joluwo go. Debora okadho malo gi go.
JDG.4.11	Onyo Heber Jakena oyido opok go kwoŋ nyikway Hobab or Musa, aka go oyido okecere bor gi Jokena to geto wema pere i yath madwoŋ i Zananim, manitie cegin gi Kedes.
JDG.4.12	Onyo owaci ri Sisera nike Barak wod pa Abinowam oyido okadho i Got Tabor. 
JDG.4.13	Sisera ocoko cawilin pere ma nyweny 900 kodi ji je m'oyido jonitie gi go i Haroseth Hagoyim to jokadho i malawa Kison.
JDG.4.14	Debora owaco ri Barak ni, “Ay, konon me Rwoth miyo Sisera i cingin. Rwoth adieri telo yuwiyin.” Ameno Barak oloro piny wok wi Got Tabor, gi cwo 10,000 ma joluwo go. 
JDG.4.15	Rwoth obolo Sisera gi cawilin pere je kodi jolweny pere i nywowirok ruwaŋ Barak; aka Sisera oloro wok i cawila pere to ringo atiendi. 
JDG.4.16	Barak oriemo cawilin kodi jolweny tundo kiri Haroseth Hagoyim. Jolweny je pa Sisera oneki jo g'abor m'ongoye jacwo m'obothi.
JDG.4.17	Sisera oringo atiendi kiri i wema pa Yael cipa Heber Jakena; kole siem oyido nitie i dier Kere Yabin ma Hazor kodi Heber Jakena. 
JDG.4.18	Yael owok romo gi Sisera, aka owaco ri Sisera ni, “Wire githenge, wire githenge bongan, rwoth paran, Ikir'ilwor.” Sisera owire to donjo i wema, aka oumo go gi kutu. 
JDG.4.19	Sisera owaco ri Yael ni, “Mondo miye pi nyaka mathin amadhi, riyo nekan.” Yael oyawo cupa cak to miyo go madho, to umo go. 
JDG.4.20	Sisera kendo owaco ri Yael ni, “Cungi i dhiot ma wema, aka ka jacwo moro obino to penjin ni, ‘Nitie dhano kenyo?’ Idwoki ni, ‘Ongoye.’”
JDG.4.21	To Yael cipa Heber okwanyo luth ma wema kodi nyundu i cinge, aka oliwere to goyo i wic Sisera matek i lowo. Kole Sisera oyido ool swa ma nindo okwalo piyo. Ameno to go tho. 
JDG.4.22	Barak obino munyo riemo Sisera, aka Yael owok romo gi go, to waco ni, “Biye, alanyuthin jacwo m'irango.” Munyo Barak obino bonge, neni Sisera oyido oriere piny i lowo m'otho gi luth ma wema i wic mere.
JDG.4.23	I ndelo no Rwoth okengila Yabin kere ma Kanan ruwaŋ Joisiraili. 
JDG.4.24	Cingi Joisiraili olokere matek swa kwoŋ kere Yabin ma Kanan cuka joreyo woko go.
JDG.5.1	Debora kodi Barak jowero i ndelo no ka jowaco:
JDG.5.2	K'ogony jotel i Isiraili,
JDG.5.2	ji wegi jomiyere
JDG.5.2	pako Rwoth.
JDG.5.3	Winji win, awi kerin, ciki ithi win, awi jodhum,
JDG.5.3	An, alawero ri Rwoth,
JDG.5.3	alawero pak ri Rwoth Were pa Isiraili.
JDG.5.4	Awi Rwoth, munyo iwok i Edom,
JDG.5.4	munyo iŋanjo wok i thim ma Edom,
JDG.5.4	piny oyengere,
JDG.5.4	polo kodi pondeponde jocwero pi.
JDG.5.5	got Sinai me wok ruwaŋ Rwoth, Were pa Isiraili.
JDG.5.6	I ndir pa Samigar, wod pa Anath,
JDG.5.6	i ndir pa Yael, royin jocegere,
JDG.5.6	aka jowoth jotho i royo m'oban.
JDG.5.7	Ji ma calin jorumo i Isiraili,
JDG.5.7	jorumo, cuka an, Debora,
JDG.5.7	ay paka min jo i Isiraili.
JDG.5.8	Munyo oyer werin manyen,
JDG.5.8	to lweny obedo i waŋkace,
JDG.5.8	onen kwot kodi abor,
JDG.5.8	i dier gana piero aŋwen i Isiraili?
JDG.5.9	Anitie gi cunyan ri jomituka ma Isiraili,
JDG.5.9	ma jomiyere i dier ji,
JDG.5.9	pako Rwoth.
JDG.5.10	Luw win kwoŋe, win ma wigweyo punde madhako ma lando,
JDG.5.10	win ma wibedo i law aka wiwotho i royo.
JDG.5.11	Wok i lokoro pa joma jopoko gim'onyaga i ka twomo pi,
JDG.5.11	kenyo joluwo kwoŋ tim pa Rwoth m'otire,
JDG.5.11	tim m'otire pa ji pere ma jobedo i calin i Isiraili.
JDG.5.11	Kenyo ji pa Rwoth jokadho piny i waŋkace.
JDG.5.12	Ay, ay Debora,
JDG.5.12	ay, ay, ituci wer,
JDG.5.12	Ay, ay, Barak,
JDG.5.12	itel jojiera perin, awi wod pa Abinowam.
JDG.5.13	Kenyo go omiyo go m'odoŋ thumo jotel pa ji
JDG.5.13	Rwoth omiyan dhumo jomeni.
JDG.5.14	Wok i Efrayim, fuc pajo i Amalek,
JDG.5.14	rumacen perin, Benyamin, i dier ji perin,
JDG.5.14	wok i Makir jomituka joŋanjo piny,
JDG.5.14	wok i Zebulun jono ma jotiŋo luth ma dhum.
JDG.5.15	Jodhum ma Isakar jobino gi Debora,
JDG.5.15	kiri Isakar, kodi Barak,
JDG.5.15	oriy go kadho i milelo atiendi.
JDG.5.15	I dier tiakirok ma nono pa Benyamin,
JDG.5.15	oyido nitie paro kweth m'opokere.
JDG.5.16	Raŋo ibedo i dier sidwol,
JDG.5.16	winjo mwoŋo pa mwendi?
JDG.5.16	I dier nonin pa Ruben
JDG.5.16	oyido nitie paro kweth m'opokere.
JDG.5.17	Giliad obedo i thenge ca ma Yordan,
JDG.5.17	kodi Dan, raŋo go odoŋ i mele?
JDG.5.17	Aser obedo i thengi nam,
JDG.5.17	jobedo i kapie pere.
JDG.5.18	Zebulun jobedo ji ma jojala kwo pajo ri tho,
JDG.5.18	Nafital bende kam'oŋawere ma sa.
JDG.5.19	Kerin jobino, jolwenyo,
JDG.5.19	kenyo kerin ma Kanan jolwenyo,
JDG.5.19	i Tanak i thengi pi ma Megido,
JDG.5.19	to jok'otero feza.
JDG.5.20	Micalin jolwenyo wok i polo,
JDG.5.20	wok i yo pajo jolwenyo gi Sisera.
JDG.5.21	Malawa Kison oyweyo woko jo,
JDG.5.21	malawa macene no, malawa Kison.
JDG.5.21	Woth i meni awi adundo paran.
JDG.5.22	Kenyo kayinin jogoyo mayindo,
JDG.5.22	jonyono piny gi tiendi gin.
JDG.5.23	Kwoŋ Meroz, malaika pa Rwoth waco,
JDG.5.23	kwoŋ ji ma jobedo i go,
JDG.5.23	kwoŋbedo jok'okonyo Rwoth,
JDG.5.23	konyo Rwoth kwoŋ jomeni.
JDG.5.24	Yael cipa Heber Jakena,
JDG.5.24	labedo jasilwany loyo mondongo,
JDG.5.24	labedo jasilwany loyo mondongo ma jonitie i wema.
JDG.5.25	Sisera okwayo pi, to go miyo cak,
JDG.5.25	go okelo rigo mo iy'acero ma welo.
JDG.5.26	Go okwanyo luth wema gi cinge,
JDG.5.26	aka cinge maracuc okwanyo nyundu pa jatic,
JDG.5.26	ogoyo gine Sisera to baro wiye,
JDG.5.26	ocwowo to ŋinyo wiye.
JDG.5.27	Sisera okule i ŋangi go,
JDG.5.27	opodho piny i tiendi go,
JDG.5.27	aka kama go okule iye no,
JDG.5.27	oriere piny m'otho.
JDG.5.28	Min Sisera oleŋo waŋe gi dirisa,
JDG.5.28	aka oywaki yuŋeye ka penjo;
JDG.5.28	Raŋo cawila pere kibin?
JDG.5.28	Raŋo mayindo ma tiendi cawila pere ogalo?
JDG.5.29	Mondongo pere ma joriek jodwoko go,
JDG.5.29	adieri, go won dwoko penji pere.
JDG.5.30	Kere jokinwaŋ kodi poko gim'onyaga?
JDG.5.30	Nyako kosa nyir ario ri kisi jasirikale,
JDG.5.30	nangin m'owir gi rangi ri Sisera,
JDG.5.30	nangin m'okwoy m'owir gi rangi ma ŋuti jo.
JDG.5.31	Ameno weyi jokwor perin je joworere, awi Rwoth,
JDG.5.31	to weyi jono ma jomaro go jowocale paka waŋceŋ ka wok i meni mere.
JDG.5.31	Aka piny opie ma oro piero aŋwen.
JDG.6.1	Joisiraili jotimo reco ruwaŋ Rwoth, to Rwoth miyo jo i cingi Jomidian ma oro abirio. 
JDG.6.2	Cingi Jomidian obedo matek kwoŋ Joisiraili, aka kwoŋbedo Jomidian, Joisiraili jotimo buce i gote, ŋungin, kodi kapondo. 
JDG.6.3	Ameno bin ka Isiraili jocwoyo kodhi, Jomidian kodi Joamalek, kodi nyithindho ma yuwok ceŋ, jobino malo monjo jo. 
JDG.6.4	Jogeto kambi to joreyo woko ranyak ma lowo, tundo kiri Gaza, aka ongoye gima jowey makwo ri Joisiraili, kada rombo, dhok kosa punde. 
JDG.6.5	Jo kiri g'ogwaŋe pajo oyido jobino malo, aka oyido jokelo wemin pajo, m'opoto paka bonyo, ma jo kosa ŋamin pajo oyido kikwanere; ameno jobino to josika woko lowo. 
JDG.6.6	Ameno Joisiraili candi omako jo kwoŋbedo Jomidian, to joywak ri Rwoth.
JDG.6.7	Munyo Joisiraili joywak ri Rwoth ro Jomidian, 
JDG.6.8	Rwoth ooro jatuci wac Were bongi Joisiraili waco rijo ni, “Rwoth Were pa Isiraili waco, awodho win wok i piny Misir, wok i ot ma twec. 
JDG.6.9	Abotho win wok cingi Jomisir kodi wok i cingi jono je ma jodiyo win, ariemo woko jo ruwaŋ win, aka amiyo win lowo pajo. 
JDG.6.10	Awaco riwin ni An abedo Rwoth Were mewin; wikiri wilwor werin pa Joamor, ma wibedo i lowo pajo. To wikwero winjan.”
JDG.6.11	Onyo malaika pa Rwoth obino to bedo i tiendi olwa i Ofira m'oyido obedo apa Yowas, janono pa Abieza, kareno Gideon wode oyido goyo ŋano i kisia, jowokan kwoŋ Jomidian.
JDG.6.12	Malaika pa Rwoth onenere ri Gideon to waco rigo ni, “Rwoth obedi kodin, in jacwo matek aka jamisen.”
JDG.6.13	Gideon odwoko go ni, “Awi Rwoth paran, k'inen Rwoth nitie gi wan, raŋo gime je opodho kwoŋ wan? Nikune tim pere ma gir'aura je ma kwarere mawan jowaco riwan, ka joluwo nike Rwoth owodho jo wok i Misir? T'onyo pama Rwoth ojwango wan, aka omiyo wan i cingi Jomidian.”
JDG.6.14	Rwoth owire to waco rigo ni, “Kadhi i meni perin me aka ibothi Joisiraili wok i cingi Jomidian. Aorin.”
JDG.6.15	Gideon odwoko ni, “Awi Rwoth paran, anobothi nedi Joisiraili? Neni, peco pa baba jacandi i nono pa Manase, aka an, asisiri i ot pa baba.”
JDG.6.16	Rwoth owaco rigo ni, “Alabedo kodin, aka ilaredho piny Jomidian paka jacwo acel.”
JDG.6.17	Gideon odwoko ni, “K'inen atieko nwaŋo wor ruwaŋin, miyan ranyuth ma ridho nike iluwo kodan. 
JDG.6.18	Ikir'ingoye i kabedo me cuka akelo rin mic paran t'aketho ruwaŋin.”
JDG.6.18	Go odwoko ni, “Aladoŋ ka cuka inodwoki.”
JDG.6.19	Ameno Gideon okadho to tedo nyathi diel, kodi mugat ma buthow wok i kutiya moko. Go oketho riŋo iy'adita, okonjo kado mere i dak, to kelo ri malaika pa Rwoth i tiendi olwa to miyo go. 
JDG.6.20	Malaika pa Rwoth owaco rigo ni, “Kwany riŋo kodi mugat ma buthow ikethi i tele me, aka ikonji kado woko mere.” Aka go otimo ameno. 
JDG.6.21	Malaika pa Rwoth ogeyo riŋo kodi mugat ma buthow gi luth m'oyido nitie i cinge, aka mac owok i tele to waŋo woko riŋo kodi mugat. Kenyo malaika pa Rwoth orwenyo woko ruwaŋ Gideon.
JDG.6.22	Gideon oniaŋ nike oyido obedo malaika pa Rwoth to waco ni, “Awi Rwoth Were! Kole atieko neno malaika pa Rwoth awaŋ g'awaŋ.”
JDG.6.23	Rwoth owaco rigo ni, “Siem wobedi kodin. Ikir'ibwoki, ikilatho.” 
JDG.6.24	Gideon ogeto migam ri Rwoth, aka olwoŋo ni, Rwoth obedo siem. Tundo kiri konon fodi ocungo i Ofira pa jonono pa Abieza.
JDG.6.25	Wor no Rwoth owaco ri Gideon ni, “Kwany rwath pa benin, kodi rwath mar'ario ma jaoro abirio, aka iyway piny migam ma benin ogeto ri Bal t'itoŋo piny siro pa were madhako Asera manitie kabute. 
JDG.6.26	Igeti migam ri Rwoth Were perin i wi tele me, i nger m'otire; ikwany rwath mar'ario t'imiyo cowirok awaŋa gi yen ma siro pa were madhako Asera m'ilatoŋo woko.” 
JDG.6.27	Gideon okwanyo ŋecin pere apar, to timo paka Rwoth owaco rigo. Aka paka go oyido lworo peco pa bamere kodi cwo ma tindi madwoŋ, go otimo wor makiweno odieceŋ.
JDG.6.28	Munyo ji ma tindi madwoŋ jocewi odikin, neni, migam pa Bal oyido otur piny, aka siro pa were madhako Asera m'oyido nitie kabute otoŋ piny, aka rwath mar'ario oyido iwaŋo i wi migam m'ogeti. 
JDG.6.29	Jopenjere i dier jo ni, “Ŋa m'otimo gime?” Munyo jotieko penjo gi rango tiende jonwaŋo nike oyido obedo Gideon wod pa Yowas. 
JDG.6.30	Cwo ma tindi madwoŋ jowaco ri Yowas ni, “Wodhi wodin, ŋey wotho. Go otieko turo piny migam pa Bal to toŋo piny siro pa were madhako Asera m'oyido nitie kabute.”
JDG.6.31	To Yowas owaco ri ji je m'oyido jogaŋere kwoŋe ni, “Wilakiosa ri Bal? Kosa wilacwako go? Ŋata piemo rigo je ilaneko g'odikin. Ka go obedo were, weyi go won woosa banja pere kwoŋbedo otur migam pere.” 
JDG.6.32	I ndelo no Yowas olwoŋo Gideon ni Yerubal, ka waco ni, “Weyi Bal won woosa kwoŋbedo otur piny migam pere.”
JDG.6.33	Jomidian je, Joamalek kodi ji ma yuwok ceŋ jocokere kanyacel, joŋado malawa Yordan to joketho kambi i milelo ma Yezirel. 
JDG.6.34	Cuny pa Rwoth opie kwoŋ Gideon, aka go okudho gwara, to nono pa Abieza je joluwo go. 
JDG.6.35	Go ooro jomikwenda i Manase gibe, ma bende joriwere luwo go, to go oro jomikwenda tundo kiri Aser, Zebulun, kodi Nafital, to jobino malo romo jo.
JDG.6.36	Gideon owaco ri Were ni, “K'inen ilabotho Isiraili luwo i cingan paka iwaco, 
JDG.6.37	panen, ee aketho yer rombo piny i kisia. Ka thoyo obedi yer rombo kende, aka piny je othwo, kenyo alaŋeyo nike ilabotho Isiraili luwo i cingan, paka itieko waco.” 
JDG.6.38	Aka obedo ameno. Kole munyo Gideon ocew yawere, obiyo thoyo wok i yer rombo to poŋo pi iy'acero. 
JDG.6.39	Gideon owaco ri Were ni, “Ikir'imaki nge kodan, aka alaluwo dicel me kende; mondo weyi akidhi rume kende gi yer rombo. Rume weyi wobedi m'othwo, aka weyi thoyo wobedi piny.” 
JDG.6.40	Were otimo ameno wor no, kole yer rombo oyido othwo, aka thoyo obedo piny.
JDG.7.1	Yerubal (meno Gideon) kodi ji m'oyido jonitie gi go joay con to joketho kambi i thengi waŋ pi ma Harod. Kambi pa Jomidian oyido nitie yumalo pajo, gi tendere ma More, i milelo.
JDG.7.2	Rwoth owaco ri Gideon ni, “Ji ma jonitie kodin jothoth swa ran miyo Jomidian i cingi jo. Joisiraili jonyalo pakirok ka jowaco nike cingi jo am'obotho jo. 
JDG.7.3	Onyo riameno tuci i ithi ji k'iwaco ni, ‘Ŋata nitie gi bwok aka jalworo, weyi go wodoki, aka wokadhi con wok i got Giliad.’ ” Aka ji 22,000 jodok, to doŋ ji 10,000.
JDG.7.4	Rwoth owaco ri Gideon kendo ni, “Ji fodi jothoth swa. Keli jo piny i pi aka alapoko jo rin kenyo. Ŋat'anowaci rin nike lakadho kodin ama lakadho kodin, to ŋat'anowaci rin nike kilakadho kodin, wokiri wokadhi.” 
JDG.7.5	Ameno Gideon okelo ji piny i pi. Rwoth owaco ri Gideon ni, “Ŋat'omadhi pi gi lewe paka gwok, ikethi go gicen kwoŋ ŋat'ogur conge piny madho pi.” 
JDG.7.6	Jono ma jotwomo pi i cingi jo to jomadho gi lew jo paka gwok obedo cwo 300; to joman je joguro congi jo piny madho pi. 
JDG.7.7	Rwoth owaco ri Gideon ni, “Gi cwo 300 ma jomadho pi paka gwok alabotho win; alamiyo Jomidian i cingin. Weyi joman je jodok i kabedo pajo.” 
JDG.7.8	Ameno Gideon okwanyo agwatin kodi gwarin pajo i cingi jo, to oro Joisiraili ma jodoŋ je i wemin pajo, to go doŋ gi cwo 300. Kambi pa Jomidian oyido nitie piny pere i milelo.
JDG.7.9	Wor no won Rwoth owaco ri Gideon ni, “Ay malo, kadhi piny i kambi pa Jomidian; kole atieko miyo i cingin. 
JDG.7.10	To k'inen ilworo kadho piny i kambi, kadhi gi ŋeca perin Pura. 
JDG.7.11	Iwinji gima jowaco, aka rumacen cingin labedo matek kadho piny monjo kambi.” Kenyo Gideon okadho piny gi ŋeca pere Pura i thengi cwo ma jotiŋo gilweny i kambi. 
JDG.7.12	Jomidian kodi Joamalek kodi ji ma yuwok ceŋ jobedo i milelo m'opoto paka bonyo. Ŋamin pajo oyido kikwanere paka kwoyo ma thengi nam.
JDG.7.13	Munyo Gideon jobino i kambi, panen, oyido nitie jacwo ma waco ri nyawote lek. Jacwo no owaco ni, “Aleko ni mugat ma bale oloro i kambi pa Jomidian, obino i wema to turo piny, aka wema oriewere piny.” 
JDG.7.14	Nyawote odwoko ni, “Me k'obedo giman kwanyowoko abor pa Gideon wod pa Yowas, jacwo pa Isiraili. Were otieko miyo Jomidian kodi jolweny je i cinge.”
JDG.7.15	Munyo Gideon owinjo lek wacere kodi dwoŋ mere, go olamo Rwoth. Gideon ogik i kambi pa Joisiraili to waco rijo ni, “Ay win, kole Rwoth otieko miyo jolweny pa Jomidian i cingi win.” 
JDG.7.16	Gideon opoko cwo 300 no i kitipin adek, aka oketho i cingi joje agwatin ma ninono manitie tala iye. 
JDG.7.17	Gideon owaco rijo ni, “Ŋiyan win, aka witim paka atimo. Neni, k'abino i thengi kambi, tim win gim'anotim. 
JDG.7.18	Ka akudho gwara, an kodi jono je ma jonitie bongan, kudhi win bende gwarin i thenge je ma kambi, aka wikoki ni, ‘Ri Rwoth kodi ri Gideon.’ ”
JDG.7.19	Ameno Gideon kodi cwo m'oyido jonitie bonge jobino i thengi kambi i cakirok ma kur ma dier wor, munyo nyaka jokur jocako kuro; jokudho gwarin to joturo agwatin m'oyido jotiŋo i cingi jo. 
JDG.7.20	Ameno kitipin adek je jokudho gwarin, to joturo agwatin m'oyido jotiŋo i cingi jo. Jotiŋo tala i cingi jo maracam, aka i cingi jo maracuc gwarin ma jokudho; to joywak ni, “Abor ri Rwoth kodi ri Gideon.” 
JDG.7.21	Kisi jacwo ocungo i kabedo pere thoko kambi pa Jomidian, aka jolweny pa Jomidian je joringo; joywak to joringo woko. 
JDG.7.22	Munyo jokudho gwarin 300 je, Ruth omiyo kisi jalweny pa Jomidian monjo nyawote g'abor pere; aka joringo bor kiri Bethsita yu Zerera, bor kiri i kew gi Abelmehola yu Tabath.
JDG.7.23	Olwoŋi cwo ma Isiraili wok i nono pa Nafital kodi wok i nono pa Aser kodi Manase je, to joriemo Jomidian. 
JDG.7.24	Gideon ooro jomikwenda i piny matendere je ma Efrayim ka waco ni, “Lori win wilweny gi Jomidian, wimaki kwoŋ jo pi tundo kiri Bethbara, kodi Yordan bende.” Ameno olwoŋi cwo je ma Efrayim to jomako pi bor kiri Bethbara kodi Yordan bende. 
JDG.7.25	Jomako jotel pa jolweny ma Midian ario, Oreb kodi Zebi. Joneko Oreb i tele Oreb, to joneko Zebi i kadhiŋo vini ma Zebi, munyo joriemo Jomidian. Jokelo wic Oreb kodi wic Zebi ri Gideon kalo Yordan.
JDG.8.1	Cwo ma Efrayim jowaco ri Gideon ni, “Me aŋo m'itimo riwan, ma ikilwoŋo wan munyo ikadho lweny gi Jomidian?” Jodhaw gi go gi gero. 
JDG.8.2	Gideon odwoko jo ni, “Onyo aŋo m'atieko timo paka win? Fono nyingi vini ma Efrayim kiber loyo ma Abieza? 
JDG.8.3	Were otieko miyo i cingi win jotel jolweny ario ma Midian, Oreb kodi Zebi; onyo aŋo manyalo timo ma pimere gi win?” Kenyo nge pajo kwoŋ go ojukere munyo go owaco gime.
JDG.8.4	Gideon obino Yordan to ŋado, aka go kodi cwo 300 m'oyido jonitie bonge oyido jool kareno joriemo Jomidian. 
JDG.8.5	Go owaco ri ji ma Sukoth ni, “Mondo miy win ji ma joluwan mugat; kole jool aka ariemo Zeba kodi Zalmuna kerin pa Jomidian.”
JDG.8.6	To jodhum ma Sukoth jodwoko ni, “Itieko mako Zeba kodi Zalmuna i cingin ma nyo ripo wamiy jolweny perin mugat?”
JDG.8.7	Gideon owaco ni, “Meno ber, ka Rwoth otieko miyo Zeba kodi Zalmuna i cingan, alanyono delkwoŋ win i kudhin kodi okure ma thim.” 
JDG.8.8	Wok kenyo Gideon okadho malo i Penuel to miyo jo kwac acel no. To cwo ma Penuel jodwoko go i nger acel paka cwo ma Sukoth. 
JDG.8.9	Gideon owaco ri cwo ma Penuel ni, “K'anodwoki i siem, alaturo piny acurcur me.”
JDG.8.10	Onyo Zeba kodi Zalmuna oyido jonitie i Karkor gi jolweny pajo, ma romo cwo 15,000 m'oyido jodoŋ joje jolweny pa ji ma yuwok ceŋ. Kole cwo 120,000 ma jolweny oyido jotho. 
JDG.8.11	Gideon okadho malo gi royo ma thengi thim yuwok ceŋ ma Noba kodi Jogbeha, aka omonjo jolweny abwap. 
JDG.8.12	Zeba kodi Zalmuna joringo, to Gideon oriemo jo aka omako jo to miyo jolweny pa Jomidian kirin.
JDG.8.13	Gideon odwoko wok i lweny gi royo ma Heres. 
JDG.8.14	Go omako jayac, acel kwoŋ ji ma Sukoth to penjo penji, aka jayac no ondiki rigo nyingi jodhum kodi jotel ma Sukoth, cwo piero abirio g'abirio. 
JDG.8.15	Gideon obino bongi cwo ma Sukoth to waco rijo ni, “Panen, ee Zeba kodi Zalmuna, ma wiŋalan gi jo ka wiwaco ni, ‘Itieko mako Zeba kodi Zalmuna i cingin, ma wanomiy jolweny perin ma jool mugat?’ ” 
JDG.8.16	Gideon okwanyo jodongo ma tindi madwoŋ to kwanyo kudhin ma thim kodi okure to nyono gine ji ma Sukoth. 
JDG.8.17	Go bende oturo piny acurcur ma Penuel, to neko cwo ma tindi madwoŋ.
JDG.8.18	Gideon openjo Zeba kodi Zalmuna ni, “Nger cwo aŋo ma wineko i Tabor?”
JDG.8.18	Jodwoko ni, “Cwo ma jocalin, joje oyido jocale wot kere.”
JDG.8.19	Gideon owaco rijo ni, “Jo oyido jobedo wutmin an, wot mama; paka Rwoth kwo, kabedi oyido wiwey jowokwo, dinyo akineko win.” 
JDG.8.20	Gideon owaco ri okayo pere ni, “Ay ineki jo.” To jayac no obwok, kwoŋbedo go oyido fodi soye.
JDG.8.21	Kenyo Zeba kodi Zalmuna jowaco ni, “In won ay ineki wan; kole paka jacwo nitie, apaka meni pere bende.” Ameno Gideon oay to neko Zeba kodi Zalmuna, to kwanyo thiwino m'oyido nitie i ŋuti ŋamin pajo.
JDG.8.22	Joisiraili jowaco ri Gideon ni, “Dhum wan, in, wodin, kodi wod wodin bende; kole itieko botho wan wok i cingi Jomidian.”
JDG.8.23	Gideon odwoko jo ni, “An akiladhumo win, aka wodan kiladhumo win; Rwoth ama ladhumo win.” 
JDG.8.24	Gideon omedo waco rijo ni, “Weyi atim kwac paran riwin, kisi dhano womiyan milom pere m'okwanyo.” Kole oyido jonitie gi milomin ma zahabu, kwoŋbedo oyido jobedo jonono pa Isimayil.
JDG.8.25	Ji jodwoko ni, “Walamiyin adieri.” Ameno jopedho law, aka kisi dhano obol'iye milom pere m'okwanyo. 
JDG.8.26	Peko ma milomin ma zahabu ma Gideon okwanyo oromo kilo piero ario medo wi thiwino ma zahabu kodi law manyarangi ariŋo m'oyido kerin ma Midian joruko kodi thiwino m'oyido nitie i ŋuti ŋamin pajo. 
JDG.8.27	Gideon otimo cal gi zahabu no aka oketho i tindi pere, i Ofira; aka Joisiraili je jotimere paka malayin gine, to lokere ri Gideon kodi peco pere bwo.
JDG.8.28	Ameno Joisiraili jokengila Jomidian, aka jok'otiŋo wiy gin malo kendo. Lowo obedo m'okwe ma oro piero aŋwen i hongo pa Gideon.
JDG.8.29	Gideon wod pa Yowas okadho to bedo i peco pere won. 
JDG.8.30	Gideon oyido nitie gi wote piero abirio ma remo pere won, kwoŋbedo go oyido nitie gi mon kweth. 
JDG.8.31	Dhako ma thenge pere m'oyido nitie i Sekem onywolo rigo wode, aka ocwoki nyinge ni Abimelek. 
JDG.8.32	Gideon wod pa Yowas otho i oro maber ma tegino, aka oyiki go i kaliel pa Yowas, bamere, i Ofira pa jonono pa Abieza.
JDG.8.33	Munyo Gideon otieko tho, Joisiraili jogik kendo cako lamo Bal, to joketho Bal Berith were pajo. 
JDG.8.34	Joisiraili jok'opoyo nike Rwoth Were pajo, m'oyido obotho jo wok i cingi jokwor pajo thoko jo. 
JDG.8.35	Jok'onyutho kiri dwoŋ ri peco pa Gideon paka foc ri bero je ma go otimo ri Isiraili.
JDG.9.1	Abimelek wod pa Gideon okidho i Sekem pa ney go to waco rijo kodi jonono pa min je ni, 
JDG.9.2	“Luw win i ithi ji ma Sekem je ni, ‘Aŋo maber riwin, nike wot Gideon piero abirio je jowodhum win, kosa nike acel ama wodhum win?’ Poyi win nike abedo coko mewin aka del mewin.” 
JDG.9.3	Ameno jopa ney go joluwo wac me je i ithi cwo je ma Sekem; aka cuny jo omiyere luwo Abimelek. Kole jowaco ni, “Go obedo omin wan.” 
JDG.9.4	Jomiyo Gideon nusu ma feza ma both romo kilo wok i ot pa Bal Berith, aka Gideon ooro ma kipangisa cwo ma bukony ma joworo luwo go. 
JDG.9.5	Abimelek okadho peco pa bamere i Ofira, to neko wutmin go, wot pa Gideon piero abirio, i wi tele acel. To Yotham ocoko pa Gideon obothi, ato go opondo. 
JDG.9.6	Kenyo jodhum je ma Sekem kodi ma Bethmilo je, jokadho to joketho Abimelek bedo kere, i thengi yath madwoŋ ma siro i Sekem.
JDG.9.7	Munyo owaci ri Yotham, go okidho to cungo wi got Gerizim. Aka oywaki malo to waco rijo ni, “Winjan win, win jodhum ma Sekem, ŋey Were wonyali winjo win.”
JDG.9.8	“Cango yen jowok wiro kere dhumo jo. Jowaco ri yath oliv ni, ‘Dhum wan.’ 
JDG.9.9	To yath oliv dwoko jo ni, ‘Anowey nywolo mo paran ma miyo werin kodi ji jolimo dwoŋ, t'akadho dhumo yen?’ 
JDG.9.10	Kenyo jowaco ri yath makuyu ni, ‘Biye idhumi wan.’ 
JDG.9.11	To makuyu dwoko jo ni, ‘Anowey nyak mito paran kodi olemo paran mamit, t'akadho dhumo yen?’ 
JDG.9.12	Kenyo yen jowaco ri yath vini ni, ‘Biye idhumi wan.’ 
JDG.9.13	To yath vini dwoko jo ni, ‘Anowey nywolo vini paran ma miyo werin kodi ji yodirok, t'akadho dhumo yen.’ 
JDG.9.14	Kenyo yen jowaco ri kudho ni, ‘Biye idhumi wan.’ 
JDG.9.15	To kudho dwoko jo ni, ‘K'inen wiwiran bedo kere adieri, biye wibwok i tipo paran, to k'inen be, weyi mac owok iy'okudho aka worey woko yen sida je ma Lebanon.’ ”
JDG.9.16	“Onyo riameno, k'inen witimo adieri kodi dwoŋ munyo wiketho Abimelek bedo kere, aka k'inen witiyo maber gi Gideon kodi peco pere, aka witimo rigo gima tim pere ripo gine, 
JDG.9.17	kwoŋbedo baba olwenyo riwin, aka ojwango kwo pere to botho win wok i cingi Jomidian. 
JDG.9.18	To wiay kwoŋ peco pa baba ndelo me, aka witieko neko wote, cwo piero abirio i wi tele acel, onyo wiketho Abimelek, wod ŋeca pere madhako, kere pa jodhum ma Sekem, kwoŋbedo go obedo okewo mewin. 
JDG.9.19	K'inen onyo witimo g'atoŋa maber kodi dwoŋ ri Gideon kodi peco pere ndelo me, ere fore win i Abimelek, aka weyi go wofore i win. 
JDG.9.20	To ka be, weyi mac owok kwoŋ Abimelek, aka orey woko jodhum ma Sekem kodi Bethmilo; aka weyi mac owok kwoŋ win, orey woko Abimelek.” 
JDG.9.21	Kenyo Yotham oringo woko, to kadho i Ber, kama go obed'iye bor ruwaŋ Abimelek.
JDG.9.22	Abimelek odhumo Isiraili ma oro adek. 
JDG.9.23	Rwoth odhiro cuny marac i dier Abimelek kodi jodhum ma Sekem; aka jodhum ma Sekem jotiyo akor gi Abimelek. 
JDG.9.24	Gime otimere ŋey gwayo m'otimo ri wot Gideon piero abirio ocul kwor mere aka remo pajo wobedi i wi omin jo Abimelek, m'oneko jo, kodi jodhum ma Sekem, ma jomiyo cingi meni go neko wutmin go. 
JDG.9.25	Jodhum ma Sekem jotega go wi gote. Jonyaga jono je ma joluwo i royo no; aka oosa ri Abimelek.
JDG.9.26	Gal wod pa Ebed obino i Sekem gi wutmin, aka jodhum ma Sekem jogeno go. 
JDG.9.27	Jokadho i ndelin pajo, aka jofono nyingi vini i ndelo vini pajo, jodhiŋo to jocamo kalima. Kenyo jodonjo i ot were pajo, jocemo, jomedho, to jokwoŋo Abimelek 
JDG.9.28	Gal wod pa Ebed openjo ni, “Abimelek obedo ŋa, aka wan Josekem wabedo jokune ma waripo tiyo rigo? Kere cango wod pa Gideon kodi Zebul jatel jolweny pere k'otiyo ri cwo ma Hamor ba Sekem? Raŋo nyo waripo tiyo rigo? 
JDG.9.29	Kabedi oyido ji me jonitie i cingan, dinyo akwanyo woko Abimelek; dinyo awaco rigo ni, ‘Medi jolweny perin, aka wok woko.’ ”
JDG.9.30	Munyo Zebul owinjo jadhum ma tindi madwoŋ owinjo wac pa Gal wod pa Ebed, nge pere oliel. 
JDG.9.31	Go odhiro jomikwenda bongi Abimelek i Aruma ka waco ni, “Neni, Gal wod pa Ebed kodi wutmin jobino i Sekem, aka jogeŋin kwoŋ tindi madwoŋ. 
JDG.9.32	Onyo riameno, kadhi wor, in kodi ji ma jonitie bongin, aka ikuri i sa. 
JDG.9.33	Kenyo odikin, tekin waŋceŋ gulo, ay iredi i tindi madwoŋ; aka ka go kodi cwo ma jonitie gi go joay kwoŋin, inyalo timo rijo paka cingin mito.”
JDG.9.34	Abimelek kodi ji m'oyido jonitie bonge joay wor aka jobino to jokure Sekem i kitipin aŋwen. 
JDG.9.35	Munyo Gal wod pa Ebed owok to cungo i waŋkac ma tindi madwoŋ, Abimelek kodi jolweny m'oyido jonitie bonge joay wok i dudi. 
JDG.9.36	Munyo Gal oneno jo, owaco ri Zebul ni, “Neni, ji joloro bino piny wok wi got!”
JDG.9.36	Zebul odwoko ni, “Ineno tipo ma wi got paka ji.”
JDG.9.37	Gal oluwo kendo to waco ni, “Neni, ji joloro piny wok cegin gi dier piny, aka kitipa man bino wok i royo mar'ajwoka pa jamiliel.”
JDG.9.38	Zebul owaco rigo ni, “Nikune dhokin pama, in m'ipenjo ni, ‘Abimelek obedo ŋa, ma waripo tiyo rigo?’ Me ki jolweny m'icayo? Wok pama aka ilweny gi jo.” 
JDG.9.39	Gal owok to telo jodhum ma Sekem, aka jolwenyo gi Abimelek. 
JDG.9.40	Abimelek oriemo Gal m'oringo, aka kweth jopodho piny ma jolimo litho kiri ruwaŋ waŋkac. 
JDG.9.41	Ameno Abimelek obedo i Aruma, aka Zebul oriemo woko Gal kodi wutmin; ŋey jokiri jowobedi i Sekem.
JDG.9.42	Ndelo ma yawere ji jowok kadho i ndelin pajo. Munyo owaci ri Abimelek, 
JDG.9.43	go otero jolweny pere to poko jo i kitipin adek, aka jokuro i ndelin. Munyo Abimelek oŋiyo to neno ji jowok i tindi madwoŋ, go oay kwoŋ jo to neko jo. 
JDG.9.44	Abimelek kodi kitipa m'oyido nitie bonge joredo to jocungo ruwaŋ waŋkac ma tindi madwoŋ, aka kitipin ario joredo to joneko woko ji je m'oyido jonitie i ndelin. 
JDG.9.45	Abimelek olwenyo kwoŋ tindi madwoŋ ndelo gipi, omako tindi madwoŋ, oneko ji m'oyido jobed'iye; aka oturo piny to cwoyo gi cumbi.
JDG.9.46	Jodhum mar'acurcur ma Sekem jowinjo, aka jodonjo i kapondo ma ot were ma Elberith. 
JDG.9.47	Kenyo owaci ri Abimelek nike jodhum mar'acurcur ma Sekem oyido jocokere kanyacel. 
JDG.9.48	Abimelek okadho malo wi got Zalmon, go kodi ji je m'oyido jonitie bonge. Abimelek okwanyo le i cinge, aka otoŋo jangi yen to liero i goke. Kenyo go owaco ri ji m'oyido jonitie bonge ni, “Gima wineno atimo, kwaki win timo paka an.” 
JDG.9.49	Ameno kisi dhano m'oyido nitie bonge otoŋo jangi yath to liero i goke to joluwo Abimelek. Joketho i kapondo to jocwinyo mac kwoŋe, ŋey ji je m'oyido jopondo iy'acurcur ma Sekem jotho bende. Ji ma romo mondongo kodi cwo gana.
JDG.9.50	Abimelek okadho Thebez, othoko, aka omako. 
JDG.9.51	To oyido nitie acurcur matek i tindi madwoŋ, aka ji je ma tindi madwoŋ joring'iye, cwo kodi mondongo kodi jodhum ma tindi madwoŋ joring'iye to jocegere; aka joidho malo i wiye. 
JDG.9.52	Abimelek obino iy'acurcur aka olwenyo kwoŋe, ocore cegin gi thigo mar'acurcur waŋo gi mac. 
JDG.9.53	To dhako moro obolo tele wok malo i wic Abimelek, aka oŋinyo woko pado wiye. 
JDG.9.54	Abimelek olwoŋo piyo jayac ma tiŋo gilweny pere, aka owaco rigo ni, “Cel abor perin inekan, ŋey okir owaci nike dhako am'onekan.” Ameno jayac no ocwowo go to tho. 
JDG.9.55	Munyo Joisiraili joneno nike Abimelek otieko tho, jodok pecin pajo.
JDG.9.56	Ameno Were oculo Abimelek ri kidakana pere m'otimo ri bamere gi oneko wutmin go piero abirio. 
JDG.9.57	Were bende omiyo kidakana pa cwo ma Sekem podho i wi gin, kodi kwoŋ ma Yotham wod pa Gideon olwoŋo kwoŋ jo.
JDG.10.1	Rumacen pa Abimelek, Tola wod pa Puwa, aka nyakwar Dodo, janono pa Isakar oay thielo Isiraili. Go oyido bedo i Samir i piny matendere Efrayim. 
JDG.10.2	Go obedo jathum banja i Isiraili ma oro piero ario g'adek. Kenyo go otho aka oyiki go i Samir.
JDG.10.3	Rumacen pa Tola, Yayir ma wok i Giliad obedo jathum banja i Isiraili ma oro piero ario g'ario. 
JDG.10.4	Yayir oyido nitie gi wote piero adek m'oyido jogweyo punde ma mon, wote oyido jonitie gi tindin madongo piero adek, m'ilwoŋo ni Havoth Yayir kiri konon, aka jonitie i lowo ma Giliad. 
JDG.10.5	Yayir otho, aka oyiki go i Kamon.
JDG.10.6	Joisiraili kendo jotimo reco ruwaŋ Rwoth, aka jolamo Bal kodi Asitate were madhako, werin pa Josiria, werin pa Josidon, werin pa Jomowab, werin pa Joamon, kodi werin pa Jofilistia. Jojwango Rwoth, aka jok'olamo go. 
JDG.10.7	Nge pa Rwoth oliel kwoŋ Joisiraili, aka ojwango jo i cingi Jofilistia kodi Joamon. 
JDG.10.8	I oro no joŋidho to jodiyo Joisiraili. Ma oro apar g'aboro jodiyo Joisiraili je m'oyido jonitie kalo malawa Yordan i lowo pa Joamor, manitie i Giliad. 
JDG.10.9	Joamon joŋado Yordan lweny gi nono pa Yuda, nono pa Benyamin kodi nono pa Efrayim; ma Joisiraili jobedo i litho madwoŋ swa.
JDG.10.10	Joisiraili joywak ri Rwoth ka jowaco ni, “Watieko timo reco kwoŋin, kwoŋbedo wajwango Were mawan to walamo Bal.”
JDG.10.11	Rwoth owaco ri Joisiraili ni, “Akibotho win kwoŋ Jomisir, Joamor, Joamon, kodi Jofilistia? 
JDG.10.12	Josidon bende jok'odiyo win, to wiywak ran, aka abotho win wok i cingi jo. 
JDG.10.13	Kucel witieko jwangan aka wilamo werin man; riameno akilamedo botho win. 
JDG.10.14	Kadhi wiywak win ri werin ma witieko yero; weyi jowobothi win wok i litho mewin.”
JDG.10.15	Joisiraili jowaco ri Rwoth ni, “Watieko timo reco; tim riwan gimaber rin je, to mondo both wan ndelo me!” 
JDG.10.16	Ameno jokwanyo woko werin makicar je m'oyido nitie i dier jo, aka jolamo Rwoth. Kenyo Rwoth k'onyalo ciro neno Isiraili ka candere.
JDG.10.17	Kenyo olwoŋi Joamon lweny, aka joketho kambi i Giliad, aka Joisiraili jocokere kanyacel to joketho kambi i Mizipa. 
JDG.10.18	Jomituka pa ji ma Giliad jopenjo ni, “Ŋa ma lacako lweny kwoŋ Joamon? Ŋat'otim bino bedo jatel pa ji je ma jobedo i Giliad.”
JDG.11.1	Onyo Yefitha Jagiliad oyido obedo wod malaya, aka jalweny ma jameni. Giliad oyido obedo bamere. 
JDG.11.2	Cipa Giliad onywolo rigo wote ario, aka munyo wote no jodongo, joriemo woko Yefitha, ka jowaco rigo ni, “Ikilalunjo gimoro je i ot pa bawan, kole ibedo wod dhako man.” 
JDG.11.3	Yefitha oringo kwoŋ wutmin aka obedo i lowo ma Tob; aka koro cwo ma bukony jocokere thoko Yefitha to jowotho gi go.
JDG.11.4	Rumacen ma hongo moro Joamon jotugila lweny kwoŋ Joisiraili. 
JDG.11.5	Munyo Joamon jocako lweny gi Joisiraili, jodongo ma Giliad jokadho omo Yefitha wok i Tob. 
JDG.11.6	Jowaco ri Yefitha ni, “Biye bedi jamituka mawan, ŋey walweny gi Joamon.”
JDG.11.7	Yefitha odwoko jodongo ma Giliad ni, “Cango wikidakan to wirieman wok i ot pa baba? Raŋo onyo wibino bongan pama munyo winitie i teko?”
JDG.11.8	Jodongo ma Giliad jowaco ri Yefitha ni, “Riameno wawire bongin, ŋey inyal kadho gi wan lweny gi Joamon. Ilabedo jatel mawan kwoŋ ji je ma jobedo i Giliad.”
JDG.11.9	Yefitha owaco ri jodongo ma Giliad ni, “Ka wikelan peco lweny gi Joamon, aka Rwoth omiy jo i cingan, alabedo jatel mewin.”
JDG.11.10	Jodongo ma Giliad jodwoko Yefitha ni, “Rwoth labedo jakony i dier wan, walatimo adieri paka iwaco.” 
JDG.11.11	Kenyo Yefitha okadho gi jodongo ma Giliad, aka ji joketho go bedo jatel pajo kodi jamituka pajo. Yefitha oluwo wac pere je ruwaŋ Rwoth i Mizipa.
JDG.11.12	Yefitha ooro jomikwenda bongi kere pa Joamon penjo ka waco ni, “Aŋo manitie i dier an kodin, m'ibino bongan lweny i lowo paran?”
JDG.11.13	Kere pa Joamon odwoko jomikwenda pa Yefitha ni, “Kwoŋbedo Joisiraili jomayan lowo paran, munyo wok i piny Misir, cako i Arinon tundo i Yabok kiri Yordan; onyo riameno, dwoki i siem.”
JDG.11.14	Yefitha kendo ooro jomikwenda bongi kere pa Joamon. 
JDG.11.15	Go owaco ni, “Yefitha waco, Joisiraili jok'okwanyo lowo pa Jomowab kosa lowo pa Joamon. 
JDG.11.16	To munyo Joisiraili jowok i Misir joluwo i thim tundo kiri i Nam M'obokere, aka jobino i Kades. 
JDG.11.17	Joisiraili jooro jomikwenda bongi kere ma Edom ka jowaco ni, ‘Weyi waluw i lowo perin.’ To kere ma Edom k'onyalo winjo. Jooro bende bongi kere ma Mowab, to go bende kwero yeyo. Ameno Joisiraili jodoŋ i Kades. 
JDG.11.18	Joluwo i thim, aka jothoko lowo ma Edom kodi lowo ma Mowab, jotundo yuwok ceŋ ma Mowab, aka joketho kambi i thenge ca ma Arinon; to jok'obino i kew gi Mowab, kole Arinon am'oyido obedo kew gi Mowab. 
JDG.11.19	Joisiraili jooro jomikwenda bongi Sihon kere pa Joamor, kere ma Hesibon ni, ‘Weyi waluw i lowo perin tundo i kabedo mawan.’ 
JDG.11.20	To Sihon k'onyalo geno Isiraili luwo iy'adec pere; ameno Sihon ocoko ji pere kanyacel to joketho kambi i Yahaz lweny gi Isiraili. 
JDG.11.21	Rwoth, Were pa Isiraili omiyo Sihon kodi ji pere je i cingi Isiraili, aka jokengila jo. Ameno Isiraili olunjo lowo je pa Joamor, m'oyido jobedo i piny no. 
JDG.11.22	Jolunjo adec je pa Joamor, wok i Arinon tundo i Yabok kodi wok i thim tundo i Yordan. 
JDG.11.23	Aka onyo, Rwoth, Were pa Isiraili, otieko kikengila Joamor ruwaŋ ji pere Isiraili, in onyo ilariemo woko jo? 
JDG.11.24	Wikilalunjo gima were mewin Kemos miyo win lunjo? Kisi ŋata Rwoth, Were mawan oriem ruwaŋ wan, meno walalunjo. 
JDG.11.25	Onyo in iber loyo Balak wod pa Zipor ma Mowab? Go otemo ye kwinyo Isiraili kosa lweny gi jo? 
JDG.11.26	K'inen Isiraili obedo i Hesibon kodi calin mere, Arower kodi calin mere, kodi i tindin madongo je m'oyido nitie thengi malawa Arinon ma oro 300; raŋo wikiomo i hongo no? 
JDG.11.27	An aŋat'akitimo reco kwoŋin, to in iŋat'itimo ran raco gi lwenyo kwoŋan. Weyi Rwoth, jathum banja, wothum banja ndelo me i dier Joisiraili kodi Joamon.” 
JDG.11.28	To kere pa Joamon k'owinjo mikwenda pa Yefitha m'odhiro rigo.
JDG.11.29	Kenyo cuny pa Rwoth opie kwoŋ Yefitha, aka go oluwo i Giliad kodi Manase, omedere kiri Mizipa i Giliad, aka wok i Mizipa okadho kiri bongi Joamon. 
JDG.11.30	Yefitha otimo cikirok ri Rwoth, ka waco ni, “K'adieri inomiy Joamon i cingan, 
JDG.11.31	ŋat'owok i dhiot ma ot paran romo kodan, k'adwoko wok i lweny gi Joamon, alamiyo go paka cowirok awaŋa rin.”
JDG.11.32	Yefitha oŋado lweny gi Joamon, aka Rwoth omiyo Joamon i cingi go. 
JDG.11.33	Yefitha oneko jo wok i Arower kiri i ger gi Minith, tindin madongo piero ario, bor kiri Abel Keramim. Ameno okengila Joamon ruwaŋ Joisiraili.
JDG.11.34	Yefitha odwoko peco i Mizipa wok i lweny, aka panen, nyare owok romo gi go gi sasi gi miel. Go oyido obedo nyathi pere kende. Yefitha oyido ongoye gi wode kosa nyare man. 
JDG.11.35	Munyo Yefitha oneno nyare, Yefitha oyeco woko nangin pere to waco ni, “Awi, nyaran! Idwokan piny adieri; itieko lokirok ran teko madwoŋ. Kole atieko yawo dhokan ri Rwoth, aka akinyali umo kendo.”
JDG.11.36	Nyare odwoko go ni, “Baba, itieko yawo dhokin ri Rwoth, tim ran paka dhokin owaco, paka nyo Rwoth otieko miyin loyo kwoŋ jokwor perin, Joamon.” 
JDG.11.37	Go owaco ri bamere ni, “Weyi otim ran gime. Weyi akadhi ma dwe ario abedi i kumo ri bedo nyako paran mambula wi gote, an kodi merin paran.” 
JDG.11.38	Yefitha odwoko ni, “Kadhi.” Kenyo Yefitha oweyo go kadho ma dwe ario, go kodi merin pere, aka oywaki kwoŋbedo nyako pere mambula wi gote. 
JDG.11.39	I gike ma dwe ario, go odwoko bongi bamere, m'otimo gi go paka go ociko. Go oyido fodi k'onindo gi jacwo. Ameno thenethene otwi i Isiraili nike 
JDG.11.40	ma ndelo aŋwen kisi oro nyir ma Isiraili jokadho to joywak ma poyo nyar Yefitha ma Giliad.
JDG.12.1	Cwo ma Efrayim jocokere kanyacel to joŋado kadho yumalo, aka jopenjo Yefitha ni, “Raŋo iŋado kadho i lweny gi Joamon, aka ikilwoŋo wan kadho kodin? Walawaŋo ot perin gi mac i wiyin.”
JDG.12.2	Yefitha odwoko jo ni, “An kodi ji paran wabedo gi dhaw madwoŋ gi Joamon; aka alwoŋo win, to wikibino bothan wok i cingi jo. 
JDG.12.3	Munyo aneno nike wikinyalo bothan, aketho kwo paran i cingan, aka aŋado lweny gi Joamon; to Rwoth miyo jo i cingan. Raŋo nyo wibino ndelo me lweny kodan?” 
JDG.12.4	Yefitha ocoko cwo je ma Giliad aka jolweny gi Joefrayim. Cwo ma Giliad joneko Joefrayim, kwoŋbedo jowaco ni, “Win Jogiliad, wibedo jom'orwenyo ma Efrayim kodi Manase.” 
JDG.12.5	Jogiliad jomako ger ma Yordan kwoŋ Joefrayim. Kisi ka Jaefrayim kwale to waco ni, “Weyi akadhi koca.” Cwo ma Giliad jopenjo go ni, “Ibedo Jaefrayim?” Aka go odwoko ni be. 
JDG.12.6	Jowaco rigo tuco wac Siboleth, aka go oyido tuco ni Siboleth, kwoŋbedo go oyido kinyal tuco m'otire. Kenyo oyido jomako go to joneko go i ger ma Yordan. Joefrayim 42,000 jotho i hongo no.
JDG.12.7	Yefitha obedo jathum banja i Isiraili ma oro aucel. Go otho aka oyiki go i tindin madongo ma Giliad.
JDG.12.8	Rumacen pa Yefitha, Ibizan ma wok i Bethelehem obedo jathum banja i Isiraili. 
JDG.12.9	Go oyido nitie gi wote piero adek kodi nyithindho manyir piero adek m'opoko i nywomirok woko ma nono pere; to bende kelo nyir piero adek woko ma nono pere ri wote. Ibizan othumo banja i Isiraili ma oro abirio. 
JDG.12.10	Go otho aka oyiki i Bethelehem.
JDG.12.11	Rumacen pa Ibizan, Elon janono pa Zebulun obedo jathum banja i Isiraili ma oro apar. 
JDG.12.12	Elon otho, aka oyiki go i Ayijalon i lowo ma Zebulun.
JDG.12.13	Rumacen pa Elon, Abidon wod pa Hilal ja Pirathon obedo jathum banja i Isiraili. 
JDG.12.14	Go oyido nitie gi wote piero aŋwen, kodi nyikwaye piero adek, m'oyido jogweyo punde piero abirio. Go othumo banja i Isiraili ma oro aboro. 
JDG.12.15	Abidon otho, aka oyiki go i Pirathon i lowo pa Efrayim, i piny matendere pa Joamalek.
JDG.13.1	Joisiraili jotimo reco kendo ruwaŋ Rwoth, aka Rwoth omiyo jo i cingi Jofilistia ma oro piero aŋwen.
JDG.13.2	Oyido nitie jacwo acel ma wok i Zora, janono pa Dan, nyinge obedo Manowa; aka cege oyido kinywol ongoye gi nyithindho. 
JDG.13.3	Malaika pa Rwoth omenyere ri dhako no to waco rigo ni, “Neni, ikinywol aka ingoye gi nyithindho, t'ilagamo iyin t'inywolo wodin. 
JDG.13.4	Onyo mondo gwokere, ikir'imadhi vini kosa medho makec, kosa icami gimakoc. 
JDG.13.5	Kole ilagamo iyin t'inywol wodin. To ongoye kamweso geyo wiye, kole jayac labedo Janazir ri Were wok i nywolirok. Go ama lacako botho Isiraili wok i cingi Jofilistia.”
JDG.13.6	Dhako no obino to waco ri cwore ni, “Jacwo pa Were obino bongan, aka cal pere oyido bwoko jo paka malaika pa Were. Akipenjo go nike owok kune, aka go k'owaco ran nyinge. 
JDG.13.7	To go owaco ran ni, ‘Panen, ilagamo iyin t'inywolo wodin, onyo ikir'imadhi vini kosa medho makec, kosa icami gimakoc, kole jayac labedo Janazir ri Were wok i nywolirok pere tundo tho pere.’ ”
JDG.13.8	Manowa okwayo Rwoth ka waco ni, “Cwakan Rwoth, to weyi jacwo pa Were m'ioro wobin bongi wan kendo fonjo wan gima waripo timo ri jayac ma lanywole.”
JDG.13.9	Were owinjo dwondi Manowa, aka malaika pa Were obino kendo bongi dhako munyo go obedo i ndelo; to Manowa oyido ongoye bonge. 
JDG.13.10	Dhako oŋweco piyo aka owaco ri cwore ni, “Panen, jacwo m'obino bongan ceŋino oneno ran kendo.”
JDG.13.11	Manowa oay malo aka oluwo cege, to bino bongi jacwo no aka openjo go ni, “Iŋat'ibedo jacwo m'oluwo gi dhako paran?”
JDG.13.11	Go odwoko ni, “Ey abedo.”
JDG.13.12	Manowa openjo ni, “Ka wac perin otundi i kare, kwo pa jayac ripo bedo nedi, aka go latimo aŋo?”
JDG.13.13	Malaika pa Rwoth odwoko Manowa ni, “Kwoŋ gim'atieko waco ri dhako je, go ripo kuro. 
JDG.13.14	Go kiripi camo gimoro je ma wok i yath vini, kosa madho vini, kosa medho makec, kosa camo gimakoc moro je. Go ripo kuro or m'amiyo go je.”
JDG.13.15	Manowa owaco ri malaika pa Rwoth ni, “Mondo weyi idoŋ gi wan, ŋey watedi rin nyathi diel.”
JDG.13.16	Malaika pa Rwoth odwoko Manowa ni, “K'anodoŋ gi win, akilacamo cemo mewin, to ka wimito timo mic awaŋa, miy win ri Rwoth.” Kole Manowa oyido okuya nike go obedo malaika pa Rwoth.
JDG.13.17	Manowa openjo malaika pa Rwoth ni, “Nyingin ŋa, ŋey ka wac perin otundo i kare wanyal miyin dwoŋ?”
JDG.13.18	Malaika pa Rwoth openjo Manowa ni, “Raŋo ipenjo nyingan, ma kiniaŋere?”
JDG.13.19	Ameno Manowa okwanyo nyathi diel kodi mic ma cemo, aka omiyo i wi tele ri Rwoth, gir'aura ma timere; aka Manowa kodi cege joŋiyo. 
JDG.13.20	Munyo mac liel kadho malo i polo wok i wi migam, malaika pa Rwoth okadho malo i mac ma migam kareno Manowa kodi cege joŋiyo; aka jopodho piny gi nyim jo.
JDG.13.21	Malaika pa Rwoth k'oneno kendo ri Manowa kodi cege. Kenyo Manowa oniaŋ nike oyido obedo malaika pa Rwoth. 
JDG.13.22	Manowa owaco ri cege ni, “Walatho adieri, kole watieko neno Were.”
JDG.13.23	Cege odwoko go ni, “Kabedi Rwoth oyido mito neko wan, dinyo k'ojolo mic awaŋa kodi mic ma cemo wok i cingi wan, kosa dinyo k'onyutho wan gime je, kosa pama miyo wan winjo nger gime.”
JDG.13.24	Dhako onywolo wode, aka ocwoko nyinge ni Samson. Jayac odongo, aka Rwoth omiyo go silwany. 
JDG.13.25	Cuny pa Rwoth ocako miyo go meni i Mahane Dan, i dier Zora kodi Esitayol.
JDG.14.1	Dicel Samson oloro piny i Timina, aka i Timina kenyo go oneno dhako ma nya Jafilistia. 
JDG.14.2	Kenyo go okadho malo, to waco ri bamere kodi min ni, “Atieko neno dhako i Timina m'obedo nya Jafilistia; onyo omi ran win go paka dhako paran.” 
JDG.14.3	To bamere kodi min jopenjo go ni, “Ongoye dhako i dier wade perin, kosa i dier ji paran je, m'iripo kidho kwanyo dhako wok kwoŋ Jofilistia ma jok'othumere?”
JDG.14.3	Samson odwoko bamere ni, “Miyan go, rupiri go osangala waŋan.”
JDG.14.4	Bamere kodi min oyido jokuya nike gime owok bongi Rwoth; kole go oyido rango silwany ma timo gimoro kwoŋ Jofilistia. I hongo no Jofilistia am'oyido jodhumo i Isiraili.
JDG.14.5	Kenyo Samson oloro piny gi bamere kodi min i Timina. Aka munyo jobino i ndelo vini pa Timina, panen, to nyathi simbwor uja kwoŋ go.
JDG.14.6	Cuny pa Rwoth okwakere kwoŋe, to go yeco simbwor kadirio gi cinge nono paka nyatoro nyalo yeco nyathi diel. To go 
JDG.14.7	Kenyo Samson oloro piny to luwo gi dhako no, aka dheno osangala waŋe. 
JDG.14.8	Munyo hongo moro okadho, Samson ogik nywomo go, to wire neno kama dicokin simbwor, aka panen, oyido nitie tome kic i cokin pa simbwor, kodi mo kic. 
JDG.14.9	Go ocodho gi cinge, to medere, kareno camo malo. Munyo otundo bongi bamere gi min, omiyo jo moro, to jocamo; to go k'owaco rijo ni oyido okwanyo mo kic wok i cokin pa simbwor.
JDG.14.10	Bamere oloro piny bongi dheno, to Samson timo kalima kenyo paka yac di jotimi. 
JDG.14.11	Munyo ji joneno go, jokelo rigo ji piero adek ma jobedo gi go. 
JDG.14.12	Samson owaco rijo ni, “Mondo weyi agoy riwin sikoiyiko. Ka winonyali tito dwoŋ mere i ndelo abirio ma kalima, nyaka alamiyo win nangin mafoth piero adek kodi nangin ma kalima piero adek.”
JDG.14.13	“To ka wik'onyal tito dwoŋ mere, kenyo wilamiyan nangin mafoth piero adek kodi nangin ma kalima piero adek.” To jowaco rigo ni, “Penji sikoiyiko perin; weyi wawinji.”
JDG.14.14	To waco rijo ni,
JDG.14.14	“Wok kwoŋ jacami owok gir'acama,
JDG.14.14	aka wok kwoŋ jameni owok gima mit.”
JDG.14.14	To ma ndelo adek jok'onyalo tito dwoŋ ma sikoiyiko.
JDG.14.15	Aka i ndelo mar'abirio jowaco ri cipa Samson ni, “Dwoŋ riwan cworin wonyali tito riwan sikoiyiko, kosa walawaŋin kodi ot pa benin gi mac. Ilwoŋo wan ka ma loko wan jocandi, k'ameno?”
JDG.14.16	Cipa Samson oywaki rigo, ka waco ni, “Idakan; ikimaran adieri. Ikwayo ji paran sikoiyiko, to fodi ikitito ran.” To Samson dwoko go ni, “Neni, fodi ikiwaco ri baba kosa mama. Raŋo awaci rin?” 
JDG.14.17	To go oywaki ri Samson ma ndelo abirio ma kalima pajo ocowo; aka rupiri omena go, i ndelo mar'abirio Samson owaco rigo. Kenyo to dheno tito sikoiyiko ri ji pere. 
JDG.14.18	Cwo ma tindi madwoŋ jowaco rigo i ndelo mar'abirio mafodi waŋceŋ k'opodho ni,
JDG.14.18	“Aŋo mamit pa mo kic?
JDG.14.18	Aŋo matek loyo simbwor?”
JDG.14.18	To Samson dwoko jo ni,
JDG.14.18	“Bedi fodi wikifuro gi roya paran,
JDG.14.18	di wikinwaŋo dwoŋ ma sikoiyiko paran.”
JDG.14.19	Kenyo cuny pa Rwoth okwakere kwoŋe, to loro yu Asikelon. Oneko kwoŋ jo cwo piero adek, to kwanyo gima jonyaga, to miyo nangin ma kalima ri jono ma jotito sikoiyiko. I nge malieth go ogik i ot pa bamere. 
JDG.14.20	Kenyo opok cipa Samson ri jawodhe, m'oyido ocungo rigo i kalima ma nywomirok.
JDG.15.1	Munyo hongo moro okadho, i hongo ma keco ŋano, Samson okidho limo cege, gi nyathi diel. Go owaco ni, “Weyi adonji i kisika pa dhako paran.” To ba nyako k'onyalo yeyo go donjo. 
JDG.15.2	Ba nyako owaco rigo ni, “Oyido aparo adieri, nike idaki go; ameno apoko go ri mere perin. Nyamin go mathin kiŋon loyo go? Raŋo ikiter go ayin?”
JDG.15.3	Samson odwoko jo ni, “Rume alangoye g'apuse k'anotim gimarac ri Jofilistia.” 
JDG.15.4	Ameno Samson okadho to mako kibwe 300 to kwanyo mac; go otweyo yiw ario kanyacel, to ketho mac i dier yiw jo. 
JDG.15.5	Aka munyo go otieko cwinyo mac, odhiro kibwe donjo i ŋano pa Jofilistia m'oyido ocungo, to waŋo woko wic kodhi m'oyido ocungo, kanyacel gi ndelo vini kodi yen oliv. 
JDG.15.6	Kenyo Jofilistia jopenjo ni, “Ŋa m'otimo gime?” To jodwoko ni, “Samson, or Jotimina, rupiri go opoko cege ri nyawote.” Ameno Jofilistia joay, to jowaŋo dheno kodi bamere gi mac.
JDG.15.7	Samson owaco rijo ni, “K'inen me a nger gima witimo, akwoŋere ak'owey cuka atieko culo kwor kwoŋin.” 
JDG.15.8	Samson orwadho jo piny pier gi emi jo gi kikengila madwoŋ aka go oloro piny to bedo i ŋungu tele ma Etam.
JDG.15.9	Jofilistia jokadho malo to joketho kambi pajo i Yuda, to joywore i Lehi. 
JDG.15.10	Cwo ma Yuda jopenjo jo ni, “Raŋo wikwinyo wan?” Jodwoko ni, “Wabino malo ka tweyo Samson, timo rigo paka otimo riwan.”
JDG.15.11	Kenyo cwo gana adek ma Yuda joloro piny i ŋungu tele ma Etam, to jopenjo Samson ni, “Ikuya nike Jofilistia jodhumo wan? Onyo aŋo m'itimo riwan?”
JDG.15.11	Go odwoko ni, “Paka jotimo ran, ameno apaka atimo rijo.”
JDG.15.12	Jowaco rigo ni, “Waloro piny tweyin, ŋey wanyal kethin i cingi Jofilistia.” Samson owaco rijo ni, “Kwoŋere ran win ni wiwegi wik'omonjan.”
JDG.15.13	Jowaco rigo ni, “Be, walatweyin nyaka kende to wakethin i cingi jo; wak'onekin.” Ameno jotweyo go gi thondhe ario manyen, to jokelo go malo wok i tele. 
JDG.15.14	Munyo Samson obino i Lehi, Jofilistia jobino gi woy ma romo gine; to cuny pa Rwoth kwakere kwoŋe, aka thondhe m'oyido nitie i bade jolokere paka yath macwer mo m'omako mac, to gim'otwey gine leny woko i cinge. 
JDG.15.15	Samson onwaŋo coko manumu ma lak punda ma pom, otelo cinge to kwanyo, to oro ma neko gine cwo gana acel. 
JDG.15.16	Samson owaco ni,
JDG.15.16	“Gi lak punda ma pom,
JDG.15.16	punda pa punde,
JDG.15.16	gi lak punda ma pom,
JDG.15.16	atieko neko cwo gana acel.”
JDG.15.17	Tekin go otieko luwo, obolo woko lak punda wok i cinge; to go lwoŋo kenyo ni Ramath Lehi.
JDG.15.18	I hongo no riyo oyido neko go swa, to lwoŋo Rwoth, ka waco ni, “Iŋat'imiyo kikengila madwoŋ me gi cingi ŋeca perin. Onyo pama atho riyo, t'apodho i cingi ji ma jok'othumere?” 
JDG.15.19	Ameno Were obaro milelo m'oŋamere manitie i Lehi, to pi wok'iye. Munyo omadho, cunye odwoko, to both. Riameno olwoŋi nyinge ni, Enhakore
JDG.15.20	Samson obedo jathum banja i Isiraili i hongo pa Jofilistia ma oro piero ario.
JDG.16.1	Ndelo moro Samson okidho i Gaza, kama go onen'iye malaya to nindo gine. 
JDG.16.2	Owaci ri ji ma Gaza ni, “Samson obino ka.” Ameno jothoko tindi madwoŋ to jokuro go wor gipi i waŋkac ma tindi madwoŋ. Joliŋ wor gipi, ka joparo ni, “Weyi wakur piny woyawere; nyaka to waneko go.” 
JDG.16.3	To Samson onindo kiri sawa aucel ma wor. Kenyo i dier wor go ocew, omidho waŋkac ma tindi madwoŋ gi thigin ario kodi miangin mere, to fudho woko nyweny kodi gimoro je, to ketho i goke, aka otero jo wi kisul matendere manitie yuwaŋ Hebron.
JDG.16.4	Rumacen ma gime go omitere gi dhako i milelo ma Sorek, ma nyinge ilwoŋo Delila. 
JDG.16.5	Jodhum ma Filistia jokidho bongi dhako no to jowaco rigo ni, “Dwoŋ go, aka irangi tiendi gima miyo meni pere bedo madwoŋ, kodi nger ma wanyalo kikengil'iye go, to wanyalo go; aka walamiyin nusu feza ma romo kilo piero aucel g'abic.”
JDG.16.6	Delila owaco ri Samson ni, “Mondo wac ran gima miyo meni perin bedo madwoŋ, kodi nger m'inyalo tweyin'iye, ma kikengila in.”
JDG.16.7	Samson owaco rigo ni, “Ka jotweyan gi dende abirio manumu mafodi k'othwo, nyaka alanyapere, t'abedo paka kisi dhano je.”
JDG.16.8	Kenyo jodhum ma Filistia jokelo rigo dende abirio manumu mafodi k'othwo, to Delila tweyo gine go. 
JDG.16.9	Kareno jor'apondi oyido jobedo rigo i kisika, Delila owaco rigo ni, “Jofilistia jonitie kwoŋin, Samson!” To Samson yeco dende no, paka uzi ma yath macwer mo ka oŋweyo mac. Ameno nyaliŋliŋ ma meni pere k'oŋeyere.
JDG.16.10	Kenyo Delila owaco ri Samson ni, “Neni, itieko wondan t'iluwo ran twodo; mondo wac ran nger m'oyido inyalo tweyin'iye.”
JDG.16.11	Samson owaco rigo ni, “Ka jotweyan gi thondhe manyen ma fodi k'oor, nyaka alanyapere, t'acalo paka dhano man je.”
JDG.16.12	Ameno Delila okwanyo thondhe manyen to tweyo gine go, to waco rigo ni, “Jofilistia jonitie kwoŋin, Samson!” Jor'apondi oyido jobedo i kisika. To Samson yeco woko thondhe no wok i cinge paka uzi.
JDG.16.13	Kenyo Delila owaco ri Samson ni, “Kiri pama itieko wondan t'iwaco ran twodo; wac ran nger m'oyido inyalo tweyin'iye.”
JDG.16.13	Samson owaco rigo ni, “K'inokedi lwodo abirio ma wiyan, t'iridho matek gi kikweso, nyaka to meni loyan, t'abedo paka kisi dhano moro je.”
JDG.16.14	Ameno munyo Samson nindo, Delila okwanyo lwodo abirio no ma ye wiye to kedo jo maber, to ridho jo matek gi kikweso. Kenyo to waco rigo ni, “Jofilistia jonitie kwoŋin, Samson!” To cew inindo pere, to gonyo woko kikweso, kodi ye wiye m'okedi.
JDG.16.15	Kenyo Delila owaco rigo ni, “Inyalo waco nedi ni amarin, munyo cunyin ongoye kodan? Itieko wondan didek pama aka fodi ikiwaco ran gima miyo meni perin bedo madwoŋ.” 
JDG.16.16	Macowe, munyo Delila otieko kimena go gi wac pere kisi ndelo, to romo go, hongo pere olokere macek ma tho. 
JDG.16.17	Ameno owaco rigo adundo pere je, to waco rigo ni, “fodi kamweso k'ogeyo wiyan; rupiri abedo Ŋataleŋ ri Were munyo fodi anitie i iy mama. Bedi liel wiyan, nyaka dimeni paran oweyan; dinyo alokere manyap, t'abedo paka kisi dhano moro je.”
JDG.16.18	Munyo Delila oneno ni go otieko waco rigo adundo pere je, odhiro t'ilwoŋo jodhum pa Jofilistia, ka waco ni, “Waŋin me biye win, go otieko miyan aŋeyo adundo pere je.” Kenyo jodhum pa Jofilistia jobino bonge, to jokelo feza i cingi jo. 
JDG.16.19	Delila omiyo Samson nindo i tiende, to lwoŋo jal moro, aka omiyo go lielo lwodo abirio ma ye wiy Samson. Samson ocako nyapirok to meni pere weyo go.
JDG.16.20	Kenyo Delila owaco rigo ni, “Jofilistia jonitie kwoŋin, Samson!” Munyo go ocew inindo pere, oparo ni, “Alawok woko paka amaro, t'ateŋere.” To go k'oŋeyo nike Rwoth oyido otieko weyo go. 
JDG.16.21	Filistia jopodho kwoŋe to jogolo woko waŋe. Jotero go i Gaza to jotweyo go gi pingo ma ywel; to bedo jarego i cuma ma jiera. 
JDG.16.22	Ye wiye ocako dongo kendo munyo otiek lielo.
JDG.16.23	Jodhum pa Jofilistia jocokere ma miyo cowirok madwoŋ ri were pajo Dagon, kodi kisangala; kole jowaco ni, “Were mawan omiyo Samson jakwor mawan i cingi wan.” 
JDG.16.24	Munyo ji joneno go, jofoyo were pajo; rupiri jowaco ni, “Were mawan otieko ketho jakwor mawan i cingi wan, go m'othango piny mawan, go m'oneko ji mawan kweth.” 
JDG.16.25	Aka munyo josiemere, jowaco ni, “Lwoŋ win Samson, aka weyi go wotim riwan tuko.” Ameno olwoŋi Samson wok i jiera, to timo tuko rijo. Jomiyo go cungo i dier sirin; 
JDG.16.26	to Samson waco ri jayac m'omako cinge ni, “Yeyan amuli sirin ma thielo ot, ŋey anyal thenere kwoŋ jo.” 
JDG.16.27	Ot oyido opoŋ'iye cwo gi mondongo; jodhum pa Jofilistia oyido jonitie kenyo, aka i wi ot oyido nitie cegin cwo kodi mondongo gana adek, m'oyido joneno paka Samson timo tuko.
JDG.16.28	Kenyo Samson olwoŋo Rwoth to waco ni, “Awi Rwoth Were, mondo poyan, aka mondo miyan meni dicel me kende, Awi Were, ŋey gi tim acel me ma culo kwor anyal culo kwoŋ Jofilistia ri waŋan ario.” 
JDG.16.29	To Samson midho sirin ario ma diere m'oyido thielo ot, to thenere kwoŋe, cinge maracuc kwoŋ acel kodi cinge maracam kwoŋ man. 
JDG.16.30	Kenyo Samson owaco ni, “Weyi atho gi Jofilistia.” Oyare gi meni pere je; to ot podho kwoŋ jodhum kodi ji je m'oyido jonitie iye. Ameno ji ma go oneko i hongo pere ma tho oyido jothoth loyo ma go oneko munyo go fodi kwo.
JDG.16.31	Wutmin go kodi jopeco pere je joloro piny to jokwanyo delkwoŋe to jokelo malo, aka joyiko go i dier Zora kodi Esitayol i kaliel pa bamere Manowa. Samson obedo jathum banja i Isiraili ma oro piero ario.
JDG.17.1	Obedo jal moro i piny matendere ma Efrayim m'oyido ilwoŋo ni Mika. 
JDG.17.2	Go owaco ri min ni, “Nusu feza ma romo kilo apar g'adek m'okwal kwoŋin, t'ilamo, aka iluwo kiri m'awinjo, feza no aŋat'akwanyo; nitie bongan.” To min waco ni, “Weyi Rwoth womiy wodan silwany!” 
JDG.17.3	Kenyo go odwoko nusu feza ma romo kilo apar g'adek ri min; to min waco ni, “Adieri aloko maleŋ feza me ri Rwoth wok i cingan ri wodan, ma timo cal m'ogor kodi cal ma nyweny aka onyo pama adwoko rin.” 
JDG.17.4	Onyo munyo odwoko feza ri min, min okwanyo nusu feza ma romo kilo ario, to miyo jathedhi nyweny, m'otimo gine cal ma nyweny m'ogor; aka obedo i ot pa Mika.
JDG.17.5	Mika me oyido nitie gi ot pa werin pere, to timo law pa jacway ri Were i wi migam kodi were i cal pa dhano m'ilwoŋo ni terafim, to ketho acel kwoŋ wote, bedo jacway ri were i wi migam. 
JDG.17.6	I hongo no oyido ongoye kere i Isiraili; kisi dhano oyido timo gim'otire i waŋe.
JDG.17.7	Oyido nitie jayac moro ma wok Bethelehem i Yuda, janono pa Yuda. Go oyido obedo Jalevi aka bedo kenyo. 
JDG.17.8	Go oay i tindi madwoŋ Bethelehem i Yuda, kadho bedo kama go onwaŋ. Go obino i ot pa Mika i piny matendere ma Efrayim, i woth pere. 
JDG.17.9	Mika openjo go ni, “Iwok yukune?” Go odwoko ni, “Abedo Jalevi ma Bethelehem i Yuda, aka awotho rango kamoro je ma bed'iye.”
JDG.17.10	Kenyo Mika owaco rigo ni, “Bedi kodan, aka lokere ran baba kodi jacway ri were i wi migam, aka alamiyin nusu feza apar kisi oro, kodi nangin kodi gima kwo gine.” To Jalevi no kadho. 
JDG.17.11	Jalevi no oyeyo bedo gi Mika; to jayac no lokere rigo paka acel kwoŋ wote. 
JDG.17.12	Ameno Mika omiyo Jalevi no dwoŋ, to jayac no bedo jacway ri were i wi migam pere, aka obedo i ot pa Mika. 
JDG.17.13	Mika owaco ni, “Pama onyo aŋeyo ni Rwoth latic kodan maber, kole Jalevi otieko bedo jacway ri were i wi migam paran.”
JDG.18.1	I hongo no oyido kere ongoye i Isiraili. Aka i hongo no, nono pa Dan oyido jorango adec ma jobed'iye; kwoŋbedo cuka i hongo no ongoye adec i dier nonin ma Isiraili m'oyido otiek miyo jo. 
JDG.18.2	Ameno jonono pa Dan jodhiro wok i peco pajo cwo abic i dier jo ma jomeni, ma jowok Zora kodi Esitayol, timo nyaliŋliŋ i piny kodi ŋeyo paka nitie, to jowaco rijo ni, “Kidhi win, wiŋey paka piny nitie.” Munyo jotundo i piny matendere Efrayim, i ot pa Mika, to jonindo kenyo. 
JDG.18.3	Munyo jonitie i ot pa Mika, joniaŋ dwondi jayac ma Jalevi; ameno jowire gi thenge to jopenjo go ni, “Ŋa m'okelin ka? Aka itimo aŋo ka? Aka aŋo m'obedo aperin ka?”
JDG.18.4	Jayac no odwoko jo ni, “Mika otimo ran gime gi gime, to pangisa an aka atieko lokirok rigo jacway ri Were i wi migam.”
JDG.18.5	Kenyo jowaco rigo ni, “Mondo penji riwan Were ŋey wanyal ŋeyo ka tic ma wakidho timo lakadho riwan maber.”
JDG.18.6	Jacway ri Were i wi migam owaco rijo ni, “Kadhi win i siem. Rwoth otelo win i yo ma wikidho luwo.”
JDG.18.7	Cwo abic no jokadho, aka munyo jotundo Layis, joneno piny okwe ri ji ma jobed'iye, cungo kwoŋ kula pa Josidon ma bedo moth gi bedo m'ongoye ŋico m'ongoye gima jocandi i piny kodi bedo gi lim. Medo kwoŋ meno, oyido jobor gi Josidon aka oyido jongoye gi gir'atima gi joman. 
JDG.18.8	Munyo jodwoko bongi wutmin jo i Zora kodi i Esitayol, jopenjo jo ni, “Wimiyo radwok aŋo?” 
JDG.18.9	Jowaco ni, “Ay win, weyi win wakadhi malo kwoŋ jo, rupiri watieko neno piny, aka ber swa. Ik'otimi gimoro? Ikir'ibedi gi lithirok kidho, to donji iloki piny aperin. 
JDG.18.10	Tekin idonjo ilatundo bongi ji ma jongoye gi ŋico, i piny malac; Were adieri otieko ketho i cingin kabedo m'ongoye gim'ila cando i piny.”
JDG.18.11	Cwo gana aucel ma nono pa Dan, ma jotiŋo gilweny, joay wok Zora kodi Esitayol, 
JDG.18.12	Jokidho malo to joketho kambi pajo i Kiriath Yerim i Yuda. Riameno olwoŋi kenyo ni Mahane Dan
JDG.18.13	Wok kenyo joluwo kiri i piny matendere ma Efrayim, aka jobino i ot pa Mika.
JDG.18.14	Kenyo cwo abic m'oyido jokidho timo nyaliŋliŋ i piny ma Layis jowaco ri wutmin jo ni, “Wiŋeyo ni nitie law maleŋ pa jacway ri Were i migam, cal m'ilamo kodi cal ma nyweny i ot me? Onyo pama par win kwoŋ gima wilatimo.” 
JDG.18.15	Ameno jowire gicen kenyo to jotundo bongi jayac m'obedo Jalevi, i peco pa Mika, to jom'otho go. 
JDG.18.16	Cwo 600 pa jonono pa Dan, ma jotiŋo gilweny, jocungo i dhiot ma waŋkac, 
JDG.18.17	cwo abic m'oyido jokidho dwaro nyaliŋliŋ i lowo jobino kenyo to jokwanyo cal ma nyweny, law maleŋ pa jacway ri Were i migam kodi cal m'ilamo. Jacway ri were i wi migam oyido ocungo kenyo i dhiot ma waŋkac gi cwo 600 ma jotiŋo gilweny.
JDG.18.18	Munyo cwo me jotundo i ot pa Mika to jokwanyo cal ma nyweny, law maleŋ pa jacway ri were i wi migam kodi cal m'ilamo, jacway ri were i migam openjo jo ni, “Witimo aŋo?”
JDG.18.19	Jowaco rigo ni, “Liŋ! Kethi cingin i dhokin, aka ikadhi gi wan, aka ibedi riwan bawan kodi jacway ri Were i wi migam. Ber rin k'ibedo jacway ri Were i wi migam i ot pa ŋat'acel, kosa bedo jacway ri Were i wi migam ri nono kosa peco i Isiraili?” 
JDG.18.20	Gime osangala cuny jacway ri were i migam. Okwanyo law maleŋ pa jacway ri Were i wi migam, cal m'ilamo kodi cal ma nyweny, to kadho gi ji.
JDG.18.21	Jowire kadho, aka joketho nyithindho, mwendi kodi gigipiny pajo yuwiy jo. 
JDG.18.22	Munyo jotieko kadho bor ye gi ot pa Mika, cwo m'oyido jonitie i udi cegin gi ot pa Mika jocokere to joyombo jonono pa Dan. 
JDG.18.23	Jokoko ri jonono pa Dan, ma jowire to jopenjo Mika ni, “Aŋo marac m'ibino gi lwak ji me?”
JDG.18.24	Mika odwoko ni, “Wikwanyo werin paran m'atimo, kodi jacway ri Were i wi migam, to wikadho, aka onyo adoŋ g'aŋo? Onyo doko winyalo penjan nedi ni, ‘Aŋo marac?’ ” 
JDG.18.25	To jonono pa Dan jowaco rigo ni, “Diber k'ibedo ma dwondin k'owinjere i dier wan, ka k'obedo ameno jogero jolamonjin, t'ikeŋ kwo perin gi kwo ma peco perin je.” 
JDG.18.26	Kenyo jonono pa Dan jokadho i yo pajo. Munyo Mika oneno ni jotek loyo go, owire to dok peco pere.
JDG.18.27	Jonono pa Dan, jokwanyo gima Mika oyido otieko timo, aka jacway ri Were i wi migam m'oyido obedo apere, obino Layis, bongi ji ma josiem, ma jongoye gi teko, joneko jo, to jowaŋo tindi pajo madwoŋ gi mac. 
JDG.18.28	Oyido ongoye ŋat'obothi jo, kwoŋbedo oyido bor wok Sidon aka oyido ongoye gi gir'atima gi joman. Oyido nitie i milelo m'obedo apa Bethrehob. Jogeto tindi madwoŋ, to jobed'iye. 
JDG.18.29	Jolwoŋo nyingi tindi madwoŋ no ni Dan, gi nyingi Dan kwari jo, m'onywol ri Isiraili; to nyingi tindi madwoŋ no oyido con mere obedo Layis. 
JDG.18.30	Kenyo jonono pa Dan jojengo cal rijo wegi. Yonathan wod pa Gerisom, nyakwar Manase kodi wote oyido jobedo jocway ri were i wi migam ri jonono pa Dan cuka tundo hongo ma piny no okadho i twec. 
JDG.18.31	Jojengo i kabedo rijo wegi cal pa Mika m'oyido otieko timo, i hongo je ma Ot pa Were obedo i Silo.
JDG.19.1	Obedo i hongo no, munyo kere oyido ongoye i Isiraili, aka obedo jal moro ma Jalevi, m'oyido lera iy'adec ma kakende ma piny matendere Efrayim, onywomo malaya ma wok i Bethelehem i Yuda. 
JDG.19.2	To malaya pere omako gine, to weyo go kadho i ot pa bamere i Bethelehem i Yuda, to bedo kenyo ma dwe aŋwen. 
JDG.19.3	Kenyo cwore oay malo to kidho cako rango go, ma luwo gi cunye ma dwoko go. Oyido go nitie gi ŋeca pere kodi punde kweth. Dheno okelo go i ot pa bamere, bamere oneno go to bino gi kisangala romo gi go. 
JDG.19.4	Ore, ba cege, odiyo go, to miyo go bedo gine ma ndelo adek; ameno jocemo to jomedho, jok'obilo nindo. 
JDG.19.5	I ndelo mar'aŋwen joay odikin maŋic, to joyikere ma kadho; to ba nyako waco ri ore ni, “Yom cuny gi cemo nyaka mathi, aka k'itieko nyaka t'ikadho.”
JDG.19.6	Ameno cwo ario no jobedo piny, jocemo to jomedho kanyacel; to ba nyako waco ri jalo ni, “Mondo raŋo ikinindi to cunyin yodere?”
JDG.19.7	Munyo jalo oay ma kadho, to ba cege medo ywakere rigo cuka onindo kenyo kendo. 
JDG.19.8	I ndelo mar'abic go ocew odikin maŋic kadho, to ba nyaka waco ni, “Mondo siem cunyin.” Ameno to jokuro cuka piny oyutho, to joje jocemo.
JDG.19.9	Munyo jalo gi malaya pere kodi ŋeca pere joay kadho, ore, ba nyako, owaco rigo ni, “Mondo neni, piny oyutho ma lokirok othieno. Mondo nindi. Neni, piny oyutho. Nindi ka aka weyi cunyin wosangala. Dikin inyalo cew odikin maŋic t'imako yo perin, t'ikadho peco perin.”
JDG.19.10	To jalo k'omito nindo kenyo kendo; oay to kadho, to tundo kam'oŋiyere gi Yebus (meno, Yerusalem.) Go oyido nitie gi punde ario m'igweyo, aka malaya pere oyido nitie gi go. 
JDG.19.11	Munyo oyido jocegin tundo Yebus, sawa oyido okadho, to ŋeca waco ri jadwoŋ pere ni, “Mondo biye, weyi wawire yuthengi tindi madwoŋ pa Joyebus me, to wanind'iye.”
JDG.19.12	To jadwoŋ pere waco rigo ni, “Wak'owire yuthengi tindi madwoŋ pa jokicar, ma jok'obedo Joisiraili; to walamedere kiri Gibeya.” 
JDG.19.13	Kenyo go owaco ri ŋeca pere ni, “Biye, weyi watem tundo iy'acel kwoŋ kabedo me, to wanindo i Gibeya kosa i Rama.” 
JDG.19.14	Ameno jomedere to jokadho i yo pajo; to waŋceŋ podho rijo cegin i Gibeya, m'obedo apa Benyamin. 
JDG.19.15	Jowire gi thenge kenyo, ma donjo kodi nindo i Gibeya. Go odonjo to bedo i kam'othangere ma tindi madwoŋ, to ongoye ŋat'otero jo nindo.
JDG.19.16	Gikenyo won othieno obedo jal moro m'oti m'oyido dwoko wok i tic pere i ndelo. Jalo oyido wok i piny matendere ma Efrayim, aka go oyido bedo i Gibeya. (Cwo ma kenyo oyido jobedo wot Benyamin.) 
JDG.19.17	Munyo jalo otiŋo waŋe malo to neno ŋata wotho i kam'othangere ma tindi madwoŋ, jal m'oti no openjo go ni, “Ikidho kune aka iwok kune?”
JDG.19.18	Jalevi odwoko go ni, “Waluwo wok i Yerusalem i Yuda iy'adec mabor loyo ma piny matendere ma Yuda, kam'awok'iye. Awok i Bethelehem i Yuda; aka onyo akadho i Ot pa Rwoth. Ongoye jal m'ojolan i ot pere. 
JDG.19.19	Wan ŋecin perin wanitie gi kanja gi lum m'othwo ri punde mawan, gi cemo kodi vini ri an kodi ri ŋeca perin madhako kodi ri jayac manitie gi wan. Wakimiti gimoro kendo.”
JDG.19.20	Jal m'oti no owaco ni, “Siem wobedi kodin. Alamiyin gimoro je m'imito; nyaka ikir'inindi kam'othangere.” 
JDG.19.21	Ameno go okelo jo i ot pere, to pidho punde; jolwoko tiendi jo, aka jocemo to jomedho.
JDG.19.22	Munyo oyido fodi josiemere, cwo ma tindi madwoŋ, wot ji ma bukony, jothoko ot, to jocako goyo thigo gi derino. Jowaco ri jalo, jadwoŋ ma ot ni, “Wodhi woko jal m'obino i ot perin, ŋey wanyal nindo gi go.”
JDG.19.23	To jalo, jadwoŋ ma ot, wok woko bongi jo to waco rijo ni, “Be, wutmera, mondo wikiri witim gikidakana. Paka jame obedo wendo paran, wikiri witim giwickwot ma miŋo me. 
JDG.19.24	E nyaran mambula gi malaya pere; mondo weyi awodhi jo woko. Nindi win gi jo to witimo gi jo gima wimito; to ri jal me wikiri witim giwickwot me.” 
JDG.19.25	To cwo no jok'onyalo winjo go. Ameno jalo opodho kwoŋ malaya pere, to wodho go woko rijo. Jonindo gine m'ongoye wor gipi cuka otundo odikin. Aka munyo ŋamba oriedo, to joweyo go kadho.
JDG.19.26	Munyo piny oyawere, dheno obino podho i dhiot ma ot kama jadwoŋ pere oyido nitie iye, cuka piny olokere maler. 
JDG.19.27	Odikin jadwoŋ pere ay to yawo thigin ma ot, aka munyo owok kadho i yo pere, malaya pere oyido nitie onindo i dhiot ma ot, gi cinge kwoŋ thigo. 
JDG.19.28	Owaco rigo ni, “Ay malo wakadhi.” To radwok ngoye. Kenyo jalo oketho go i wi punda; to jalo ay kadho peco pere. 
JDG.19.29	Munyo go otundo peco pere, okwanyo apala to podho kwoŋ malaya pere to ŋundo go mathindho thindho muma apar g'ario, tundo i coko, to dhiro go woko iy'adec je ma Isiraili. 
JDG.19.30	Kisi dhano je m'oneno go onyalo waco ni, “Oyido fodi nger gime k'otimere, oyido nger gime fodi k'onenere wok i ndelo ma Joisiraili jowey'iye Misir cuka tundo ndelo me! Waripo timo gimoro kwoŋe. Warangi rieko, to wawodho.”
JDG.20.1	Kenyo Joisiraili je jowok woko, wok Dan tundo Berseba, kiri gi piny ma Giliad, aka kweth no jocokere iy'acel ruwaŋ Rwoth i Mizipa. 
JDG.20.2	Rwodhe pa ji je, apa nonin ma Isiraili je, jonyuthere i kacokirok pa ji pa Were, jolweny 400,000 ma jowotho atiendi ma jotiŋo gilweny. 
JDG.20.3	(Onyo jo Benyamin jowinjo ni Joisiraili oyido jokadho malo kiri i Mizipa.) To Joisiraili jowaco ni, “Waci win riwan, tim ma kidakana me obino nedi?”
JDG.20.4	Jalevi, cwor dhako m'oneki, odwoko ni, “Abino i Gibeya m'obedo apa Benyamin, an gi malaya paran, nindo. 
JDG.20.5	Jodhum ma Gibeya joay kwoŋan, to jothoko ot wor. Oyido jomito nekan, to jomako malaya paran to jonindo gine cuka otho. 
JDG.20.6	Kenyo t'apodho kwoŋ malaya paran t'athumo mathindho thindho, t'adhiro go iy'adec ma Isiraili je paka rom; kwoŋbedo jotieko timo gikidakana ma wickwot i Isiraili. 
JDG.20.7	Onyo pama, wi Joisiraili, wijoje, miyere win rieko kodi nwaŋo gir'atima.”
JDG.20.8	Ji je joay malo iy'acel, ka jowaco ni, “Kada ŋat'acel kwoŋ wan k'okidhi i wema, aka kada ŋatimoro kwoŋ wan k'okidhi i ot pere. 
JDG.20.9	To onyo pama, me a gima walatimo ri Gibeya: Walabolo kwir kwoŋ Gibeya. 
JDG.20.10	Walakwanyo cwo kwoŋ 100 kwoŋ nonin je ma Isiraili, aka 100 kwoŋ gana, aka gana kwoŋ gana apar, ma nwaŋo gimoro ri ji ma jolatimo ri bino pajo i Gibeya ma Benyamin ri giwickwot ma miŋo cungo kwoŋ gimoro je ma go otieko timo i Isiraili.” 
JDG.20.11	To cwo ma Isiraili je jocokere kwoŋ tindi madwoŋ, munyo jomakere iy'acel.
JDG.20.12	Nonin ma Isiraili jodhiro cwo i nono pa Benyamin paka rom, ka jowaco, “Me gimarac aŋo m'otiek timo i dier win? 
JDG.20.13	Onyo pama, kethi win cwo ma jongoye kony no i Gibeya, ŋey wanyal neko jo, ŋey wacidi woko reco no i Isiraili.” To jo Benyamin jok'owinjo dwondi wutmin jo, Joisiraili. 
JDG.20.14	Jo Benyamin jocokere kanyacel wok i tindin madongo ma kidho i Gibeya, kadho lweny gi Joisiraili. 
JDG.20.15	I ndelo no jo Benyamin jocoko cwo 26,000 wok i tindin pajo madongo ma jotiŋo gilweny, ketho meno gicen, jopiny ma Gibeya oyido joromo welo ma cwo 700 m'oyer. 
JDG.20.16	Kwoŋ cwo 700 m'oyer me, oyido jor'acam, kisi dhano oyido dwiro asumulu ma tele i koyo, aka k'ibedi ma k'ogoyo gimoro. 
JDG.20.17	Joisiraili, ka ikwanyo woko jo Benyamin, oyido joromo cwo 400,000 joje oyido jobedo jolweny.
JDG.20.18	Joisiraili joay malo to jokidho i Bethel to jopenjo Were, aka jowaco ni, “Ŋa kwoŋ Joisiraili wotel kidho riwan malo lweny gi ji pa Benyamin?”
JDG.20.18	Rwoth odwoko ni, “Yuda ama wotel kidho malo.”
JDG.20.19	Kenyo Joisiraili joay malo odikin, to joketho kambi pajo gi thengi Gibeya. 
JDG.20.20	Joisiraili jowok woko lweny gi jonono pa Benyamin; to jocero bol ma lweny kwoŋ jo i Gibeya. 
JDG.20.21	Jonono pa Benyamin jowok woko ma Gibeya, to joreyo woko i ndelo no Joisiraili 22,000. 
JDG.20.22	Ji jomiyere miseni to cwo ma Isiraili jotimo kendo can ma lweny i kabedo ma jocan'iye kenyo i ndelo marapena. 
JDG.20.23	Joisiraili jokadho malo to joywak ruwaŋ Rwoth cuka tundo othieno ka jopenjo Rwoth ni, “Wanocore cegin kendo ri lweny gi jo Benyamin wutmin wan?”
JDG.20.23	Rwoth odwoko ni, “Kadhi malo ilweny.”
JDG.20.24	Joisiraili jocore cegin gi jonono pa Benyamin i ndelo mar'ario. 
JDG.20.25	Benyamin owok woko romo gi jo wok i Gibeya i ndelo mar'ario, to reyo woko i dier Joisiraili kendo cwo 18,000 jome je oyido jotiŋo gilweny. 
JDG.20.26	Kenyo Joisiraili je, gi ji je jokidho i Bethel to joywak, jobedo piny ruwaŋ Rwoth, joriyo kec ndelo no cuka tundo othieno. Kenyo to jomiyo mic awaŋa kodi cowirok ma siem ruwaŋ Rwoth. 
JDG.20.27	To Joisiraili jopenjo Rwoth rupiri Kakan ma Cikirok pa Were oyido nitie kenyo i hongo no, 
JDG.20.28	aka Finehas wod pa Eliazar, wod pa Aron, oyido cungo ruwaŋe i hongo no ka penjo ni, “Wanokidhi kendo lweny gi jonono pa Benyamin wutmin wan, kosa wanowey?”
JDG.20.28	Rwoth odwoko ni, “Kadhi malo, rupiri dikin alaketho jo i cingi win.” 
JDG.20.29	Joisiraili joketho jor'apondi thoko Gibeya. 
JDG.20.30	Kenyo Joisiraili jokidho malo ri jonono pa Benyamin i ndelo mar'adek, joketho jolweny pajo ŋiyo Gibeya, paka con mere. 
JDG.20.31	Munyo jonono pa Benyamin jowok woko romo gi jolweny, oyway jo wok i tindi madwoŋ. To jocako rwadho ji megi piny gi litho ma kiwacere, i royin madongo, ma acel kwoŋ jo kidho i Bethel gi man ma kidho i Gibeya, kiri kam'othangere, aka joneko cegin cwo ma Isiraili piero adek. 
JDG.20.32	Jonono pa Benyamin jowaco ni, “Wafodo jo piny, paka con mere.”
JDG.20.32	To Joisiraili jowaco ni, “Weyi waringi to waywayo jo gicen wok i tindi madwoŋ kadho yu royin.” 
JDG.20.33	To cwo ma Joisiraili je joay wok i kabedo pajo to jocokere kendo i Bal Tamar, kareno Joisiraili m'oyido jotimo apondi jorure wok i kabedo pajo wok i kam'othangere m'obipere ma Geba. 
JDG.20.34	To jobino ruwaŋ Gibeya cwo 10,000 m'oyer wok kwoŋ Isiraili je, to lweny bedo mapek. Jonono pa Benyamin jok'oŋeyo nike litho oyido bino rijo.
JDG.20.35	Rwoth orwadho piny Benyamin ruwaŋ Isiraili; aka Joisiraili joreyo woko cwo 25,100 apa Benyamin i ndelo no, joje oyido jotiŋo gilweny.
JDG.20.36	Kenyo jonono pa Benyamin joneno ni otiek cwado jo.
JDG.20.36	Joisiraili jomiyo jonono pa Benyamin kabedo, kwoŋbedo joketho geno i jolweny ma jor'apondi ma joketho i Gibeya. 
JDG.20.37	Jor'apondi jorure piyo i Gibeya. Jor'apondi joywore i tindi madwoŋ to joneko ji je g'abor. 
JDG.20.38	Oyido nitie ranyuth m'oyik ri cwo ma Isiraili gi jor'apondi ni ka yiro madwoŋ oduny malo wok i tindi madwoŋ 
JDG.20.39	cwo ma Isiraili joripo gik i lweny. To Benyamin oyido ocako cwado ji gi litho madwoŋ i dier Joisiraili, oneko cegin cwo ma romo piero adek; ameno to jowaco ni, “Adieri okengila jo ruwaŋ wan, paka i lweny marapena.” 
JDG.20.40	To munyo pondeponde, siro ma yiro, ocako duny wok i tindi madwoŋ, jo Benyamin joŋiyo yuŋey jo aka oyido nitie tindi madwoŋ gibe kadho malo yupolo. 
JDG.20.41	Kenyo cwo ma Isiraili jowire, to cwo pa Benyamin jobwok, kwoŋbedo joneno gimarac cegin gi jo. 
JDG.20.42	Riameno jowire woko ruwaŋ Joisiraili yu royo ma thim; to lweny yombo jo, aka jono ma jowok i tindi madwoŋ oyido joreyo woko jo i diere. 
JDG.20.43	Jothoko jo Benyamin, to joriemo jo wok kaywomirok to jotega jo piny bor kiri yuwok ceŋ ma Gibeya. 
JDG.20.44	Jo Benyamin 18,000 jopodho, aka jome je oyido jobedo jolweny ma jomeni. 
JDG.20.45	Munyo jowire to jodwire i thim i tele ma Rimon, 5,000 kwoŋ jo othum jo piny i royin madongo, t'iriemo bor kiri Gidom, aka oneki cwo 2,000 kwoŋ jo. 
JDG.20.46	Ameno jono je ma jopodho i ndelo no ma jowok kwoŋ Benyamin obedo cwo 5,000 ma jotiŋo gilweny, aka jome je oyido jobedo cwo ma jomeni.
JDG.20.47	To cwo 600 jowire to jodwire i thim i tele ma Rimon, to jodoŋ i tele ma Rimon ma dwe aŋwen. 
JDG.20.48	To cwo ma Isiraili jowire rijo Benyamin to joneko jo gi lew abor wok i tindi madwoŋ, ogwaŋe, ji je m'onwaŋ kodi gimoro je m'odoŋ. Tindin madongo je ma jodoŋ m'onwaŋ, owaŋ gi mac.
JDG.21.1	Cwo ma Isiraili oyido jotieko kwoŋere i Mizipa ni, “Ongoye jacwo kwoŋ wan ma lamiyo nyare ri jonono pa Benyamin paka dhako.” 
JDG.21.2	Aka ji jobino i Bethel, to jobedo kenyo tundo othieno ruwaŋ Were, to jotiŋo dwondi gin malo to joywak tektek. 
JDG.21.3	Jowaco ni, “Awi Rwoth, Were pa Isiraili, Raŋo gime otimere i Isiraili ni luth acel ma nyweny ma dhum worem i ndelo ma konon wok kwoŋ Isiraili?”
JDG.21.4	I ndelo ma luwo, ji jocewi con, to jogeto kenyo migam, to jomiyo mic awaŋa gi mic ma siem. 
JDG.21.5	Kenyo Joisiraili jopenjo ni, “Mene kwoŋ nonin je ma Isiraili ma k'obino malo i kacokirok bongi Rwoth?” Kole kwoŋirok madwoŋ oyido otiek timo ma mako kwoŋ ŋatimoro je ma k'obino malo bongi Rwoth i Mizipa, ka waco ni, “Ŋato iripo neko.” 
JDG.21.6	To Joisiraili jomako wor gi Benyamin omin jo, to jowaco ni, “Omor woko nono acel kwoŋ Isiraili i ndelo me. 
JDG.21.7	Wanotim aŋo ri mon pa jono ma jodoŋ, paka watieko kwoŋere gi Rwoth ni wak'omiy jo kad'acel kwoŋ nyir mawan paka mon?”
JDG.21.8	Kenyo jopenjo ni, “Nitie nyatoro ma wok i nonin ma Isiraili ma k'obino malo bongi Rwoth i Mizipa?” Kenyo to nwaŋere ni ongoye ŋatimoro ma wok i Yabes Giliad m'obino i kambi, i kacokirok. 
JDG.21.9	Kole munyo okwan ji onwaŋere ni jopiny ma Yabes Giliad oyido jongoye kenyo. 
JDG.21.10	Ameno cokirok no odhiro cwo ma jomeni 12,000 kenyo to jomiyo jo or ni, “Kadhi win, wineki jopiny ma Yabes Giliad, mondongo kodi nyithindho.”
JDG.21.11	“Me a gima wilatimo; kisi jacwo kodi kisi dhako m'otieko nindo gi jacwo wiripo reyo woko kicutho.” 
JDG.21.12	To jonwaŋo i dier jopiny ma Yabes Giliad nyir mambula 400 to jokelo jo i kambi i Silo, manitie i piny ma Kanan.
JDG.21.13	Kenyo cokirok gibe joluwo kodi jonono pa Benyamin m'oyido jonitie i tele ma Rimon, to jotito rijo siem. 
JDG.21.14	Benyamin odwoko i hongo no; to jomiyo jo mondongo ma jok'oneko kwoŋ mondongo ma Yabes Giliad; to nwaŋere ni jok'obedo m'oromo rijo.
JDG.21.15	Ji jomako wor gi jonono pa Benyamin kwoŋbedo Rwoth oyido oturo woko riwirok pa nonin ma Isiraili. 
JDG.21.16	Ameno jotel ma cokirok jowaco ni, “Wanotim aŋo ri mon pa jono ma jodoŋ, kwoŋbedo ongoye mondongo ma jodoŋ wok kwoŋ Benyamin?” 
JDG.21.17	To jowaco ni, “Musikin joripo bedo ri ji pa Benyamin ma joboth, ŋey wongoye nono ma worere woko wok kwoŋ Isiraili. 
JDG.21.18	Kucel wakinyali miyo jo nyar wan moro je paka dhako.” Kole Joisiraili oyido jotieko kwoŋere ni, “Lam ri ŋatimoro je m'omiy dhako ri janono pa Benyamin.”
JDG.21.19	Ameno jowaco ni, “Neni, kalima pa Rwoth ma kisi oro timere i Silo, manitie yumalo ma Bethel, yuwok ceŋ ma royo ma kadho malo wok i Bethel kidho i Sekem, kodi yupiny ma Lebona.” 
JDG.21.20	Jowodho or ri jonono pa Benyamin ni, “Kadhi win wipodhi piny wikuri i ndelin vini, 
JDG.21.21	aka wibedi waŋwin; ka nyir ma Silo jowok woko miel i miele, nyaka to wifudhere wok i ndelin ma vini to kisi dhano kwoŋ win yudho dhako rigo won wok kwoŋ nyir ma Silo, to wikadho i lowo pa Benyamin. 
JDG.21.22	Kenyo ka bacere pajo kosa wutmin jo jobino to jogeŋisa riwan, walawaco rijo ni, ‘Bedi win gi wor aka wiyey wan bedo gi jo; rupiri wak'imako dhako i lweny ri kisi jacwo. To wikibedo jobanja ro miyo nyir mewin rijo.’ ”
JDG.21.23	Jo Benyamin jotimo ameno; joyudho mondongo ri kisi dhano kwoŋ jo wok kwoŋ jomiel ma jopodho kwoŋ jo. Kenyo jogik iy'adec pajo, to jogeto tindin madongo kendo, to jobed'iye. 
JDG.21.24	Ameno Joisiraili joweyo kenyo i hongo no cungo kwoŋ nono gi pecin, to jowok kenyo kadho iy'adec pajo wegi.
RUT.1.1	I hongo ma Joisiraili oyido fodi jongoye gi kere, kec oyido nitie i piny. Jacwo moro ma wok i Bethelehem i Yuda okadho i piny Mowab, go gi cege kodi wote ario. 
RUT.1.2	Jacwo no nyinge Elimelek;
RUT.1.3	Munyo jonitie i piny no, Elimelek cwor Naume otho, to weyo cege kodi wote ario. 
RUT.1.4	Yac me jonywomo mon ma jowok i Mowab; acel oyido ilwoŋo ni Oripa aka man ni Ruth. 
RUT.1.5	Munyo jotieko bedo kenyo ma romo oro apar, to Mahilon gi Kilion bende jotho; to Naume doŋ kende ma bu cwore kiri gi nyithindho.
RUT.1.6	Munyo hongo moro okadho, Naume owinjo ni Rwoth omiyo ji pere silwany aka omiyo jo cemo. To go gi mondiwote joyikere ay i piny Mowab dok i piny Yuda. 
RUT.1.7	Ameno dheno gi mondiwote joay to joweyo kam'oyido jobed'iye to jomako yo ma dok Yuda. 
RUT.1.8	To munyo jowotho, Naume owaco ri mondiwote ni, “Kadhi win, kisi dhano wodoki i ot ma thugin. Weyi Were wotim gi win wor paka oyido wiworo jom'otho
RUT.1.9	Rwoth womiy win cwogi win man aka wibedi gi pecin.” Munyo Naume otieko waco ama opodho i kor jo to sewila jo, aka Ruth gi Oripa jogoyo ndur to joywak. 
RUT.1.10	Jowaco ri Naume ni, “Be, waladok kodin bongi ji perin”.
RUT.1.11	To Naume waco rijo ni, “Gik win mondiwotan. Raŋo wimito dok kodan! Lokere fodi anitie gi yac moro i iyan ma jolokere cwogi win. 
RUT.1.12	Dok win mondiwotan, maki win yo mewin, kole an onyo ati swa ma bedo gi jacwo. 
RUT.1.13	Aka makada nende abedi gi geno t'anwaŋo jacwo wor me won t'anywolo yac, winokur jo cuka jodongi! Winobedi ma wikinywomere ka wikuro jo! Be mondiwotan, cunyan raman swa ro win; kwoŋbedo Rwoth otieko miyan candirok”.
RUT.1.14	Wac me omiyo doko jogoyo ndur aka joywak; aka Oripa opodho i kor adhamere to sewila go, to Ruth ocwire kwoŋe.
RUT.1.15	Naume owaco ri Ruth ni, “Neni, nyekin dok bongi jothugin, bongi werin pajo; ibende dok gi go”.
RUT.1.16	Ruth odwoko ni, “Ikir'iroman weyin kosa weyo luwin, kole kam'inokidh'iye alakidho, kam'inobed'iye alabedo; ji perin jolabedo ji paran, aka were perin labedo were paran 
RUT.1.17	kam'inoth'iye abende abino tho iye, t'iyikan kenyo. Weyi Rwoth wotim gime ran aka kiri maloyo makada nende tho opok wan”. 
RUT.1.18	Naume munyo otieko neno paka Ruth oridho dok gi go oliŋ ma k'owaco gimoro.
RUT.1.19	Ameno jocako nywako yo kanyacel cuka jotundo i Bethelehem. Aka munyo jotundo i Bethelehem, tindi gibe obwok to mon waco ni, “Me Naume!”
RUT.1.20	Go owaco rijo ni, “Wikiri wilwoŋan ni Naume, lwoŋan win ni Mara,
RUT.1.21	Akadho munyo abup, Rwoth onyo odwokan thangalala. Raŋo wilwoŋan ni Naume, ma Rwoth otieko kelo ran candirok gi kidamba!” 
RUT.1.22	Ameno Naume odok gi ciwode Ruth ma wok i piny Mowab. Jotundo i Bethelehem munyo nyaka ocaki keco ŋano.
RUT.2.1	Naume oyido nigi wat pa cwore Elimelek ma nono, jal m'oyido oŋaŋ aka jambaka. Nyinge oyido Bowaz. 
RUT.2.2	Ruth Jamowab owaco ri Naume ni, “Weyi akidhi i ndelo adim withi ŋano m'okec odoŋ i masembo pa ŋat'omaki kodan wor.” Naume to dwoko go ni, “Kadhi nyaran.” 
RUT.2.3	Ameno to go ay malo cako dimo withi ŋano ma jokeco jobudho. Gikenyo to nwaŋere ni otundo iy'adec ma ndelo pa Bowaz janono pa Elimelek.
RUT.2.4	I hongo no Bowaz oyido nyaka odwoko wok Bethelehem, to waco ri jokeco ni, “Rwoth wobedi kodi win.” To jodwoko ni, “Rwoth womiyin silwany.” 
RUT.2.5	Bowaz to penjo jatel pa jokeco ni, 
RUT.2.6	“Nyako mafoth me apa ŋa?” To jatel pa jokeco no dwoko go ni, “Nyako mafoth me wok Mowab aka obino ka gi Naume wok i piny Mowab. 
RUT.2.7	Obino ka to waco ni, ‘Akwayo, yeyan win adim withi ŋano ma jokeco jobudho’ Go otieko timo tic ma bu ywomirok wok odikin tundo gunyo ni.” 
RUT.2.8	Bowaz owaco ri Ruth ni, “Winji pama nyaran, ikiri doko ikidhi dimo withi ŋano kaman kosa iwey me, to bedi cegin gi jotic paran ma mon me. 
RUT.2.9	Com waŋin kwoŋ jo ka jokeco aka iluwi jo. Atieko waco ri jotic paran ni ongoye ma wocandin. Aka ka riyo nekin, inotwom pi i nywero kama jotic jocok'iye.” 
RUT.2.10	Ameno to Ruth podho piny, okulo wiye, aka owaco ri Bowaz ni, “Raŋo anwaŋo wor i waŋin munyo ikaŋasa an kad'abedo ran japath?” 
RUT.2.11	Bowaz odwoko go ni, “Atieko winjo gimoro je m'itimo ri adhenin cuka cworin tho, bende paka iweyo benin gi yokin gi piny m'inywol'iye t'ibino i dier ji m'oyido fodi ikiŋeyo. 
RUT.2.12	Rwoth womiyin kemba ro gim'itimo, aka kemba pere wobedi m'opoŋ; Rwoth Were pa Joisiraili m'ibino nwaŋo kapondo i bwombe”. 
RUT.2.13	Nyano owaco ni, “Jadwoŋ ipoŋ ran gi nema, kole itieko kweyo cunyan, aka iluwo gi ŋeca perin me gi wor kad'akibedo ran acel kwoŋ ŋecin perin.” 
RUT.2.14	I hongo ma cemo, Bowaz owaco rigo ni, “Biye ka, cami mugat moro, i pili mugat me i vini.” Ruth obedo bongi jokeco to Bowaz yiko rigo withi ŋano abula, ocamo to yeŋ to ŋinjeŋinje doŋ. 
RUT.2.15	Munyo go oay malo dimo withi ŋano m'obudhere, Bowaz oluwo gi jotic pere ka waco ama, “Weyi go wodim kiri kwoŋ withe m'otiek tweyo ma fodi jothwo i ndelo, wikiri wibwok go ni timo marac. 
RUT.2.16	Wifudhi rigo withe wok i boc m'otwey wiwey rigo wodim ma wikicero go.” 
RUT.2.17	Munyo ogoyo ŋano m'odimo wok odikin tundo othieno, onwaŋo ma nyinge ma romo agono acel. 
RUT.2.18	Otiŋo ŋano no kiri i tindi to nyutho adhamere. Ruth bende omiyo adhamere cemo m'oyido ocamo to doŋ. 
RUT.2.19	Naume openjo Ruth ni, “Icoko kune ŋano me je konon? Iwok tic i ndelo pa ŋa? Rwoth womiy ŋati m'otimo kodin wor me silwany.”
RUT.2.19	Ameno Ruth owaco ri Naume ŋata go otiyo gine; owaco ni, “Ŋat'atiyo gine konon ilwoŋo ni Bowaz.” 
RUT.2.20	Naume owaco ni, “Rwoth womiy Bowaz silwany ma noknok kuro cikirok pere ri jomakwo gi jom'otho.” Omedere to waco ni, “Jalo obedo wat mawan ma ot, acel kwoŋ joma kwonga wan.” 
RUT.2.21	Ruth owaco ni “Kiri go oyido kwayan ni abedi cegin gi jotic pere cuka keco orum.” 
RUT.2.22	Naume ogamo ni, “Meno ber nyaran k'ibedo bongi jotic pere, loyo kadho kaman m'inyalo rom'iye gi gwayo.” 
RUT.2.23	Go omedere dimo withi ŋano paka oyido Bowaz otieko waco ri jotic pere ni wotim cuka keco ŋano orumo. To i hongo man je k'otieko tic, Ruth oyido bedo bongi adhamere.
RUT.3.1	Munyo hongo moro okadho, Naume owaco ri Ruth ni, “Ripo anwaŋ rin jacwo ŋey inyal bedo gi peco perin won. 
RUT.3.2	Poyi ni Bowaz, jal m'oyido ibedo gi mon pere kama jotiy'iye obedo wat mawan. Winji, konon me othieno, go labino piedho bale.
RUT.3.3	Ameno onyo iripo lwoki, wire gi mo aka irukere maber tektek. K'itieko, ikidhi i kisia; ikir'iyey go woŋey ni initie kenyo cuka go otiek cemo gi medho. 
RUT.3.4	Ineni odoco kama go orier'iye, aka ka nindo okwalo go, ikidhi aka itiŋ gium aka iriere kabute; go bino waco rin gir'atima”. 
RUT.3.5	Ruth odwoko ni, “Alatimo gimoro je m'iwaco”. 
RUT.3.6	Ruth okadho yupiny i kisia aka otimo gim'adhamere owaco rigo. 
RUT.3.7	Munyo Bowaz otieko cemo gi medho, aka cunye oyido yodere, okadho to riere cegin gi kam'odhur'iye nyingi bale. Ruth obino mothmoth, aka oyawo gium pa Bowaz to nindo bonge. 
RUT.3.8	Cegin dier wor, Bowaz to bwok, owire to dhier nwaŋo dhako nindo bonge. 
RUT.3.9	Go openjo ni, “In ŋa?”.
RUT.3.9	Ruth odwoko ni, “An Ruth ŋeca perin”. Bol ye adec ma law perin kwoŋan, kole iripo kikwonga an. 
RUT.3.10	Bowaz owaco rigo ni, “Rwoth womiyin silwany. Inyuthan wor madwoŋ loyo kiri m'imiyo adhenin. Fodi ikirango jayac m'oŋaŋ kosa ma jacandi.” 
RUT.3.11	Bowaz omedo waco rigo ni, “Mondo ikir'ibedi gi lworo, alatimo rin gimoro je m'imito, kole jotindi me je joŋeyo ni idhako ma jawor. 
RUT.3.12	Obedo adieri ni aripo kikwonga in, akurin to nitie ŋatimoro ma wat perin loyan. 
RUT.3.13	Nindi ka wor me, aka dikin abino penjo ka go nyalo kurin. K'oyeyo bino bero, k'okwero, akwoŋere i nyingi Were makwo, abino kurin. Onyo nindi ka tundo dikin.” 
RUT.3.14	Ameno Ruth onindo bonge tundo odikin, oay ma piny fodi riprip ma ŋeyo dhano tek, kwoŋbedo Bowaz oyido k'omito nyatoro woŋey ni go oyido onindo bonge. 
RUT.3.15	To mafodi, Bowaz owaco ri Ruth ni, gony nanga perin ipedhi ka. Go otimo ameno to Bowaz konjo rigo bale
RUT.3.16	Munyo Ruth otundo, adhamere openjo go ni, “Aŋo m'otimere nyaran?” Go otito gimoro je ma Bowaz otimo rigo ka waco ama, 
RUT.3.17	“Omiyan kilo piero ario ma bale, ka waco ama: Ikinyal dok bongi adhenin gi cingin nono.” 
RUT.3.18	Naume owaco rigo ni, “Bedi moth nyaran, kur ineni gim'otimere, Bowaz k'oywe cuka go okwey wac me konon.”
RUT.4.1	Bowaz okidho i waŋkac to bedo piny kenyo; to wat pere m'oyido go otieko luwo kwoŋe bende bino. Bowaz olwoŋo go ka waco ama: “Biye bedi kome jawodhan”. 
RUT.4.2	Gikenyo to Bowaz kwanyo cwo apar kwoŋ jotel ma tindi to waco rijo bende bedo piny. 
RUT.4.3	To Bowaz waco ri wat pere no ni, “Naume otieko weyo piny Mowab odwoko ka; go pama tana adec ma lowo m'oyido obedo apa wat mawan Elimelek. 
RUT.4.4	An won aparo ni ber awaci rin gime, k'inyalo, nyew ruwaŋ ji me kanyacel gi jotel pa ji paran ma jobedo me. To k'ikimiti, wac ran i hongo me won, kwoŋbedo an bende anyalo tero paka cik ma lunjirok waco”. Jalo odwoko ni, “Abino nyewo”. 
RUT.4.5	Bowaz owaco rigo ni, “Tekin inyewo lowo ma bongi Naume, ŋey nike bende ilunjo Ruth citho ma wok Mowab, ŋey lowo wodoŋ i nyingi peco pa jatho”. 
RUT.4.6	Jalo odwoko ni, “Akinyali nyewo kwoŋbedo meno nyutho ni nyithindho paran jok'olunji. Nyew, to an be”. 
RUT.4.7	Aka i piny pa Joisiraili, ma ridho wil kosa mitan, ŋata tana onwaŋo kwanyo war pere to miyo ŋata nyewo. Me nyutho winjirok. 
RUT.4.8	Jalo to waco ri Bowaz ni, “Nyew.” Aka ogonyo war pere to miyo Bowaz. 
RUT.4.9	Bowaz owaco ri jodongo kodi ji je ni, “Wibedo jokony ni konon anyewo lim me m'oyido obedo apa Elimelek kodi apa yac pere Kilion gi Mahilon. 
RUT.4.10	Medo kwoŋ meno, Ruth nyar Jamowab ciliendi Mahilon lokere dhako paran. Gime bino miyo lim pa Mahilon wodoŋ i nyingi go; aka nyinge kilarere i dier ji gi piny pere. Wibedo jokony ma gime konon”. 
RUT.4.11	To ji je m'oyido jonitie i waŋkac kanyacel gi jodongo jodwoko ni, “Wabedo jokony. Wakwayo ni Rwoth wokonyi dhako me m'ikidho nywomo wobedi paka Laker gi Leya, ma jonywolo nyithindho kweth ri Yakobo. Mondo ibedi ŋat'oŋaŋ i nono ma Efratha kodi ŋat'oŋeyere i Bethelehem. 
RUT.4.12	Rwoth wokonyin inwaŋ nyithindho gi dhako me, aka peco perin wobedi paka apa Perez ma Tama onywolo ri Yuda”. 
RUT.4.13	Piyo piyo to Bowaz tero Ruth bedo cege, obedo gine, aka Rwoth okonyo go ogamo iye to nywolo wode. 
RUT.4.14	Gikenyo mon ma tindi ma Bethelehem jowaco ri Naume ni, “Rwoth wopak ma k'othwonin nyakwarin ndelo me, weyi go woŋeyere i piny Isiraili. 
RUT.4.15	Go wokurin to bedo kwot perin ka iti. Kole ciwodin manitie rin gi cwe loyo yac abirio am'onywolo go”. 
RUT.4.16	Naume otiŋo nyathi i kore to cako kikwonga go. 
RUT.4.17	Mon mager jowaco ni, “Naume onywolo wode”. To jomiyo go nyinge ni Obed. Obed onywolo Yese, Yese onywolo Daudi. 
RUT.4.18	Me a nyikway Perez. 
RUT.4.19	Perez obedo ba Heziron, Heziron ba Ram, Ram ba Aminadab, 
RUT.4.20	Aminadab ba Nason, Nason ba Salimon, 
RUT.4.21	Salimon ba Bowaz, Bowaz ba Obed, 
RUT.4.22	Obed ba Yese. To Yese nywolo Daudi.
1SA.1.1	Oyido nitie jal moro m'ilwoŋo ni Elikana m'oyido bedo Rama i piny matendere tendere Efrayim. Go oyido obedo wod pa Yeroham aka nyakwar Elihu ma jowok i peco pa Tohu i nono pa Zuf Jaefrayim. 
1SA.1.2	Elikana onwaŋo nitie gi mon ario nyingi jo Hana kodi Penina. Penina onwaŋo nitie gi nyithindho aka Hana ongoye gine. 
1SA.1.3	Kisi oro Elikana gi peco pere oyido jokidho Silo lamo Rwoth Were gi miyo go cowirok kam'oyido wot Eli, Hofin gi Finehas oyido jotiyo paka jocway ri Were i wi migam. 
1SA.1.4	Kisi hongo k'oyido Elikana cowere, oyido miyo nyithindho pere gi cege Penina adec ma cowirok. 
1SA.1.5	Go bende oyido miyo Hana adec ma cowirok manyakare kwoŋbedo onwaŋo omaro go swa makada nende Rwoth oyido k'omiyo go nyithindho. 
1SA.1.6	To Penina nyek Hana oyido omo iye aka miyo go nge kwoŋbedo go oyido ongoye gi nyithindho. 
1SA.1.7	Kisi oro k'onwaŋo jokidho kwayo i Ot pa Rwoth, Penina oyido yetayeta Hana. Gime omiyo go ywak aka k'onyalo kiri cemo. 
1SA.1.8	Ameno to Elikana cwore penjo go ni, “Raŋo ikicem? Raŋo cunyin ramin? Initie kodan; akiloy rin yac apar?”
1SA.1.9	Ndelo acel munyo jotieko cemo gi medho i Ot pa Rwoth Silo, Hana oay malo. Eli jacway ri Were i wi migam oyido omako kabedo pere i dhiot pa Rwoth. 
1SA.1.10	Rembo opoŋ i cuny Hana, to cako kwayo Rwoth. 
1SA.1.11	Go otimo cikirok me, “Rwoth Were pa lwak jolweny, nenan, ŋeca perin! Neni teko paran aka ipoyan! Wiyin wokiri wowil kodan! K'inomiyan nyathi majayac, aciko miyin go kicutho aka akibino lielo ye wiye.”
1SA.1.12	Hana omedere kwayo Rwoth hongo malac, to Eli neno dhok go. 
1SA.1.13	Go okwayo gi cunye kada dhoke bende oyido yawere ongoye gim'oyido winjere. Gime omiyo Eli paro ni go onwaŋo omer. 
1SA.1.14	To Eli wac rigo ni, “Ilamero kiri keraŋo? Kwany woko mero perin ka.”
1SA.1.15	Go odwoko ni, “Be! Jadwoŋ, akimer! Ongoye gim'atieko madho! Anitie i litho aka awok konjo ri Rwoth. 
1SA.1.16	Mondo ikir'ipar ni ajakidakana, awok kwayo i nger no kwoŋbedo arembo odoko cunyan raman.”
1SA.1.17	Eli owaco rigo ni, “Kadhi i siem, weyi Rwoth Were pa Joisiraili omiyin gim'ikwayo go.”
1SA.1.18	Go odwoko ni, “Noknok ipoyan.” Odok to cako cemo aka nge doko k'omako go.
1SA.1.19	Yawere odikin joay, jolamo Rwoth aka munyo jocowo jodok Rama. Elikana oŋeyo cege Hana, to Rwoth winjo kwayo pere 
1SA.1.20	I hongo no won Hana ogamo iye to nywolo wode, aka ocwoko rigo nyinge ni Samwiri; dwoŋ mere ni, “Akwayo Rwoth go.”
1SA.1.21	Hongo doko otundo ma Elikana gi peco pere gibe jokidho Silo miyo Rwoth cowirok ma kisi oro kodi miyo go cowirok manyakare m'oyido go ociko. 
1SA.1.22	To rume Hana k'okidho gi jo, kole go owaco ri cwore ni, “Kur tekin go owey dhoth abino tero go i Ot pa Rwoth.”
1SA.1.23	Elikana odwoko ni, “Ongoye wac, tim gim'iparo ni ber; bedi peco tundo cuka go owey dhoth. Weyi Rwoth wokel cikirok perin i kare.” Ameno to Hana doŋ peco aka okuro wode cuka oweyo dhoth.
1SA.1.24	Munyo go otieko weyo dhoth, jokidho Silo, aka jotero rwath ma jaoro adek, agono acel ma moko, gi pien dhiaŋ m'opoŋ'iye vini, aka jotero Samwiri ma fodi go ŋic i Ot pa Rwoth Silo. 
1SA.1.25	Munyo jotieko thumo rwath no, jotero ri Eli. 
1SA.1.26	Hana owaco rigo ni, “Mondo jadwoŋ ipoyan? Aŋat'abedo dhako ma ndelo no ocungo ka, munyo kwayo Rwoth. 
1SA.1.27	Oyido akwayo ni Rwoth womiyan nyathi aka go otieko winjo kwayo paran. 
1SA.1.28	Riameno amiyo Rwoth go; ka go fodi kwo i piny ka, go bino bedo apa Rwoth.” To jolamo Rwoth kenyo.
1SA.2.1	“Cunyan yodere i Rwoth;
1SA.2.1	Neni paka asangala ro gima go otimo ran!
1SA.2.1	Anyero jokwor paran;
1SA.2.1	kwoŋbedo afore i both perin!
1SA.2.2	Ongoye ŋataleŋ paka Rwoth;
1SA.2.2	ongoye ŋatiman ma cale in,
1SA.2.2	ongoye tele lwanda ma pimere gi Were mawan.
1SA.2.3	Bol win kwoto gi delok mewin gicen;
1SA.2.3	wikiri wiluw gi gero.
1SA.2.3	Kole Rwoth obedo Were ma jaŋeyo,
1SA.2.3	aka go thumo banja ri kisi nyatoro wok i tim.
1SA.2.4	Kwot pa jomeni otur woko,
1SA.2.4	aka ji manyap onyo jolokere jomeni.
1SA.2.5	Jom'oyido joyeŋ
1SA.2.5	am'onyo kec neko jo,
1SA.2.5	aka jom'oyido kec neko jo am'onyo joyeŋ
1SA.2.5	Dhako m'oyido kinywol onyo nitie gi nyithindho abirio,
1SA.2.5	aka dhako m'oyido omore gi nyithindho onyo ongoye kada g'acel.
1SA.2.6	Rwoth ama kwanyo kwo to doko dwoko;
1SA.2.6	go ama tero ji i piny pa jom'otho,
1SA.2.6	to doko cerino jo.
1SA.2.7	Rwoth ama loko jomegi jocandi, aka jomegi joŋaŋo;
1SA.2.7	go dwoko piny jomegi aka tiŋo malo jomegi.
1SA.2.8	Go tiŋo malo jocandi wok i fukefuke
1SA.2.8	aka tiŋo jocandi wok i kumo pajo.
1SA.2.8	Go ketho jo bedo kanyacel gi wot kere
1SA.2.8	aka ketho jo i kabedo madwoŋ.
1SA.2.8	Kindi piny obedo apa Rwoth;
1SA.2.8	aka go ogeto piny gibe i wiye.
1SA.2.9	Go kwonga kwo pa ji pere ma genere,
1SA.2.9	to jokidakana jobino rere i colo
1SA.2.9	kole nyatoro won kikwo ro meni pere.
1SA.2.10	Rwoth bino reyo jokwor pere;
1SA.2.10	go bino mwoc kwoŋ jo wok i polo.
1SA.2.10	Rwoth bino thumo banja ri piny gibe;
1SA.2.10	go bino miyo kere pere meni,
1SA.2.10	go bino miyo kere pere ma go won oyero loyo.”
1SA.2.11	Ameno to Elikana dok peco pere Rama to Samwiri doŋ Silo tiyo ri Rwoth, kanyacel gi Eli jacway ri Were i wi migam.
1SA.2.12	Wot Eli oyido jobedo jokidakana, aka oyido jokilwor Rwoth. 
1SA.2.13	Cik bende m'oyido mako kwoŋ gima jocway ri Were i wi migam joripo nwaŋo wok bongi ji, onwaŋo jokiluwi. Cik me oyido waco ni, ka nyatoro moro onwaŋo cowere, ŋeca pa jacway ri Were i wi migam oyido ripo bino gi uma ma ja lewe adek ka riŋo fodi twak, 
1SA.2.14	to rwako i ayiga, aka riŋo ma uma no owok gine je bedo apa jacway ri Were i wi migam. Joisiraili je m'oyido jokidho Silo cowirok jotimo ameno. 
1SA.2.15	Medo kwoŋ meno, kafodi k'owar bor t'iwaŋo, ŋeca pa jacway ri Were i wi migam oyido bino bongi ŋata cowere gi wac me, “Miy jacway ri Were i wi migam riŋo abula, kole go kilayeyo riŋo m'otedi kwanyo woko manumu.”
1SA.2.16	To ka ŋato odwoko ni, “Weyi kutho wabul bor to nyaka ikwanyo paka iyenyo.” Ŋeca pa jacway ri Were i wi migam dwoko ni, “Be! Miyan pama won me, k'ikwero, alakwanyo gi mbaka.” 
1SA.2.17	Reco pa wot Eli oyido oasere ruwaŋ Rwoth, kwoŋbedo oyido jokiwor cowirok pa Rwoth.
1SA.2.18	I hongo no Samwiri oyido tiyo ri Rwoth, aka ruko law maleŋ ma cale apa jocway ri Were i wi migam. 
1SA.2.19	Kisi oro min oyido kwoyo rigo law moro to tero rigo ka kwaŋo cwore miyo cowirok ma kisi oro. 
1SA.2.20	Kafodi jok'odok peco pajo, Eli oyido maro miyo Elikana gi cege Hana silwany ka waco ama, “Weyi Rwoth womiyin nyithindho man gi dhako me jowonyal lunjo waŋ me m'imiyo Rwoth.” 
1SA.2.21	To Rwoth miyo Hana yac adek gi nyir ario. To Samwiri dongo k'onyo tiyo ri Rwoth.
1SA.2.22	I hongo no Eli oyido oti. Oyido iwaco rigo wac kwoŋ gigipiny ma yac pere oyido jotimo ri Joisiraili paka oyido jobedo gi mon ma tiyo i waŋkac ma Wema pa Rwoth. 
1SA.2.23	To go waco rijo ni, “Raŋo witimo gima cale ameno? Kisi nyatoro waco ran reco ma witimo. 
1SA.2.24	Be! Nyithindho paran gim'awinjo kwoŋ win ma ji pa Rwoth jowaco kiber. 
1SA.2.25	Ka nyatoro otimo reco ruwaŋ nyawote, Were nyalo theko go, to ka nyatoro otimo reco ruwaŋ Rwoth, ŋa m'othek go!” To jok'onyalo winjo bajo, kole Rwoth oyido otieko yiko neko jo.
1SA.2.27	Jatuci wac Were moro obino bongi Eli gi wac me wok bongi Rwoth, “Anyuthere ri kwarin Aron gi peco pere munyo oyido jobedo ŋecin pa kere ma piny Misir. 
1SA.2.28	Kwoŋ nonin je ayero Aron gi peco pere bedo jocway ri Were i wi migam, tundo i wi migam paran, waŋo buban, ruko law pa jocway ri Were i wi migam, aka amiyo go mic paran awaŋa je ma wok bongi Joisiraili. 
1SA.2.29	To onyo raŋo wiŋiyo gi woro mic gi cowirok ma amito wok bongi ji paran! Raŋo in Eli imiyo yac perin wor loyan aka iyeyo jo kiri poŋo gi adec mabeyo ma cowirok awaŋa ma ji paran miyan! 
1SA.2.30	An Rwoth Were pa Joisiraili oyido atieko cikin kanyacel gi nono perin ni wibino tiyo ran paka jocway ri Were i wi migam hongo je; t'onyo pama Rwoth waco kamaler ni gime doko kinyalere. Abino woro jono ma joworan aka jono ma joteran paka ŋatasisiri, abino tero jo paka gima bukony. 
1SA.2.31	Neni! Hongo bino tundo m'abino neko luse yac mathindho peco perin gi i nono perin, ŋey wongoye nyatoro moro ma wok peco perin ma bino tundo i oro ma tiyo. 
1SA.2.32	Wibino bedo i teko to wineno gi waŋ win marac silwany m'abino miyo Joisiraili man, to ongoye kada nyatoro acel wok peco perin ma bino kiyindira cil gi cil. 
1SA.2.33	T'abino koyo nyakwarin acel, aka go bino tiyo ran paka jacway ri Were i wi migam. To waŋe bino tho to ngoye gi geno; aka nyikwayin man je jobino tho malith. 
1SA.2.34	Ka wotin ario, Hofin gi Finehas jotho i ndelo acel, meno bino ridho rin nike gim'atieko waco bino timere. 
1SA.2.35	Abino yero jacway ri Were i wi migam paran m'ogenere, go bino timo gimoro je paka amito. Abino miyo go nyikwaye ma jobino bedo jocway ri Were i wi migam ri kerin paran je m'owir gi mo ma cil gi cil. 
1SA.2.36	Nyikwayin moro je ma joboth jobino kidho bongi jacway ri Were i wi migam no, to jokwayo go pesa gi cemo, aka bende jobino kwayo go woyey jo konyo jocway ri Were i wi migam, ŋey jowonwaŋ gir'acama moro.”
1SA.3.1	I hongo no munyo jayac Samwiri tiyo ri Rwoth kareno Eli ama nyutho go gir'atima, wac ma wok bongi Rwoth oyido nok, aka kiri menyirok pa Rwoth bende oyido k'obedo gima kisi ndelo. 
1SA.3.2	Wor acel, Eli m'oyido waŋe onyo kinen m'otire nindo i kisika pere, 
1SA.3.3	Samwiri bende oyido nindo i Kabedo Maleŋ kam'oyido Kakan Maleŋ ma Cikirok pa Rwoth nitie iye. Mafodi ŋamba k'oriedo, munyo tala pa Rwoth fodi k'otho, 
1SA.3.4	Rwoth olwoŋo Samwiri, “Samwiri! Samwiri!” To Samwiri dwoko ni, “An e!” 
1SA.3.5	To go ay aka oringo bongi Eli to waco ni, “An e! Kole ilwoŋan” To Eli dwoko go ni, “Akilwoŋin gik inindi.” Ameno to Samwiri gik nindo.
1SA.3.6	Rwoth doko olwoŋo Samwiri madirio, aka go oay to kidho bongi Eli to waco ni, “An e kole ilwoŋan.” Eli odwoko ni, “Akilwoŋin, wodan, kidhi inindi.” 
1SA.3.7	Samwiri onwaŋo fodi okuya ni oyido obedo Rwoth, rupiri Rwoth oyido fodi k'oluwo ye gi go.
1SA.3.8	Rwoth doko olwoŋo Samwiri ma didek, aka go oay to kidho bongi Eli to waco ni, “An e, kole ilwoŋan.” Kenyo Eli oniaŋ ni Rwoth ama lwoŋo jayac no. 
1SA.3.9	Ameno Eli owaco rigo ni, “Kidhi inindi, aka ka go doko olwoŋin, wac ni, ‘Luw Rwoth kole ŋeca perin winjo.’ ” Ameno Samwiri ogik nindo.
1SA.3.10	To Rwoth bino aka ocungo kenyo to lwoŋo go paka con mere ni, “Samwiri! Samwiri” To Samwiri dwoko ni, “Luw Rwoth, kole ŋeca perin winjo.”
1SA.3.11	Kenyo Rwoth owaco ri Samwiri ni, “Neni, acegin timo gimarac swa ri Joisiraili ma nyatoro m'owinji je bino bwok. 
1SA.3.12	I ndelo no abino kelo ri ot pa Eli gir'acula m'atieko luwo kwoŋe, wok i cakirok tundo i gike. 
1SA.3.13	Atieko waco rigo ni alamiyo peco pere gir'acula makicutho ro reco ma go oŋeyo; rupiri wot go joluwo kwoŋan kicar. 
1SA.3.14	Riameno akwoŋo Eli gi peco pere ni ongoye mic kosa cowirok ma bino lwoko woko reco me cil gi cil.”
1SA.3.15	Samwiri onindo kiri odikin to ay to yawo thigin ma Ot pa Rwoth. Lworo omako go tito ri Eli kwoŋ menyirok me. 
1SA.3.16	Eli to lwoŋo go to waco rigo ni, “Samwiri, wodan!” To go dwoko ni, “Ey jadwoŋ.”
1SA.3.17	Eli to penjo go ni, “Rwoth owaco rin aŋo? Ikir'ikan gimoro je kwoŋan. Were bino miyin gir'acula matek k'ikiwaco ran gimoro je ma go owaco rin.” 
1SA.3.18	Ameno Samwiri owaco rigo gimoro je m'ongoye gima go okano. To Eli waco ni, “Go obedo Rwoth weyi go wotim gimaber rigo.”
1SA.3.19	Munyo Samwiri dongo, Rwoth oyido nigi go aka omiyo gimoro je ma go owaco tundo i kare. 
1SA.3.20	Ameno ji je ma piny Isiraili, wok i witum ma piny tundo i man, joŋeyo ni Samwiri oyido obedo jatuci wac Were. 
1SA.3.21	Rwoth omedere nyuthirok i Silo kama go omenyere to luwo iye gi Samwiri. Aka kisi ka Samwiri oluwo, Joisiraili je jowinjo go.
1SA.4.1	I hongo no, Jofilistia jocokere to jokidho lweny kodi Joisiraili. Joisiraili joay aka jokidho romo gi jo. Joisiraili jocokere kam'ilwoŋo ni Ebeneza aka Jofilistia jocokere kam'ilwoŋo ni Afek. 
1SA.4.2	To Jofilistia jocanere i bol aka jomonjo Joisiraili; lweny olieth swa to Jofilistia jonyalo Joisiraili aka joneko cwo ma romo 4,000 kama lweny obed'iye. 
1SA.4.3	Munyo lweny okwe, to Joisiraili ma joboth jodok Ebeneza, jotel pajo jopenjere ni, “Raŋo Rwoth konon oyeyo Jofilistia nyalo wan! Weyi wakidhi waomi Kakan ma Cikirok pa Rwoth wok Silo, wotel wan aka wobothi wan i cingi jokwor mawan.” 
1SA.4.4	To jomoro jokidho Silo omo Kakan ma Cikirok pa Rwoth pa lwak jolweny m'oguro kom pere kama nitie iye cwec ma jobwombi gin. Wot Eli ario, Hofin gi Finehas am'oyido jokur ma Kakan ma Cikirok to bende jobino gine.
1SA.4.5	Munyo Joisiraili joneno Kakan ma Cikirok otundo, josangala to koko pajo yengo piny. 
1SA.4.6	Munyo Jofilistia jowinjo koko pa Joisiraili, jopenjo ni, “Koko ma malo me i kambi pa Joebulaniya nyutho aŋo?” To munyo joniaŋ nike Kakan ma Cikirok oyido otundo i kambi pajo, 
1SA.4.7	lworo omako Jofilistia aka jowaco ni, “Werin jobino i kambi pajo. Kidamba riwan! Nger gima cale g'ama fodi oyido k'otimere riwan. 
1SA.4.8	Kidamba riwan. Ŋa m'obothi wan wok i cingi werin ma jomeni me! Me werin ma jothumo Jomisir i thim. 
1SA.4.9	Bedi win jomiseni, lweny win paka cwo, Jofilistia! Kakameno, wilalokere ŋecin pa Joebulaniya, paka oyido jobedo ŋecin mawan. Lweny win paka cwo.”
1SA.4.10	To Jofilistia jolwenyo matek to jonyalo Joisiraili, ma megi joŋweco dok pecin pajo. Joneko Joisiraili mathoth; 30,000. 
1SA.4.11	Jomako Kakan ma Cikirok pa Rwoth; aka wot Eli Hofin gi Finehas oneki jo.
1SA.4.12	Jal moro ma janono pa Benyamin oringo wok kama lweny oyido timer'iye to tundo Silo i ndelo no won. Ma nyutho rem pere, oyeco woko law pere to konjo fukefuke i wiye. 
1SA.4.13	Eli onwaŋo obedo i kom pere i thengi royo ŋiyo, aka cunye oyido rembo ri Kakan ma Cikirok pa Were. Aka munyo jalo oywoyo wac me i tindi gipi paka rom, kisi nyatoro oywaki i lworo. 
1SA.4.14	Munyo Eli owinjo woy me, openjo ni, “Woy me je ma ginaŋo?” To jalo redo bongi Eli to waco rigo gim'otimere 
1SA.4.15	Eli oyido jaoro piero abuŋwen g'aboro aka waŋe oyido cegin tho 
1SA.4.16	Jalo owaco ri Eli ni, “Akwale wok kama lweny obed'iye t'aringo tundo ka konon me.”
1SA.4.16	Eli openjo go ni, “Aŋo m'otimere wodan?”
1SA.4.17	Jalo odwoko Eli ni, “Joisiraili joringo Jofilistia, aka Jofilistia jothumo Joisiraili kweth, wotin Hofin gi Finehas bende oneki jo; aka Kakan ma Cikirok pa Were omaki.”
1SA.4.18	Tekin jalo tuco Kakan ma Cikirok pa Were, Eli ogore piny gi yu dieŋeye wok i kom kam'oyido obed'iye i thengi royo to ŋute tur to go tho; oyido go oti aka nitie gi del mapek. Go oyido obedo jatel i piny Isiraili ma oro piero aŋwen.
1SA.4.19	Ciwod Eli, cipa Finehas oyido nitie gi iye, aka oyido cegin nywol. To munyo owinjo ni omaki Kakan ma Cikirok pa Were, aka ni ba cwore kiri gi cwore je jotho, to ŋedi cakere gine to nywol. 
1SA.4.20	Munyo go cegin tho, ji ma jocolo go jowaco rigo ni, “Bedi gi miseni, inywolo nyathi majayac.” To go liŋaliŋa ma k'odwoko gimoro. 
1SA.4.21	Ocwoko ri nyathi nyinge ni Ikabod dwoŋ mere ni, “Dwoŋ pa Were oweyo Joisiraili” Rupiri Kakan ma Cikirok pa Were omaki, aka ba cwore gi cwore je to jotho. 
1SA.4.22	To go waco ni, “Dwoŋ pa Were oweyo Joisiraili rupiri Kakan ma Cikirok pa Were omaki.”
1SA.5.1	Munyo Jofilistia jomako Kakan ma Cikirok pa Were, jotiŋo wok Ebeneza to jotero i tindi Asidod. 
1SA.5.2	Jotero i ot ma lamo were pajo m'ilwoŋo ni Dagon to joketho cegin gi cal pa were no.
1SA.5.3	Yawere odikin munyo ji ma Asidod jokidho i ot ma lamo Dagon, jonwaŋo ni Dagon oyido opodho piny gi nyime, ruwaŋ Kakan ma Cikirok pa Rwoth. Jotiŋo malo Dagon to jodwoko i kabedo pere. 
1SA.5.4	To munyo jocewi yawere odikin doko jonwaŋo Dagon opodho gi nyime piny ruwaŋ Kakan ma Cikirok pa Rwoth. Rume cinge ario je gi wiye oyido jotur to joywore kiri i dhiot; aka nyaka kore kende am'oyido odoŋ. 
1SA.5.5	Meno am'omiyo jocway ri Dagon i wi migam pere kodi jono je ma jolamo go i ot ma lamo go Asidod jokal'akala kenyo ma jokinyon kiri gi konon.
1SA.5.6	Rwoth omiyo ji ma Asidod gir'acula matek ma bende obwoko jo. Okelo rijo kodi joger pajo akwota kwoŋ. 
1SA.5.7	Munyo ji ma Asidod joneno gim'oyido timere, jowaco ni, “Kakan ma Cikirok pa Rwoth pa Joisiraili kiripi doŋ gi wan; rupiri cingi go pek swa kwoŋ wan kodi Dagon were mawan.” 
1SA.5.8	Ameno jodhiro jomoro bongi rwodhe pa Jofilistia abic to jolwoŋo jo kanyacel to jopenjo jo ni, “Watim aŋo gi Kakan ma Cikirok pa Were pa Joisiraili?”
1SA.5.8	To rwodhe no jodwoko ni, “Weyi Kakan ma Cikirok pa Were pa Joisiraili woter Gath.” Ameno to jokodo Kakan ma Cikirok pa Were pa Joisiraili kenyo. 
1SA.5.9	To munyo Kakan ma Cikirok otundo kenyo, Rwoth omiyo tindi no gir'acula to kelo kirin swa. Omiyo ji ma tindi no gir'acula ma two akwota kwoŋ, nyithindho gi jodongo parom. 
1SA.5.10	Ameno doko jodhiro Kakan ma Cikirok pa Were i tindi pa Jofilistia m'ilwoŋo ni Ekiron; to munyo Kakan ma Cikirok pa Were otundo Ekiron, ji ma Ekiron joywak ni, “Jokelo Kakan ma Cikirok pa Rwoth pa Joisiraili ka neko wan kiri gi ji mawan.” 
1SA.5.11	Doko to jolwoŋo rwodhe pa Jofilistia kanyacel to jowaco rijo ni, “Dwoki win Kakan ma Cikirok pa Were pa Joisiraili kama ripo ni wobed'iye, wokiri woneki wan gi ji mawan.” Kirin obedo i tindi gipi rupiri Were oyido miyo jo gir'acula mapek. 
1SA.5.12	Kiri ji ma k'otho je two akwota kwoŋ omako jo; to ji ma tindi je joywak ri werin pajo ni jowokony jo.
1SA.6.1	Jofilistia jokano Kakan ma Cikirok pa Rwoth ma dwe abirio i piny pajo. 
1SA.6.2	Kenyo Jofilistia jolwoŋo jocway ri werin pajo i wi migam kodi jothieth to jopenjo jo ni, “Watim aŋo gi Kakan ma Cikirok pa Rwoth? Waci riwan win ginaŋo ma wadwoki gine i kabedo pere i Isiraili.”
1SA.6.3	Jono jodwoko ni, “Ka widwoko Kakan ma Cikirok pa Were pa Joisiraili, wikiri widwoki gi cingi win nono, to paka nyalere je, dwoki win gi mic ma kwanyo woko reco mewin. Nyaka wilaboth aka bende wilaŋeyo raŋo go oyido medere miyo win gir'acula.” 
1SA.6.4	Ji jopenjo ni, “Wadhir rigo mic aŋo ma kwanyo woko reco.”
1SA.6.4	Jodwoko ni, “Cal ma two akwota kwoŋ jo abic m'otimi gi zahabu, kodi cal ma fuko abic m'otimi gi zahabu, kisi acel wocungi ri kisi kere pa Jofilistia abic. Gir'acula me odhir riwin gi kerin mewin abic. 
1SA.6.5	Ameno wiripo yiko cal ma two akwota kwoŋ, kodi cal ma fuko ma kunyo piny mewin, aka wimiy Were pa Joisiraili dwoŋ, poyo nyaka miti go owey miyo win, gi werin mewin, gi piny mewin gir'acula. 
1SA.6.6	Raŋo wimito bedo gi wictek paka Jomisir gi kere pajo Farawo? Munyo Were otieko mieno jo, jok'oweyo Joisiraili to jodok? 
1SA.6.7	Onyo pama yik win magal kodi nyikuse dhok ario m'inyedho ma fodi k'otwey i ŋuti jo majogi to witweyo majogi i ŋuti jo; aka wikwany woko roci mere to widwoko jo i kigo dhok. 
1SA.6.8	Wikwany Kakan ma Cikirok pa Rwoth to wiketho i magal; aka wikethi sanduku m'otiŋo mic ma cal m'otimi gi zahabu ma widhiro rigo ma kwanyo woko reco mewin i thengi Kakan ma Cikirok. Widhir magal, to wiweyo won wokadhi yo pere. 
1SA.6.9	Aka wiriek waŋ win to wineno ka kadho. K'okidhi i piny pere won ma Bethsemes meno nyutho ni Were pa Joisiraili am'okelo kwoŋ wan teko me. To ka k'okadho yukorago, ameno wabino ŋeyo ni go ama k'okelo teko me; t'obedo gim'opodho apodha.”
1SA.6.10	Jotimo gim'owaci rijo; jokwanyo nyikuse dhok ario m'inyedho no, jotweyo i ŋuti jo majogi, jotweyo jo kwoŋ magal, aka jodwoko roci mere i kigo dhok. 
1SA.6.11	Joketho Kakan ma Cikirok pa Rwoth i magal kanyacel gi sanduku m'otiŋo cal ma two akwota kwoŋ gi cal ma fuko m'otimi gi zahabu. 
1SA.6.12	To nyikuse dhok no jotire gi yo ma kadho Bethsemes aka jokadho tirtir gine ma jok'oweyo royo munyo joywak malomalo. Rwodhe abic pa Jofilistia joluwo jo tundo kiri i kew gi Bethsemes.
1SA.6.13	I hongo no ji ma Bethsemes oyido jokeco ŋano pajo milelo; to munyo jotiŋo waŋ gin malo to joneno Kakan ma Cikirok pa Rwoth, josangala swa neno go. 
1SA.6.14	Magal no obino to cungo i ndelo pa jacwo m'ilwoŋo ni Yosuwa m'oyido bedo Bethsemes cegin gi got madwoŋ. Ji jobaro yen m'oyido oor ma timo magal no, to jothumo nyikuse dhok no to jomiyo Rwoth paka mic awaŋa. 
1SA.6.15	Jolevi joketho piny Kakan ma Cikirok pa Rwoth kodi sanduku m'oyido otiŋo cal m'otimi gi zahabu, aka joketho wi got madwoŋ no. To ji ma Bethsemes jomiyo Rwoth mic awaŋa kodi mic manman. 
1SA.6.16	Rwodhe abic pa Jofilistia joneno jotimo gime, to jomako yo ma dok Ekiron gi ndelo no won.
1SA.6.17	Me a cal abic ma two akwota kwoŋ m'otimi gi zahabu ma Jofilistia jodhiro ri Rwoth paka mic ma kwanyo woko reco, kisi acel ocungo ri kisi tindi, acel ri Asidod, acel ri Gaza, acel ri Asikelon, acel ri Gath, aka acel ri Ekiron. 
1SA.6.18	Cal ma fuko abic m'otimi gi zahabu ma bende jodhiro, kisi acel ocungo ri kisi rwodhe abic pa Jofilistia ma tindi je m'othok gi cel kodi ma k'othoki gi cel je. Got madwoŋ m'oketh'iye Kakan ma Cikirok pa Rwoth i ndelo pa Yosuwa i Bethsemes fodi nitie ocungo kiri konon me paka jakony ma gim'otimere.
1SA.6.19	Rwoth oneko cwo piero abirio Bethsemes rupiri joleŋo waŋ gin i Kakan ma Cikirok pa Rwoth. To ji joywak swa rupiri Rwoth oneko ji kweth i dier jo.
1SA.6.20	Ameno to ji ma Bethsemes jopenjo ni, “Ŋa manyalo cungo ruwaŋ Rwoth, Were maleŋ me? Kune ma wanyalo dhir'iye go ma kwanyo woko go bongi wan?” 
1SA.6.21	To jodhiro jomikwenda bongi ji ma Kiriath Yerim waco rijo ni, “Jofilistia jodwoko Kakan ma Cikirok pa Rwoth. Lori win wibin wiomi widok gine.”
1SA.7.1	To ji ma Kiriath Yerim jobino omo Kakan ma Cikirok pa Rwoth aka jokelo i ot pa Abinadab m'oyido bedo i wi tendere; to joketho gicen wode m'ilwoŋo ni Eliazar bedo jakur ma Kakan ma Cikirok pa Rwoth. 
1SA.7.2	Kakan ma Cikirok pa Rwoth ocowo Kiriath Yerim hongo malac, oro piero ario gipi. I hongo me Joisiraili je joywak ri Rwoth wokonyi jo.
1SA.7.3	Ameno Samwiri owaco ri Joisiraili je ni, “Ka wigik bongi Rwoth g'adundo mewin je, wiripo ketho gicen werin pa jopath kodi cal pa Asitate were mewin madhako. Miyere win kicutho ri Rwoth aka wilam go kende, aka go labotho win kwoŋ meni pa Jofilistia.” 
1SA.7.4	Ameno Joisiraili joketho gicen cal pa Bal gi Asitate, to jolamo Rwoth kende.
1SA.7.5	Kenyo to Samwiri lwoŋo Joisiraili je romo gi go Mizipa, ka waco ama: “Alakwayo Rwoth riwin kenyo.” 
1SA.7.6	Jocokere Mizipa aka jotwomo pi moro to jokonjo ri Rwoth paka cowirok, aka joriyo ndelo no gipi. Jowaco ni, “Wanyeko ruwaŋ Rwoth.” Aka Samwiri oyido winjo banjin pa Joisiraili gi Mizipa.
1SA.7.7	Munyo Jofilistia jowinjo ni Joisiraili jocokere Mizipa, rwodhe abic pa Jofilistia jokidho gi jolweny pajo monjo Joisiraili. Aka munyo Joisiraili jowinjo, lworo omako jo. 
1SA.7.8	To jowaco ri Samwiri ni, “Ywak m'ikikeŋ ri Rwoth Were mawan riwan, wonyali botho wan wok i cingi Jofilistia.” 
1SA.7.9	To Samwiri kwanyo nyathi rombo ma fodi dhoth to miyo Rwoth paka cowirok awaŋa; aka Samwiri oywaki ri Rwoth wokonyi Joisiraili to Rwoth dwoko go. 
1SA.7.10	To munyo nyaka Samwiri miyo cowirok awaŋa no, Jofilistia jocore cegin monjo Joisiraili; to Rwoth mor gi dwonde ma meni wok i polo kwoŋ jo to jonywowere; aka Were omiyo Jofilistia ringo. 
1SA.7.11	To Joisiraili joriemo Jofilistia wok Mizipa tundo kiri Bethkar, k'onyo joneko jo i yo malomalo.
1SA.7.12	Samwiri okwanyo tele to ketho i dier Mizipa kodi Yesana to lwoŋo ni Ebeneza
1SA.7.13	Joisiraili jokengila Jofilistia, aka Rwoth doko k'oyeyo jo monjo Joisiraili i lowo pajo i hongo je ma Samwiri otelo Joisiraili. 
1SA.7.14	Tindin je ma Jofilistia oyido jomako i dier Ekiron gi Gath, Rwoth odwoko ri Joisiraili. Aka siem obedo i dier Joisiraili kodi Jokanan.
1SA.7.15	Samwiri otelo Joisiraili i hongo je m'oyido go fodi kwo. 
1SA.7.16	Kisi oro go oyido wotho thoko Bethel, Gilgal, kodi Mizipa ka winjo banjin pa Joisiraili. 
1SA.7.17	Ka ocowo, go oyido dok Rama kole peco pere oyido nikenyo aka bende oyido go winjo banjin pa ji kenyo. I Rama, go ogeto ri Rwoth migam.
1SA.8.1	Munyo Samwiri oti, oketho wote paka jothum banja i piny Isiraili. 
1SA.8.2	Wode makayo oyido obedo Yowel, aka mathin oyido ilwoŋo ni Abija; oyido jothumo banja Berseba. 
1SA.8.3	To yac me jok'oluwo royo pa bajo, oyido joworo pesa; ameno joyeyo ji nyewo jo to jothumo banjin m'ongoye tiro.
1SA.8.4	Kenyo jotel je jocokere kanyacel to jobino bongi Samwiri Rama, 
1SA.8.5	To jowaco rigo ni, “Neni, pama iti, aka yac perin jokiluwi royo perin onyo pama yer riwan kere ma wodhum wan paka piny man.” 
1SA.8.6	Samwiri owinjo marac swa munyo jome jokwayo kere; ameno to go kwayo Rwoth womiy go rieko. 
1SA.8.7	Rwoth owaco rigo ni, “Winji gimoro je ma jowaco rin. K'obedo in ama jokwero; to jokwero an bedo kere pajo. 
1SA.8.8	Wok i hongo m'awodho jo wok i piny Misir kiri gi konon jowiro ran dieŋey jo aka jolamo werin man; jotimo rin gima kisi hongo jotimo ran. 
1SA.8.9	Riameno, winji jo, to gwok jo aka ititi rijo nger ma kere pajo bino dhum'iye jo.”
1SA.8.10	Ameno to Samwiri waco ri jom'oyido mito kere wac je ma Rwoth owaco rigo. 
1SA.8.11	Owaco ni, “Me apaka kere mewin bino dhumo win, go bino loko yac mewin jolweny, megi jolatic i cawila pere ma lweny, megi jolagweyo kayina pere, aka megi jolabedo jokur ma joŋweco yuwiy kayina pere. 
1SA.8.12	Go laloko jomegi jomituka pa jolweny pere i kitipin ma ganin kodi ma piero abic. Jomegi jobino furo i ndelin pere to jokeco ranyak, aka jomegi jobino timo rigo gilweny kodi cumin ma cawila pere. 
1SA.8.13	Go bende bino kwanyo nyir mewin to loko jo joyiki rigo mo maŋwe kur, kodi bedo jotedo pere gi timo rigo mugat. 
1SA.8.14	Go bende bino mayo win ndelin mewin mabeyo ma vini kodi ma nanzi to miyo ŋecin pere. 
1SA.8.15	Go lakwanyo acel wiy apar ma duma kodi nyingi vini mewin to miyo jodhum pere gi ŋecin pere man. 
1SA.8.16	Go lakwanyo ŋecin mewin ma cwo gi mon, gi dhok mewin mabeyo, kodi punde mewin to ketho jo tic rigo. 
1SA.8.17	Go lamito acel wiy apar ma mwendi mewin aka wibino bedo ŋecin pere. 
1SA.8.18	Aka ka hongo no otundi wilakiŋunyaŋunya gi gwayo kwoŋbedo kere mewin ma wiwegi wiyero; to Rwoth kiladwoko win.”
1SA.8.19	To kad'ameno ji jokwero winjo wac pa Samwiri, to jowaco ni, “Be, wamito kere 
1SA.8.20	ŋey bende wabedi paka piny man, ka kere mawan won bende dhumo wan aka telo wan kidho i lweny mawan.” 
1SA.8.21	Samwiri owinjo gimoro je ma jowaco to kidho waco ri Rwoth. 
1SA.8.22	To Rwoth waco rigo ni, “Winji gimoro je ma jowaco, aka imiy jo kere.” Kenyo Samwiri owaco ri Joisiraili je dok peco.
1SA.9.1	Obedo jal moro m'oŋaŋ aka jamaker ma wok i nono pa Benyamin, nyinge oyido Kisi. Go oyido wod pa Abiel aka nyakwar Zeror; aka nywole i ot pa Bekorath, adec ma nono pa Afiya. 
1SA.9.2	Kisi oyido nigi wode m'ilwoŋo ni Saulo, m'oyido jayac maŋon swa. Ŋono pere oyido kipimere gi nyatoro moro je ma Isiraili aka oyido bende go loyo ji je ma Isiraili i boro.
1SA.9.3	Ndelo acel, punde pa Kisi jorwenyo. Kisi owaco ri wode Saulo ni, “Kwany acel kwoŋ ŋecin wikidhi wirangi punde.” 
1SA.9.4	Joluwo gi piny matendere tendere Efrayim iy'adec ma Salisa to jok'onwaŋo punde. Ameno joluwo iy'adec ma Salim to punde oyido jongoye kenyo. To joluwo iy'adec ma Benyamin, to je jok'onwaŋo punde.
1SA.9.5	Munyo jotundo iy'adec m'ilwoŋo ni Zuf, Saulo owaco ri ŋeca pere ni, “Weyi wadok peco, ka k'obedo ameno baba nyalo weyo rembo ri punde to cako rembo riwan.”
1SA.9.6	Ŋeca no odwoko Saulo ni, “Neni, nitie nyatoro pa Were i tindi me, aka iworo go swa rupiri gima go waco je bedo adieri. Weyi wakidhi bonge, aka kono go nyalo waco riwan kama wanyalo nwaŋo iye punde no.”
1SA.9.7	Saulo openjo ŋeca pere ni, “To ka wakidho bonge, aŋo ma walatero rigo? Mugat mawan m'oyido watiŋo orumo, aka wangoye gi mic ma wanyalo tero rigo. Aŋo ma wanitie gine?”
1SA.9.8	Ŋeca no odwoko Saulo ni, “Anitie gi nyaka penzi moro ka; alamiyo go to waco riwan kama wanyalo nwaŋ'iye punde.”
1SA.9.9	Con mere i piny Isiraili, ka nyatoro okidho penjo kwoŋ Were, oyido waco ni, “Biye, weyi wakadhi bongi jawaci gima bino yuwaŋe.” Kole ŋata pama ilwoŋo ni jatuci wac Were con mere oyido ilwoŋo ni jawaci gima bino timere yuwaŋe. 
1SA.9.10	To Saulo waco ri ŋeca pere ni, “Meno paro maber! Biye wakadhi.” Ameno to jokadho i tindi kama nyatoro pa Were oyido nitie iye.
1SA.9.11	Munyo fodi joidho tendere ma kidho i tindi no, joromo gi nyir mogo mafoth munyo jokidho kulo. To jopenjo jo ni, “Janeno nitie i tindi?” 
1SA.9.12+1SA.9.13	Nyir no jodwoko ni, “Ey go nitie. Go otelo yu wiwin. Ka wiredo wilamako go. Tekin widonjo i tindi won ama wilanwaŋo go. Go nyaka obino i tindi pama won me, rupiri ji konon jokidho miyo cowirok i kacowirok. Ji m'olwoŋ jok'ocak cemo cuka go tundo rupiri go ripo kutho kwayo Were womiy cowirok silwany. Ka wikidho pama, wilaneno go mafodi go k'okidho cemo i kacowirok.” 
1SA.9.14	Ameno Saulo gi ŋeca pere jokidho i tindi; aka munyo nyaka jodonjo i tindi, joneno Samwiri munyo bino yubongi jo munyo go oyido wotho kidho i kacowirok.
1SA.9.15	Oyido paka nyoro mere mafodi Saulo k'obino, Rwoth oyido otieko waco ri Samwiri ni 
1SA.9.16	“Dikin kapa sawa me aladhiro rin nyatoro ma wok i nono pa Benyamin, iwir go gi mo bedo kere pa ji paran Isiraili. Go bino botho ji paran wok i cingi Jofilistia. Atieko neno candirok pa ji paran aka atieko winjo ywak pajo ri kony.”
1SA.9.17	Munyo Samwiri oneno Saulo, Rwoth owaco rigo ni, “Me a jal ma nyoro aluwo rin kwoŋe! Go ama bino dhumo ji paran.” 
1SA.9.18	Kenyo to Saulo kidho bongi Samwiri m'oyido nitie cegin gi waŋkac, to penjo ni, “Waci ran nikune ot pa jawaci gima bino yuwaŋe?”
1SA.9.19	To Samwiri dwoko go ni, “Aŋat'abedo jawaci gima bino yuwaŋe; kadhi win yuwiyan i kacowirok. Wijario je konon wilacemo kanyacel kodan; aka dikin odikin alawaco riwin gima nitie i paro mewin t'aweyo wikadho. 
1SA.9.20	To wikiri wirembi ri punde mewin ma jorwenyo ndelo adek yucen; rupiri jocowo nwaŋirok. Aka ŋa ma Joisiraili joyenyo swa? Ka k'obedo in kodi ot pa benin?”
1SA.9.21	Saulo odwoko ni, “An ajanono pa Benyamin, nono mathin loyo kwoŋ nonin je i Isiraili, aka peco mawan ama sisiri swa i nono pa Benyamin; to raŋo iluwo kodan i nger me?”
1SA.9.22	Kenyo to Samwiri kwanyo Saulo kodi ŋeca pere to tero jo i kisika madwoŋ to miyo jo kabedo yuwiy ji piero adek m'oyido olwoŋi. 
1SA.9.23	To Samwiri waco ri jatedo ni, “Keli adec ma riŋo ma nende amiyin t'awaco rin ni ikethi gicen.” 
1SA.9.24	Ameno to jatedo kwanyo bat dhiaŋ kodi adec ma luwo bat to ketho ruwaŋ Samwiri. To Samwiri waco ri Saulo ni, “Neni, gim'oyido okethi gicen okethi ruwaŋin. Cami; rupiri oyido okan rin tundo i hongo m'oyerere, ŋey inyal cemo gi wendo.”
1SA.9.24	I ndelo no to Saulo cemo kanyacel gi Samwiri. 
1SA.9.25	Munyo joloro wok i kacowirok, to jogik i tindi, opedhi ri Saulo kanindo i wi ot to go nindo.
1SA.9.26	Munyo piny oyawere, Samwiri olwoŋo Saulo wok i wi ot ni, “Ay malo, aka aweyin ikadhi yo perin.” To Saulo ay, aka go gi Samwiri joluwo royo acel. 
1SA.9.27	Munyo jotundo i kew ma tindi, Samwiri owaco ri Saulo ni, “Waci ri ŋeca perin otel yuwiy wan, aka ka go ocowo kadhi, icungi ma hongo moro, ŋey awaci rin gima Were owaco.”
1SA.10.1	Kenyo to Samwiri kwanyo mo aka okonjo i wi Saulo, ocwiyo lembe aka owaco rigo ni, “Rwoth otieko wirin gi mo paka jadhum pa Joisiraili. Ibino dhumo ji pa Rwoth aka ilabotho jo wok i cingi jokwor pajo je. Aka me a ranyuth ma bino ridho rin ni Rwoth otieko wirin gi mo dhumo ji pere Isiraili. 
1SA.10.2	K'itieko pokirok kwoŋan konon, ilaromo gi cwo ario cegin gi kaliel pa Laker i tindi Zela iy'adec pa Benyamin, aka jolawaco rin ni punde m'oyido ikidho rango otiek nwaŋo, aka benin onyo oweyo rembo kwoŋ punde onyo rembo rin ayin. Go penjo ni, ‘Anotim aŋo nyaka anwaŋ wodan?’
1SA.10.3	Wok kenyo k'imedere woth t'itundo i tiendi yath maleŋ i Tabor, ilaromo gi cwo adek ma jokidho lamo Were i Bethel. Acel otiŋo nyithindhi diegi, acel otiŋo mugat adek, aka acel otiŋo pien dhiaŋ m'opoŋ'iye vini. 
1SA.10.4	Cwo no jolamothin to jomiyin mugat ario, m'iripo jolo wok i cingi jo. 
1SA.10.5	Wok kenyo ilatundo i Kabedo Maleŋ ma lamo Were i Gibeya kama jolweny pa Jofilistia jocoker'iye. Aka ka nyaka idonjo i tindi, ilaromo gi kitipa pa jotuci wac Were ma joloro wok i kacowirok; aka jonitie gi tongol, bunde, madundo, kodi kongo jokoko malo, aka jomielo. 
1SA.10.6	Piyo piyo cuny pa Rwoth bino loro kwoŋin i meni, aka in bende ibino cako koko malo ka i mielo kanyacel gi jo. Cuny pa Rwoth bino wirin to wiro kwo perin. 
1SA.10.7	Ka gigipiny me je otieko timere, tim gimoro je ma ripo ni itimi rupiri Rwoth nitie kodin. 
1SA.10.8	Aka ibino loro itel yuwiyan ikadhi Gilgal t'ikuran ma ndelo abirio cuka anobin rupiri abino romo kodin miyo cowirok awaŋa kodi cowirok ma siem.”
1SA.10.9	Munyo Saulo owire pokirok gi Samwiri, Were owiro adundo pere; aka gigipiny ma Samwiri owaco rigo je otundo i kare ndelo no won. 
1SA.10.10	Munyo Saulo kodi ŋeca pere jotundo Gibeya, joromo gi kitipa pa jotuci wac Were. Kenyo won cuny pa Rwoth oloro kwoŋ go i meni to go bende cako koko malo ka mielo gi jo. 
1SA.10.11	Munyo jom'oyido joŋeyo Saulo con mere joneno paka go oyido mielo aka koko malo gi jotuci wac Were, jopenjere ni, “Aŋo m'omonjo wod pa Kisi! Saulo bende onyo ti olokere jatuci wac Were!” 
1SA.10.12	Jal moro ma wok iy'adec no openjo ni, “Aka jotuci wac Were me, wiŋeyo bacere pajo!” Me apaka ocaki waco ni, “Kiri Saulo je olokere jatuci wac Were!” 
1SA.10.13	Munyo Saulo otieko koko malo gi miel, okidho i kacowirok.
1SA.10.14	Ner Saulo openjo Saulo gi ŋeca pere kenyo ni, “Wiwok kune?”
1SA.10.14	Saulo odwoko ni, “Wawok rango punde; aka munyo wakinwaŋo jo, wakidho bongi Samwiri.”
1SA.10.15	Ner Saulo openjo go ni, “Aka Samwiri owaco rin aŋo?”
1SA.10.16	Saulo odwoko ni, “Go owaco riwan ni punde otiek nwaŋo.” Saulo k'owaco ri ner mere gima Samwiri owaco rigo ma mako kwoŋ go lokirok kere.
1SA.10.17	Rumacen Samwiri olwoŋo ji je romo gi Rwoth Mizipa. 
1SA.10.18	To go waco ri Joisiraili ni, “Me a gima Rwoth, Were pa Isiraili waco, ‘Akwanyo win wok Misir t'abotho win wok i cingi Jomisir kodi ji man je m'oyido jodiyo win.’ 
1SA.10.19	To konon me wikwero Were mewin ma botho win wok i teko gi dinyo je; to wiwaco ni, ‘Be! Miy wan kere.’ Pama onyo wijoje cokere win ruwaŋ Rwoth luwo i nono kodi ude.”
1SA.10.20	To Samwiri kelo nonin je to Were yero nono pa Benyamin. 
1SA.10.21	Kenyo to doko Samwiri kelo kisi ot je ma nono pa Benyamin to Were yero ot pa Matri. To doko Samwiri kelo cwo je ma ot pa Matri, to Were yero Saulo. To munyo jorango Saulo jok'onwaŋo go. 
1SA.10.22	To jopenjo Rwoth ni, “Nitie doko jacwo man?”
1SA.10.22	To Rwoth dwoko ni, “Saulo dicade opondo kabuti kakano gilweny.”
1SA.10.23	Ameno joŋweco to jokelo go; aka munyo go ocungo i dier ji, go oyido bor loyo ji je wok i bade kadho malo. 
1SA.10.24	Samwiri to waco ri ji je ni, “Me a jacwo ma Rwoth oyero. Ongoye ŋatiman ma cale go kwoŋ wan.”
1SA.10.24	To ji je jokoko malo ni, “Yindira kere.”
1SA.10.25	Samwiri otito ri ji je gima ripo bedo apa kere kodi tic pa kere; to ndiko je i kitawo aka oketho ruwaŋ Rwoth. To Samwiri sewila ji to waco rijo dok pecin pajo. 
1SA.10.26	Saulo bende odok peco pere i Gibeya. Cwo moro ma jomeni ma Were oyido otieko geyo adundo pajo bende to jodok gi go. 
1SA.10.27	To cwo moro ma bukony jopenjo ni, “Jame bende nyalo nedi botho wan?” Jocayo go, aka jokwero kelo rigo mic; to Saulo liŋaliŋa.
1SA.11.1	Munyo dwe ma romo acel okadho, Nahas Jaamon okidho to mako tindi Yabes Giliad. To ji ma Yabes jowaco rigo ni, “Tim kodi wan cikirok, aka wabino bedo ŋecin perin.” 
1SA.11.2	Nahas odwoko ni, “Alatimo gi win cikirok ka wiyere ni, afudhi waŋ kisi nyatoro moro je maracuc ŋey akel wickwot ri Isiraili gipi.”
1SA.11.3	To jotel ma Yabes jowaco rigo ni, “Miy wan ndelo abirio wadhir jomikwenda Isiraili paka rom; k'ongoye ŋata nyalo botho wan, to wamiyere rin.”
1SA.11.4	Munyo jomikwenda jotundo Gibeya, kama Saulo oyido bed'iye, jowaco ri ji gime; aka ji je jogoyo ndur to joywak. 
1SA.11.5	Saulo oyido nyaka owok i ndelo fur dwoko gi megikwe pere, to penjo ni, “Aŋo marac? Raŋo ji joywak?” T'iwaco rigo gima jomikwenda ma jowok Yabes jowaco. 
1SA.11.6	Munyo Saulo owinjo gime, cuny pa Rwoth opie kwoŋe, aka omako keme. 
1SA.11.7	Saulo omako megikwe pere ario, othumo jo i muma to oro jomikwenda wotho gi jo i piny Isiraili paka rom ka jowaco ni, “Me a gima latimere ri megikwe pa ŋatimoro je m'okwer luwo Saulo gi Samwiri kidho i lweny.”
1SA.11.7	To Rwoth miyo Joisiraili je lworo, aka joje jomakere kanyacel. 
1SA.11.8	Saulo ocoko jo i tindi Bezek, aka oyido joromo ji 300,000 wok Isiraili kodi 30,000 wok Yuda. 
1SA.11.9	To jowaco ri jomikwenda ma jowok Yabes ni, “Waci win ri ji mewin ni dikin mafodi k'otundo sawa aucel m'odieceŋ, ibino botho win.” Munyo ji ma Yabes jowinjo mikwenda me, josangala swa. 
1SA.11.10	Ameno to ji ma Yabes jowaco ri Nahas ni, “Dikin walamiyere rin, aka itim gi wan gima cunyin mito.”
1SA.11.11	Wor no Saulo opoko jolweny pere i kitipin adek, aka munyo piny yawere jokidho to jomonjo Joamon kam'oyido jocokere iye. Joneko Joamon kweth tundo sawa aucel, aka ma joboth jokedhere kicar, kisi nyatoro to ŋweco.
1SA.11.12	Joisiraili jopenjo ni, “Nikune cwo ma jowaco ni Saulo kinyal bedo kere mawan? Keli win jo ŋey waneki jo.”
1SA.11.13	Saulo odwoko ni, “Ongoye ŋati m'ilaneko konon me, rupiri konon obedo ndelo ma Rwoth obotho iye Isiraili.” 
1SA.11.14	To Samwiri waco ni, “Biye win, wakadhi Gilgal, aka kenyo waridhi Saulo paka kere mawan.” 
1SA.11.15	Ameno joje jokadho Gilgal, aka kenyo jokwoŋo Saulo paka kere ruwaŋ Rwoth. Kenyo to jomiyo cowirok ma siem ruwaŋ Rwoth, aka Saulo gi ji je ma Isiraili jofore swa.
1SA.12.1	To Samwiri waco ri Joisiraili ni, “Neni, atieko timo riwin gim'oyido wimito, aka amiyo win kere dhumo win. 
1SA.12.2	Neni, onyo kere ama pama telo win; an onyo ati anitie gi lwar, aka yac paran jonitie gi win. Atieko telo win wok i soye paran tundo gunyo ni. 
1SA.12.3	To onyo pama an e segeya win an ruwaŋ Rwoth, kodi ruwaŋ kere ma go oyero: Akwalo ye dhiaŋ, kosa punda pa nyatoro moro? Nitie ŋat'atieko kwalo kosa diyo? Nitie nyatoro m'ocowo nyewan ye ma umo waŋan? Ka nitie kwoŋ gigipiny me m'atieko timo, abino dwoko gimoro je m'akwanyo.”
1SA.12.4	Ji jodwoko ni, “Be, fodi ikikwalo, kosa idiyo wan, kosa ikwanyo gimoro kwoŋ kada ŋat'acel.”
1SA.12.5	Samwiri odwoko ni, “Rwoth kodi kere ma go oyero jobedo jokony paran konon ni ongoye gimarac m'atimo.”
1SA.12.5	To Joisiraili jodwoko ni, “Rwoth obedo jakony mawan.”
1SA.12.6	Samwiri omedere waco ri Joisiraili ni, “Rwoth obedo jakony, rupiri go oyero Musa kodi Aron to jowodho kwarere mewin wok i piny Misir. 
1SA.12.7	To onyo pama cungi win liŋ, ŋey asegeya win ruwaŋ Rwoth k'apoyo win gir'aura ma Rwoth otimo ma botho win gi kwarere mewin. 
1SA.12.8	Munyo Yakobo gi peco pere jokidho Misir to Jomisir jodiyo jo, kwarere pajo joywak ri Rwoth aka Rwoth ooro Musa kodi Aron wodho jo wok piny Misir, aka omiyo jo lowo me. 
1SA.12.9	To wiy gin wil gi Rwoth Were pajo, to Rwoth jwango jo i cingi Sisera, jamituka pa jolweny pa Yabin kere ma tindi Hazor, kodi i cingi Jofilistia, kodi i cingi kere pa Jomowab; to jolwenyo gi jo 
1SA.12.10	To joywak ri Rwoth, aka jowaco ni, ‘Watimo reco, rupiri wakwero Rwoth, to walamo Bal gi Asitate; t'onyo pama both wan i cingi jokwor mawan ŋey walamin.’ 
1SA.12.11	To Rwoth oro Yerubal m'ilwoŋo ni Gideon, Barak, Yefitha, kodi an Samwiri, to botho win wok i cingi jokwor mewin wok i kisi thenge; to wibedo i siem. 
1SA.12.12	To munyo wineno Nahas kere ma Amon cegin monjo win, wiwaco ran ni, ‘Be, wamito kere ma wodhum wan.’ Kole Rwoth, Were mewin oyido obedo kere mewin. 
1SA.12.13	Onyo ee kere mewin ma wiyero, ma ro go wikwayo. Neni, Rwoth otieko miyo win kere wodhum win. 
1SA.12.14	Ka winolwor Rwoth, to wilamo go, to wiwinjo dwonde, to wiluwo or pere, aka ka win gi kere ma dhumo win winoluw Rwoth Were mewin, kisi gimoro je labedo maber gi win. 
1SA.12.15	To ka wik'owinji dwondi Rwoth, to wikwero luwo or pere, cingi go labedo kwoŋ win gi kere mewin. 
1SA.12.16	Riameno, cungi win liŋ winen gigipiny madongo ma Rwoth kidho timo i waŋ win. 
1SA.12.17	Me k'obedo hongo ma keco ŋano? Alakwayo Rwoth, ni wodhiri derino ma koth gi koth; aka nyaka wibino ŋeyo ni kidakana mewin dwoŋ, ma witimo ruwaŋ Rwoth, munyo wikwayo go miyo win kere.”
1SA.12.18	Ameno to Samwiri kwayo Rwoth, aka Rwoth odhiro derino ma koth gi koth ndelo no won; to ji je jolworo Rwoth kodi Samwiri. 
1SA.12.19	To Joisiraili jowaco ri Samwiri ni, “Kway riwan Rwoth Were perin, ŋey wakiri watho; rupiri wamedo i wi reco mawan raco me, munyo wakwayo kere.”
1SA.12.20	Samwiri odwoko ni, “Wikiri wilwor; kada witieko timo reco me je, wikiri wiwey lworo Rwoth, to tiyi win rigo g'adundo mewin je. 
1SA.12.21	Wikiri wirangi cal m'ongoye kony wilam rupiri jokinyal botho aka jobedo gigipiny m'ongoye. 
1SA.12.22	Rwoth kilabolo ji pere woko, ma miyo nyingi go dwoŋ, rupiri osangala Rwoth loko win ji pere. 
1SA.12.23	To ri an, Rwoth ogeŋan timo reco, t'aweyo kwayo riwin; kwanyo woko alafonjo win royo maber m'otire. 
1SA.12.24	Nyaka lwor win Rwoth, to witiyo rigo gi genirok g'adundo mewin je; poyi win gigipiny madongo ma go otieko timo riwin. 
1SA.12.25	To ka wimedere i kidakana mewin, win kiri gi kere mewin je, ibino reyo win woko.”
1SA.13.1	Munyo iloko Saulo kere, oro pere oyido k'oŋeyere, aka go odhumo Isiraili ma hongo macek.
1SA.13.2	Saulo oyero cwo 3,000 aka odhiro ma jodoŋ dok peco; aka cwo 2,000 kwoŋ jono jodoŋ gi go Mikmas kodi i piny matendere tendere Bethel, to oro cwo 1,000 gi Wode Yonathan kidho Gibeya, iy'adec pa Benyamin.
1SA.13.3	Yonathan okengila jomituka jolweny pa Jofilistia m'oyido jonitie i Geba; to Jofilistia je jowinjo gime. Saulo ooro jomikwenda kudho gwara i piny Isiraili paka rom lwoŋo Joebulaniya kidho i lweny. 
1SA.13.4	Munyo Joisiraili jowinjo ni Saulo okengila jamituka mapa jolweny pa Jofilistia, aka ni Joisiraili oyido jolokere marac ruwaŋ Jofilistia, joyeyo lwoŋo kidho riwirok gi Saulo i Gilgal.
1SA.13.5	To Jofilistia jocokere lweny gi Joisiraili; oyido jonitie gi cawila ma lweny 30,000 cwo ma jogweyo kayina 1,000 kodi jolweny kweth. Jokidho to jocokere Mikmas, yuthenge ma wok ceŋ ma Bethaven. 
1SA.13.6	Jofilistia jomonjo Joisiraili matek, to jomiyo jo lworo. Joisiraili man jopondo i ŋungin, i kerin, i tiendi gote, i buce, kodi i jwombe; 
1SA.13.7	Aka jomegi joŋado malawa Yordan to jopor iy'adec ma Gad kodi Giliad.
1SA.13.7	Saulo oyido fodi nitie i Gilgal, aka ji m'oyido jonitie gi go jokirin gi lworo. 
1SA.13.8	Saulo okuro Samwiri i Gilgal ma ndelo abirio paka Samwiri oyido owaco rigo, to Samwiri oyido fodi k'obino. To ji jocako kedhirok weyo Saulo. 
1SA.13.9	To Saulo waco ni, “Keli ran win cowirok awaŋa, kodi cowirok ma siem.” To go miyo cowirok awaŋa. 
1SA.13.10	To munyo nyaka go cegin cowo miyo cowirok awaŋa, Samwiri otundo. Saulo okidho to jolo Samwiri. 
1SA.13.11	Samwiri openjo go ni, “Aŋo m'itimo?”
1SA.13.11	Saulo odwoko ni, “Munyo aneno ji jokedhere kwoŋan, aka oyido fodi ikibino i ndelo m'oyido iciko; aka kiri Jofilistia oyido jocokere Mikmas, 
1SA.13.12	t'awaco ni, ‘Jofilistia jokidho monjan i Gilgal ka aka fodi akikwayo silwany wok bongi Rwoth.’ Ameno aromere miyo cowirok an won.”
1SA.13.13	Samwiri odwoko Saulo ni, “Itimo gimiŋo; ikiluwo or pa Rwoth Were perin, ma go omiyin; bedi nende iluw or pa Rwoth, dinyo go oweyo nyikwayin to jodhumo Isiraili cil gi cil. 
1SA.13.14	To paka ikiluwo or pere, dhum perin k'omedere. Rwoth otieko rango jacwo ma kacunye; aka oyero go dhumo ji pere.”
1SA.13.15	Samwiri oay i Gilgal to kidho Gibeya iy'adec pa Benyamin.
1SA.13.15	To Saulo kwano jolweny pere m'oyido jonitie bonge to nwaŋo ni joromo cwo 600.
1SA.13.16	Saulo, gi wode Yonathan, kodi cwo m'oyido jonitie gi jo jocokere Geba iy'adec pa Benyamin; to Jofilistia jocokere Mikmas. 
1SA.13.17	Jolweny pa Jofilistia joay kam'oyido jocokere iye to jokidho monjo Joisiraili i kitipin adek; kitipa acel jokidho yo Ofira iy'adec ma Suwal, 
1SA.13.18	kitipa man jokidho yo Bethhoron, to man jokidho yo got m'oŋiyere kodi milelo ma Zeboyim yuthim.
1SA.13.19	I hongo no oyido jothedhi gigipiny jongoye i piny Isiraili gipi rupiri Jofilistia oyido jokimiti Joebulaniya oro ndijo no ma cwogo abor gi toŋ. 
1SA.13.20	To oyido ka Joisiraili jomito pako kwe dhok, kosa kwe acingi, kosa le, kosa ringin pajo, oyido joloro to jokidho bongi Jofilistia. 
1SA.13.21	Pako kwe dhok gi kwe acingi oyido penzi acel mathin, aka pako le gi yiko pingo oyido penzi ario. 
1SA.13.22	Ameno i ndelo ma lweny, jolweny pa Joisiraili oyido ongoye manitie kodi toŋ kosa toŋ kwanyo woko Saulo kodi wode Yonathan.
1SA.13.23	Jofilistia jooro kitipa pa jolweny pajo kuro ger ma Mikmas.
1SA.14.1	Ndelo acel, Yonathan owaco ri jago pere ni, “Biye, wapor wakadhi i kambi pa Jofilistia.” To go k'owaco ri Saulo. 
1SA.14.2	Saulo oyido nitie gi cwo 600 i tipo ma tiendi pomo cegin gi Gibeya i tindi Migron. 
1SA.14.3	Jacway ri Were i wi migam m'ilwoŋo ni Ahija, wod pa Ahitub omin Ikabod, m'oyido wod pa Finehas, aka nyakwar Eli, m'oyido jacway ri Were i wi migam Silo, am'oyido otiŋo gim'ioro ma ŋeyo mito pa Were. To jolweny jok'oŋeyo ni Yonathan oyido okadho.
1SA.14.4	I ger ma Yonathan oyido ripo luwo aka ŋey wotundi i kambi pa Jofilistia, oyido nitie gote ario mabith kisi acel i thenge acel. Acel oyido ilwoŋo ni Bozez aka man ni Sene.
1SA.14.5	Acel oyido nitie yumalo mager m'oŋiyere gi Makimas aka man yupiny oŋiyere gi Geba.
1SA.14.6	Yonathan owaco ri jago m'otiŋo gilweny pere ni, “Biye wakidhi i kambi pa Jofilistia ma jok'othumere me. Nyalo bedo ni Rwoth lakonyo wan; rupiri ongoye gima dhiero Rwoth botho wan kada waj'ario.”
1SA.14.7	Jago pa Yonathan odwoko ni, “Tim gima cunyin mito je; neni, anitie kodin kanyacel. Paka paro perin nitie apaka aparan bende nitie.”
1SA.14.8	Yonathan odwoko ni, “Neni, walapor to wakidho wacungo kama Jofilistia joneno iye wan. 
1SA.14.9	Ka jowaci riwan ni, ‘Kur wan wabin bongi win.’ Walacungo liŋ, aka wakilakidho malo bongi jo. 
1SA.14.10	To ka jowaco riwan ni, ‘Biye win malo bongi wan.’ Nyaka wabino kidho malo; rupiri Rwoth omiyo jo i cingi wan. Aka me bino bedo ranyuth mawan.”
1SA.14.11	To jario jonyuthere ri Jofilistia; aka Jofilistia jowaco ni, “Neni! Joebulaniya moro jowok i bur kam'oyido jopond'iye!” 
1SA.14.12	To jolwoŋo Yonathan gi jago pere ni, “Biye win malo ka bongi wan, aka walanyutho win gimoro.”
1SA.14.12	Yonathan owaco ri jago pere ni, “Luwan; Rwoth omiyo jo i cingi Isiraili.” 
1SA.14.13	To Yonathan gi jago pere jokidho malo wok i ger gi cingi jo kodi tiendi jo. Yonathan omonjo Jofilistia redho joje piny to jago pere neko jo. 
1SA.14.14	I neki marapena no Yonathan gi jago pere joneko cwo piero ario iy'adec ma romo adec eka. 
1SA.14.15	Kirin obedo i kambi pa Jofilistia, piny gipi, gi i dier Jofilistia je, jolweny gi jokinyaga m'oyido jocokere jokirin gi lworo; piny oyengere, to kirin bedo madwoŋ.
1SA.14.16	Munyo cwo pa Saulo joŋiyo to joneno Gibeya iy'adec pa Benyamin, joneno Jofilistia joringo i nyawin. 
1SA.14.17	To Saulo waco ri jolweny pere m'oyido jonitie bonge ni, “Kwan win jolweny winwaŋ ŋat'ongoye ka.” Jotimo ameno to jonwaŋo nike Yonathan kodi jago pere oyido jongoye. 
1SA.14.18	To Saulo waco ri Ahija ni, “Keli Kakan ma Cikirok pa Were.” I ndelo no Kakan ma Cikirok pa Were oyido nitie bongi Joisiraili. 
1SA.14.19	Munyo nyaka Saulo fodi luwo gi jacway ri Were i wi migam, nyawin omedere i kambi pa Jofilistia; aka Saulo owaco ri jacway ri Were i wi migam ni, “Hongo ongoye ma penjo mito pa Were.” 
1SA.14.20	To Saulo gi cwo pere joŋanjo kidho lweny gi Jofilistia, m'oyido wegi jonekere i nyawin. 
1SA.14.21	Aka kiri Joebulaniya m'oyido joriwere gi Jofilistia i thenge pajo je jogik to joriwere gi Saulo kodi Yonathan. 
1SA.14.22	I nger acel Joisiraili m'oyido jopondo i tendere ma Efrayim munyo jowinjo ni Jofilistia oyido joringo, bende joriwere i lweny. 
1SA.14.23	Ameno to Rwoth botho Joisiraili ndelo no; aka lweny okalo kiri Bethaven.
1SA.14.24	Joisiraili oyido meni oloyo jo ro kec ndelo no rupiri Saulo oyido okwoŋo ji, munyo waco ni, “Were wolam nyatoro moro je m'ocem mafodi piny k'oyutho, mafodi akiculo jokwor paran.” To ngoye ŋat'ocemo ndelo no gipi. 
1SA.14.25	Jotundo i lule; aka jonwaŋo mo kic kisi kamoro. 
1SA.14.26	Munyo jodonjo i lule, joneno mo kic munyo oy aoya, aka ongoye ŋat'oketho cinge i dhoke rupiri oyido jolworo kwoŋirok pa Saulo. 
1SA.14.27	Yonathan oyido k'owinjo munyo bamere tisa ji gi kwoŋirok no; ameno go ocwayo luth pere m'oyido otiŋo i cinge aka olutho i od kic, to camo mo kic. Kenyo meni odwoko kwoŋe. 
1SA.14.28	To acel kwoŋ jolweny waco ri Yonathan ni, “Wajoje meni oloyo wan aka kec neko wan, rupiri benin otisa wan ni, ‘Were olam ŋatimoro je m'ocem konon me.’ ”
1SA.14.29	Yonathan odwoko ni, “Baba otimo gimarac swa ri ji mawan! Neni paka an onyo meni odwoko ran munyo atieko camo mo kic. 
1SA.14.30	To bedi nende jolweny mawan jocam cemo ma jokwanyo munyo jokengila Jofilistia, par kwoŋ Jofilistia ma dinyo waneko!”
1SA.14.31	I ndelo no Joisiraili jokengila Jofilistia, makada nende kec oyido neko jo. Aka lweny ocako Mikmas tundo Ayijalon. 
1SA.14.32	Joisiraili joredo i gigipiny ma jomayo Jofilistia, jokwanyo rombo gi megikwe gi nyithindhi dhok to joneko kenyo won aka jocamo manumu. 
1SA.14.33	Nyatoro moro owaco ri Saulo ni, “Neni ji perin jonyeko ruwaŋ Rwoth rupiri jocamo riŋo manumu.”
1SA.14.33	Saulo ogoyo ndur ni, “Wijocami sereko, ŋili win tele madwoŋ bongan ka.” 
1SA.14.34	To Saulo doko miyo cik ni, “Kidhi win bongi ji wiwaci rijo jowokeli ka rombo gi dhok pajo. Kisi nyatoro wokel ka rombo gi dhiaŋ pere wothum to camo gi ka. Jokiri jowonyeki ruwaŋ Rwoth gi camo riŋo manumu” Ameno to kisi nyatoro kelo dhiaŋ pere to thumo kenyo wor no. 
1SA.14.35	To Saulo geto ri Rwoth migam, aka meno obedo marapena Saulo geto ri Rwoth migam.
1SA.14.36	Saulo owaco ri jolweny pere ni, “Weyi walor win wakadhi wamonji Jofilistia wor me, wareyi jo je kiri odikin.”
1SA.14.36	To jodwoko ni, “Tim gim'iparo ni ber rin.”
1SA.14.36	To jacway ri Were i wi migam waco ni, “Weyi kutho wapenji mito pa Were.”
1SA.14.37	To Saulo penjo Were ni, “Ka wamonjo Jofilistia, inomiy wakengila jo?” To Were k'odwoko ndelo no. 
1SA.14.38	To Saulo waco ri jotel pa ji ni, “Biye win ka wirangi reco ma watimo konon. 
1SA.14.39	Akwoŋere ruwaŋ Rwoth makwo, ma botho Joisiraili, ni ŋat'otimo reco no bino tho, makada nende bedi ni go, wodan Yonathan.” To ngoye nyatoro m'odwoko go. 
1SA.14.40	To Saulo waco rijo ni, “Cungi win kenyo, aka an gi Yonathan wacungi ka.”
1SA.14.40	To jodwoko ni, “Tim gim'iparo ni ber rin.”
1SA.14.42	To Saulo waco ni, “Yer i dier an gi wodan Yonathan ŋatarac.” To Yonathan ama wok paka ŋatarac. 
1SA.14.43	To Saulo penjo Yonathan ni, “Waci ran gim'itimo.”
1SA.14.43	To Yonathan waco rigo ni, “Alutho luth paran m'oyido atiŋo i cingan i od kic t'acamo mo kic. An e ayikere tho.”
1SA.14.44	Saulo owaco ri Yonathan ni, “Were wonekan k'inen k'onekin.”
1SA.14.45	To jolweny jowaco ri Saulo ni, “Adieri ilaneko Yonathan m'oturo lweny madwoŋ me ri Joisiraili? Be! Wakwoŋere ruwaŋ Rwoth makwo ni go k'orweny kada ye wiye acel. Gima go otimo konon me obedo ro kony pa Were.” Ameno ji jobotho Yonathan tho.
1SA.14.46	Kenyo to Saulo weyo riemo Jofilistia, aka Jofilistia jodok iy'adec pajo.
1SA.14.47	Munyo Saulo olokere kere pa Joisiraili, olwenyo gi jokwor pere je i kisi thenge: Ji ma Mowab, ma Amon, kodi ma Edom, kerin ma Zoba, kodi Filistia. Kisi kama go olweny'iye je, okengila jo. 
1SA.14.48	Go olwenyo gi miseni, aka okengila kiri jolweny pa Joamalek. Go obotho Joisiraili kwoŋ jono je ma jotemo monjo jo aka jonyaga gigipiny pajo.
1SA.14.49	Wot Saulo jobedo, Yonathan, Isivi, gi Malikisua. Nyare madwoŋ oyido ilwoŋo ni Merab, aka mathin ni Mikal. 
1SA.14.50	Cege oyido ilwoŋo ni Ahinowam, nyar jal m'ilwoŋo ni Ahimaz; aka jamituka pa jolweny pere oyido ilwoŋo ni Abuner, wod pa Ner m'oyido obedo ner Saulo. 
1SA.14.51	Ba Saulo Kisi kodi ba Abuner Ner, oyido jobedo wot jal m'ilwoŋo ni Abiel.
1SA.14.52	I hongo je ma Saulo odhumo Joisiraili, olwenyo gi Jofilistia noknok. Aka kisi ka Saulo oneno jacwo ma jamisen aka jameni, orwako go bedo jalweny pere.
1SA.15.2	Go kidho miyo Joamalek gir'acula rupiri kwarere pajo jok'oyere gi Joisiraili ndir munyo jowok i piny Misir. 
1SA.15.3	Kidhi imonji Joamalek, aka isika woko gigipiny pajo je ma jonitie gine. Ikir'iwey kada gimoro acel; neki cwo, mon, nyithindho, kodi ma fodi jodhoth, dhok, rombo, kayina, gi punde.”
1SA.15.4	Saulo olwoŋo jolweny pere je to kwano jo i tindi Telem; oyido jonitie jolweny 200,000 ma Joisiraili, kodi 10,000 ma jo wok Yuda. 
1SA.15.5	To Saulo kodi jolweny pere jokidho i tindi pa Joamalek, aka jopondo milelo. 
1SA.15.6	Saulo owaco ri Jokena ni, “Eye win wingoye bongi Joamalek, akir'aneki win kanyacel gi jo; kwoŋbedo cango wimako gi Joisiraili wor munyo jowok i piny Misir.” To Jokena jongoye bongi Joamalek.
1SA.15.7	To Saulo kengila Joamalek, wok iy'adec ma Havila tundo Sur, yuwok ceŋ ma Misir. 
1SA.15.8	Go omako kere pa Joamalek makwo, aka osika ji je gi lew toŋ. 
1SA.15.9	To Saulo gi jolweny pere joweyo Agag makwo, aka jok'oneko rombo, dhok, nyithindhi dhok, kodi nyithindhi rombo mabeyo, kodi gimoro je m'oyido ber. To josika woko gigipiny je ma bukony kodi ma bu cwe.
1SA.15.10	Rwoth oluwo wac pere won ri Samwiri ni, 
1SA.15.11	“Arem raŋo aloko Saulo kere; rupiri go otieko ngoye woko bongan oweyo luwan, aka k'oluwo or paran.” To Samwiri mako nge, aka wor gipi oywaki ri Rwoth. 
1SA.15.12	Yawere odikin Samwiri okidho bongi Saulo. Nyatoro moro owaco rigo ni Saulo oyido okadho i tindi Kamel, kama go oyido oget'iye gi telin gim'ibino poyo gine go ma kikengila Joamalek; aka wok kenyo go oyido omedere kadhi Gilgal. 
1SA.15.13	Samwiri obino kiri bongi Saulo, to Saulo m'otho go, ka waco ama: “Rwoth womiyin silwany, Samwiri! Atieko timo gima Rwoth oyido mito.”
1SA.15.14	Samwiri openjo Saulo ni, “To raŋo doko awinjo dhok gi rombo joywak?”
1SA.15.15	Saulo odwoko ni, “Jolweny paran jonyaga wok bongi Joamalek. Joweyo dhok gi rombo mabeyo ma miyo Rwoth Were perin cowirok, aka m'odoŋ je wasika woko.”
1SA.15.16	To Samwiri waco ri Saulo ni, “Alawaco rin gima Rwoth owaco ran nyoro wor.”
1SA.15.16	Saulo odwoko ni, “Waci ran.”
1SA.15.17	Samwiri owaco ri Saulo ni, “Makada nende itere pa ŋatasisiri, to ibedo jatel pa nonin je ma Isiraili. Rwoth ama owirin gi mo bedo kere pa Joisiraili. 
1SA.15.18	To Rwoth owodho rin or ni ikidhi isika woko Joamalek ma joreco no. Go owaco rin ni i lweny gi jo cuka ineko jo je. 
1SA.15.19	To onyo raŋo ikiwinjo dwondi Rwoth? Raŋo ikwakere kiwada gima winyaga, t'itimo gima k'osangala Rwoth?”
1SA.15.20	Saulo odwoko ni, “Awinjo dwondi Rwoth, akidho paka go ooran, t'adwoko gi Agag kere pa Joamalek, aka asika woko Joamalek je. 
1SA.15.21	To jolweny paran jok'oneko rombo gi dhok ma jonyaga; kwanyo woko, jokelo ka i Gilgal, ma miyo Rwoth Were perin cowirok.”
1SA.15.22	Samwiri openjo Saulo ni,
1SA.15.22	“Ginaŋo ma sangala Rwoth?
1SA.15.22	Winjo dwondi Rwoth, kosa mic gi cowirok awaŋa,
1SA.15.22	winjo Rwoth ber loyo cowirok,
1SA.15.22	aka winjo go loyo bor rombo.
1SA.15.23	Gwenyirok gi Were rom kodi thieth,
1SA.15.23	aka wictek rom gi lamo cal.
1SA.15.23	Paka ikwero winjo wac pa Rwoth,
1SA.15.23	Go bende onyo okwerin paka kere.”
1SA.15.24	Saulo odwoko Samwiri ni, “Ey, atimo reco; akiwinjo or pa Rwoth kodi wac perin. To oyido alworo jolweny paran, t'atimo gim'oyido jomito. 
1SA.15.25	T'onyo pama akwayin, cwaki ran reco paran aka adoki kodin ŋey anyal lamo Rwoth.”
1SA.15.26	Samwiri odwoko Saulo ni, “Ak'odoki kodin rupiri ikwero winjo or pa Rwoth, aka go okwerin paka kere pa Joisiraili.”
1SA.15.28	Samwiri owaco ri Saulo ni, “Rwoth otieko yeco woko ker ma Isiraili kwoŋin konon to miyo jager perin maber loyin. 
1SA.15.29	Aka Were pa Isiraili madwoŋ kitwodi kosa kiwir paro pere; rupiri go k'obedo nyatoro manyalo wiro paro pere.”
1SA.15.30	Saulo odwoko ni, “Atimo reco! To kad'ameno nyuthan wor ruwaŋ jotel pa ji paran kodi Isiraili je. Dok kodan ŋey anyal lamo Rwoth Were perin.” 
1SA.15.31	Ameno Samwiri odok gi go, to Saulo lamo Rwoth.
1SA.15.32	Samwiri owaco ni, “Keli ran win Agag kere pa Joamalek ka.” Agag obino bonge munyo kirin gi lworo to waco ni, “Obedo gima lithi swa tho.” 
1SA.15.33	Samwiri owaco ri Agag ni, “Paka toŋ perin omiyo mon mathoth doŋ paka mon ma bu nyithindho, apaka konon me bende yokin ladoŋ paka dhako ma kinywol.” To Samwiri toŋo Agag mathindho thindho ruwaŋ Rwoth i Gilgal.
1SA.15.34	Samwiri odok Rama to Saulo dok peco pere i Gibeya. 
1SA.15.35	Samwiri doko k'oneno kere Saulo tundo tho, to owinjo gi rem swa ri Saulo. Rwoth orem ni oyido oloko Saulo bedo kere pa Joisiraili.
1SA.16.1	Ndelo acel Rwoth owaco ri Samwiri ni, “Ilarembo ri Saulo kiri keraŋo? Atieko kwero go paka kere ma Isiraili. To onyo pama poŋi mo i tungi ogwaŋ, aka ikidhi; alaorin bongi Yese Jabethelehem, rupiri atieko yero kere wok kwoŋ wot go.”
1SA.16.2	Samwiri openjo ni, “Anyalo nedi timo gino? Ka Saulo owinji, go bino nekan.”
1SA.16.2	To Rwoth dwoko ni, “Kwany rwath ikidhi gine, aka i wac ni, ‘Abino miyo Rwoth cowirok.’ 
1SA.16.3	To ilwoŋo Yese gi wote je i cowirok, aka abino waco rin gir'atima. Ibino wiro gi mo ŋat'anowaci rin paka kere.”
1SA.16.4	To Samwiri timo gima Rwoth owaco rigo ni wotim to kadho Bethelehem. Jotel ma tindi jobino romo gi go munyo jokirin, aka jopenjo ni, “Me wendo ma siem, jatuci wac Were?”
1SA.16.5	Samwiri odwoko ni, “Abino i siem miyo Rwoth cowirok; lokere win maleŋ aka wibin kodan i cowirok.” To go waco ri Yese gi yac pere bende lokirok maleŋ to lwoŋo jo i cowirok.
1SA.16.6	Munyo Yese gi yac pere jotundo, Samwiri oneno wod pa Yese m'ilwoŋo ni Eliab, to go waco i cunye ni, “Adieri jal m'ocungo ruwaŋ Rwoth me ama go oyero.” 
1SA.16.7	To Rwoth waco rigo ni, “Ikir'inen ŋono kosa boro pere, kole atieko kwero go; rupiri An akinen paka dhano neno. Ji joneno ŋono to an aneno adundo.”
1SA.16.8	To Yese waco ri wode m'ilwoŋo ni Abinadab luwo ruwaŋ Samwiri. To Samwiri waco ni, “Be, Rwoth k'oyero go je.” 
1SA.16.9	Yese doko to kelo Sama. To Samwiri doko waco ni, “Be, Rwoth k'oyero go je.” 
1SA.16.10	I nger acel Yese to miyo yac pere abirio je luwo ruwaŋ Samwiri. To Samwiri waco ni, “Be, Rwoth k'oyero ŋatimoro je kwoŋ jome.” 
1SA.16.11	To Samwiri penjo Yese ni, “Initie kendo gi wotin man?”
1SA.16.11	Yese odwoko ni, “Nitie ocoko ama fodi odoŋ, to go nitie i thim kwayo rombo.”
1SA.16.11	Samwiri owaco ni, “Waci rigo wobin ka, wakilamiyo cowirok cuka go bino.” 
1SA.16.12	Ameno Yese owaco ni wolwoŋi go. Go oyido obedo jayac maŋon, ma mbute, aka ma waŋe liw. Rwoth owaco ri Samwiri ni, “Me won ago, ay malo iwir go gi mo.” 
1SA.16.13	Kenyo Samwiri okwanyo mo to wiro Daudi ruwaŋ wutmin go. Piyo piyo no to cuny pa Rwoth loro kwoŋ Daudi i meni wok i ndelo no kadho yuwaŋe. Kenyo to Samwiri ay to dok Rama.
1SA.16.14	Cuny pa Rwoth onyo to weyo Saulo, aka cuny m'ocido m'owok bongi Rwoth to pilo go.
1SA.16.15	Ŋecin pere jowaco rigo ni, “Waŋeyo paka cuny m'ocido ma Rwoth odhiro pilin. 
1SA.16.16	Riameno, jadwoŋ, miy cik, aka wadwar nyatoro manyalo goyo tongol. Aka ka cuny m'ocido obin kwoŋin, ŋato lagoyo tongol, t'ibedo maber.”
1SA.16.17	To Saulo miyo ŋecin pere cik ni, “Dwar win nyatoro manyalo goyo tongol maber wi keli go bongan.”
1SA.16.18	Acel kwoŋ ŋecin pere owaco rigo ni, “Neni, aŋeyo wod pa Yese ma wok Bethelehem manitie gi ndijo ma goyo tongol. Go bende obedo jamiseni, ŋon, go jalweny, aka riek i luwo; aka Rwoth nigi go.”
1SA.16.19	To Saulo oro jomikwenda waco ri Yese ni, “Dhiri ran wodin m'ilwoŋo ni Daudi ma jakwath rombo.” 
1SA.16.20	To Yese dhiro Daudi bongi Saulo gi nyathi diel, punde m'otiŋo mugat, kodi pien m'opoŋ'iye vini. 
1SA.16.21	Munyo Daudi otundo bongi Saulo, ocako tiyo rigo. Saulo omaro Daudi tektek, to yero go bedo ŋeca pere. 
1SA.16.22	Kenyo Saulo odhiro wac ri Yese ni, “Amaro Daudi. Weyi go wodoŋ ka wotiy ran.” 
1SA.16.23	Wok kenyo, kisi ka Rwoth odhiro ri Saulo cuny m'ocido Daudi oyido mako tongol pere to goyo. Cuny m'ocido oyido weyo go to doko Saulo winjo maber.
1SA.17.1	Jofilistia jocokere lweny i tindi Soko, piny Yuda to joketho kambi kam'ilwoŋo ni Efes Damim, i dier Soko kodi Azeka. 
1SA.17.2	Saulo kodi jolweny pa Joisiraili bende jocokere i milelo ma Ela kama bende joketh'iye kambi lweny gi Jofilistia. 
1SA.17.3	Jofilistia to cungo i thenge acel, to Joisiraili bende jocungo i thenge man munyo milelo opoko jo i diere.
1SA.17.4	Jacwo m'ilwoŋo ni Goliath, ma wok i tindi Gath, owok i dier Jofilistia to cako cayo Joisiraili. Go oyido obedo jacwo m'oŋawere gi malo aka boro pere oyido romo fut aucel g'adec. 
1SA.17.5	Go oyido ruko junga ma nyweny ma geŋo wiye to tweyo i cinge atego ma timo kilo 57. 
1SA.17.6	Go oyido geŋo tiende gi gim'otim gi nyweny, to tweyo toŋ ma nyweny i bade. 
1SA.17.7	Nywol ma toŋ pere oyido cale kodi nywol ma cuma ma kwoyirok, aka lew toŋ pere oyido tundo kilo abirio. Jalweny acel ma tiŋo kwot pere oyido wotho yuwiye. 
1SA.17.8	Goliath ocungo to cayo Joisiraili ka koko ri jolweny pa Joisiraili ni, “Witimo aŋo kenyo, ma wicungo lweny? An akibedo Jafilistia, aka win ŋecin pa Saulo! Yer win jacwo acel kwoŋ win wobin wolwenyi kodan. 
1SA.17.9	Ka go oloy to nekan, wabino bedo ŋecin mewin; to k'anoloy t'aneko go, wibino bedo ŋecin mawan. 
1SA.17.10	Gi ka aka pama won me, acayo jolweny pa Joisiraili. Miyan win jacwo ma wolwenyi kodan.” 
1SA.17.11	Munyo Saulo gi jolweny pere jowinjo gime, jobwok swa.
1SA.17.12	To bedo jayac m'ilwoŋo ni Daudi wod pa Yese janono pa Efratha ma wok i tindi Bethelehem i piny Yuda. Yese oyido nitie gi wote aboro, aka i hongo ma dhum pa Saulo go oyido otieko ti. 
1SA.17.13	Wot Yese adek madongo oyido jokidho i lweny kodi Saulo. Eliab m'oyido dwoŋ, to Abinadab luwo go, aka Sama luwo Abinadab. 
1SA.17.14	Wot Yese adek me oyido jobedo bongi Saulo, aka Daudi am'oyido ocoko pajo. 
1SA.17.15	Daudi oyido riwin kisi hongo dok Bethelehem, kwayo rombo pa bamere.
1SA.17.16	Kisi ndelo odikin g'othieno, Goliath oyido wok aka cungo to cayo jolweny pa Joisiraili ma ndelo piero aŋwen.
1SA.17.17	Ndelo acel, Yese owaco ri wode Daudi ni, “Ter ri wutmin in kilo apar ma ŋano m'ocel, kodi mugat muma apar i kambi.” 
1SA.17.18	To doko Yese miyo Daudi mo dhiaŋ apar ni woter ri jamituka pa jolweny pa Joisiraili. To waco rigo ni, “Neni nger ma wutmin in jonitie iye, aka idwoki gi gimoro ma nyutho ni inwaŋo jober.” 
1SA.17.19	Kere Saulo kodi jolweny pa Joisiraili oyido jocokere i milelo ma Ela jolwenyo gi Jofilistia.
1SA.17.20	Yawere odikin Daudi oay malo to timo paka Yese owaco rigo. Go oweyo rombo ri nyatoro moro, to tero ŋano gi mugat i kambi. Munyo go otundo i kambi, onwaŋo munyo nyaka Joisiraili joŋanjo kidho i bol ma lweny aka oyido jowero wer ma lweny. 
1SA.17.21	Joisiraili kodi Jofilistia jorieko bol ma lweny aka jocungo ma joŋiyere. 
1SA.17.22	Daudi oweyo gigipiny no ri jakur gigipiny ma lweny to ŋweco kidho bongi jolweny pa Joisiraili to m'otho wutmin. 
1SA.17.23	Munyo Daudi fodi luwo gi wutmin go, Goliath Jafilistia owok cayo Joisiraili paka kisi ndelo. Daudi to winjo. 
1SA.17.24	Munyo jolweny pa Joisiraili joneno Goliath, jobwok to joringo. 
1SA.17.25	Jolweny pa Joisiraili to jowaco ni, “Neni go! Winji cay pere! Kere mawan owaco ni nyatoro m'oneki go, kere Saulo bino culo go ŋaŋo kweth; aka ŋato bino nywomo nyar kere acel aka jopeco pere jokibino culo misolo.”
1SA.17.26	Daudi openjo jolweny m'oyido jocungo dho bonge ni, “Aŋo m'ibino timo ri jacwo m'oneki Jafilistia me to kwanyo woko wickwot me kwoŋ Joisiraili? Rupiri Jafilistia ma k'othumere me paro ni go ŋa manyalo cayo jolweny pa Were makwo!” 
1SA.17.27	To jolweny no jowaco rigo gim'ibino timo ri jacwo m'oneki Goliath.
1SA.17.28	Eliab, omin Daudi madwoŋ owinjo munyo Daudi luwo gi jolweny to nge mako. To penjo Daudi ni, “Raŋo ibino ka? Aka iweyo ri ŋa nyaka rombo manok no i thim? Aŋeyo kwoto perin, kodi colo ma cunyin. Ibino ka nyaka ŋiyo lweny.”
1SA.17.29	Daudi openjo ni, “Aŋo marac m'atimo? Apenjo nyaka penji” 
1SA.17.30	Daudi oeye bongi Eliab to penjo Jaisiraili man penji acel. To kisi ŋati ma go openjo, omiyo go radwok acel no won.
1SA.17.31	Jolweny pa Joisiraili moro jowinjo gima Daudi owaco to jokidho jowaco ri Saulo. Saulo to oro nyatoro lwoŋo Daudi. 
1SA.17.32	Daudi owaco ri Saulo ni, “Jadwoŋ, ongoye nyatoro ma cunye wopodhi ro Jafilistia me! Alakidho t'alwenyo gi go.”
1SA.17.33	Saulo odwoko ni, “Be, inyalo nedi lwenyo gi go? In nyaka jayac, aka go otieko bedo i lweny kwo pere je.”
1SA.17.34	Daudi owaco ni, “Jadwoŋ, an, akwayo rombo pa baba. To kisi ka simbwor kosa arara omako nyathi rombo, 
1SA.17.35	aluwo simbwor kosa arara no, t'amonjo go botho nyathi rombo. Aka ka simbwor kosa arara no owire ran, amako gi yer ma dwonde aka afodo piny to aneko. 
1SA.17.36	Atieko neko simbwore gi arare, aka Jafilistia ma k'othumere me bende bino tho paka ogwaŋe no; rupiri go ocayo jolweny pa Were makwo. 
1SA.17.37	Rwoth otieko bothan wok i laki simbwore gi arare, go bino bothan wok i cingi Jafilistia me.”
1SA.17.37	Saulo odwoko Daudi ni, “Kadhi ilweny gi go, aka Rwoth obedi kodin.” 
1SA.17.38	Saulo owodho or aka oruki ri Daudi nangin pere ma lweny, junga pere ma geŋo wiy jo, aka otwey i cingi Daudi gimoro m'okedi gi nyweny. 
1SA.17.39	Daudi otweyo toŋ pa Saulo i goke to temo woth aka k'onyalo rupiri go oyido k'oŋiyo gi gigipiny me. Kenyo to Daudi waco ri Saulo ni, “Akinyali lweny gi gigipiny me rupiri akiŋiyo gi jo.” Ameno to Daudi lunyo woko jo. 
1SA.17.40	Go omako luth pere ma kwath, odimo telin abic mafoth wok i thengi jwom to ketho i mugowa pere m'omaro liero ka kidho kwayo rombo. Go okwanyo asumulu pere to dhire romo gi Goliath.
1SA.17.41	Jafilistia ocako woth k'onyo core cegin gi Daudi aka jatiŋ kwot pere oyido wotho yuwiye. 
1SA.17.42	Munyo Goliath oŋiyo to neno Daudi maber, ocayo Daudi rupiri Daudi oyido obedo nyaka jayac maŋon aka ocweyere maber. 
1SA.17.43	Goliath openjo Daudi ni, “Abedo gwok m'ibino bongan gi luth?” Kenyo to Goliath lamo Daudi i nyingi were pa Jofilistia. 
1SA.17.44	Goliath ocayo Daudi ka waco rigo ni, “Biye, alamiyo delkwoŋin ri winyin g'ogwaŋe madudi jowocami.”
1SA.17.45	Daudi odwoko ni, “Ibino lweny kodan g'abor, toŋ, gi toŋ, t'abino lweny kodin i nyingi Rwoth pa lwak jolweny, Were pa jolweny pa Joisiraili ma icayo. 
1SA.17.46	Konon won me Rwoth bino kethin i cingan. Alanekin to aŋado ŋutin, aka alamiyo delkwoŋ jolweny pa Jofilistia ri winyin g'ogwaŋe madudi. To nyaka piny gipi ŋeyo nike Isiraili nigi Were. 
1SA.17.47	Aka kisi ŋata nitie ka laŋeyo ni Rwoth kimiti gilweny paka abor kosa toŋ ma botho ji pere. Rwoth kisi ndelo loyo lweny pere, aka go laketho wijoje i cingi wan.”
1SA.17.48	Munyo Goliath ocako corok cegin gi Daudi, Daudi oŋweco piyo i bol ma lweny pa Jafilistia lweny gi go. 
1SA.17.49	Daudi orwako cinge i mugowa pere to fudho tele acel m'oliero iy'asumulo; owito to goyo gine nyim Goliath. Tele no odonjo i nyim Goliath to Goliath podho piny gi nyime.
1SA.17.50	Ameno apaka Daudi okengila Goliath, gi tele kodi asumulu; go ofodo piny Goliath to neko go m'ongoye toŋ i cinge. 
1SA.17.51	Daudi oŋweco to cungo i wi Goliath, ofudho abor pa Goliath i ode to ŋado ŋuti Goliath, aka oneko go.
1SA.17.51	Munyo Jofilistia joneno ni ŋati m'oyido jokanya otho, joringo. 
1SA.17.52	Jolweny ma Yuda kodi Isiraili joay gi koko aka joriemo Jofilistia kiri Gath tundo kiri i waŋkac ma tindi Ekiron. Jofilistia ma jolimo litho jopodho i royo wok i tindi madwoŋ Sarayim tundo Gath gi Ekiron. 
1SA.17.53	Munyo Joisiraili jodwoko wok riemo Jofilistia, jonyaga woko gigipiny pa Jofilistia wok i kambi pajo. 
1SA.17.54	Daudi odimo ŋuti Goliath to dok gine Yerusalem, to kano gilweny pa Goliath i wema pere.
1SA.17.55	Con mere munyo Daudi wotho kidho lweny gi Goliath, Saulo openjo Abuner jamituka pa jolweny pere ni, “Jayac no wok kune?”
1SA.17.55	Abuner odwoko ni, “Akuya jadwoŋ.”
1SA.17.56	Kere Saulo owaco ri Abuner niaŋ ŋata Daudi obedo.
1SA.17.57	Ameno munyo Daudi odwoko i kambi munyo otieko neko Goliath, Abuner otero go bongi Saulo, aka i sawa no Daudi oyido fodi otiŋo wic Goliath i cinge. 
1SA.17.58	Saulo openjo go ni, “Jayac, ibedo wod pa ŋa?”
1SA.17.58	Daudi odwoko ni, “Abedo wod pa ŋeca perin Yese ma wok Bethelehem.”
1SA.18.1	Munyo Daudi otieko luwo gi Saulo, wod pa Saulo, Yonathan omako mere gi Daudi, aka omaro Daudi paka go won omaro kwo pere. 
1SA.18.2	To Saulo k'oyeyo Daudi dok bongi bamere wok ndelo no. 
1SA.18.3	Yonathan omaro Daudi swa to miyo jo kwoŋirok bedo mere cil gi cil. 
1SA.18.4	Yonathan olunyo woko law m'oyido oruko to miyo Daudi, gi lweny pere, kiri toŋ, kwot, gi thol ma piere to miyo Daudi. 
1SA.18.5	Kisi tic ma Saulo ooro go je, Daudi otimo maber aka Saulo oyero go bedo jasirikale madwoŋ. Gime osangala ji je kodi jolweny man madongo.
1SA.18.6	Munyo Daudi dwoko, munyo otieko neko Goliath, mon jowok i kisi tindi pa Joisiraili bino romo gi kere Saulo; aka oyido jowero gi kisangala, jomielo, jogoyo tongol, aka joyengo seke. 
1SA.18.7	Mon jofore ka jowero ni, “Saulo oneko ganin, to Daudi neko gana dipar.” 
1SA.18.8	Saulo owinjo marac to mako nge, aka k'owinjo maber. Go owaco ni, “Ri Daudi jokwano gana dipar, aka ran jokwano ganin kende. Go ama jolaketho kere ma luwo?” 
1SA.18.9	Ameno won wok ndelo no Saulo ocako neno Daudi gi waŋe marac.
1SA.18.10	I ndelo ma luwo mere, Were odhiro cuny m'ocido to monjo Saulo; to Saulo ero luwo pa ŋata neko omako. Daudi oyido nitie goyo tongol pere paka kisi ndelo, aka Saulo oyido omako toŋ pere. 
1SA.18.11	Saulo owaco i cunye ni, “Alabolo toŋ me to cwowo go i kor ot.” Saulo to bolo toŋ dirio ni woneki Daudi to Daudi leŋo go.
1SA.18.12	Saulo obedo gi lworo ri Daudi rupiri Rwoth oyido nigi Daudi aka ojwango go. 
1SA.18.13	Ameno Saulo odhiro Daudi gicen to oro go telo jolweny 1,000; aka Daudi bende otelo jo i lweny. 
1SA.18.14	Daudi oyido timo maber i kisi gimoro rupiri Rwoth oyido nigi go. 
1SA.18.15	Munyo Saulo oneno ni Daudi oyido timo kisi gimoro maber, lworo pere ri Daudi omedere. 
1SA.18.16	To kisi nyatoro i Yuda gi Isiraili omaro Daudi rupiri go am'oyido telo jo kidho i lweny.
1SA.18.17	Ndelo acel, Saulo owaco ri Daudi ni, “K'inobedi jalweny ma jamisen, aka jar'adieri, nyaran Merab ee; abino miyin go bedo cegin.” Saulo oyido paro ni i nger me go won oyido k'oneki Daudi; kwanyo woko Jofilistia ama jonek go.
1SA.18.18	Daudi odwoko Saulo ni, “An aŋa gi peco pa baba; ma ripo abedi or kere gipi!” 
1SA.18.19	To munyo hongo otundo ma Daudi oyido ripo ni wonywom Merab, Saulo omiyo Adiriel ma wok Mehola Merab, i kabedo pa Daudi.
1SA.18.20	I hongo acel no, nyar Saulo m'ilwoŋo ni Mikal oyido jomitere gi Daudi. Saulo owinjo maber munyo nyatoro moro owaco rigo. 
1SA.18.21	Saulo oyeyo Daudi nywomo nyare Mikal nyaka woor Mikal ma ciko Daudi to Jofilistia joneko go. Ameno to Saulo doko waco ri Daudi ni, “Ibino bedo oran.” 
1SA.18.22	Saulo omiyo ŋecin pere cik ni, “Weci win gi Daudi manyaliŋliŋ wiwaci rigo ni, ‘Neni, kere winjo maber kodin, aka kiri wan je wamarin; onyo pama bedi or kere.’ ”
1SA.18.23	Ŋecin pa kere jowaco ri Daudi, to go dwoko jo ni, “Wiparo ni obedo gimathin bedo or kere, ma bende wineno paka ajacandi, aka asisiri?”
1SA.18.24	Ŋecin pa Saulo jokowo rigo gima Daudi owaco. 
1SA.18.25	Saulo ooro ŋecin pere waco ri Daudi ni, “Kere kimiti wok bongin gigipiny ma nywom, kwanyo woko go mito wok bongin gima nyutho ni Jofilistia miya acel jotho; paka culo kwor kwoŋ jokwor pere.” Me apaka Saulo oyido paro ni Jofilistia jolaneko Daudi. 
1SA.18.26	Ŋecin pa Saulo jowaco ri Daudi gima Saulo owaco aka Daudi owinjo maber bedo or kere. Ameno mafodi ndelo k'orumo, 
1SA.18.27	Daudi gi cwo pere jokidho aka joneko Jofilistia miya acel. Daudi okwano ri Saulo gima nyutho ni Jofilistia jotho, ŋey go wobedi or kere. Ameno Saulo omiyo Daudi nyare Mikal bedo cege.
1SA.18.28	To munyo Saulo oneno, oŋeyo ni Rwoth oyido nitie gi Daudi, aka kiri Joisiraili gi nyar Saulo Mikal je oyido jomaro go. 
1SA.18.29	Gime omiyo Saulo lworo Daudi, aka Daudi omedere bedo jakwor pere.
1SA.18.30	Jomituka jolweny pa Jofilistia oyido jobino lweny gi Joisiraili, aka i kisi lweny Daudi oyido timo maber loyo jolweny pa Saulo madongo je. I cowe mere omiyo nyingi go dwoŋ.
1SA.19.1	Saulo owaco ri wode Yonathan gi ŋecin pere can pere ma neko Daudi. To Yonathan oyido omaro Daudi gi cunye je. 
1SA.19.2	Ameno Yonathan owaco ri Daudi ni, “Baba rango nekin, riameno kure; dikin odikin ikidhi kamoro aka ipondo kenyo 
1SA.19.3	alabino to acungo gi baba i sa kam'ipond'iye, aka alaluwo gi go kwoŋin. K'anuŋici gimoro je, abino miyin ŋeyo.”
1SA.19.4	Yawere odikin Yonathan oluwo gi bamere kwoŋ bero pa Daudi. Owaco rigo ni, “Jadwoŋ, ikir'itim gimarac ri ŋeca perin Daudi, rupiri ongoye raco ma go otieko timo rin. Go otieko konyin luwo i tim pere. 
1SA.19.5	Go ojala kwo pere i ndelo m'oneko iye Goliath, aka Rwoth oloyo lweny madwoŋ swa ri Joisiraili. Munyo in bende ineno, iwinjo maber. T'onyo rango imito timo gimarac ri ŋati m'ongoye raco m'otimo rin; raŋo imito neko Daudi m'ongoye atoŋa ma miyin neko go.”
1SA.19.6	Saulo owinjo dwondi Yonathan aka okwoŋere i nyingi Rwoth ni go kilaneko Daudi. 
1SA.19.7	Rumacen Yonathan olwoŋo Daudi to liesa rigo kisi gimoro je; aka otero go bongi Saulo to doko Daudi tiyo rigo.
1SA.19.8	Lweny man doko otur i dier Jofilistia gi Joisiraili. Daudi gi cwo pere jomonjo Jofilistia aka joneko jolweny kweth, aka man joringo. 
1SA.19.9	Ndelo acel, Rwoth odhiro cuny m'ocido to monjo Saulo, aka go oyido obedo i ot pere otiŋo toŋ pere i cinge. Daudi bende onwaŋo goyo tongol pere. 
1SA.19.10	Saulo otemo cwowo Daudi i kor ot g'abor pere to Daudi leŋo aka toŋ omoko i kor ot aka Daudi oringo to kwale.
1SA.19.11	Gi wor no won Saulo ooro jopendo pere i ot pa Daudi, ŋey jowoneki go yawere odikin. Mikal, cipa Daudi, owaco rigo ni, “K'ikikwale wor me, dikin odikin ibino nekin.” 
1SA.19.12	To Mikal wodho go g'idirisa aka Daudi oringo to kwale. 
1SA.19.13	Mikal okwanyo cal m'oyido nitie i ot aka opielo i wi kitanda, to theno wiye gi gima oyiki gi yer diel, aka oumo kwoŋe gipi. 
1SA.19.14	Munyo Saulo ooro jopendo pere kidho mako Daudi, Mikal owaco rijo ni go two. 
1SA.19.15	To Saulo owaco rijo ni jowogiki wegi joneni. Omiyo cik ni jowokidhi jowotiŋ Daudi gi kitanda aka jowoteri bonge go won woneki Daudi. 
1SA.19.16	Munyo jopendo jodonjo i ot, jonwaŋo cal m'oyido nitie i ot opiel i kitanda, aka othen wiye gi gim'otim gi yer diel. 
1SA.19.17	Saulo openjo Mikal ni, “Raŋo iwondan t'iweyo jakwor paran kwale?”
1SA.19.17	Mikal odwoko ni, “Go owaco ran ni k'akikonyo go to kwale go lanekan.”
1SA.19.18	Daudi okwale to kidho bongi Samwiri i tindi Rama aka owaco ri Samwiri gima Saulo otimo rigo je. Samwiri gi Daudi joay to jokidho Nayoth.
1SA.19.19	Nyatoro moro owaco ri Saulo ni Daudi nitie i tindi Rama. 
1SA.19.20	Kenyo Saulo ooro jopendo pere kidho mako Daudi. Munyo joneno kitipa pa jotuci wac Were jomielo aka jokoko; aka Samwiri am'oyido telo jo, cuny pa Rwoth oloro kwoŋ jo aka bende jocako miel k'onyo jokoko. 
1SA.19.21	Munyo Saulo owinjo gime, ooro jopendo man. Jono bende munyo jotundo jocako miel k'onyo jokoko. Saulo doko to oro jopendo ma didek, aka gimoro acel otimere rijo. 
1SA.19.22	I cowe mere Saulo won oay to mako yo ma kidho Rama. Munyo go otundo i jwom madwoŋ Seku, openjo kama Samwiri gi Daudi oyido jonitie; aka owaci rigo ni jonitie Nayoth. 
1SA.19.23	Munyo Saulo nitie i yo ma kidho Nayoth, i tindi Rama, cuny pa Rwoth oloro kwoŋe; aka go bende ocako miel konyo koko i yo malomalo konyo kadhi Nayoth i Rama. 
1SA.19.24	Saulo olunyo nangin pere, aka omielo konyo koko ruwaŋ Samwiri. Go obedo kinyoro ndelo no gi wor gipi. Me am'omiyo iwaco ni, “Kiri Saulo je olokere jatuci wac Were!”
1SA.20.1	Daudi oringo wok Nayoth i tindi Rama, to kidho bongi Yonathan, aka openjo go ni, “Atimo aŋo? Raco aŋo m'atimo ri benin ma go mito nekan?”
1SA.20.2	Yonathan odwoko ni, “Meno gima kimitere n'ilatho! Baba waco ran kisi gima go kidho timo kada bedi mathin nedi; aka go di k'onyalo kano kwoŋan gime. K'obedo adieri!”
1SA.20.3	Daudi odwoko ni, “Benin oŋeyo maber swa ni imaran swa, aka go okwero waco rin gima go ocano timo ran, rupiri bino ramo cunyin. To akwoŋere rin i nyingi Rwoth makwo ni anitie cegin gi tho!”
1SA.20.4	Yonathan odwoko ni, “Alatimo gimoro je ma imito ni atim rin.”
1SA.20.6	To ka benin opar kwoŋan to penjo kam'anitie iye, wac rigo ni akwayin ywomirok ŋey anyal dok peco i Bethelehem; rupiri obedo hongo ma cowirok peco mawan gipi. 
1SA.20.7	Ka go owaci ni, ‘Meno ber.’ Meno nyutho ni ongoye wac. To ka go omaki nge, ilaŋeyo ni go omiyere nekan. 
1SA.20.8	Mondo tim kodan wor, i kur cikirok ma watimo ruwaŋ Rwoth. To k'inen anitie gi raco moro, in won nekan! Raŋo iteran bongi benin am'onekan?”
1SA.20.9	Yonathan odwoko ni, “Ikir'ipar kada kwoŋ nger gino! Bedi oyido aŋeyo adieri ni baba omiyere timo rin gimarac, dinyo akiwaco rin?”
1SA.20.10	Kenyo to Daudi penjo Yonathan ni go oŋey nedi ka Saulo odwoki gi nge.
1SA.20.11	Yonathan owaco ri Daudi ni, “Biye wakidhi i sa.” Ameno to jario jokadho i sa. 
1SA.20.12	To Yonathan waco ri Daudi ni, “Weyi Rwoth Were pa Isiraili obedi mujulisi mawan. Dikin kodi yawere i waŋceŋ paka ama alapenjo baba. K'inen go winjo maber kodin, abino waco rin. 
1SA.20.13	To k'inen baba mito timo rin gimarac; Rwoth wotim ran gimarac k'aweyo m'akiwaco rin, t'aweyin ikadho i siem. 
1SA.20.14	Kafodi akwo, kur cikirok ma watimo ruwaŋ Rwoth; to k'anotho, 
1SA.20.15	imaki wor gi jothuwan cil gi cil. Rwoth bino reyo woko jokwor perin je 
1SA.20.16	aka cikirok mawan kodin wokiri wotur. K'otur, Rwoth bino miyin gir'acula.”
1SA.20.17	Yonathan doko to miyo Daudi kwoŋirok maro go, rupiri Yonathan oyido omaro Daudi gi cunye je. 
1SA.20.18	Kenyo to Yonathan waco ri Daudi ni, “Dikin obedo ndelo ma kalima ma dwe manyen, aka ji jolakeŋ in ka kom perin odoŋ nono i dhower cemo. 
1SA.20.19	Yawere dikin ji doko jolakeŋ in loyo; riameno kadhi ipondi kama ceŋino ipond'iye i ŋeti kidhur telin kenyo. 
1SA.20.20	Alabolo aserin adek i thenge mere paŋini oyido nitie gimoro m'amito cwowo. 
1SA.20.21	Alaoro ŋeca paran bino rango aserin no. To k'anowaci rigo ni, ‘Neni! Jonitie i thenge perin me kwany jo.’ Meno nyutho ni ongoye wac aka inyalo wok kam'ipond'iye. Akwoŋere i nyingi Rwoth ni ongoye ŋata bino timo rin gimarac. 
1SA.20.22	To k'anowaci rigo ni ‘Neni! Jonitie yuwiyin.’ Kenyo onyo ikadhi rupiri meno Rwoth oorin ikadhi. 
1SA.20.23	To ri kwoŋirok ma watimo kodin, panen, Rwoth wokonyi wan wakur cil gi cil.” 
1SA.20.24	Ameno to Daudi pondo i sa. Munyo kalima ma dwe manyen otundo, kere Saulo obino to bedo i dhower cemo. 
1SA.20.25	Kere obedo i kabedo pere ma kisi ndelo kam'othenere gi kor ot; Yonathan obedo tirtir gi Saulo, to Abuner bedo kabuti kere, aka kom pa Daudi odoŋ nono. 
1SA.20.26	Saulo k'owaco gimoro je ndelo no; rupiri oparo ni kono gimoro otimere ri Daudi aka onyo go k'olony ma bino i kalima. 
1SA.20.27	Yawere munyo kalima ma dwe manyen orumo, kom pa Daudi oyido fodi odoŋ nono, to Saulo penjo Yonathan ni, “Raŋo Daudi k'obino i dhower cemo nyoro kiri gi konon?”
1SA.20.28	Yonathan odwoko ni, “Go okwayan ywomirok wonyali kidho Bethelehem. 
1SA.20.29	Go owaco ran ni, ‘Mondo weyi akadhi rupiri jopeco mawan jomiyo cowirok i tindi madwoŋ aka omin an owaco ni aripo bedo. Ameno onyo k'inen ibedo mere paran, weyi akadhi alimi wade paran.’ Meno ay'atoŋa m'omiyo kom pere odoŋ nono i dhower cemo.”
1SA.20.30	Saulo omako nge gi Yonathan to waco rigo ni, “In ija wictek gi banirok paka yokin. Aŋeyo paka iriwere gi Daudi kelo wickwot rin gi yokin. 
1SA.20.31	Ikiŋey ni kafodi Daudi kwo i piny ikinyal bedo kere i piny me! Riameno dhiri nyatoro wokel go ka, rupiri go ripo tho.”
1SA.20.32	Yonathan openjo ni, “Raŋo ripo woneki go? Aŋo ma go otimo?”
1SA.20.33	Kenyo ama Saulo obolo toŋ pere ni wocwow Yonathan, aka kenyo ama Yonathan oŋeyo iye ni bamere oyido omiyere neko Daudi. 
1SA.20.34	Yonathan oay i dhower gi ŋonge aka k'ocemo ndelo no gipi. Owinjo gi rem swa ri Daudi rupiri bamere oyido okwoto wi go. 
1SA.20.35	Yawere odikin Yonathan okidho i sa romo gi Daudi paka oyido joyere; aka okidho gi ŋeca pere majayac. 
1SA.20.36	Yonathan owaco ri ŋeca pere ni, “Ŋwec ikidhi irangi aserin m'akidho bolo.” Nyiyac no oŋweco, aka Yonathan obolo aserin to kalo go. 
1SA.20.37	Munyo jayac no otundo kama aserin jopodh'iye, Yonathan okoko rigo ni, “Aserin jokinitie yuwiyin, 
1SA.20.38	ikir'icungi kenyo redi!” Jayac no odimo aserin to gik bongi jadwoŋ pere, 
1SA.20.39	ma go k'oŋeyo ni nyutho aŋo; Daudi gi Yonathan kende am'oyido joŋeyo. 
1SA.20.40	Yonathan omiyo jayac no gilweny pere to waco rigo ni wodwoki jo i tindi.
1SA.20.41	Tekin jayac no kadho, Daudi oay i ŋeti kidhur telin kam'oyido opond'iye, oguro conge to kule piny didek. Jario je jocwiyere lembi gin to joywak; aka rem pa Daudi oyido thoth loyo apa Yonathan. 
1SA.20.42	Yonathan owaco ri Daudi ni, “Were wobedi kodin. Rwoth laneno ni an kodin, kodi wade mawan, wakuro kwoŋirok ma watimo.” Kenyo to Daudi kadho, aka Yonathan odok i tindi.
1SA.21.1	Daudi okidho Nob bongi Ahimelek jacway ri Were i wi migam. Ahimelek okidho bonge munyo kirin to penjo go ni, “Raŋo ibino ka kendin?”
1SA.21.3	Ameno onyo aŋo m'initie gine i cingin? Miyan mugat abic kosa gimoro je m'initie gine.”
1SA.21.4	Ahimelek odwoko ni, “Angoye gi mugat ma kisi ndelo, kwanyo woko anitie gi mugat maleŋ; anyalo miyin k'inen cwo perin jocowo hongo moro ma jok'obedo gi mon pajo.”
1SA.21.5	Daudi odwoko jacway ri Were i wi migam ni, “Adieri wakibedi gi mon mawan kisi ka wakidho woko timo tic moro; t'onyo wanyalo nedi bedo gi mon mawan ma wabino timo tic pa kere.”
1SA.21.6	Ameno to Abimelek miyo Daudi mugat maleŋ, rupiri meno kende a mugat ma go oyido nitie gine m'oyido okwany wok i wi meza maleŋ t'iketho mugat maleŋ man.
1SA.21.8	Daudi openjo Abimelek ni, “Initie gi toŋ kosa abor moro? Rupiri akitiŋo toŋ kosa gilweny moro je rupiri kere ooran ma kwakirok.”
1SA.21.9	Ahimelek odwoko ni, “Abor pa Goliath Jafilistia ma ndelo no ineko i milelo ma Ela ama nitie ka. Nitie yuŋey law pa jocway ri Were i wi migam otwey i law. K'imito kadhi gine rupiri a gilweny kende manitie ka.”
1SA.21.9	Daudi owaco ni, “Miyan, doko ongoye abor kaman je maber loyo meno.”
1SA.21.11	To ŋecin pa Akis jowaco rigo ni, “Me ki Daudi kere ma piny pere? Me a jal ma mon jowero munyo jomielo ni,
1SA.21.11	‘Saulo oneko ganin
1SA.21.11	aka Daudi oneko ganin dipar?’ ”
1SA.21.13	Ameno Daudi owiro tim pere ruwaŋ jo, to ero rendirok ni go janeko; aka ondiko i waŋkac ma tindi madwoŋ to cwero law i ye tike. 
1SA.21.14	To Akis waco ri ŋecin pere ni, “Neni! Jal me janeko! Raŋo wikelo go bongan? 
1SA.21.15	Angoye gi joneko, ma wikelo ran jal me tuko ran neko pere ruwaŋan? Jal me obin i ot paran?”
1SA.22.2	Aka ŋatimoro je m'oyido nitie i kidamba, kisi ŋati m'oyido nitie i teko, kisi ŋati m'oyido nitie gi banja, aka kisi ŋati m'oyido nitie gi gwayo i cunye je jocokere bongi go; aka go olokere jatel pajo.
1SA.22.3	Daudi omedere wok kenyo to kidho i tindi Mizipa iy'adec ma Mowab aka owaco ri kere ma Mowab ni, “Mondo akwayin, weyi baba gi mama jowobin jobedi ka tundo kam'anoŋey gima Were kidho timo ran.” 
1SA.22.4	Ameno Daudi oweyo jonywol pere Mowab, aka jobedo kenyo i hongo je ma Daudi oyido pondo i ŋungu tele.
1SA.22.5	Kenyo to jatuci wac Were Gad bino to waco ri Daudi ni, “Ikir'idoŋ i ŋungu tele ka; ngoye ka, aka kadhi i lowo ma Yuda.” Ameno to Daudi ngoye, aka okadho i lul ma Hereth.
1SA.22.6	Ndelo acel, Saulo oyido obedo i tipo i tiendi yath m'ilwoŋo ni tarmarisk i wi riete, aka oyido otiŋo toŋ pere i cinge; aka jolweny pere oyido jocungo jothoko go. T'iwaco rigo ni onwaŋ kama Daudi nitie iye. 
1SA.22.7	Saulo owaco ri jolweny pere m'oyido jocungo thoko go ni, “Winji win, cwo ma nono pa Benyamin! Wiparo ni Daudi janono pa Yuda me bende omiy win ndelin gi ndelo vini, to miyo win bedo jomituka jolweny pere? 
1SA.22.8	Meno ay'atoŋa m'omiyo wicamo ran sereko? Ongoye kada ŋat'acel kwoŋ win m'owaco ran ni wodan ma an won anywolo oriwere gi wod pa Yese. Ongoye kwoŋ win ŋati m'odewo waco ran ni Daudi, acel kwoŋ cwo paran won rango nger ma nekan, aka ni kiri wodan omiyo go meni ma nekan.”
1SA.22.10	Ahimelek openjo ri Daudi Rwoth gima Daudi otim to miyo go cemo moro g'abor pa Goliath Jafilistia.”
1SA.22.11	Ameno kere Saulo ooro nyatoro lwoŋo Ahimelek gi wade pere je m'oyido jobedo jocway ri Were i wi migam, aka jobino bongi Saulo. 
1SA.22.12	Saulo owaco ri Ahimelek ni, “Winji Ahimelek.”
1SA.22.12	Ahimelek odwoko ni, “An e jadwoŋ.”
1SA.22.13	Saulo openjo Ahimelek ni, “Raŋo in gi Daudi wicamo ran sereko? Raŋo imiyo go cemo g'abor, aka ipenjo Were gima go otim? Onyo pama go owire ran aka rango nger ma nekan!”
1SA.22.14	To Ahimelek dwoko ni, “Ŋa kwoŋ ŋecin perin je ma jar'adieri paka Daudi, go m'onywomo kiri nyarin, aka jatel pa jolweny perin, aka ji ma ot perin je joworo go! 
1SA.22.15	Adieri apenjo rigo Were gir'atima, to meno k'obedo ma dicel an penjo rigo Were gir'atima. To ri camo rin sereko, jadwoŋ ikir'icwoki dhokan kosa ŋatimoro je ma peco paran. Ongoye gim'aŋeyo ma mako kwoŋ gime!”
1SA.22.16	Kere owaco ri Ahimelek ni, “Ahimelek in gi wade perin je wiripo tho.” 
1SA.22.17	To Saulo waco ri jolweny pere m'oyido jocungo cegin bonge ni, “Neki win jocway i wi migam pa Rwoth! Joriwere gi Daudi aka jok'owaco ran ni go oringo, kiri munyo oyido joŋeyo con.” To jolweny pere jokwero tiŋo cingi jo malo neko jocway i wi migam pa Rwoth. 
1SA.22.18	Ameno Saulo owaco ri Doweg ni, “Neki jo.” To Doweg neko joje. I ndelo no Doweg oneko jocway ri Were i wi migam piero aboro g'abic m'oyido joruko law pa jocway ri Were i wi migam. 
1SA.22.19	Saulo doko to wodho or t'ineko ji je ma tindi Nob; tindi pa jocway ri Were i wi migam: Cwo, mon, nyithindho, nyithindho maŋic, dhok, punde, kodi rombo je oneki.
1SA.22.20	To Abiatha, acel kwoŋ wot Ahimelek okwale aka okidho to riwere gi Daudi. 
1SA.22.21	Abiatha owaco ri Daudi nger ma Saulo othumo iye jocway ri Were i wi migam. 
1SA.22.22	Daudi owaco rigo ni, “Munyo aneno Doweg ndelo no Nob, aŋeyo ni go oyido lawaco ri Saulo. 
1SA.22.23	Bedi kodan ka Ikir'ilwor. Saulo mito nekan kodi in je, to ongoye gima latimere rin k'ibedo bongan.”
1SA.23.1	Ndelo acel, wac otundo ri Daudi ni Jofilistia oyido jomonjo tindi Keila aka oyido jokwalo ŋano m'oyido nyaka okec. 
1SA.23.2	Ameno Daudi openjo Rwoth ni, “Akidhi amonji Jofilistia?”
1SA.23.2	To Rwoth dwoko ni, “Ey monji jo ibothi tindi Keila.”
1SA.23.3	To cwo pa Daudi jowaco rigo ni, “K'inen wanitie iy'adec ma Yuda to fodi wanitie gi lworo, t'obedi nedi ka wanokidhi to wamonjo jolweny pa Jofilistia!” 
1SA.23.4	Ameno Daudi doko openjo Rwoth. To Rwoth doko waco rigo ni, “Ay, lori ikidhi Keila; rupiri alamiyin Jofilistia i cingin.” 
1SA.23.5	Ameno Daudi gi cwo pere jokidho Keila aka jomonjo Jofilistia; joneko Jofilistia kweth to jonyaga ogwaŋe pajo. Aka ameno apaka Daudi obotho tindi Keila.
1SA.23.6	I hongo ma Abiatha okwale to kidho bongi Daudi Keila, okidho gi law pere ma jocway ri Were i wi migam joruko.
1SA.23.7	Owaci ri Saulo ni Daudi okidho Keila, to go waco ni, “Were omiyan go i cingan. Daudi won ocikere to kidho i tindi m'othok gi cel.” 
1SA.23.8	Ameno to Saulo lwoŋo cwo pere je kidho i lweny, jowokadhi yupiny Keila, jowothoki Daudi gi cwo pere.
1SA.23.9	Munyo Daudi owinjo ni Saulo oyido cano gimarac rigo, owaco ri Abiatha jacway ri Were i wi migam ni, “Keli law pa jocway ri Were i wi migam ka.” 
1SA.23.10	To Daudi kwayo Rwoth ama, “Rwoth, Were pa Isiraili, awinjo ni Saulo cano bino reyo woko Keila ro an. 
1SA.23.11	Jotel ma Keila jomiyan i cingi go? Adieri Saulo labino paka ŋeca perin owinjo? Rwoth, Were pa Isiraili akwayin idwokan!”
1SA.23.11	Rwoth odwoko Daudi ni, “Saulo labino.”
1SA.23.12	To Daudi doko openjo ni, “Jotel ma Keila jomiyan gi cwo paran i cingi go?”
1SA.23.12	To Rwoth dwoko ni, “Jolajwango win.”
1SA.23.13	Ameno Daudi gi cwo pere ma romo 600 joay dicel to jongoye Keila aka jokadho kaman. Munyo Saulo owinjo ni Daudi okwale wok Keila, oweyere gi can pere.
1SA.23.14	Daudi obedo konyo pondo i piny matendere tendere i thim cegin gi tindi Zif. 
1SA.23.15	Munyo Daudi nitie Hores, i thim cegin gi Zif, go obedo gi lworo rupiri oneno ni Saulo oyido dwaro kwo pere. 
1SA.23.16	Yonathan wod pa Saulo oay to kidho bongi Daudi i Hores to yomo cuny Daudi, aka owaco rigo ni Were bino gwoko go. 
1SA.23.17	Yonathan owaco ri Daudi ni, “Ikir'ibedi gi lworo; baba kilaketho cinge kwoŋin rupiri go won bende oŋeyo paka iŋat'ibino bedo kere pa Joisiraili ma laluwo aka aŋat'abino luwin.” 
1SA.23.18	Yonathan gi Daudi to doko jokwoŋere i nyingi Rwoth bedo mere.
1SA.23.20	Jono jowaco ri Saulo ni, “Jadwoŋ, waŋeyo paka imito mako go; riameno biye iy'adec mawan, aka walaneno ni imako go.”
1SA.23.21	Saulo odwoko ni, “Rwoth womiy win silwany rupiri wiworan! 
1SA.23.22	Kidhi win doko wiridhi; neni win to wiŋeyo kama go pond'iye, kodi ŋat'ocowo neno go kanyago; rupiri owaci ran ni niaŋ paro pere kiyot. 
1SA.23.23	Rangi win kama go pond'iye je, aka widwoki ran gi wac ma ridho. Nyaka abino kidho gi win, aka k'inen go fodi nitie iy'adec, alarango go i piny Yuda gipi.”
1SA.23.24	Ameno jono joay to jodok Zif yuwiy Saulo.
1SA.23.24	Daudi gi cwo pere oyido jonitie i thim Mawon, milelo kam'othwo yupiny ma thim Yesimon. 
1SA.23.25	Saulo gi cwo pere jokidho to jocako dwaro Daudi. To munyo nyatoro moro owaco ri Daudi, jokidho i thim Mayon to jodoŋ kenyo. Munyo Saulo owinjo ni Daudi nitie kenyo, ocako riemo go. 
1SA.23.26	Saulo gi cwo pere oyido jonitie i thengi got acel, aka Daudi gi cwo pere bende oyido jonitie i thenge man. Daudi gi cwo pere oyido joringo ngoye woko bongi Saulo gi cwo pere. To munyo Saulo oyido jocegin mako jo, 
1SA.23.27	jamikwenda moro obino to waco ri Saulo ni, “Redi idwoki; rupiri Jofilistia jomonjo piny Isiraili.” 
1SA.23.28	Ameno Saulo oweyo riemo Daudi to gik lweny gi Jofilistia. Meno am'omiyo ilwoŋo kenyo ni got ma thek. 
1SA.23.29	Daudi oay kenyo to kidho i tendere ma Engedi to pondo kenyo.
1SA.24.1	Munyo Saulo odwoko wok i lweny gi Jofilistia, owaci rigo ni Daudi oyido nitie i thim Engedi. 
1SA.24.2	Saulo oyero cwo 3,000 kwoŋ cwo pere, to jokidho rango Daudi gi cwo pere yuthenge ma got diegi dudi. 
1SA.24.3	Daudi gi cwo pere oyido jonitie i ŋungu tele cegin gi sidwol rombo dho royo. Kenyo bende ama Saulo obino to donjo iye konyirok. 
1SA.24.4	To cwo pa Daudi jowaco rigo ni, “Me ndelo ma Rwoth owaco rin ni, ‘Neni, abino ketho jokwor perin i cingin t'itimo gi jo gima cunyin mito.’ ” To Daudi rweta to ŋado tiendi law pa Saulo ma Saulo k'oŋeyo. 
1SA.24.5	Rumacen cuny Daudi ocako podho, rupiri go oŋado tiendi law pa Saulo. 
1SA.24.6	To Daudi waco ri cwo pere ni, “Rwoth wogeŋan timo gimarac ri jadwoŋ paran; ŋati ma go oyero paka kere! Akiripi timo gimarac rigo kada mathin, rupiri Rwoth am'oyero go.” 
1SA.24.7	Ameno Daudi odwoŋo cwo pere gi wac me, aka k'oyeyo jo monjo Saulo.
1SA.24.7	Saulo oay malo to wok i ŋungu tele to kadho. 
1SA.24.8	Daudi owok aka olwoŋo Saulo, “Jadwoŋ paran kere!” Aka munyo Saulo owire to ŋiyo yuŋeye, Daudi obwonere rigo to kulo wiye piny. 
1SA.24.9	Daudi owaco ri Saulo ni, “Raŋo iwinjo wac pa ji ma jowaco rin ni amito nekin? 
1SA.24.10	In won bende neni gi waŋin ni konon me Rwoth oyido omiyan in i cingan i ŋungu tele. Cwo paran man jowaco ran ni anekin t'akwero. Awaco ni, ‘Akibino ketho cingan kwoŋ jadwoŋ paran; rupiri in iŋati Rwoth owiro gi mo bedo kere.’ 
1SA.24.11	Neni, baba, neni oselo law manitie i cingan me; dinyo anekin, to aŋado tiendi law perin. Me ma nyuthin ni, angoye gi gimarac aka akiwire rin. Ongoye gimarac m'atieko timo rin kada nende irango nekan. 
1SA.24.12	Weyi Rwoth wothum ran kodin banja. Rwoth womiyin gir'acula ro gim'itimo ran; to an akibino timo rin gimarac kada mathin. 
1SA.24.13	Iŋeyo ageca ma waco ni, ‘Tim marac wok bongi jomarac.’ Riameno akibino timo rin gimarac. 
1SA.24.14	Neni gima kere ma Isiraili mito neko! Neni gima go riemo! Gwok m'otho, lwaŋino me. 
1SA.24.15	Weyi Rwoth wothum ran kodin banja, aka wowaci ŋatarac. Weyi go wonen wac me, wogwokan, aka wobothan wok i cingin.”
1SA.24.16	Munyo Daudi otieko luwo, Saulo openjo Daudi ni, “Meno dwondin won, wodan Daudi?” Aka Saulo otiŋo dwonde malo to goyo ndur. 
1SA.24.17	Saulo owaco ri Daudi ni, “Itire loyan; rupiri inyuthan bero t'atimo rin gimarac. 
1SA.24.18	Konon inyuthan bero perin ran, rupiri ikinekan, makada nende Rwoth omiyin an i cingin. 
1SA.24.19	Didi ma nyatoro mako jakwor pere to weyo go kadho ma k'otimo rigo gimarac? Rwoth womiyin silwany ro gim'itimo ran konon. 
1SA.24.20	Onyo pama, panen, anitie gi ridho ni ilabedo kere ma Isiraili, aka ker ma Isiraili bino doŋ i cingin. 
1SA.24.21	To kwoŋere ran i nyingi Rwoth ni k'anotho ikibino neko nyikwayan, aka ikibino reyo woko nyingan i ot pa baba.” 
1SA.24.22	Daudi okwoŋere ri Saulo. Saulo odok peco to Daudi gi yac pere jogik kam'oyido jopond'iye.
1SA.25.1	Samwiri otho, aka Joisiraili jocokere kanyacel to joywako go. Joyiko go peco pere i Rama.
1SA.25.1	Rumacen Daudi oay to kidho i thim iy'adec ma Paran. 
1SA.25.2+1SA.25.3	To bedo jacwo m'ilwoŋo ni Nabal janono Kaleb, m'oyido wok i tindi Mayon, aka nitie gi lowo cegin gi tindi Kamel. Go oyido obedo jal m'oŋaŋ swa; aka nitie gi rombo 3,000 kodi diegi 1,000. Cege oyido ilwoŋo ni Abigayili, aka oyido obedo dhako mariek. To Nabal oyido obedo jagwondo, aka kikur nge pere.
1SA.25.2+1SA.25.3	Nabal oyido thumo rombo pere Kamel. 
1SA.25.4	Ndelo acel, Daudi owinjo gi i thim kama go oyido nitie iye ni Nabal thumo rombo. 
1SA.25.5	To Daudi oro yac apar, aka owaco rijo ni jowokidhi Kamel bongi Nabal to jomotho go. 
1SA.25.6	To Daudi waco rijo waco ri Nabal ni, “Daudi dhiro rin moth, in mere pere. Siem obedi kodin, peco perin, gi kisi gimoro perin je. 
1SA.25.7	Go owinjo ni cwo perin jothumo rombo perin, aka go mitin iŋey ni ti munyo jokwath rombo perin oyido jonitie gi wan, ongoye gipajo ma wakwalo i hongo je ma jobedo gi wan Kamel 
1SA.25.8	In won bende penji jo, jobino waco rin. Riameno weyi cwo paran jowonwaŋ wor ruwaŋin; rupiri wabino i ndelo maber ma kalima. Go kwayo ni imiy wan ŋecin perin gim'inyalo miyo wan gi mere perin Daudi.”
1SA.25.9	Cwo pa Daudi jowaco ri Nabal wac ma Daudi ooro jo gine; aka jokuro radwok wok bongi go. 
1SA.25.10	Rumacen Nabal odwoko jo ni, “Daudi me ŋa? Wod pa Yese me ŋa? Nitie ŋecin kweth ma ti me joŋweco woko kwoŋ jodongo pajo. 
1SA.25.11	Akikidhi kwanyo mugat paran gi pi paran gi riŋo paran m'athumo ri ŋecin paran t'amiyo ji m'akuya kama jowok'iye!”
1SA.25.12	Cwo pa Daudi jodok, aka jowaco rigo gima Nabal owaco je. 
1SA.25.13	To Daudi waco ri cwo pere ni, “Kisi nyatoro wotwey abor pere!” Kisi nyatoro otweyo abor pere aka Daudi bende otweyo apere. Cwo 400 jokadho gi Daudi, aka cwo 200 jodoŋ kuro gilweny.
1SA.25.14	Acel kwoŋ ŋecin pa Nabal okidho to waco ri Abigayili cipa Nabal ni, “Neni, Daudi ooro jomikwenda wok i thim motho jadwoŋ mawan; to go koko rijo. 
1SA.25.15	Kucel ndir m'oyido wanitie i thim gi jo jonyutho wan bero; jok'ocando wan, aka jok'okwalo gigipiny mawan. 
1SA.25.16	Jogwoko kwo mawan kiri g'ogwaŋe mawan je i hongo ma wabedo gi jo i thim. 
1SA.25.17	Mondo par kwoŋ gime akinen gir'atima. Gime nyalo kelo teko ri jadwoŋ mawan kiri gi peco pere. Go obedo nyatoro ma kula pere rac swa, aka kiwinji gim'iwaco rigo.”
1SA.25.18	Abigayili oredo to kwanyo mugat 200 pien ario ma vini, rombo abic m'othumi to ibulo, kutiya abic ma ŋano, nyingi vini m'othwo kayego 100 gi adhoŋ cinge 200 ma nyandere, to tweyo jo i punde. 
1SA.25.19	To go waco ri ŋecin pere ni jokadhi yuwiye go laluwo go; aka k'owaco ri cwore.
1SA.25.20	Munyo go gweyo punde kam'oumere gi got, oromo gi Daudi gi cwo pere munyo joloro jokidho yu bongi go. 
1SA.25.21	Daudi con mere oyido owaco ni, “Adieri aŋat'agwoko ri jame lim pere i thim manono, to ngoye gipere kad'acel m'orwenyo; aka me apaka go oculan raco ri bero. 
1SA.25.22	Were onekan k'inen tundo dikin odikin akineko joje.”
1SA.25.23	Munyo Abigayili oneno Daudi, oloro i wi punde, oredo to bwonere ri Daudi. 
1SA.25.24	Opodho i tiendi Daudi, aka owaco rigo ni, “Mondo jadwoŋ, akwayin iwinjan! Weyi ater apuse je. 
1SA.25.25	Mondo ikir'ipar kwoŋ jal ma kula pere rac no. Go miŋamiŋa paka nyinge nyutho. Oyido angoye munyo cwo perin jobino. 
1SA.25.26	Rwoth ama ogeŋin culo kwor t'ineko jokwor perin; t'onyo weyi jokwor perin je jowocale Nabal.
1SA.25.27	Mondo akwayin jadwoŋ, yey ijoli mic ma ŋeca perin okelo rin me omiy cwo perin. 
1SA.25.28	Mondo akwayin icwaki ran jadwoŋ ri gimarac m'atimo. Rwoth bino miyin ker makirum, rupiri ilwenyo lweny pa Rwoth; aka ongoye ŋati ma bino timo rin gimarac kafodi ikwo. 
1SA.25.29	Ka nyatoro moro omonjin to temo nekin, Rwoth Were perin bino gwoko kwo perin paka ŋata gwoko lim pere ma welo. To jokwor perin Rwoth bino lilo woko kwo pajo pa ŋata lilo tele gi asumulu. 
1SA.25.30	Aka ka Rwoth otieko timo rin bero je ma go ocikin to kethin kere ma Isiraili, 
1SA.25.31	kenyo nyaka ikilarembo, kosa ikilaŋuto ni raŋo i oyo remo m'ongoye atoŋa, kosa ma culo kwor. Aka ka Rwoth otieko miyin silwany, jadwoŋ, wiyin wokiri wowil kodan.”
1SA.25.32	Daudi odwoko Abigayili ni, “Rwoth Were pa Isiraili wopak m'oorin konon romo kodan! 
1SA.25.33	Were wofoy ro rieko m'inyutho; aka ri gim'itimo to igeŋan timo reco ma neki gi culo kwor paran an won. 
1SA.25.34	Rwoth wogeŋan timo riwin gimarac. To akwoŋere rin i nyingi Were pa Isiraili makwo ni bedi nende ikiredo romo kodan, dinyo tundo odikin onwaŋere ni cwo pa Nabal je jotho.” 
1SA.25.35	Kenyo to Daudi jolo gigipiny ma Abigayili okelo rigo; aka owaco rigo ni, “Dok peco aka ikir'irembi. Alatimo gim'imito.”
1SA.25.36	Abigayili odok peco to nwaŋo munyo Nabal otimo kalima madwoŋ paŋini apa kere. Nabal oyido omer aka yodere; riameno Abigayili k'owaco rigo gimoro je tundo odikin. 
1SA.25.37	Yawere odikin munyo Nabal fodi milengela, Abigayili owaco rigo gim'otimere je. Cuny Nabal otho to kwoŋe ŋinyere. 
1SA.25.38	Munyo ndelo apar okadho to Rwoth tero kwo pere.
1SA.25.39	Munyo Daudi owinjo ni Nabal otho owaco ni, “Rwoth wopak m'oculo Nabal kwor ro gimarac m'otimo ran to geŋan timo gimarac.”
1SA.25.39	Kenyo Daudi ooro ŋecin pere weco gi Abigayili bedo cege. 
1SA.25.40	Cwo pa Daudi jokidho bongi Abigayili Kamel to jowaco rigo ni, “Daudi ooro wan bino terin ibedi dhako pere.”
1SA.25.41	Abigayili oay to bwonere to waco ni, “Abedo ŋeca pa Daudi aka ayikere lwoko tiendi ŋecin pere.” 
1SA.25.42	Abigayili oay to redo, aka oidho punde pere. Kanyacel gi nyir pere abic m'oyido jobedo jotic pere jokadho gi cwo pa Daudi to bedo cipa Daudi.
1SA.25.43	Daudi oyido onywomo dhako m'ilwoŋo ni Ahinowam ma wok loka Yezirel, aka onyo Abigayili bende to bedo cege. 
1SA.25.44	Korin Saulo opoko nyare Mikal m'oyido cipa Daudi ri jacwo m'ilwoŋo ni Palti wod pa Layis, ma wok i tindi Galim.
1SA.26.2	Saulo oay gi cwo 3,000 m'oyero wok kwoŋ Joisiraili to joloro i thim ma Zif rango Daudi. 
1SA.26.3	Jokidho to jocokere dho yo wi got Hakila. Daudi oyido fodi nitie i thim, aka munyo owinjo ni Saulo obino rango go i thim, 
1SA.26.4	ooro jopendo niaŋ ka Saulo obino adieri. 
1SA.26.5	Daudi oay to kidho kama Saulo gi cwo pere oyido jocokere iye; to Daudi neno kama Saulo gi wod pa Ner Abuner jamituka jolweny pere oyido jonindo iye. Saulo oyido nindo i kambi aka cwo pere jothoko go.
1SA.26.6	To Daudi penjo Ahimelek Jahiti, gi Abisay omin Yowab (me wot dhako m'ilwoŋo ni Zeruya) ni, “Ŋa ma lakidho kodan i kambi pa Saulo?”
1SA.26.6	Abisay odwoko ni, “Alaloro kodin.”
1SA.26.7	Ameno Daudi gi Abisay jodonjo i kambi pa Saulo wor, aka Saulo oyido nindo i dier kambi, aka toŋ pere ocom piny cegin gi wiye. Abuner gi jolweny oyido jonindo thoko Saulo. 
1SA.26.8	Abisay owaco ri Daudi ni, “Rwoth omiyin jakwor perin i cingin wor me. Riameno weyi acwow go dicel kende gi toŋ pere won; ak'ocwow go dirio.”
1SA.26.9	Daudi odwoko Abisay ni, “Ikir'ineki go; rupiri Rwoth bino miyo gir'acula ri ŋatimoro je m'oketh cinge kwoŋ kere ma go won owiro gi mo.” 
1SA.26.10	Daudi omedere waco ni, “Paka Rwoth kwo, Rwoth won bino neko go, ka k'obedo ameno go bino tho ka okidho i lweny. 
1SA.26.11	To Rwoth ogeŋan ketho cingan kwoŋ ŋati ma go won owiro gi mo bedo kere. Weyi wakwanyi toŋ pere g'agwata pere ma pi wakadhi.” 
1SA.26.12	Ameno Daudi okwanyo toŋ gi agwata pi m'oyido nitie yuwiy Saulo, to jokadho. Ongoye ŋati m'oneno jo kosa oŋeyo gim'otimere kosa ocew, joje oyido jonindo, rupiri Rwoth odhiro rijo nindo mapek.
1SA.26.13	Daudi oŋado to kidho loka man ma milelo wi got bor gi Saulo gin 
1SA.26.14	aka okoko to lwoŋo cwo pa Saulo gi Abuner ka waco ama: “Abuner, iwinjan?”
1SA.26.14	Abuner openjo ni, “Meno ŋa ma lwoŋo kere?”
1SA.26.15	Daudi odwoko ni, “Ŋa ma cale in Abuner kwoŋ Joisiraili je! To raŋo ikigwoko kwo pa jadwoŋ perin kere? Pama won me nyatoro moro owok bino neko jadwoŋ perin. 
1SA.26.16	Gim'itimo me kiber Abuner! Akwoŋere i nyingi Rwoth makwo ni win joje ber ni witho rupiri wikigwoko jadwoŋ mewin kere ma Rwoth owiro gi mo. Neni! Nikune toŋ pa kere g'agwata pi pere m'oyido nitie yuwiye?”
1SA.26.17	Saulo ocew to niaŋ ni manago obedo dwondi Daudi to penjo ni, “Meno dwondin Daudi? Meno in wodan?”
1SA.26.17	Daudi odwoko ni, “Meno dwondan, jadwoŋ paran, kere.” 
1SA.26.18	Daudi omedere waco ni, “Raŋo fodi idwaro ŋeca perin jadwoŋ? Aŋo m'atimo? Aŋo marac m'atimo? 
1SA.26.19	Jadwoŋ winji wac paran. K'inen Rwoth am'omiyin mon kodan, miyo go cowirok lamiyo go wiro paro pere; to k'inen obedo ji, lam pa Rwoth opodhi kwoŋ jo. Rupiri jomiyan wok piny Isiraili t'abino i piny m'alamo iye werin pa jopath. 
1SA.26.20	Riameno ikir'imiy remo paran ooy i piny pa jopath, bor gi Rwoth. Raŋo kere ma Isiraili obino neko an lwaŋino me? Raŋo go dwaran paŋini winyo madudi?”
1SA.26.21	Saulo odwoko ni, “Atimo gimarac. Dwoki Daudi wodan! Doko akibino temo timo rin gimarac rupiri wor me inwaŋo silwany ma nekan to ikitimo ameno. Neni, atimo gimiŋo aka atimo gimarac swa.”
1SA.26.22	Daudi owaco ni, “Abor perin ee ka jadwoŋ. Weyi acel kwoŋ cwo perin obin woomi. 
1SA.26.23	Rwoth miyo kemba ri jono ma jotire gi ji ma jotimo adieri. Konon go omiyan in i cingan to akitimo rin gimarac rupiri Rwoth owirin gi mo bedo kere. 
1SA.26.24	Neni, paka akoyo kwo perin konon me, Rwoth otim ran amanago bende to bothan i teko je!”
1SA.26.25	Saulo owaco ri Daudi ni, “Were womiyin silwany, wodan! Aka ibedi gi loyo i kisi gim'inotimi je.”
1SA.26.25	Daudi okadho i yo pere to Saulo dok peco.
1SA.27.1	Daudi obedo gi paro ni ndelo acel Saulo bino neko go. Ameno go owaco ni gimaber atima a kwalok kidho piny pa Jofilistia; nyaka Saulo laweyo rangan aka alabedo kam'opanere. 
1SA.27.2	Ameno Daudi oay gi cwo pere 600 to jokadho bongi kere ma Gath Akis wod pa Mayok. 
1SA.27.3	Daudi gi cwo pere jogeto Gath gi pecin pajo bongi Akis. Daudi oyido nitie gi mon pere ario, Ahinowam ma wok Yezirel, gi Abigayili ciliendi Nabal ma wok Kamel. 
1SA.27.4	Munyo Saulo owinjo ni Daudi oringo Gath, oweyo rango go.
1SA.27.5	Daudi owaco ri Akis ni, “K'inen anwaŋo wor wok bongin, weyi abedi i tindi mathin rupiri kiber an bedo kodin i tindi madwoŋ.” 
1SA.27.6	Ameno Akis omiyo go tindi Ziklag, aka me ay'atoŋa m'omiyo Ziklag obedo lim pa kerin je ma jodhumo Yuda. 
1SA.27.7	Daudi obedo piny Filistia ma dwe apar g'aucel.
1SA.27.8	I hongo ma Daudi gi cwo pere jobedo i piny Filistia, oyido jonyaga gigipiny pa ji ma piny Gesur, Girzi, gi Joamalek m'oyido jobedo iy'adec no wok con. Oyido jokidho kiri Sur tundo piny Misir. 
1SA.27.9	Daudi oyido reyo woko cwo gi mon aka dok gi rombo, dhok, punde, kayina, kiri gi law to dok gi jo bongi Akis. 
1SA.27.10	Akis oyido penjo go ni, “Konon ikidho kinyaga kune?” Daudi oyido dwoko go ni jokidho yupiny ma Yuda kosa iy'adec pa jonono pa Yeramel, kosa iy'adec pa Jokena. 
1SA.27.11	Daudi oyido neko ji je, cwo gi mon, ŋey ongoye ŋati manyalo gik Gath to waco gima go gi cwo pere jotimo. Me a gima Daudi otimo i hongo je ma go obedo Gath. 
1SA.27.12	Kisi ogeno Daudi to waco ni, “Ji pere Joisiraili jodak go swa, ma go ladoŋ ka tiyo ran kwo pere je.”
1SA.28.1	Munyo hongo moro okadho, Jofilistia jocokere lweny gi Joisiraili. Akis owaco ri Daudi ni, “Niaŋ ni in gi cwo perin wilalwenyo i thenge paran.”
1SA.28.2	Daudi odwoko ni, “Meno ber, ilaŋeyo gima ŋeca perin nyalo timo.” Akis owaco ri Daudi ni, “Meno ber alakethin bedo jakur paran.”
1SA.28.3	I hongo me Samwiri oyido otieko tho, Joisiraili joywako go, aka joyiko go i tindi pere Rama. Aka Saulo oyido oriemo woko jojwok gi ji ma joluwo gi tipo pa jom'otho i piny Isiraili. 
1SA.28.4	Jolweny pa Jofilistia jobino to jocokere cegin gi tindi Sunem; aka Saulo gi cwo pere jocokere i got Gilbowa. 
1SA.28.5	Munyo Saulo oneno jolweny pa Jofilistia, cunye ocako kirin gi lworo. 
1SA.28.6	To Saulo penjo Rwoth gir'atima, to Rwoth k'odwoko go i lek, kosa gi gima jocway ri Were i wi migam jo oro ma ŋeyo mito pa Were, kosa luwo i jotuci wac Were. 
1SA.28.7	Kenyo Saulo owaco ri cwo pere rango rigo dhako ma luwo gi tipo pa jom'otho ŋey okidhi bonge openji go. Cwo pere jowaco rigo ni nitie dhako ma luwo gi tipo pa jom'otho i tindi Endor.
1SA.28.8	Ameno Saulo orukere i nger matek niaŋ kwoŋe. Aka munyo piny olokere macol, go gi cwo pere ario jobino bongi dhako no. Saulo owaco ri dhako no ni, “Lwoŋ ran tipo pa ŋati m'akidho waco rin nyinge.”
1SA.28.9	Dhako no odwoko ni, “Adieri iŋeyo paka Saulo oriemo woko jojwogi gi ji ma luwo gi tipo pa jom'otho i piny Isiraili. To onyo raŋo imito ciko an ŋey onekan?”
1SA.28.10	Saulo okwoŋere ri dhako no i nyingi Rwoth to waco rigo ni ongoye gir'acula m'ibino miyo go.
1SA.28.11	Dhako no openjo Saulo ni, “Alwoŋ rin tipo pa ŋa?”
1SA.28.11	Saulo odwoko ni tipo pa Samwiri.
1SA.28.12	Munyo dhako no oneno tipo pa Samwiri, okoko malo, aka owaco ni, “Raŋo iwondan? In kere Saulo!”
1SA.28.13	Saulo owaco rigo ni, “Ikir'ilwor. Aŋo m'ineno?”
1SA.28.13	Dhako no odwoko ni, “Aneno were wok piny.”
1SA.28.14	Saulo openjo go ni, “cale nedi?”
1SA.28.14	Dhako no odwoko go ni, “Manago jal m'oti ama wok piny aka oruko kanzu.”
1SA.28.14	Saulo oniaŋ ni manago Samwiri, okulo wiye piny i wor to bwonere.
1SA.28.15	Samwiri openjo Saulo ni, “Raŋo icandan gi kelan malo?”
1SA.28.15	Saulo odwoko ni, “Anitie i teko! Jofilistia jobino lweny kodan, aka Were ojwangan doko kidwokan. Go kidwokan kada i lek kosa luwo i jotuci wac Were. Riameno alwoŋin iwaci ran gir'atima.”
1SA.28.16	Samwiri owaco ri Saulo ni, “Raŋo i penjan k'inen Rwoth ojwangin, aka olokere jakwor perin? 
1SA.28.17	Rwoth otimo rin gima go ndelo no owaco rin luwo i an; Rwoth oyeco woko ker wok i cingin to miyo jager perin Daudi. 
1SA.28.18	Rupiri ikiwinjo dwondi Rwoth to ikwero reyo woko Joamalek gi gigipiny pajo je, riameno Rwoth otimo rin gime konon. 
1SA.28.19	Aka kiri Rwoth bino miyo in gi Joisiraili i cingi Jofilistia; aka dikin in gi wotin wilabino kam'anitie iye. Rwoth lamiyo jolweny pa Joisiraili i cingi Jofilistia.”
1SA.28.20	Gima Samwiri owaco obwoko Saulo, aka opodho piny to riere rupiri oyido k'ocemo ndelo no gi wor gipi, aka meni oyido ongoye kwoŋe. 
1SA.28.21	Dhako no okidho bonge to neno nger m'oyido lworo omako go, aka owaco rigo ni, “Mondo jadwoŋ, ajwango kwo paran t'atimo gim'ikwayan. 
1SA.28.22	Riameno in bende winji ŋeca perin; weyi atedi rin cemo moro icami ŋey ilimi meni ma woth.”
1SA.28.23	Saulo okwero, aka owaco ni kilacamo gimoro je. To cwo pere ario ma go owotho gi jo jonaŋo go; go oyeyo, aka oay malo to bedo gi madeko. 
1SA.28.24	Dhako no oredo to thumo nyathi dhiaŋ ma go oyido kwayo. Okwanyo moko ŋano aka otedo mugat ma k'oketh'iye gima miyo mugat yenyo. 
1SA.28.25	Dhako no otoko ri Saulo gi cwo pere cemo to jocemo. Joay to jokadho wor no.
1SA.29.1	Jolweny pa Jofilistia jocokere i tindi Afek, aka jolweny pa Joisiraili jocokere milelo i tindi Yezirel. 
1SA.29.2	Kerin abic pa Jofilistia joŋanjo gi jolweny pajo i kitipin ma miya gi ganin; aka Daudi gi cwo pere joŋaŋo yu dieŋey jo gi kere Akis. 
1SA.29.3	Jomituka jolweny pa Jofilistia joneno Daudi gi cwo pere to jopenjo ni, “Joebulaniya me jotimo aŋo ka?”
1SA.29.3	Kere Akis odwoko jomituka jolweny pa Jofilistia ni, “Me Daudi ŋeca pa Saulo, kere pa Joisiraili. Go otieko bedo kodan ma hongo malac tundo gunyo ni; aka fodi akinwaŋo kwoŋe raco moro je cuka go bin bongan.”
1SA.29.4	Jomituka jolweny pa Jofilistia jomako nge gi Akis to waco rigo dhiro Daudi ogik i tindi ma Akis omiyo go; aka jokwero Daudi kidho i lweny gi jo rupiri joparo ni go bino lokirok jakwor pajo to neko jo ma mito dwoŋo Saulo. 
1SA.29.5	Jomedo waco ni, “Me ki Daudi ma mon jowero kwoŋe to jomielo ni,
1SA.29.5	‘Saulo oneko ganin pere,
1SA.29.5	aka Daudi piero ganin pere?’ ”
1SA.29.6	Akis olwoŋo Daudi bonge to waco rigo ni, “Akwoŋere rin i nyingi Rwoth makwo ni, oyido ibedo ran jar'adieri, aka oyido awinjo maber yeyin kidho kodan i lweny. Ongoye komo m'atieko nwaŋo kwoŋin wok cuka ibin bongan. To kerin man jokiwinji maber kodin. 
1SA.29.7	Riameno dok i siem, aka Ikir'itim gima bino miyo jo winjo marac.”
1SA.29.8	Daudi openjo Akis ni, “Aŋo marac m'atimo jadwoŋ? K'inen iwaco ni fodi ikinwaŋo komo i an wok cuka acak tiyo rin, t'onyo raŋo akir'akadhi kodin jadwoŋ paran kere, lweny gi jokwor perin?”
1SA.29.9	Akis odwoko Daudi ni, “Ri an won aŋeyo paka ingoye g'apuse ruwaŋan pa malaika pa Were; to kad'ameno jomituka jolweny pa Jofilistia man jowaco ni, ‘Ikilakidho gi wan i lweny.’ 
1SA.29.10	Riameno dikin odikin in gi cwo perin ma wiringo wok bongi Saulo to wibino bongan; wiripo ay odikin swa to wikadho mafodi waŋceŋ k'owoki.”
1SA.29.11	Ameno Daudi gi cwo pere joay yawere odikin to jogik Filistia, aka Jofilistia jomedere kadho i Yezirel.
1SA.30.1	Munyo Daudi jotundo Ziklag i ndelo mar'adek, Joamalek oyido jomonjo yupiny ma piny Yuda gi Ziklag aka jowaŋo gi mac. 
1SA.30.2	Jok'oneko nyatoro kad'acel, aka jomako ji je to jokadho gi jo. 
1SA.30.3	Munyo Daudi gi cwo pere jotundo, jonwaŋo ni tindi pajo owaŋ aka mon pajo, gi nyithindho pajo je okadhi gi jo. 
1SA.30.4	Daudi gi cwo pere jotiŋo dwondi gin malo to jogoyo ndur, aka joywak cuka meni oloyo jo ma ywak. 
1SA.30.5	Mon pa Daudi ario, Ahinowam ma wok Yezirel, gi Abigayili ciliendi Nabal ma wok Kamel je okadhi gi jo.
1SA.30.6	Daudi oyido nitie i teko rupiri cwo pere oyido jonitie gi gwayo i cuny jo aka oyido joluwo kwoŋ goyo Daudi gi telin ro nyithindho pajo. To Rwoth Were pere miyo go miseni. 
1SA.30.7	Daudi owaco ri wod pa Ahimelek, Abiatha jacway ri Were i wi migam kelo rigo law ma jocway ri Were i wi migam joruko. 
1SA.30.8	Daudi openjo Rwoth ni, “K'anoluw Joamalek me anomaki jo?”
1SA.30.8	Rwoth odwoko go ni, “Luw jo ilamako jo to ibotho ji ma jomako je.”
1SA.30.9	Ameno to Daudi gi cwo pere 600 jokadho to jotundo milelo, aka jomegi jodoŋ kenyo. 
1SA.30.10	Daudi gi cwo pere 400 jomedere; aka cwo 200 oyido meni oloyo jo ma jok'onyalo kalo milelo to jodoŋ kenyo. 
1SA.30.11	Cwo pa Daudi jonwaŋo jacwo moro ma Jamisir i thim to jokelo go bongi Daudi; aka jomiyo go mugat gi pi. 
1SA.30.12	Jomiyo go bende nyandere m'othwo, gi kayego ario ma nyingi vini m'othwo. Munyo jacwo no otieko camo, meni odwoko kwoŋe; rupiri go oyido ocowo ndelo adek ma k'ocemo kosa madho gimoro. 
1SA.30.13	Daudi openjo Jamisir no ni, “Ŋa ma jadwoŋ perin, aka iwok kune?”
1SA.30.13	Go odwoko ni, “An abedo Jamisir, aka abedo ŋeca pa Jaamalek. Jadwoŋ paran oweyan cen rupiri two omakan ndelo adek cen. 
1SA.30.14	Oyido wakwalo iy'adec pa Jokereth yupiny ma piny Yuda, gi iy'adec pa jonono pa Kaleb, aka wawaŋo Ziklag.”
1SA.30.15	Daudi openjo go ni, “Ilateran bongi Joamalek no?”
1SA.30.15	Jamisir odwoko Daudi ni, “K'ikwoŋere ran i nyingi Were ni ikilanekan, aka ikilamiyan i cingi jadwoŋ paran, alaterin bongi jo.”
1SA.30.16	Kenyo go otero Daudi bongi jo.
1SA.30.16	Joamalek oyido joywore kisi kamoro, jocemo, jomedho, aka jofore ro gigipiny kweth m'oyido jonyaga wok bongi Jofilistia gi piny Yuda. 
1SA.30.17	Yawere odikin munyo nyaka piny cot, Daudi gi cwo pere jomonjo Joamalek, aka jolwenyo tundo othieno. Ongoye kada Jaamalek acel m'onyalo kwalok wok i cingi Daudi gi cwo pere, kwanyo woko yac 400 ama joidho kayina to jokwale. 
1SA.30.18	Daudi obotho kisi ŋatimoro je m'oyido Joamalek jomako, kiri gi mon pere ario. 
1SA.30.19	Ongoye kada gimoro acel m'orwenyo. Daudi obotho nyithindho pa cwo pere je, kiri gi gigipiny ma Joamalek oyido jonyaga. 
1SA.30.20	Daudi bende omako ogwaŋe; aka cwo pere jocwayo dhok no yuwiy jo to jowaco ni, “Me je gigipiny pa Daudi.”
1SA.30.21	Kenyo Daudi ogik bongi cwo pere 200 m'oyido meni oloyo jo ma kadho gi Daudi to jodoŋ milelo Besor. Jobino to jojolo Daudi gi cwo pere 400 aka Daudi ocore cegin bongi jo to m'otho jo. 
1SA.30.22	To cwo pa Daudi man ma jogwondo aka bukony m'oyido jokadho gi go jowaco rigo ni, “Jono nende jok'okadho gi wan, riameno jok'olim gigipiny ma wadwoko gine. Jowokadhi gi mon kodi nyithindho pajo kende.”
1SA.30.23	To Daudi dwoko ni, “Wutmera, wikinyal timo ameno gi gima Rwoth omiyo wan; Rwoth ama ogwoko kwo mawan to miyo wan Joamalek i cingi wan 
1SA.30.24	Wiparo ni nitie ŋati manyalo yerok gi win i gime! Kisi nyatoro je, ŋati ma nende okidho i lweny gi ma nende odoŋ je; lalimo rapok marom.”
1SA.30.25	Wok ndelo no Daudi oloko gime cik, aka Joisiraili fodi joluwo kiri konon.
1SA.30.26	Munyo Daudi odwoko Ziklag, odhiro ri merin pere, jotel ma Yuda mic kwoŋ gigipiny ma jodwoko gine gi mikwenda ni, “Me mic perin wok kwoŋ gigipiny ma wanyaga kwoŋ jokwor pa Rwoth.” 
1SA.30.27	Odhiro ri ji ma Bethel, ji ma Rama yupiny ma piny Yuda, gi ji ma tindi Yatir. 
1SA.30.28	Ri ji ma Arower, ji ma Sifimoth, ji ma Esitemowa, 
1SA.30.29	ji ma Rakal, ri jonono pa Yeramel, ri Jokena 
1SA.30.30	gi ri ji ma tindi Horima, Borasan, Athac, 
1SA.30.31	gi ri ji ma Hebron. Odhiro i kabedo je ma go kodi cwo pere oyido jotieko tund'iye.
1SA.31.1	Jofilistia jolwenyo gi Joisiraili i got Gilbowa. Jofilistia joneko Joisiraili kweth, aka Joisiraili megi joringo kiri gi Saulo kodi wote bende joringo. 
1SA.31.2	To Jofilistia joriemo jo, aka jomako jo to joneko wot Saulo adek; Yonathan, Abinadab, kodi Malikisua. 
1SA.31.3	Lweny obedo malieth swa thoko Saulo, aka go won aserin pa jakwor ocwowo go to weyo kwoŋe adholin. 
1SA.31.4	Saulo owaco ri jago pere ni, “Bol abor perin wonekan ŋey Jofilistia ma jok'othumere me jokiri jowonyeran to jonekan.” To jago pere k'otimo ameno, kole obedo gi lworo. Saulo won okwanyo abor pere, ocwowere gine to tho. 
1SA.31.5	Munyo jago pere oneno nike go otho, go bende omako abor pere, ocwowere gine to tho kanyacel gi Saulo. 
1SA.31.6	Ameno apaka Saulo, wote adek, kodi jago pere, kiri gi cwo pere jotho i ndelo no. 
1SA.31.7	Munyo Joisiraili m'oyido jonitie i thenge man, milelo Yezirel kodi m'oyido jonitie yuwok ceŋ ma malawa Yordan jowinjo nike jolweny pa Joisiraili joringo, aka Saulo kodi wote je oneki, joweyo tindi pajo to joringo. Aka Jofilistia jobino to jobed'iye.
1SA.31.8	Yawere odikin munyo Jofilistia jogik kwanyo gigipiny kwoŋ delkwoŋ Joisiraili ma jotho, jonwaŋo delkwoŋ Saulo kodi wote joriere wi got Gilbowa. 
1SA.31.9	Joŋado ŋuti Saulo, jokwanyo gilweny pere, aka jooro jomikwenda gi jo wotho i piny Filistia paka rom tero wac maber ri werin pajo kodi ji pajo. 
1SA.31.10	Joketho gilweny pere i ot pa were pajo m'ilwoŋo ni Asitate, aka joguro delkwoŋ Saulo i kor cel ma tindi Bethsan.
1SA.31.11	Munyo ji ma Yabes i Gibeya jowinjo gima Jofilistia jotimo ri Saulo, 
1SA.31.12	cwo ma jomiseni joay to jocako woth wor gipi, aka jokwanyo delkwoŋ Saulo kodi wote wok i kor cel ma tindi Bethsan, jodwoko gi jo Yabes, aka jowaŋo kenyo. 
1SA.31.13	Jotero cokin pajo, aka joyiko i tiendi yath m'ilwoŋo ni tamarisk i tindi Yabes, to joriyo ma ndelo abirio.
2SA.1.1	Munyo Saulo otieko tho, Daudi odwoko wok i lweny gi Joamalek, aka obedo Ziklag ma ndelo ario. 
2SA.1.2	I ndelo mar'adek odikin, jayac moro obino wok i kambi pa Saulo. Ma nyutho rem pere, oyeco nanga pere to konjo fukefuke i wiye. Okidho bongi Daudi aka obwonere to kule piny i wor. 
2SA.1.3	Daudi openjo go ni, “Iwok kune?”
2SA.1.3	Go odwoko ni, “Akwale wok i kambi pa Joisiraili.”
2SA.1.4	Daudi owaco rigo ni, “Waci ran gim'otimere.”
2SA.1.4	Jayac no odwoko ni, “Jolweny mawan joringo wok i lweny, aka cwo mawan madit oneki. Saulo gi wode Yonathan bende oneki jo.”
2SA.1.5	Daudi openjo go ni, “Iŋeyo nedi ni Saulo gi Yonathan bende jotho?”
2SA.1.7	To go wire, onenan, aka olwoŋan; t'adwoko ni, ‘Jadwoŋ’ 
2SA.1.8	Saulo openjan ŋat'abedo, t'awaco rigo ni oyido abedo Jaamalek. 
2SA.1.9	Kenyo go owaco ran ni, ‘Biye nekan! Rupiri aditi g'adhola kwoŋan, aka acegin tho.’ 
2SA.1.10	Ameno akidho bongi go, aka aneko go, rupiri oyido aŋeyo ni go k'okwo k'opodhi piny. Aka akwanyo sangaria pere gi atego pere wok i cinge, aka akelo rin jo jadwoŋ.”
2SA.1.11	Daudi oyeco woko law pere i rem, aka cwo pere bende jotimo ameno 
2SA.1.12	jobedo gi geregere aka joywak to joriyo tundo othieno ri Saulo gi wode Yonathan kodi ri ji pa Rwoth rupiri kweth m'oyido oneki i lweny. 
2SA.1.13	Daudi openjo jayac m'okelo rigo wac ni, “Iwok kune?”
2SA.1.13	Jayac no odwoko ni, “Abedo japath, Jaamalek, t'abedo i piny perin.” 
2SA.1.14	Daudi openjo go ni, “Raŋo lworo k'omakin neko ŋata Rwoth owiro gi mo bedo kere?” 
2SA.1.15	Kenyo Daudi olwoŋo acel kwoŋ cwo pere, aka owaco rigo ni, “Neki go!” Aka jalo ocwowo Jaamalek to wumiya go. 
2SA.1.16	Daudi owaco ri Jaamalek ni, “In won ikelo gime kwoŋin; rupiri dhokin won ama osegeya in munyo iwaco ni, ‘Aneko ŋata Rwoth owiro gi mo bedo kere.’ ”
2SA.1.17	Daudi owero ywak ajore ri Saulo gi Yonathan. 
2SA.1.18	Aka owodho or ni wofonji ji ma Yuda; aka ondikere i kitawo ma Jasar.
2SA.1.19	Wer no kadho ama:
2SA.1.19	I wi tendere ma Isiraili, jotel mawan jotho!
2SA.1.19	Jolweny mawan ma jomiseni jopodho!
2SA.1.20	Ikir'ilanga wac me i Gath
2SA.1.20	kosa i yo ma Asikelon.
2SA.1.20	Ikir'imiy mon ma Filistia jowosangala,
2SA.1.20	ikir'imiy nyir pa joma bu Were jowosiemere.
2SA.1.21	Weyi koth kosa thoyo okir ooy wi got Gilbowa;
2SA.1.21	ndelin mere wobedi abar!
2SA.1.21	Kwot pa jomiseni onindo i wickwot;
2SA.1.21	kwot pa Saulo doko kigoy gi mo.
2SA.1.22	Kwot pa Yonathan oyido otiŋo tho
2SA.1.22	abor pa Saulo oyido ongoye gi wor,
2SA.1.22	turo jomaker, aka neko jokwor.
2SA.1.23	Saulo gi Yonathan merin aka jomare
2SA.1.23	kanyacel i kwo kiri gi i tho;
2SA.1.23	Jodwir loyo otengo, aka jomeni loyo simbwor.
2SA.1.24	Mon ma Isiraili goy win ndur ri Saulo
2SA.1.24	Go oruko win gi nangin mafoth m'obokere
2SA.1.24	aka gi thiwino ma zahabu.
2SA.1.25	Jolweny ma jomiseni jopodho,
2SA.1.25	oneki jo i lweny
2SA.1.25	Yonathan onindo m'otho i wi tendere.
2SA.1.26	Arem rin, omin an Yonathan;
2SA.1.26	oyido ibedo mere paran ma kacunyan!
2SA.1.26	Mar perin ran oyido oasere,
2SA.1.26	oyido oasere loyo kiri mar pa mon.
2SA.1.27	Jolweny ma jomiseni jopodho,
2SA.1.27	aka gilweny pajo ojwangere aka bukony.
2SA.2.1	Munyo gigipiny no otieko timirok, Daudi openjo Rwoth ni, “Akidhi adhum acel kwoŋ tindin ma Yuda?”
2SA.2.1	Rwoth odwoko ni, “Ey kadhi.”
2SA.2.1	Daudi doko to penjo ni, “Mene?”
2SA.2.1	To Rwoth dwoko ni, “Hebron.” 
2SA.2.2	Ameno Daudi okidho Hebron, kanyacel gi mon pere ario; Ahinowam ma wok Yezirel, kodi Abigayili, ciliendi Nabal ma wok Kamel. 
2SA.2.3	Okadho bende gi cwo pere kodi pecin pajo to jogeto pecin i tindi Hebron. 
2SA.2.4	Kenyo cwo ma Yuda jobino Hebron, aka jowiro Daudi gi mo bedo kere ma Yuda.
2SA.2.4	Munyo Daudi owinjo ni ji ma Yabes i tindi Giliad joyiko delkwoŋ Saulo, 
2SA.2.5	odhiro rijo cwo pere moro gi mikwenda ni, “Weyi Rwoth womiy win silwany ma nyutho wor ri kere mewin to wiyiko go. 
2SA.2.6	Aka onyo weyi Rwoth bende wonyuthi win mar makirum g'adieri pere. An bende abino tero win maber ro gima witimo. 
2SA.2.7	Bedi win jomeni aka jomiseni! Saulo kere mewin otho, aka ji ma Yuda jotieko wiran gi mo bedo kere pajo.”
2SA.2.8	Jamituka jolweny pa Saulo, Abuner wod pa Ner oyido oringo gi wod pa Saulo Isiboseth, aka otero go Mahanayim. 
2SA.2.9	Kenyo Abuner oketho Isiboseth kere mar'adec ma Giliad, Aser, Yezirel, Efrayim, kodi Benyamin, gi Isiraili gipi. 
2SA.2.10	Isiboseth oyido jaoro 40 munyo okethi go bedo kere ma Isiraili, aka odhumo ma oro ario.
2SA.2.10	To Joyuda oyido joworo Daudi 
2SA.2.11	aka Daudi odhumo Hebron paka kere ma Yuda ma oro abirio g'adec.
2SA.2.12	Ndelo acel, Abuner gi jolweny pa Isiboseth jokadho wok Mahanayim kiri i tindi madwoŋ Gibeon. 
2SA.2.13	Yowab, wod pa Zeruya, gi cwo pa Daudi man jonwaŋo jo jobedo i kidiwa, kama jobedo piny, kitipa acel i thenge acel, aka kitipa man i thenge ca. 
2SA.2.14	Abuner owaco ri Yowab ni, “Weyi cwo mawan moro wok i kisi thenge jowoay malo jopiem lweny ruwaŋ wan.”
2SA.2.14	Yowab odwoko ni, “Weyi jowoay.”
2SA.2.15	Ameno cwo apar g'ario wok i thenge pa Isiboseth wod pa Saulo, aka jonono pa Benyamin joay malo lweny gi cwo pa Daudi apar g'ario. 
2SA.2.16	Kisi jacwo omako jakwor pere gi ŋute, aka orwako toŋ i ŋuti jakwor pere; aka joje piero ario g'aŋwen jopodho piny to jotho kanyacel. Aka kabedo no i Gibeon ilwoŋo ni, “Kisawe mar'abor.”
2SA.2.17	Ameno won lweny otur, aka cwo pa Daudi jokengila Abuner gi Joisiraili. 
2SA.2.18	Wot dhako m'ilwoŋo ni Zeruya adek, Yowab, Abisay, gi Asahel m'oyido jodwir pa amudhe, 
2SA.2.19	jocako riemo Abuner kanyo joringo tirtir gi go. 
2SA.2.20	Abuner oŋiyo cen aka openjo ni, “Meno in Asahel?”
2SA.2.20	Asahel odwoko ni, “Obedo an.”
2SA.2.21	Abuner owaco ri Asahel ni, “Weyi rieman! Riemi acel kwoŋ cwo paran imaki aka inyaga gima nitie gine.” To Asahel omedere riemo go. 
2SA.2.22	Abuner doko owaco ri Asahel ni, “Weyi rieman, raŋo imito anekin?” 
2SA.2.23	To Asahel k'oweyo riemo go. Ameno Abuner ocwowo iy Asahel gi loki toŋ pere to wok gi yuŋey go aka Asahel opodho piny kenyo to tho. Aka kisi ŋat'obino kama Asahel opodho iye to tho ocungo liŋ.
2SA.2.24	To Yowab gi Abisay joriemo Abuner, aka munyo waŋceŋ podho jotundo i tendere ma Ama, manitie yuthenge ma wok ceŋ ma Giya i yo ma kidho i thim ma Gibeon. 
2SA.2.25	Cwo ma nono pa Benyamin jocokere thoko Abuner aka joyere kanyacel i wi tendere. 
2SA.2.26	Abuner okoko ri Yowab ka penjo ni, “Wanomedere nekirok gi toŋ cil gi cil? Ikineni ni cowe mere labedo gwayo? Oterin hongo aŋo ŋey inocer cwo perin riemo wan?”
2SA.2.27	Yowab odwoko ni, “Akwoŋere rin i nyingi Were makwo ni ka bedi ikiluwo, adieri cwo paran di joriemo win tundo dikin odikin.” 
2SA.2.28	Ameno Yowab okudho gwara ma nyutho cwo pere ni jowey riemo Joisiraili; aka kenyo nyaka to lweny jukere.
2SA.2.29	Abuner gi cwo pere jokadho wor no aka joluwo gi Araba, joŋado malawa Yordan, aka munyo jotieko woth yawere odikin gipi, jotundo Mahanayim.
2SA.2.30	Munyo Yowab oweyere gi riemo Abuner gi cwo pere, ocoko cwo pere je aka onwaŋo ni apar g'abuŋwen oyido jongoye, kiri gi Asahel. 
2SA.2.31	Cwo pa Daudi oyido joneko cwo pa Abuner jonono pa Benyamin 360. 
2SA.2.32	Yowab gi cwo pere jotero delkwoŋ Asahel aka joyiko i kaliel pa bamere i Bethelehem. Kenyo Yowab gi cwo pere jowotho wor gipi aka piny ocot rijo munyo jotundo Hebron.
2SA.3.1	Lweny i dier ot pa Saulo gi ot pa Daudi omedere ma hongo malac; aka Daudi olokere matek kendo matek, to jokwor pere jolokere manyap kendo manyap.
2SA.3.2	Me wot Daudi m'onywol rigo i Hebron i nywolirok pajo. Okayo pere oyido Amon ma min oyido obedo Ahinowam ma wok Yezirel, 
2SA.3.3	mar'ario obedo Kiliab wod pa Abigayili ma wok Kamel, m'oyido ciliendi Abigayili, mar'adek obedo Absalom wod pa Maka nyar Talmay kere ma Gerihur. 
2SA.3.4	Mar'aŋwen obedo Adoniya wod pa Hagith, mar'abic obedo Sefatiya wod pa Abital, 
2SA.3.5	aka mar'aucel obedo Ithirim wod pa Egila.
2SA.3.6	Munyo lweny medere i dier ot pa Saulo gi ot pa Daudi, Abuner omedere lokirok ŋatadwoŋ i ot pa Saulo.
2SA.3.7	Ndelo acel, Isiboseth osegeya Abuner nindo gi Rizipa nyar Aya m'oyido cipa Saulo ma gi thenge. 
2SA.3.8	Wac me omiyo Abuner lokirok mager aka owaco ni, “Iparo ni anyalo camo ri Saulo sereko? Iparo ni abedo ŋeca pa Yuda? Wok i ndelo marapena aworo benin Saulo, wutmin go, gi merin pere, aka atieko bothin kwoŋ Daudi kikengila in; kucel onyo konon inwaŋo kwoŋan raco ro dhako. 
2SA.3.9	Were wonekan k'inen akicowo ri Daudi gima Rwoth ociko go; 
2SA.3.10	kwanyo woko ker wok i ot pa Saulo, aka ketho dhum pa Daudi kwoŋ Isiraili gi Yuda gipi, wok Dan tundo Berseba.” 
2SA.3.11	Aka Isiboseth k'odwoko wac kendo rupiri oyido lworo Abuner.
2SA.3.12	Abuner ooro jomikwenda moro bongi Daudi m'oyido nitie Hebron waco rigo ni, “Ŋa ma kidho dhumo piny me? Tim kodan cikirok, aka abino thielin loko Isiraili paka rom aperin.”
2SA.3.13	Daudi odwoko ni, “Meno ber. Alatimo kodin cikirok k'itimo gimoro acel. Iripo kelo Mikal nyar Saulo bongan k'ibino nenan.” 
2SA.3.14	Aka Daudi odhiro ri Isiboseth wac ni, “Dwoki ran dhako paran Mikal rupiri anywomo go gi kwo pa Jofilistia miya acel.” 
2SA.3.15	Ameno Isiboseth ooro cwo pere kwanyo Mikal kwoŋ cwore Paltiel wod pa Layis. 
2SA.3.16	To cwore luwo go kiri i tindi Bahurim kanyo ywako go. To munyo Abuner owaco ri Paltiel ni wodoki peco pere, otimo ameno.
2SA.3.17	Abuner okidho bongi jotel ma Isiraili aka owaco rijo ni, “Wok con oyido wimito ni Daudi wobedi kere mewin. 
2SA.3.18	Pama silwany mewin ee. Poyi win ni Rwoth otieko waco ni, ‘Alaoro ŋeca paran Daudi botho ji paran Isiraili wok i cingi Jofilistia kodi kwoŋ jokwor pajo man je.’ ” 
2SA.3.19	Abuner oluwo bende gi jonono pa Benyamin aka okidho Hebron to waco ri Daudi gima jonono pa Benyamin gi Joisiraili joyere ni ber timo.
2SA.3.20	Munyo Abuner obino bongi Daudi Hebron gi cwo piero ario, Daudi otimo rijo kalima. 
2SA.3.21	Abuner owaco ri Daudi ni, “Weyi alaay t'akidho aka alaywayo Joisiraili je i thenge perin jadwoŋ paran kere; ŋey jowotimi cikirok kodin, aka idhumi kisi gima cunyin yenyo.” Ameno Daudi oyere gi Abuner aka osewila go to kadho i siem.
2SA.3.22	Rumacen Yowab gi cwo pa Daudi man jowok kam'oyido jonyag'iye aka jodwoko gi gigipiny mathoth ma jonyaga. To Abuner oyido otieko eye kenyo bongi Daudi rupiri Daudi oyido otieko kisewila go, aka go oyido otieko kadho i siem. 
2SA.3.23	Munyo Yowab gi cwo pere jotundo, nyatoro moro owaco ri Yowab ni, “Abuner wod pa Ner nende obino ka bongi kere Daudi aka kere oweyo go to kadho i siem.” 
2SA.3.24	Ameno Yowab okidho bongi kere aka owaco rigo ni, “Itimo aŋo? Neni, Abuner obino bongin t'iweyo go kadhi i siem? 
2SA.3.25	Iŋeyo paka Abuner wod pa Ner obino nyaka wondin gi niaŋ kisi gim'itimo gi kam'initie iye.”
2SA.3.26	Munyo Yowab oeye bongi Daudi, ooro jomikwenda bongi Abuner aka jonwaŋo go i waŋ pi ma Sira to jodwoko gi go. Daudi oyido k'oŋeyo kwoŋe. 
2SA.3.27	Munyo otundi gi Abuner Hebron, Yowab oywayo go gi thenge i waŋkac paŋini oyido mito luwo gine manyaliŋliŋ; aka kenyo ocwowo iye. Aka ameno Yowab oneko Abuner rupiri go oneko Asahel omin Yowab. 
2SA.3.28	Munyo Daudi owinjo wac me, owaco ni, “Rwoth oŋeyo paka an gi ji paran wangoye gi banja ro tho pa Abuner. 
2SA.3.29	Weyi gir'acula mere wopodhi kwoŋ Yowab gi peco pere. I kisi luse ji ma peco pere bino bedo jacwo moro manitie gi nyac kosa dhowo; kosa ma latimo tic pa mon, kosa m'ilaneko i lweny, kosa langoye gi cemo.” 
2SA.3.30	Ameno Yowab gi omin go Abisay joculo kwor kwoŋ Abuner ro neko omin jo Asahel i lweny i Gibeon.
2SA.3.31	Daudi omiyo Yowab gi cwo pere cik yeco woko nangin pajo, aka joruko kutiya to joywako Abuner; aka i liel, kere Daudi won am'owotho yuŋey del pa jatho. 
2SA.3.32	Oyiki Abuner i Hebron; aka kere otiŋo dwonde malo to goyo ndur i kaliel pa Abuner aka ji je bende joywak. 
2SA.3.33	Daudi owero ajore me ri Abuner,
2SA.3.33	“Raŋo Abuner itho pa jamiŋo?
2SA.3.34	Cingin oyido k'otwey,
2SA.3.34	aka tiendin oyido k'otwey
2SA.3.34	itho paka ŋata jonek joneko.”
2SA.3.34	Aka ji joywako Abuner kendo.
2SA.3.35	I ndelo no gipi ji jotemo naŋo Daudi ni wocemi, to go kwero; aka okwoŋere ni, “Weyi Were wonekan k'acemo mafodi piny k'oyutho.” 
2SA.3.36	Ji jomako gime i cuny gin aka osiemo jo; adieri kisi gima kere Daudi otimo osiemo jo. 
2SA.3.37	Ji pa Daudi je kiri gi Joisiraili je joniaŋ ni Daudi oyido bubanja ro tho pa Abuner. 
2SA.3.38	Kere Daudi openjo cwo pere ni, “Wikipar ni konon jatel madwoŋ otho Isiraili? 
2SA.3.39	Makada nende abedo kere ma Were am'oyero, awinjo manyap konon. Wot dhakodwoŋ Zeruya me joasa bedo ran gi maker. Weyi Rwoth womiy jo gir'acula ma ripo gi kidakana pajo.”
2SA.4.1	Munyo Isiboseth wod pa Saulo owinjo ni oneki Abuner i Hebron, obedo gi lworo, aka Joisiraili je meni oloyo jo. 
2SA.4.2	Isiboseth oyido nitie gi jotel pa jokinyaga ario; nyingi jo Bana gi Rekab wot jacwo m'ilwoŋo ni Rimon janono Benyamin ma wok i tindi Beroth. (Beroth obedo adec ma Benyamin. 
2SA.4.3	Ji m'oyido jobedo kenyo con joringo i tindi Gitayim, kama jobed'iye jopath kiri konon.)
2SA.4.5	Ndelo acel, Rekab gi Bana jokidho peco pa Isiboseth cegin sawa aucel, aka jonwaŋo go ywomere m'odieceŋ. 
2SA.4.6	Dhako m'oyido jakur ma dhiot oyido ool swa ro piedho ŋano, aka oyido nindo. Ameno Rekab gi Bana jokwale to jodonjo i ot. 
2SA.4.7	Munyo jodonjo i ot, jokidho i kisika pa Isiboseth kama nindo oyido okwal'iye go aka joneko go. Joŋado ŋuti Isiboseth aka jokadho gine. Joluwo i milelo ma Yordan. 
2SA.4.8	Munyo jotundo Hebron, jomiyo Daudi wic Isiboseth aka jowaco rigo ni, “Wic Isiboseth wod pa jakwor perin Saulo m'otemo nekin ee. Konon me Rwoth oyeyin jadwoŋ kere culo kwor kwoŋ Saulo gi nyithindho pere.”
2SA.4.9	Daudi odwoko jo ni, “Akwoŋere i nyingi Rwoth makwo, m'obothan i teko je! 
2SA.4.10	Jamikwenda m'obino bongan Ziklag to waco ran kwoŋ tho pa Saulo oyido oparo ni okelo ran wac maber. To amako go aka aneko go. Meno a kemba m'amiyo go ri wac pere maber. 
2SA.4.11	Onyo anomiy kemba madwoŋ nedi ri cwo ma jokidakana ma joneko ŋata bubanja m'oyido nindo i kitanda pere! Onyo pama alaculo kwoŋ win kwor ma neko go aka alareyo woko kwo mewin wok i piny.” 
2SA.4.12	Daudi omiyo cwo pere cik aka cwo pere joneko Rekab gi Bana to joŋado cingi gin gi tiendi gin aka joŋawo cegin gi kidiwa i Hebron. Jotero ŋuti Isiboseth to joyiko i kaliel pa Abuner i Hebron.
2SA.5.1	Kenyo nonin je ma Isiraili jobino bongi Daudi i Hebron aka jowaco rigo ni, “Neni, wabedo ji acel aka remo acel. 
2SA.5.2	Cango munyo Saulo oyido fodi kere mawan, oyido itelo Joisiraili i lweny aka Rwoth ocikin nike ibino telo ji pere to ibedo jadhum pajo.” 
2SA.5.3	Ameno jotel ma Isiraili je jobino bongi Daudi i Hebron; aka kere Daudi otimo gi jo cikirok ruwaŋ Rwoth aka jowiro Daudi gi mo bedo kere ma Isiraili. 
2SA.5.4	Daudi oyido jaoro piero adek munyo go ocako dhum; aka odhumo ma oro piero aŋwen. 
2SA.5.5	Gi Hebron, Daudi odhumo ma oro abirio g'adec, aka i Yerusalem go odhumo Isiraili gi Yuda ma oro piero adek g'adek.
2SA.5.6	Hongo otundo ma Daudi kodi cwo pere jokidho monjo Joyebus m'oyido jobedo i Yerusalem m'oyido joparo nike Daudi kinyal mako tindi madwoŋ me. Jowaco ri Daudi ni, “Ikinyal donjo ka. Joma waŋ gin otho kodi jor'aŋolo jonyalo cerin.” 
2SA.5.7	(To makad'ameno, Daudi omako tindi madwoŋ pajo; aka ocaki lwoŋo nike tindi pa Daudi).
2SA.5.8	I ndelo no Daudi openjo cwo pere ni, “Nitie ka ŋat'odak Joyebus paka an? Ere weyi go woidhi fereji ma pi womonji jor'aŋolo ma waŋ gin otho no.” Meno am'omiyo iwaco ni, “Jor'aŋolo gi ji ma waŋ gin otho jokinyal donjo i Ot pa Rwoth.”
2SA.5.9	Rumacen munyo Daudi otieko mako Yerusalem, obed'iye, aka olwoŋo ni tindi madwoŋ pa Daudi. Daudi ogeto tindi madwoŋ me thoko, cako kama lowo oyido opoŋ'iye tundo yuthenge ma yuwok ceŋ matendere. 
2SA.5.10	Daudi omedo lokirok matek, kole Rwoth oyido nitie gi go.
2SA.5.11	Hiram kere ma Tire ooro jomikwenda bongi Daudi gi kasike ma yath vini gi jobol ot, gi jogeto ot gi tele geto ri Daudi peco pa kere. 
2SA.5.12	Aka Daudi oniaŋ nike Rwoth oyido oyero go bedo kere ma Isiraili aka oyido tiŋo malo ker pere ro Joisiraili.
2SA.5.13	Munyo Daudi tuk wok Hebron kadho Yerusalem, okadho gi mon man kodi malayin; aka jonywolo rigo nyithindho man. 
2SA.5.14	Onywol ri Daudi nyithindho me gi Yerusalem; Samuwa, Sobab, Nathan, Solomon, 
2SA.5.15	Ibihar, Elisuwa, Nefeg, Yafia, 
2SA.5.16	Elisama, Eliada, gi Elifelet.
2SA.5.17	Munyo Jofilistia jowinjo nike owir Daudi paka kere ma Isiraili, jolweny pajo jokidho dwaro go; to Daudi owinjo aka oloro to kadho kam'otimba. 
2SA.5.18	Jofilistia jotundo i milelo Refayim to jocokere kenyo. 
2SA.5.19	Daudi openjo Rwoth ni, “Amonji Jofilistia? Inomiyan jo i cingan?”
2SA.5.19	Rwoth odwoko ni, “Ey monji jo aka alamiyo jo i cingin.”
2SA.5.20	Ameno Daudi obino Bal Perizim aka kenyo okengila Jofilistia. Daudi owaco ni, “Rwoth otieko baro i dier jokwor paran pa mikula pi.” Aka olwoŋi kenyo ni Bal Perazim.
2SA.5.21	Munyo Jofilistia joringo, joweyo cal pajo cen, aka Daudi gi cwo pere jotiŋo to jokadho gine.
2SA.5.22	Jofilistia kendo jogik i milelo Refayim aka jocokere kenyo. 
2SA.5.23	Daudi openjo Rwoth kendo, aka Rwoth odwoko go ni, “Ikir'imonji jo gi ka, to thoki jo aka iyikere monjo jo gi yuthenge ca, cegin gi yen m'ilwoŋo ni Balisam. 
2SA.5.24	K'iwinjo mayindo ma ŋanjo i wi yen, kenyo monji rupiri meno labedo ranyuth nike aŋanjo yuwiyin kikengila jolweny pa Jofilistia.” 
2SA.5.25	Daudi otimo paka Rwoth omiyo go or nike wotim, aka oneko Jofilistia wok i Geba tundo kiri Gezer.
2SA.6.1	Daudi doko oyero cwo pere maber loyo ma romo 30,000 
2SA.6.2	aka otelo jo kadho Bala i Yuda, ŋey jowokeli wok kenyo Kakan ma Cikirok pa Were, m'ilwoŋo gi nyingi Rwoth pa lwak jolweny m'obedo i ker pere malo pa cwec ma jobwombi gin m'ilwoŋo ni Kerubim 
2SA.6.3	Jotiŋo wok peco pa Abinadab wok i kacowirok, aka joketho i magal manyen. Uza kodi Ahiyo wot Abinadab am'oyido jogweyo magal manyen me 
2SA.6.4	m'oyido otiŋo Kakan ma Cikirok pa Were aka Ahiyo am'oyido otelo wotho yuwiy magal. 
2SA.6.5	Daudi kodi Joisiraili oyido jomielo aka jowero gi meni pajo je. Aka oyido jogoyo tongol, adungu, bunde, nyweny m'irudo kodi seke.
2SA.6.6	Munyo jotundo i kisia Nacon, thwondhe jocer, aka Uza otelo cinge to geyo Kakan ma Cikirok pa Were. 
2SA.6.7	Nge pa Rwoth oliel kwoŋ Uza aka Were oneko go rupiri otelo cinge to geyo Kakan ma Cikirok pa Were. Uza otho i ŋeti Kakan ma Cikirok pa Were. 
2SA.6.8	Daudi omako nge rupiri Rwoth omiyo Uza gir'acula i nge; aka kabedo no olwoŋi ni Perez Uza.
2SA.6.9	Daudi olworo Rwoth ndelo no aka openjere ni, “Kakan ma Cikirok pa Rwoth obin nedi bongan!” 
2SA.6.10	Ameno go owiro paro pere ma tero Kakan ma Cikirok pa Were i tindi madwoŋ pa Daudi; aka otero i ot pa Obed Edom, ma wok i tindi Gath. 
2SA.6.11	Kakan ma Cikirok pa Were obedo i ot pa Obed Edom ma dwe adek, aka Rwoth omiyo Obed Edom kodi peco pere je silwany.
2SA.6.12	Kere Daudi owinjo nike Rwoth oyido omiyo Obed Edom gi peco pere silwany ro Kakan ma Cikirok. Ameno Daudi okadho aka oomo Kakan ma Cikirok pa Were wok peco pa Obed Edom to tero i Yerusalem gi siemirok. 
2SA.6.13	Munyo cwo ma jotiŋo Kakan ma Cikirok pa Rwoth jokalo tiendi jo aucel, Daudi ojuko jo; aka omiyo Rwoth cowirok ma thwon kodi rwath dhiaŋ. 
2SA.6.14	Daudi oyido mielo malomalo gi meni pere je ruwaŋ Rwoth; aka oyido otweyo law pa jocway ri Were i wi migam i piere 
2SA.6.15	Ameno Daudi kodi Joisiraili je jotero Kakan ma Cikirok kiri Yerusalem gi koko ma kisangala aka oyido jokudho gwara.
2SA.6.16	Munyo jotero Kakan ma Cikirok pa Were i tindi madwoŋ, Mikal, nyar Saulo oleŋo waŋe gi dirisa aka oneno kere Daudi mielo ka por malo ruwaŋ Rwoth to cayo go i cunye. 
2SA.6.17	Aka jokelo Kakan ma Cikirok pa Rwoth to joketho i wema ma Daudi oyido ogero rigo; aka Daudi omiyo Rwoth cowirok awaŋa kodi ma siem. 
2SA.6.18	Aka munyo Daudi otieko miyo cowirok, omiyo ji silwany i nyingi Rwoth pa lwak jolweny. 
2SA.6.19	Daudi opoko ji je, Joisiraili gipi, mon gi cwo, kisi nyatoro, mugat gi muma riŋo abula, gi nyingi vini m'othwo. Kenyo jokedhere aka kisi nyatoro odok peco pere.
2SA.6.20	Rumacen munyo Daudi odok peco motho jopeco pere, Mikal owok to bino romo gine aka oŋalo go ni, “Kere ma Isiraili konon olimo dwoŋ. Onyuthere pa jamiŋo ruwaŋ ŋecin pere ma jobedo mon pa jotel pere.”
2SA.6.21	Daudi odwoko ni, “Oyido amielo ma miyo Rwoth dwoŋ, go m'oyeran makiweno benin gi peco pere; aka okethan jatel pa ji pere Isiraili. Aka alamedere miel ma miyo Rwoth dwoŋ, 
2SA.6.22	aka alokere ŋatamiŋ kiri loyo. Inyalo paro nike asisiri, to mon m'iluwo kwoŋ jo no jobino miyan wor.”
2SA.6.23	Aka Mikal nyar Saulo k'onywolo nyithindho ro gime.
2SA.7.1	Kere Daudi oripo peco pere, aka Rwoth ogwoko go kwoŋ jokwor pere je. 
2SA.7.2	Kenyo to kere waco ri Nathan jatuci wac Were ni, “Neni pama, an abedo i ot m'ogeti gi mbawo matek ma yath sida, to Kakan ma Cikirok pa Were bedo i wema.”
2SA.7.3	Nathan odwoko go ni, “Tim gima nitie i paro perin je; kole Rwoth nitie kodin.” 
2SA.7.4	To wor no won Rwoth to waco ri Nathan ni, 
2SA.7.5	“Kadhi iwaci ri ŋeca paran Daudi ni, ‘Rwoth waco nike iŋat'ikila geto ran ot ma bed'iye. 
2SA.7.6	Wok i hongo m'aboth'iye ji paran Joisiraili wok i piny Misir tundo gunyo ni, fodi akibedo i ot; to oyido awotho gi jo munyo abedo i wema. 
2SA.7.7	I kabedo moro je m'atieko woth'iye gi ji paran Joisiraili, fodi akiluwo gi jotel pajo m'ayero dhumo jo t'awaco nike raŋo jo kigeti ran ot ma mbawo matek ma yath sida.’ 
2SA.7.8	Riameno wac ri ŋeca paran Daudi nike An, Rwoth pa lwak jolweny, waco rigo ni, ‘Akwanyin i kwath rombo i sa t'alokin jadhum pa ji paran Isiraili. 
2SA.7.9	Atieko bedo kodin kamoro je m'itieko kadh'iye, aka atieko kikengila jokwor perin je ruwaŋin. Abino miyo nyingin bedo madwoŋ paka jodhum madongo i piny. 
2SA.7.10	Aka abino yero kabedo ri ji paran Isiraili, aka alapidho tiendi jo kenyo kapa jo wegi m'ongoye ŋata bino cando jo kendo; aka cwo ma jomaker jokibino miyo jo litho paka cango; 
2SA.7.11	wok cuka ayero jotel ri ji paran Isiraili. Jokwor perin kendo jokilacandin. Aciko gwokin kwoŋ jokwor perin je aka alamiyin nyikwayin. 
2SA.7.12	K'inotho, t'iyikin gi kwarere mewin in, abino loko wodin acel kere aka abino loko ker pere matek. 
2SA.7.13	Go ama bino geto ran ot, aka alaneno nike dhum pere medere cil gi cil. 
2SA.7.14	Alabedo bamere, aka go bino bedo wodan. Ka go otim reco, abino miyo go gir'acula paka ba nyathi miyo wode gir'acula. 
2SA.7.15	T'akibino kwanyo woko mar paran kwoŋ go paka atimo ri Saulo; m'akwanyo woko bedo kere to akethin. 
2SA.7.16	Aka noknok ibino bedo gi nyikwayin, aka abino miyo ker perin kiyindira cil gi cil. Dhum perin kilabedo gi gike.’ ”
2SA.7.17	Nathan owaco ri Daudi kisi gima Were owaco rigo.
2SA.7.18	Kenyo Daudi okadho to donjo i wema ruwaŋ Rwoth, obedo piny aka okwayo ama, “Abedo ŋa, Rwoth Were, aka peco paran a ginaŋo ma ikelan tundo ka? 
2SA.7.19	Aka kiri me oyido obedo gimathin i waŋin Rwoth Were; iluwo kwoŋ nyikwayan i hongo ma bino yuwiye, aka inyuthan luse ma yuwiye Rwoth Were. 
2SA.7.20	Aka onyo Daudi owaci rin aŋo kendo; rupiri iŋeyan, awi Rwoth Were! 
2SA.7.21	Kole obedo mito perin kodi atoŋa perin timo gime; itimo gigipiny madongo me je ma fonjan. 
2SA.7.22	Riameno idwoŋ Rwoth Were; rupiri ongoye ŋata pimere kodin, aka ongoye Were man ma cale in, ro gima watieko winjo je gi ithi wan. 
2SA.7.23	Ongoye nono man i piny ma cale gi Isiraili, m'ibotho wok i twec bedo ji perin. Gigipiny madongo kodi gir'aura m'itimo rijo omiyo nyingin dwoŋ i piny gibe. Ibotho ji perin wok i Misir aka iriemo woko nonin man munyo ji perin jowotho. 
2SA.7.24	Itieko loko Isiraili ji perin cil gi cil, aka in Rwoth, ibedo Were pajo.”
2SA.7.25	“Aka onyo pama Rwoth Were, ridhi cil gi cil wac m'iluwo kwoŋ ŋeca perin kodi nyikwaye aka tim gim'iwaco. 
2SA.7.26	Ji jobino tiŋo nyingin malo cil gi cil ka jowaco ni, ‘Rwoth pa lwak jolweny obedo Were i Isiraili.’ Aka ibino kuro dhum paran i hongo je. 
2SA.7.27	Kole in, Rwoth pa lwak jolweny, Were pa Isiraili inyuthan, ŋeca perin gime aka itieko waco ran nike ibino loko nyikwayan kerin. 
2SA.7.28	Aka onyo pama Rwoth Were, in ibedo Were; aka noknok ikuro cikirok perin, aka itieko timo cikirok ma gir'aura me ran. 
2SA.7.29	Onyo riameno akwayin imiy nyikwayan silwany, ŋey jowomedere siemirok i wor perin. Kole in, Rwoth Were itieko ciko gime, aka gi silwany perin nyikwayan jobino bedo josilwany cil gi cil.”
2SA.8.1	Rumacen ma hongo moro, kere Daudi omonjo Jofilistia kendo, aka okengila jo to kelo dhum pajo i gike i lowo no.
2SA.8.2	Daudi bende okengila Jomowab; omako jo aka omiyo jo nindo piny i lowo aka oneko j'ario kwoŋ kisi ji adek. Jomowab jolokere ŋecin pere aka joculo go misolo.
2SA.8.3	Daudi bende okengila kere ma piny Siria, Hadadeza wod pa Rehob munyo Hadadeza oyido kidho iy'adec ma malawa Yufrete dwoko dhum pere kenyo. 
2SA.8.4	Daudi omako cwo pa Hadadeza 1,700 ma jogwey kayina kodi cwo 20,000 ma jowotho atiendi. Daudi okoyo kayina ma romo cawila 100 aka otoŋo woko tiendi m'odoŋ.
2SA.8.5	Munyo Josiria m'oyido jonitie Damasiko jodhiro jolweny konyo kere Hadadeza, Daudi omonjo jo aka oneko cwo 22,000. 
2SA.8.6	Aka Daudi oketho kambi ma lweny iy'adec pajo to jolokere ŋecin pere aka joculo go misolo. Rwoth omiyo Daudi loyo lweny kisi kama Daudi okadh'iye. 
2SA.8.7	Daudi omako kwote ma zahabu ma ŋecin pa Hadadeza oyido jotiŋo, aka otero jo i Yerusalem. 
2SA.8.8	Daudi bende okwanyo ywel madit wok Beta gi Berothay, tindin madongo ma Hadadeza oyido dhumo.
2SA.8.9	Munyo Toi, kere ma Hamath owinjo nike Daudi okengila jolweny pa Hadadeza, 
2SA.8.10	odhiro wode Yoram motho Daudi kodi foyo go gi kikengila Hadadeza; m'oyido Toi olwenyo gine dikweth. Yoram otero ri Daudi mic kweth ma feza, zahabu, kodi ywel. 
2SA.8.11	Kere Daudi omiyo gigipiny me ma lamo Rwoth kanyacel gi feza, kodi zahabu ma go okwanyo wok i piny je ma go oyido dhumo, 
2SA.8.12	Edom, Mowab, Amon, Filistia, kodi Amalek, kodi adec ma gigipiny ma go onyaga wok bongi Hadadeza.
2SA.8.13	Daudi omedo ŋeyirok munyo odwoko wok i lweny m'oneko iye Joedom 18,000 milelo ma cumbi nwaŋere iye. 
2SA.8.14	Aka oketho kambi ma lweny i piny Edom gipi, aka ji ma kenyo jolokere ŋecin pere. Rwoth omiyo Daudi loyo lweny kisi kama Daudi okidh'iye.
2SA.8.15	Daudi odhumo Isiraili paka rom; aka otero ji pere maber aka gi tiro. 
2SA.8.16	Yowab wod pa Zeruya am'oyido obedo jamituka jolweny pa Daudi; aka Yehosafat wod pa Ahilud am'oyido obedo jandiko kodi kano kisi gima timere. 
2SA.8.17	Zadok wod pa Ahitub, kodi Abimelek wod pa Abiatha am'oyido obedo jocway ri Were i wi migam; aka Seraya oyido obedo jandiko ma kapido. 
2SA.8.18	Benaya wod pa Yehoyada oyido obedo jatel pa jokur pa Daudi; aka wot Daudi oyido jobedo jocway ri Were i wi migam.
2SA.9.1	Ndelo acel, Daudi openjo ni, “Nitie nyatoro ma fodi odoŋ wok i ot pa Saulo? K'inen nitie, amito nyutho go wor ro Yonathan.”
2SA.9.2	To nwaŋere ni oyido nitie ŋeca ma peco pa Saulo m'ilwoŋo ni Ziba; aka owaci rigo kidho bongi Daudi. Kere openjo go ni, “In i Ziba?”
2SA.9.2	Ziba odwoko ni, “An Ziba ŋeca perin jadwoŋ.”
2SA.9.3	To kere penjo go ni, “Nitie nyatoro ma fodi odoŋ i peco pa Saulo m'anyalo nyutho wor gi kisa paka ndir no akwoŋere i nyingi Were ni alatimo?”
2SA.9.3	Ziba odwoko ni, “Nitie acel kwoŋ wot Yonathan ma fodi kwo; to go oŋol.”
2SA.9.4	Kere openjo ni, “Go nitie kune?”
2SA.9.4	Ziba odwoko ni, “Go nitie peco pa Makir wod pa Amiel i tindi Lodebar.” 
2SA.9.5	Ameno kere odhiro nyatoro oomo go.
2SA.9.6	Munyo Mefiboseth wod pa Yonathan aka nyakwar Saulo otundo bongi Daudi, obwonere ruwaŋ Daudi i wor. Daudi owaco rigo ni, “Mefiboseth.” Aka Mefiboseth odwoko ni, “An ŋeca perin jadwoŋ.”
2SA.9.7	Daudi odwoko ni, “Ikir'ibwoki. Alatimo kodin wor ro benin Yonathan. Abino dwoko rin lowo je m'oyido obedo apa kwarin Saulo; aka wangi ibino cemo kanyacel kodan i meza paran.”
2SA.9.8	Mefiboseth doko obwonere, aka owaco ri kere ni, “Akiber loyo kada gwok m'otho jadwoŋ! Raŋo itimo ran bero ama?”
2SA.9.9	Kenyo kere olwoŋo Ziba ŋeca pa Saulo, aka owaco rigo ni, “Amiyo Mefiboseth nyakwar jadwoŋ perin, kisi gim'oyido apa Saulo gi peco pere. 
2SA.9.10	In gi wotin, gi ŋecin perin, wibino furo i lowo ma peco pa jadwoŋ perin, to wikelo rijo cemo; to Mefiboseth wangi cemo kanyacel kodan i meza paran.” Ziba oyido nitie gi nyithindho apar g'abic gi ŋecin piero ario.
2SA.9.11	Ziba odwoko kere ni, “Alatimo kisi gim'inowaci jadwoŋ.”
2SA.9.11	Ameno Mefiboseth obedo kanyo cemo kanyacel gi kere pa acel kwoŋ wot kere. 
2SA.9.12	Mefiboseth oyido nitie gi wode m'ilwoŋo ni Mika. Ji je ma peco pa Ziba oyido jobedo ŋecin pa Mefiboseth. 
2SA.9.13	Ameno Mefiboseth, m'oyido tiende ario je oŋol, obedo Yerusalem, kanyo cemo kanyacel gi kere.
2SA.10.1	Rumacen ma hongo moro, Nahas kere ma Amon otho, aka wode m'ilwoŋo ni Hanun ama olunjo go. 
2SA.10.2	To kere Daudi waco ni, “Ripo anyuthi wor ri Hanun paka bamere Nahas ndir no otimo ran.” Ameno Daudi ooro jomikwenda bongi Hanun kisekera go ro tho pa bamere.
2SA.10.2	Munyo jomikwenda no jotundo Amon, 
2SA.10.3	jomic rieko pa Hanun jowaco rigo ni, “Iparo adieri ni Daudi ooro jomikwenda me kisekera in ma woro benin? Daudi ooro jomikwenda pere me bino ŋeyo nyaliŋliŋ ma tindi madwoŋ me ŋey wonyali mako!”
2SA.10.4	Hanun omako jomikwenda pa Daudi aka olielo adec ye tik gin, oyeco nangin pajo, to riemo jo woko. 
2SA.10.5	Wickwot omako jomikwenda me dok peco. Aka munyo Daudi owinjo gim'otimere rijo, odhiro rijo wac ni jowobedi Yeriko cuka ye tik gin twi.
2SA.10.6	Munyo Joamon joneno ni joloko Daudi jakwor pajo, jokidho to jonyewo jolweny 20,000 ma Siria wok i tindin madongo Bethrehob gi Zoba, cwo 12,000 wok Tob, kodi kere ma Maka gi cwo pere 1,000. 
2SA.10.7	Munyo Daudi owinjo, ooro Yowab gi jolweny pere gibe lweny gi jo. 
2SA.10.8	Joamon joŋanjo, aka jocanere i dhiot ma waŋkac. Josiria ma Zoba gi ma Rehob, kodi cwo ma Tob, kodi Maka, oyido jonitie kakendi gin kam'othangere.
2SA.10.9	Munyo Yowab oneno ni jolweny oyido jonyalo monjo go gi yuwiye kiri gi yucen, oyero jolweny mabeyo kwoŋ jolweny pa Isiraili, aka oketho jo kam'oŋiyere gi Josiria. 
2SA.10.10	Jolweny m'odoŋ Yowab oketho jo i cingi Abisay omin go; aka oketho jo kam'oŋiyere gi Joamon. 
2SA.10.11	Yowab owaco ri Abisay ni, “K'ineno ni Josiria jokengila an, ibin ikonyan; to ka aneno ni Joamon jokengila in alabino konyin. 
2SA.10.12	Bedi jamiseni! Weyi walweny matek ri ji mawan aka ri tindin madongo pa Were mawan. Aka weyi mito pa Rwoth wotimere!”
2SA.10.13	Yowab gi cwo pere jodhire cegin monjo Josiria, to Josiria joringo woko. 
2SA.10.14	Munyo Joamon joneno Josiria joringo woko, jo bende joringo woko kwoŋ Abisay aka jogik i tindi madwoŋ. Kenyo Yowab oweyo lweny gi Joamon, aka odok Yerusalem.
2SA.10.15	To munyo Josiria joneno ni Joisiraili jokengila jo, jocokere kanyacel. 
2SA.10.16	Kere Hadadeza ooro ji moro, aka okeli Josiria je m'oyido jonitie yuwok ceŋ ma malawa Yufrete; aka jobino Halam munyo jamituka jolweny pa Hadadeza m'ilwoŋo ni Soba ama telo jo. 
2SA.10.17	Munyo Daudi owinjo, ocoko jolweny ma Isiraili je kanyacel, aka joŋado malawa Yordan to jobino Helam kama Josiria jocaner'iye to joŋiyere gi jo. Lweny ocakere, 
2SA.10.18	aka Joisiraili joriemo woko Josiria. Daudi gi cwo pere joneko cwo ma Siria 700 ma jogweyo cawila, kodi cwo 40,000 ma jogweyo kayina, aka jowumiya Sobak jamituka jolweny pa Hadadeza, to tho kenyo. 
2SA.10.19	Munyo kerin m'oyido jobedo ŋecin pa Hadadeza joneno ni Joisiraili jokengila jo, jotimo siem gi Joisiraili, aka jolokere ŋecin pajo. Aka Josiria lworo omako jo doko konyo Joamon.
2SA.11.2	Ndelo acel, i hongo m'othieno, Daudi oay i kanindo pere aka oidho malo ma ot pere. Munyo go wotho idho malo, oneno dhako moro lwokere. Dhako no oyido ŋon swa. 
2SA.11.3	Daudi to oro jamikwenda moro niaŋ kwoŋ ŋata dhako no obedo; aka onwaŋere ni manago oyido Bathseba nyar Eliam, aka cipa Uriya Jahiti. 
2SA.11.4	Daudi ooro jomikwenda omo Bathseba, jokelo go bonge to Daudi nindo gine (Bathseba oyido nyaka otieko ruko dwe.) Kenyo go odok peco. 
2SA.11.5	Rumacen mere, Bathseba oniaŋ ni ogamo iye, aka odhiro wac ri Daudi miyo go ŋeyo.
2SA.11.6	Daudi odhiro wac ri Yowab ni, “Dhiri ran Uriya Jahiti.” Ameno Yowab bende odhiro Uriya bongi Daudi. 
2SA.11.7	Munyo Uriya otundo bongi Daudi, Daudi openjo go k'inen Yowab gi jolweny oyido jober, kodi nger ma lweny oyido medere iye. 
2SA.11.8	Kenyo Daudi owaco ri Uriya ni, “Dok peco iywomere ma hongo moro.” Uriya oeye bongi Daudi, aka Daudi odhiro ri peco pere mic. 
2SA.11.9	To Uriya k'odok peco; okidho to nindo i waŋkac ma peco pa kere gi jokur pa Daudi. 
2SA.11.10	Munyo Daudi owinjo ni Uriya k'onindo peco pere, openjo Uriya ni, “Nyaka idwoko m'oyido ikibedi gi cegin; to raŋo ikidoki peco?”
2SA.11.11	Uriya odwoko ni, “Cwo ma Isiraili gi Yuda jonitie i lweny, aka Kakan ma Cikirok pa Were nitie bongi jo; aka jadwoŋ paran Yowab jamituka jolweny kodi jotel pa jolweny jotimo kambi i sa kam'othangere. Anonyal nedi dok peco cemo gi medho, t'anindo gi dhako paran? Paka ikwo aka doko paka cunyin kwo, akibino timo gigipiny me.”
2SA.11.12	Ameno Daudi owaco rigo ni, “Doŋ ka konon, aka dikin abino dhirin igiki i lweny.” Ameno Uriya obedo Yerusalem ndelo no gi yawere. 
2SA.11.13	Aka Daudi olwoŋo go cemo othieno, ocemo to medho aka omer. To doko wor no Uriya k'odok peco pere; kwanyo woko onindo i par pere bongi jokur pa Daudi.
2SA.11.14	Yawere odikin, Daudi ondiko balwa ri Yowab, aka omiyo Uriya ni woter rigo. 
2SA.11.15	I balwa no Daudi ondiko ni, “Kethi Uriya yuwiye kama lweny lieth'iye swa, k'itieko timo ameno, ringi t'iweyo woneki go.” 
2SA.11.16	Riameno munyo Yowab oyido mako tindi madwoŋ, odhiro Uriya kama jokwor oyido jolweny'iye matek. 
2SA.11.17	Jokwor pa Joisiraili jowok i tindi madwoŋ, aka jolwenyo gi cwo pa Yowab; jotel pa jolweny pa Daudi megi jotho, aka kiri Uriya je oneki.
2SA.11.18	Kenyo Yowab ooro jamikwenda bongi Daudi waco rigo gima mako kwoŋ lweny, 
2SA.11.19	aka ociko go ni, “K'itieko waco ri kere wac ma mako kwoŋ lweny, 
2SA.11.20	go nyalo mako nge to penjin ni, ‘Raŋo wicore cegin gi tindi madwoŋ lweny gi jo? Oyido wikiŋey ni jonyalo bolo aserin gi kor ot? 
2SA.11.21	Wikipoy nger ma Abimelek wod pa Gideon onek'iye? Obedo i Thebez ma dhako moro obolo tele piny gi kor ot to neko go. Raŋo to wicore cegin gi kor ot?’ Ka kere openjin ameno, wac rigo ni, ‘Jatel pa jolweny perin Uriya bende otho.’ ”
2SA.11.22	Jamikwenda no obino bongi Daudi, aka owaco rigo gima Yowab ooro go gine ni wowaci. 
2SA.11.23	Jamikwenda no owaco ri Daudi ni, “Jokwor mawan oyido jotek loyo wan, jowok i tindi madwoŋ to jobino lweny gi wan kam'othangere, to wariemo jo kiri i waŋkac ma tindi madwoŋ. 
2SA.11.24	Aka jobolo aserin gi kor ot, to megi kwoŋ jotel pa jolweny perin jotho; kiri Uriya je oneki.”
2SA.11.25	Daudi owaco ri jamikwenda no ni, “Waci ri Yowab ni wokiri worembi, rupiri k'ikidho i lweny ikinyal ŋeyo ni ŋa ma latho. Waci rigo womonji tindi madwoŋ aka womaki.”
2SA.11.26	Munyo Bathseba owinjo ni oneki cwore, oywako go. 
2SA.11.27	Munyo hongo ma ywak orumo, Daudi olwoŋo Bathseba i peco pere, aka olokere cege to nywolo rigo nyathi. To gima Daudi otimo k'osangala Rwoth.
2SA.12.2	Jaŋaŋo oyido nitie gi rombo kodi dhok kweth 
2SA.12.3	aka jacandi oyido nitie gi nyaka siwen rombo pere m'onyewo; aka odongo peco pere kanyacel gi nyithindho pere. Rombo me oyido cemo i sen pere, aka medho iy'agwata pere won, aka oyido go tiŋo rombo me i tiende pa nyare. 
2SA.12.4	Ndelo acel, wendo obino peco pa jaŋaŋo, aka go oyido k'omito kwanyo acel kwoŋ rombo kosa dhok pere wothum ri wendo no; kwanyo woko go okwanyo siwen rombo pa jacandi ama go othumo to rweyo gine wendo pere.”
2SA.12.5	Kenyo nge omako Daudi gi jaŋaŋo aka owaco ni, “Akwoŋere i nyingi Rwoth makwo ni jacwo m'otimo gime ripo wotho; 
2SA.12.6	aka go ripo woculi rombo no diŋwen, rupiri otimo gi gero.”
2SA.12.7	Nathan owaco ri Daudi ni, “Ibedo jacwo no. Aka me a gima Rwoth Were pa Isiraili waco, ‘Ayerin bedo kere ma Isiraili, aka abothin wok i cingi Saulo. 
2SA.12.8	Amiyin ker gi mon pa Saulo to alokin kere ma Isiraili gi Yuda. Aka k'inen me oyido kiromin, dinyo amedin i dito. 
2SA.12.9	To onyo raŋo m'ikwero luwo or paran? Raŋo itimo gimarac ruwaŋ Rwoth? Imiyo oneki Uriya i lweny; aka iweyo Joamon joneko go, aka onyo imayo go cege. 
2SA.12.10	Onyo riameno, i kisi luse ji, kwoŋ nyikwayin bino bedo m'ilaneko jo gi toŋ rupiri ikwero winjan, aka ikwanyo cipa Uriya.’ 
2SA.12.11	Rwoth waco ni, ‘Neni, abino kelo rin teko wok i ot perin won; aka abino kwanyo mon perin t'amiyo jager perin ma bino nindo gi jo odieceŋ par 
2SA.12.12	Itimo gime manyaliŋliŋ, t'abino timo gime odieceŋ par, ŋey Joisiraili je joneni.’ ”
2SA.12.13	Daudi owaco ri Nathan ni, “Atimo reco ruwaŋ Rwoth.”
2SA.12.13	Nathan odwoko go ni, “Rwoth otieko cwako rin; ikilatho. 
2SA.12.14	To rupiri icayo Rwoth munyo itimo gime, nyathi perin bino tho.” 
2SA.12.15	Ameno Nathan odok peco.
2SA.12.15	Aka Rwoth ogoyo nyathi ma ciliendi Uriya onywolo ri Daudi gi two. 
2SA.12.16	Daudi okwayo Were ŋey nyathi wobedi maber. Orio, aka kisi ka wor otundo odonjo i kisika pere to nindo piny i dier ot. 
2SA.12.17	Jotel ma peco pere jokidho bonge aka jotemo tiŋo go malo, to go kwero aka k'ocemo gi jo kanyacel. 
2SA.12.18	Munyo ndelo abirio okadho, nyathi otho. Jotel pere jolworo waco rigo. Aka jowaco ni, “Neni, munyo nyathi fodi kwo, waluwo gine to k'onyalo winjo wan; t'onyo ka wanowaci rigo ni nyathi otho go nyalo miyo kwo pere litho.”
2SA.12.19	Munyo Daudi oneno jomwoŋo, go oniaŋ ni nyathi otho aka openjo jo ni, “Nyathi otho?”
2SA.12.19	Jodwoko ni, “Ey, go otho.”
2SA.12.20	Kenyo Daudi oay malo wok piny, okidho to lwokere, owire gi mo, owiro nangin pere, aka okidho to lamo i Ot pa Rwoth. Munyo go ogik i ot pere, okwayo cemo, aka okeli rigo to camo piyo. 
2SA.12.21	Jotel pere jodhier to jopenjo go ni, “Me ginaŋo m'itimo? Mafodi nyathi kwo, iywak aka iriyo rigo; to tekin nyathi tho, iay malo t'icemo!”
2SA.12.22	Daudi odwoko ni, “Ey, ariyo t'aywak mafodi go kwo, rupiri oyido aparo ni Rwoth nyalo mako kodan wor to botho go. 
2SA.12.23	T'onyo pama go otieko tho; raŋo ariy? Anyalo dwoko kwo pere kendo? Alakidho bonge to go kiladwoko bongan.”
2SA.12.24	Daudi oyomo cuny cege Bathseba, aka onindo gine to Bathseba nywolo wode ma Daudi ocwoko ni Solomon. Aka Rwoth omaro Solomon 
2SA.12.25	aka omiyo jatuci wac Were Nathan miyo go nyinge ni Yedidia rupiri Rwoth oyido omaro go.
2SA.12.26	Munyo gigipiny me timere, Yowab omedere lweny gi Joamon, aka omako tindi pajo madwoŋ Raba. 
2SA.12.27	Yowab ooro jomikwenda bongi Daudi gi wac ni, “Amonjo Raba, aka atieko mako thenge mere ma pi wok gine. 
2SA.12.28	Onyo pama, coki jolweny perin m'odoŋ kanyacel, imonji tindi in won; rupiri anyalo mako tindi to ilwoŋo gi nyingan.” 
2SA.12.29	Ameno Daudi ocoko jolweny pere kanyacel, aka jokidho Raba to jomonjo aka jomako. 
2SA.12.30	Daudi okwanyo sangaria pa Molek were pa Joamon, m'oyido nitie gi zahabu ma romo kilo piero adek g'abic aka oyido nitie gi telin ma welo to ketho i sangaria pere. Daudi bende okelo gigipiny mathoth ma jonyaga wok i tindi madwoŋ. 
2SA.12.31	Go okelo ji ma Raba aka omiyo jo tic gi musimeno, kwe ma nyweny, le ma nyweny, aka omiyo jo goyo matafal. Otimo gime ri ji ma tindin pa Joamon man. Kenyo Daudi gi cwo pere jogik Yerusalem.
2SA.13.1	Wod Daudi m'ilwoŋo ni Absalom oyido nitie gi nyamin maŋon swa ma ici acel m'ilwoŋo ni Tamar. Wod Daudi man maki ma ici acel gi Absalom m'ilwoŋo ni Amnon ocako mitirok gi Tamar. 
2SA.13.2	Amnon omito Tamar swa to miyo go kiri two; rupiri Tamar oyido nyako mambula, aka oyido tek swa ri Amnon timo rigo gimoro. 
2SA.13.3	To Amnon oyido nitie gi mere pere m'ilwoŋo ni Yonadab, wod p'omin Daudi m'ilwoŋo ni Sama. Yonadab oyido obedo jarieko kweth swa. 
2SA.13.4	Yonadab owaco ri Amnon ni, “Ibedo wod pa kere, to raŋo kisi ndelo aneno k'ingoye gi siem? Aŋo marac?”
2SA.13.4	Amnon odwoko ni, “Amitere gi Tamar, nyamin omera Absalom.” 
2SA.13.5	Yonadab owaco rigo ni, “Rendere nike itwo swa, aka ikidhi inindi i kanindo perin. Ka benin obin nenin, wac rigo ni, ‘Mondo weyi nyamin an Tamar wobin womiye mugat acami, aka amito go wotedi cemo no ka; kam'anyalo nen'iye go, aka go won wotok ran.’ ” 
2SA.13.6	Ameno Amnon bende orendere nike two swa, aka okidho to nindo i kitanda pere. Aka munyo kere obino neno go, Amnon owaco ri kere ni, “Mondo weyi nyamin an Tamar wobin wotedi mugat moro ka; kam'aneno iye go, aka go won wotok ran.”
2SA.13.7	Ameno Daudi odhiro wac ri Tamar peco ni, “Kadhi i ot p'omin in Amnon aka itedi rigo cemo.” 
2SA.13.8	Ameno Tamar okidho i ot p'omin kam'onwaŋ'iye go i kanindo. Go okwanyo moko ŋano, onywowo, aka otimo mugat to tedo i waŋ Amnon. 
2SA.13.9	Tamar okwanyo sapik aka otoko mugat ri Amnon to go kwero camo. Amnon owaco rigo ni, “Riemi woko kisi nyatoro je woeye woko bongan.” Ameno kisi nyatoro je okadho. 
2SA.13.10	Kenyo Amnon owaco rigo ni, “Keli mugat ka i kisika aka in won imiyan i dhokan.” Tamar okwanyo mugat m'oyido otedo, aka otero i kisika bongi omin. 
2SA.13.11	Munyo Tamar ocoro cegin miyo omin mugat, Amnon opodho kwoŋe aka owaco rigo ni, “Biye nindi kodan nyamin an.”
2SA.13.12	Tamar odwoko ni, “Be, omin an, ikir'iroman; rupiri nger gime kimitere i Isiraili; Ikir'itim gimienirok me. 
2SA.13.13	Paka ri an, anoteri wickwot me kune? Aka ri in ilabedo paka acel kwoŋ jomienirok i Isiraili. Onyo riameno, mondo luw gi kere; rupiri aŋeyo ni go bino miyin an.” 
2SA.13.14	To Amnon okwero winjo Tamar; aka paka go oyido loyo Tamar gi meni, oromo go to nindo gine.
2SA.13.15	Kenyo won Amnon opoŋ gi dakirok ri Tamar tektek; odak go swa loyo kiri nger m'oyido omito iye go. Aka Amnon owaco rigo ni, “Ay malo iwok woko.”
2SA.13.16	Tamar odwoko ni, “Be, omin an; rieman am'obedo banja madwoŋ loyo kiri gim'iwok timo ran.”
2SA.13.16	To Amnon k'onyalo winjo go. 
2SA.13.17	Amnon olwoŋo jatic pere aka owaco rigo ni, “Riemi dhako me woeye woko ruwaŋan aka icegi thigo yuŋey go.” 
2SA.13.18	Jatic no oriemo go woko, aka ocego thigo yuŋey Tamar.
2SA.13.18	Tamar oyido oruko law mabor ma cinge bor; rupiri i hongo no me am'oyido obedo law manyir pa kere ma fodi jok'onywomere joruko. 
2SA.13.19	Aka okonjo i wiye buru, oyeco law pere aka oumo waŋe gi cinge to kadho ka ywak. 
2SA.13.20	Munyo omin go Absalom oneno go, openjo go ni, “Amnon omin in obedo kodin? Mondo nyamin an, ikir'imaki gime i cunyin; go obedo omin in; aka ikir'iwaci ri nyatoro.” Ameno Tamar obedo dhako ma kakende i ot p'omin go Absalom.
2SA.13.21	Munyo kere Daudi owinjo gime, nge omako go swa. 
2SA.13.22	To Absalom dak Amnon swa, m'oyido kiluw kiri gine rupiri omako nyamin go Tamar gi mbaka to nindo gine.
2SA.13.23	Munyo oro ario okadho, oyido idaŋo rombo pa Absalom i tindi Bal Hazor, cegin gi tindi Efrayim, aka olwoŋo wot kere je bedo kenyo. 
2SA.13.24	Absalom okidho bongi kere, aka owaco ni, “Neni, idaŋo rombo paran; aka akwayin kere gi jotel perin wibin bende wibedi kenyo.” 
2SA.13.25	To kere waco ri Absalom ni, “Be, wodan, weyi wajoje wakiri wabin rupiri walabedo rin bieto.” Absalom omedo romo kere, to kere k'oyeyo; to miyo go silwany pere ayin.
2SA.13.26	Kenyo Absalom owaco ri kere ni, “Kakameno, mondo weyi omin an Amnon wobin gi wan.”
2SA.13.26	Kere openjo ni, “Raŋo go wobin gi win?” 
2SA.13.27	To Absalom mena kere cuka oyeyo Amnon gi wote je kadho gi Absalom.
2SA.13.27	Absalom otimo kalima paŋini apa kere, 
2SA.13.28	aka owaco ri ŋecin pere ni, “Neni win ka Amnon otieko mero, aka k'amiyo win or ni, ‘Neki win Amnon.’ Neki win go. Wikiri wilwor rupiri aŋat'amiyo win or. Bedi win jomiseni aka wikiri wigal.” 
2SA.13.29	Ameno ŋecin pa Absalom jotimo ri Amnon paka Absalom omiyo jo or. Kenyo wot kere je m'odoŋ joidho punde pajo to joringo.
2SA.13.30	Munyo jonitie i yo jodok, owaci ri Daudi ni, “Absalom oneko wotin je, aka ongoye kad'acel m'odoŋ.” 
2SA.13.31	Kere oay malo, oyeco woko nanga pere i rem, aka ogore piny. Ŋecin pa kere m'oyido jonitie bonge bende joyeco woko nangin pajo. 
2SA.13.32	To Yonadab, wod p'omin Daudi m'ilwoŋo ni Sama, waco ri kere ni, “Jadwoŋ Absalom k'oneko wotin je. Amnon kende am'otho. Inyalo yido neno gime kwoŋ Absalom ni go oyido omiyere timo gime wok i hongo ma Amnon omak'iye nyamin go Tamar. 
2SA.13.33	Riameno ikir'iyey wac ni wotin je oneki; Amnon kende am'onek.”
2SA.13.34	Absalom won oyido oringo.
2SA.13.34	Aka munyo jayac m'oyido jakur otiŋo waŋe malo, oneno lwak ji jobino wok i yo ma wok yo tindi madwoŋ Horonayim i thengi got. 
2SA.13.35	Yonadab owaco ri Daudi ni, “Neni, meno wotin ama jobino no paka nende awaco.” 
2SA.13.36	Tekin Yonadab tieko luwo, wot Daudi jotundo, aka jotiŋo dwondi gin malo to jogoyo ndur; aka kere kiri gi ŋecin pere bende joywak gi gwayo.
2SA.13.38	Absalom obedo Gesur ma oro adek. 
2SA.13.39	To munyo Daudi oweyo paro kwoŋ Amnon, ocako paro kwoŋ Absalom.
2SA.14.1	Onyo Yowab wod pa Zeruya oyido oŋeyo maber nike kere oyido paro kwoŋ Absalom swa 
2SA.14.2	aka ooro nyatoro moro lwoŋo rigo dhako mariek swa wok i tindi Tekowa. Munyo dhako no otundo, Yowab owaco rigo ni, “Rendere pa ŋata ywak, iruki nangin perin ma ywak, aka ikir'iwire gi mo. Timere pa dhako m'otieko hongo malac swa munyo ywak. 
2SA.14.3	Aka ikidhi bongi kere t'iwaco rigo gim'anowaci rin.” Kenyo Yowab owaco rigo gima wowaci.
2SA.14.4	Dheno okidho bongi kere, aka oriere piny i wor to waco ni, “Konyan jadwoŋ!”
2SA.14.5	Kere openjo go ni, “Teko perin aŋo?”
2SA.14.5	Dheno odwoko ni, “Abedo citho; cworan otho. 
2SA.14.6	Jadwoŋ oyido anitie gi wotan ario, to ndelo acel joero dhaw i sa, aka oyido ongoye ŋata nyalo theko jo; ameno acel oneko omin. 
2SA.14.7	Aka onyo pama jadwoŋ, wade paran je jowire ran, jomito ni amiy jo wodan m'oneko omin ŋey bende woneki go. Ka jotimi gime, aladoŋ m'ongoye nyathi; jolareyo geno paran, aka to joweyo cworan ma bu wode m'ocwok nyinge.”
2SA.14.8	Kenyo kere odwoko ni, “Dok peco, aka abino kweyo teko perin me.”
2SA.14.9	Dheno omedere waco ni, “Jadwoŋ, gim'inotim je apuse k'obedi aperin gi peco perin to ri an gi peco paran.”
2SA.14.10	Kere odwoko ni, “Ka ŋatimoro je obwokin, keli go bongan aka doko k'ogeyin kendo.”
2SA.14.11	Dheno owaco ni, “Jadwoŋ, mondo kway Rwoth Were perin ŋey wat paran ma mito culo kwor kwoŋ wodan m'oneko omin wokiri wotim banja madwoŋ loyo to neko wodan man.”
2SA.14.11	Kere odwoko ni, “Akwoŋere i nyingi Rwoth makwo ni ongoye gimarac ma bino timere ri wodin.”
2SA.14.12	To dheno kendo waco ni, “Mondo jadwoŋ, weyi awaci rin gimoro acel kendo.”
2SA.14.12	Kere odwoko go ni, “Luw.”
2SA.14.13	Dheno owaco ni, “Raŋo itimo gimarac ameno ri ji pa Were? Ikwero wodin won dwoko peco; aka onyo pama in won itieko thumo banja perin gi gima nyaka iwok waco. 
2SA.14.14	Wajoje walatho; wacale pi m'okir piny ma doko kinyal coko. Kiri Were kidwoki kwo pa jom'otho, to kere nyalo rango nger ma dwoko ŋat'orwenyo. 
2SA.14.15	Onyo riameno jadwoŋ, atoŋa m'omiyo abino pido kodin rupiri ji jobwokan; t'onyo aparo ni kono k'anoluwi kodin, ibino konyan. 
2SA.14.16	Aparo ni kere bino winjan to bothan wok i cingi jacwo ma mito reyan gi wodan wok i lowo ma Were omiyo ji pere. 
2SA.14.17	Aka aparo ni cikirok perin ran bino gwokan; rupiri kere cale malaika pa Were m'oŋeyo bero gi raco.”
2SA.14.18	Kere odwoko dheno ni, “Akidho penjin gimoro, aka iripo waco ran adieri je.”
2SA.14.18	Dheno odwoko ni, “Penjan jadwoŋ.”
2SA.14.19	Kere openjo go ni, “Itiyere gi Yowab i gigipiny me je?”
2SA.14.19	Dheno odwoko ni, “Paka ikwo, jadwoŋ kere, obedo adieri jadhum perin Yowab am'owaco ran gim'awaci je. 
2SA.14.20	To go otimo ameno ma tiro wac me je. Jadwoŋ iriek paka malaika pa Were, aka iŋeyo kisi gima timere.”
2SA.14.21	Rumacen kere owaco ri Yowab ni, “Ayere timo gim'imito. Kadhi idwoki gi Absalom peco.”
2SA.14.22	Yowab oriere piny ruwaŋ kere to bwonere, aka owaco ni, “Were womiyin silwany jadwoŋ! Pama onyo aŋeyo nike iwinjo kodan maber, rupiri imiyan kwac paran.” 
2SA.14.23	Ameno Yowab oay, aka okidho Gesur to dwoko gi Absalom i Yerusalem. 
2SA.14.24	Aka kere k'oyeyo Absalom bedo peco pere. Kere owaco ni, “Akimiti neno Absalom gi waŋan.” Ameno Absalom obedo i ot pere kakende, aka k'oneno ruwaŋ kere.
2SA.14.25	I hongo no, oyido ongoye ŋati m'oŋeyere ro ŋono pere paka Absalom; Kwoŋ Absalom oyido ongoye kam'ojony wok i tiende kiri i wiye. 
2SA.14.26	Ye wiye oyido pek swa aka go oyido lielo dicel kende i oro; ka odongo bedo mapek. Ye wiye oyido kalo kilo ario, k'oor rapim ma cel pa kere. 
2SA.14.27	Absalom oyido nitie gi wote adek, gi nyare acel m'ilwoŋo ni Tamar, aka oyido obedo nyako maŋon swa.
2SA.14.28	Absalom obedo Yerusalem oro adek ma kinen kere. 
2SA.14.29	Kenyo Absalom odhiro nyatoro lwoŋo Yowab woor go wokidhi woluwi rigo gi kere. To Yowab kwero bino 
2SA.14.30	Ameno Absalom owaco ri ŋecin pere ni, “Neni, ndelo pa Yowab nitie cegin gi ndelo paran, aka bale
2SA.14.31	Yowab okidho bongi Absalom peco pere aka openjo go ni, “Raŋo ŋecin perin jocwinyo ndelo paran?”
2SA.14.32	Absalom odwoko go ni, “Rupiri ikwero bino munyo aoro nyatoro lwoŋin. Oyido amitin ikidhi bongi kere ipenji go ran ni, ‘Raŋo awok Gesur t'abino ka? Diber k'oyido adoŋ koro.’ Riameno woyeyan akidhi anen go, aka ka onwaŋ kwoŋan banja, wonekan.” 
2SA.14.33	Kenyo Yowab okidho bongi kere aka owaco rigo. Kere ooro nyatoro lwoŋo Absalom, aka munyo Absalom obino, oriere piny ruwaŋ kere; aka kere ojolo go to cwiyo lembe.
2SA.15.1	Rumacen ma gigipiny me, Absalom onyewo cawila gi kayinin, gi cwo piero abic ma jokur. 
2SA.15.2	Absalom oyido cew con to kidho cungo i yo ma waŋkac; aka ka nyatoro moro obino gi banja ri kere wothum, Absalom oyido lwoŋo ŋato aka penjo go kama wok'iye. Aka ka ŋato otieko waco rigo nono pere, 
2SA.15.3	Absalom oyido waco rigo ni, “Neni, kwac perin jober aka jotire, to ongoye jakony pa kere manyalo winjo banja perin. 
2SA.15.4	Kabedi oyido abedo jathum banja i piny Isiraili, di ji je ma jonitie gi teko kosa banja jobino t'atimo rijo tiro.” 
2SA.15.5	Aka kisi ka nyatoro obino cegin to bwonere rigo, Absalom oyido yaro cinge aka twodo go, to cwiyo lembe. 
2SA.15.6	Absalom otimo gime ri kisi Jaisiraili m'obino bongi kere kelo banja; aka i cowe mere oywayo cuny jo.
2SA.15.7	Rumacen ma oro aŋwen, Absalom owaco ri kere ni, “Mondo akwayin iyeyan akidhi Hebron atim cikirok ma timo gi Rwoth. 
2SA.15.8	Munyo oyido anitie Gesur, i piny Siria, aciko Rwoth ni ka odwokan i Yerusalem, abino lamo go i tindi Hebron.”
2SA.15.9	Kere owaco rigo ni, “Kadhi i siem.” Ameno Absalom oay to kadho Hebron. 
2SA.15.10	To Absalom dhiro jomikwenda manyaliŋliŋ bongi nonin je ma Isiraili waco rijo ni, “Tekin wiwinjo dwondi gwara, koki win ni, ‘Absalom olokere kere ma Hebron.’ ” 
2SA.15.11	Oyido nitie cwo 200 m'oyido Absalom olwoŋo jo kadho gi go wok Yerusalem m'ongoye gima joŋeyo. 
2SA.15.12	Aka munyo Absalom miyo cowirok, odhiro nyatoro lwoŋo Ahithofel m'oyido obedo acel kwoŋ jomic rieko pa Daudi wok i tindi madwoŋ Gilo. Aka camo sereko ri Daudi olimo meni, aka ji man jomedere riwirok gi Absalom.
2SA.15.13	Jamikwenda moro obino aka owaco ri Daudi ni, “Cuny cwo ma Isiraili oringo bongi Absalom.” 
2SA.15.14	Ameno Daudi owaco ri ŋecin pere m'oyido jonitie bonge i Yerusalem ni, “Ay win waringi woko kwoŋ Absalom! Redi win! Kakameno go cegin tundo ka, aka lakikengila wan to neko kisi nyatoro i tindi madwoŋ.”
2SA.15.15	Ŋecin pa kere jodwoko go ni, “Neni, ŋecin perin joyikere timo gimoro je m'iwaco.” 
2SA.15.16	Ameno kere gi ji ma peco pere je gi jodhum pere joringo; kwanyo woko mon pere ma gi thenge apar ama kere oweyo kuro cel pa kere.
2SA.15.17	Paka kere gi cwo pere oyido joringo, jocungo i ot macowe. 
2SA.15.18	Jodhum pa kere je jocungo cegin gi go munyo jokur pa kere joluwo ruwaŋ go. Jolweny 600 m'oyido joluwo go wok i tindi Gath bende joluwo, 
2SA.15.19	aka kere owaco ri jatel pajo Itay Jagiti ni, “Raŋo ikadho gi wan? Gik ibedi gi kere manyen. Ibedo japath, aka iringo wok i piny perin. 
2SA.15.20	Itieko bedo ka nyaka ma hongo macek, t'onyo raŋo aweyin ilera kodan? Akuya kiri kam'akadh'iye. Gik gi wade perin, aka weyi Rwoth wonyuthi win wor g'adieri.”
2SA.15.21	Itay odwoko kere ni, “Jadwoŋ, akwoŋere rin i nyingi Rwoth ni abino kadho kodin kamoro je m'inokadh'iye, makada nende bedi tho.”
2SA.15.22	Daudi owaco ri Itay ni, “Meno ber medere woth.” Ameno Itay omedere woth gi cwo pere je kodi jomathindho m'oyido jonitie gi go. 
2SA.15.23	Ji jotiŋo dwondi gin malo aka jogoyo ndur munyo Daudi kadho gi ji ma joluwo go. Kere oŋado gi milelo Kidiron, aka cwo pere bende joluwo go to joje jokidho yo thim.
2SA.15.24	Abiatha, Zadok, gi Jolevi bende oyido jokadho gi kere, aka oyido jotiŋo Kakan ma Cikirok pa Were; aka jojengo piny cuka ji je jowok i tindi madwoŋ. 
2SA.15.25	Kenyo kere owaco ri Zadok ni, “Tiŋi Kakan ma Cikirok pa Were idwoki i tindi madwoŋ. Comoro ka Rwoth owinji kodan maber, go bino dwokan t'aneno, gi kam'anitie iye. 
2SA.15.26	To k'inen go k'owinji kodan, maber meno ber, aka weyi go wotim ran gima go mito. 
2SA.15.27	Neni, kadhi gi wodin Ahimaz, kodi wod pa Abiatha Yonathan, aka wigik i tindi madwoŋ i siem. 
2SA.15.28	Kucel an abino kuro kama ji joŋado gine kidho i thim cuka anolimi wac wok bongin.” 
2SA.15.29	Ameno Zadok gi Abiatha jodwoko Kakan ma Cikirok pa Were i Yerusalem, aka jodoŋ koro.
2SA.15.30	Daudi oidho wi got Oliv munyo ywak, gi par tiende, aka oyido oumo wiye ma nyutho rem. Ji je m'oyido joluwo go bende joumo wiy gin aka bende joywak. 
2SA.15.31	Munyo owaci ri Daudi ni Ahithofel bende oyido nitie kanyacel gi ji ma jocamo rigo sereko gi Absalom, go owaco ni, “Mondo Rwoth, akwayin wir rieko pa Ahithofel i miŋo.”
2SA.15.32	Munyo Daudi otundo i wilwindi ma got, kam'oyido ilamo iye Were, mere pere m'ogenere Husay Jarakit obino bonge munyo law pere oyec aka okonjo i wiye lowo. 
2SA.15.33	Daudi owaco rigo ni, “K'imedere kodan, ilangoye ran kony. 
2SA.15.34	To inyalo konyan ka igiki i tindi madwoŋ, aka iwaci ri Absalom ni, ‘Jadwoŋ, paka oyido abedo ŋeca pa benin, pama bende alabedo ŋeca perin.’ Aka ikwer rieko moro je ma Ahithofel omiy. 
2SA.15.35	Jocway ri Were i wi migam Zadok gi Abiatha jonitie koro; wac rijo gimoro je m'inowinji i cel pa kere pa kere. 
2SA.15.36	Jonitie gi wot jo Ahimaz gi Yonathan, aka inyalo oro ran jo gi wac je m'inowinji.”
2SA.15.37	Ameno Husay, mere pa Daudi, ogik i tindi madwoŋ munyo nyaka Absalom donjo i Yerusalem.
2SA.16.2	Aka kere openjo Ziba ni, “Ikidho timo aŋo gi gime je?”
2SA.16.2	Ziba odwoko ni, “Punde no jobedo aperin gi peco perin ma gweyo, aka mugat gi ranyak obedo apa cwo perin acama, aka vini mere obedo amadha ka jool i thim.”
2SA.16.3	Kere openjo Ziba ni, “Nikune Mefiboseth, nyakwar Saulo jadwoŋ perin?”
2SA.16.3	Ziba odwoko ni, “Panen, go odoŋ Yerusalem, rupiri go paro ni Joisiraili joladwoko rigo ker pa Saulo kwari mere.”
2SA.16.4	Kere owaco ri Ziba ni, “Panen, kisi lim m'oyido obedo apa Mefiboseth je pama aperin.”
2SA.16.4	Ziba odwoko ni, “Abedo ŋeca perin, aka weyi asangala in noknok jadwoŋ!”
2SA.16.5	Munyo kere otundo i tindi Bahurim, acel kwoŋ wade pa Saulo m'ilwoŋo ni Simey wod pa Gera, owok romo gi Daudi; aka paka go obino, okwoŋo Daudi. 
2SA.16.6	Simey ocako dwiro Daudi gi jodhum pere gi telin makada nende cwo pa Daudi gi jokur pere oyido jothoko go. 
2SA.16.7	Simey okwoŋo go kanyo waco ni, “Kadhi! Kadhi! Ijanek! Aka ibu kony! 
2SA.16.8	Imayo Saulo ker pere, aka onyo pama Rwoth miyin gir'acula ma neko ji kweth wok i peco pa Saulo. Rwoth womiy wodin Absalom ker, aka in irere, rupiri ijanek.”
2SA.16.9	Abisay, wod pa Zeruya owaco ri kere ni, “Jadwoŋ, raŋo iyeyo gwok m'otho me kwoŋin? Yeyan akidhi aka aŋadi woko ŋute!”
2SA.16.10	To kere waco ri Abisay gi omin go Yowab ni, “Meno gima kimaki kwoŋ win. K'inen go kwoŋan rupiri Rwoth owaco rigo, ŋa manitie gi dwoŋ ma penjo go atoŋa mere?” 
2SA.16.11	Daudi omedere waco ri Abisay gi cwo pere ni, “Neni, wodan won rango kwo paran; t'onyo raŋo wibwok ka janono pa Benyamin me bende timo amanago! Rwoth owaco rigo ni wokwoŋan, riameno weyi win go wokwoŋan. 
2SA.16.12	Kono Rwoth bino neno litho paran, aka Rwoth oculan bero i waŋ lam me.” 
2SA.16.13	Ameno Daudi gi cwo pere jomedere i yo pajo. Simey omedere luwo jo kanyo wotho i wi tendere tirtir gi jo, ka kwoŋo Daudi, aka odwiro go gi tele to dunyo kwoŋe fukefuke. 
2SA.16.14	Kere gi cwo pere oyido jool munyo jotundo i malawa Yordan, aka joywomere kenyo.
2SA.16.15	Absalom gi Joisiraili m'oyido nitie gi go jobino i Yerusalem, aka Ahithofel oyido nitie gi jo. 
2SA.16.16	Munyo Husay, mere pa Daudi m'ogenere oromo gi Absalom, okoko ni, “Yindira kere! Yindira kere!”
2SA.16.17	Absalom openjo go ni, “Aŋo m'otimere gi wor perin ri mere perin? Raŋo ikikadho gi go?”
2SA.16.18	Husay odwoko ni, “Be; ri ŋata Rwoth, gi ji, gi cwo ma Isiraili joyero, ama alabedo apere, aka aladoŋ apere. 
2SA.16.19	Rupiri ŋa man m'abedi ŋeca pere, ka k'obedo wod pa jadwoŋ paran! Paka oyido abedo ŋeca pa benin, apaka bende abino bedo ŋeca perin.”
2SA.16.20	Kenyo Absalom owire bongi Ahithofel aka openjo go ni, “Miy rieko perin; watim aŋo?”
2SA.16.21	Ahithofel odwoko ni, “Kadhi inindi gi mon pa benin ma gi thenge ma go oweyo kuro cel pa kere. Kenyo nyaka kisi nyatoro i Isiraili bino ŋeyo ni benin terin paka jakwor pere, aka ji ma joluwin jobino limo meni.” 
2SA.16.22	Ameno oger ri Absalom wema i wi cel pa kere, aka Absalom okidho to nindo gi mon pa bamere ma gi thenge odieceŋ par ma kisi nyatoro je neno.
2SA.16.23	Rieko moro je ma Ahithofel oyido miyo i ndir no oyido iyere gine paŋini oyido obedo wac pa Were won; aka Daudi kiri gi Absalom je oyido joluwo.
2SA.17.1	I hongo won macek, Ahithofel owaco ri Absalom ni, “Weyi ayer cwo 12,000 aka wor me abino kidho dwaro Daudi. 
2SA.17.2	Abino monjo go ka go fodi ool aka ongoye gi meni. Go labwok, aka cwo pere je jobino ringo. Abino neko kere kende, 
2SA.17.3	aka abino dwoko gi cwo pere paka mweha dwoko bongi cwore. Imito neko nyaka jacwo acel; aka ji m'odoŋ je jobino bedo i siem.” 
2SA.17.4	Rieko me osangala Absalom gi jotel ma Isiraili je.
2SA.17.5	Absalom owaco ni, “Lwoŋ win Husay Jarakit bende wawinji gima go waco.” 
2SA.17.6	Munyo Husay otundo, Absalom openjo go ni, “Me rieko pa Ahithofel ma go otieko miyo wan; watim paka go miyo wan rieko? Ka be, wac riwan gima watim.”
2SA.17.7	Husay odwoko ni, “Waŋin me rieko ma Ahithofel omiyo kiber. 
2SA.17.8	Iŋeyo paka benin Daudi gi cwo pere jobedo jolweny matek, aka joger pa arara m'okwal nyithindhe. Benin otieko bedo jalweny ma hongo malac, aka kibedi gi cwo pere wor. 
2SA.17.9	Miti kiri pama me go opondo i ŋungu kosa kaman. Tekin Daudi omonji cwo perin, kisi ŋat'owinji bino waco ni go okengila cwo perin. 
2SA.17.10	Nyaka kiri cwo ma jomaker, ma cuny gin cale cuny simbwor jolabwok; rupiri kisi nyatoro i Isiraili oŋeyo paka benin obedo jalweny madwoŋ, aka jolweny pere jomaker. 
2SA.17.11	To rieko paran rin a me, coki Joisiraili je kanyacel wok Dan tundo Berseba, mathoth paka nyingi kwoyo ma thengi nam, aka in won itel jo i lweny. 
2SA.17.12	Walanwaŋo Daudi kama go nitie iye je, to wamonjo go mafodi go k'oŋeyo ni aŋo ma timere. Go kiri gi jolweny pere je jok'oboth. 
2SA.17.13	Ka go oringi to donjo i tindi madwoŋ, ji mawan jobino kelo thondhe to joywayo kore piny milelo. Ongoye tele kad'acel ma bino doŋ kenyo.”
2SA.17.14	Absalom kodi cwo ma Isiraili je jowaco ni, “Rieko pa Husay loyo apa Ahithofel.” Rwoth oyido otieko yiko ni rieko pa Ahithofel wokiri woluwi, ŋey teko wopodhi ri Absalom.
2SA.17.15	Kenyo Husay owaco ri jocway ri Were i wi migam, Zadok gi Abiatha rieko ma go omiyo Absalom gi Joisiraili, kodi rieko ma Ahithofel omiyo. 
2SA.17.16	Husay omedo waco ni, “Piyo dhiri win mikwenda ri Daudi pama won me, aka wokiri wonindi i thengi malawa Yordan, to wopor loka kama ji joŋado gine kidho i thim; ŋey okir omaki Daudi gi cwo pere t'ineko jo.”
2SA.17.17	Yonathan gi Ahimaz oyido jokuro i waŋ pi ma Enrogel, woko ma Yerusalem, rupiri oyido jokimiti onen ka jodonjo i tindi madwoŋ. Oyido nitie ŋeca madhako ma omaro kidho aka waco rijo gima timere; aka jo bende jokidho to jowaco ri kere Daudi. 
2SA.17.18	To ndelo acel, jayac moro oneno jo aka oosa ri Absalom. Ameno joredo aka jopondo i ot pa jacwo moro i tindi Bahurim. Jalo oyido nitie gi jwom cegin gi peco pere, aka joloro i iye. 
2SA.17.19	Cipa jalo okwanyo gimoro to umo gine dhok jwom, aka oyaro i wiye ŋano ŋey nyatoro wokiri woŋey gimoro. 
2SA.17.20	Jodhum pa Absalom jobino i ot aka jopenjo dhako no ni, “Nikune Ahimaz gi Yonathan?”
2SA.17.20	Go odwoko ni, “Jokalo jwom.”
2SA.17.20	Cwo no jorango jo, aka jok'onwaŋo jo to jogik Yerusalem. 
2SA.17.21	Rumacen munyo jotieko gik, Ahimaz gi Yonathan jowok i jwom aka jokidho to joosa ri Daudi. Jowaco rigo gima Ahithofel ocano rigo, aka jowaco rigo ringo woŋadi malawa. 
2SA.17.22	Ameno Daudi gi cwo pere jocako ŋado malawa Yordan, aka munyo piny cot onwaŋo jotieko ŋado.
2SA.17.23	Munyo Ahithofel oneno ni rieko pere obol gicen, opor i wi punda pere to dok i tindi pere. Munyo go otieko yiko wac ma peco pere, odere to tho, aka oyiki go i kaliel pa bamere.
2SA.17.24	Kenyo Daudi otundo i tindi Mahanayim, i hongo m'oyido Absalom gi cwo pere jotieko ŋado malawa Yordan. 
2SA.17.25	Absalom oyido oketho Amasa paka jamituka jolweny, lunjo Yowab. Amasa oyido obedo wod pa jacwo m'ilwoŋo ni Ithira, janono Isimayil; aka min oyido ilwoŋo ni Abigayili, nyar Nahas, aka nyamin Zeruya m'oyido obedo yok Yowab. 
2SA.17.26	Absalom gi cwo pere joketho kambi pajo i lowo ma Giliad.
2SA.17.27	Munyo Daudi otundo i tindi Mahanayim, oromo gi Sobi wod pa Nahas, ma wok i tindi madwoŋ Raba i piny Amon, Makir wod pa Amiel, ma wok i tindi madwoŋ Lodebar, kodi Barzilay Jagiliad ma wok i tindi Rogelim. 
2SA.17.28	Cwo me oyido jokelo gi nindo, atewe, degi, ŋano, bale, moko ŋano, ŋano m'obul, bijanjalo, ŋor, 
2SA.17.29	mo kic, mo dhiaŋ gi mo rombo, kodi rombo moro. Jo oyido joŋeyo ni Daudi gi cwo pere kec oyido neko jo, jowinjo riyo, aka oyido jool i sa.
2SA.18.1	Kere Daudi ocoko cwo pere kanyacel, aka opoko jo i kitipin ma ganin, gi miya; aka omiyo kisi kitipa jamituka telo jo. 
2SA.18.2	Kenyo odhiro jo i kitipin adek. Yowab, Abisay omin Yowab, kodi Itay ma wok Gath am'oyido jotelo kitipin me. Aka kere owaco ri cwo pere ni, “An won bende, abino kadho gi win.”
2SA.18.3	To cwo pere jodwoko ni, “Ikiripi kadho gi wan. Rupiri ka waringo, jokiladewo kwoŋ wan. K'adec kwoŋ wan jotho, jokiladewo kwoŋ wan. To in irom kodi wan 10,000. Bino bero k'idoŋ ka i tindi madwoŋ, t'idhiro riwan kony.”
2SA.18.4	Kere odwoko jo ni, “Alatimo gima wiparo ni ber.” Kenyo kere ocungo i thengi waŋkac ma tindi madwoŋ, aka oneno cwo pere munyo joŋanjo jokadho i kitipin ma miya gi ganin. 
2SA.18.5	Aka kere omiyo Yowab, Abisay, gi Itay cik ni ro go jokiri jowoneki Absalom. Aka jolweny je jowinjo munyo Daudi miyo jomituka jolweny pere cik me.
2SA.18.6	Jolweny pa Daudi jokidho i sa, aka jolwenyo gi Joisiraili i thim ma Efrayim. 
2SA.18.7	Cwo pa Daudi jokengila Joisiraili; obedo kikengila madwoŋ, aka cwo 20,000 jotho i ndelo no. 
2SA.18.8	Lweny olak i piny gibe, aka cwo madit jotho i lul loyo m'oneki jo i kalweny.
2SA.18.9	Kenyo Absalom oromo gi cwo pa Daudi abwap. Absalom oyido gweyo nyathi punda, aka munyo nyathi punda no oroc i jangi olwa m'opoto, ŋuti Absalom omoko, aka munyo nyathi punda no omedere ringo, go odoŋ munyo oliero kenyo i koyo. 
2SA.18.10	Acel kwoŋ cwo pa Daudi oneno go, aka okidho to kowo ri Yowab ni, “Jadwoŋ, aneno Absalom oliero i wi olwa!”
2SA.18.11	Yowab odwoko go ni, “K'ineno go raŋo ikineko go gi kanyago won? An won dinyo asangala miyin nusu feza apar gi del.”
2SA.18.12	To jacwo no dwoko ni, “Makada nende oyido imiyan nusu feza gana acel, d'akiketho cingan kwoŋ wod pa kere. Wajoje wawinjo munyo kere miyo in, Abisay, gi Itay cik ni, ‘Ro an wikiri wimiy jayac Absalom litho.’ 
2SA.18.13	To bedi oyido akweri luwo wac pa kere to aneko Absalom, dinyo kere owinjo rupiri go winjo kisi gimoro; aka dinyo ikinyalo thielan.”
2SA.18.14	Yowab owaco ni, “Akikidhi nyeko hongo moro je kodin doko.” Ameno Yowab okwanyo toŋ adek, aka ocwowo gine dak kor Absalom munyo fodi Absalom oyido kwo i wi olwa. 
2SA.18.15	Aka cwo apar ma jobedo jago pa Yowab jothoko Absalom, aka jocwowo go to joneko.
2SA.18.16	Yowab owodho or ni wogoy gwara ma cungo lweny, aka jolweny joweyo riemo Joisiraili to jodwoko; rupiri Yowab ociero jo. 
2SA.18.17	Jokwanyo delkwoŋ Absalom, aka jobolo i bur maluth swa i thim; jobolo kwoŋe kidhur telin, aka Joisiraili je joringo kisi nyatoro peco pere.
2SA.18.18	Munyo Absalom fodi kwo, go oyido ogeto gimoro gi telin ma poyo go gine milelo pa kere; rupiri go oyido ongoye gi wode m'oyido ocwoki nyinge. Ameno to go miyo gino nyinge, aka kiri konon fodi gino oŋeyere ni tele pa Absalom.
2SA.18.19	Kenyo Ahimaz wod pa Zadok owaco ri Yowab ni, “Weyi aŋwec bongi kere gi wac maber ni Rwoth obotho go kwoŋ jokwor pere.”
2SA.18.20	Yowab odwoko ni, “Be, konon ikilatero wac maber. Inoter ndelo man to kikonon, rupiri wod pa kere otho.” 
2SA.18.21	To Yowab waco ri ŋeca pere ma wok Ethopiya ni, “Kidhi iwaci ri kere gim'ineno.” Ŋeca no obwonere ruwaŋ Yowab aka oŋweco to kadhi.
2SA.18.22	Ahimaz doko owaco ri Yowab ni, “Akipar kwoŋ gim'obedi; mondo yeyan bende ater wac maber.”
2SA.18.22	Yowab openjo go ni, “Raŋo imito timo wodan? Ongoye kemba m'ibino limo.”
2SA.18.23	Ahimaz doko owaco ni, “Gim'obedi wobedi, amito kadho.”
2SA.18.23	Kenyo Absalom owaco rigo ni, “Kadhi.” Ameno Ahimaz oŋweco aka oloro i yo ma luwo gi milelo Yordan, aka oyombo ŋeca pa Yowab i yo.
2SA.18.24	Daudi oyido obedo i dier waŋkac ario. Jakur oidho i kor ot aka ocungo i wi ot aka otiŋo waŋe malo to neno jacwo ma ŋweco kende. 
2SA.18.25	Aka go olwoŋo kere to waco rigo. Aka kere odwoko ni, “Ka go nikende, go kelo wac maber.” Ŋata ŋweco no ocore cegin.
2SA.18.26	Kenyo jakur no doko oneno jacwo man ŋweco kende, aka olwoŋo jakur ma waŋkac piny to waco rigo ni, “Neni, nitie jacwo man ma ŋweco kende!”
2SA.18.26	Kere odwoko ni, “Go bende kelo wac maber.”
2SA.18.27	Jakur owaco ni, “Aparo ni ŋwec pa jacwo marapena cale apa Ahimaz wod pa Zadok.”
2SA.18.27	Kere odwoko ni, “Go ŋataber, aka kelo wac maber.”
2SA.18.28	Kenyo Ahimaz okoko ri kere ni, “Kisi gimoro ber.” Aka oriere ruwaŋ kere gi nyime piny i lowo aka owaco ni, “Rwoth Were perin wopak, ma omiyin loyo kwoŋ cwo ma jowire rin jadwoŋ!”
2SA.18.29	Kere openjo go ni, “Jayac Absalom kwo?”
2SA.18.29	Ahimaz odwoko ni, “Jadwoŋ, munyo Yowab ooro ŋeca perin, aneno nyawin madwoŋ, aka akinyalo ŋeyo nike oyido obedo aŋo.”
2SA.18.30	Aka kere owaco rigo ni, “Cungi gi thenge ka.” Ameno go owire gi thenge to cungo liŋ.
2SA.18.31	Kenyo jacwo ma wok Ethopiya otundo, aka owaco ri kere ni, “Anitie gi wac maber rin jadwoŋ! Konon me Rwoth omiyin loyo kwoŋ jono je m'oyido jowire rin.”
2SA.18.32	Kere openjo ni, “Absalom kwo?”
2SA.18.32	Ŋeca no odwoko ni, “Weyi jokwor perin je jadwoŋ kere, aka jono je ma jowire rin ma gimarac, jowobedi paka jayac no.”
2SA.18.33	Geregere omako kere; aka okidho malo i kisika manitie i wi waŋkac to ywak. Munyo go kadho, oywaki ni, “Awi wodan! Wodan Absalom! Absalom, wodan! Kabedi oyido aŋat'atho makiweno in. Wodan! Absalom Wodan!”
2SA.19.1	Owaci ri Yowab ni Daudi oyido biyo pi waŋe aka ywak ri Absalom. 
2SA.19.2	Ameno loyo lweny to lokere ywak ri ji je; rupiri jowinjo ni kere oyido ywako wode. 
2SA.19.3	Aka jolweny jogik i tindi madwoŋ liŋ pa jolweny ma wickwot opoŋ kwoŋ jo rupiri joringo wok i lweny. 
2SA.19.4	Kere oumo waŋe aka ogoyo ndur to ywak ni, “Awi wodan! Wodan Absalom! Absalom wodan!”
2SA.19.5	Yowab okidho i ot pa kere aka owaco rigo ni, “Konon me ikwoto wi cwo perin; cwo ma jobotho kwo perin gi kwo pa wotin, nyikin, kiri gi mon perin kodi mon perin ma gi thenge. 
2SA.19.6	Ikiyere kodi ji ma jomarin, t'ithielo jono ma jodakin. Rupiri inyutho kamaler konon me ni jomituka jolweny perin gi ŋecin perin je bukony rin; rupiri gime nyuthan ni kabedi Absalom kwo, aka wajoje watho konon me, d'osangala in. 
2SA.19.7	Onyo riameno, ay malo ikadhi ifoy jolweny perin. Rupiri akwoŋere rin i nyingi Rwoth ni k'ikikidho, tundo dikin odikin ongoye kad'acel kwoŋ jo ma ladoŋ kodin. Aka meno bino bedo rin kidamba loyo candirok perin je i kwo perin.” 
2SA.19.8	Kenyo kere oay malo, aka okidho to bedo i kom pere i waŋkac ma tindi madwoŋ. Cwo pere jowinjo ni go oyido obedo kenyo, aka jobino to jocokere thoko go.
2SA.19.8	Kareno Joisiraili je oyido joringo to jodok pecin pajo. 
2SA.19.9	Aka jocako kiŋunyaŋunya i dier jo wegi ka jowaco ni, “Kere Daudi obotho wan wok i cingi jokwor mawan, aka obotho wan wok i cingi Jofilistia; aka onyo pama go oringo oweyo piny kwoŋbedo Absalom. 
2SA.19.10	To Absalom m'oyido wayero paka kere otieko tho. Onyo riameno raŋo wakidwoki Daudi wobedi kere mawan?”
2SA.19.11	Wac m'oyido Joisiraili joluwo otundo ri Daudi. Ameno go ooro jocway ri Were i wi migam, Zadok gi Abiatha kidho penjo jotel ma Yuda ni, “Raŋo wiŋati wibedi macowe konyo kere dwoko i cel pa kere pere? 
2SA.19.12	Wibedo wade paran, delkwoŋan aka remo paran; raŋo wiŋati wibedi macowe dwokan?” 
2SA.19.13	Daudi bende ooro jo waco ri jacwo m'ilwoŋo ni Amasa ni, “Ibedo wat paran. Wok pama me kadho yuwaŋe, akethin bedo jamituka jolweny paran lunjo waŋ Yowab. Weyi Were wonekan k'akitimo ameno!” 
2SA.19.14	Aka wac pa Daudi oywayo cuny cwo je ma Yuda, aka jodhiro rigo wac ni wodwoki gi jodhum pere je.
2SA.19.15	Munyo go nitie i yo dok, oromo gi cwo ma Yuda m'oyido jobino Gilgal kwaŋo go woŋadi malawa Yordan. 
2SA.19.16	I hongo acel no won, Simey janono pa Benyamin aka wod pa Gera ma wok i tindi Bahurim, bende oredo loro gi cwo ma Yuda romo gi kere Daudi. 
2SA.19.17	Simey oyido nitie gi cwo gana acel ma jonono pa Benyamin. Aka Ziba, ŋeca ma peco pa Saulo bende obino gi wote apar g'abic kodi ŋecin pere piero ario, aka jotundo i malawa Yordan ruwaŋ kere. 
2SA.19.18	Aka joŋado malawa kwaŋo kere gi jopeco pere, aka jotimo gima go owaco je.
2SA.19.18	Munyo kere oyido yikere ŋado malawa, Simey oriewere ruwaŋ kere 
2SA.19.19	aka owaco ni, “Jadwoŋ, mondo wiyin wowil gi raco ma ndelo no atimo munyo iringo weyo Yerusalem. Ikir'imaki i cunyin, aka doko ikir'ipar kada kwoŋe. 
2SA.19.20	Aŋeyo jadwoŋ, ni atimo reco; aka am'omiyo an a marapena kwoŋ Joisiraili je bino romo kodin jadwoŋ.”
2SA.19.21	Abisay wod pa Zeruya oluwo malo ni, “Simey ripo woneki rupiri okwoŋo ŋata Rwoth oyero bedo kere.”
2SA.19.22	To Daudi waco ri Abisay gi omin go Yowab ni, “Ŋa m'openjo paro mewin? Wimito kelo ran teko? Aŋat'abedo kere ma Isiraili pama, aka ongoye Jaisiraili m'ibino neko konon.” 
2SA.19.23	Aka kere owaco ri Simey ni, “Amiyin wac paran nike kilanekin.”
2SA.19.24	Kenyo Mefiboseth nyakwar Saulo oloro bino romo gi kere. Wok cuka kere ngoye Yerusalem tundo kama kere odwok'iye i siem, Mefiboseth oyido kilwoki tiende, kiliel ye tike, aka kilwoki nangin pere. 
2SA.19.25	Munyo Mefiboseth otundo wok Yerusalem romo gi kere, kere openjo go ni, “Raŋo ndelo no ikikadho kodan?”
2SA.19.26	Mefiboseth odwoko ni, “Paka iŋeyo, jadwoŋ paran, aŋol. Awaco ri ŋeca paran ni wogwey punda paran ŋey akadhi kodin, to go wondan. 
2SA.19.27	Go otieko nyeko nyingan bongin jadwoŋ paran, to in icale malaika pa Were, riameno tim gim'otire rin. 
2SA.19.28	Kole oyido iripo neko jopeco pa baba je jadwoŋ, to iyeyan cemo kodin kanyacel. Aŋo man doko m'anokwayin jadwoŋ!”
2SA.19.29	Kere odwoko ni, “Kiripi doko iwaci giman je. Atieko yere ni in gi Ziba wibino poko lim pa Saulo.”
2SA.19.30	Mefiboseth odwoko ni, “Weyi Ziba wodoŋ gine je. Dwoko perin peco i siem won roman.”
2SA.19.31	Barzilay ma wok i Giliad, bende oyido oloro wok Rogelim kwaŋo kere woŋadi malawa Yordan. 
2SA.19.32	Barzilay oyido oti swa, aka jaoro piero aboro. Go oyido oŋaŋ swa, aka oyido bin miyo kere cemo munyo kere oyido bedo Mahanayim. 
2SA.19.33	Kere owaco rigo ni, “Biye wakadhi i Yerusalem, aka abino kurin.”
2SA.19.34	To Barzilay dwoko kere ni, “Kwo paran cek; raŋo akadhi kodin i Yerusalem jadwoŋ? 
2SA.19.35	Pama ajaoro piero aboro, aka ongoye gima miyan siem doko. Akiwinji mito ma gim'acamo kosa amadho, aka akinyali winjo kiri dwondi ji ma wero. Alabedo rin bieto jadwoŋ. 
2SA.19.36	Akiripi kodi kemba madwoŋ paka ameno. Riameno alakwaŋin nyaka kalo malawa Yordan. 
2SA.19.37	Akwayin iyeyan adoki peco atho cegin gi liendi jonywol paran. Wodan Kimham ee, kadhi gi go aka bino bedo ŋeca perin jadwoŋ, aka tim rigo gim'iparo ni ber.”
2SA.19.38	Kere odwoko ni, “Alakadho gi go, aka alatimo rigo gimoro je m'inomiti.” 
2SA.19.39	Kenyo Daudi gi cwo pere joŋado malawa Yordan. Daudi ocwiyo lembi Barzilay, aka omiyo go silwany, aka Barzilay odok peco.
2SA.19.40	Munyo kere otieko ŋado, kareno ji je ma Yuda kodi adec Joisiraili jokwaŋo go, okidho Gilgal, aka Kimham okidho gi go. 
2SA.19.41	Kenyo Joisiraili jokidho bongi kere aka jopenjo go ni, “Jadwoŋ, raŋo wutmin wan, cwo ma Yuda, joparo ni joripo kadho kodin aka jowokwaŋin, jopeco perin, gi cwo perin yuthenge ma Yordan?”
2SA.19.42	Cwo ma Yuda jodwoko ni, “Watimo ameno rupiri kere obedo acel kwoŋ wan. Riameno raŋo gime womiy win nge? Go fodi k'onyewo riwan cemo, kosa miyo wan gimoro.”
2SA.19.43	Joisiraili jodwoko ni, “Wanitie gi atoŋa dipar loyo mewin kwoŋ kere, makada nende go obedo acel kwoŋ win. Raŋo wicayo wan? Wiy win wokiri wowil ni waŋati wabedo marapena luwo kwoŋ dwoko kere!”
2SA.19.43	To wac pa cwo ma Yuda oyido gway loyo apa cwo ma Isiraili.
2SA.20.1	Oyido nitie jacwo ma bukony, m'oyido ilwoŋo ni Seba wod pa Bikri, janono pa Benyamin. Go ogoyo gwara to koko ni,
2SA.20.1	“Wangoye gi adec i Daudi,
2SA.20.1	aka wangoye gi gir'alunja i wod pa Yese;
2SA.20.1	Kisi jacwo wodoki i wema pere, a Isiraili!”
2SA.20.2	Ameno Joisiraili je jojwango Daudi aka jokadho gi Seba. To cwo ma Yuda jodoŋ ka joworo Daudi aka joluwo Daudi wok Yordan kiri Yerusalem.
2SA.20.3	Munyo Daudi otundo i cel pa kere pere i Yerusalem, otero mon pere apar ma gi thenge m'oyido oweyo kuro cel pa kere, aka oketho jo i cingi jokur. Omiyo jo gima jomito, to doko k'obedo gi jo. Ociero jo woth kamoro je doko i kwo pajo gipi, aka jobedo paka ji ma cwogi jo otho.
2SA.20.4	Kenyo kere owaco ri Amasa ni, “Lwoŋ cwo ma Yuda je kanyacel, aka idwoki gi jo ka bongan i ndelo adek.” 
2SA.20.5	Ameno Amasa okadho lwoŋo jo; aka k'onyalo dwoko i sawa ma kere ocik'iye go ni wodwoki. 
2SA.20.6	Ameno kere owaco ri Abisay ni, “Pama Seba bino miyo wan teko loyo Absalom. Kwany cwo paran, aka wiluw go; ka k'obedo ameno go bino mako tindin m'othok gi cel to kwale riwan.” 
2SA.20.7	Onyo cwo pa Yowab, jokur pa kere, gi jolweny man joweyo Yerusalem, to jokadho rango Seba. 
2SA.20.8	Munyo jotundo i got madwoŋ iy'adec ma Gibeon, Amasa oromo gi jo. Yowab oyido orukere ri lweny, gi toŋ pere iy'atum bor otweyo gi del. Munyo Yowab ocore yunyime, toŋ opodho wok iy'atum bor. 
2SA.20.9	Yowab owaco ri Amasa ni, “Initie nedi mere paran?” Aka omako ye tike gi cinge ŋey wocwiy lembe. 
2SA.20.10	To Amasa oyido k'oneno toŋ man m'oyido nitie i cingi Yowab; ameno Yowab ocwowo iye aka gir iye onyule woko piny. Kenyo won Amasa otho, aka Yowab k'ocwowo go kendo.
2SA.20.10	Kenyo Yowab gi omin go Abisay jomedere rango Seba. 
2SA.20.11	Acel kwoŋ cwo pa Yowab ocungo cegin gi delkwoŋ Amasa, aka owaco ni, “Kisi ŋata nitie i thenge pa Yowab gi Daudi woluwi Yowab.” 
2SA.20.12	Delkwoŋ Amasa oyido oriere kenyo oumere gi remo i dier yo. Jalweny pa Yowab no oneno ni kisi nyatoro oyido cungo neno, ameno go oywayo delkwoŋ Amasa wok i yo to tero i sa, aka oumo gi bilangit. 
2SA.20.13	Munyo otiek kwanyo woko delkwoŋ Amasa wok i yo, kisi nyatoro oluwo Yowab rango Seba.
2SA.20.14	Seba oluwo gi adec ma nonin je i Isiraili, aka otundo i tindi madwoŋ Abel Beth Maka, aka jonono pa Bikri je jocokere, aka joluwo go i tindi madwoŋ. 
2SA.20.15	Cwo pa Yowab jowinjo ni Seba oyido nikenyo, aka jobino to jomako tindi madwoŋ no. Jogero kor ot ma lowo to thenere kwoŋ kor ot ma woko, aka jocako kunyo piny ma kor ot ŋey wopodhi piny. 
2SA.20.16	Oyido nitie dhako mariek swa i tindi madwoŋ m'okoko gi kor ot ni, “Winji! Winji! Waci win ri Yowab wobin ka, amito luwo gine.” 
2SA.20.17	Yowab okidho cegin gi go; aka dhako no openjo ni, “Ibedo Yowab?”
2SA.20.17	Yowab odwoko ni, “Ey a an.”
2SA.20.17	Dheno owaco ri Yowab ni, “Winjan jadwoŋ.”
2SA.20.17	Yowab odwoko ni, “Awinjo.”
2SA.20.18	Onyo dheno owaco ri Yowab ni, “Cango oyido iwaco ni, ‘Kidhi i tindi madwoŋ Abel inwaŋ radwok.’ Meno a gima jotimo. 
2SA.20.19	Tindi mawan dwoŋ, acel kwoŋ tindin ma disiem aka jowinjo i Isiraili. Raŋo itemo reyo woko? Raŋo imito reyo woko gim'obedo apa Rwoth?”
2SA.20.20	Yowab odwoko ni, “Be, akibino reyo kosa nyeko tindi mewin madwoŋ. 
2SA.20.21	Meno k'obedo can mawan. Jacwo m'ilwoŋo ni Seba wod pa Bikri, ma wok i piny matendere tendere Efrayim, otiŋo cinge malo kwoŋ kere Daudi. Miyan win go i cingan, aka abino eye woko i tindi madwoŋ.”
2SA.20.21	Dheno odwoko ni, “Walabolo rin wic go gi kor ot.” 
2SA.20.22	Kenyo dheno okidho bongi ji ma tindi madwoŋ gi rieko pere. Aka joŋado ŋuti Seba to jobolo gi kor ot ri Yowab. Yowab ogoyo gwara ma nyutho cwo pere ni jowoeye woko i tindi madwoŋ; aka jodok peco. Yowab odok i Yerusalem bongi kere.
2SA.20.23	Yowab oyido obedo jamituka jolweny pa Joisiraili; aka Benaya wod pa Yehoyada oyido obedo jatel pa jokur pa Daudi. 
2SA.20.24	Adoram oyido obedo jatel pa jorom ji tic; aka Yehosafat wod pa Ahilud oyido obedo jandiko gi jakan gima timere je. 
2SA.20.25	Seva oyido obedo jandiko; aka Zadok gi Abiatha oyido jobedo jocway ri Were i wi migam i ker pa Daudi. 
2SA.20.26	Ira m'owok i tindi ma Yayir bende oyido obedo jacway ri Were i wi migam pa Daudi.
2SA.21.1	I ndir ma dhum pa Daudi, obedo kec makec swa m'otieko oro adek gipi. Ameno Daudi openjo Rwoth gima mako kwoŋ kec no, aka Rwoth odwoko go ni, “Saulo gi peco pere ama jonek; rupiri Saulo oneko Jogibeon.” 
2SA.21.2	Ameno kere olwoŋo Jogibeon m'oyido jok'obedo Joisiraili. Jome oyido jobedo kitipa mathin pa Joamor ma Joisiraili oyido jociko kikwonga jo, to Saulo oyido otemo reyo woko jo ro miyirok pere ri Joisiraili gi Yuda. 
2SA.21.3	Ameno Daudi olwoŋo Jogibeon aka owaco rijo ni, “Aŋo m'anyalo timo riwin? Amito culo kwor ma raco m'otimi riwin, ŋey wibino kelo silwany ri ji pa Rwoth.”
2SA.21.4	Jodwoko ni, “Dhaw mawan gi peco pa Saulo kinyal cowo gi feza kosa zahabu; aka wakimiti neko Joisiraili moro je.”
2SA.21.4	Daudi openjo jo ni, “Aŋo to ma wiparo ni atim riwin?”
2SA.21.5	Jodwoko ni, “Saulo oyido omito ni wosika wajoje aka wongoye kwoŋ wan ma wodoŋ makwo i Isiraili. 
2SA.21.6	Riameno miy nyikway go ma cwo abirio i cingi wan, aka wabino ŋawo jo ruwaŋ Rwoth i Gibeya tindi pa Saulo kere ma Rwoth oyero.”
2SA.21.6	Kere odwoko ni, “Abino miyo jo i cingi win.”
2SA.21.8	Kere okwanyo Armoni kodi Mefiboseth ma Rizifa nyar Aya onywolo gi Saulo; to bende kwanyo wot Merab nyar Saulo, jabic ma Merab onywolo gi Adiriel wod pa Barzilay m'oyido wok Mehola. 
2SA.21.9	Daudi omiyo jo i cingi Jogibeon, aka joŋawo jo wi got ruwaŋ Rwoth aka jabirio je jotho kenyo. Gime otimere i ndir ma nyaka keco cakere, munyo nyaka icako keco ŋano.
2SA.21.10	Kenyo dhako pa Saulo ma gi thenge Rizipa okwanyo kutiya ma timo rigo tipo wi got kama delkwoŋ nyikway Saulo oyido nitie iye. Go obedo kenyo wok i hongo m'ocak'iye kec tundo i ndir ma koth. I hongo m'odieceŋ go oyido riemo woko winyin, aka wor go riemo woko ogwaŋe madudi jokiri jowocami delkwoŋ jo.
2SA.21.11	Munyo Daudi owinjo gima Rizipa oyido timo, 
2SA.21.12	go okidho to kwanyo cokin ma kwoŋ Saulo gi wode Yonathan wok bongi ji ma Yabes iy'adec ma Giliad. Jome oyido jokwalo wok kam'oyido Jofilistia joŋawo iye ndelo m'oneki iye Saulo i got Gilbowa. 
2SA.21.13	Daudi okwanyo cokin ma delkwoŋ Saulo gi Yonathan, aka ocoko cokin ma delkwoŋ cwo abirio m'oyido oneki. 
2SA.21.14	Aka oyiki cokin pa Saulo gi Yonathan i kaliel pa Kisi ba Saulo i Zela, iy'adec pa Benyamin, aka otim kisi gima kere owaco. Munyo gime otieko timirok, to nyaka Were dwoko kwayo pajo ri piny pajo.
2SA.21.15	Lweny man otur kendo i dier Jofilistia kodi Joisiraili, aka Daudi gi cwo pere jokidho aka jolwenyo gi Jofilistia; to Daudi ol. 
2SA.21.16	Jafilistia m'ogaŋere m'ilwoŋo ni Isibibenob m'oyido otiŋo toŋ ma nyweny m'oyido timo kilo adek g'adec m'otweyo abor manyen oparo nike oyido nyalo neko Daudi. 
2SA.21.17	To Abisay wod pa Zeruya okidho to konyo Daudi, omonjo Jafilistia m'ogaŋere no to neko. Kenyo cwo pa Daudi jomiyo go kwoŋirok ni go doko k'okadhi gi jo i lweny. Cwo pa Daudi jowaco rigo ni, “Ibedo geno pa Isiraili, aka wakimiti keŋ in.”
2SA.21.18	Rumacen ma gime, lweny obedo kendo gi Jofilistia i Gob; kenyo ama Sibekay ma wok Husa oneko iye Jafilistia m'ogaŋere m'ilwoŋo ni Safi.
2SA.21.19	Lweny man obedo kendo gi Jofilistia i Gob, aka Elihanan wod pa Yayir ma wok i Bethelehem oneko Goliath ma wok i Gath, m'oyido nitie gi toŋ manitie gi nywol paka nyweny ma cuma ma kwoyirok.
2SA.21.20	Lweny man obedo kendo i Gath, kam'oyido nitie Jafilistia m'ogaŋere m'oyido omito lweny swa. Go oyido nitie gi lwet cinge aucel i kisi cinge, kodi lwet tiende aucel i kisi tiende. 
2SA.21.21	Go ocayo Joisiraili, aka Yonathan wod pa Sama omin Daudi oneko go.
2SA.21.22	Jofilistia aŋwen ma jogaŋere me oyido jowok Gath, aka Daudi gi cwo pere joneko jo.
2SA.22.1	Munyo Rwoth otieko botho Daudi wok i cingi Saulo gi jokwor pere man, Daudi owero wer me ri Rwoth.
2SA.22.2	Rwoth a tele paran,
2SA.22.2	kapondo paran, aka jaboth paran.
2SA.22.3	Were paran obedo tele paran,
2SA.22.3	i go a kapondo paran.
2SA.22.3	Kwot paran, aka meni paran ma bothi,
2SA.22.3	kapondo paran,
2SA.22.3	jaboth paran; ma bothan wok iy'akaka.
2SA.22.4	Alwoŋo Rwoth,
2SA.22.4	aka bothan kwoŋ jokwor paran.
2SA.22.4	Rwoth wopak!
2SA.22.5	Asur ma tho oswana an,
2SA.22.5	asur ma rerok othokan,
2SA.22.6	adasa ma piny ma tho othokan,
2SA.22.6	aka bwo ma tho ocomere kodan.
2SA.22.7	I kidamba paran alwoŋo Rwoth,
2SA.22.7	alwoŋo Were paran wokonyan.
2SA.22.7	I ot pere owinjo dwondan,
2SA.22.7	aka ywak paran owinjere i ithe.
2SA.22.8	Kenyo piny okirin aka oyengere,
2SA.22.8	kindi polo oyengere aka okirin
2SA.22.8	rupiri Were oyido omako nge.
2SA.22.9	Yiro oduny wok i ywor ume,
2SA.22.9	mac ma reyo owok i dhoke
2SA.22.9	cuk mac m'odheth owok bonge.
2SA.22.10	Oyeco polo to loro piny,
2SA.22.10	gi pondeponde m'opoto i par tiende.
2SA.22.11	Ogweyo cwec manitie gi bwombe m'ilwoŋo ni kerubim,
2SA.22.11	aka oay gi bwombe pa koyo.
2SA.22.12	Oumere gi mudho thoko,
2SA.22.12	aka pondeponde m'opoto, m'opoŋ'iye pi othoko go
2SA.22.13	wok kwoŋ lero ruwaŋe cuk mac m'odheth owok.
2SA.22.14	Kenyo Rwoth omor wok i polo
2SA.22.14	aka dwondi Were Madwoŋ Maloyo owinjere.
2SA.22.15	Ocelo aserin aka okedho woko jokwor pere;
2SA.22.15	gi menyin ma lithkoth omiyo jo ringo.
2SA.22.16	Pendi nam odoŋ kamaler,
2SA.22.16	aka kindi piny oyawere
2SA.22.16	munyo Rwoth obwoko jokwor pere
2SA.22.16	aka ohola rijo i nge.
2SA.22.17	Rwoth otundo piny wok malo aka omakan,
2SA.22.17	to ywayan wok i pi maluth kweth.
2SA.22.18	Rwoth obothan kwoŋ jokwor paran ma jotek
2SA.22.18	kodi kwoŋ jono ma jodakan;
2SA.22.18	kwoŋbedo oyido jotek swa loyan.
2SA.22.19	Jomonjan munyo oyido anitie i teko,
2SA.22.19	to Rwoth ogwokan.
2SA.22.20	Okonyan wok i raco
2SA.22.20	obothan rupiri owinjo kodan maber.
2SA.22.21	Rwoth miyan kemba cungo kwoŋ tiro paran,
2SA.22.21	go miyan silwany kwoŋbedo angoye gi banja.
2SA.22.22	Atieko kuro yo pa Rwoth,
2SA.22.22	aka akiwire kwoŋ Were paran timo kidakana.
2SA.22.23	Atieko luwo cik pere je,
2SA.22.23	atieko luwo or pere je.
2SA.22.24	Oyido angoye g'apuse ruwaŋ go,
2SA.22.24	aka angoye gi komo.
2SA.22.25	Riameno Rwoth omiyan kemba cungo kwoŋ tiro paran,
2SA.22.25	kole oŋeyo nike alony ruwaŋe.
2SA.22.26	A Rwoth, itimo adieri ri joma timo rin adieri,
2SA.22.26	aka ikipusa ji ma jongoye g'apuse.
2SA.22.27	Inyutho cilo ri ji ma cuny gin cil,
2SA.22.27	t'igeri ri jokidakana.
2SA.22.28	Ibotho ji mamwol,
2SA.22.28	aka imwolo jonoro.
2SA.22.29	In Rwoth, ibedo tala paran,
2SA.22.29	aka iloko mudho paran lero.
2SA.22.30	Imiyan meni ma monjo jokwor paran
2SA.22.30	gi dwoŋ maloyo kwot pajo.
2SA.22.31	Were me, tim pere otire,
2SA.22.31	cikirok pa Rwoth tundo i kare,
2SA.22.31	Go cale kwot,
2SA.22.31	ri ji je ma jopondo i go.
2SA.22.32	Rwoth kende a Were
2SA.22.32	Were kende a tele mawan.
2SA.22.33	Were me obedo kapondo paran matek
2SA.22.33	aka kwonga yo paran.
2SA.22.34	aka kethan gi geno wi gote.
2SA.22.35	Go thedho cingan ri lweny,
2SA.22.35	ŋey anyal oro kwot asere m'otimi gi ywel.
2SA.22.36	A Rwoth, ikwonga an aka ibothan,
2SA.22.36	kony perin omiyan bedo ŋatadwoŋ.
2SA.22.37	Igwokan wokiri womakan,
2SA.22.37	aka tiendan k'ocer.
2SA.22.38	Ariemo jokwor paran aka aneko jo;
2SA.22.38	akiwire gik cuka asika woko jo.
2SA.22.39	Aredho jo piny, aka jokinyal ay malo;
2SA.22.39	akengila jo aka joriere ruwaŋan.
2SA.22.40	Imiyan meni ma lweny
2SA.22.40	kodi loyo kwoŋ jokwor paran.
2SA.22.41	Imiyo jokwor paran ŋwec kwoŋan
2SA.22.41	aka asika woko ji ma jodakan.
2SA.22.42	Joywak ri kony, to ngoye ŋat'okony jo,
2SA.22.42	jolwoŋo Rwoth, to Rwoth kidwoki jo.
2SA.22.43	Aŋinyo jo pa fukefuke ma lowo;
2SA.22.43	anyono jo pa cwodho i yo.
2SA.22.44	Ibothan gwenyirok gi ji
2SA.22.44	aka ikuro dhum paran i piny je;
2SA.22.44	ji m'oyido akuya am'onyo adhumo.
2SA.22.45	Jopath jobino bwonirok ruwaŋan
2SA.22.45	aka tekin jowinjo kwoŋan to joluwo cik paran.
2SA.22.46	Miseni pajo rumo,
2SA.22.46	aka jobino gi kirin wok i kapondo pajo.
2SA.22.47	Rwoth kwo! Kwot paran wopak!
2SA.22.47	Tuci dwoŋ pa Were matek ma bothan!
2SA.22.48	Go miyan loyo kwoŋ jokwor paran;
2SA.22.48	ketho nonin i dhum paran
2SA.22.49	aka bothan kwoŋ cwo ma jomaker.
2SA.22.49	A Rwoth, imiyan loyo kwoŋ jokwor paran
2SA.22.49	aka ikwonga an kwoŋ cwo ma jomaker.
2SA.22.50	Am'omiyo apakin, awi Rwoth, i dier nonin je,
2SA.22.50	awero wer ma pakin.
2SA.22.51	Were miyo kikengila madongo ri kere pere;
2SA.22.51	go nyutho mar makiwire ri ŋata go oyero,
2SA.22.51	ri Daudi gi nyikwaye cil gi cil.
2SA.23.1	Me wac pa Daudi macowe:
2SA.23.1	“Wac pa Daudi wod pa Yese
2SA.23.1	wac pa jacwo m'otiŋ malo,
2SA.23.1	ŋata Were pa Yakobo owiro gi mo
2SA.23.1	jacwogi wer maŋon ri Isiraili.
2SA.23.2	Cuny pa Rwoth luwo i an,
2SA.23.2	aka wac pere ni lewan.
2SA.23.3	Were pa Isiraili otieko luwo,
2SA.23.3	tele pa Isiraili otieko waco ran;
2SA.23.3	ka nyatoro dhumo ji gi tiro,
2SA.23.3	dhumo munyo lworo Were,
2SA.23.4	keko kwoŋ jo pa lero m'odikin,
2SA.23.4	pa ceŋ maliel odikin ma pondeponde ongoye,
2SA.23.4	pa koth ma miyo lum twi wok i lowo.
2SA.23.5	Aka ameno apaka Were bino miyo nyikwayan silwany,
2SA.23.5	rupiri go otimo kodan cikirok ma cil gi cil,
2SA.23.5	cikirok ma kilatur,
2SA.23.5	cikirok ma kilawire.
2SA.23.5	Meno a gim'amito,
2SA.23.5	meno bino bedo loyo paran,
2SA.23.5	aka Were bino ketho i kare.
2SA.23.6	To ji ma bu Were jocale kudhin m'obol woko
2SA.23.6	ongoye ŋata nyalo mako jo gi cinge nono.
2SA.23.7	To jacwo ma mako jo
2SA.23.7	ruko nyweny kodi lew toŋ,
2SA.23.7	to mac rego jo woko.”
2SA.23.8	Me a nyingi jolweny pa Daudi ma jotek. Marapena obedo Yoseb Basebeth ma wok Tacemon m'otelo ji adek lweny gi cwo 800 aka joneko joje i lweny acel.
2SA.23.9	Ŋata luwo go kwoŋ cwo adek ma jotek me oyido obedo Eliazar wod pa Dodo janono pa Aho. Ndelo acel go kodi Daudi jocayo Jofilistia m'oyido jocokere kenyo lweny, aka cwo ma Isiraili joringo. 
2SA.23.10	To Eliazar ay malo aka oredho piny Jofilistia cuka cinge ool to cinge moko i abor; ndelo no Rwoth oloyo lweny madwoŋ swa. Munyo lweny orumo, Joisiraili jodwoko kama Eliazar oyido nitie iye, aka jogonyo gilweny kwoŋ jom'otho.
2SA.23.11	Ŋati mar'adek kwoŋ cwo adek ma joŋeyere obedo Sama wod pa Age ma Harar. Jofilistia oyido jocokere Lehi, kam'oyido nitie ndelo ŋor. Joisiraili joringo Jofilistia, 
2SA.23.12	aka Sama ocungo gi tiende ario i ndelo, ogwoko, aka oneko Jofilistia; aka Rwoth oloyo lweny madwoŋ i ndelo no.
2SA.23.13	Munyo ndir ma keco cegin tundo, adek kwoŋ cwo piero adek ma jotek joloro piny i ŋungu ma Abidulam, kama Daudi oyido nitie iye, kucel kitipa pa Jofilistia oyido joketho kambi i milelo Refayim. 
2SA.23.14	I waŋceŋ no Daudi oyido nitie kam'okanere, aka Jofilistia oyido jonitie i Bethelehem. 
2SA.23.15	To Daudi owinjo nike mito dok peco aka owaco ni, “Bedi nyatoro moro oyido nyalo miyan pi amadha wok i waŋ pi manitie i waŋkac ma Bethelehem!” 
2SA.23.16	Kenyo cwo adek ma joŋeyere jorire gi i kambi pa Jofilistia, jotwomo pi wok i waŋ pi ma waŋkac ma Bethelehem, aka jokelo ri Daudi. To Daudi k'onyalo madho; to konjo woko paka mic ri Rwoth, 
2SA.23.17	aka owaco ni, “Rwoth, akinyalo madho pi me! Dinyo ocale paŋini amadho remo pa cwo me ma jojala kwo pajo!” Ameno go okwero madho.
2SA.23.17	Meno a tim ma miseni pa cwo adek ma joŋeyere.
2SA.23.18	Abisay omin Yowab, aka wod pa Zeruya am'oyido obedo jatel pa cwo piero adek ma jotek. Go olwenyo g'abor pere kodi cwo 300 to neko jo, aka oŋeyere swa kwoŋ cwo adek. 
2SA.23.19	Go oyido oŋeyere swa kwoŋ cwo piero adek, aka obedo jamituka pajo; to go oyido k'oŋeyere swa paka cwo adek ca.
2SA.23.20	Benaya wod pa Yehoyada ma wok Kabizel bende oyido obedo jacwo ma jamaker; otimo gigipiny madongo kweth, to neko kiri jolweny madongo ario ma Jomowab. Ndelo moro go odonjo i bur munyo tor cwe to neko simbwor. 
2SA.23.21	Go bende oneko jacwo m'ogaŋere ma Jamisir m'oyido nitie gi toŋ. Benaya omonjo go g'abiro, aka omayo Jamisir toŋ wok i cinge to neko go gine. 
2SA.23.22	Me a tim ma miseni ma Benaya wod pa Yehoyada otimo, aka omiyo go nyinge kwoŋ cwo adek ca. 
2SA.23.23	Go oyido oŋeyere kwoŋ cwo piero adek, to oyido k'oŋeyere swa paka cwo adek ca. Aka Daudi oketho go paka jatel pa jokur pere.
2SA.23.24	Asahel omin Yowab oyido obedo acel kwoŋ cwo piero adek; Elihanan wod pa Dodo ma wok Bethelehem, 
2SA.23.25	Sama ma wok Harod, Elika ma wok Harod, 
2SA.23.26	Helez ma wok Pelet, Ira wod pa Ikes ma wok Tekowa, 
2SA.23.27	Abieza ma wok Anathoth, Mebunay ma wok Husa, 
2SA.23.28	Zalmon ma wok Aho, Mari ma wok Netofa, 
2SA.23.29	Heleb wod pa Bana ma wok Netofa, Itay wod pa Ribay ma wok Gibeya i Benyamin, 
2SA.23.30	Benaya ma wok Pirathon, Hidai ma wok milelo cegin gi Gas, 
2SA.23.31	Abialbon ma wok Araba, Azimaveth ma wok Baurim, 
2SA.23.32	Eliaba ma wok Salibon, wot Yasen, Yonathan, 
2SA.23.33	Sama ma wok Harar, Ahiyam wod pa Sarar ma wok Harar 
2SA.23.34	Elifelet wod pa Ahasibay ma wok Maka, Eliam wod pa Ahithofel ma wok Gilo, 
2SA.23.35	Heziro ma wok Kamel, Paray ma wok Arab, 
2SA.23.36	Igal wod pa Nathan ma wok Zoba, Bani ma wok Gad, 
2SA.23.37	Zelek ma wok Amon, Naray ma wok Beroth, jago pa Yowab wod pa Zeruya, 
2SA.23.38	Ira ma wok Ithira, Gareb ma wok Ithira, 
2SA.23.39	Uriya ma wok Hiti; joje piero adek g'abirio.
2SA.24.1	Rwoth doko omako nge gi Isiraili, aka omiyo Daudi kelo kwoŋ jo teko. Rwoth owaco ri Daudi ni, “Kadhi i kwan Joisiraili gi Yuda.” 
2SA.24.2	Ameno Daudi omiyo Yowab jamituka jolweny pere cik ni, “Kadhi gi jatel perin i nonin ma Isiraili je wok Dan kiri Berseba, aka wikwan ji. Amito ŋeyo welo pajo.”
2SA.24.3	To Yowab dwoko kere ni, “Jadwoŋ, weyi Rwoth Were perin womedi welo pa Joisiraili dipiero apar dicel ma jothoth loyo pama, aka weyi i kwo neno go kanyo go timo ameno. To raŋo imito timo gime jadwoŋ.” 
2SA.24.4	To kere miyo Yowab kodi jomituka jolweny pere luwo cik pere. Ameno Yowab gi jomituka jolweny jokidho aka jokwano Joisiraili.
2SA.24.5	Joŋado malawa Yordan aka joketho kambi i tindi madwoŋ Arower manitie i dier milelo iy'adec ma Gad; aka wok kenyo jokidho yumalo i tindi Yazer. 
2SA.24.6	Kenyo jobino iy'adec ma Giliad, kodi i tindi madwoŋ Kades i lowo pa Johiti. Jobino i tindi Dan, aka wok kenyo jokidho i tindi madwoŋ Sidon. 
2SA.24.7	Kenyo jotundo i tindi madwoŋ m'othok gi cel Tire, kodi i tindin pa Johivi, Jokanan, kiri Berseba, yupiny ma Yuda. 
2SA.24.8	Ameno rumacen ma dwe abuŋwen gi ndelo piero ario jogik i Yerusalem, munyo jotieko woth thoko piny gibe. 
2SA.24.9	Jowaco ri kere welo ji. I Isiraili oyido nitie cwo 800,000 ma jomaker, aka i Yuda oyido nitie cwo 500,000 ma jomaker.
2SA.24.10	To rumacen cuny Daudi ocako ramo munyo go otieko waco ni wokwan ji, aka owaco ri Rwoth ni, “Atieko timo reco madwoŋ swa munyo atimo gime! Mondo cwaki ran; rupiri atimo gimiŋo.”
2SA.24.11	Aka munyo Daudi ocew odikin, wac pa Rwoth obino ri jatuci wac Were Gad, jawaci gima bino yuwaŋe pa Daudi ni 
2SA.24.12	“Kadhi i wac ri Daudi ni, ‘Rwoth waco ni, gigipiny adek amiyin; yer acel kwoŋ jo anyal timo rin.’ ” 
2SA.24.13	Ameno Gad obino bongi Daudi aka owaco rigo gima Rwoth oyido owaco, aka openjo go ni, “Kwoŋ gigipiny adek me iyero mene? Oro adek ma kec bino i lowo perin, dwe adek kanyo i ŋweco kwoŋ jokwor perin, kosa ndelo adek ma two nundu i lowo perin? Par kwoŋe aka imiyan radwok m'anoteri ri Rwoth.”
2SA.24.14	Daudi odwoko ni, “Anitie i kidamba madwoŋ swa; weyi wapodhi i cingi Rwoth rupiri ŋono pere dwoŋ, ma wakipodho i cingi nyatoro.” 
2SA.24.15	Ameno Rwoth odhiro two nundu kwoŋ Isiraili wok odikin no, tundo sawa ma go oyido oyero; aka ji 70,000 jotho wok Dan tundo kiri Berseba. 
2SA.24.16	Munyo malaika pa Rwoth oyido cegin kisika woko Yerusalem, Rwoth owiro paro pere ma miyo ji pere gir'acula aka owaco ri malaika m'oyido neko jo ni, “Oromo, lwogi cingin.” Aka malaika pa Rwoth oyido nitie i kisia pa Arauna, janono pa Yebu.
2SA.24.17	Kenyo Daudi oluwo gi Rwoth munyo oneno malaika m'oyido neko ji, aka owaco ni, “Neni, atimo reco, aka atimo kidakana; to rombo me, aŋo ma jotimo? Weyi cingin, akwayin, wobedi kwoŋan gi ot pa baba.”
2SA.24.18	Ndelo no won Gad okidho bongi Daudi aka owaco rigo ni, “Kadhi malo i kisia pa Arauna, aka igeti ri Rwoth migam.” 
2SA.24.19	Daudi oluwo or pa Rwoth aka okidho paka Gad oyido owaco rigo. 
2SA.24.20	Aka munyo Arauna oŋiyo piny to neno kere gi ŋecin pere jobino yubonge, okidho aka obwonere ri kere munyo kulo wiye piny 
2SA.24.21	aka openjo ni, “Jadwoŋ, raŋo ibino bongi ŋeca perin?” Daudi odwoko ni, “Abino nyewo kisia perin ŋey ageti iye ri Rwoth migam ŋey ji jowobothi thoyamo me.”
2SA.24.22	Kenyo Arauna owaco ri Daudi ni, “Jadwoŋ paran kere, miy Rwoth gimoro je m'imito. Megikwe ee ma waŋo paka cowirok i wi migam; adhere kodi majogi pajo ee ma yen. 
2SA.24.23	Me je amiyin kere, aka weyi Rwoth wojol cowirok perin.”
2SA.24.24	To kere waco ri Arauna ni, “Be, abino culo kisia gi megikwe. Akibino miyo Rwoth Were paran gim'akicul'iye gimoro.” Ameno Daudi onyewo kisia gi megikwe gi feza piero abic. 
2SA.24.25	Kenyo Daudi ogeto ri Rwoth migam aka omiyo cowirok awaŋa kodi cowirok ma siem. Ameno Rwoth owinjo kwayo pere, aka thoyamo ojukere i Isiraili.
1KI.1.1	Onyo kere Daudi oyido oti swa, aka makada nende ŋecin pere oyido joumo go gi bilangitere, go k'onyalo winjo lietho. 
1KI.1.2	Riameno ŋecin pere jowaco rigo ni, “Jadwoŋ, weyi warangi rin nyako ma wobedi kodin wokurin. Go bino nindo cegin kodin to miyin lietho.” 
1KI.1.3	Ameno jorango nyako maŋon iy'adec ma Isiraili je, aka jonwaŋo Abisagi ma wok i tindi Sunem to jokelo go bongi kere. 
1KI.1.4	Nyako me oyido ŋon swa, aka okuro kere, to kere k'obedo gine.
1KI.1.5	Onyo Adoniya wod pa cipa Daudi m'ilwoŋo ni Hagith oroda dwoŋ ka waco ama: “Alabedo kere.” Aka oyiko cawilin gi cwo ma jogweyo kayina, kodi cwo piero abic ŋwec yuwiye. 
1KI.1.6	Bamere Daudi oyido fodi k'opusa go kwoŋ gimoro je. Go oyido ŋon swa aka onywole yuŋey Absalom. 
1KI.1.7	Adoniya oluwo gi Yowab wod pa dhako m'ilwoŋo ni Zeruya, kodi Abiatha jacway ri Were i wi migam, aka joluwo Adoniya to jokonyo go. 
1KI.1.8	To Zadok jacway ri Were i wi migam, Benaya wod pa Yehoyada, Nathan jatuci wac Were, Simey, Rei, kodi cwo pa Daudi ma jomeni jok'obedo i thenge pa Adoniya.
1KI.1.9	Adoniya omiyo cowirok ma rombo, megikwe, kodi rwath ma jopoŋ i got thwol, cegin gi waŋ pi Enrogel, aka olwoŋo wutmin je, wot kere, kodi jodhum je ma Yuda, 
1KI.1.10	to k'olwoŋo Nathan jatuci wac Were kosa Benaya kosa cwo ma jomeni kosa omin go Solomon.
1KI.1.11	Kenyo Nathan owaco ri Bathseba, “Fodi ikiwinjo nike Adoniya wod pa Hagith olokere kere aka jadwoŋ mawan Daudi okuya? 
1KI.1.12	Onyo riameno biye, weyi amiyin rieko, ŋey inyal botho kwo perin, kodi kwo pa Solomon. 
1KI.1.13	Kadhi dicel bongi kere Daudi, aka ipenji go ni, ‘Jadwoŋ, ikikwoŋere ran nike wodan Solomon bino lunjin paka kere? To onyo raŋo Adoniya obedo kere?’ 
1KI.1.14	Aka kafodi iluwo gi kere, an bende alabino yuŋeyin t'aridho wac perin.”
1KI.1.15	Ameno Bathseba okidho bongi kere i kisika pere. Kere oyido oti swa aka Abisagi dhako ma wok i tindi Sunem oyido kuro go. 
1KI.1.16	Bathseba okule piny ruwaŋ kere, aka kere openjo, “Aŋo m'imito?”
1KI.1.17	Bathseba odwoko ni, “Jadwoŋ paran, ikwoŋere ran i nyingi Rwoth Were perin nike wodan Solomon bino lunjin paka kere. 
1KI.1.18	Aka onyo, neni, Adoniya otieko bedo kere, aka ikuya gima mako kwoŋe. 
1KI.1.19	Go omiyo cowirok ma megikwe kweth, rombo, kodi rwath ma cwe, aka olwoŋo wotin je, Abiatha jacway ri Were i wi migam, kodi Yowab jamituka jolweny perin, to go k'olwoŋo Solomon. 
1KI.1.20	Jadwoŋ paran kere, waŋ Joisiraili je nitie kwoŋin, ma waco rijo ŋata bino lunjin paka kere. 
1KI.1.21	Kakameno, tekin inotho, ibino tero wodan Solomon kodan paka jocam sereko.”
1KI.1.22	Munyo Bathseba fodi luwo gi kere, Nathan jatuci wac Were odonjo. 
1KI.1.23	Aka owaci ri kere ni, “Nathan jatuci wac Were ee.” Aka munyo Nathan odonjo ruwaŋ kere, okule piny ruwaŋ kere, gi nyime piny i lowo. 
1KI.1.24	Aka Nathan owaco ni, “Jadwoŋ paran kere, ilanga ni Adoniya bino lunjin paka kere? 
1KI.1.25	Kole go konon me won okidho to miyo cowirok ma megikwe kweth, rombo, kodi rwath ma cwe, aka olwoŋo wot kere je, Yowab jamituka jolweny perin, Abiatha jacway ri Were i wi migam; aka neni, jocemo to jomedho ruwaŋ go ka jowaco ni, ‘Yindira kere Adoniya!’ 
1KI.1.26	To an, ŋeca perin, Zadok jacway ri Were i wi migam, Benaya wod pa Yehoyada, kodi Solomon go k'olwoŋo wan. 
1KI.1.27	Jadwoŋ iwaco rijo timo gime ma ikiwaco ye kada ri jodhum perin ŋata bino lunjin paka kere?”
1KI.1.28	Kenyo kere Daudi odwoko ni, “Lwoŋ Bathseba bongan.” Ameno Bathseba odonjo ruwaŋ kere, aka ocungo ruwaŋ kere. 
1KI.1.29	Aka kere okwoŋere ka waco ama: “Paka Rwoth kwo, m'obothan wok i teko je, 
1KI.1.30	paka akwoŋere rin i nyingi Rwoth Were pa Isiraili, wodin Solomon bino lunjan paka kere.”
1KI.1.31	Bathseba okule gi nyime piny aka owaco ni, “Weyi jadwoŋ paran kere wokwo cil gi cil!”
1KI.1.32	Kenyo kere Daudi olwoŋo Zadok, Nathan, kodi Benaya. Ameno jobino ruwaŋ kere, 
1KI.1.33	aka kere owaco rijo ni, “Kadhi win gi ŋecin paran, aka weyi wodan Solomon wogwey punda paran won, aka wikwaŋ go loro i waŋ pi ma Gihon, 
1KI.1.34	kama Zadok gi Nathan jobino wiro go paka kere ma Isiraili. Kenyo kudhi win gwara to wikoko, ‘Yindira kere Solomon!’ 
1KI.1.35	Luw win go ka dwoko ka bedo i kom paran ma dhum. Go bino lunjan paka kere rupiri go am'atieko yero bedo jadhum ma Isiraili gi Yuda.”
1KI.1.36	Aka Benaya wod pa Yehoyada odwoko kere, “Wobedi ameno! Weyi Rwoth, Were pa jadwoŋ paran kere, wowaci ameno. 
1KI.1.37	Paka Rwoth oyido nitie gi jadwoŋ paran kere, bende ameno wobedi gi Solomon, aka woloki dhum pere madwoŋ loyo aperin.”
1KI.1.38	Ameno Zadok, Nathan, Benaya, kodi Jokereth gi Jopeleth joloro aka jomiyo Solomon gweyo punda pa Daudi, aka jokwaŋo go i waŋ pi ma Gihon. 
1KI.1.39	Kenyo Zadok okwanyo tungi dhiaŋ manitie iye mo wok i Wema Maleŋ, aka owiro Solomon. Jokudho gwara, aka ji je jokoko, “Yindira kere Solomon!” 
1KI.1.40	Kenyo joluwo go gik, ka jokoko ri kisangala aka jokudho milowe, ma koko pajo oyengo piny.
1KI.1.41	Adoniya gi wendo pere je jowinjo munyo jotieko kalima. Aka munyo Yowab owinjo derino ma gwara, openjo ni, “Koko me nyutho aŋo?” 
1KI.1.42	Mafodi Yowab luwo, neni, Yonathan wod pa Abiatha jacway ri Were i wi migam obino. Adoniya owaco rigo ni, “Donji, kole in ibedo jacwo maber aka ikelo wac maber.”
1KI.1.43	Yonathan odwoko Adoniya ni, “Be, kole jadwoŋ mawan kere Daudi oketho Solomon bedo kere. 
1KI.1.44	Kere ooro Zadok, Nathan, Benaya, kodi Jokereth gi Jopeleth, aka jomiyo Solomon gweyo punda pa kere. 
1KI.1.45	Zadok gi Nathan jowiro go paka kere i waŋ pi ma Gihon. Kenyo jokidho i tindi madwoŋ gi koko ri kisangala, aka ji onyo pama jonitie i woy. Meno a koko ma wiwok winjo. 
1KI.1.46	Solomon pama kere. 
1KI.1.47	Maloyo mere, ŋecin pa kere jobino nyutho wor ri jadwoŋ mawan kere Daudi, aka jowaco ni, ‘Weyi Were perin woloki Solomon woŋeyere loyin, aka dhum pa Solomon wobedi madwoŋ loyo aperin.’ Kenyo kere Daudi okule i kanindo 
1KI.1.48	aka okwayo ni, ‘Weyi wapaki Rwoth, Were pa Isiraili, ma konon oloko acel kwoŋ nyithindho paran lunjan paka kere, aka omiyan kwo neno!’ ”
1KI.1.49	Kenyo wendo pa Adoniya jokirin, aka joay, to kisi nyatoro kadho i yo pere. 
1KI.1.50	Aka Adoniya olworo Solomon, oay, to kadho, aka omako kisi sonda ma migam. 
1KI.1.51	Owaci ri kere Solomon nike Adoniya oyido lworo go aka oyido omako kisi sonda ma migam ka waco ama: “Weyi kere Solomon kutho wokwoŋere ri ŋeca pere nike kilaneko go g'abor.”
1KI.1.52	Solomon odwoko ni, “Ka go obedi jacwo maber, kada yer ma wiye acel k'opodhi piny, to ka kidakana onwaŋere i go, bino tho.” 
1KI.1.53	Ameno kere Solomon olwoŋo Adoniya aka okeli go wok i wi migam. Adoniya okidho bongi kere aka okule piny ruwaŋe, aka kere owaco rigo, “Inyalo kadho peco.”
1KI.2.1	Munyo ndelo pa Daudi ma tho ocore cegin, olwoŋo wode Solomon to miyo go fonji pere macowe, ka waco ama: 
1KI.2.2	“Acegin tho. Bedi matek aka m'imiyere, 
1KI.2.3	aka tim gima Rwoth Were perin miyin cik timo. Kur cik pere gi Or pere je paka ondikere i cik pa Musa, ŋey kisi kam'inokidh'iye kisi gim'inotimi wokidhi maber rin, 
1KI.2.4	ŋey Rwoth wokur cikirok pere m'owaco kwoŋan ni, ‘Ka wotin jokur yo pajo, wotho ruwaŋan g'adieri gi cuny gin je kodi adundo pajo je, jobino dhumo Isiraili.’ ”
1KI.2.6	Iŋeyo gir'atima, ikiripi weyo go wotho i siem i tiyo pere.”
1KI.2.9	To ikir'iwey go wokadhi m'ongoye gir'acula. Iŋeyo gir'atima, aka iripo neno nike oneki go.”
1KI.2.10	Daudi otho aka oyiki go i tindi madwoŋ. 
1KI.2.11	Daudi obedo kere ma Isiraili ma oro piero aŋwen. Odhumo ma oro abirio i Hebron kodi oro piero adek g'adek i Yerusalem. 
1KI.2.12	Solomon olunjo bamere Daudi paka kere, aka ker pere ocungo matek.
1KI.2.13	Kenyo Adoniya wod pa Hagith obino bongi Bathseba yok Solomon. Aka Bathseba openjo ni, “Me wendo ma siem?”
1KI.2.13	Adoniya odwoko ni, “Ey.” 
1KI.2.14	Aka Adoniya owaco kendo ni, “Anitie gi gim'amito waco rin.”
1KI.2.14	Bathseba odwoko ni, “Waci.”
1KI.2.15	Adoniya owaco ni, “Iŋeyo paka aŋat'oyido aripo bedo kere aka kisi nyatoro i Isiraili oyido geno an dhumo. To k'otimere amanago, aka omin an am'obedo kere ro mito pa Rwoth. 
1KI.2.16	Aka onyo anitie gi kwac acel; mondo ikir'iceran.”
1KI.2.16	Bathseba odwoko ni, “Waci.”
1KI.2.18	Bathseba odwoko ni, “Ber swa, abino luwo rin gi kere.”
1KI.2.19	Ameno Bathseba okidho luwo ri Adoniya gi kere Solomon. Kere ocungo malo motho min aka okule piny rigo. Kenyo obedo i kom pere ma dhum aka owaco wokel ri min kom man aka min obedo piny yu cinge maracuc. 
1KI.2.20	Kenyo Bathseba owaco ni, “Anitie gi kwac mathin wok bongin; mondo ikir'iceran.”
1KI.2.20	Solomon owaco rigo ni, “Waci kwac perin mama akilakwero rin.”
1KI.2.21	Bathseba odwoko ni, “Weyi omin in Adoniya wobedi gi Abisagi dhako Jasunem paka cege.”
1KI.2.22	Kere Solomon openjo min ni, “Raŋo ikwayo Abisagi ri Adoniya? Inyalo miti kwayan miyo go kiri ker je; kole go omin an madwoŋ aka Abiatha jacway ri Were i wi migam gi Yowab jonitie i thenge pere!” 
1KI.2.23	Kenyo Solomon okwoŋere i nyingi Rwoth, ka waco ni, “Weyi Were wonekan k'akimiyo Adoniya culo gi kwo pere ro kwayo gime! 
1KI.2.24	Rwoth otieko kethan matek i kom pa baba Daudi dhumo; Rwoth okuro cikirok pere to miyan gi nyikwayan ker. Akwoŋere i nyingi Rwoth makwo nike Adoniya ripo tho konon me!”
1KI.2.25	Ameno kere Solomon ooro Benaya wod pa Yehoyada, m'okidho to neko Adoniya.
1KI.2.27	Kenyo Solomon oriemo Abiatha bedo jacway ri Were i wi migam, aka omiyo gima Rwoth oyido otieko waco ri Eli jacway ri Were i wi migam kodi nyikwaye tundo i kare.
1KI.2.28	Yowab owinjo gim'otimere. (Kole Yowab oyido othielo Adoniya, to k'othielo Absalom.) Ameno oringo i Wema pa Rwoth aka oliero i kisi sonda ma migam. 
1KI.2.29	Munyo owaci ri kere Solomon nike Yowab oringo i Wema aka oliero i migam, Solomon ooro Benaya ka waco ama: “Kadhi igoy go piny.” 
1KI.2.30	Ameno Benaya obino i Wema pa Rwoth, aka owaco ri Yowab ni, “Kere miyin cik wok woko.”
1KI.2.30	Yowab odwoko ni, “Be, alatho ka.”
1KI.2.30	Benaya ogik bongi kere aka owaco rigo gima Yowab owaco.
1KI.2.31	Kere odwoko ni, “Tim gima Yowab waco. Neki go aka iyiki go, ŋey wongoye kwoŋ an kodi nyikway Daudi man je ma wobedi g'apuse ro gima Yowab otimo munyo oneko cwo ma jongoye gi banja. 
1KI.2.32	Rwoth bino miyo Yowab gir'acula ro neki m'otimo ma baba Daudi k'oŋeyo. Yowab oneko cwo ario ma jongoye gi banja m'oyido jober loyo go: Abuner jamituka jolweny pa Joisiraili, kodi Amasa jamituka jolweny pa Joyuda. 
1KI.2.33	Gir'acula ma neki pajo lapodho kwoŋ Yowab gi nyikwaye cil gi cil. To Rwoth bino miyo nyikway Daudi ma jodhum siem cil gi cil.”
1KI.2.34	Kenyo Benaya wod pa Yehoyada okidho i Wema pa Rwoth to neko Yowab, aka oyiki go peco pere kam'othangere. 
1KI.2.35	Kere oketho Benaya bedo jamituka jolweny i kabedo pa Yowab aka oketho Zadok jacway ri Were i wi migam i kabedo pa Abiatha.
1KI.2.36	Kenyo kere ooro wokel Simey aka owaco rigo ni, “Geti ot perin ka i Yerusalem. Bed'iye aka ikir'ingoye i tindi madwoŋ. 
1KI.2.37	Rupiri i ndelo ma inokadhi kalo milelo Kidiron, ŋey adieri nike ibino tho, aka apuse labedo kwoŋin.”
1KI.2.38	Simey odwoko ni, “Gim'iwaco ber. Paka jadwoŋ paran kere owaco, ameno apaka ŋeca perin latimo.” Ameno Simey obedo i Yerusalem ma hongo malac.
1KI.2.39	Rumacen ma oro adek, ario kwoŋ ŋecin pa Simey joringo bongi kere ma Gath, Akis wod pa Maka. Munyo Simey owinjo nike oyido jonitie i Gath, 
1KI.2.40	otweyo punda pere aka okidho bongi Akis kere ma Gath rango ŋecin pere. Simey onwaŋo jo to dwoko gi jo peco. 
1KI.2.41	Munyo kere Solomon owinjo gima Simey oyido otimo, 
1KI.2.42	ooro wokel go aka owaco ni, “Amiyin kwoŋirok i nyingi Rwoth nike ikilaeye Yerusalem. Aka agwokin nike k'inoeye, adieri ibino tho. Ikiyere gine t'iwaco nike ibino winjan? 
1KI.2.43	Raŋo to, ituro cikirok perin to ikwero winjo cik paran? 
1KI.2.44	Iŋeyo maber komo m'itimo ri baba Daudi. Rwoth bino miyin gir'acula ro gino. 
1KI.2.45	To Rwoth bino miyan silwany aka bino miyo ker pa Daudi bedo cil gi cil.”
1KI.2.46	Kenyo kere omiyo Benaya cik m'okidho to neko Simey. Ameno ker ocungo matek i cingi Solomon.
1KI.3.1	Solomon otimo cikirok gi Farawo ma Misir to nywomo nyar Farawo. Aka Solomon okelo nyar Farawo bedo i tindi pa Daudi madwoŋ, cuka go otieko geto cel pa kere pere, Ot pa Were, kodi kor ot thoko Yerusalem. 
1KI.3.2	Ji oyido jomiyo cowirok pajo i wi migam m'opokere kwoŋbedo oyido ongoye ot m'ogeti i nyingi Rwoth. 
1KI.3.3	Solomon oyido omaro Rwoth aka oluwo fonji pa bamere Daudi, to bende miyo cowirok to waŋo buban i wi migame.
1KI.3.4	Aka kere okidho i Gibeon miyo cowirok kenyo, rupiri kenyo a kama migam m'oŋeyere oyido nitie iye. Solomon oyido omaro miyo cowirok awaŋa ganin i wi migam no. 
1KI.3.5	Kenyo Rwoth omenyere rigo wor i lek; aka Were openjo go ni, “Kway gim'amiyin.”
1KI.3.6	Solomon odwoko ni, “Noknok inyutho mar madwoŋ ri baba Daudi, ŋeca perin, rupiri owotho ruwaŋin iy'adieri, i tiro, kodi cunye macil rin. Aka fodi imedere nyutho go mar perin madwoŋ makiwire gi miyo wode ma konon dhumo i kabedo pere. 
1KI.3.7	Aka onyo pama, A Rwoth Were paran, iweyan lunjo baba paka kere, makada nende fodi athin aka akuya nger ma dhum. 
1KI.3.8	An e i dier ji m'iyero bedo ji perin, ji ma jodit ma jokikwanere. 
1KI.3.9	Riameno miyan rieko ma dhumo ji perin, ŋey anyal poko i dier bero kodi raco, rupiri ŋa manyalo dhumo ji perin madwoŋ me?”
1KI.3.10	Rwoth osangala nike Solomon oyido okwayo gime. 
1KI.3.11	Aka Were owaco ri Solomon ni, “Rupiri ikwayo gime, aka ikikwayo kwo mabor kosa ŋaŋo kosa kwo pa jokwor perin, 
1KI.3.12	neni, alatimo gim'iwaco. Abino miyin rieko kodi ŋeyo madit m'ongoye ŋat'otieko bedo gine, aka ongoye ŋata bino bedo gine kendo. 
1KI.3.13	Amiyin bende gim'ikikwayo, ŋaŋo kodi dwoŋ, aka ongoye kere ma bino pimere kodin i kwo perin je. 
1KI.3.14	Aka k'inowinjan t'ikuro cik gi Or paran paka benin Daudi otimo, abino miyin kwo mabor.”
1KI.3.15	Solomon ocew aka oniaŋ nike Were oluwo gi go i lek. Kenyo obino i Yerusalem, aka ocungo ruwaŋ Kakan ma Cikirok pa Rwoth aka omiyo cowirok awaŋa gi cowirok ma siem. Rumacen otimo kalima ri jodhum pere je.
1KI.3.16	Ndelo acel malayin ario jobino bongi kere, aka jocungo ruwaŋe. 
1KI.3.17	Acel kwoŋ jo owaco ni, “Jadwoŋ, dhako me kodi an wabedo i ot acel, aka anywolo nyathi majayac peco munyo go nitie. 
1KI.3.18	Rumacen ma ndelo ario munyo atieko nywol, go bende onywolo nyathi majayac. Waj'ario kende am'oyido wanitie i ot, aka oyido ongoye ŋatiman. 
1KI.3.19	Aka wod pa dhako me otho wor, rupiri onindo kwoŋe. 
1KI.3.20	Aka dhako me ocew i dier wor aka okwanyo wodan wok kabutan munyo anindo, to pielo i kanindo pere, to pielo nyathi m'otho i kanindo paran.
1KI.3.21	Munyo acew odikin to amito miyo nyathi paran dhoth, aneno nike otho. Aŋiyo gi cegin odikin aneno nike k'obedo nyathi paran.”
1KI.3.22	To dhako man mere owaco ni, “Be! Nyathi makwo aparan, aka m'otho aperin!”
1KI.3.22	Dhako marapena odwoko ni, “Be! Nyathi m'otho aperin, aka makwo aparan!”
1KI.3.22	Ameno jopiemo ruwaŋ kere.
1KI.3.23	Kenyo kere owaco, “Kisi moro kwoŋ win waco nike nyathi makwo apere aka nyathi m'otho apa nyawote.” 
1KI.3.24	Kere ooro wokel abor, aka munyo okeli, 
1KI.3.25	owaco ni, “Bar nyathi makwo i diere kadirio aka imiy kisi adec ri kisi dhako.”
1KI.3.26	Kenyo yok nyathi m'otire owaco ri kere gi mar m'opoŋ i cunye ri nyathi pere ni, “Mondo jadwoŋ, Ikir'ineki nyathi! Miy go!”
1KI.3.26	To dhako ca mere waco ni, “Ikir'imiy wajoje; wobar i diere kadirio.”
1KI.3.27	Kenyo kere Solomon odwoko to waco, “Ikir'ineki nyathi! Miy dhako marapena; go a yok nyathi m'otire.”
1KI.3.28	Munyo Joisiraili jowinjo nger ma kere othumo iye banja, jopoŋ rigo gi wor, rupiri joniaŋ nike Were oyido omiyo go rieko timo tiro.
1KI.4.1	Solomon obedo kere ma Isiraili gipi, 
1KI.4.2	aka me a jodhum pere ma malo: Azaria wod pa Zadok oyido jacway ri Were i wi migam. 
1KI.4.3	Elihoref kodi Ahija wot Sisa oyido jondiko ma kapido, Yehosafat wod pa Ahilud oyido kano ndiko je. 
1KI.4.4	Benaya wod pa Yehoyada oyido jamituka jolweny, Zadok gi Abiatha oyido jocway ri Were i wi migam. 
1KI.4.5	Azaria wod pa Nathan oyido telo jodhum mar'adec, Zabud wod pa Nathan oyido jacway ri Were i wi migam aka jamic rieko pa kere. 
1KI.4.6	Ahisar oyido kaŋasa tic pa ŋecin ma cel pa kere, aka Adoniram wod pa Abida oyido neno tic mar'arom.
1KI.4.7	Solomon oyido nitie gi jodhum apar g'ario ma jodhumo i Isiraili gipi. Oyido jomiyo kere gi peco pere cemo wok iy'adec pajo, aka kisi jacwo oyido miyo cemo ma dwe acel. 
1KI.4.8	Me a nyingi jo: Behur ma piny matendere ma Efrayim, 
1KI.4.9	Ben Deka ma tindin madongo ma Bethsemes Elon, kodi Beth Hanan. 
1KI.4.10	Ben Hesed ma Aruboth (Ri go oyido nitie Soko kodi adec je ma Hefer) 
1KI.4.11	Benabinadab m'oyido onywomo nyar Solomon m'ilwoŋo ni Tafath, adec ma Dor je. 
1KI.4.12	Bana wod pa Ahilud, tindin madongo ma Tanak, Megido, kodi adec macegin gi Bethsan, cegin gi tindi Zarethan, yupiny ma tindi Yezirel, tundo kiri i tindi madwoŋ Abelmehola kodi tindi madwoŋ Yokimeam. 
1KI.4.13	Bengeba, tindi madwoŋ Ramoth i Giliad, loka je ma Giliad m'obedo apa jonono Yayir nyakwar Manase, kodi adec ma Argob i Basan, joje tindin madongo piero aucel, g'acel m'othok gi kor ot kodi nywenye ma ywel i waŋkace. 
1KI.4.14	Ahinadab wod pa Ido, adec ma Mahanayim. 
1KI.4.15	Ahimaz m'oyido onywomo Basemath acel kwoŋ nyir pa Solomon, adec ma Nafital. 
1KI.4.16	Bana wod pa Husay, adec ma Aser kodi tindi ma Bealoth. 
1KI.4.17	Yehosafat wod pa Parua, adec ma Isakar. 
1KI.4.18	Simey wod pa Ela, adec ma Benyamin. 
1KI.4.19	Geba wod pa Uri, adec ma Giliad, m'oyido kere Sihon pa Joamor kodi kere Og ma Basan jodhumo.
1KI.4.19	Aka oyido nitie jadhum acel ma dhumo lowo gipi ma Yuda.
1KI.4.20	Ji ma Yuda gi Isiraili oyido jomore pa kwoyo ma thengi nam; jocemo to jomedo aka oyido josangala. 
1KI.4.21	Solomon odhumo kerin wok i Yufrete tundo i lowo pa Jofilistia kiri i kew ma Misir. Joculo Solomon misolo aka jotiyo rigo i kwo pere je.
1KI.4.22	Gigipiny ma Solomon oyido mito kisi ndelo obedo, lita 5,000 ma moko m'onuŋere kodi lita 10,000 ma moko m'oŋakere, 
1KI.4.23	megikwe apar ma cwe, dhok piero ario m'opidhi gi lum, rombo miya acel, medo i wi kol, jow, kodi winyin.
1KI.4.24	Kole Solomon odhumo adec je ma yupodho ceŋ ma Yufrete wok Tifsa tundo Gaza, kiri gi kerin pajo, aka obedo i siem gi piny je m'oyido othoko go. 
1KI.4.25	I ndir pa Solomon ji ma Yuda gi Isiraili jobedo i siem, kisi peco obedo gi yen vini pajo kodi makuyu.
1KI.4.26	Solomon oyido nitie gi kigo 40,000 ri kayina gi cawilin pere, kodi cwo 12,000 ma jogweyo kayina. 
1KI.4.27	Jodhum pa Solomon apar g'ario oyido jomiyo go gigipiny ma go mito kodi jono je ma jocemo kanyacel gi go, kisi jadhum ma dwe acel. Noknok oyido jomiyo go kisi gima go mito, 
1KI.4.28	kiri gi bale
1KI.4.29	Were omiyo Solomon rieko kodi ŋeyo ma giraura kodi paro kipimere paka kwoyo ma nam. 
1KI.4.30	Ameno Solomon oyido riek loyo cwo je ma yuwok ceŋ kodi cwo ma Misir. 
1KI.4.31	Kole Solomon oyido riek loyo cwo man je, oyido riek loyo Ethan Jazera, Heman, Kalkol, kodi Darda wot Mahol, aka ŋeyirok pere olak i piny mager je. 
1KI.4.32	Solomon ocwoko agecin 3,000 kodi wer ma kalo gana acel. 
1KI.4.33	Oluwo kwoŋ yen gi dudi, wok i yath matek m'ilwoŋo ni Sida i Lebanon tundo kwoŋ cangwe ma lak i kor ot, ogwaŋe, winyin, ogwaŋe ma jomol gi kor jo, kodi rec. 
1KI.4.34	Kerin ma piny gibe jowinjo kwoŋ rieko pere aka jooro ji winjo go.
1KI.5.2	Solomon odhiro ri Hiram mikwenda ni, 
1KI.5.3	“Iŋeyo paka baba Daudi k'onyalo geto ot ma lamo Rwoth Were pere ro lweny kodi jokwor pere m'oyido jothoko go, cuka Rwoth omiyo go loyo kwoŋ jokwor pere. 
1KI.5.4	To pama Rwoth Were paran omiyan siem i kew paran je. Angoye gi jokwor, aka ongoye teko ma monjan. 
1KI.5.5	Rwoth ociko baba Daudi ni, ‘Wodin, m'alaloko kere lunjin bino geto ran Ot pa Were.’ Aka onyo amiyere geto Ot pa Were ma lamo Rwoth Were paran. 
1KI.5.6	Onyo riameno miy cwo perin cik jowotoŋ ran yen matek m'ilwoŋo ni sida. Cwo paran jolatic gi jo, aka abino culo cwo perin gim'inowaci je. Paka iŋeyo maber, cwo paran jokuya toŋo yen maber paka cwo perin.”
1KI.5.7	Munyo Hiram owinjo wac pa Solomon osangala swa aka owaco ni, “Rwoth wopak konon m'omiyo Daudi wode mariek no lunjo go paka kere ma piny madwoŋ no!” 
1KI.5.8	Kenyo Hiram odhiro ri Solomon mikwenda ni, “Awinjo mikwenda m'idhiro ran; ayikere timo gim'iyenyo je ma mako kwoŋ yen matek sida kodi yen madongo maboyo ma jaboke kweth. 
1KI.5.9	Cwo paran jobino kelo kasike piny wok i Lebanon i nam, aka jobino tweyo kanyacel i wic wocew i thengi nam kiri i kabedo m'iyero. Kenyo cwo paran jolagonyo, aka cwo perin jobino jolo. I thenge perin, amitin imiyan cemo ri cwo paran.”
1KI.5.10	Ameno Hiram omiyo Solomon yen sida je kodi kasike yen madongo maboyo ma go omito, 
1KI.5.11	aka Solomon omiyo Hiram tan 2,000 ma ŋano kodi lita 400,000 ma mo nanzi mangil kisi oro ri cwo pere.
1KI.5.13	Kere Solomon oromo cwo 30,000 wok i Isiraili gipi ma jotimo tic mar'arom 
1KI.5.14	aka oketho jo i cingi Adoniram. Opoko jo i kitipin adek ma 10,000 aka kisi kitipa oyido bedo ma dwe i Lebanon kodi dwe ario peco. 
1KI.5.15	Solomon bende oyido nitie gi cwo 80,000 i piny matendere ma jogolo telin, kodi cwo 70,000 m'oyido jotiŋo, 
1KI.5.16	aka oketho jo i cingi cwo 3,300 kikaŋasa tic pajo. 
1KI.5.17	Luwo kwoŋ cik pa kere Solomon, jogolo telin mafoth mapando ri kindi Ot pa Were. 
1KI.5.18	Ameno jogeto pa Solomon gi jogeto pa Hiram kodi cwo ma jowok i Gebal joyiko telin gi mbawin ma geto Ot pa Were.
1KI.6.1	Rumacen ma oro 480 munyo Joisiraili jotieko eye wok i Misir, i oro mar'aŋwen ma dhum pa Solomon i Isiraili, i dwe mar'ario, dwe m'ilwoŋo ni Ziv, Solomon ocako geto Ot pa Were. 
1KI.6.2	Iye mere oyido mita piero ario g'abirio i boro, mita abuŋwen i laco, kodi mita apar g'adek g'adec i ŋawirok. 
1KI.6.3	Kisika ma dhiot oyido mita aŋwen g'adec i lutho, mita abuŋwen i laco, malac paka kisika ma iye won. 
1KI.6.4	Kor ot ma Ot pa Were oyido nitie gi dirisin woko, m'odire loyo ma iye. 
1KI.6.5	Kwoŋ kor ot ma woko, i thenge kodi yuŋey Ot pa Were, ogeti udi acurcur adek, kisi acurcur oyido mita 2.2 i boro. 
1KI.6.6	Acurcur ma pende loyo oyido mita 2.2 i laco, ma diere mita 2.7 i laco, aka ma wiye mita 3.1 i laco. Kor Ot pa Were i kisi dier ot oyido thin loyo dier ot ma pende ŋey kisikin wonyali bedo i wiy kor ot ma doko k'ogeti marabin.
1KI.6.7	Telin m'ogeti gine Ot pa Were oyido oyiki kam'ogol'iye jo, ŋey wongoye koko gi nyundu, le kosa cumin man ma nyweny paka oyido igeto Ot pa Were.
1KI.6.8	Waŋkac mar'acurcur ma pende oyido nitie yupiny ma Ot pa Were, gi madalin ma kidho i mar'ario gi mar'adek. 
1KI.6.9	Ameno kere Solomon otieko geto Ot pa Were. Oketh'iye miango gi mbawin ma yath matek m'ilwoŋo ni sida. 
1KI.6.10	Acurcur adek, kisi acurcur mita 2.2 i boro, oyido ogeti kwoŋ kor ot ma woko ma Ot pa Were, aka oyido oriw gi mbawin ma yath sida.
1KI.6.11	Onyo Rwoth owaco ri Solomon ni, 
1KI.6.12	“K'inoluwi cik kodi or paran je, Abino timo rin gim'aciko benin Daudi. 
1KI.6.13	Abino bedo i dier ji paran Isiraili i Ot pa Were me m'igeto, aka akibino jwango jo.”
1KI.6.14	Ameno Solomon otieko geto Ot pa Were.
1KI.6.15	Kor ot ma iye oyido oum gi mbawin ma sida wok piny kiri malo, aka dier ot mere oum gi mbawo yath madongo mabor. 
1KI.6.16	Kisika ma iye, m'ilwoŋo ni Kabedo Maleŋ Loyo ogeti yucen ma Ot pa Were aka oyido mita abuŋwen i boro. Opok kwoŋ Ot pa Were gi mbawin ma yath sida wok piny tundo malo. 
1KI.6.17	Kisika ma nyim Kabedo Maleŋ Loyo oyido mita apar g'aboro i boro. 
1KI.6.18	Mbawin ma yath sida oyido oloki maŋon gi cal mar'asanda gi mawuwin, ŋey telin ma kor ot wokiri wonen.
1KI.6.19	Ogeti kisika ma iye yucen ma Ot pa Were kam'oketh'iye Kakan ma Cikirok pa Rwoth. 
1KI.6.20	Kisika ma iye me oyido mita abuŋwen i boro, mita abuŋwen i laco, kodi mita abuŋwen i ŋawirok, aka oum kwoŋe je gi zahabu. Migam oyido oum gi mbawo ma yath sida. 
1KI.6.21	Iy Ot pa Were oyido oum gi zahabu, aka okethi lijegere m'otimi gi zahabu ariwa i dhiot ma kisika ma iye, m'oyido oum gi zahabu. 
1KI.6.22	Iy Ot pa Were gipi oum gi zahabu, kiri gi migam ma Kabedo Maleŋ Loyo.
1KI.6.24+1KI.6.25+1KI.6.26	Joje oyido jorom i dwoŋo gi cal. Joje oyido jobwombi gin ario, aka kisi bwombi gin oyido mita 2.2 i boro, ŋey wok i bwombi jo acel tundo i man obedo mita 4.4. 
1KI.6.27	Okethi jo i kisi thenge i Kabedo Maleŋ Loyo ŋey bwombi gin ario m'oyare jowomakere i dier kisika, aka bwombi gin ario man jowogey kor ot. 
1KI.6.28	Cwec ario ma jonitie gi bwombi gin oum gi zahabu.
1KI.6.29	Kor ot ma kisika madwoŋ gi kisika ma iye oloki maŋon gi cal ma cwec ma jobwombi gin, cal ma yath thith, kodi cal ma mawuwin. 
1KI.6.30	Kiri dier ot je oum gi zahabu.
1KI.6.31	Otimi thigo m'olwowere gi mbawo yath nanzi m'oketh i dhiot ma Kabedo Maleŋ Loyo, aka wiye mere oyido oyedhere. 
1KI.6.32	Thigin oyido oloki maŋon gi cal ma cwec ma jobwombi gin, cal ma yath thith, kodi cal ma mawuwin. Thigin, cwec ma jobwombi gin, kodi cal ma thith oyido oum gi zahabu. 
1KI.6.33	Ri dhiot ma kisika madwoŋ otim thigo ma kisi thenge ario rom gi mbawo ma yath nanzi. 
1KI.6.34	Oyido nitie thigin ario adola m'otimi gi yath madongo mabor 
1KI.6.35	aka oloki maŋon gi cal ma cwec ma jobwombi gin, cal ma yath thith, kodi cal ma mawuwin, m'oyido oum gi zahabu kwoŋe je.
1KI.6.36	Ogeti diedipo ma iye ruwaŋ Ot pa Were, m'othok gi kor ot m'oyido nitie gi mbawo acel ma yath sida kwoŋ kisi telin m'okonji didek.
1KI.6.37	Kindi ma Ot pa Were ocaki i dwe mar'ario, i dwe ma Ziv, i oro mar'aŋwen ma dhum pa Solomon. 
1KI.6.38	I dwe mar'aboro, dwe ma Buli, i oro mar'apar g'acel ma dhum pa Solomon, Ot pa Were oyido otiek geto paka oyido ocan. Otero Solomon oro abirio geto.
1KI.7.1	Solomon bende ogeto cel pa kere pere, aka otero go oro apar g'adek cowo. 
1KI.7.2+1KI.7.3	Ogeto ot ma Lul ma Lebanon, boro mere oyido mita piero aŋwen g'aŋwen, laco mere mita piero ario g'ario, aka ŋawirok mere mita apar g'adek g'adec. Oyido nitie gi siro bol adek ma yen sida, apar g'abic i kisi bol, gi mbawin ma sida i wi jo. Miango mere oyido obedo ma yen sida, m'ocore kiri i kisikin ma kanirok m'oyido othiel gi sirin. 
1KI.7.4	I kisi thenge ario ma kor ot oyido nitie bol adek ma dirisin. 
1KI.7.5	Dhiote gi dirisin oyido jonitie gi miangin ma kisi thenge jo ario rom, aka bol adek ma dirisin i kisi kor ot oŋiyere gi bol m'otire gine.
1KI.7.6	Kisika ma sirin oyido mita piero ario g'ario i boro kodi mita apar g'adek g'adec i laco. Oyido nitie gi diedipo m'oum to ithielo gi sirin.
1KI.7.7	Kisika ma dhum kama Solomon oyido thumo iye banjin, oyido nitie gi mbawin ma sida wok i dier ot tundo i kore.
1KI.7.8	Ot pa Solomon won m'oyido go bed'iye, i diedipo man yuŋey kisika ma thumo banja, bende oyido ogeti paka geto man. Go bende ogeto nger ot acel ri cege, nyar kere ma Misir.
1KI.7.9	Wok i kindi ot tundo i wiye, udi me gi diedipo oyido ogeti gi telin mafoth. Telin me oyiki kam'igol'iye telin aka oŋadi jo m'opima, t'ifotho jo i kisi thenge gi gikiranda. 
1KI.7.10	Kindi jo oyido ogeti gi telin mapando m'oyik kam'igol'iye telin, megi mita adek g'adec i boro, aka megi mita aŋwen i boro. 
1KI.7.11	I wi jo oyido nitie telin man m'ilwoŋo ni hewin, m'oŋad m'opima, kodi mbawin ma yath sida. 
1KI.7.12	Diedipo ma cel pa kere, diedipo ma iy Ot pa Were, kodi kisika ma donjo i Ot pa Were oyido jonitie gi kor ot manitie gi yen sida i wi telin m'oŋad m'okonji didek.
1KI.7.13	Aka kere Solomon ooro wokel jacwo m'ilwoŋo ni Hiram wok i Tire. 
1KI.7.14	Hiram oyido wod pa citho ma janono pa Nafital, aka bamere oyido wok Tire aka oyido nitie gi ndijo ma ywel. Hiram oyido opoŋ gi rieko, niaŋ, kodi ndijo ma timo tic gi ywel. Hiram obino bongi kere Solomon, aka otimo tic pere je.
1KI.7.15	Hiram otimo sirin ario gi ywel. Kisi acel oyido mita aboro i boro kodi mita 5.3 thoko to ketho jo i dhiot ma Ot pa Were. 
1KI.7.16	Hiram bende otimo raŋaw talin i wi sirin ario, kisi acel mita 2.2 i boro. 
1KI.7.17	Go bende otimo kicungwo m'okedi to ketho wi kisi siro, 
1KI.7.18	kodi bol ario ma cal ma pomo.
1KI.7.19	Raŋaw ma wi sirin oyido jocale thiw dudi. Boro pajo oyido mita 1.8 
1KI.7.20	aka okethi jo i wi cal ma lijegere thoko. Oyido nitie cal ma pomo 200 i bol ario thoko kisi raŋaw i wi sirin.
1KI.7.21	Hiram oketho sirin ario me ruwaŋ dhiot ma Ot pa Were. Acel i thenge ma yupiny olwoŋi ni Yakin,
1KI.7.22	Raŋaw i wi sirin ma jocale thiw dudi oyido jonitie i wi sirin.
1KI.7.22	Aka Hiram otieko timo sirin.
1KI.7.23	Hiram bende otimo pipa ma nyaraunda gi ywel. Lutho mere oyido mita 2.2 laco mere oyido mita 4.4 aka dwoŋo mere oyido mita 13.2 
1KI.7.24	Oyido nitie bol ario mar'asande m'otimi gi ywel thoko miango ma pipa woko m'otimi i nger acel. 
1KI.7.25	Pipa oyido obedo i wi cal ma thwondhe apar g'ario ma joŋiyo woko, adek i kisi thenge. 
1KI.7.26	Nywol ma thengi pipa oyido inci adek, miango mere oyido cale miango ma kikopo m'oyare woko paka mawuwa ma thiw dudi aka oyido tiŋo lita 40,000.
1KI.7.27	Hiram bende otimo magal apar gi ywel. Kisi magal oyido mita 1.8 i boro, mita 1.8 i laco, kodi mita 1.3 i ŋawirok. 
1KI.7.28	Otimi jo gi yen m'opay ma jothengi gin aŋwen marom i miangin. 
1KI.7.29	Okethi kwoŋ yen m'opay cal ma simbwore, thwondhe gi cwec ma jobwombi gin, aka i wi miangin gi i pendi gin okethi cal ma simbwore, thwondhe kodi cal ma gim'owiy. 
1KI.7.30	Kisi magal oyido nitie gi tiende gi fuliwero m'otimi gi ywel. I kisi sonda aŋwen oyido nitie githielo wer. Githielo wer me oyido okicini gi cal ma gim'owiy. 
1KI.7.31	Oyido nitie miango ma nyaraunda ri wer. Woki i wi magal kadho malo oyido mita 0.5 aka loro piny mere oyido mita 0.7 aka oyido nitie gi yen m'opay thoko. 
1KI.7.32	Tiendan magal oyido jonitie i ŋangi yen m'opay aka boro pajo m'oyido inci piero ario g'abirio. Fuliwero oyido otim i nger acel gi magal. 
1KI.7.33	Tiendan magal oyido cale tiendi cawila, fuliwero, miangin, pagere, kodi girwako pagi pajo je oyido otim gi ywel. 
1KI.7.34	Oyido nitie githielo i sondin aŋwen ma magal ma tim acel gine. 
1KI.7.35	Oyido nitie thol ma mita 0.2 i wi magal thoko. Githielo mere kodi yen m'opay mere oyido tim acel gi magal. 
1KI.7.36	Githielo gi yen m'opay oyido okicini gi cal ma cwec ma jobwombi gin, simbwore, yen thith, aka kisi kama hongo odoŋ'iye, gi cal ma gim'owiy thoko. 
1KI.7.37	Ama apaka Hiram otimo magal, oyido jocale aka jorom.
1KI.7.39	Oketho magal abic i thenge ma yupiny ma Ot pa Were, kodi abic man i thenge ma yumalo. Pipa mere oketho i dier thenge ma yupiny kodi yuwok ceŋ.
1KI.7.40	Hiram bende otimo degi, mwiko, kodi atewe. Ameno go otieko tic je ma Solomon omiyo go ri Ot pa Were.
1KI.7.40	Me a gigipiny ma Hiram otimo. 
1KI.7.41	Sirin ario, raŋaw i wi sirin, kodi cal ma lijegere m'okedi i wiye. 
1KI.7.42	Cal ma pomo m'otimi gi ywel 400 i bol ario ma miya thoko cal ma lijegere m'okedi. 
1KI.7.43	Magal apar, kodi wer apar i wi magal. 
1KI.7.44	Pipa acel, kodi thwondhe apar g'ario i ŋange thielo. 
1KI.7.45	Degi, mwiko, kodi atewe.
1KI.7.45	Gigipiny me je Hiram otimo ri Solomon gi ywel m'oleny. 
1KI.7.46	Kere omiyo wotim gigipiny me je i dier Sukoth gi Zarethan i milelo Yordan. 
1KI.7.47	Solomon oweyo gigipiny me je ma k'opima kwoŋbedo oyido jodit aka ywel ma oor timo jo k'oŋeyere.
1KI.7.49	raŋaw talin apar m'oyido ocungo ruwaŋ Kabedo Maleŋ Loyo, abic i thenge ma yupiny kodi abic i thenge ma yumalo, mawuwin, talin, lew gin, 
1KI.7.50	kikopere, girwako uzi talin, wer, atewe ma buban, sapikere ma tiŋo cuk mac, kodi petin ma thigin ma Kabedo Maleŋ Loyo gi thigin ma woko ma Ot pa Were.
1KI.8.2	Aka cwo je jocokere bongi kere Solomon i kalima i dwe ma Ethanim, dwe mar'abirio. 
1KI.8.3	Munyo jotel je jotieko cokirok, jocway ri Were i wi migam jotiŋo malo Kakan ma Cikirok 
1KI.8.4	aka jotero i Ot pa Were. Jolevi kodi jocway ri Were i wi migam bende jotero Wema Maleŋ gi gigipiny mere je i Ot pa Were. 
1KI.8.5	Kere Solomon kodi ji je jocokere ruwaŋ Kakan ma Cikirok aka jomiyo cowirok ma rombo kodi dhok kweth ma kikwanere. 
1KI.8.6	Kenyo jocway ri Were i wi migam jokelo Kakan ma Cikirok i Kabedo Maleŋ Loyo, i ŋangi cwec ma jobwombi gin. 
1KI.8.7	Bwombi gin m'oyare oumo Kakan ma Cikirok kodi gute m'otiŋ gine. 
1KI.8.8	Gike ma gute oyido nyalo nenere ka nyatoro ocungo tirtir ruwaŋ Kabedo Maleŋ Loyo, makiweno gi kaman je. (Gutin no fodi jonitie kenyo kiri konon.) 
1KI.8.9	Oyido ongoye gima nitie i Kakan ma Cikirok kwanyo woko telin mapando ario ma Musa oyido oketh'iye i got Sinai, munyo Rwoth otimo cikirok gi Joisiraili munyo jowok i Misir.
1KI.8.11	ŋey jocway ri Were i wi migam jok'onyalo gik timo tic pajo, rupiri dwoŋ pa Rwoth opoŋ i Ot pa Rwoth. 
1KI.8.12	Kenyo Solomon okwayo ni,
1KI.8.12	“In, Rwoth, iketho waŋceŋ i polo,
1KI.8.12	kucel iyero bedo i pondeponde kodi mudho.
1KI.8.13	Onyo atieko geto rin ot maŋon,
1KI.8.13	kam'ilabed'iye cil gi cil.”
1KI.8.14	Paka ji oyido jocungo kenyo, kere Solomon owire to ŋiyo jo, aka okwayo Were miyo jo silwany. 
1KI.8.15	Solomon owaco ni, “Rwoth Were pa Isiraili wopak! Okuro cikirok pere m'otimo ri baba Daudi, munyo owaco ni, 
1KI.8.16	 ‘Wok i hongo m'awodho ji paran wok i Misir, fodi akiyero tindi madwoŋ i lowo ma Isiraili ma Ot pa Were ripo woget'iye kam'inyalo laman'iye. T'ayerin, Daudi, dhumo ji paran.’ 
1KI.8.17	Baba Daudi oyido ocano geto Ot pa Were ma lamo Rwoth Were pa Isiraili, 
1KI.8.18	to Rwoth owaco rigo ni, ‘Oyido itire mito geto ran Ot pa Were, 
1KI.8.19	to ikibino geto. Obedo wodin, wodin won, ama bino geto ran Ot pa Were.’ ”
1KI.8.20	“Aka onyo Rwoth okuro cikirok pere. Alunjo baba paka kere ma Isiraili, aka atieko geto Ot pa Were ma lamo Rwoth Were pa Isiraili. 
1KI.8.21	Atieko bende ketho kabedo ri Kakan ma Cikirok manitie iye telin mapando ma cikirok ma Rwoth otimo gi kwarere mawan munyo owodho jo wok i Misir.”
1KI.8.22	Kenyo Solomon ocungo ruwaŋ migam i waŋ cokirok pa Joisiraili, aka orieyo cinge yupolo, 
1KI.8.23	to kwayo ni, “Awi Rwoth, Were pa Isiraili, ongoye Were ma cale in, i polo malo kosa i piny! Ikuro cikirok perin gi ji perin aka inyutho mar makiwire ka jowotho ruwaŋin gi cuny jo je. 
1KI.8.24	Itieko kuro cikirok m'itimo gi baba Daudi, konon kisi wac otundo i kare. 
1KI.8.25	Onyo riameno, Awi Rwoth, Were pa Isiraili kur bende cikirok man m'itimo gi baba munyo iwaco rigo nike noknok acel kwoŋ nyikwaye bino dhumo paka kere ma Isiraili, k'inen jowinjin paka go. 
1KI.8.26	Ameno onyo, Awi Were pa Isiraili, weyi kisi gim'iciko baba Daudi, ŋeca perin wotundi i kare.”
1KI.8.28	Rwoth Were paran, abedo ŋeca perin. Winji kwayo paran, aka imiyan gim'akwayin konon. 
1KI.8.29	Kur Ot pa Were me odieceŋ kodi wor, kabedo m'itieko yero ni wolamin'iye. Winjan k'aŋiyo Ot pa Were me t'akwayo. 
1KI.8.30	Winji kwayo paran gi kwayo pa ji perin ka joŋiyo kabedo me to jokwayo. I nyingin i polo winji wan aka icwaki reco mawan.”
1KI.8.31	“K'osegeya nyatoro timo gimarac ri nyawote t'ikelo go ruwaŋ migam perin i Ot pa Were kwoŋirok nike go ongoye gi banja, 
1KI.8.32	Awi Rwoth, winji gi polo aka ithumi banja ri ŋecin perin. Miy gir'acula ri ŋatarac aka iwey ŋat'ongoye gi banja wokadhi.”
1KI.8.33	“Ka ji perin Isiraili, jokwor pajo jokengila jo kwoŋbedo jotimo reco kwoŋin, to jowire bongin kendo to jobino i Ot pa Were me, pusirok gi mwolo, 
1KI.8.34	winji jo gi polo. Cwaki reco pajo, aka idwoki jo i lowo m'imiyo kwarere pajo.”
1KI.8.35	“K'itweyo koth kwoŋbedo ji perin jotimo reco kwoŋin, ka jopusere to joŋiyo Ot pa Were me kwayin gi mwolo, 
1KI.8.36	winji jo gi polo. Cwaki reco pa kere kodi reco pa Joisiraili. Fonji jo timo gim'otire. Kenyo, Awi Rwoth, dhiri koth i lowo perin me, m'imiyo ji perin paka lim pajo alunja.”
1KI.8.37	“Ka kec kosa two nundu obedi i lowo, kosa koyo malieth kosa tome bonyo, onyeki cemo, kosa jokwor pa ji perin jomonji jo iy'acel kwoŋ tindin pajo madongo, kosa two moro je obedi i dier jo, 
1KI.8.38	winji kwayo pajo. Ka Joisiraili perin moro, wok i ŋuto ma cuny gin, jotiŋ cingi gin malo i Ot pa Were me, 
1KI.8.39	winji kwayo pajo. Winji jo gi peco perin i polo, cwaki jo, aka kony jo. In kende iŋat'iŋeyo paro ma cuny nyatoro. Tiyi gi kisi nyatoro paka yenyere, 
1KI.8.40	ŋey jowolworin i kwo pajo je i lowo m'imiyo kwarere mawan.”
1KI.8.41+1KI.8.42	“I nger acel ka japath, ma k'obedo acel kwoŋ ji perin owinji kwoŋ dwoŋ perin kodi gigipiny madongo m'itieko timo ri ji perin, to bino lamin kodi kwayin i Ot pa Were me, 
1KI.8.43	winji kwayo pere. I polo, kam'ibed'iye, winji go aka tim gima go kwayin timo, ŋey nonin je i piny gibe jowoŋeyin aka jowowinjin, paka ji perin Isiraili jotimo. Kenyo jobino ŋeyo nike Ot pa Were m'ageto me kabedo m'iripo lamin'iye.”
1KI.8.44	“K'imiyo ji perin cik kadho i lweny gi jokwor pajo to jokwayin, kama jobed'iye je, ka joŋiyo tindi madwoŋ me m'iyero kodi Ot pa Were m'ageto rin me, 
1KI.8.45	winji kwayo pajo. Winji jo i polo aka miy jo loyo.”
1KI.8.46	“Ka ji perin jotimi reco kwoŋin, kole ongoye ŋata kitim reco, to i nge perin iweyo jokwor pajo kikengila jo, t'itero jo paka jojiera i lowo man, makada nende lowo no obedi bor swa, 
1KI.8.47	kucel ka joŋuti reco pajo i lowo m'oter'iye jo paka jojiera, to jopusere, to joywak rin i lowo no, ka jowaco ni, ‘Watimo reco, watimo gi komo; aka watimo gikidakana,’ 
1KI.8.48	Ka jopusere gi cuny jo je kodi adundo pajo je i lowo pa jokwor pajo, ka joŋiyo lowo me, m'imiyo kwarere pajo, tindi madwoŋ me m'iyero, kodi Ot pa Were m'ageto rin me, 
1KI.8.49	kenyo winji kwayo pajo. Gi peco perin i polo winji jo aka maki wor gi jo. 
1KI.8.50	Cwaki reco pajo je kodi gwenyirok pajo kwoŋin, aka miy jokwor pajo jowoteri jo gi wor. 
1KI.8.51	Kole jobedo ji perin won m'iwodho wok i Misir mac m'odheth no.”
1KI.8.52	“Mondo ŋiy ji perin Isiraili kodi kere pajo gi ŋono, aka winji kwayo pajo noknok ka jolwoŋin ri kony. 
1KI.8.53	Kole itieko ketho jo gicen kwoŋ nonin je ma piny, bedo ji perin won, paka iciko luwo bongi ŋeca perin Musa munyo iwodho kwarere mawan wok i Misir.”
1KI.8.54	Rumacen munyo Solomon otieko kwayo Rwoth, oay malo ruwaŋ migam, kama go oyido ogur'iye conge gi cinge malo. 
1KI.8.55	Gi dwonde ma malo okwayo Were womiy ji je m'oyido jocokere kenyo silwany. Solomon owaco ni, 
1KI.8.56	 “Rwoth wopak m'omiyo ji pere siem paka ociko nike latimo. Okuro cikirok pere ma gir'aura m'omiyo luwo bongi ŋeca pere Musa. 
1KI.8.57	Rwoth Were mawan wobedi gi wan paka obedo gi kwarere mawan; weyi go wokiri wowey wan kosa wojwangi wan, 
1KI.8.58	weyi womiy wan winjo go, ŋey wawothi i yo pere, aka wakur cik kodi Or pere je m'omiyo kwarere mawan. 
1KI.8.59	Weyi Rwoth Were mawan wopoy i hongo je kwayo paran me, aka weyi wobedo gi wor ri ji pere kodi kere pajo, paka kisi ndelo go mito. 
1KI.8.60	Aka ŋey nonin je ma piny jowoŋey nike Rwoth kende obedo Were; ongoye man. 
1KI.8.61	Weyi win, ji pere, wibedi gi adieri noknok ri Rwoth Were mawan, kuro cik kodi Or pere je paka witimo konon.”
1KI.8.62	Kenyo kere Solomon kodi ji je jomiyo Rwoth cowirok. 
1KI.8.63	Solomon omiyo Rwoth cowirok ma siem ma dhok 22,000 kodi rombo 120,000. Aka ameno kere kodi ji je joketho i cingi Rwoth Ot pa Were. 
1KI.8.64	I ndelo no won Solomon oloko dier diedipo maleŋ, yuwaŋ Ot pa Were, aka omiyo kenyo mic awaŋa gikululu, mic ma cemo manyinge, kodi mic mabor ogwaŋe paka cowirok ma siem. Otimo gime kwoŋbedo migam ma ywel oyido thin ri cowirok me je.
1KI.8.65	Ameno Solomon kodi Joisiraili je jotimo kalima ma ndelo abirio. Oyido nitie lwak ji wok i ger ma Hamath tundo yumalo kodi kew gi Misir yupiny. 
1KI.8.66	I ndelo mar'abirio Solomon osewila ji dok peco. Jopako go aka jodok peco munyo josangala ro silwany kweth ma Rwoth oyido omiyo ŋeca pere Daudi kodi ji pere Isiraili.
1KI.9.1	Munyo Solomon otieko geto Ot pa Rwoth, ot pa kere, kodi kisi gima go omito geto, 
1KI.9.2	Rwoth omenyere rigo madirio, paka oyido omenyere rigo i Gibeon. 
1KI.9.3	Aka Rwoth owaco rigo ni, “Atieko winjo kwayo perin. Alonyo Ot pa Were me m'igeto paka kabedo m'ilalaman'iye cil gi cil. Abino kuro t'agwoko i hongo je, 
1KI.9.4	k'inowothi ruwaŋan paka benin Daudi owotho, gi cunye macil kodi tiro, timo kisi gim'amiyin cik timo, kodi kuro cik kodi Or paran je, 
1KI.9.5	Abino kuro cikirok m'atimo gi benin Daudi munyo awaco rigo nike nyikwaye ama jobino dhumo Isiraili noknok. 
1KI.9.6	To ka in kodi nyikwayin wiweyo luwan, ka wikikuro cik kodi Or paran m'amiyo win to wilamo werin man, 
1KI.9.7	kenyo alafudho woko ji paran Isiraili wok i lowo m'atieko miyo jo, aka alajwango Ot pa Were m'atieko loko maleŋ paka kam'iripo laman'iye. Isiraili lalokere gir'ageca aka ji jolatero gi cay. 
1KI.9.8	Ot pa Were me bino lokere kidhur gunda aka kisi ŋat'oluwi ka labwok to dhier; aka jobino penjo ni, ‘Raŋo Rwoth otimo gime ri lowo me kodi Ot pa Were me?’ 
1KI.9.9	Ji joladwoko ni, ‘Kwoŋbedo jojwango Rwoth Were m'owodho woko kwarere pajo wok i piny Misir. Joworo werin man, to jolamo jo; riameno go okelo teko me kwoŋ jo.’ ”
1KI.9.10	Solomon ocowo oro piero ario geto Ot pa Were kodi cel pa kere. 
1KI.9.11	Kere Hiram oyido omiyo go yen sida je kodi yen madongo maboyo kodi zahabu je ma Solomon omito ma timo tic pere. Rumacen kere Solomon omiyo Hiram tindin piero ario iy'adec ma Galili. 
1KI.9.12	Kere Hiram obino wok i Tire neno tindin, aka k'ofoyo jo. 
1KI.9.13	Ameno Hiram owaco ri Solomon ni, “Me nger tindin aŋo m'imiyan, omin an?” R'atoŋa me kabedo no ilwoŋo ni Kabul kiri konon.
1KI.9.14	Hiram oyido odhiro ri Solomon zahabu ma romo kilo 4,000.
1KI.9.15	Kere Solomon ooro tic mar'arom geto Ot pa Were, cel pa kere, yiko lowo ma yuwok ceŋ ma tindi madwoŋ, geto kor tindi madwoŋ kodi geto kendo tindin madongo Hazor, Megido, kodi Gezer. 
1KI.9.16	(Con mere Farawo ma Misir oyido omonjo to omako Gezer, oneko ji mere, to waŋo woko. Kenyo omiyo nyare paka mic munyo onywomere gi Solomon, 
1KI.9.17	aka Solomon ogeto kendo) kodi Bethhoron piny, 
1KI.9.18	Balath, Tamar, i thim ma Yuda, 
1KI.9.19	tindin madongo m'oyido ikano iye gigipiny pere, tindin madongo ma kayina kodi cawilin pere, kodi kisi gimoro ma Solomon omito geto i Yerusalem, i Lebanon, kodi kamoro je i ker pere. 
1KI.9.20+1KI.9.21	Ri tic pere arom, Solomon ooro nyikway ji ma Kanan ma Joisiraili oyido jok'oneko munyo jotero lowo pajo. Me obedo Joamor, Johiti, Joperiz, Johivi, kodi Joyebus, ma nyikway jo jomedere bedo ŋecin kiri konon. 
1KI.9.22	To Solomon k'oloko Joisiraili ŋecin; jo jotiyo paka jolweny pere, jodhum, jomituka jolweny, jogwey cawilin, jotel pa jokur pere, kodi jogwey kayinin pere.
1KI.9.23	Solomon oyido nitie gi jodhum 550 ma jotelo tic mar'arom i geto pere m'opokere opokere.
1KI.9.24	Nyar Farawo oeye wok i tindi madwoŋ pa Daudi to kadho i ot pere won ma Solomon ogeto rigo, aka Solomon ogeto mayilo i lowo ma yuwok ceŋ ma tindi madwoŋ.
1KI.9.26	Kere Solomon bende ogeto bogi mel i Eziongeba, macegin gi Eloth i thengi Nam M'obokere i lowo ma Edom. 
1KI.9.27	Kere Hiram ooro cwo pere moro ma jotieko niaŋ tic ma Nam tiyo gi cwo pa Solomon. 
1KI.9.28	Jocewere kidho i lowo ma Ofir, aka jokelo ri Solomon zahabu ma kalo kilo 14,000.
1KI.10.2	Go obino gi kitipa madwoŋ ma jotic pere, gi ŋamin ma jotiŋo gigipiny maŋwe kur, thiwino, kodi zahabu madit. Munyo go gi Solomon joromo, openjo Solomon penji je m'oparo kwoŋe. 
1KI.10.3	Solomon odwoko penji je, aka ongoye gim'otek rigo tito. 
1KI.10.4	Nyamicala ma Seba owinjo rieko pa Solomon aka oneno peco pere m'ogeto, 
1KI.10.5	cemo m'itoko i meza pere, pecin pa jodhum pere, kitipin pa jotic kodi ŋecin pere kodi nangin pajo ma cale ma joruko, jotic pere, kodi cowirok ma Solomon miyo i Ot pa Were aka cunye okwe.
1KI.10.6	Nyamicala ma Seba owaco ri Solomon ni, “Gim'awinjo i piny paran ma mako kwoŋ tim perin kodi rieko perin obedo adieri! 
1KI.10.7	To akinyalo yeyo cuka an won abino t'aneno. Aka neni adec mere oyido k'owaci ran. Iriek kalo kama ji jowaco. 
1KI.10.8	Josilwany a ji perin! Josilwany a ŋecin perin me, ma noknok jonitie ruwaŋin aka jonitie gi silwany ma winjo rieko perin. 
1KI.10.9	Rwoth Were perin wopak m'onyutho nger m'osangal'iye kodin to kethin kere, dhumo i nyinge. Kwoŋbedo mar pere ri Isiraili kiwire, okethin bedo kere pajo ŋey inyal kuro cik kodi tiro.”
1KI.10.10	Nyamicala omiyo Solomon mic m'okelo; zahabu ma kalo kilo 4,000 kodi gigipiny maŋwe kur kodi thiwino madit. Ongoye kendo dito ma gigipiny maŋwe kur ma Solomon olimo paka ma nyamicala omiyo go.
1KI.10.11	(Aka ŋecin pa kere Hiram kodi kere Solomon ma jokelo zahabu wok Ofir bende jokelo mbawin ma yen m'ilwoŋo ni algum kodi telin ma welo. 
1KI.10.12	Solomon ooro mbawin me ma geto madala ma Ot pa Were kodi ma peco pere, kodi timo adungin kodi tongol ri jower. Nger mbawo ma yen algum no fodi k'oneno kendo tundo kiri konon i piny Yuda.)
1KI.10.13	Kere Solomon omiyo nyamicala ma Seba kisi gima go okwayo, medo i wi mic man manyakwer m'oyido omiyo go. Kenyo nyamicala odok i Seba gi jotic pere.
1KI.10.14	Kisi oro kere Solomon oyido limo zahabu ma romo kilo 23,000 
1KI.10.15	medo i wi misolo wok bongi jomitan, kerin pa Jowarabu kodi jogavana mar'adec ma Isiraili.
1KI.10.16	Solomon otimo kwote malac 200 gi zahabu. Kisi kwot acel otim gi zahabu kilo ma romo abirio. 
1KI.10.17	Solomon bende otimo kwote mathindho 300. Kisi kwot acel otim gi zahabu ma romo kilo ario. Kwote me je okethi i Kisika ma lul ma Lebanon.
1KI.10.18	Solomon bende otimo kom ma dhum malac gi tungi liec, aka oum gi zahabu macil. 
1KI.10.19+1KI.10.20	Kom ma dhum oyido nitie gi madalin aucel kiri malo, kodi cal ma simbwor i gike ma kisi madala, joje cal ma simbwor apar g'ario. Yuŋey kom ma dhum oyido nitie cal ma wic thwon, aka kabuti kisi cinge ario oyido nitie cal ma simbwor. Nger kom ma dhum me oyido fodi k'obedo i ker moro je.
1KI.10.21	Atewe je ma medho oyido otim gi zahabu, kiri g'atewe ma Kisika ma Lul ma Lebanon je otim gi zahabu macil, rupiri i ndir pa Solomon feza oyido ongoye gi cwe. 
1KI.10.22	Solomon oyido nitie gi bogi ma mel ma jocewere gi bogi pa Hiram. Dicel i kisi oro adek bogi pere oyido dwoko m'otiŋo zahabu, feza, tungi liec, oŋer ambu, kodi oŋere.
1KI.10.23	Kere Solomon oyido oŋaŋ aka riek loyo kere man je, 
1KI.10.24	aka piny gibe oyido mito winjo rieko ma Were oyido omiyo go. 
1KI.10.25	Kisi ŋat'obino neno go kelo rigo mic ma gigipiny m'otimi gi feza, zahabu, nangin, gilweny, gigipiny maŋwe kur, kayina kodi punde. Gime omedere kisi oro.
1KI.10.27	I ndir ma dhum pa Solomon feza oyido nitie kisi kamoro pa telin, aka yen sida oyido omore pa musikamol ma tiendi tendere i Yuda. 
1KI.10.28	Aka kayina ma donjo i piny pa Solomon oyido jowok i Misir kodi Kuwe, aka jomitan pere oyido jojolo gi Kuwe i welo moro. 
1KI.10.29	Oyido ikelo cawilin wok i Misir i welo ma feza 600 kodi kayina i welo ma feza 150 aka jomitan pa Solomon oyido jotero kitana ri kerin pa Johiti kodi kerin ma Siria.
1KI.11.2	Onywomo jo makada nende Rwoth oyido omiyo Joisiraili cik nike jokiri jowonywom kosa jowonywomere gi jo, rupiri oyido jonyalo miyo Joisiraili lamo werin man. 
1KI.11.3	Solomon onywomo mon 700 aka oyido nitie gi mon man woko 300. Jomiyo go wire woko kwoŋ Were. 
1KI.11.4	Kole munyo Solomon oti mon pere oyido jomiyo go lamo werin man. Solomon oyido ongoye gi adieri ri Rwoth Were pere paka bamere Daudi oyido nitie. 
1KI.11.5	Olamo were madhako Asitate ma Sidon, kodi were Molek kidakana ma Amon. 
1KI.11.6	Ameno Solomon otimo reco ruwaŋ Rwoth aka k'obedo gi adieri paka bamere Daudi otimo. 
1KI.11.7	Kenyo Solomon ogeto wi got yuwok ceŋ ma Yerusalem kalamo were Kemos, kidakana ma Mowab, kodi ri Molek kidakana ma Amon. 
1KI.11.8	Go bende ogeto kalamo kisi kama mon jopath pere oyido jowaŋo iye buban to jomiyo cowirok ri werin pajo.
1KI.11.9	Aka Rwoth omako nge gi Solomon rupiri cunye oyido ocile kwoŋ Rwoth, Were pa Isiraili, m'omenyere rigo dirio, 
1KI.11.10	to miyo go or kwoŋ gime, nike wokiri woluwi werin man; to k'okuro gima Rwoth omiyo go or ni wotimo. 
1KI.11.11	Riameno Rwoth owaco ri Solomon ni, “Paka me oyido obedo paro perin aka ikikuro cikirok paran kodi cik paran m'amiyin, adieri abino yeco woko ker perin wok bongin aka abino miyo ŋeca perin. 
1KI.11.12	To kucel ro Daudi benin, Akibino timo i hongo perin, t'abino yeco wok i cingi wodin. 
1KI.11.13	To kad'ameno, akibino yeco woko ker gibe; t'abino miyo nono acel ri wodin, ro Daudi ŋeca paran kodi ro Yerusalem m'atieko yero.”
1KI.11.14	Ameno Rwoth omiyo Hadad, wok i ot ma ker Edom gwenyirok gi Solomon. 
1KI.11.15+1KI.11.16	Kole munyo Daudi omako Edom, Yowab jamituka jolweny pere oyido okidho kenyo yiko jom'otho, Daudi kodi cwo pere jodoŋ i Edom ma dwe aucel, aka i hongo no joneko kisi jacwo i Edom, 
1KI.11.17	to Hadad oringo i Misir, kanyacel gi Joedom moro m'oyido ŋecin pa bamere, Hadad oyido fodi thin. 
1KI.11.18	Joeye Midian to jokidho i Paran, kama cwo moro man joriwere gi jo. Kenyo jokidho i Misir bongi Farawo, m'omiyo Hadad lowo kodi ot aka omiyo go cemo. 
1KI.11.19	Hadad onwaŋo wor ruwaŋ Farawo, aka Farawo omiyo go ywore nyamin Tafenes cipa Farawo i nywomirok. 
1KI.11.20	Nyamin Tafenes onywolo ri Hadad wode, aka Tafenes ama opido gi peco pa kere paka acel kwoŋ wot kere.
1KI.11.21	To munyo Hadad owinjo gi Misir nike Daudi otho aka kiri Yowab jamituka jolweny bende otho, Hadad owaco ri Farawo ni, “Weyi adoki i piny paran won.”
1KI.11.22	Farawo openjo go ni, “Aŋo m'ingoye gine bongan ma idwaro dok i piny perin won?”
1KI.11.22	Hadad odwoko ni, “Weyan nyaka akadhi.” Aka go odok i piny pere.
1KI.11.22	Paka kere ma Edom, Hadad oyido obedo jakwor pa Isiraili marac makec.
1KI.11.23	Were bende omiyo Rezon wod pa Eliada gwenyirok gi Solomon. Rezon oyido oringo kwoŋ jadwoŋ pere, kere Hadadeza ma Zoba, 
1KI.11.24	to lokere jatel pa ji ma bukony. (Gime otimere rumacen ma Daudi kikengila Hadadeza aka oyido othumo jokony pa Siria.) Rezon gi cwo pere jokidho to jobedo i Damasiko, kama cwo pere joloko go kere ma Siria. 
1KI.11.25	Rezon oyido obedo jakwor pa Isiraili i hongo pa Solomon.
1KI.11.26	Jacwo man m'owire ri Solomon obedo acel kwoŋ jodhum pere, Yerobowam wod pa Nebat, ma wok Zereda i Efrayim. Yokimere oyido obedo citho Zeruya. 
1KI.11.27	Me apaka otimere.
1KI.11.27	Solomon oyido poŋo lowo ma yuthenge ma yuwok ceŋ ma Yerusalem aka yiko kor ot ma tindi madwoŋ. 
1KI.11.28	Yerobowam oyido obedo jayac manitie gi nyalo, aka munyo Solomon oneno nger ma otiyo matek, oketho go telo jotic mar'arom iy'adec pa nonin pa Manase kodi Efrayim. 
1KI.11.29	Ndelo acel, munyo Yerobowam oyido wotho wok i Yerusalem, jatuci wac Were Ahija ma wok Silo, oromo gine kende i yo kam'othangere. 
1KI.11.30	Kenyo Ahija olunyo kanzu manyen ma go oyido oruko, oyeco to wok oselin apar g'ario, 
1KI.11.31	aka owaco ri Yerobowam ni, “Kwany oselin apar rin, rupiri Rwoth, Were pa Isiraili waco rin ni, ‘Akidho kwanyo woko ker kwoŋ Solomon, aka abino miyin nonin apar. 
1KI.11.32	Solomon bino kuro nono acel ro ŋeca paran Daudi aka ro Yerusalem, tindi madwoŋ m'atieko yero bedo aparan won wok i lowo ma Isiraili gipi. 
1KI.11.33	Akidho timo gime rupiri Solomon okweran aka olamo werin pa jopath, Asitate, were madhako ma Sidon, Kemos, were ma Mowab, kodi Molek were ma Amon. Solomon k'owinjan, otimo komo, aka k'okuro cik paran kodi Or paran paka bamere Daudi otimo. 
1KI.11.34	T'akibino kwanyo ker je kwoŋ Solomon, aka abino kuro go i dwoŋ kafodi go kwo. Gime abino timo ro ŋeca paran Daudi, ma yero aka m'oluwo cik paran kodi Or paran. 
1KI.11.35	Abino kwanyo woko ker kwoŋ wod pa Solomon aka abino miyin nonin apar, 
1KI.11.36	t'abino weyo wod pa Solomon kuro nono acel, ŋey noknok abedi gi nyakwar Daudi ma dhumo i Yerusalem, tindi madwoŋ m'ayero wolaman'iye. 
1KI.11.37	Yerobowam, abino lokin kere ma Isiraili, aka ibino dhumo adec je m'inomiti. 
1KI.11.38	K'inowinji gim'anomiyin or timo je, wotho i yo paran, t'itimo gim'otire ruwaŋan kodi kuro cik paran gi Or paran, paka Daudi ŋeca paran otimo, Abino bedo kodin noknok. Abino lokin kere ma Isiraili aka abino neno nike nyikwayin jodhumo rumacen ma in, paka atimo ri Daudi. 
1KI.11.39	Ro reco pa Solomon Abino miyo nyikway Daudi gir'acula, to ki ma hongo je.’ ”
1KI.11.40	Aka Solomon otemo neko Yerobowam, to Yerobowam okwale to kidho bongi Sisak kere ma Misir aka obedo kenyo cuka Solomon otho.
1KI.11.41	Tim pa Solomon je gi gima go otimo je, kodi rieko pere je ondiki i kitawo ma tim pa Solomon. 
1KI.11.42	Solomon odhumo Isiraili gipi gi Yerusalem ma oro piero aŋwen. 
1KI.11.43	Otho aka oyiki go i tindi madwoŋ pa Daudi, aka wode Rehobowam olunjo go paka kere.
1KI.12.1	Rehobowam okadho i Sekem, kole Joisiraili je oyido jobino kenyo ketho go kere. 
1KI.12.2	Munyo Yerobowam wod Nebat owinjo (oyido go fodi nitie i Misir, kama go oyido oring'iye kwoŋ kere Solomon) odwoko wok i Misir. 
1KI.12.3	Ji ma nonin ma yumalo jooro wolwoŋi Yerobowam, aka jokidho gi go bongi Rehobowam to jowaco rigo ni, 
1KI.12.4	“Benin Solomon ojengo bieto mapek kwoŋ wan. K'inoloki bieto me masew t'iloko kwo mayot riwan, walatic rin.”
1KI.12.5	Rehobowam odwoko jo ni, “Dwoki win ka ndelo adek orumo, alamiyo win radwok.” Ameno to jokadho.
1KI.12.6	Kenyo Kere Rehobowam openjo jodongo m'oyido jotiyo paka jomic rieko pa Solomon ni, “Wimiyan rieko aŋo ma dwoko ji me?” 
1KI.12.7	Aka jodwoko go ni, “K'ibedo gi wor ri jome t'isangala jo, luw gi jo wac maber, aka jolatic rin noknok gi wor.”
1KI.12.8	To Rehobowam kwero rieko pa jodongo ma jomiyo go, to kadho bongi yac ma jobedo muworo pere, aka m'oyido onyo jobedo jomic rieko pere. 
1KI.12.9	Openjo jo ni, “Wimiyan rieko timo aŋo? Aŋo m'adwoki ji ma jokwayan loko bieto pajo masew?”
1KI.12.10	Jodwoko go ni, “Me a gim'iripo waco rijo ni, ‘Cingan manyako dinywol loyo pier baba! 
1KI.12.11	Baba oketho bieto mapek kwoŋ win, to alaloko mapek loyo. Go ocwado win g'adasa to alacwado win gi luth kayina!’”
1KI.12.12	Ameno Yerobowam gi ji je jobino bongi Rehobowam i ndelo mar'adek, paka kere Rehobowam oyido owaco rijo. 
1KI.12.13	Kere oweyo rieko ma jodongo jomiyo go aka oluwo gi jo gi gero 
1KI.12.14	paka yac jomiyo go rieko. Go owaco ni, “Baba oketho bieto mapek kwoŋ win, to alaloko jo mapek loyo. Baba ocwado win g'adasa, to alacwado win gi luth kayina!” 
1KI.12.15	Ameno kere k'owinjo ji; kole oyido obedo mito pa Rwoth kelo gima go oyido owaco wotundi i kare ri Yerobowam wod pa Nebat luwo bongi jatuci wac Were Ahija ma wok Silo. Meno am'omiyo kere k'owinjo ji.
1KI.12.16	Ameno ji jodok i wema pajo, 
1KI.12.17	aka joweyo Rehobowam paka kere pa ji m'oyido jobedo iy'adec ma Yuda kende.
1KI.12.18	Kenyo kere Rehobowam ooro Adoram, m'oyido telo jotic gi mbaka, kadho bongi Joisiraili, to jogoyo go gi telin to tho. Aka kere Rehobowam oidho cawila pere to ringo i Yerusalem. 
1KI.12.19	Wok i hongo no kiri konon me, ker ma yumalo ma Isiraili jobedo kanyo jolwenyo gi ker pa Daudi.
1KI.12.20	Munyo Joisiraili jowinjo nike Yerobowam odwoko wok i Misir, jolwoŋo go i romo pa ji aka joketho go kere ma Isiraili. Nyaka jonono pa Yuda ama jodoŋ munyo joworo nyikway Daudi.
1KI.12.21	Munyo Rehobowam otundo i Yerusalem, olwoŋo kanyacel jolweny ma jober loyo wok i nono pa Yuda gi Benyamin ma romo 180,000. Go oyido mito lweny ŋey wodwoki dhum pere kwoŋ nonin ma yumalo ma Isiraili. 
1KI.12.22	To Rwoth waco ri Semaya jatuci wac Were ni, 
1KI.12.23	“Waci ri Rehobowam, wod pa Solomon, gi jonono pa Yuda kodi jonono pa Benyamin, kodi ji je ni, 
1KI.12.24	‘Wikiri wimonji wutmin win won, Isiraili. Dok win peco wijoje. Gim'otimere obedo mito paran.’ ” Joje jowinjo cik pa Rwoth aka jok'olwenyo gi Yerobowam.
1KI.12.25	Kere Yerobowam ma Isiraili ogeto tindi Sekem i piny matendere tendere ma Efrayim aka obedo kenyo ma hongo moro. Kenyo oeye to kidho geto tindi Penuel. 
1KI.12.26+1KI.12.27	Aka Yerobowam owaco i cunye ni, “Nger ma gigipiny nitie i iye pama me, ka ji jokidhi Yerusalem miyo Rwoth cowirok i Ot pa Were kenyo, jobino cako woro kere Rehobowam ma Yuda to jonekan.”
1KI.12.28	Munyo otieko paro kwoŋe, otimo roci ario gi zahabu aka owaco ri ji pere ni, “Noknok oyido wikidho i Yerusalem kamabor lamo. Joisiraili, werin mewin ee ka ma jowodho win wok i Misir.” 
1KI.12.29	Oketho roci m'otimi gi zahabu acel i Bethel kodi acel i Dan. 
1KI.12.30	Aka gime olokere reco, kole ji oyido jokidho lamo i Bethel kodi i Dan. 
1KI.12.31	Yerobowam bende ogeto kalamo i wi riete, aka oyero jocway ri Were i wi migam wok i nonin ma jok'obedo Jolevi.
1KI.12.32	Yerobowam bende oketho kalima manyadini k'apar g'abic i dwe mar'aboro paka kalima m'oyido nitie i Yuda. I wi migam ma Bethel omiyo cowirok ri roci m'otimi gi zahabu, aka oketho kenyo jocway ri Were i wi migam tiyo i kalamo ma go oyido ogeto. 
1KI.12.33	Aka k'apar g'abic i dwe mar'aboro, ndelo ma go won oketho, okidho i Bethel to miyo cowirok i wi migam ma timo kalima ma go oyido oketho ri ji.
1KI.13.1	Panen, jacwo pa Were obino wok i Yuda luwo i cik pa Rwoth to kidho i Bethel. Yerobowam oyido ocungo cegin gi migam miyo cowirok. 
1KI.13.2	Luwo kwoŋ cik pa Rwoth jatuci wac Were okwedo migam ka waco ama: “A migam, migam, me a gima Rwoth waco; nyathi ma nyinge ibino lwoŋo ni Yosia ibino nywolo i peco pa Daudi. Go bino thumo kwoŋin jocway ri Were i wi migam ma jotiyo i migam manyakafir ma jomiyo cowirok i wiyin, aka go bino waŋo cokin ji i wiyin. 
1KI.13.3	Migam me bino tur piny, aka buru ma wiye ibino ywoyo. Kenyo ibino ŋeyo nike Rwoth oluwo luwo i an.”
1KI.13.4	Munyo kere Yerobowam owinjo gime, ocimo go aka owodho or ni, “Maki win jalo!” Aka nyaŋinya omako cingi Yerobowam dicel ŋey k'onyalo dolok. 
1KI.13.5	Migam bende otur piny, aka buru oywore piny paka jatuci wac Were oyido owaco i nyingi Rwoth. 
1KI.13.6	Kere Yerobowam owaco ri jatuci wac Were ni, “Mondo kway ran Rwoth, Were perin, aka ikway go wobothi cingan!”
1KI.13.6	Jatuci wac Were okwayo aka cingi kere obothi. 
1KI.13.7	Kenyo kere owaco ri jatuci wac Were ni, “Biye kodan peco aka inwaŋ gir'acama. Abino miyin kemba ro gim'itimo.”
1KI.13.8	Jatuci wac Were odwoko kere ni, “Makada nende inomiyan adec ma lim perin, akibino kadho kodin aka akibino cemo kanyacel kodin. 
1KI.13.9	Kole ameno apaka Rwoth omiyan or munyo waco ni, ‘Ikir'icam mugat kosa imadhi pi, kosa idok peco luwo i royo m'ibino gine.’ ” 
1KI.13.10	Ameno go k'oluwo i yo ma go obino gine, aka oluwo i yo man.
1KI.13.11	Onyo oyido nitie jatuci wac Were m'oti i Bethel. Aka wote jobino to jowaco rigo gimoro je ma jatuci wac Were ma wok Yuda otimo i Bethel ndelo no kodi gim'owaco ri kere Yerobowam. 
1KI.13.12	Aka bajo openjo ni, “Go oluwo i yo mene?” Aka wote jonyutho go yo 
1KI.13.13	aka owaco rijo tweyo rigo punda pere. Jotimo ameno, aka ogweyo 
1KI.13.14	to luwo jatuci wac Were ma wok Yuda aka onwaŋo go obedo i tiendi olwa. Go openjo ni, “Iŋat'ibedo jatuci Were m'owok Yuda?”
1KI.13.14	Jalo odwoko ni, “Abedo go.”
1KI.13.15	Kenyo owaco rigo ni, “Biye kodan peco aka icami mugat.”
1KI.13.16	To jatuci wac Were ma wok Yuda dwoko ni, “Akinyali dok peco kodin, kosa yeyin ijolan, kosa camo mugat, kosa madho gimoro je kodin ka, 
1KI.13.17	rupiri Rwoth omiyan or nike akir'acem kosa amadhi gimoro, aka akir'adoki peco luwo i yo ma bino gine.”
1KI.13.18	Kenyo jatuci wac Were m'oti ma wok i Bethel owaco rigo ni, “An bende, abedo jatuci wac Were paka in, aka luwo i cik pa Rwoth malaika owaco ran nike aterin peco kodan aka ajolin.” To jatuci wac Were m'oti oyido twodo.
1KI.13.19	Ameno jatuci wac Were ma wok Yuda odok peco gi jatuci wac Were m'oti aka ocemo kanyacel gi go. 
1KI.13.20	Aka munyo jobedo i meza, wac pa Rwoth obino ri jatuci wac Were m'oti, 
1KI.13.21	aka oywaki ri jatuci wac Were ma wok i Yuda ni, “Rwoth waco nike ikiwinjo go aka ikitimo gima go omiyin cik timo. 
1KI.13.22	Kwanyo woko, igiki t'icemo i kabedo m'amiyin cik nike ikir'icem'iye. Ro gime ibino nekin, aka delkwoŋin k'oyik i kaliel ma thuwin.”
1KI.13.23	Rumacen munyo jotieko cemo, jatuci wac Were m'oti otweyo punda ri jatuci wac Were ma wok i Yuda, 
1KI.13.24	aka go okadho. I yo, simbwor oromo gine to neko go. Delkwoŋe oriere i yo, aka punda gi simbwor jocungo i thenge. 
1KI.13.25	Cwo moro oyido joluwo aka joneno del i yo, gi simbwor ocungo cegin. Jomedere i Bethel aka jowaco gima joneno.
1KI.13.26	Aka munyo jatuci wac Were m'oti owinjo, owaco ni, “Meno jatuci wac Were ma k'owinjo cik pa Rwoth! Aka Rwoth odhiro simbwor monjo gi neko go, paka Rwoth owaco nike latimo.” 
1KI.13.27	Kenyo owaco ri wote ni, “Tweyi ran win punda paran.” Aka jotimo ameno, 
1KI.13.28	aka go okidho to nwaŋo delkwoŋ jatuci wac Were oriere i yo, gi punda kodi simbwor fodi jocungo kenyo. Simbwor oyido k'ocamo del kosa omonjo punda. 
1KI.13.29	Jatuci wac Were m'oti odimo del, oketho i wi punda, aka odwoko gine i Bethel ywako gi yiko. 
1KI.13.30	Aka oyiko i kaliel ma peco pere won, aka go gi wote joywako, ka jowaco ni, “A omin an, omin an!” 
1KI.13.31	Rumacen ma yikirok, jatuci wac Were owaco ri wote ni, “K'atho, yikan win i kaliel me aka wipiel delkwoŋan cegin g'apere. 
1KI.13.32	Wac ma go owaco luwo i cik pa Rwoth kwoŋ migam ma Bethel gi kalamo je i tindin ma Samaria adieri bino tundo i kare.”
1KI.13.33	Rumacen ma gime Yerobowam k'owire kwoŋ reco pere, to omedere yero jocway ri Were i wi migam wok kwoŋ pecin je tiyo i migam ma go oyido ogeto. Oruko kisi ŋat'oyido mito bedo jacway ri Were i wi migam. 
1KI.13.34	Reco me i thenge pere okelo kisika gi reyo ker pere.
1KI.14.1	I hongo no Abija wod pa Yerobowam otwo swa. 
1KI.14.2	Aka Yerobowam owaco ri cege ni, “Ay, aka irukere i nger matek niaŋ kwoŋin, aka ikadhi i Silo, kama jatuci wac Were Ahija bed'iye, go m'owaco nike abino bedo kere ma Isiraili. 
1KI.14.3	Ter rigo mugat muma apar, mugat moro m'owir'iye mo, kodi agwata ma mo kic. Go bino waco rin gima latimo nyathi.”
1KI.14.4	Ameno cipa Yerobowam otimo ameno. Oay aka okidho i Silo, peco pa Ahija. Onyo waŋ Ahija oyido kinen ro tiyo. 
1KI.14.5	Aka Rwoth oyido owaco ri Ahija nike cipa Yerobowam oyido bino penjo go kwoŋ wode m'oyido two. Aka Rwoth owaco ri Ahija gima wowaci.
1KI.14.5	Munyo cipa Yerobowam otundo, orendere pa ŋatiman. 
1KI.14.6	To munyo Ahija owinjo mayindo tiende munyo go donjo, owaco ni, “Donji, cipa Yerobowam, raŋo irendere pa ŋatiman? Kole anitie rin gi mikwenda marac. 
1KI.14.7	Kadhi iwaci ri Yerobowam nike me a gima Rwoth, Were pa Isiraili waco rigo ni, ‘Ayerin kwoŋ Joisiraili to alokin jadhum pa ji paran Isiraili. 
1KI.14.8	Amayo ot pa Daudi ker t'amiyin. Aka kucel ikibedo paka ŋeca paran Daudi m'okuro or paran je, oluwan gi cunye je, munyo timo gim'otire kende i waŋan. 
1KI.14.9	Itimo reco ma kalo apa jono je ma jopen dhumo rin. Ikweran, aka i ikwinyo nge paran gi timo werin man, kodi cal ma cumin ma lamo. 
1KI.14.10	Riameno panen, abino kelo teko i ker perin aka abino neko nyikwayin je ma cwo, mathindho gi m'oti. Abino reyo woko peco perin pa woyo. 
1KI.14.11	Ŋatimoro je ma peco perin m'otho i tindi madwoŋ gwokere jobino camo delkwoŋe, aka ma jotho kam'othangere acut jobino camo delkwoŋ jo. An, Rwoth, atieko waco.’ ”
1KI.14.12	Aka Ahija omedere waco ri cipa Yerobowam ni, “Onyo ay idok peco. Tekin inodonji i tindi madwoŋ ni, wodin bino tho. 
1KI.14.13	Ji ma Isiraili je jobino ywak to joyiko go. Go kende kwoŋ ji ma peco pa Yerobowam am'ibino yiko maber kwoŋbedo i go kende ama Rwoth, Were pa Isiraili onwaŋo iye gima sangala go. 
1KI.14.14	Aka kiri Rwoth bino ketho kere dhumo Isiraili, ma bino ketho ker pa Yerobowam i gike. 
1KI.14.15	Rwoth bino miyo Joisiraili gir'acula, ma jobino yengere pa midole ma yengere i pi. Rwoth bino fudho Joisiraili wok i lowo maber me m'omiyo kwarere pajo, aka bino kedho jo kalo jwom Yufrete, rupiri jokwinyo nge pere gi timo cal ma were madhako Asera. 
1KI.14.16	Rwoth bino jwango Joisiraili rupiri Yerobowam otimo reco, to miyo Joisiraili bende timo reco.”
1KI.14.17	Kenyo cipa Yerobowam oay, aka odok i Tiriza. Tekin donjo i peco pere ama, to nyathi tho. 
1KI.14.18	Aka Joisiraili je joywak to joyiko nyathi, paka Rwoth oyido owaco luwo i ŋeca pere jatuci wac Were Ahija.
1KI.14.19	Kisi gima kere Yerobowam otimo, lweny m'olwenyo kodi nger m'odhumo, je ondiki i kitawo ma kigana ma mako kwoŋ kerin je ma Isiraili. 
1KI.14.20	Yerobowam odhumo paka kere ma oro piero ario g'ario. Otho aka oyiki go, to wode m'ilwoŋo ni Nadab lunjo go paka kere.
1KI.14.21	Onyo Rehobowam, wod Solomon oyido jaoro piero aŋwen g'acel munyo ocako dhum paka kere i Yuda, aka odhumo ma oro apar g'abirio i Yerusalem, tindi madwoŋ ma Rwoth oyero kwoŋ adec je i Isiraili paka kabedo ma lamo go. Yok Rehobowam oyido Nama ma wok i piny Amon.
1KI.14.22	Ji ma Yuda jotimo reco ruwaŋ Rwoth, aka jotimo madit to jokwinyo nge pa Rwoth kwoŋ jo, loyo kiri reco ma kwarere pajo jotimo. 
1KI.14.23	Kole jo bende jogero kalamo werin ma k'otire, jogeto sirin ma tele, kodi cal ma were madhako Asera ma lamo i wi tenderin kodi i tiendi yen ma jotimo tipo. 
1KI.14.24	Marac loyo, oyido nitie cwo gi mon ma jobedo malayin i kalamo werin no. Joyuda jotimo giwickwot je ma ji ma Rwoth oyido oriemo wok i lowo no jotimo i ndir ma Joisiraili oyido jodonjo iye.
1KI.14.26	aka okwanyo lim je ma Ot pa Were gi ma cel pa kere pa kere, kiri gi kwote ma Solomon oyido otimo gi zahabu. 
1KI.14.27	Kere Rehobowam otimo kwote man gi ywel culo waŋ m'oyido otim gi zahabu aka omiyo jotel pa jokur ma waŋkac ma peco pere kuro. 
1KI.14.28	Aka oyido kisi ka kere odonjo i Ot pa Rwoth, jokur oyido jotiŋo kwote, aka jodwoko i kisika m'ikuro iye.
1KI.14.29	Giman je ma Rehobowam otimo ondiki i kitawo ma kigana ma mako kwoŋ kerin je ma Yuda. 
1KI.14.30	I hongo me je oyido nitie lweny makirum i dier Rehobowam kodi Yerobowam. 
1KI.14.31	Rehobowam otho aka oyiki go kam'oyik'iye bacere pere i tindi pa Daudi madwoŋ, aka wode m'ilwoŋo ni Abija olunjo go paka kere.
1KI.15.1	I oro mar'apar g'aboro ma dhum pa Yerobowam, Abija obedo kere ma Yuda, 
1KI.15.2	aka odhumo ma oro adek. Yokimere oyido ilwoŋo ni Maka nyar Absalom. 
1KI.15.3	Abija bende otimo reco acel paka bamere to ngoye g'adieri moro je ri Rwoth Were pere, paka cuny kwari mere Daudi oyido nitie. 
1KI.15.4	To makad'ameno ro Daudi, Rwoth Were pere omiyo Abija wode lunjo go dhumo Yerusalem kodi geto Yerusalem. 
1KI.15.5	Rwoth otimo gime kwoŋbedo Daudi otimo gim'otire ruwaŋ Rwoth, aka oluwo or pere je, kwanyo woko gima mako kwoŋ cipa Uriya Jahiti kende. 
1KI.15.6	Lweny m'oyido ocako i dier Rehobowam kodi Yerobowam omedere i hongo pa Abija je. 
1KI.15.7	Tim pa Abija man je ondiki i kitawo ma kigana ma mako kwoŋ kerin je ma Yuda.
1KI.15.8	Abija otho aka oyiki go i tindi pa Daudi madwoŋ, to wode m'ilwoŋo ni Asa lunjo go paka kere.
1KI.15.9	I oro ma piero ario ma dhum pa Yerobowam kere ma Isiraili, Asa obedo kere i Yuda, 
1KI.15.10	aka odhumo ma oro piero aŋwen g'acel i Yerusalem. Adhamere oyido obedo Maka nyar Absalom. 
1KI.15.11	Asa otimo gim'otire ruwaŋ Rwoth paka kwari mere Daudi oyido otimo. 
1KI.15.12	Asa oriemo woko malayin ma cwo gi mon je wok i Yerusalem aka okwanyo woko cal je m'oyido kerin ma jopen dhumo rigo jotimo. 
1KI.15.13	Asa okwanyo woko adhamere bedo yok kere, kwoŋbedo adhamere oyido otimo cal ma mienirok ri were madhako Asera. Asa otoŋo piny cal no to waŋo i milelo Kidiron. 
1KI.15.14	To makada nende Asa k'onyeko woko kalamo werin ma k'otire je, odoŋ iy'adieri ri Rwoth i kwo pere je. 
1KI.15.15	Asa oketho gigipiny je ma bamere oyido omiyo Were, kodi zahabu gi feza ma go won bende oyido omiyo Were i Ot pa Were.
1KI.15.16	Lweny makirum oyido nitie i dier kere Asa ma Yuda kodi kere Basa ma Isiraili i hongo ma dhum pajo je. 
1KI.15.17	Basa omonjo Yuda to cako geto tindi Rama ŋey wocegi ji donjo kodi wok i Yuda. 
1KI.15.18	Kenyo kere Asa okwanyo feza gi zahabu m'oyido odoŋ i Ot pa Were kodi i cel pa kere, aka ooro gine jodhum pere moro i Damasiko, bongi kere Benhadad ma Siria, wod pa Tabirimon aka nyakwar Hezion gi mikwenda me: 
1KI.15.19	“Weyi wariwere paka bacere mawan oyido joriwere. Neni, adhiro rin feza kodi zahabu me paka mic rin. Onyo tur riwirok perin gi Basa kere ma Isiraili, ŋey wowodhi jolweny pere wok i piny paran.”
1KI.15.20	Kere Benhadad oyeyo mikwenda pa Asa aka ooro jomituka jolweny pere monjo tindin madongo ma Isiraili. Jomako Ijon, Dan, Abel Beth Maka, adec macegin gi jwom Galili kodi adec ma Nafital. 
1KI.15.21	Munyo kere Basa owinjo gim'otimere, oweyo geto Rama aka okadho Tiriza.
1KI.15.22	Kenyo kere Asa owodho cik i Yuda gipi ma mito kisi nyatoro, m'ongoye ŋata wokeŋ, tiŋo telin kodi mbawin ma Basa oyido oro ma geto Rama. Aka Asa ooro jo ma geto Mizipa kodi Geba, tindi madwoŋ iy'adec pa Benyamin.
1KI.15.23	Giman je ma kere Asa otimo ondiki i kitawo ma kigana ma mako kwoŋ kerin je ma Yuda. To i oro pere ma tiyo ŋolo omako go ro two tiendi jo. 
1KI.15.24	Asa otho aka oyiki go gi bacere pere i tindi madwoŋ pa Daudi, aka wode Yehosafat olunjo go.
1KI.15.25	I oro mar'ario ma dhum pa kere Asa ma Yuda, Nadab wod pa kere Yerobowam obedo kere ma Isiraili, aka odhumo ma oro ario. 
1KI.15.26	Nadab otimo reco ruwaŋ Rwoth paka bamere, to miyo Joisiraili timo reco.
1KI.15.27	Basa wod pa Abija, janono pa Isakar, ociko Nadab to neko go munyo Nadab kodi jolweny pere oyido jomako tindi madwoŋ Gibethon i Filistia. 
1KI.15.28	Gime otimere i oro mar'adek ma dhum pa Asa kere ma Yuda. Ameno Basa olunjo Nadab paka kere ma Isiraili. 
1KI.15.29	Tekin Basa bedo kere, ocako neko ji ma peco pa Yerobowam je. Luwo kwoŋ mikwenda pa Rwoth ma ŋeca pere Ahija jatuci wac Were ma wok i Silo owaco, ji ma peco pa Yerobowam je oneko m'ongoye ŋat'obothi. 
1KI.15.30	Gime otimere kwoŋbedo Yerobowam okwinyo nge pa Rwoth, Were pa Isiraili, gi reco ma go otimo kodi m'omiyo Joisiraili timo reco.
1KI.15.31	Giman je ma kere Nadab otimo ondiki i kitawo ma kigana ma mako kwoŋ kerin je ma Isiraili. 
1KI.15.32	Lweny makirum obedo i dier kere Asa ma Yuda kodi kere Basa ma Isiraili i hongo ma dhum pa joje.
1KI.15.33	I oro mar'adek ma dhum pa kere Asa ma Yuda, Basa obedo kere ma Isiraili gipi gi Tirisa, aka odhumo ma oro piero ario g'aŋwen. 
1KI.15.34	Basa otimo reco ruwaŋ Rwoth to miyo Joisiraili timo reco paka Yerobowam m'open dhumo rigo.
1KI.16.1	Rwoth oluwo gi jatuci wac Were Yehu wod pa Hanan aka omiyo go mikwenda me ri Basa: 
1KI.16.2	“Oyido isisiri, t'akethin kere pa ji paran Isiraili, t'onyo pama itieko timo reco paka Yerobowam aka imiyo ji paran timo reco. Reco pajo okwinyo nge paran, 
1KI.16.3	aka ameno abino reyin gi peco perin je, paka atimo ri Yerobowam. 
1KI.16.4	Nyatoro moro je ma peco perin m'otho i tindi madwoŋ gwokere jobino camo delkwoŋe, aka ma jotho kam'othangere acut jobino camo delkwoŋe.”
1KI.16.5	Giman je ma Basa otimo ondiki i kitawo ma kigana ma mako kwoŋ kerin je ma Isiraili. 
1KI.16.6	Basa otho aka oyiki go i Tirisa, aka wode m'ilwoŋo ni Ela olunjo go paka kere.
1KI.16.7	Mikwenda pa Rwoth ma Rwoth omiyo jatuci wac Were Yehu kwoŋ Basa gi peco bedo rupiri Basa otimo reco ruwaŋ Rwoth. Basa okwinyo nge pa Rwoth ki kwoŋbedo ni oyido otimo reco paka kere Yerobowam bende otimo, to bende kwoŋbedo oneko ji ma peco pa Yerobowam je.
1KI.16.8	I oro ma piero ario g'aucel ma dhum pa kere Asa ma Yuda, Ela wod pa Basa obedo kere ma Isiraili, aka odhumo ma oro ario. 
1KI.16.9	Zimiri, acel kwoŋ jodhum pa Ela m'oyido telo adec ma cawilin ocamo rigo sereko. Ndelo acel, munyo Ela oyido medho i peco pa Arisa, m'oyido jatel ma cel pa kere i Tirisa, 
1KI.16.10	Zimiri odonjo i ot, oneko Ela, to lunjo go paka kere. Gime otimere i oro ma piero ario g'abirio ma dhum pa kere Asa ma Yuda.
1KI.16.11	Tekin Zimiri bedo kere, oneko ji ma peco pa Basa je. Kisi wat ma jacwo kosa merin oneki. 
1KI.16.12	Ameno Zimiri oneko ji ma peco pa Basa je paka Rwoth oyido owaco luwo i jatuci wac Were Yehu. 
1KI.16.13	Basa kodi wode Ela jokwinyo nge pa Rwoth, Were pa Isiraili kwoŋbedo jolamo cal to jomiyo Joisiraili timo reco. 
1KI.16.14	Giman je ma Ela otimo ondiki i kitawo ma kigana ma mako kwoŋ kerin ma Isiraili.
1KI.16.15	I oro ma piero ario g'abirio ma dhum pa Asa kere ma Yuda, Zimiri odhumo Isiraili gi Tirisa ma oro abirio. Onyo jolweny pa Isiraili oyido jomako tindi madwoŋ Gibethon i Filistia, 
1KI.16.16	aka munyo jowinjo nike Zimiri oyido ocamo sereko ri kere Ela to neko, kenyo joketho jamituka jolweny pajo Omiri kere ma Isiraili. 
1KI.16.17	Omiri gi jolweny pere joeye i Gibethon aka jokidho to jomako Tirisa. 
1KI.16.18	Munyo Zimiri oneno nike omaki tindi madwoŋ, okidho kama tek ma cel pa kere to cwinyo mac aka otho i mac. 
1KI.16.19	Gime otimere kwoŋbedo otimo reco ruwaŋ Rwoth. Paka Yerobowam go bende omiyo Joisiraili timo reco ruwaŋ Rwoth. 
1KI.16.20	Giman je ma Zimiri otimo ondiki i kitawo ma kigana ma mako kwoŋ kerin ma Isiraili.
1KI.16.21	Kenyo Joisiraili oyido jotiakere dirio. Ji man oyido jomito Tibini wod pa Ginathi wobedi kere, aka ji man oyido jomito Omiri. 
1KI.16.22	I cowe mere ji m'oyido jomito Omiri joloyo. Tibini otho, aka Omiri obedo kere. 
1KI.16.23	Ameno i oro ma piero adek g'acel ma dhum pa Asa kere ma Yuda, Omiri obedo kere ma Isiraili, aka odhumo ma oro apar g'ario. I cakirok Omiri odhumo gi Tirisa ma oro aucel. 
1KI.16.24	Omiri onyewo tendere ma Samaria gi feza 6,000 wok bongi jacwo m'ilwoŋo ni Sema. Omiri ogeto tendere no, ogeto tindi kenyo aka ocwoko i nyingi Sema m'oyido won mere ni Samaria.
1KI.16.25	Omiri otimo reco ruwaŋ Rwoth loyo kerin je ma jopen dhumo rigo. 
1KI.16.26	Paka Yerobowam, go okwinyo nge pa Rwoth, Were pa Isiraili gi reco m'otimo kodi miyo Joisiraili bende timo reco kodi lamo cal. 
1KI.16.27	Giman je ma Omiri otimo ondiki i kitawo ma kigana ma mako kwoŋ kerin je ma Isiraili. 
1KI.16.28	Kere Omiri otho aka oyiki go i Samaria, to wode m'ilwoŋo ni Ahab lunjo go paka kere.
1KI.16.29	I oro ma piero adek g'aboro ma dhum pa Asa kere ma Yuda, Ahab wod pa Omiri obedo kere ma Isiraili, aka odhumo ma oro piero ario g'ario i Samaria. 
1KI.16.30	Ahab otimo reco ruwaŋ Rwoth loyo kerin je ma jopen dhumo rigo. 
1KI.16.31	K'oromo go timo reco paka Yerobowam, to Ahab bende omedere to nywomo Yezebel nyar kere Ethibal ma Sidon to lamo Bal. 
1KI.16.32	Ahab ogeto ri Bal ot kodi migam i Samaria. 
1KI.16.33	Ahab bende ogeto cal pa were madhako Asera. Otimo gigipiny madit m'okwinyo nge pa Rwoth loyo kerin je ma jopen dhumo rigo i Isiraili. 
1KI.16.34	I hongo ma dhum pere Hiyel ma wok i Bethel ogeto Yeriko kende. Paka Rwoth oyido owaco luwo i Yosuwa wod pa Nun, wod pa Hiyel makayo Abiram otho munyo ogero kindi Yeriko, aka wode mathin Segub otho munyo ogeto waŋkac.
1KI.17.2	Rwoth owaco ri Elia ni, 
1KI.17.3	“Eye ka ikadhi yuthenge ma yuwok ceŋ aka ipondi milelo ma Kerith yuwok ceŋ ma Yordan. 
1KI.17.4	Ibino madho pi ma wok milelo, aka atieko miyo agakere cik jobino kelo rin cemo kenyo.”
1KI.17.5	Ameno Elia otimo paka Rwoth omiyo go or aka okidho to bedo cegin gi milelo ma Kerith. 
1KI.17.6	Elia oyido madho pi wok i milelo aka agakere oyido jokelo rigo mugat gi riŋo odikin g'othieno. 
1KI.17.7	Rumacen ma hongo moro pi ocwiyo i milelo kwoŋbedo koth oyido kicwe.
1KI.17.8	Rwoth owaco ri Elia ni, 
1KI.17.9	 “Ay, ikadhi i tindi Zarefath, cegin gi Sidon ibedi kenyo. Atieko miyo citho ma bedo kenyo cik pidhin.” 
1KI.17.10	Ameno Elia oay aka okidho i Zarefath. Munyo otundo i waŋkac ma tindi, oneno citho moro dimo yen. Elia owaco ri citho no ni, “Mondo keli ran ye pi nyaka mathin iy'agwata ŋey amadhi.” 
1KI.17.11	Aka munyo citho kidho omo pi, Elia olwoŋo go to waco ni, “Mondo keli ran ye mugat moro bende.”
1KI.17.12	Citho odwoko ni, “Akwoŋere rin i nyingi Rwoth Were perin makwo nike angoye gi mugat m'otedi. Anitie nyaka g'adhoŋ cingan ma moko iy'acero, kodi donge mo iy'agwata. Adimo yen ŋey adoki atedi acami gi wodan. Meno bino bedo cemo mawan macowe, wariy kec to watho.”
1KI.17.13	Elia owaco rigo ni, “Ikir'ilwor kadhi itedi cemo mewin. To marapena kudho tedi ran mugat mathin wok kwoŋ gimathin m'initie gine no, aka rumacen itedi aperin gi wodin. 
1KI.17.14	Kole me a gima Rwoth waco ni, ‘Moko k'orumi i acero, aka mo k'orumi iy'agwata cuka ndelo ma An, Rwoth, anodhiri koth i piny.’ ” 
1KI.17.15	Citho okidho to timo paka Elia owaco aka joje jobedo gi cemo ma romo ma ndelo kweth. 
1KI.17.16	Paka Rwoth ociko luwo i Elia, moko k'orumo i acero aka mo k'orumo iy'agwata.
1KI.17.17	Rumacen ma hongo moro wod pa citho two matek omako to medere aka otho. 
1KI.17.18	Citho openjo Elia ni, “Raŋo itimo ran gime? Ibino ka poyo Were reco paran ŋey imiy wodan wotho?”
1KI.17.19	Elia owaco ni, “Miyan jayac ka.” Elia otiŋo jayac to tero malo i kisika kama go oyido bed'iye aka orieyo i wi kitanda. 
1KI.17.20	Kenyo okwayo malo ni, “Awi Rwoth Were paran, raŋo itimo gimarac ama ri citho me. Citho me obedo ran gi wor to kuran, onyo ineko wode!” 
1KI.17.21	Kenyo Elia oriere kwoŋ jayac didek to kwayo ni, “A Rwoth Were paran, dwoki kwo pa nyathi me kendo!” 
1KI.17.22	Rwoth odwoko kwayo pa Elia, nyathi ocako ywe to limo kwo kendo. 
1KI.17.23	Elia odwoko jayac piny bongi min aka owaco ri citho ni, “Neni, wodin kwo!” 
1KI.17.24	Citho owaco ri Elia ni, “Onyo aŋeyo nike ibedo dhano pa Were, aka nike Rwoth adieri luwo, i in.”
1KI.18.1	Rumacen ma hongo moro, i oro mar'adek ma kec, Rwoth owaco ri Elia ni, “kadhi inyuthere ruwaŋ Ahab, aka abino dhiro koth.” 
1KI.18.2	Ameno Elia okadho nyuthirok ruwaŋ Ahab. Kec oyido kec swa i Samaria. 
1KI.18.3	Ameno Ahab olwoŋo Obadia m'oyido jatel ma cel pa kere. (Onyo Obadia oyido lworo Rwoth swa, 
1KI.18.4	aka ndir ma Yezebel oyido neko jotuci wac Were, Obadia otero jotuci wac Were miya acel aka okano jo i ŋungu i kitipin ario ma piero abic to miyo jo cemo kodi pi.) 
1KI.18.5	Ahab owaco ri Obadia ni, “Weyi wakadhi wanen waŋ pi kodi milelo je ma lowo me, poyo wanyalo nwaŋo lum to wabotho kwo pa kayina kodi punde, aka wakiri wakeŋ ogwaŋe mawan.” 
1KI.18.6	Ameno jopoko thenge ma lowo ma kisi nyatoro woluwi, aka jonywako yo m'opokere.
1KI.18.7	Aka munyo Obadia oyido wotho, oromo gi Elia. Obadia oniaŋ kwoŋ Elia aka okule piny to penjo ni, “Adieri meno in jadwoŋ!”
1KI.18.8	Elia odwoko ni, “Ey me an. Kadhi iwaci ri jadwoŋ perin nike anitie ka.”
1KI.18.9	Obadia odwoko ni, “Raco aŋo m'atimo ma imito kethan i teko ma tho? 
1KI.18.10	Akwoŋere rin i nyingi Rwoth, Were perin makwo nike Ahab otieko dwarin i piny je kosa ker. Kisi ka jadhum ma piny moro owaco nike ingoye i piny pere, Ahab oyido miyo go kwoŋirok nike jok'onwaŋin. 
1KI.18.11	Aka iwaco nike akidhi awaci rigo nike initie ka! 
1KI.18.12	Anyalo waco ri Ahab nike initie ka, to tekin akadho cuny pa Rwoth to tiŋin terin i kabedo ma k'oŋeyere to Ahab nekan. Poyi nike wok i soye paran tundo gunyo ni, alworo Rwoth. 
1KI.18.13	Fodi ikiwinjo ye nike ndir munyo Yezebel oyido neko jotuci wac Were pa Rwoth akano miya acel kwoŋ jo i ŋungu i kitipin ario ma piero abic, t'amiyo jo cemo kodi pi? 
1KI.18.14	Ameno anowaci nedi ri Ahab nike initie ka? Go bino nekan.”
1KI.18.15	Elia odwoko ni, “Acikin i nyingi Rwoth pa lwak jolweny makwo m'atiyo rigo nike abino nyuthere ruwaŋ kere konon me.”
1KI.18.16	Ameno Obadia okidho bongi Ahab aka owaco rigo. Ahab okidho romo gi Elia. 
1KI.18.17	Munyo Ahab oneno Elia, owaco ri Elia ni, “Meno in jakeli teko i Isiraili!”
1KI.18.18	Elia odwoko ni, “Aŋat'akikelo teko i Isiraili, to in kodi peco pa benin. Wikwero luwo or pa Rwoth aka wilamo cal pa Bal. 
1KI.18.19	Onyo miy or wocoki Joisiraili je joworom kodan i Got Kamel, jotuci wac were pa Bal 450 kodi jotuci wac were 400 pa were madhako Asera ma Yezebel thielo jo.”
1KI.18.20	Ameno Ahab ocoko Joisiraili je kodi jotuci wac were pa Bal i Got Kamel. 
1KI.18.21	Elia ocore cegin gi ji je aka openjo jo ni, “Wilamedere bedo gi paro ario kiri keraŋo? K'inen Rwoth obedo Were, lam win go, to ka Bal obedo Were lam win go?” To jok'odwoko wac. 
1KI.18.22	Kenyo Elia owaco ni, “An kendan a jatuci wac Were pa Rwoth m'odoŋ, to nitie jotuci wac were pa Bal 450. 
1KI.18.23	Keli win thwondhe ario. Jotuci wac were pa Bal jowoteri acel jowothum, jowoyaŋ mathindho to joketho i wi yen. To jokiri jowocwiny mac. An bende alatimo gimoro acel gi thwon man mere. 
1KI.18.24	Weyi jotuci wac were pa Bal jowokway were pajo, aka abino kwayo Rwoth, aka Were m'odwok ka dhiro mac, meno a Were.”
1KI.18.24	Ji je jodwoko ni, “Iluwo maber.”
1KI.18.25	Kenyo Elia owaco ri jotuci wac were pa Bal ni, “Paka win withoth, yer win thwon acel aka wipen thumo.
1KI.18.26	Jotuci wac were pa Bal jokwanyo thwon m'okel rijo, jothumo, to jokwayo Bal wok odikin tundo sawa aucel. Jokoko ni, “Dwoki wan Bal!” Jomielo thoko migam m'oyido jogeto, to ngoye ŋat'odwoki jo.
1KI.18.27	Tundo sawa aucel Elia ocako timo gi nyero gi jo ka waco ama: “Kway win malo, go were! Kono okadho woth, kosa go nindo aka wiripo cewo go.” 
1KI.18.28	Ameno jokwayo malo to jothumere g'apalin kodi abor manyakwer pajo cuka remo ocwer. 
1KI.18.29	Jomedere kiri othieno, to ngoye ŋat'odwoki jo, mayindo k'owinjere.
1KI.18.30	Kenyo Elia owaco ri ji je ni, “Core win cegin bongan.” Ji je jocore cegin bonge. Elia oyiko migam pa Rwoth m'oyido otur piny, 
1KI.18.31	aka okwanyo telin apar g'ario ma jocungo ri nonin pa wot Yakobo, jacwo ma Rwoth omiyo nyinge ni Isiraili. 
1KI.18.32	Gi telin me Elia ogeto migam ma lamo Rwoth. Elia okunyo fereji manyalo madho pi lita apar g'aŋwen thoko migam. 
1KI.18.33	Aka ocano yen i wi migam, oyaŋo thwon mathindho, to ketho i wi yen. Kenyo go owaco ni, “Poŋi win pi i agwatin aŋwen me aka wikonji i wi yen gi mic awaŋa.” 
1KI.18.34	Elia owaco kendo ni jowokonji madirio gi ma didek, aka jotimo ameno. 
1KI.18.35	Pi omol thoko migam, aka opoŋ i fereji.
1KI.18.36	I hongo ma miyo cowirok m'othieno jatuci wac Were Elia ocore cegin gi migam to kwayo ni, “A Rwoth, Were pa Abraham, Isaka, kodi Yakobo, weyi woŋey konon me nike ibedo Were pa Isiraili, nike abedo ŋeca perin, aka nike atimo gime luwo i cik perin. 
1KI.18.37	Dwokan, awi Rwoth, dwokan, ŋey ji me jowoŋey nike in Rwoth, Ibedo Were, aka nike idwoko jo bongin.”
1KI.18.38	Kenyo mac pa Rwoth opodho aka owaŋo woko mic awaŋa, yen, telin, rudino, to naŋo woko pi m'oyido nitie i fereji. 
1KI.18.39	Munyo ji je joneno, jogore piny aka jokoko ni, “Rwoth obedo Were, Rwoth obedo Were!”
1KI.18.40	Elia omiyo or womaki jotuci wac were pa Bal je m'ongoye ŋata wokwale. Ji jomako joje, aka Elia otero jo piny i malawa Kison to neko jo.
1KI.18.41	Kenyo Elia owaco ri Ahab ni, “Onyo inyalo kadho icemi. Awinjo mor pa koth bino.” 
1KI.18.42	Kucel munyo Ahab okadho cemo, Elia oidho wi Got Kamel, okule piny, to ketho wiye i dier conge. 
1KI.18.43	Elia owaco ri ŋeca pere ni, “Kadhi iŋiy yu nam.”
1KI.18.43	Ŋeca pere okidho to ŋiyo, aka odwoko to waco ni, “Ongoye gim'aneno.” Elia ooro ŋeca pere dibirio. 
1KI.18.44	Ma dibirio mere ŋeca pere odwoko to waco ni, “Aneno pondeponde mathin ma kidwoŋ kada loyo cingi dhano wok i nam.”
1KI.18.44	Elia omiyo ŋeca pere cik waco ri kere Ahab nike woidhi cawila pere wokadhi mafodi koth k'oŋolo go.
1KI.18.45	I hongo macek won pondeponde macol oumo polo gi koyo m'okudho to koth madwoŋ cwe. Ahab ogweyo cawila pere to dok i Yezirel. 
1KI.18.46	Meni obino kwoŋ Elia, otweyo nangin pere i piere aka oŋweco yuwiy Ahab kiri i waŋkac ma Yezirel.
1KI.19.1	Ahab owaco ri Yezebel gima Elia otimo je, kodi nger ma oneko iye jotuci wac were pa Bal. 
1KI.19.2	Kenyo Yezebel ooro jamikwenda bongi Elia gi mikwenda ni, “Weyi werin jowonekan k'inen tundo sawa me dikin an bende akitimo rin gimoro acel m'itimo ri jotuci wac were pa Bal.” 
1KI.19.3	Elia obedo gi lworo, aka oringo ri kwo pere. Elia okadho i Berseba i piny Yuda aka oweyo ŋeca pere kenyo.
1KI.19.5	Elia onindo piny i tiendi yath aka nindo okwalo go. Malaika obino to mulo go aka owaco rigo ni, “Cew icemi.” 
1KI.19.6	Elia oŋiyo to neno yuwiye mugat kodi pi iy'agwata, aka ocemo to madho pi to doko nindo. 
1KI.19.7	Malaika pa Rwoth odwoko to cewo go kendo aka owaco ni, “Ay icem, kosa woth bino bedo rin mabor.” 
1KI.19.8	Elia oay to cemo to madho pi, aka olimo meni m'oromo go woth ma ndelo piero aŋwen kidho i got maleŋ Sinai. 
1KI.19.9	Kenyo odonjo i ŋungu nindo wor.
1KI.19.9	Rwoth openjo go ni, “Elia itimo aŋo ka?”
1KI.19.11	Rwoth owaco ri Elia ni, “Wok woko icungi ruwaŋan wi got.” Kenyo Rwoth oluwo to dhiro koyo ma nigi derino m'obaro gote to kedho woko, to Rwoth oyido ongoye i koyo. Koyo okwe to musisi yengo piny, to Rwoth oyido ongoye i musisi. 
1KI.19.12	Rumacen ma musisi mac oliel, to Rwoth oyido ongoye i mac. Aka rumacen ma mac dwondi jo m'ofoth owinjere.
1KI.19.13	Munyo Elia owinjo, oumo waŋe gi kanzu pere to wok woko cungo i dhiot ma ŋungu. Kenyo dwondi nyatoro openjo Elia ni, “Itimo aŋo ka?”
1KI.19.14	Elia odwoko ni, “Rwoth Were Majameni je, noknok atiyo rin, to Joisiraili joturo cikirok pajo kodin, joturo piny migam, to neko jotuci wac Were perin je. An kendan aŋat'adoŋ, aka jorango nekan bende.”
1KI.19.16	wiri Yehu wod pa Nimisi wobedi kere ma Isiraili, aka i wiri Elisa wod pa Safat ma wok Abelmehola wolunjin paka jatuci wac Were. 
1KI.19.17	Ŋat'obothi abor pa Hazael, Yehu bino neko, aka ŋat'obothi abor pa Yehu Elisa bino neko. 
1KI.19.18	Kucel abino koyo ji 7,000 makwo i Isiraili. Jono je ma fodi jok'oguro congi gin ri Bal kosa jok'ocwiyo lembi cal pa Bal.”
1KI.19.19	Ameno Elia owok kenyo aka onwaŋo Elisa wod pa Safat furo gi megikwe i kitipin apar g'ario yuwiye, aka go oyido furo gi ma cen. Elia olunyo kanzu pere to bolo kwoŋ Elisa. 
1KI.19.20	Elisa oweyo megikwe pere to luwo Elia gi ŋwec aka owaco rigo ni, “Weyi kudho asewila baba kodi mama aka ŋey aluwin.”
1KI.19.20	Elia odwoko ni, “Gik kendo manago aŋo m'atimo rin?”
1KI.19.21	Kenyo Elisa okadho to thumo megikwe pere, otedo riŋo gi yen majogi, aka opoko ji to jocamo. Kenyo Elisa oay to luwo Elia.
1KI.20.1	Kere Benhadad ma Siria ocoko jolweny pere je kanyacel, kerin piero adek g'aŋwen m'oyido jothielo go, kodi kayina kodi cawilin to monjo Samaria. 
1KI.20.2	Benhadad ooro jomikwenda i tindi madwoŋ waco ri Ahab ma Isiraili ni, “Kere Benhadad omiyo or nike 
1KI.20.3	imiy go feza perin, zahabu perin, mon perin, kodi nyithindho perin ma jotek.”
1KI.20.4	Kere Ahab odwoko ni, “Waci win ri jadwoŋ paran kere Benhadad nike nyalo teran gi kisi gim'anitie gine je.”
1KI.20.5	Jomikwenda jodwoko bongi Ahab gi cik man wok bongi Benhadad ni, “Adhiro rin mikwenda nike imiyan feza perin, zahabu perin, mon perin, kodi nyithindho perin. 
1KI.20.6	To onyo abino oro ŋecin paran dwaro i ot perin kodi i ot pa jodhum perin aka jowokwany kisi gima joneni nike nitie gi cwe je. Jolabino koro dikin kapa sawa me.”
1KI.20.7	Kenyo kere Ahab olwoŋo jotel je ma piny Isiraili aka owaco rijo ni, “Neni win jal me mito kisika wan. Kole odhiro ran mikwenda nike amiy go mon paran, zahabu paran, feza paran, kodi zahabu paran t'ayeyo.”
1KI.20.8	Jotel kodi ji je jodwoko ni, “Ikir'iwinji gima go waco, aka ikir'iyey.”
1KI.20.9	Ameno Ahab odwoko jomikwenda pa Benhadad ni, “Waci win ri jadwoŋ paran kere nike ayeyo mikwenda marapena, to akinyalo yeyo mar'ario mere.”
1KI.20.9	Jomikwenda jokadho aka jodwoko gi mikwenda man 
1KI.20.10	wok bongi Benhadad ni, “Weyi werin jowonekan k'inen akikelo cwo ma romo reyo tindi madwoŋ perin me to jotiŋo rudino mere i cingi jo.”
1KI.20.11	Kere Ahab odwoko ni, “Waci win ri kere Benhadad nike jalweny matek kibedi gi kwoto kafodi k'olwenyo, to rumacen ma lweny.”
1KI.20.12	Benhadad olimo mikwenda me munyo go, kerin ma jothielo go, kodi jodhum man oyido jomedho i wema pajo. Kenyo Benhadad omiyo cwo pere cik jowomonji tindi madwoŋ, aka jomako kabedo pajo.
1KI.20.13	Aka panen, jatuci wac Were moro obino bongi kere Ahab to waco rigo ni, “Rwoth waco ni, ‘Ikir'ibwoki ro jolweny madit. Abino miyin loyo kwoŋ jo konon me aka ibino ŋeyo ni An Abedo Rwoth.’ ”
1KI.20.14	Ahab openjo ni, “Ŋa ma latelo monjo?”
1KI.20.14	Jatuci wac Were odwoko ni, “Jolweny mathindho ma jogavana mar'adec jotelo ama jowotel monjo.”
1KI.20.14	Ahab openjo ni, “Ŋa ma lacako lweny?”
1KI.20.14	Jatuci wac Were odwoko ni, “In.”
1KI.20.15	Ameno Ahab olwoŋo jolweny mathindho ma jogavana mar'adec oyido jotelo, joje 232. Aka Ahab olwoŋo jolweny pa Isiraili bende, joje cwo 7,000.
1KI.20.16	Jocako monjo sawa aucel, munyo Benhadad gi kerin piero adek g'ario m'oyido jothielo go jomer i wemin pajo. 
1KI.20.17	Jolweny mathindho ama jotelo. Jombega ma Benhadad oyido ooro woko jowaco rigo nike kitipa pa jolweny jowok i Samaria. 
1KI.20.18	Ahab omiyo or ni, “Maki win jo makwo, makada nende bedi nike jobino lweny, kosa kwayo siem.”
1KI.20.19	Jolweny mathindho jotelo monjo, to jolweny pa Joisiraili joluwo. 
1KI.20.20	Kisi nyatoro oneko jacwo m'olwenyo gine. Josiria joringo aka Joisiraili joriemo jo. To Benhadad okwale i kayina gi cwo pere ma jogweyo kayina. 
1KI.20.21	Kere Ahab okidho to mako kayina kodi cawilin to ketho kwoŋ Josiria kikengila madwoŋ.
1KI.20.22	Kenyo jatuci wac Were okidho bongi kere Ahab to waco rigo ni, “Dok iyikere, aka itimi can m'igwokere swa, kwoŋbedo kere ma Siria bino monjin kendo i ndir ma koth.”
1KI.20.23	Jodhum pa kere Benhadad jowaco rigo ni, “Werin pa Joisiraili jobedo werin ma got, aka am'omiyo jokengila wan. To wabino kikengila jo ka walwenyo gi jo kam'othangere. 
1KI.20.24	Onyo kwany woko kerin piero adek g'ario i kabedo pajo aka ikethi jomituka i kabedo pajo. 
1KI.20.25	Lwoŋ jolweny madit paka jolweny ma jojwagin, gi welo acel ma kayina kodi cawilin. Adieri walabedo matek loyo Joisiraili.”
1KI.20.25	Kere Benhadad oyeyo rieko pajo to timo ameno. 
1KI.20.26	I ndir ma koth Benhadad olwoŋo cwo pere to ŋanjo gi jo kidho i tindi madwoŋ Afek monjo Joisiraili. 
1KI.20.27	Olwoŋi Joisiraili t'imiyo jo gilweny, aka joŋanjo to joketho kambi i kitipin ario tirtir gi Josiria. K'oyido ipima jo gi Josiria m'oyido joywore kam'othangere, Joisiraili oyido jocale dwol diegi ario mathindho.
1KI.20.28	Jatuci wac Were okidho bongi kere Ahab to waco rigo ni, “Rwoth waco ni, ‘Kwoŋbedo Josiria jowaco nike abedo were matendere, to ki ma kam'othangere, abino miyin loyo kwoŋ jolweny pajo madit, aka in kodi ji perin wibino ŋeyo ni An Abedo Rwoth.’ ”
1KI.20.29	Joisiraili kodi Josiria jobedo i kambi pajo tirtir ma ndelo abirio. I ndelo mar'abirio jocako lweny, aka Joisiraili joneko Josiria gana miya. 
1KI.20.30	Josiria ma joboth joringo i tindi madwoŋ Afek, kama cel ma tindi madwoŋ opodho kwoŋ to neko 27,000.
1KI.20.30	Benhadad bende okwale to donjo i tindi madwoŋ aka opondo i kisika ma yu buti ot moro. 
1KI.20.31	Jodhum pa Benhadad jokidho bonge aka jowaco rigo ni, “Wawinjo nike kerin ma Isiraili jo wor, yey wan wakidhi bongi kere ma Isiraili gi kutiyin i pier wan, kodi thondhe i ŋuti wan, poyo go nyalo weyo ma k'onekin.” 
1KI.20.32	Ameno jomino kutiyin i pier gin to jotweyo thondhe i ŋuti gin aka jokidho bongi kere Ahab to jowaco ni, “Ŋeca perin Benhadad ywak rin nike ikir'ineki go.”
1KI.20.32	Ahab openjo ni, “Go fodi kwo? Go cale omin an!”
1KI.20.33	Jodhum pa Benhadad oyido joneno ranyuth maber aka munyo Ahab owaco ni omin an, bende jodwoko ni, “Ey omin in Benhadad.”
1KI.20.33	Ahab omiyo or nike wokel Benhadad bonge. Aka munyo Benhadad otundo, Ahab owaco rigo donjo i cawila bonge. 
1KI.20.34	Benhadad owaco ri Ahab ni, “Abino dwoko rin tindin je ma baba omayo benin, ŋey igeti ka timo mitan perin i Damasiko paka baba otimo i Samaria.”
1KI.20.34	Ahab odwoko ni, “Luwo kwoŋ pido me, abino weyin ikadhi.” Ahab otimo gi Benhadad cikirok to weyo go kadho.
1KI.20.35	Rwoth omiyo jatuci wac Were moro cik aka owaco ri jatuci wac Were man nike wogoyi go. To jatuci wac Were no okwero. 
1KI.20.36	Ameno owaco rigo ni, “Kwoŋbedo ikwero luwo cik pa Rwoth, tekin ieye bongan, simbwor bino nekin.” Aka tekin jatuci wac Were no kadho to simbwor neko go.
1KI.20.37	Kenyo jatuci wac no okidho bongi jacwo man to waco rigo ni, “Goyan.” Jalo otimo ameno, ogoyo go matek to wumiya go. 
1KI.20.38	Jatuci wac Were no otweyo nyime gi nanga to rendere nike k'obedo go, aka okidho to cungo i thengi yo kuro kere ma Isiraili woluwi. 
1KI.20.39	Munyo kere luwo, jatuci wac Were no olwoŋo go ni, “Jadwoŋ kere, oyido alwenyo, aka neni jalweny acel okelo jakwor m'omak ran nike akuri, aka nike ka okwale abino culo gi kwo paran won, kosa ilakitanza an feza 3,000. 
1KI.20.40	To oyido anitie gi riwin kweth to jalo kwale.”
1KI.20.40	Kere odwoko ni, “In won itieko thumo banja perin, aka ilaculo.”
1KI.20.41	Jatuci wac Were oyeco woko nanga wok ruwaŋe, aka gi piyo no won kere oniaŋ kwoŋe nike oyido acel kwoŋ jotuci wac Were. 
1KI.20.42	Kenyo jatuci wac Were owaco ri Ahab ni, “Rwoth waco ni, ‘Kwoŋbedo iyeyo jacwo m'oyido amiyin cik neko okwale, onyo in won ibino culo gi kwo perin, aka ibino reyo woko jolweny perin rupiri joweyo jolweny pere jokwale.’ ”
1KI.20.43	Kere ma Isiraili odok peco i Samaria munyo rembo aka m'ongoye gi kisangala.
1KI.21.1	Onyo cegin gi cel pa kere Ahab i Yezirel oyido nitie ndelo vini aka won mere oyido obedo jacwo m'ilwoŋo ni Naboth. 
1KI.21.2	Ndelo acel, Ahab owaco ri Naboth ni, “Miyan ndelo vini perin me wobedi ndelo fufa paran. Abino miyin ndelo vini man maber loyo, kosa abino culin pesa ma ripo gine.”
1KI.21.3	To Naboth odwoko ni, “Alunjo ndelo vini me wok bongi kwarere paran, aka Rwoth wokiri woyeyan miyin.”
1KI.21.4	Ahab odok peco munyo kisangala aka omako nge ro gima Naboth owaco rigo. Oriere i kanindo pere aka k'onyalo cemo. 
1KI.21.5	Yezebel cipa Ahab obino bonge aka openjo go ni, “Raŋo ikisangala? Raŋo ikicem?”
1KI.21.6	Ahab odwoko ni, “Kwoŋbedo awaco ri Naboth nike woyeyan anyew ndelo vini pere, kosa amiy go ndelo vini man to kwero.”
1KI.21.7	Yezebel openjo Ahab ni, “Iŋat'ibedo kere ma Isiraili kosa be? Ay i kanindo, ibedi gi kisangala aka icem. Abino limo rin ndelo pa Naboth!”
1KI.21.8	Ameno Yezebel ondiko balwin i nyingi Ahab to mwono aka odhiro ri jodhum kodi jodongo ma Yezirel. 
1KI.21.9	I balwa no Yezebel ondiko ni, “Langa win ndelo ma riyo, wilwoŋ ji je kanyacel aka wikethi Naboth i kabedo ma wor. 
1KI.21.10	Nwaŋ win ji ma bukony ario jowosegeya go ruwaŋe nike okwoŋo Were kodi kere. Kenyo ter win go woko ma tindi madwoŋ aka wigoy go gi telin wotho.”
1KI.21.11	Jodhum kodi jodongo ma Yezirel jotimo gima Yezebel omiyo jo or timo. 
1KI.21.12	Jolanga ndelo ma riyo to jolwoŋo ji kanyacel, aka jomiyo Naboth kabedo ma wor. 
1KI.21.13	Ji ma bukony ario jobino to josegeya go ruwaŋ ji nike okwoŋo Were kodi kere, aka oter go woko ma tindi madwoŋ to igoyo go gi telin cuka otho. 
1KI.21.14	Odhir ri Yezebel mikwenda nike oneki Naboth.
1KI.21.15	Tekin Yezebel limo mikwenda no, owaco ri Ahab ni, “Ay, ikadhi ilunji ndelo vini pa Naboth m'okwero kitana kodin, kole Naboth otho.” 
1KI.21.16	Aka tekin Ahab winjo nike Naboth otho, okadho lunjo ndelo vini.
1KI.21.17	Kenyo Rwoth owaco ri Elia jatuci wac Were ma wok Tisibe ni, 
1KI.21.18	“Ay ikidhi bongi kere Ahab ma Isiraili. Ibino nwaŋo go i ndelo vini pa Naboth mito lunjo. 
1KI.21.19	Waci rigo nike Rwoth waco ni, ‘Rumacen ma neko jacwo me, onyo imito lunjo lim pere bende?’ Waci rigo nike me a gima Rwoth waco, ‘I kabedo ma gwokere jonaŋ'iye remo pa Naboth, ama bende gwokere jobino naŋ'iye remo perin!’ ”
1KI.21.20	Munyo Ahab oneno Elia, openjo go ni, “Inwaŋan, jakwor paran?”
1KI.21.20	Elia odwoko ni, “Ey anwaŋin! Imiyere kicutho timo reco ruwaŋ Rwoth. 
1KI.21.21	Ameno Rwoth waco rin ni, ‘Abino kelo teko kwoŋin, aka abino neko kisi jacwo ma peco perin je; mathindho gi m'oti. 
1KI.21.22	Peco perin bino cale gi pecin pa Yerobowam wod pa Nebat kodi Basa wod pa Ahija, kwoŋbedo ikwinyo nge paran gi miyo Isiraili timo reco.’ 
1KI.21.23	Aka ri Yezebel, Rwoth waco nike gwokere jobino camo delkwoŋe i tindi madwoŋ Yezirel. 
1KI.21.24	Wade perin ma jotho i tindi madwoŋ gwokere jobino camo, aka ma jotho kam'othangere acut jobino camo.”
1KI.21.25	(Ongoye ŋat'oyido omiyere kicutho timo reco ruwaŋ Rwoth paka Ahab rupiri cege Yezebel oyido dwoŋo go. 
1KI.21.26	Ahab otimo reco ma wickwot loyo to lamo cal pa Bal paka Joamor ma Rwoth oriemo wok i lowo no ndir ma Joisiraili jodonj'iye.)
1KI.21.27	Munyo Elia otieko luwo, Ahab oyeco woko nangin pere aka oruko kutiya. Okwero cemo, aka onindo i kutiya, to kadho kun.
1KI.21.28	Rwoth owaco ri Elia jatuci wac Were ni, 
1KI.21.29	“Ineno nger ma Ahab omwole iye ruwaŋan? Kwoŋbedo omwole, akibino kelo teko i hongo pere, t'abino kelo teko peco pere i hongo pa wode.”
1KI.22.1	Ma oro ario Siria kodi Isiraili jobedo ma jokilweny. 
1KI.22.2	To i oro mar'adek, Yehosafat kere ma Yuda okidho neno kere ma Isiraili.
1KI.22.3	Ahab openjo jodhum pere ni, “Raŋo fodi wakitimo gimoro mayo kere ma Siria Ramoth i Giliad. Wikiŋey nike obedo mawan?” 
1KI.22.4	Ahab openjo Yehosafat ni, “Inokadhi kodan monjo Ramoth?”
1KI.22.4	Yehosafat odwoko ni, “Ayikere ka iyikere, jolweny paran, kodi kayina paran. 
1KI.22.5	To weyi kutho wapenji Rwoth.”
1KI.22.6	Ameno Ahab olwoŋo jotuci wac Were je 400 aka openjo jo ni, “Akadhi amonji Ramoth, kosa be?”
1KI.22.6	Joje jodwoko ni, “Kadhi imonji, Rwoth bino miyin loyo.”
1KI.22.7	To Yehosafat openjo ni, “Ongoye jatuci wac Were man ma wanyalo penjo?”
1KI.22.8	Ahab odwoko ni, “Nitie acel man, Mikaya wod pa Imila. T'adak go kwoŋbedo go kiwaci gimaber kwoŋan, to gimarac kende.”
1KI.22.8	Yehosafat odwoko ni, “Weyi kere wokiri wowaci nger gino.”
1KI.22.9	Kenyo Ahab olwoŋo jalweny to waco rigo omo Mikaya piyo.
1KI.22.10	Onyo Ahab kodi Yehosafat oyido joruko nangin pajo ma ker to jobedo i kombere pajo ma ker woko ma waŋkac ma Samaria i kisia. Jotuci wac Were je oyido joluwo ruwaŋ jo. 
1KI.22.11	Acel kwoŋ jo m'ilwoŋo ni Zedekia wod pa Kenana, oyiko tungi ogwaŋ gi nyweny aka owaco ri Ahab ni, “Me a gima Rwoth waco, ‘Gi gime ibino dhiro gine Josiria cuka ireyo woko jo.’ ” 
1KI.22.12	Jotuci wac Were man je jowaco gimoro acel ni, “Monji Ramoth aka Rwoth bino miyin loyo.”
1KI.22.13	Kucel jatel pa jalweny m'oyido okidho omo Mikaya owaco rigo ni, “Panen, jotuci wac Were man je jowaco gima kere mito winjo, aka in bende wac gimoro acel.”
1KI.22.14	To Mikaya odwoko ni, “Akwoŋere i nyingi Rwoth makwo nike gima Rwoth owaci, meno alaluwo.”
1KI.22.15	Munyo Mikaya otundo ruwaŋ Ahab, kere openjo go ni, “Mikaya wamonji Ramoth kosa be?”
1KI.22.15	Mikaya odwoko ni, “Monji win! Rwoth bino miyo win loyo.”
1KI.22.16	To Ahab owaco ri Mikaya ni, “Awaci rin didi nike k'iluwo kodan i nyingi Rwoth wac ran adieri?”
1KI.22.17	Mikaya odwoko ni, “Aneno Joisiraili joywore wi gote paka rombo ma jongoye gi jakwath rombo. Aka Rwoth owaco ni, ‘cwo me jongoye gi jatel weyi jowodoki peco i siem.’ ”
1KI.22.18	Ahab owaco ri Yehosafat ni, “Nende akiwaco rin nike go kiwaci gimaber kwoŋan, to gimarac kende?”
1KI.22.20	Rwoth openjo ni, ŋa ma bino wondo Ahab ŋey wokidhi woneki go i Ramoth? Jomalaika man jowaco gimoro acel, aka man jowaco giman. 
1KI.22.21	Kenyo cuny pa Rwoth obino to cungo ruwaŋ Rwoth to waco ni, ‘Abino wondo go.’ 
1KI.22.22	Rwoth openjo ni, ‘Ibino wondo go nedi?’ Cuny pa Rwoth odwoko ni, ‘Abino kidho t'amiyo jotuci wac Were pa Ahab je waco twodo.’ Kenyo Rwoth owaco ni, ‘Kadhi iwondi go, ibino nyalo.’ ”
1KI.22.23	Mikaya owaco macowe ni, “Neni, me a gim'otimere. Rwoth otieko miyo jotuci wac Were perin me wondin, aka go won otieko waco nike ibino romo gi teko.”
1KI.22.24	Kenyo jatuci wac Were Zedekia okidho bongi Mikaya to payo pinde adhoŋ aka owaco ni, “Woki keraŋo ma cuny pa Rwoth oweyan to luwo kodin?”
1KI.22.25	Mikaya odwoko ni, “Ibino ŋeyo ndelo no ka inodonji i kisika ma yucen moro pondo.”
1KI.22.26	Kenyo kere Ahab owaco ri jatel pa jolweny pere ni, “Maki Mikaya iter go bongi Amon gavana ma tindi madwoŋ kodi Yowas wod pa kere. 
1KI.22.27	Waci rijo jowoboli go i jiera aka jowomiy go mugat gi pi cuka anodwoki i siem.”
1KI.22.28	Mikaya owaco ni, “Winjan win ji je, ka inodwoki i siem, meno Rwoth k'oluwo i an.”
1KI.22.29	Ameno kere Ahab kodi Yehosafat jokidho monjo tindi madwoŋ Ramoth i Giliad. 
1KI.22.30	Ahab owaco ri Yehosafat ni, “Ka wakadho lweny, in ruki nangin perin ma ker, aka an abino rukere i nger matek niaŋ kwoŋan.” Ameno kere ma Isiraili k'orukere paka kere munyo kidho i lweny.
1KI.22.31	Onyo kere ma Siria oyido omiyo jomituka piero adek g'ario ma cawilin cik nike jowomonji kere ma Isiraili kende. 
1KI.22.32	Aka munyo jomituka ma cawilin joneno Yehosafat, joparo nike oyido obedo Ahab aka jowire monjo go. To Yehosafat oywaki malo 
1KI.22.33	to joniaŋ nike oyido k'obedo Ahab to joweyo monjo go. 
1KI.22.34	To jacwo moro obayo asere to cwowo Ahab i dier kogino cinge. Ahab okoko ri jagwey cawila pere ni, “Awinjo litho, wire iywayan woko i lweny.”
1KI.22.35	Munyo lweny medere, kere Ahab odoŋ m'oliero i wi cawila pere ŋiyo Josiria. Remo ocwer wok iy'adhola pere to umo pendi cawila, aka tundo othieno otho. 
1KI.22.36	Aka munyo waŋceŋ cegin podho, jolweny jomiyo or nike kisi jacwo wodoki i piny pere kodi i tindi madwoŋ pere.
1KI.22.37	Ameno kere Ahab otho, aka oter delkwoŋe yiko i Samaria. 
1KI.22.38	Cawila pere olwok i kidiwa ma Samaria kama malayin jolwoker'iye, aka gwokere jonaŋo kenyo remo pere paka Rwoth oyido owaco.
1KI.22.39	Kisi gima Ahab otimo je, cel pa kere pere m'okicin gi lak liec, kodi tindin madongo m'ogeto je ondiki i kitawo ma kigana ma mako kwoŋ kerin ma Isiraili. 
1KI.22.40	Rumacen ma tho pa Ahab, wode m'ilwoŋo ni Ahazia olunjo go paka kere.
1KI.22.41	I oro mar'aŋwen ma dhum pa Ahab kere ma Isiraili, Yehosafat wod pa Asa obedo kere ma Yuda. 
1KI.22.42	Yehosafat oyido jaoro piero adek g'abic aka odhumo ma oro piero ario g'abic i Yerusalem. Yokimere oyido ilwoŋo ni Azuba nyar Silihi. 
1KI.22.43	Paka bamere Asa m'open dhumo rigo, Yehosafat otimo gim'otire ruwaŋ Rwoth, kwanyo woko k'onyeko kabedo ma lamo werin man aka ji jomedere miyo cowirok gi waŋo buban kenyo. 
1KI.22.44	Yehosafat bende otimo siem gi kere ma Isiraili.
1KI.22.45	Giman je ma Yehosafat otimo, miseni pere, kodi lweny m'olwenyo je ondiki i kitawo ma kigana ma mako kwoŋ kerin je ma Yuda. 
1KI.22.46	Yehosafat bende oriemo woko malayin je m'oyido jodoŋ i migame pa werin man i ndir pa bamere Asa.
1KI.22.47	Piny Edom oyido ongoye gi kere, aka oyido dhumere kodi ŋata luwo i dhum ma kere ma Yuda ama yero.
1KI.22.48	Yehosafat ogeto mel ma Tarsis ma omo zahabu wok Ofir to jok'onyalo omo rupiri mel jotur i Eziongeba. 
1KI.22.49	Kenyo kere Ahazia ma Isiraili oyido omito nike cwo pere jocewere gi cwo pa Yehosafat, to Yehosafat k'oyere.
1KI.22.50	Yehosafat otho aka oyiki go kam'oyik'iye bacere pere i tindi madwoŋ pa Daudi to wode m'ilwoŋo ni Yehoram lunjo go.
1KI.22.51	I oro mar'apar g'abirio ma dhum pa kere Yehosafat ma Yuda, Ahazia wod pa Ahab obedo kere ma Isiraili aka odhumo ma oro ario i Samaria. 
1KI.22.52	Ahazia otimo reco ruwaŋ Rwoth paka bamere Ahab kodi min Yezebel, kodi kere Yerobowam ma jomiyo Isiraili timo reco. 
1KI.22.53	Ahazia olamo to tiyo ri Bal, aka i nger acel paka bamere okwinyo nge pa Rwoth, Were pa Isiraili.
2KI.1.1	Munyo Ahab otieko tho, Mowab ogwenyere kwoŋ Isiraili.
2KI.1.2	Onyo kere Ahazia ma Isiraili opodho wok i wi kisul ma cel pa kere pere i Samaria, aka olimo litho swa. Ameno ooro jomikwenda penjo Balzebub, were ma Ekiron tindi madwoŋ ma Filistia niaŋ ka go obothi. 
2KI.1.3	To malaika pa Rwoth owaco ri Elia jatuci wac Were ma wok Tisibe wokidhi worom gi jomikwenda pa kere ma Samaria aka wopenji jo ni, “Raŋo wikidho penjo were ma Ekiron? Rupiri wiparo nike Were ongoye i Isiraili? 
2KI.1.4	Onyo riameno Rwoth waco ri kere ni, ‘Ikibino ay i kanindo, adieri ibino tho.’ ”
2KI.1.4	Ameno to Elia kadho. 
2KI.1.5	Jomikwenda jogik bongi kere aka openjo jo ni, “Raŋo widwoko?”
2KI.1.6	Jodwoko go ni, “Jacwo moro obino romo gi wan, aka owaco riwan ni, ‘Gik win bongi kere m'ooro win aka wiwaci rigo nike Rwoth waco ama, raŋo ioro jomikwenda penjo Balzebub kere ma Ekiron? Rupiri iparo nike Were ongoye i Isiraili? Riameno ikibino ay wok i kanindo, adieri ibino tho.’ ”
2KI.1.7	Kere openjo jo ni, “Jacwo no cale nedi?”
2KI.1.8	Kere odwoko ni, “Meno Elia!”
2KI.1.9	Kenyo kere ooro jatel pa jolweny kodi jolweny piero abic bongi Elia. Jonwaŋo go obedo i wi tendere aka jatel pa jolweny owaco rigo ni, “Jacwo pa Were, kere miyin cik loro piny.”
2KI.1.11	Kere ooro jatel pa jolweny man kendo, kodi jolweny piero abic. Jatel pa jolweny oidho malo to waco ri Elia ni, “Jacwo pa Were, kere miyin cik loro piny piyo!”
2KI.1.12	Elia odwoko jo ni, “K'inen abedo jacwo pa Were, weyi mac wobin wok i polo aka wonekin kodi cwo perin!” Kenyo mac pa Were obino wok i polo to neko jatel pa jolweny kodi cwo pere.
2KI.1.13	Kere kendo ooro jatel pa jolweny kodi cwo piero abic. Jatel pa jolweny no oidho malo to guro conge ruwaŋ Elia aka oywakere ri Elia ni, “A jacwo pa Were, mondo akwayin maki wor kodan kodi cwo paran. Both kwo mawan! 
2KI.1.14	Neni mac m'owok i polo oneko woko jotel pa jolweny ario ca kodi cwo pajo; to mondo Ikir'ineki wan!”
2KI.1.15	Kenyo malaika pa Rwoth owaco ri Elia ni, “Lori piny gi go Ikir'ilwor.” Ameno Elia oloro piny gi jatel pa jolweny bongi kere 
2KI.1.16	aka owaco ri kere ni, “Rwoth waco ni, ‘Kwoŋbedo ioro jomikwenda penjo Balzebub were ma Ekiron, gi paro nike Were ongoye i Isiraili m'inyalo penjo, ikibino ay i kanindo, adieri ibino tho.’ ”
2KI.1.17	Ahazia otho paka Rwoth oyido owaco luwo kwoŋ Elia. Ahazia oyido ongoye gi wote aka omin go Yoram ama olunjo go paka kere i oro mar'ario ma dhum pa Yehoram wod pa Yehosafat, paka kere ma Yuda.
2KI.1.18	Gigipiny man je ma kere Ahazia otimo ondiki i kitawo ma kigana ma mako kwoŋ kerin je ma Isiraili.
2KI.2.1	Onyo munyo Rwoth cegin tero Elia malo i polo g'asur, Elia kodi Elisa oyido jonitie i yo jowok i Gilgal. 
2KI.2.2	Aka Elia owaco ri Elisa ni, “Onyo mondo bedi ka, kole Rwoth ooran denge Bethel.”
2KI.2.2	To Elisa odwoko ni, “Akwoŋere i nyingi Rwoth makwo kodi rin nike akibino weyin.” Ameno jokadho i Bethel.
2KI.2.3	Kitipa pa jotuci wac Were jobino bongi Elisa aka jopenjo ni, “Iŋeyo paka konon me Rwoth kidho tero jadwoŋ perin woko?”
2KI.2.3	Elisa odwoko ni, “Ey, aŋeyo, to weyi wakiri waluw kwoŋe.”
2KI.2.4	Kenyo Elia owaco ri Elisa ni, “Bedi ka, kole Rwoth ooran i Yeriko.”
2KI.2.4	Elisa odwoko ni, “Akwoŋere i nyingi Rwoth makwo kodi rin nike akibino weyin.” Ameno jokadho i Yeriko.
2KI.2.5	Kitipa pa jotuci wac Were ma jobedo kenyo jopenjo Elisa ni, “Iŋeyo paka konon me Rwoth kidho tero woko jadwoŋ perin?”
2KI.2.5	Elisa odwoko ni, “Ey, aŋeyo, to weyi wakiri waluw kwoŋe.”
2KI.2.6	Kenyo Elia owaco ri Elisa ni, “Bedi ka Rwoth ooran i Malawa Yordan.”
2KI.2.6	Elisa odwoko ni, “Akwoŋere i nyingi Rwoth makwo kodi rin nike akibino weyin.” Ameno jomedere woth. 
2KI.2.7	Jotuci wac Were piero abic joluwo jo to jocungo bor ye gi jo, aka Elia kodi Elisa jocungo i thengi Malawa Yordan. 
2KI.2.8	Kenyo Elia olunyo kanzu pere to dolo aka ogoyo gine wi pi; pi otiakere aka Elia kodi Elisa joŋado i thenge ca i lowo m'othwo.
2KI.2.9	Gikenyo Elia openjo Elisa ni, “Kway gim'imito atim rin mafodi k'okwanyan woko bongin.”
2KI.2.9	Elisa odwoko ni, “Weyi alimi kwoŋ meni perin ma bino miyan lunjo waŋin.”
2KI.2.10	Elia odwoko ni, “Meno kwac matek miyo, to ibino limo k'inenan paka ikwanyan woko bongin. K'ikinenan, ikibino limo.”
2KI.2.11	Aka munyo jomedere luwo ka jowotho, neni, cawila ma mac kodi kayina ma mac opoko jo i diere aka Elia okadho malo i polo gi asur. 
2KI.2.12	Elisa oneno aka ogoyo ndur ni, “Baba, baba! Jameni ma thielo Isiraili! Ikadho!” Aka k'oneno Elia kendo.
2KI.2.12	Kenyo oyeco woko kanzu pere iy'adec ario i rem. 
2KI.2.13	Odimo kanzu pa Elia m'oyido opodho wok kwoŋ Elia, to gik cungo i thengi Yordan. 
2KI.2.14	Ogoyo wi pi gi kanzu pa Elia ka waco ama: “Nikune Rwoth Were pa Elia?” Kenyo ogoyo pi kendo aka otiakere to ŋado i thenge ca. 
2KI.2.15	Jotuci wac Were piero abic joneno go aka jowaco ni, “Meni pa Elia nitie kwoŋ Elisa!” Jokidho romo gi go, jokule piny ruwaŋ go, 
2KI.2.16	aka jowaco rigo ni, “Wanitie ka cwo piero abic matek, weyi wakadhi warangi jadwoŋ perin. Kono Cuny pa Rwoth otiŋo go to weyo go wi got moro kosa i milelo moro.”
2KI.2.16	Elisa odwoko ni, “Be, wikiripi kadho.”
2KI.2.17	To jomena go cuka Elisa oyeyo jo kadho. Cwo piero abic no jokadho to jorango Elia ma ndelo adek to jok'onwaŋo go. 
2KI.2.18	Kenyo jogik bongi Elisa m'oyido kuro jo i Yeriko aka owaco rijo ni, “Akiwaco riwin nike wikiri wikadhi?”
2KI.2.19	Onyo cwo mogo ma jowok i Yeriko jobino bongi Elisa to jowaco rigo ni, “Paka iŋeyo, jadwoŋ, tindi madwoŋ me ber, to pi mere rac aka kelo ici apodho.”
2KI.2.20	Elisa owaco ni, “Keli ran win acero manyen, aka kethi win'iye cumbi.” Jokelo rigo, 
2KI.2.21	aka Elisa okidho i waŋ pi to konjo cumbi i pi to waco ni, “Me a gima Rwoth waco ni, ‘Aloko pi me macil aka kilakelo tho kosa podho ici kendo.’ ” 
2KI.2.22	Aka pi no obedo macil wok i hongo ma Elisa owaco nike labedo.
2KI.2.23	Elisa oeye Yeriko kadho Bethel, aka i yo yac mogo jobino wok i tindi to jojwiyo go ka jokoko ni, “Ngoye ka, japata!”
2KI.2.24	Elisa owire, oŋiyo jo, to kwoŋo jo i nyingi Rwoth. Kenyo arara ario ma mon jowok i lul to joyeco woko yac piero aŋwen g'ario no mathindho thindho.
2KI.2.25	Elisa owok kenyo to kidho i Got Kamel, aka rumacen ogik i Samaria.
2KI.3.1	I oro mar'apar g'aboro ma dhum pa kere Yehosafat ma Yuda, Yehoram wod pa Ahab obedo kere ma Isiraili i Samaria, aka odhumo ma oro apar g'ario. 
2KI.3.2	Otimo reco ruwaŋ Rwoth, makada nende k'obedo marac paka bamere kodi min Yezebel; oturo woko cal pa Bal ma bamere oyido lamo. 
2KI.3.3	Kucel paka kere Yerobowam wod pa Nebat m'otelo dhum rigo, omiyo Isiraili timo reco ma k'onyalo weyo.
2KI.3.4	Onyo kere Mesa ma Mowab oyido kuro rombo aka kisi oro oyido miyo kere ma Isiraili wot rombo 100,000 kodi pien rombo 100,000. 
2KI.3.5	To munyo kere Ahab ma Isiraili otho, Mesa ogwenyere kwoŋ kere ma Isiraili. 
2KI.3.6	Ameno kere Yehoram oeye Samaria i hongo no to coko jolweny ma Isiraili je kanyacel. 
2KI.3.7	Odhiro wac ri Yehosafat kere ma Yuda ni, “Kere ma Mowab otieko gwenyirok kwoŋan, inoriwere kodan lweny gi go?”
2KI.3.7	Yehosafat odwoko ni, “Ey, ayere aka kiri cwo paran kodi kayinin paran. 
2KI.3.8	Royo mene ma wabino luwo?”
2KI.3.8	Yehoram odwoko ni, “Gi yuthim ma Edom.”
2KI.3.9	Ameno kere ma Isiraili okadho gi kere ma Yuda kodi kere ma Edom. Aka munyo jotieko ŋanjo ma ndelo abirio, pi orumo rijo amadha ri cwo pajo kodi ogwaŋe pajo. 
2KI.3.10	Kenyo kere ma Isiraili owaco ni, “Kidamba! Rwoth olwoŋo kerin adek me miyo jo i cingi Jomowab!”
2KI.3.11	Yehosafat openjo ni, “Jatuci wac Were ongoye ka ma wanyalo penjo Rwoth luwo i go?”
2KI.3.11	Jatel pa jolweny pa Yehoram acel odwoko ni, “Elisa wod pa Safat m'okonjo pi i cingi Elia nitie ka.”
2KI.3.12	Kere Yehosafat owaco ni, “Go obedo jatuci wac Were m'otire.” Ameno kerin adek joloro bongi Elisa.
2KI.3.13	Elisa openjo kere ma Isiraili ni, “Raŋo akonyin? Kadhi bongi jotuci wac Were ma benin kodi yokin jopenjo.”
2KI.3.13	Yehoram odwoko ni, “Be, obedo Rwoth ama olwoŋo kerin adek me miyo jo i cingi Jomowab.”
2KI.3.14	Elisa odwoko ni, “Paka Rwoth pa lwak jolweny m'atiyo rigo kwo, ka bedi oyido akiwor kere Yehosafat ma Yuda, dinyo angoye gi gir'atima kodin. 
2KI.3.15	Onyo keli ran jawer.”
2KI.3.15	Aka munyo jawer tuko tongol pere, meni pa Rwoth obino kwoŋ Elisa, 
2KI.3.16	aka owaco ni, “Rwoth waco ni, ‘Abino miyo jwombe me poŋ gi pi.’ 
2KI.3.17	Kole Rwoth waco ni, ‘Wikibino neno koyo kosa koth, to pi bino poŋ i jwombe ŋey win, dhok mewin, kodi ogwaŋe mewin wimadhi.’ 
2KI.3.18	Me gima sisiri ruwaŋ Rwoth, go bende bino miyo Jomowab i cingi win, 
2KI.3.19	aka wibino mako kisi tindi madwoŋ m'otinda, wiredhi kisi yen maber, wicegi waŋ pi je to wiloko gunda kisi adec lowo maber ka wiumo gi telin.”
2KI.3.20	Yawere odikin, i hongo ma miyo cowirok noknok, pi owok yuthenge ma Edom to umo piny.
2KI.3.21	Munyo Jomowab jowinjo nike kerin adek jobino monjo jo, olwoŋi cwo je ma jonyalo lwenyo wok kwoŋ madongo tundo kwoŋ mathindho t'iketho jo i kew. 
2KI.3.22	Munyo jocewi yawere odikin, waŋceŋ oyido liel wi pi, to miyo cale pa remo. 
2KI.3.23	Jomowab jowaco ni, “Manago remo! Kerin adek jolwenyo wegi to jonekere. Onyo weyi wakadhi wanyaga kambi pajo.”
2KI.3.24	To munyo jotundo i kambi pa Joisiraili, Joisiraili joay aka jomonjo Jomowab, cuka joringo kwoŋ jo. Joisiraili jomedere riemo Jomowab ka joneko jo 
2KI.3.25	kodi reyo tindi pajo madongo. Aka i kisi adec lowo maber kisi Jaisiraili obolo iye tele cuka oumere. Joculo woko waŋ pi to jotoŋo yen maber. Nyaka tindi madwoŋ Kiri Heres ama odoŋ aka josumulo jothoko to jomonjo.
2KI.3.26	Munyo kere ma Mowab oneno nike k'oloy lweny, okwanyo cwo pere 700 ma jonitie g'abor to temo rirok i dier jokwor ringo bongi kere ma Siria to k'onyalo. 
2KI.3.27	Ameno okwanyo okayo pere m'oyido ripo lunjo jo paka kere, to miyo paka cowirok ri were ma Mowab i wi kor ot ma tindi madwoŋ. Joisiraili jobwok aka jogik wok i tindi madwoŋ to jodok i piny pajo.
2KI.4.1	Onyo citho ma kitipa pa jotuci wac Were okidho bongi Elisa to waco rigo ni, “Jadwoŋ, cworan otho! Paka iŋeyo, go oyido woro Were, t'onyo pama ŋat'oyido banja go pesa obino tero wotan paka cul ri banja pa cworan.”
2KI.4.2	Elisa openjo citho no ni, “Atim rin aŋo? Waci ran aŋo m'initie gine peco?”
2KI.4.2	Aka citho odwoko ni, “Ongoye gimoro kwanyo woko agwata mo.”
2KI.4.3	Kenyo Elisa owaco rigo ni, “Wok woko, kway joger perin agwatin ma ninono. 
2KI.4.4	Kenyo in kodi wotin donji win i ot, cegi thigo, aka icaki konjo mo iy'agwatin. Kethi kisi m'opoŋ gicen.”
2KI.4.5	Ameno dhako no odonjo i ot pere gi wote, ocego thigo, okwanyo agwata mathin ma mo nitie iye, aka okonjo mo i agwatin ka wote jokelo rigo. 
2KI.4.6	Munyo agwatin je jopoŋ, openjo ka agwata man oyido nitie. Acel kwoŋ wode odwoko ni, “Ongoye man.” Aka mo ocok cwer. 
2KI.4.7	Dhako no ogik bongi Elisa jatuci wac Were m'owaco rigo ni, “Tana mo aka iculi banjin perin, aka in kodi wotin wikwo gi m'odoŋ.”
2KI.4.8	Ndelo acel, Elisa okidho Sunem, aka dhako m'oŋaŋ ma bedo kenyo olwoŋo go cemo i ot pere. Ameno noknok ka Elisa okidho Sunem oyido cemo i ot pa dhako no. 
2KI.4.9	Aka dhako no owaco ri cwore ni, “Neni onyo, aniaŋ nike jacwo ma noknok bino ka, obedo ŋataleŋ. 
2KI.4.10	Weyi wageti rigo kisika mathin i wi ot, waketh'iye meza, kom, kodi tala, ŋey go wobedo kenyo kisi ka owendo riwan.”
2KI.4.11	Ndelo acel Elisa odwoko i Sunem to idho ywomirok i kisika no. 
2KI.4.12	Owaco ri Gehazi ŋeca pere wokidhi wolwoŋi dhako no. Munyo dhako no obino, 
2KI.4.13	Elisa owaco ri Gehazi ni, “Penji go gim'anyalo timo rigo ro mindin je ma go obedo gine riwan. Poyi go mitan akidhi bongi kere kosa jamituka jolweny akethi rigo wac maber.”
2KI.4.13	Dhako no odwoko ni, “Anitie gi gim'amito je i dier ji paran won.”
2KI.4.14	Elisa openjo Gehazi ni, “Aŋo m'atimi rigo?”
2KI.4.14	Gehazi odwoko ni, “Adieri go ongoye gi wode aka cwore oti.”
2KI.4.15	Elisa owaco ri Gehazi ni, “Lwoŋ go wobin ka.” Dhako no obino to cungo i dhiot, 
2KI.4.16	aka Elisa owaco rigo ni, “I hongo me oro ma bino, ibino bedo gi wodin.”
2KI.4.16	Dheno odwoko ni, “Be jadwoŋ, in ibedo jacwo pa Were, ikir'iwondan!”
2KI.4.17	To paka Elisa oyido owaco, cegin i hongo no oro ma luwo dheno onywolo wode.
2KI.4.18	Munyo nyathi otieko dongo, oluwo bamere ndelo acel i dier jokeco. 
2KI.4.19	Aka owaco ri bamere dicel ni, “Wiyan fudhan! Wiyan fudhan!”
2KI.4.19	Bamere owaco ri ŋeca pere ni, “Ter jayac bongi min.” 
2KI.4.20	Aka munyo otiek tero nyathi bongi min, min otiŋo go i tiende tundo sawa aucel to tho. 
2KI.4.21	Yokimere okidho to rieyo go i wi kitanda pa Elisa to cego thigo. 
2KI.4.22	Kenyo dheno olwoŋo cwore aka owaco rigo ni, “Or ran ŋeca gi punda. Amito kidho bongi jatuci wac Were Elisa. Abino dwoko piyo.”
2KI.4.23	Cwore openjo go ni, “Raŋo ikidhi bonge konon? K'obedo ndelo ma dwe manyen kosa Sabato.”
2KI.4.23	Dheno odwoko ni, “Ikir'irembi.” 
2KI.4.24	Kenyo go oidho punda, aka omiyo ŋeca pere cik ni, “Miy punda ringo piyo swa, aka ikir'ikadhi moth kono k'awaco rin.” 
2KI.4.25	Ameno dheno okadho, aka jotundo i got Kamel kama Elisa oyido nitie iye.
2KI.4.25	Elisa oneno go bino munyo go fodi nitie bor, aka owaco ri Gehazi ŋeca pere ni, “Neni, dhako ma wok Sunem eno bino! 
2KI.4.26	Redi bonge ipenji ka kisi gimoro ber gi go, cwore, kodi wode.”
2KI.4.26	Go owaco ri Gehazi nike kisi gimoro ber. 
2KI.4.27	To munyo otundo wi got bongi Elisa, okule piny ruwaŋe Elisa to mako tiende. Gehazi oyido cegin ywayo go woko, to Elisa owaco rigo ni, “Weyi go, ikineni nike go nitie i litho makec, aka Rwoth okano kwoŋan, k'owaco ran.”
2KI.4.28	Dheno openjo Elisa ni, “Jadwoŋ, cango akwayin ye nyathi? Ndelo no akiwaco rin nike ikir'iwondan?”
2KI.4.29	Elisa owaco ri Gehazi ni, “Redi! Kwany luth paran i cingin aka ikadhi. Ikir'icungi motho ŋat'iromo gine je, aka ikir'idwoki ŋat'omothin je. Kadhi tirtir iriey luth paran i wi nyathi.”
2KI.4.30	Kenyo yok nyathi owaco ri Elisa ni, “Akwoŋere i nyingi Rwoth makwo kodi rin nike akibino weyin!” Ameno jario jocako woth dok. 
2KI.4.31	Gehazi okadho yuwiye to rieyo luth i wi nyathi to ngoye derino kosa ranyuth ma kwo. Ameno ogik romo gi Elisa aka owaco ni, “Jayac k'ocew.”
2KI.4.32	Munyo Elisa odonjo i ot, oneno nyathi oriere m'otho i wi kitanda pere. 
2KI.4.33	Ameno odonjo to cego thigo to kwayo Rwoth. 
2KI.4.34	Kenyo oriere kwoŋ nyathi, ka ketho dhoke i dhok nyathi, waŋe i waŋ nyathi, kodi cinge i cingi nyathi aka kwoŋ nyathi ocako bedo malieth. 
2KI.4.35	Elisa oay to wotho i dier ot aka ogik to riere kendo kwoŋ nyathi. Nyathi ogiro dibirio to yawo waŋe. 
2KI.4.36	Elisa olwoŋo Gehazi aka owaco rigo lwoŋo yok nyathi. Munyo dheno obino, owaco rigo ni, “Wodin ee.” 
2KI.4.37	Dheno obino to podho i tiendi Elisa to kule piny, okwanyo nyathi pere to kadho.
2KI.4.38	Elisa ogik Gilgal kendo munyo kec nitie i piny. Munyo go fonjo jotuci wac Were, owaco ri ŋeca pere nike wokethi dak i mac wotedi rijo kado moro. 
2KI.4.39	Acel kwoŋ jo okidho i ndelo omo yen moro. Onwaŋo olemo madudi to fono akendin mere kweth m'onyalo tiŋo. Odwoko to ŋado jo to konjo i dak ma go k'oŋeyo nike obedo aŋo. 
2KI.4.40	Munyo otok rijo camo, tekin jobilo, jokoko ri Elisa ni, “Oyiri aka kicamere!” 
2KI.4.41	Elisa okwayo cemo moro, obolo i dak aka owaco ni, “Tok rijo cemo moro kendo.” Aka ongoye gim'orac gine.
2KI.4.42	I hongo man jacwo obino wok Bal Salisa kelo ri Elisa mugat piero ario m'otimi gi bale m'okec marapena i oro no kodi withi ŋano ma nyaka okec. Elisa owaco ri ŋeca pere nike wopidhi gine kitipa pa jotuci wac Were. 
2KI.4.43	To ŋeca pere odwoko ni, “Iparo nike gime romo cwo miya acel.”
2KI.4.43	Elisa odwoko ni, “Miy jo jowocami, kole Rwoth waco nike jobino camo to man doŋ.” 
2KI.4.44	Ameno ŋeca pere oketho cemo ruwaŋ jo, aka paka Rwoth oyido owaco, joje jocamo to man doŋ.
2KI.5.2	I kinyaga pajo acel kwoŋ Joisiraili, Josiria oyido jotiŋo nyako Jaisiraili ma nyaka ay m'olokere ŋeca pa cipa Naman. 
2KI.5.3	Ndelo acel, nyako no owaco ri dhakodwoŋ pere ni, “Kabedi jadwoŋ paran nyalo kidho bongi jatuci wac Were ma bedo Samaria, oyido nyalo both dhowo pere.” 
2KI.5.4	Munyo Naman owinjo gime, okidho bongi kere to waco rigo gima nyako owaco. 
2KI.5.5	Kere ma Siria owaco ni, “Kidhi bongi kere ma Isiraili aka ter rigo balwa me.”
2KI.5.5	Ameno Naman okadho aka otero feza 30,000 zahabu 6,000 kodi nangin mafoth apar awira. 
2KI.5.6	Balwa ma Naman otero oyido somere ni, “Balwa me nyutho jatel pa jolweny paran Naman. Amitin ibothi go kwoŋ dhowo pere.”
2KI.5.7	Munyo kere ma Isiraili osoma balwa, oyeco woko law pere to waco ni, “Kere ma Siria paro nike anyalo botho jame nedi? Go paro nike abedo Were manitie gi meni ma kwo kodi tho? Me nyuthere kamaler nike go temo kwinyan!”
2KI.5.8	Munyo jatuci wac Were Elisa owinjo gim'otimere, odhiro wac ri kere ma Isiraili ni, “Raŋo irembo? Weyi go wobin bongan, ŋey woŋey nike jotuci wac Were jonitie i Isiraili.”
2KI.5.9	Ameno Naman obino to cungo i dhiot pa Elisa gi punde pere kodi cawilin. 
2KI.5.10	Elisa ooro ŋeca woko waco ri Naman wokidhi wolwokere i malawa Yordan dibirio ŋey wobothi two pere. 
2KI.5.11	To Naman okadho i nge ka waco ama: “Oyido aparo nike go lawok woko kwayo Rwoth Were pere, to tiŋo cinge i wi two me to bothan! 
2KI.5.12	Kucel malawin Amana kodi Farifari jonitie i Damasiko ma joloyo malawin moro je i Isiraili. Oyido anyalo lwok'iye t'aboth!”
2KI.5.13	To ŋeca pere jocore bonge aka jowaco rigo ni, “Jadwoŋ, ka bedi jatuci wac Were oyido oorin timo gima matek, dinyo itimo. Onyo raŋo ikilwokere paka go owaco aka ibothi?” 
2KI.5.14	Ameno Naman oloro piny i Yordan to munyere dibirio paka Elisa oyido owaco, aka obothi kicutho. Delkwoŋe olokere m'ocwiny aka m'olony. 
2KI.5.15	Ogik bongi Elisa gi cwo pere aka owaco ni, “Neni, onyo aŋeyo nike were man ongoye i piny gibe, kwanyo woko Were pa Isiraili; riameno mondo joli mic wok bongi ŋeca perin.”
2KI.5.16	Elisa odwoko ni, “Akwoŋere i nyingi Rwoth makwo, m'atiyo rigo nike akibino jolo mic moro je.”
2KI.5.16	Naman omena go nike wojol to Elisa kwero. 
2KI.5.17	Kenyo Naman owaco ni, “K'ikwero jolo mic, yeyan akadhi gi lowo ma nyithindhi kayinin ario jonyalo tiŋo tero peco kodan, kwoŋbedo wok pama akibino miyo cowirok kosa mic awaŋa ri were moro je kwanyo woko Rwoth. 
2KI.5.18	Ameno aparo nike Rwoth bino cwako ran ka akwaŋo kere paran i ot pa Rimon were ma Siria lamo go. Adieri Rwoth bino cwako ran!”
2KI.5.19	Elisa owaco ni, “Kadhi i siem.” Aka Naman okadho.
2KI.5.19	To munyo Naman oyido fodi k'okadho bor, 
2KI.5.20	ŋeca pa Elisa Gehazi owaco ni, “Neni, jadwoŋ paran oweyo Naman kadho ma k'oculo gimoro! Dinyo go ojolo gima Jasiria me omiyo go. Akwoŋere i nyingi Rwoth makwo nike abino luwo go akwany gimoro kwoŋe.” 
2KI.5.21	Ameno Gehazi oluwo Naman. Munyo Naman oneno jacwo moro ŋweco luwo go, oloro piny wok i cawila pere romo gine, aka openjo ni, “Nitie gimarac?”
2KI.5.22	Gehazi odwoko ni, “Be. To jadwoŋ paran ooran awaci rin nike cwo ario ma jowok i kitipa pa jotuci wac Were ma jowok i piny matendere Efrayim nyaka jotundo, aka go kwayin imiy go feza 3,000 kodi nangin mafoth ario awira.”
2KI.5.23	Naman odwoko ni, “Mondo jol feza 6,000 me.” Naman omena go aka otweyo rigo feza 6,000 i mugowa ario kodi nangin mafoth ario awira to miyo ŋecin ario kadho gine yuwiy Gehazi. 
2KI.5.24	Munyo jotundo i tendere ma Elisa bed'iye, Gehazi okwanyo mugowa ario to rwako i ot aka osewila ŋecin pa Naman. 
2KI.5.25	Gehazi ogik i ot aka Elisa openjo go ni, “Iwok kune?”
2KI.5.25	Gehazi odwoko ni, “Ongoye.”
2KI.5.26	To Elisa owaco rigo ni, “Oyido angoye kenyo i cuny munyo jalo oloro wok i cawila pere romo kodin? Me k'obedo hongo ma jolo pesa kodi nangin, ndelo nanzi kodi ndelo vini, rombo kodi dhok, kosa ŋecin! 
2KI.5.27	Riameno dhowo pa Naman bino yimere kwoŋin kodi nyikwayin cil gi cil.”
2KI.5.27	Ameno Gehazi oeye ruwaŋ Elisa gi dhowo matar pa pe.
2KI.6.1	Ndelo acel kitipa pa jotuci wac Were ma Elisa oyido telo jogeŋisa rigo ni, “Neni, kabedo ma wabed'iye i tel perin thin swa! 
2KI.6.2	Miy wan wakidhi i Yordan watoŋ yen mogo, ŋey wanyal geto kabedo.”
2KI.6.2	Elisa odwoko ni, “Meno ber.”
2KI.6.3	Kenyo acel kwoŋ jo okwayo go wokadhi gi jo, aka oyeyo. 
2KI.6.4	Aka jokadho kanyacel. Munyo jotundo i Yordan, jocako tic. 
2KI.6.5	To munyo acel kwoŋ jo toŋo yath, wic le pere opodho i pi, aka oywaki ri Elisa ni, “Anotim aŋo jadwoŋ? Obedo le akwaya.”
2KI.6.6	Elisa openjo ni, “Opodho kune?”
2KI.6.6	Munyo jalo onyutho go kama le opodh'iye, otoŋo luth to bolo i pi aka le omol wi pi. 
2KI.6.7	Elisa owaco ni, “Kwany.” Ameno jalo oguŋo piny to kwanyo.
2KI.6.8	Ndelo acel kere ma Siria oyido lwenyo gi Joisiraili. Oluwo gi jotel pa jolweny pere to yero kaketho kambi pere. 
2KI.6.9	To Elisa odhiro wac ri kere ma Isiraili gwoko go wokiri wokidhi kanyago kwoŋbedo Josiria oyido jociko jo kenyo. 
2KI.6.10	Ameno kere ma Isiraili ogwoko ji m'oyido jobedo i kabedo no, aka jokure. Gime otimere dikweth.
2KI.6.11	Cuny kere ma Siria orembo swa kwoŋ gime, olwoŋo jotel pa jolweny pere aka openjo jo ni, “Ŋa kwoŋ win manitie i thenge pa kere pa Isiraili?”
2KI.6.12	Acel kwoŋ jo odwoko ni, “Ongoye kwoŋ wan jadwoŋ paran. Jatuci wac Were Elisa waco ri kere ma Isiraili kisi gim'iwaco makada nende iwaci manyaliŋliŋ i kisika perin.”
2KI.6.13	Kere owaco ni, “Dwar win kama go nitie iye aka abino mako go.”
2KI.6.13	Munyo owaci rigo nike Elisa oyido nitie i Dothan, 
2KI.6.14	ooro jolweny madwoŋ kodi punde kodi cawilin. Jotundo i tindi wor aka jothoko. 
2KI.6.15	Yawere odikin maŋic ŋeca pa Elisa oay malo to wok woko, aka neni jolweny gi kayinin kodi cawilin oyido jothoko tindi. Ogik bongi Elisa aka owaco rigo ni, “Jadwoŋ wanitie i kidamba, wanotim aŋo?”
2KI.6.16	Elisa odwoko ni, “Ikir'ibwoki, kole wadit gi ji ma jonitie i thenge mawan loyo ji ma jonitie i thenge pajo.” 
2KI.6.17	Kenyo Elisa okwayo ni, “Rwoth, yaw waŋe aka wonen!” Ameno Rwoth oyawo waŋ ŋeca pa Elisa, oŋiyo malo to neno got opoŋ gi kayinin kodi cawilin ma mac thoko Elisa.
2KI.6.18	Aka munyo Josiria jomonjo, Elisa okwayo ni, “A Rwoth goy cwo me gi waŋtho!” Rwoth owinjo kwayo pere aka ogoyo jo gi waŋtho. 
2KI.6.19	Kenyo Elisa okidho bongi jo aka owaco ni, “Me ka royo aka me ka tindi ma wirango; luwan win, aka abino tero win bongi jacwo ma wirango.” Aka otero jo i Samaria.
2KI.6.20	Tekin jodonjo i Samaria, Elisa okwayo ni, “A Rwoth yaw waŋ ji me jowonyal neno.” Ameno Rwoth odwoko kwayo pere to yawo waŋ jo to joneno nike oyido jonitie i Samaria.
2KI.6.21	Munyo kere ma Isiraili oneno jolweny ma Siria, openjo Elisa ni, “Baba, aneki jo? Aneki jo?”
2KI.6.22	Elisa odwoko ni, “Be, ikir'ineki jo. Oyido inyalo neko jolweny m'imako g'abor perin kodi kwot perin? Miy jo cemo kodi gir'amadha, aka iwey jowodoki bongi kere pajo.” 
2KI.6.23	Ameno kere ma Isiraili otimo kalima madwoŋ rijo, aka rumacen odhiro jo dok bongi kere ma Siria. Wok kenyo Josiria joweyo kinyaga i piny ma Isiraili.
2KI.6.24	Rumacen ma hongo, Benhadad kere ma Siria otelo jolweny pere je kwoŋ Isiraili to mako tindi madwoŋ Samaria. 
2KI.6.25	Aka ro gime kec madwoŋ obedo Samaria tundo kama wic punda oyido nyewo feza piero aboro, aka gram 200 ma woyo akuro oyido feza abic.
2KI.6.26	Onyo kere ma Isiraili oyido luwo dho kor ot ma tindi madwoŋ, to dhako moro koko ni, “Konyan, jadwoŋ kere!”
2KI.6.27	Kere odwoko ni, “K'inen Rwoth kinyal konyin, anokonyin nedi? Anitie gi ŋano kosa vini? 
2KI.6.28	Teko perin aŋo?”
2KI.6.28	Dhako no odwoko ni, “Ndelo ca dhako me owaco ran nike akel wodan wacam aka wacam apere yawere. 
2KI.6.29	Ameno watedo wodan to wacamo go. Aka yawere munyo awaco rigo nike wacam wode bende, to kere go oyido okano wode.”
2KI.6.30	Munyo kere owinjo wac pa dhako no, oyeco woko nangin pere, aka ji m'oyido jonitie cegin gi kor ot joneno nike kere oyido oruko kutiya i wi nangin pere. 
2KI.6.31	Kere owaco ni, “Weyi Were wonekan k'inen wic Elisa k'oŋadi mafodi piny k'oyutho!” 
2KI.6.32	Aka ooro jamikwenda mako Elisa.
2KI.6.32	Kome Elisa oyido nitie peco gi jodongo mogo m'oyido jowendo rigo. Mafodi jamikwenda pa kere k'otundo, Elisa owaco ri jodongo no ni, “Janek no eno ooro dhano nekan! Onyo ka otundo ka cegi win thigo aka wikiri wiyey go donjo. Kere won gipi luwo go cen.” 
2KI.6.33	Aka ma fodi Elisa luwo, kere obino bonge aka owaco ni, “Rwoth am'okelo teko me kwoŋ wan! Raŋo akuri go wotim gimoro?”
2KI.7.1	To Elisa dwoko ni, “Winji gima Rwoth waco: Rwoth waco ama, ‘Kapa sawa me dikin ibino nyalo nyewo kilo adek ma ŋano maber loyo kosa kilo aucel ma bale gi feza acel i Samaria.’ ”
2KI.7.2	Kenyo jakur pa kere ma kere oyido othenere i cinge owaco ri Elisa ni, “Gino kinyal timere; makada nende Rwoth won oyido dhiri ŋano dicel!”
2KI.7.2	Elisa odwoko ni, “In won ibino neno gi waŋin, to ikibino camo cemo moro je.”
2KI.7.3	Onyo oyido nitie cwo aŋwen mogo ma jodhowo i dhiot ma waŋkac ma Samaria, aka jowaco ni, “Raŋo wabedi ka cuka watho? 
2KI.7.4	Ongoye kony wan donjo i tindi madwoŋ kwoŋbedo wabino riyo kec kenyo; to ka wabedo ka bende, wabino tho. Ameno weyi wakidhi win i kambi pa Josiria, ka jowey ma jok'oneko wan wabino kwo, to ka jonek wan to watho.” 
2KI.7.5	Ameno munyo piny yutho, jokidho i kambi pa Josiria, aka munyo jotundo, panen, oyido dhano ongoye kenyo. 
2KI.7.6	Kole Rwoth oyido omiyo Josiria winjo dwondi gima mor pa jolweny madwoŋ, gi kayinin kodi cawilin to joparo nike kere ma Isiraili onyewo kerin ma Misir kodi jolweny pajo monjo jo. 
2KI.7.7	Ameno joringo woko ri kwo pajo munyo piny yutho to joweyo wema pajo, kayinin, kodi punde, aka joweyo kambi paka oyido nitie.
2KI.7.8	Munyo cwo ma jotwo dhowo me jotundo, jodonjo i wema, jocemo, jomedho, aka jokadho gi feza, zahabu, kodi nangin ma jonwaŋo to jokano. Jogik, jodonjo i wema man aka jotimo gimoro acel. 
2KI.7.9	Kenyo jowaco wegi ni, “Wakitim gimo'tire. Konon obedo ndelo ma wac maber. Ka wanoliŋ tundo odikin adieri ibino miyo wan gir'acula. Onyo riameno weyi wakidhi wawaci ri jodhum pa kere!” 
2KI.7.10	Ameno jobino to jolwoŋo jokur ma waŋkac aka jowaco rijo ni, “Wakidho i kambi pa Josiria, aka neni, ongoye ŋata waneno kosa wawinjo luwo. Kwanyowoko punde kodi kayinin m'otwey aka wemin oyido jonitie nono.”
2KI.7.11	Kenyo jokur waŋkac jokidho aka jonyayo wac i cel pa kere 
2KI.7.12	Piny oyido fodi col, aka kere oay i kanindo pere to waco ri jodhum pere ni, “Weyi awaci riwin gima Josiria jocano timo riwan. Joŋeyo nike kec nitie ka, ameno joweyo kambi pajo kadho pondo kam'othangere. Joparo nike wabino weyo tindi madwoŋ rango cemo ŋey jowomaki wan makwo to jomako tindi madwoŋ.”
2KI.7.13	Acel kwoŋ jodhum pa kere owaco ni, “Ji ma tindi madwoŋ me je jonitie i kidamba paka ma jotieko tho. Ameno weyi waori cwo mogo gi kayinin abic ma jodoŋ ŋey waniaŋ gim'otimere.” 
2KI.7.14	Ameno joyero cwo mogo, aka kere ooro jo gi cawilin ario to ciko jo kidho niaŋ gim'otimere ri jolweny pa Josiria. 
2KI.7.15	Cwo no jokadho tundo kiri Yordan, aka i yo malomalo joneno nangin kodi gigipiny ma Josiria jobolo munyo joringo. Kenyo jogik to jokowo ri kere. 
2KI.7.16	Kenyo ji ma Samaria joredo aka jonyaga kambi pa Josiria. Aka paka Rwoth oyido owaco, kilo adek ma ŋano maber loyo kosa kilo aucel ma bale oyido itana feza acel.
2KI.7.17	Onwaŋere nike kere ma Isiraili oyido oketho jakur pere m'othenere i cinge kuro waŋkac. Ji jonyono go to tho paka Elisa oyido owaco munyo kere okidho bongi Elisa. 
2KI.7.18	Elisa oyido owaco ri kere nike kapa sawa no ndelo ma yawere kilo adek ma ŋano kosa kilo aucel ma bale ibino nyewo gi feza acel, 
2KI.7.19	ma jakur pere opiemo to dwoko ni, “Gino kinyal timere makada nende Rwoth won gipi oyido dhiri ŋano!” Aka Elisa odwoko go ni, “In won ibino neno gi waŋin, to ikibino camo cemo moro je.” 
2KI.7.20	Aka meno a gim'otimere rigo, kole ji jonyono go to tho i waŋkac ma tindi madwoŋ.
2KI.8.2	Ameno dheno otimo gima Elisa owaco rigo to kadho bedo i piny Filistia ma oro abirio no.
2KI.8.3	Aka munyo oro abirio ma kec orumo, dheno ogik i Isiraili to kidho bongi kere kwayo wodwoki rigo ot pere kodi lowo pere. 
2KI.8.4	Onyo kere oyido luwo gi Gehazi ŋeca pa Elisa gi atoŋa ma mito ŋeyo kwoŋ gir'aura pa Elisa. 
2KI.8.5	Kome munyo Gehazi waco ri kere nike Elisa ocerino ŋat'otho, dheno ogoyo koko pere ri kere. Gehazi owaco ri kere ni, “Jadwoŋ me dhako, aka me wode ma Elisa ocerino.” 
2KI.8.6	Aka munyo kere openjo dheno, oridho wac pa Gehazi. Ameno kere olwoŋo jadhum pere aka owaco rigo dwoko ri dheno gigipiny pere je, kodi magowa ma cemo kodi ndelin pere ma oro abirio ma go oyido ongoye.
2KI.8.7	Elisa okidho Damasiko i hongo ma kere Benhadad oyido two iye. Munyo owaci ri kere nike Elisa oyido nitie kenyo, 
2KI.8.8	owaco ri Hazael, acel kwoŋ jodhum pere ni, “Ter mic ri jatuci wac Were, aka ikway go wopenji Rwoth k'inen anyalo both kosa be.” 
2KI.8.9	Ameno Hazael otweyo nger mic je ma Damasiko i ŋamia piero aŋwen, to kidho bongi Elisa. Munyo Hazael oromo gi Elisa, owaco rigo ni, “Ŋeca perin kere Benhadad ma Siria ooran penjin ka go bino both kwoŋ two pere kosa be.”
2KI.8.10	Elisa odwoko ni, “Rwoth otieko waco ran nike go bino tho; to kadhi bonge aka iwaci rigo nike go bino both.” 
2KI.8.11	Kenyo Elisa ocomo waŋe kwoŋ Hazael cuka wickwot omako. Aka Elisa oywaki. 
2KI.8.12	Hazael openjo go ni, “Jadwoŋ, raŋo iywaki?”
2KI.8.12	Elisa odwoko ni, “Kwoŋbedo aŋeyo raco m'ibino timo ri Joisiraili. Ibino waŋo cel pajo, ibino yaŋo cwo pajo ma nyaka joay, ibino thumo nyithindho pajo mathindho thindho, t'ibaro iy mon pajo ma joyac.”
2KI.8.13	Elisa odwoko ni, “Rwoth otieko nyuthan nike ibino bedo kere ma Siria.”
2KI.8.14	Hazael ogik bongi Benhadad m'openjo go ni, “Elisa owaco aŋo?”
2KI.8.14	Hazael odwoko ni, “Elisa owaco ran nike ibino bedo maber.” 
2KI.8.15	To ndelo m'oyawere Hazael okwanyo bilangit, obilo gi pi aka ogeŋo gine ŋeti Benhadad cuka otho.
2KI.8.15	Aka Hazael olunjo Benhadad paka kere ma Siria.
2KI.8.16	I oro mar'abic ma dhum pa Yoram kere Isiraili, Yehoram wod pa Yehosafat obedo kere ma Yuda 
2KI.8.17	munyo jaoro piero adek g'ario, aka odhumo i Yerusalem ma oro aboro. 
2KI.8.18	Cege oyido obedo nyar Ahab, aka paka peco pa Ahab go bende oluwo yo mareco pa kerin ma Isiraili. Otimo reco ruwaŋ Rwoth, 
2KI.8.19	to kucel Rwoth oyido kinyal reyo woko Yuda, ro cikirok pere ri ŋeca pere Daudi nike nyikway go jobino dhumo noknok.
2KI.8.21	Ameno Yehoram oay gi cawilin pere je kidho i Zayir kama Joedom jothoko jo. Wor Yehoram kodi jomituka cawilin pere jonyalo tur to jokwale, aka jolweny pere jokedhere kadho pecin pajo. 
2KI.8.22	Wok i hongo no tundo gunyo ni, Edom ongoye i dhum pa Yuda. I hongo acel no, tindi madwoŋ Libina bende ogwenyere kwoŋ Yuda.
2KI.8.23	Gigipiny man je ma Yehoram otimo ondiki i kitawo ma kigana ma mako kwoŋ kerin ma Yuda. 
2KI.8.24	Yehoram otho, aka oyiki go i limbo pa kerin i tindi pa Daudi madwoŋ, aka wode Ahazia olunjo go paka kere.
2KI.8.25	I oro mar'apar g'abic ma dhum pa Yoram wod pa Ahab paka kere ma Isiraili, Ahazia wod pa Yehoram obedo kere ma Yuda 
2KI.8.26	munyo jaoro piero ario g'ario aka odhumo i Yerusalem ma oro acel. Yokimere oyido obedo Athalia nyar kere Ahab, aka nyakwar kere Omiri ma Isiraili. 
2KI.8.27	Paka Ahazia oyido timo wat gi Ahab i nywomirok, otimo reco ruwaŋ Rwoth paka peco pa Ahab.
2KI.8.28	Kere Ahazia oriwere kodi Yoram kere ma Isiraili kwoŋ Hazael kere ma Siria. Jolweny pajo joromo i Ramoth Giliad, aka Yoram olimo litho i lweny. 
2KI.8.29	Yoram odok i tindi madwoŋ Yezirel both adholin pere, aka Ahazia okidho kenyo wendo rigo.
2KI.9.1	Kenyo Elisa jatuci wac Were olwoŋo acel kwoŋ jotuci wac Were ma nyaka ay aka owaco rigo ni, “Yikere aka ikidhi i tindi Ramoth i Giliad. Ter agwata mo me kodin, 
2KI.9.2	aka ka itundo, rangi Yehu wod pa Yehosafat aka nyakwar Nimisi. Kwany go kwoŋ wadi iter go i kisika kakende. 
2KI.9.3	Kenyo kwany agwata mo, aka ikonji i wiye t'iwaco ni, ‘Rwoth waco nike owirin bedo kere ma Isiraili.’ Aka eye kenyo piyo.”
2KI.9.4	Ameno jatuci wac Were no okadho i Ramoth, 
2KI.9.5	kam'onwaŋo jotel pa jolweny i romo aka owaco ni, “Jadwoŋ anitie gi mikwenda perin.”
2KI.9.5	Yehu openjo ni, “Ŋa kwoŋ wan m'iluwo gine?”
2KI.9.5	Go odwoko ni, “In jadwoŋ.” 
2KI.9.6	Kenyo jario jokadho i ot, aka jatuci wac Were ma nyaka ay okonjo i wi Yehu mo to waco ni, “Rwoth, Were pa Isiraili waco ni, ‘Awirin bedo kere pa ji paran Isiraili. 
2KI.9.7	Iripo neko jadwoŋ perin kere, wod pa Ahab no, ŋey amiy Yezebel gir'acula ma neko jotuci wac Were paran kodi ŋecin paran man. 
2KI.9.8	Peco pa Ahab je kodi nyikwaye joripo tho; abino reyo woko cwo ma peco pere je mathindho kodi m'oti. 
2KI.9.9	Abino timo ri peco pere paka peco pa Yerobowam wod pa Nebat kodi kere Basa wod pa Ahija. 
2KI.9.10	Delkwoŋ Yezebel k'oyik iy'adec ma Yezirel, gwokere jobino camo.’ ” Kenyo jatuci wac Were oyawo thigo to ringo.
2KI.9.11	Munyo Yehu ogik bongi jotel pa jolweny wadi, jopenjo go ni, “Gigipiny je ber? Aŋo ma janeko no omito kwoŋin?”
2KI.9.11	Yehu odwoko ni, “Wiŋeyo go kodi luwo pere.”
2KI.9.12	Jodwoko ni, “Be wakuya! Waci riwan gima go owaco!”
2KI.9.12	Aka Yehu owaco ni, “Owaco ran nike Rwoth waco ni, ‘Awirin bedo kere ma Isiraili.’ ”
2KI.9.13	Kenyo jotel pa jolweny wadi joyaro nangin pajo i wi madala ri Yehu wocungi iye, jokudho gwara, aka jokoko ni, “Yehu obedo kere!”
2KI.9.14+2KI.9.15	Kenyo Yehu ocamo sereko ri Yoram m'oyido nitie i Yezirel kam'oyido okadh'iye cango adhola m'onwaŋo munyo lwenyo gi kere Hazael ma Siria i Ramoth. Ameno Yehu owaco ri jotel pa jolweny wadi ni, “Ka winitie kodan, neni win nike ongoye ŋat'okwale wok Ramoth kidho gwoko ji ma Yezirel.” 
2KI.9.16	Kenyo Yehu oidho cawila pere to kadho i Ramoth. Yoram oyido k'obothi aka kere Ahazia ma Yuda oyido nitie kenyo owendo rigo.
2KI.9.17	Yoram odwoko ni, “Or jacwo gi kayina worom gi jo woŋey ka jobedo merin kosa jokwor.”
2KI.9.18	Ameno jamikwenda ogweco kiri bongi Yehu aka owaco ni, “Kere mito ŋeyo ka wibino i siem.”
2KI.9.18	Yehu odwoko ni, “Gir'atima aŋo m'initie gine gi siem? Wire igweci yu dieŋeyan.”
2KI.9.18	Jakur m'oyido nitie i wi acurcur owaco ni, “Jamikwenda otundo bongi jo, to kidwoki.” 
2KI.9.19	Kenyo oor jamikwenda man m'openjo Yehu penji acel. Yehu kendo odwoko ni, “Gir'atima aŋo m'initie gine gi siem? Wire igweci yu dieŋeyan.”
2KI.9.20	Jakur owaco kendo ni, “Jamikwenda otundo bongi jo, to kidwoki. Aka gweco mere cale apa Yehu; kole go gweco pa janeko!”
2KI.9.21	Yoram owodho or nike woyik cawila pere aka otim ameno. Kenyo Yoram kodi Ahazia jogweyo kisi dhano cawila pere kidho romo gi Yehu. Joromo gi go i ndelo m'oyido obedo apa Naboth. 
2KI.9.22	Yoram openjo ni, “Ibino i siem?”
2KI.9.22	Yehu odwoko ni, “Siem obedi nedi kafodi wanitie gi yido kodi lamo cal ma yokin Yezebel ocako?”
2KI.9.23	Yoram okoko ni, “Obedo camo sereko, Ahazia!” Aka Yoram owiro cawila pere to ringo. 
2KI.9.24	Yehu ocelo asere pere gi meni pere je aka ocelo dieŋey Yoram to cwowo cunye. Yoram opodho to tho i cawila pere, 
2KI.9.25	aka Yehu owaco ri jakur pere Bidikar ni, “Kwany delkwoŋe ibol i ndelo m'oyido obedo apa Naboth. Poyi nike an kodin oyido wagweco kanyacel yu dieŋey Ahab ba kere Yoram, Rwoth owaco gime kwoŋ Ahab: 
2KI.9.26	 ‘Aneno neki pa Naboth kodi wote nyoro. Aka aciko nike abino miyin gir'acula i ndelo acel me.’ Ameno ter delkwoŋ Yoram ibol i ndelo m'oyido obedo apa Naboth, ŋey cikirok pa Rwoth wotundi i kare.”
2KI.9.27	Munyo Ahazia kere ma Yuda oneno gime, oringo yu tindi Beth Hagan. Yehu oriemo go aka omiyo cwo pere cik nike woneki go bende. Jowumiya go i cawila pere i yo ma kidho kiri Gur, cegin gi Ibilim. Aka Ahazia oringo kiri Megido to tho kenyo. 
2KI.9.28	Jodhum pere jodwoko delkwoŋe i Yerusalem i cawila aka joyiko i kaliel pa kerin i tindi madwoŋ pa Daudi.
2KI.9.29	Ahazia oyido obedo kere i oro mar'apar g'acel ma Yoram wod pa Ahab oyido kere ma Isiraili.
2KI.9.30	Munyo Yehu obino i Yezirel, Yezebel oyido otieko winjo gim'otimere. Ameno owiro biendi waŋe to goyo ye wiye, aka ocungo i dirisa to ŋiyo piny i yo i cel pa kere. 
2KI.9.31	Munyo Yehu donjo i waŋkac, Yezebel owaco ni, “Obedo siem, in Zimiri, janek pa jadwoŋ perin?”
2KI.9.32	Yehu otiŋo waŋe malo i dirisa, aka okoko ni, “Ŋa manitie i thenge paran? Ŋa?” Ario kosa adek kwoŋ jodhum ma cel pa kere joŋiyo go piny gi dirisa, 
2KI.9.33	aka Yehu owaco rijo ni, “Bol win go piny!” Jobolo Yezebel piny, aka remo pere okire i kor ot kodi kayinin. Yehu ogweyo kayinin kodi cawila pere kwoŋe, 
2KI.9.34	odonjo i cel pa kere to cemo. Kenyo nyaka owaco ni, “Ter win delkwoŋ dhako m'okwoŋ no wiyiki, kole go obedo nyar kere.” 
2KI.9.35	To munyo okidhi yiko go, onwaŋ nyaka pado wiye kodi cokin ma cinge kodi tiende. 
2KI.9.36	Munyo owaci ri Yehu, owaco ni, “Me gima Rwoth owaco nike bino timere, munyo owaco luwo bongi ŋeca pere Elia ni, ‘Gwokere jobino camo delkwoŋ Yezebel iy'adec ma Yezirel. 
2KI.9.37	Aka gigipiny m'odoŋ bino kedhirok kenyo pa woyo, ŋey wongoye ŋat'onyali waco ni, me Yezebel.’ ”
2KI.10.1	Onyo Ahab oyido nitie gi nyikwaye piero abirio ma jobedo i Samaria. Yehu ondiko balwin ri jodhum ma tindin madongo, jodongo, kodi ri jokur pa nyikway Ahab. Balwa no oyido waco ni, 
2KI.10.2	“Nyikway kere jonitie i cingin aka winitie gi cawilin, kayinin, gilweny, kodi tindin madongo m'othok gi cel. Ameno tekin wilimo balwa me, 
2KI.10.3	yer win nyakwar jadwoŋ mewin manitie gi nyalo, kethi win go kere, aka wilweny rigo.”
2KI.10.4	Jodhum ma Samaria jobwok aka jowaco ni, “Neni, kerin ario jok'onyalo cungo ruwaŋe, wan wanonyal nedi?” 
2KI.10.5	Ameno jatel pa jolweny ma cel pa kere kodi jadhum ma tindi madwoŋ, kanyacel gi jodongo kodi jokur jodhiro ri Yehu mikwenda me ni, “Wabedo ŋecin perin aka wayikere timo gim'iwaco je. To wakibino ketho nyatoro kere; tim gimaber i waŋin.”
2KI.10.6	Yehu ondiko rijo balwa man ni, “Ka winitie i thenge paran aka wiyikere luwo cik paran, keli ran win wic nyikway Ahab i sawa me dikin.”
2KI.10.6	Onyo jodongo ma Samaria ama oyido jokuro nyikway Ahab. 
2KI.10.7	Munyo balwa pa Yehu otundo, jotel ma Samaria joneko nyikway Ahab piero abirio je, joketho wic gin i aditin, aka jodhiro ri Yehu i Yezirel.
2KI.10.8	Munyo owaci ri Yehu nike okeli wic nyikway Ahab, owodho or nike wodhur jo i kidhur ario i waŋkac ma tindi madwoŋ aka wowey kenyo tundo yawere odikin. 
2KI.10.9	Odikin, Yehu owok i waŋkac aka owaco ri ji ma kenyo ni, “An aŋat'acamo sereko ri kere Yoram t'aneko go; win wingoye gi banja. To ŋa m'oneko me gin? 
2KI.10.10	Me ridho nike gima Rwoth owaco je kwoŋ nyikway Ahab bino tundo i kare. Rwoth otimo gim'ociko luwo bongi jatuci wac Were pere Elia.” 
2KI.10.11	Kenyo Yehu oneko wade pa Ahab m'odoŋ je m'oyido jobedo i Yezirel, jotel pa jolweny pere, merin, kodi jocway ri Were i wi migam, cuka ongoye ŋat'odoŋ.
2KI.10.12	Yehu oeye Yezirel kadho i Samaria. I yo i kabedo m'ilwoŋo ni “Kambi pa jokwath rombo.” 
2KI.10.13	Oromo gi wade pa Ahazia kere ma Yuda mogo, aka openjo jo ni, “Wibedo jokune?”
2KI.10.13	Jodwoko ni, “Wabedo wade pa Ahazia. Wakadho wendo ri nyithindho pa Yezebel yok kere kodi jopeco pa kere man.” 
2KI.10.14	Yehu omiyo cwo pere cik ni, “Maki win jo makwo.” Jomako jo aka Yehu oneko jo cegin gi bur kenyo. Joje oyido piero aŋwen g'ario aka ongoye kwoŋ jo m'owey makwo.
2KI.10.15	Yehu oeye kenyo aka oromo gi Yehonadab wod pa Rekab. Yehu omotho go aka owaco rigo ni, “In, kodi an wanitie gi paro acel. Inothielan?”
2KI.10.15	Yehonadab odwoko ni, “Ey.”
2KI.10.15	Yehu odwoko ni, “Miyan cingin to.” Jogwaro cingi gin, aka Yehu okonyo Yehonadab idho i cawila, 
2KI.10.16	ka waco ama: “Biye kodan ineni nger m'amiyere ri Rwoth.” Aka ogweyo Yehonadab i cawila pere. 
2KI.10.17	Aka munyo Yehu otundo i Samaria, oneko wade pa Ahab m'oyido jodoŋ je ma k'oweyo kad'acel. Me a gima Rwoth oyido owaco ri Elia nike bino timere.
2KI.10.18	Kenyo Yehu ocoko ji je kanyacel, aka owaco rijo ni, “Ahab oyido lamo Bal roman, to an abino tiyo rigo kicutho. 
2KI.10.19	Onyo riameno lwoŋ ran win jotuci wac were pa Bal je, ji ma jolamo go kodi jocway ri were i wi migam pere je; wongoye ŋata wokeŋ, rupiri anitie gi cowirok madwoŋ ma mito miyo Bal. Ŋata k'obino je bino tho.” (To me obedo rieko pa Yehu ŋey woneki ji m'oyido jolamo Bal je.) 
2KI.10.20	Kenyo Yehu owodho or ni, “Kethi win ndelo ma lamo ma miyo Bal dwoŋ!” Ameno joketho ndelo. 
2KI.10.21	Yehu odhiro wac i lowo ma Isiraili gipi. Ji je m'oyido jolamo Bal jobino m'ongoye ŋata k'obino. Joje jodonjo i ot pa Bal, aka ot opoŋ wok i gike tundo i gike. 
2KI.10.22	Kenyo Yehu omiyo jocway ri were i wi migam m'oyido jokuro kabada wodho kanzin jowomiy ji m'oyido jolamo Bal. 
2KI.10.23	Rumacen Yehu won odonjo i ot pa Bal gi Yehonadab wod pa Rekab aka owaco ri ji ni, “Neni win nike nyaka ji ma jolamo Bal kende ama jodonjo ka aka ongoye ŋata lamo Rwoth m'odonjo.” 
2KI.10.24	Kenyo Yehu kodi Yehonadab jodonjo miyo cowirok kodi mic awaŋa ri Bal. Yehu oyido otieko ketho cwo piero aboro woko thoko ot pa Bal aka owaco rijo ni, “Wiripo neko ji me je; Ŋat'owey acel kwoŋ jo kwalok bino culo gi kwo pere!”
2KI.10.25	Ameno tekin Yehu ketho mic, owaco ri jokur kodi jotel pa jolweny ni, “Donji win wineki joje, wikiri wiwey kada ŋat'acel kwalok.” Jodonjo aka joneko joje g'abor, to jowotho delkwoŋ gin woko. Kenyo jodonjo i kisika ma iy ot pa Bal, 
2KI.10.26	jowodho siro m'oyido nitie kenyo to jowaŋo woko. 
2KI.10.27	Ameno jonyeko siro kodi ot pa Bal, aka joloko ot pa Bal coron ma fodi nitie kiri konon.
2KI.10.28	Ameno apaka Yehu ocungo lamo Bal i Isiraili. 
2KI.10.29	To Yehu oluwo reco pa kere Yerobowam m'omiyo Isiraili timo reco ma lamo rwath dhok ma zahabu m'oketho i Bethel kodi i Dan. 
2KI.10.30	Rwoth owaco ri Yehu ni, “Itieko timo ri nyikway Ahab gigipiny je m'oyido amito ni itimi. Ameno acikin ni nyikwayin, kiri i luse mar'aŋwen, jobino bedo kere i Isiraili.” 
2KI.10.31	To Yehu k'oluwo cik pa Rwoth, Were pa Isiraili gi cunye je, kwanyo woko oluwo kite pa Yerobowam, m'omiyo Isiraili timo reco.
2KI.10.32	I hongo no Rwoth ocako ŋado woko adec pa Isiraili. Kere Hazael ma Siria omako adec je ma Isiraili 
2KI.10.33	yuwok ceŋ ma Yordan, kiri yupiny kiri i tindi Arower i malawa Arnon. Me obedo adec ma Giliad kodi Basan, kama nonin pa Gad, Ruben, kodi yuwok ceŋ pa Manase oyido jobed'iye.
2KI.10.34	Gigipiny man je ma Yehu otimo kodi tim pere ma miseni ondiki i kitawo ma kigana ma mako kwoŋ kerin ma Isiraili. 
2KI.10.35	Yehu otho aka oyiki go i Samaria, aka wode Yehoahaz olunjo go paka kere. 
2KI.10.36	Yehu oyido odhumo i Samaria paka kere ma Isiraili ma oro piero ario g'aboro.
2KI.11.1	Onyo munyo Athalia yok Ahazia owinjo nike oneki wode, owodho or nike woneki ji ma peco pa kere je. 
2KI.11.2	To Yehoseba, nyar kere Yoram, aka nyamin Ahazia, okwanyo Yowas wod pa kere Ahazia to kwalo go kwoŋ wote m'oyido icegin neko to ketho go kodi japidi pere i kisika i Ot pa Rwoth ŋey wokiri woneki go. 
2KI.11.3	Yehoseba okano jayac i Ot pa Rwoth ma oro aucel munyo Athalia dhumo pa nyamicala.
2KI.11.4	To i oro mar'abirio Yehoyada jacway ri Were i wi migam olwoŋo jatel pa jokur ma keri kodi jokur ma cel pa kere aka owaco rijo bino i Ot pa Rwoth, kam'omiyo jo yeyo i kwoŋirok gima go oyido ocano timo. Onyutho jo Yowas wod pa kere Ahazia 
2KI.11.5	aka omiyo jo or me ni, “Me a gima wiripo timo ka wibino tic i ndelo ma Sabato, acel wiy adek kwoŋ win jowokuri cel pa kere, 
2KI.11.6	acel wiy adek man jowokuri waŋkac ma Sur aka acel wiy adek man jowokuri waŋkac ma yuŋey jokur man. 
2KI.11.7	Kitipin ario ma jokitiy i ndelo ma Sabato jowokuri kere i Ot pa Rwoth. 
2KI.11.8	Wiripo kuro kere Yowas g'abor mewin i cingi win, aka ŋat'ocore cegin gi win woneki.”
2KI.11.9	Jotel pa jolweny joluwo gima Yehoyada owaco rijo aka jokelo cwo pajo bonge; meno ma jokitiy i ndelo ma Sabato, kodi meno ma jotiyo i ndelo ma Sabato. 
2KI.11.10	Yehoyada omiyo jotel pa jolweny abore kodi kwote m'oyido obedo apa kere Daudi aka oyido okan i Ot pa Rwoth. 
2KI.11.11	Oketho jokur, kisi jacwo g'abor i cinge thoko Ot pa Rwoth kuro kere. 
2KI.11.12	Kenyo Yehoyada otelo Yowas woko, oketho sangaria i wiye, to wodho or ma dhumo paka kere. Kenyo owir Yowas aka onyuthi go paka kere. Ji jogoyo adhoŋ aka jokoko ni, “Yindira kere!”
2KI.11.13	Athalia nyamicala owinjo woy pa jokur kodi ji, aka oredo i Ot pa Rwoth, kama ji oyido jocokere iye. 
2KI.11.14	Kenyo munyo go oŋiyo, kere oyido ocungo cegin gi siro i dhiot ma Ot pa Rwoth cungo kwoŋ kwer. Jotel pa jolweny, jokudhi gwara, kodi ji je oyido jokoko gi kisangala ka jokudho gwara. Athalia oyeco nangin pere i rem to koko ni, “Sereko, Sereko!”
2KI.11.15	Yehoyada oyido k'omito nike woneki Athalia cegin gi Ot pa Rwoth, ameno omiyo jotel pa jolweny cik ni, “Ter win go i dier bol pa jokur, aka neki win ŋat'otemi botho go je.” 
2KI.11.16	Jomako go to jotero go i cel pa kere, aka joneko go kenyo i waŋkac pa Kayina.
2KI.11.17	Yehoyada jacway ri Were i wi migam omiyo kere kodi ji timo cikirok gi Rwoth nike jobino bedo ji pa Rwoth, aka go bende otimo cikirok i dier kere kodi ji. 
2KI.11.18	Kenyo ji je jokidho i ot pa Bal to jokedho piny; joŋinyo migame kodi cal je, to joneko Matan jacway ri were i wi migam pa Bal ruwaŋ migame.
2KI.11.18	Yehoyada oketho jokur tic i Ot pa Rwoth, 
2KI.11.19	aka go, jotel pa jolweny, jokur pa kere, kodi jokur ma cel pa kere jokwaŋo kere wok i Ot pa Rwoth kiri i cel pa kere, kareno ji je joluwo jo. Yowas odonjo gi waŋkac pa jokur aka otero kabedo pere i kom pa kere. 
2KI.11.20	Ji je oyido jopoŋ gi kisangala, aka tindi madwoŋ oyido okwe, paka Athalia oyido oneki i cel pa kere.
2KI.11.21	Yowas obedo kere ma Yuda munyo jaoro abirio.
2KI.12.1	I oro mar'abirio ma dhum pa Yehu kere ma Isiraili, Yowas obedo kere ma Yuda aka odhumo i Yerusalem ma oro piero aŋwen. Yokimere oyido obedo Zibia ma wok i tindi madwoŋ Berseba. 
2KI.12.2	I kwo pere je Yowas otimo gim'osangala Rwoth kwoŋbedo Yehoyada jacway ri Were i wi migam oyido waco rigo gir'atima. 
2KI.12.3	To kad'ameno kalamo manyakafir k'onyek, aka ji jomedere miyo cowirok kodi waŋo buban kenyo.
2KI.12.4	Yowas olwoŋo jocway ri Were i wi migam aka omiyo jo or kano pesa m'iculo ma makere gi cowirok i Ot pa Rwoth, pesa m'iculo ma cowirok ma noknok kodi pesa ma ji jomiyo paka mic ma wegi joyeyo. 
2KI.12.5	Kisi jacway ri Were i wi migam oyido ripo coko pesa wok bongi ji ma go tiyo rijo, aka pesa oyido iripo oro ma yiko gine Ot pa Rwoth.
2KI.12.6	To i oro ma piero ario g'adek ma dhum pa Yowas, jocway ri Were i wi migam oyido fodi jok'oyiko Ot pa Rwoth. 
2KI.12.7	Ameno Yowas olwoŋo Yehoyada kodi jocway ri Were i wi migam man aka openjo ni, “Raŋo wikiyiki Ot pa Rwoth? Onyo riameno wok pama me wikiripi kano pesa ma wicoko; to miy win woor ma yiko Ot pa Rwoth.” 
2KI.12.8	Jocway ri Were i wi migam joyeyo gime aka bende joyeyo yiko Ot pa Rwoth.
2KI.12.9	Kenyo Yehoyada okwanyo sanduku ma mbawo, oŋado hoŋ i wiye to ketho cegin gi migam yuracuc ka nyaka idonjo i Ot pa Rwoth. Jocway ri Were i wi migam ma jonitie i tic joketho pesa je ma ji ma jobino lamo jomiyo i sanduku. 
2KI.12.10	Kisi ka joneno nike pesa oromo i sanduku, jandiko pa kere kodi jadwoŋ pa jocway ri Were i wi migam oyido jokwano to jotweyo i mugowa pesa m'olimere i Ot pa Rwoth. 
2KI.12.11	Ka jotieko ndiko welo pesa m'otire, oyido joketho i cingi cwo ma joneno paka iyiko Ot pa Rwoth, aka jome oyido joculo jopac, jogeto 
2KI.12.12	jogeto kor ot kodi joŋadi telin, jonyewo mbawo kodi telin m'ioro, to joculo pesa ma tic man je. 
2KI.12.13	To pesa me k'oor ma timo kikopere ma feza, acero, gwarin, kosa gigipiny ma tala kosa gigipiny man je ma feza kosa zahabu. 
2KI.12.14	Oor je ma culo jotic kodi nyewo gigipiny m'oor ma yiko Ot pa Rwoth. 
2KI.12.15	Cwo m'oyido joneno paka iyiko Ot pa Rwoth oyido jotimo adieri, ameno k'openji jo tito nger ma jo oro iye pesa. 
2KI.12.16	Pesa ma mic ma cul kodi pesa ma mic mareco k'okethi i sanduku; oyido obedo apa jocway ri Were i wi migam.
2KI.12.18	Kere Yowas ma Yuda okwanyo mic je ma Yehosafat, Yehoram, kodi Ahazia oyido jomiyo Rwoth, omedo kwoŋ mic pere kodi zahabu je m'oyido nitie i kakan ma Ot pa Rwoth kodi i cel pa kere, aka odhiro ri Hazael to Hazael eye Yerusalem.
2KI.12.19	Gigipiny man je ma kere Yowas otimo ondiki i kitawo ma kigana ma mako kwoŋ kerin ma Yuda. 
2KI.12.20	Jodhum pere jocamo rigo sereko to joneko go i ot m'oyido ogeti i lowo m'opoŋ yuwok ceŋ ma Yerusalem, i yo ma kidho piny i Sila. 
2KI.12.21	Obedo jodhum pere Yozakar wod pa Simith kodi Yehozabad wod pa Soma ama joneko go. Oyiki go i kaliel pa kerin i tindin madongo pa Daudi, aka wode Amaziya olunjo go paka kere.
2KI.13.1	I oro ma piero ario g'adek ma dhum pa Yowas paka kere ma Yuda, Yehoahaz obedo kere ma Isiraili, aka odhumo i Samaria ma oro apar g'abirio. 
2KI.13.2	Oluwo tim pa Yerobowam, aka otimo reco kwoŋ Rwoth to miyo Isiraili timo reco, go k'oŋuto weyo tim pere marac. 
2KI.13.3	Ameno nge pa Rwoth oliel kwoŋ Isiraili, aka oweyo kere Hazael ma Siria kodi wode Benhadad kikengila Isiraili kisi hongo. 
2KI.13.4	Kenyo kere Yehoahaz okwayo Rwoth, aka munyo Rwoth oneno nger ma kere ma Siria oyido diyo Joisiraili, odwoko kwayo pere. 
2KI.13.5	Riameno Rwoth omiyo Joisiraili jatel m'obotho jo wok i cingi Josiria, aka Joisiraili jobedo gi siem paka con. 
2KI.13.6	To Joisiraili jok'oŋuto reco ma kere Yerobowam omiyo jo timo, to jomedere timo, aka cal pa were madhako Asera odoŋ i Samaria.
2KI.13.7	Yehoahaz oyido odoŋ nyaka gi cwo piero abic ma jogwey kayina, cawila apar, kodi cwo 10,000 ma jowotho, kwoŋbedo kere ma Siria oyido oreyo ma jodoŋ to nyono jo paka fukefuke.
2KI.13.8	Gigipiny man je ma kere Yehoahaz otimo kodi tim pere ma miseni ondiki i kitawo ma kigana ma mako kwoŋ kerin ma Isiraili. 
2KI.13.9	Go otho aka oyiki go i Samaria to wode Yehowas lunjo go paka kere.
2KI.13.10	I oro ma piero adek g'abirio ma dhum pa kere Yowas ma Yuda, Yehowas obedo kere ma Isiraili, aka odhumo i Samaria ma oro apar g'aucel. 
2KI.13.11	Go bende otimo reco kwoŋ Rwoth aka oluwo kite pa kere Yerobowam, m'omiyo Isiraili timo reco. 
2KI.13.12	Gigipiny man je ma Yehowas otimo kodi tim ma miseni i lweny kwoŋ kere Amaziya ma Yuda ondiki i kitawo ma kigana ma mako kwoŋ kerin ma Isiraili. 
2KI.13.13	Yehowas otho aka oyiki go i kaliel pa kerin i Samaria, to wode Yerobowam mar'ario lunjo go paka kere.
2KI.13.15	Aka Elisa owaco rigo ni, “Kwany atum abor kodi aserin.” Aka go okwanyo. 
2KI.13.16	Kenyo Elisa owaco rigo ni, “Yikere celo.” Kere otimo ameno aka Elisa oketho cinge kwoŋ cingi kere. 
2KI.13.17	Kenyo kere oluwo wac pa Elisa to yawo dirisa ma ŋiyo Siria. Elisa omiyo go or ni, “Cel asere.” Aka tekin kere celo, Elisa owaco ni, “Ibedo asere pa Rwoth ma bino loyo gine Josiria. Ibino lweny gi Josiria i Afek cuka inokengila jo.”
2KI.13.18	Kenyo Elisa owaco ri kere nike wokwany aserin m'odoŋ wocel gine piny i lowo. Kere ocelo piny didek kende to weyo. 
2KI.13.19	Elisa omako nge gi kere aka owaco ni, “Oyido iripo celo piny dibic kosa diucel, ŋey ikengila Josiria kicutho; to ibino kikengila jo didek kende.”
2KI.13.20	Elisa otho aka oyiki go.
2KI.13.20	Onyo kisi oro kitipa pa Jomowab oyido jomonjo lowo ma Isiraili. 
2KI.13.21	Ndelo acel, onen acel kwoŋ kitipin no i kaliel pa jacwo moro, aka ji m'oyido jotiŋo del jobolo i kaliel pa Elisa to joringo woko. Tekin del no geyo cokin pa Elisa, jacwo no kwo pere odwoko to ay malo.
2KI.13.22	Kere Hazael ma Siria odiyo Joisiraili i hongo ma dhum pa Yehoahaz je. 
2KI.13.23	To Rwoth omako gi jo wor kodi wor aka k'oweyo orey jo woko, to okonyo jo ro cikirok pere gi Abraham, Isaka, kodi Yakobo; aka go wiye k'owil gi ji pere.
2KI.13.24	Munyo kere Hazael ma Siria otho, wode Benhadad obedo kere. 
2KI.13.25	Kenyo kere Yehowas ma Isiraili okengila Benhadad didek aka omako tindin madongo m'oyido Benhadad omako i hongo ma dhum pa Yehoahaz, ba Yehowas.
2KI.14.1	I oro mar'ario ma dhum pa Yehowas wod pa Yehoahaz paka kere ma Isiraili, Amaziya wod pa Yowas obedo kere ma Yuda 
2KI.14.2	munyo jaoro piero ario g'abic, aka odhumo i Yerusalem ma oro piero ario g'abuŋwen. Yokimere oyido obedo Yehoadin ma wok i Yerusalem. 
2KI.14.3	Go otimo gim'otire ruwaŋ Rwoth, to k'otimo paka kwari mere Daudi, kwanyo woko paka bamere Yowas. 
2KI.14.4	Go k'onyeko kalamo manyakafir, aka ji jomedere miyo cowirok kodi waŋo buban kenyo.
2KI.14.5	Tekin Amaziya cwiny i dhum, oneko jodhum ma joneko bamere, kere. 
2KI.14.6	To go k'oneko nyithindho pajo, oluwo cik ma Rwoth omiyo Musa ni, “Jonywol kiripi neko jo ro reco pa nyithindho pajo, aka nyithindho kiripi neko ro reco pa jonywol pajo; to kisi nyatoro iripo neko ro reco pere won.”
2KI.14.7	Amaziya oneko jolweny ma Edom 10,000 i milelo ma cumbi to mako tindi madwoŋ Sela aka olwoŋo ni Yokithel, nyinge ma fodi nitie gine kiri konon.
2KI.14.8	Kenyo Amaziya ooro jomikwenda bongi kere Yehowas ma Isiraili, munyo mito jowolweny. 
2KI.14.9	To kere Yehowas dwoko ni, “Ndelo acel kasugu kudho i gote ma Lebanon odhiro mikwenda ri yath sida ni, ‘Miyan nyarin wonywomere gi wodan.’ Ogwaŋ madudi oluwo to nyono kasugu no piny. 
2KI.14.10	Onyo Amaziya, ikengila Joedom, aka ipoŋ gi noro. Yeŋ gi dwoŋ perin aka ibedi peco. Raŋo irango teko ŋey ipodhi, in kodi Yuda kanyacel?”
2KI.14.11	To Amaziya okwero winjo. Ameno Yehowas kere ma Isiraili oŋanjo gi cwo pere aka olwenyo gi Amaziya i Bethsemes i Yuda. 
2KI.14.12	Isiraili okengila Yuda, aka jolweny joringo pecin pajo. 
2KI.14.13	Yehowas otero Amaziya paka jatwec, aka obino Yerusalem to turo woko kor ot ma tindi madwoŋ wok i Waŋkac ma Efrayim tundo i Waŋkac ma Sonda, boro ma romo mita miya ario. 
2KI.14.14	Okwanyo feza je kodi zahabu je ma go onwaŋo, gigipiny je ma Ot pa Rwoth kodi lim je ma cel pa kere to tero i Samaria. Go bende omako ji.
2KI.14.15	Gigipiny man je ma Yehowas otimo kiri gi tim pere ma miseni i lweny kwoŋ kere Amaziya ma Yuda ondiki i kitawo ma kigana ma mako kwoŋ kerin ma Isiraili. 
2KI.14.16	Yehowas otho aka oyiki go i kaliel pa kerin i Samaria, aka wode Yerobowam mar'ario olunjo go paka kere.
2KI.14.17	Kere Amaziya okwo ma oro apar g'abic rumacen ma tho pa kere Yehowas ma Isiraili. 
2KI.14.18	Gigipiny man je ma Amaziya otimo ondiki i kitawo ma kigana ma mako kwoŋ kerin ma Yuda.
2KI.14.19	Oyido ocan neko Amaziya, ameno go oringo i tindi madwoŋ Lakis. To jokwor pere joluwo go kenyo to joneko go. 
2KI.14.20	Otiŋ delkwoŋe i kayina to itero i Yerusalem aka oyiki go i kaliel pa kerin i tindi madwoŋ pa Daudi. 
2KI.14.21	Kenyo ji ma Yuda joketho Uziya wode ma jaoro apar g'aucel paka kere. 
2KI.14.22	Uziya omako Elath aka ogeto kendo to dwoko ri Yuda rumacen ma tho pa bamere.
2KI.14.23	I oro mar'apar g'abic ma dhum pa kere Amaziya wod pa Yowas paka kere ma Yuda, Yerobowam wod pa Yehowas obedo kere ma Isiraili, aka odhumo i Samaria ma oro piero aŋwen g'acel. 
2KI.14.24	Otimo reco kwoŋ Rwoth, ka luwo kite pa Yerobowam wod pa Nebat, m'omiyo Isiraili timo reco. 
2KI.14.25	Omako adec je m'oyido obedo apa Isiraili wok i ger ma Hamath tundo i Nam ma Araba, cungo kwoŋ wac ma Rwoth oluwo luwo bongi ŋeca pere jatuci wac Were Yona wod pa Amitay ma wok i Gath Hefer.
2KI.14.26	Kole Rwoth oneno nike litho pa Joisiraili oyido kec; oyido ongoye ŋat'okony jo. 
2KI.14.27	To oyido k'obedo atoŋa pa Rwoth nike worey woko Joisiraili kicutho aka cil gi cil, ameno obotho jo luwo kwoŋ kere Yerobowam mar'ario.
2KI.14.28	Gigipiny man je ma kere Yerobowam mar'ario otimo, tim pere ma miseni, kodi nger m'odwok'iye Damasiko kodi Hamath ri Isiraili ondiki i kitawo ma kigana ma mako kwoŋ kerin ma Isiraili. 
2KI.14.29	Yerobowam otho aka oyiki go i kaliel pa kerin, aka wode Zekaria olunjo go paka kere.
2KI.15.1	I oro mar'apar g'abirio ma dhum pa Yerobowam mar'ario kere ma Isiraili, Uziya obedo kere ma Yuda 
2KI.15.2	munyo jaoro apar g'aucel aka odhumo i Yerusalem ma oro piero abic g'ario. Yokimere oyido obedo Yekolia ma wok i Yerusalem. 
2KI.15.3	Go oluwo kite pa bamere, aka otimo gim'osangala Rwoth. 
2KI.15.4	To kalamo manyakafir k'orey, aka ji jomedere miyo cowirok kodi waŋo buban kenyo. 
2KI.15.5	Rwoth ogoyo Uziya gi two dhowo m'oramo go i kwo pere m'odoŋ je. Uziya obedo i ot pere munyo kidhum, aka wode Yotham am'oyido dhumo piny Yuda.
2KI.15.6	Gigipiny man je ma Uziya otimo ondiki i kitawo ma kigana ma mako kwoŋ kerin ma Yuda. 
2KI.15.7	Kere Uziya otho aka oyiki go i kaliel pa kerin i tindi madwoŋ pa Daudi, aka wode Yotham olunjo go paka kere.
2KI.15.8	I oro ma piero adek g'aboro ma dhum pa Uziya kere ma Yuda, Zekaria wod pa Yerobowam mar'ario obedo kere ma Isiraili aka odhumo i Samaria ma dwe aucel. 
2KI.15.9	Paka kerin ma jotelo dhumo rigo, otimo reco kwoŋ Rwoth to luwo kite pa kere Yerobowam wod pa Nebat m'omiyo Joisiraili timo reco. 
2KI.15.10	Salum wod pa Yabes ocamo sereko ri kere Zekaria to neko go i Ibilim aka olunjo go paka kere.
2KI.15.11	Gigipiny man je ma Zekaria otimo ondiki i kitawo ma kigana ma mako kwoŋ kerin ma Isiraili.
2KI.15.13	I oro ma piero adek g'abuŋwen ma dhum pa kere Uziya ma Yuda, Salum wod pa Yabes obedo kere ma Isiraili, aka odhumo i Samaria ma dwe acel.
2KI.15.14	Menahem wod pa Gad owok Tiriza to kidho Samaria, oneko Salum, to lunjo go paka kere. 
2KI.15.15	Gigipiny man je ma Menahem otimo kiri gi nger m'ocamo iye sereko ondiki i kitawo ma kigana ma mako kwoŋ kerin ma Isiraili. 
2KI.15.16	Munyo Menahem owok i Tiriza, oreyo woko tindi madwoŋ Tapuwa kicutho, ji mere, kodi adec m'othoko, kwoŋbedo jokwero tiŋo cingi gin malo rigo. Go obaro kiri iy mon je m'oyido joyac.
2KI.15.17	I oro ma piero adek g'abuŋwen ma dhum pa kere Uziya ma Yuda, Menahem wod pa Gad obedo kere Isiraili, aka odhumo i Samaria ma oro apar. 
2KI.15.18	Go otimo reco kwoŋ Rwoth, cuka ndelo ma tho pere oluwo kite pa kere Yerobowam wod pa Nebat m'omiyo Isiraili timo reco tundo ndelo ma tho pere. 
2KI.15.19	Tiglath Pilesa, kere ma Asiria omonjo Isiraili, aka Menahem omiyo go kilo 34,000 ma feza ma dwoŋo go ŋey woridhi dhum pere i Isiraili. 
2KI.15.20	Menahem okwanyo pesa wok bongi joŋaŋo ma Isiraili gi romo kisi acel kwoŋ jo culo feza piero abic. Ameno Tiglath Pilesa ogik i piny pere.
2KI.15.21	Gigipiny man je ma Menahem otimo ondiki i kitawo ma kigana ma mako kwoŋ kerin ma Isiraili. 
2KI.15.22	Menahem otho aka oyiki go, to wode Pekahia lunjo go paka kere.
2KI.15.23	I oro ma piero abic ma dhum pa Uziya paka kere ma Yuda, Pekahia wod pa Menahem obedo kere ma Isiraili, aka odhumo i Samaria ma oro ario. 
2KI.15.24	Otimo reco kwoŋ Rwoth, ka luwo kite pa kere Yerobowam wod pa Nebat m'omiyo Isiraili timo reco. 
2KI.15.25	Jatel pa jolweny pa Pekahia m'ilwoŋo ni Peka wod pa Remalia ocamo rigo sereko gi cwo piero abic ma jowok Giliad, oneko Pekahia kama tek loyo i cel pa kere i Samaria to lunjo go paka kere.
2KI.15.26	Gigipiny man je ma Pekahia otimo ondiki i kitawo ma kigana ma mako kwoŋ kerin ma Isiraili.
2KI.15.27	I oro ma piero abic g'ario ma dhum pa kere Uziya ma Yuda, Peka wod pa Remalia obedo kere ma Isiraili, aka odhumo i Samaria ma oro piero ario. 
2KI.15.28	Go otimo reco kwoŋ Rwoth, ka luwo kite pa Yerobowam wod pa Nebat m'omiyo Isiraili timo reco.
2KI.15.29	Obedo munyo Peka kere ma Isiraili ma Tiglath Pilesa kere ma Asiria omako tindi madongo ma Ijon, Abel Beth Maka, Yanowa, Kedes, Hazor, kodi adec ma Giliad, Galili, Nafital, to tero ji mere paka jotwec i Asiria.
2KI.15.30	I oro ma piero ario ma dhum pa Yotham wod pa Uziya kere ma Yuda, Hosea wod pa Ela ocamo ri kere Peka sereko, oneko go, to lunjo go paka kere. 
2KI.15.31	Gigipiny man je ma Peka otimo ondiki i kitawo ma kigana ma mako kwoŋ kerin ma Isiraili.
2KI.15.32	I oro mar'ario ma dhum pa Peka wod pa Remalia paka kere ma Isiraili, Yotham wod pa Uziya obedo kere ma Yuda 
2KI.15.33	munyo jaoro piero ario g'abic, aka odhumo i Yerusalem ma oro apar g'aucel. Yokimere oyido obedo Yerusa, nyar Zadok. 
2KI.15.34	Oluwo kite pa bamere Uziya to timo gim'osangala Rwoth. 
2KI.15.35	To kalamo manyakafir k'orey, aka ji jomedere miyo cowirok kodi waŋo buban kenyo. Yotham ama ogeto Waŋkac ma Yumalo ma Ot pa Rwoth.
2KI.15.36	Gigipiny man je ma Yotham otimo ondiki i kitawo ma kigana ma mako kwoŋ kerin ma Yuda. 
2KI.15.37	Obedo i hongo ma dhum pere ama Rwoth ocako dhiro kere Rezin ma Siria kodi kere Peka wod pa Remalia monjo Yuda. 
2KI.15.38	Yotham otho aka oyiki go i kaliel pa kerin i tindi madwoŋ pa Daudi, aka wode Ahaz olunjo go paka kere.
2KI.16.1	I oro ma dhum pa Peka wod pa Remalia, paka kere ma Isiraili, Ahaz wod pa Yotham obedo kere ma Yuda 
2KI.16.2	munyo jaoro piero ario aka odhumo i Yerusalem ma oro apar g'aucel. Go k'oluwo kite maber paka kwari mere Daudi; kwanyo woko otimo gima k'osangala Rwoth Were pere. 
2KI.16.3	To oluwo kite marac paka kerin ma Isiraili. Go omiyo kiri wode paka cowirok awaŋa ri cal, kanyo luwo gimienirok ma ji ma Rwoth oyido oriemo woko i piny no oyido jotimo munyo Joisiraili jobino kenyo. 
2KI.16.4	Ahaz omiyo cowirok to waŋo buban i kalamo cal je, i wi tendere, kodi i tiendi yen m'oyukino.
2KI.16.6	I hongo acel no kere ma Edom omako tindi madwoŋ Elath kendo, aka oriemo woko Joyuda m'oyido jobedo kenyo. Joedom jobedo kenyo kiri konon. 
2KI.16.7	Ahaz ooro cwo bongi Tiglath Pilesa, kere ma Asiria gi mikwenda ni, “Abedo ŋeca perin m'omiyere. Biye bothan kwoŋ kerin ma Siria kodi Isiraili ma jomonjan.” 
2KI.16.8	Ahaz okwanyo feza gi zahabu wok i Ot pa Rwoth kodi wok i kakan pa kere aka odhiro paka mic ri kere ma Asiria. 
2KI.16.9	Kere ma Asiria owinjo go, aka oŋanjo gi jolweny pere kwoŋ Damasiko omako to neko kere Rezin aka okadho gi ji i Kir paka jotwec ma lweny.
2KI.16.10	Munyo kere Ahaz okidho Damasiko romo gi kere Tiglath Pilesa, oneno migam kenyo aka odhiro ri Uriya jacway ri Were i wi migam cal mere kodi gigipiny mathindho thindho je. 
2KI.16.11	Ameno Uriya ogeto migam ma cale gine aka ocowo mafodi Ahaz k'odwoko. 
2KI.16.12	Munyo kere Ahaz odwoko wok i Damasiko oneno nike migam oyido orumo, 
2KI.16.13	aka omiyo iye cowirok awaŋa mar'ogwaŋe kodi ŋano, aka okonjo cowirok ma vini i wi migam kodi remo paka mic ma siem. 
2KI.16.14	Migam ma ywel m'oyido omiy Rwoth oyido nitie i dier migam manyen kodi Ot pa Rwoth, to Ahaz ocoro i thenge ma yumalo ma migam manyen. 
2KI.16.15	Kenyo kere Ahaz omiyo Uriya cik ni, “Or migam paran madwoŋ me ri cowirok awaŋa m'odikin kodi cowirok ma ŋano pa kere kodi ji, kodi mic pa ji ma vini. Konji iye remo mar'ogwaŋe m'omiy, to weyi migam ma ywel ran ma thieth.” 
2KI.16.16	Uriya otimo paka kere owodho or.
2KI.16.18	Aka ma kisangala kere ma Asiria, Ahaz bende okwanyo woko wema m'oyido ioro ma lamo i ndelo ma Sabato, to cego woko kama kere oyido donjo gine Ot pa Rwoth.
2KI.16.19	Gigipiny man je ma kere Ahaz otimo ondiki i kitawo ma kigana ma mako kwoŋ kerin ma Yuda. 
2KI.16.20	Ahaz otho aka oyiki go i limbo pa kerin i tindi pa Daudi madwoŋ, aka wode Hezekia olunjo go paka kere.
2KI.17.1	I oro mar'apar g'ario ma dhum pa Ahaz kere ma Yuda, Hoseya wod pa Ela obedo kere ma Isiraili, aka odhumo i Samaria ma oro abuŋwen. 
2KI.17.2	Otimo reco ruwaŋ Rwoth, to ki paka kerin ma Isiraili ma jopen dhum rigo. 
2KI.17.3	Kere Salimanesa ma Asiria ocako lweny gi Hoseya, Hoseya otiŋo cinge malo rigo, to cako culo go misolo kisi oro. 
2KI.17.4	To oro acel, Hoseya ooro jomikwenda bongi kere So ma Misir, aka oweyo culo misolo ri Siria. Munyo Salimanesa oŋeyo gime omako Hoseya to ketho go i katwec.
2KI.17.5	Kenyo Salimanesa omonjo Isiraili aka othoko Samaria ma oro adek. 
2KI.17.6	I oro mar'abuŋwen ma dhum pa Hoseya, kere ma Asiria omako Samaria, aka otero Joisiraili i Asiria paka jotwec lweny. Oketho jo bedo i tindi madwoŋ Hala, megi cegin gi malawa Habor iy'adec ma Gozan, aka megi i tindin madongo ma Madiya.
2KI.17.7	Samaria opodho kwoŋbedo Joisiraili oyido jotimo reco ruwaŋ Rwoth Were pajo, m'obotho jo wok i cingi Farawo kere ma Misir to wodho jo wok i Misir kam'oyido jolamo iye werin man. 
2KI.17.8	Oyido joluwo kwer pa ji man ma Rwoth oyido oriemo jo woko ruwaŋ Joisiraili, kodi kwer ma kerin ma Isiraili oyido jocako. 
2KI.17.9	Joisiraili jotimo gigipiny ma Rwoth Were pajo okwero rijo. Jogeto kalamo werin man i kisi tindi pajo, wok kwoŋ calin mathindho tundo kwoŋ tindin madongo loyo. 
2KI.17.10	Joketho sirin ma tele kodi cal pa were madhako Asera i wi tendere je kodi i tiendi yen madongo. 
2KI.17.11	Jowaŋo buban i wi migam manyakafir je, ka joluwo tim pa ji ma Rwoth oriemo woko i lowo no. Jokwinyo nge pa Rwoth gi tim pajo ma kidakana, 
2KI.17.12	aka jok'oluwo Or pa Rwoth ma waco nike ikir'ilam cal.
2KI.17.13	Kucel Rwoth oyido ooro jomikwenda pere kodi jotuci wac Were gwoko Joisiraili kodi Joyuda ni, “Wire win kwoŋ tim mewin mareco aka wikuri Or paran kodi cik paran, cungo kwoŋ cik je m'amiyo kwarere mewin, kodi m'amiyo win luwo kwoŋ jotuci wac Were.” 
2KI.17.14	To jok'onyalo winjo, kwanyo woko jobedo gi wictek paka kwarere pajo, ma jok'oyeyo i Rwoth Were pajo. 
2KI.17.15	Jocayo cik pa Rwoth, kodi cikirok m'otimo gi kwarere pajo aka jokwero winjo fonji pere. Jolamo cal ma bukony aka wegi bende jolokere ji ma bukony, to joluwo kwer pa nonin m'othoko jo, ma Rwoth oyido owodho or nike jokiri jowotimi paka jo. 
2KI.17.16	Joturo cik pa Rwoth Were pajo aka jotimo cal ma rwath ario gi nyweny to jolamo, jo bende jotimo cal pa were madhako Asera, jolamo micalin, to jotiyo ri were m'ilwoŋo ni Bal. 
2KI.17.17	Jomiyo nyithindho pajo paka mic awaŋa ri werin manyakafir, jothiedho, aka jomiyere kicutho timo reco ruwaŋ Rwoth, to jokwinyo nge pere. 
2KI.17.18	Riameno Rwoth omako nge gi Isiraili to kwanyo jo woko ruwaŋe aka oweyo keri ma Yuda kende.
2KI.17.19	To ji ma Yuda bende jok'okuro Or pa Rwoth Were pajo, joluwo kwer ma Joisiraili jocako. 
2KI.17.20	Rwoth ojwango Joisiraili je, omiyo jo gir'acula, to miyo jo i cingi jokwor mager cuka okwanyo jo woko ruwaŋe.
2KI.17.21	Munyo Rwoth otieko tiako woko Isiraili kwoŋ Yuda, oketho Yerobowam wod pa Nebat bedo kere pajo. Yerobowam omiyo jo kwero Rwoth, to miyo jo timo reco madwoŋ. 
2KI.17.22	Joisiraili jotimo reco ma Yerobowam oyido timo, 
2KI.17.23	cuka Rwoth okwanyo jo woko ruwaŋe, paka oyido owaco luwo kwoŋ ŋecin pere jotuci wac Were. Ameno oter Joisiraili bedo jowiloka i Asiria kama fodi jobed'iye.
2KI.17.24	Kere ma Asiria okelo ji wok i tindin madongo, Babilon, Kuth, Iva, Hamath, kodi Sefavayim to joloko tindin madongo i Samaria apajo makiweno Joisiraili. 
2KI.17.25	Munyo nyaka jocako bedo kenyo, jok'olamo Rwoth, aka Rwoth odhiro simbwore m'oneko megi kwoŋ jo. 
2KI.17.26	Ameno t'iwaco ri kere ma Asiria nike ji m'oketho i tindin madongo i Samaria jokuya cik pa were ma lowo no, aka riameno were odhiro simbwore m'oyido neko jo. 
2KI.17.27	Kere ma Asiria owodho or nike wodwoki acel kwoŋ jocway ri Were i wi migam m'oyido jotero paka jatwec wobedi kenyo ka fonjo ji cik pa were ma lowo no. 
2KI.17.28	Ameno acel kwoŋ jacway ri Were i wi migam m'oyido jotero obino to bedo i Bethel, aka ofonjo nger ma lworo Rwoth.
2KI.17.29	To ji m'oyido jobedo i Samaria jomedere timo cal, aka joketho i sawin ma Joisiraili oyido jogeto. Kisi kitipa jotimo cal i tindin madongo m'oyido jobed'iye. 
2KI.17.30	Ji ma Babilon jotimo cal pa were Sukoth Benoth, ji ma Kuth jotimo cal pa Nagal, ji ma Hamath jotimo cal pa Asima, 
2KI.17.31	ji ma Iva jotimo cal pa Nibihaz kodi Tartak, aka ji ma Sefavayim jomiyo nyithindho pajo paka cowirok ma mic awaŋa ri werin pajo Adramelek kodi Anamelek. 
2KI.17.32	Jome oyido jolamo Rwoth, aka joyero ji m'opokere bedo jocway ri Were i wi migam i kalamo pajo manyakafir kodi miyo cowirok rijo kenyo. 
2KI.17.33	Ameno jolamo Rwoth, to bende jolamo werin pajo cungo kwoŋ kwer pajo ma piny ma jowok'iye.
2KI.17.35	Rwoth oyido otimo gi jo cikirok aka omiyo jo or ni, “Wikiri wilam werin man, wikiri wikule piny rijo kosa wotiy rijo kosa wimiy jo cowirok. 
2KI.17.36	Wiripo winjan, Rwoth, m'owodho win wok i Misir gi dwoŋ kodi meni; wiripo kule ran piny to wimiyan cowirok. 
2KI.17.37	Wiripo luwo cik kodi Or m'andiko riwin. Wikiri wilwor werin man, 
2KI.17.38	aka wiwin wokiri wowil gi cikirok m'atimo gi win. 
2KI.17.39	Wiripo winjan, Rwoth Were mewin, aka abino botho win kwoŋ jokwor mewin.” 
2KI.17.40	To jono jok'onyalo winjo, aka jomedere luwo kwer pajo macon.
2KI.17.41	Ameno jono jolamo Rwoth, to bende jolamo cal pajo, aka kiri konon nyikway jo jomedere timo gimoro acel.
2KI.18.1	I oro mar'adek ma dhum pa wod pa Ela, Hoseya kere ma Isiraili, Hezekia wod pa Ahaz obedo kere ma Yuda, 
2KI.18.2	munyo jaoro piero ario g'abic aka odhumo i Yerusalem ma oro piero ario g'abuŋwen. Yokimere oyido ilwoŋo ni Abija, nyar Zekaria. 
2KI.18.3	Oluwo kite pa kwari mere Daudi, aka otimo gim'osangala Rwoth. 
2KI.18.4	Onyeko woko kalamo manyakafir, oturo woko sirin ma telin, to toŋo woko cal pa were madhako Asera. Go bende oturo woko thwol ma ywel ma Musa oyido otimo m'ilwoŋo ni Nehusitan, kole cuka ndelo no Joisiraili oyido fodi jowaŋo rigo buban ma miyo go dwoŋ. 
2KI.18.5	Hezekia oketho geno pere kwoŋ Rwoth, Were pa Isiraili; Yuda k'obedo gi kere man kendo paka go, kwoŋ ma jopen dhumo rigo kosa ma jodhumo rumacen. 
2KI.18.6	Go obedo g'adieri ri Rwoth aka k'okwero winjo Rwoth, to, oneno nike okuro Or je ma Rwoth oyido omiyo Musa. 
2KI.18.7	Ameno Rwoth obedo gi go, aka kisi gima go otimo okidho maber. Ogwenyere kwoŋ kere ma Asiria aka okwero tiyo rigo. 
2KI.18.8	Hezekia okengila Jofilistia, aka onyaga pecin pajo wok kwoŋ cale mathin loyo tundo kwoŋ tindi madwoŋ loyo, kiri gi Gaza kodi adec m'othoko.
2KI.18.9	I oro mar'aŋwen ma dhum pa Hezekia, m'oyido obedo oro mar'abirio ma dhum pa kere Hoseya wod pa Ela, kere Salimanesa ma Asiria omonjo Isiraili to cego Samaria. 
2KI.18.10	I oro mar'adek ma cego, Samaria opodho. Me oyido oro mar'aucel ma dhum pa Hezekia, aka oro mar'abuŋwen ma dhum pa Hoseya. 
2KI.18.11	Kere ma Asiria otero Joisiraili i Asiria paka jotwec aka oketho i tindi madwoŋ Hala, megi cegin gi malawa Habor iy'adec ma Gozan, aka megi i tindin madongo ma Mediya.
2KI.18.12	Samaria opodho kwoŋbedo Joisiraili jok'owinjo Rwoth Were pajo, to joturo cikirok ma Rwoth otimo gi jo aka jok'oluwo cik ma ŋeca pa Rwoth, Musa oyido omiyo jo. Jok'onyalo winjo kosa luwo.
2KI.18.13	I oro mar'apar g'aŋwen ma dhum pa kere Hezekia, Senakerib kere ma Asiria omonjo tindin madongo m'otinda ma Yuda to mako. 
2KI.18.14	Hezekia ooro jamikwenda bongi Senakerib m'oyido nitie i Lakis ni, “Atimo gi komo, mondo weyi monjan, aka abino culin gim'inomiti je.” Senakerib odwoko nike Hezekia wodhiri rigo kilo 10,000 ma feza kodi kilo gana acel ma zahabu. 
2KI.18.15	Hezekia odhiro ri Senakerib feza je ma Ot pa Rwoth kodi ma kakan ma ot pa kere. 
2KI.18.16	Hezekia bende ohalo woko zahabu ma thigin ma Ot pa Rwoth kodi zahabu ma go won oyido oumo gine miangin ma thigin, to dhiro ri Senakerib. 
2KI.18.17	Senakerib ooro jolweny madwoŋ wok i Lakis monjo Hezekia i Yerusalem; aka oyido telere gi jodhum pere adek ma malo. Munyo jotundo, jocungo i yo ma jokwoc nangin jotiyo iye, yu fereji ma kelo pi i kidiwa ma malo. 
2KI.18.18	Kenyo jolwoŋo Hezekia, aka jodhum pere adek jokidho romo gi jo; Eliakim wod pa Hilikia m'oyido jatel ma peco pa kere, Sebina jandiko ma kapido, kodi Yowa wod pa Asaf m'oyido jandiki gima timere je. 
2KI.18.19	Acel kwoŋ jodhum ma Asiria owaco rijo ni, “Kere ma Asiria mito ŋeyo gima miyo Hezekia bedo gi miseni ameno. 
2KI.18.20	Iparo nike wac kende nyalo tero kabedo pa gilweny kodi meni? Ŋa m'iparo nike bino konyin gwenyirok kwoŋ Asiria? 
2KI.18.21	Neni, igeno nike kere ma Misir bino konyin, to meno kedi luth m'otur, ma bino cwowo cingi ŋata thenere kwoŋe. Ameno apaka Farawo kere ma Misir nitie ri jono ma jogeno go.”
2KI.18.22	“Kosa winowaci ran nike wigeno Rwoth Were mewin. Obedo sawin pa Rwoth kodi migame pere ma Hezekia onyeko, munyo owaco ri ji ma Yuda gi Yerusalem lamo i migam ma Yerusalem kende. 
2KI.18.23	Onyo biye win, wabedi gi piem i nyingi kere ma Asiria. Abino miyo win kayinin gana ario ka winonwaŋ cwo ma romo ma jonyalo gweyo jo! 
2KI.18.24	Wikinyal kiri lweny gi jadhum mathin loyo i Asiria, aka kucel wiparo nike Misir bino dhiro riwin cawilin kodi cwo ma jogweyo kayinin! 
2KI.18.25	Kole Rwoth won ama okonyan monjo piny mewin. Rwoth won ama owaco ran nike amonji aka irey woko.”
2KI.18.26	Kenyo Eliakim, Sebina, kodi Yowa jowaco rigo ni, “Jadwoŋ, luw gi wan dhoaramayik. Ikir'iluw gi wan dhohiburu, kwoŋbedo ji ma kor ot je jowinjo.”
2KI.18.27	Go odwoko ni, “Wiparo nike kere ooran waco riwin kodi kere kende gime? Be aluwo bende gi ji ma jobedo i kor ot, ma bende jobino camo ceth pajo to jomadho lac pajo, paka win bende.”
2KI.18.28	Kenyo go oay malo aka okoko i dhohiburu ni, “Winji win gima kere madwoŋ, kere ma Asiria waco riwin! 
2KI.18.29	Go gwoko win nike wikiri wiyey Hezekia wowondi win. Go kinyal botho win wok i cingan. 
2KI.18.30	Aka wikiri wiyey go wodwoŋi win geno Rwoth. Wikiri wipar nike Rwoth bino konyo win, kosa nike go bino juko jolweny mawan ma Asiria mako tindi madwoŋ me. 
2KI.18.31	Wikiri wiwinji Hezekia; kole kere ma Asiria waco ni, ‘Tim win siem kodan aka wiwok bongan, kenyo kisi nyatoro bino camo vini pere, kodi nyandere pere, aka kisi nyatoro bino madho pi ma waŋ pere won; 
2KI.18.32	cuka anobin t'atero win i lowo ma cale lowo mewin, lowo ma ŋano kodi vini, lowo ma mugat kodi ndelo vini, lowo ma yen oliv kodi mo kic, ŋey wikiri witho to wikwo. Wikiri wiyey Hezekia womiŋi win paro nike Rwoth bino botho win. 
2KI.18.33	Nitie were pa piny moro je m'otieko botho lowo pere wok i cingi kere ma Asiria? 
2KI.18.34	Werin ma Hamath kodi Aripad jonitie kune? Werin ma Sefarivayim, Hena, kodi Iva jonitie kune? Jobotho Samaria wok i cingan? 
2KI.18.35	Keraŋo ma werin ma piny me je jobotho piny pajo wok i cingan, ma Rwoth ripo botho Yerusalem wok i cingan?’ ”
2KI.18.36	To ji oyido joliŋ aka jok'odwoko go. Kole kere oyido owodho or ni, “Wikiri widwoki go.” 
2KI.18.37	Kenyo Eliakim, Sebina, kodi Yowa joyeco nangin pajo i rem, aka jokidho to jokowo ri kere gima jadhum ma Asiria oyido owaco.
2KI.19.1	Munyo kere Hezekia owinjo radwok pajo, oyeco nangin pere i rem to ruko kutiya, aka okidho i Ot pa Rwoth. 
2KI.19.2	Ooro Eliakim m'oyido obedo jadwoŋ ma cel pa kere, Sebina jandiko ma kapido, kodi jatuci wac Were m'otegino bongi Isaya wod pa Amoz. Jo bende oyido joruko kutiya. 
2KI.19.3	Me a mikwenda m'omiyo jo waco ri Isaya ni, “Konon obedo ndelo ma kidamba, imiyo wan gir'acula aka wanitie i wickwot. Wacale dhako m'oyikere nywol, to meni loyo ma colo nyathi. 
2KI.19.4	Kere ma Asiria ooro jadhum pere madwoŋ yeto Were makwo. Weyi Rwoth Were perin wowinji yet me, aka womiy joma joluwo gir'acula. Riameno kway ri ji mawan ma jodoŋ.”
2KI.19.5	Munyo Isaya owinjo mikwenda pa kere Hezekia, 
2KI.19.6	odhiro rigo radwok me, “Ikir'ibwoki r'atise ma ŋecin pa kere jowaco rin nike Rwoth kinyal bothin. 
2KI.19.7	Rwoth bino miyo kere ma Asiria winjo pokopoko ma bino miyo go gik i piny pere, aka Rwoth bino miyo woneki go kenyo.”
2KI.19.8	Jadhum ma Asiria odok, aka onwaŋo nike kere ma Asiria oyido lwenyo gi tindi madwoŋ Libina, ameno okidho kenyo penjo kere. 
2KI.19.9	Aka munyo kere ma Asiria owinjo nike kere Tirihaka ma Ethopiya oyido bino monjo jo, odhiro balwa ri kere Hezekia ma Yuda ni, 
2KI.19.10	“Were m'igeno owaco nike ikibino podho i cingan, to ikir'iyey gino wowondin. 
2KI.19.11	Itieko winjo gima kere ma Asiria timo ri piny moro ma go mito reyo. Iparo nike ibino kwale? 
2KI.19.12	Kwarere paran joreyo woko tindin madongo Gozan, Haran, kodi Rezef to joneko ji ma Betheden m'oyido jobedo i Telasar, ongoye werin pajo m'onyalo botho jo. 
2KI.19.13	Kerin ma tindin madongo Hamath, Aripad, Sefarivayim, Hena, kodi Iva jonitie kune?”
2KI.19.14	Kere Hezekia ojolo balwa wok i cingi jomikwenda to soma. Kenyo okidho i Ot pa Rwoth to ketho balwa no ruwaŋ Rwoth, 
2KI.19.15	aka okwayo ni, “Awi Rwoth, Were pa Isiraili m'obedo i wi cwec ma jobwombi gin, in kende a Were, ma dhumo keri je ma i piny. Icweyo piny kodi polo. 
2KI.19.16	Onyo Rwoth, neni gima timere riwan. Ciki ithin iwinji gima Senakerib waco je ma yetin, Were makwo. 
2KI.19.17	Adieri Rwoth, kerin ma Asiria jotieko reyo piny kweth, to josika woko lowo pajo, 
2KI.19.18	jowaŋo woko werin pajo m'oyido jok'obedo werin kada to cal ma yen kodi telin ma ji ama joyiko gi cingi gin. 
2KI.19.19	Riameno Rwoth Were mawan, akwayin, both wan kwoŋ Joasiria, ŋey nonin je ma piny jowoŋey nike in kende, awi Rwoth, iŋat'ibedo Were.”
2KI.19.20	Kenyo Isaya odhiro mikwenda ri kere Hezekia ni, “Rwoth, Were pa Isiraili waco ni, otieko winjo kwayo perin rigo ma mako kwoŋ Senakerib kere ma Asiria.”
2KI.19.21	“Me a gima Rwoth waco ri Senakerib:
2KI.19.21	Ji ma Yerusalem,
2KI.19.21	jocayin aka jotimo ginyero kwoŋin.
2KI.19.21	Jonyero,
2KI.19.21	yu dieŋeyin.
2KI.19.22	Senakerib, ikwoŋan,
2KI.19.22	ikoko ran, t'ipeko waŋin kwoŋan,
2KI.19.22	Were pa Isiraili madwoŋ loyo.
2KI.19.23	Iweyo jodhum perin
2KI.19.23	joyetan, Rwoth.
2KI.19.23	Aka me a gim'iwaco,
2KI.19.23	Atelo cawilin paran kweth,
2KI.19.23	tundo i ŋawirok ma gote ma Lebanon.
2KI.19.23	Aluthere i lul mere,
2KI.19.23	aka aŋolo piny yen sida maber loyo,
2KI.19.23	kodi yen madongo maboyo ma jaboke kweth.
2KI.19.24	Athwo jwombe je
2KI.19.24	i lowo ma Misir,
2KI.19.24	aka amadho pi,
2KI.19.24	wok i jwombe ma an won akunyo.
2KI.19.25	Senakerib, onyo winji,
2KI.19.25	gima an Rwoth awaco.
2KI.19.25	Acano gime cango con.
2KI.19.25	Aka ikiniaŋ kiri,
2KI.19.25	nike an won,
2KI.19.25	aŋat'amiyin timo gigipiny me.
2KI.19.25	Amiyin kisika woko,
2KI.19.25	tindin madongo m'otinda.
2KI.19.26	Kucel ji pajo jolocere,
2KI.19.26	jobedo gi nyawin madwoŋ.
2KI.19.26	Jocale mawuwa madudi,
2KI.19.26	kosa lum ma nyaka twi,
2KI.19.26	dongo i wi ot m'oriewere,
2KI.19.26	to jothwo mafodi jok'otegino.
2KI.19.27	T'aŋeyo gima mako kwoŋin je,
2KI.19.27	kiri gi nger m'imako nge swa
2KI.19.27	kodan.
2KI.19.28	Atieko neno noro perin,
2KI.19.28	kodi dakirok madit,
2KI.19.28	m'initie gine ran.
2KI.19.28	Onyo abino ketho siraget i umin,
2KI.19.28	kodi kac paran i dhokin,
2KI.19.28	to nyaka adwokin,
2KI.19.28	kam'iwok'iye.”
2KI.19.29	Kenyo Isaya owaco ri kere Hezekia ni, “Me ranyuth ma gima kidho timere. Oro me kodi oro ma luwo ibino bedo gi ŋano madudi acama, to i oro mar'adek ibino nyalo cwoyo ŋano t'ikeco, aka ibino pidho yen vini t'icamo olemo mere. 
2KI.19.30	Aka ji ma joboth i Yuda jobino pidhirok pa yen ma jorwako fuc piny i lowo aka jonyak olemo. 
2KI.19.31	Kole bino bedo ji ma jobino both i Yerusalem kodi got Zayon kwoŋbedo Rwoth omiyere miyo gime timirok.”
2KI.19.32	“Riameno me a gima Rwoth owaco kwoŋ kere ma Asiria ni, ‘Go kiladonjo i tindi madwoŋ me kosa celo asere kad'acel kwoŋe. Ongoye jolweny ma jonitie gi kwote ma jobino core cegin gi tindi madwoŋ, aka jok'othoki mako. 
2KI.19.33	Go bino gik gi yo acel m'obino gine, ma k'odonjo i tindi madwoŋ. An Rwoth, atieko waco. 
2KI.19.34	Kole abino kikwonga tindi madwoŋ me botho, ro an won kodi cikirok m'atimo ri ŋeca paran Daudi.’ ”
2KI.19.35	Aka wor no won malaika pa Rwoth okidho i kambi pa Joasiria to neko jolweny 185,000 aka munyo ji jocewi odikin jonwaŋo joriere ma jotho. 
2KI.19.36	Kenyo Senakerib kere ma Asiria owire to gik Ninivi. 
2KI.19.37	Ndelo acel munyo go lamo i ot pa were pere Nisrok, wote ario, Adramelek kodi Sareza joneko go g'abor pajo to joringo i piny Ararat. Aka wode man Esarhadon olunjo go paka kere.
2KI.20.1	I hongo no kere Hezekia two omako aka obothi tho. Aka Isaya jatuci wac Were wod pa Amoz obino bongi Hezekia to waco rigo ni, “Rwoth waco ni, ‘Kethi gigipiny je i kare, kole ikibino bothi, ibino tho.’ ”
2KI.20.2	Kenyo Hezekia owire to ŋiyo kor ot aka okwayo ni, 
2KI.20.3	“A Rwoth, mondo akwayin, poyi paka awotho ruwaŋin i adieri aka gi cunyan je. Aka atimo kisi gim'iwaco nike otire.” Rumacen Hezekia oywaki gi geregere.
2KI.20.4	Aka mafodi Isaya k'otundo i dier diedipo ma cel pa kere, Rwoth owaco rigo ni, 
2KI.20.5	“Giki bongi Hezekia jadhum pa ji paran iwaci nike Rwoth, Were pa kwarin Daudi waco nike owinjo kwayo perin to neno pigi waŋin. Go bino bothin, aka i ndelo adek ibino nyalo kidho i Ot pa Rwoth. 
2KI.20.6	Go bino medin oro apar g'abic i kwo perin, aka labotho tindi madwoŋ Yerusalem kwoŋ kere ma Asiria; aka lakikwonga tindi madwoŋ me ro go won kodi cikirok m'otimo ri ŋeca pere Daudi.”
2KI.20.7	Kenyo Isaya owaco ri ŋecin pa Hezekia nike jowokethi nyandere m'onyadhi i bur pa Hezekia ŋey wobothi. 
2KI.20.8	Kere Hezekia openjo Isaya ni, “Aŋo ma nyutho nike Rwoth bino bothan, aka nike i ndelo adek abino nyalo kidho i Ot pa Rwoth?”
2KI.20.9	Isaya odwoko ni, “Me ranyuth rin wok bongi Rwoth, nike Rwoth bino timo gima go ociko. Onyo imito nike tipo wokadhi yumalo madala apar, kosa wogiki cen madala apar?”
2KI.20.10	Hezekia odwoko ni, “Obedo gima yot miyo tipo kadho yuwiye. Miy wogiki cen.”
2KI.20.11	Isaya okwayo Rwoth, aka Rwoth omiyo tipo gik cen madala apar i wi gi kwano sawa ma kere Ahaz oyido ogeto.
2KI.20.12	I hongo no kere ma Babilon Merodak Baladan wod pa Baladan owinjo nike kere Hezekia oyido two, aka ooro jomikwenda gi balwa kodi mic. 
2KI.20.13	Hezekia ojolo jo aka onyutho jo lim pere, feza pere kodi zahabu, gigipiny maŋwe kur, kodi gilweny pere. Hezekia onyutho jo lim ma keri pere je. 
2KI.20.14	Kenyo jatuci wac Were Isaya obino bongi Hezekia to penjo ni, “Cwo me jowok kune aka jowaco ri aŋo?”
2KI.20.14	Hezekia odwoko ni, “Jowok i piny mabor swa Babilon.”
2KI.20.15	Isaya openjo Hezekia ni, “Aŋo ma joneno i cel pa kere?”
2KI.20.15	Hezekia odwoko ni, “Joneno gigipiny je. Anyutho jo gigipiny je.”
2KI.20.16	Kenyo Isaya owaco ri kere ni, “Rwoth Majameni Je waco ni, 
2KI.20.17	 ‘Neni, ndelo bino ma gigipiny je ma cel pa kere perin, gigipiny je ma kwarere mewin in jokano tundo konon, ibino tiŋo woter i Babilon. Ongoye gima bino doŋ. 
2KI.20.18	Aka megi kwoŋ wotin won, m'inywolo ibino tero jo bedo cwo ma lur i cel pa kere pa kere ma Babilon.’ ”
2KI.20.19	Kere Hezekia oniaŋ nike mikwenda me nyutho nike siem kodi kwe piny bino bedo i hongo pere ma dhum, ameno odwoko ni, “Mikwenda m'imiyan wok bongi Rwoth ber.”
2KI.20.20	Gigipiny man je ma Hezekia otimo, tim pere ma miseni, kodi nger m'okuny'iye gikano pi to kelo pi i tindi madwoŋ ondiki i kitawo ma kigana ma mako kwoŋ kerin ma Yuda. 
2KI.20.21	Hezekia otho, aka wode Manase olunjo go paka kere.
2KI.21.1	Manase obedo kere ma Yuda munyo jaoro apar g'ario, aka odhumo i Yerusalem ma oro piero abic g'abic. Yokimere oyido obedo Hefiziba. 
2KI.21.2	Manase otimo reco ruwaŋ Rwoth paka tim ma mijokere pa nonin ma Rwoth oriemo wok i piny no munyo ji pere jodonjo iye. 
2KI.21.3	Kole go ogeto kalamo manyakafir ma bamere oyido oturo, ogeto migam ma lamo Bal to timo cal pa were madhako Asera paka kere Ahab ma Isiraili oyido otimo. Manase bende olamo micalin. 
2KI.21.4	Ogeto migame manyakafir i Ot pa Rwoth, kama Rwoth oyido owaco nike iripo lam'iye go. 
2KI.21.5	I diedipo ario ma Ot pa Rwoth ogeto migame ario ma lamo micalin. 
2KI.21.6	Omiyo wode paka cowirok ma mic awaŋa. Oyido to timo jwok aka othiedho. Otimo reco swa ruwaŋ Rwoth to kwinyo nge pa Rwoth. 
2KI.21.7	Oketho cal pa were madhako Asera i Ot pa Rwoth, kama Rwoth oyido owaco ri Daudi kodi wode Solomon ni, “I Yerusalem ka, i Ot pa Rwoth me, a kabedo m'atieko yero kwoŋ adec ma nonin apar g'ario ma Isiraili paka kabedo m'iripo laman'iye. 
2KI.21.8	Aka ka Joisiraili joluw Or paran to jokuro cik je ma ŋeca paran Musa omiyo jo, akibino weyo woriem jo wok i lowo m'amiyo kwarere pajo.” 
2KI.21.9	To ji ma Yuda jok'owinjo Rwoth, aka Manase omiyo jo timo reco madwoŋ loyo kiri ma nonin ma Rwoth oyido oriemo wok i lowo no jotimo munyo ji pere jodonjo iye.
2KI.21.10	Aka Rwoth owaco ri ŋecin pere jotuci wac Were ni, 
2KI.21.11	“Kere Manase otimo gimienirok me, aka otimo gikidakana loyo kiri ma Jokanan jotimo, aka gi cal pere omiyo ji ma Yuda timo reco. 
2KI.21.12	Riameno An, Rwoth Were pa Isiraili, abino kelo i Yerusalem kodi Yuda teko ma kisi ŋat'owinji kwoŋe bino bwok. 
2KI.21.13	Abino miyo Yerusalem gir'acula paka atimo ri Samaria, paka atimo ri kere Ahab ma Isiraili kodi nyikwaye. Abino lindo ji ma Yerusalem, m'olony paka sen m'olindi t'iriewo piny. 
2KI.21.14	Abino jwango ji ma joboth, aka abino miyo jo i cingi jokwor pajo ma jobino mako jo to jonyaga piny pajo. 
2KI.21.15	Abino timo gime ri ji paran kwoŋbedo jotimo reco kwoŋan aka jokwinyo nge paran wok i hongo ma kwarere pajo jowok i Misir tundo gunyo ni.”
2KI.21.16	Manase oneko ji ma bubanja cuka royin ma Yerusalem omol gi remo; otimo gime medo kwoŋ miyo ji ma Yuda lamo cal, to miyo jo timo reco kwoŋ Rwoth.
2KI.21.17	Gigipiny man je ma Manase otimo kiri gi reco m'otimo ondiki i kitawo ma kigana ma mako kwoŋ kerin ma Yuda. 
2KI.21.18	Manase otho aka oyiki go i ndelo ma cel pa kere, ndelo ma Uza, aka wode Amon olunjo go paka kere.
2KI.21.19	Amon obedo kere ma Yuda munyo jaoro piero ario g'ario aka odhumo i Yerusalem ma oro ario. Yokimere oyido obedo Mesulemeth nyar Haruz ma wok i Yotiba. 
2KI.21.20	Amon otimo reco ruwaŋ Rwoth paka bamere 
2KI.21.21	aka oluwo tim pa bamere to lamo cal ma bamere oyido lamo. 
2KI.21.22	Okwero Rwoth, Were pa kwarere mewin mere, to kwero luwo Or pa Rwoth.
2KI.21.23	Jodhum pere jocamo rigo sereko to joneko go i cel pa kere. 
2KI.21.24	Ji ma Yuda joneko jono ma jocano neko Amon, aka joketho wode Yosia bedo kere.
2KI.21.25	Gigipiny man je ma Amon otimo ondiki i kitawo ma kigana ma mako kwoŋ kerin ma Yuda. 
2KI.21.26	Oyiki Amon i kaliel i ndelo ma Uza, aka wode Yosia olunjo go paka kere.
2KI.22.2	Yosia otimo gim'osangala Rwoth, oluwo kite pa kwari mere Daudi, ma k'otangatanga racuc kosa racam.
2KI.22.3	I oro mar'apar g'aboro ma dhum pa Yosia, ooro Safan jandiko wod pa Azaliya aka nyakwar Mesulam i Ot pa Were gi cik ni, 
2KI.22.4	“Kidhi bongi Hilikia jadwoŋ pa jocway ri Were i wi migam womiyin welo ma pesa ma jocway ri Were i wi migam ma jotiyo i waŋkac jocoko wok bongi ji. 
2KI.22.5	Waci rigo womiy cwo ma joneno nger m'iyiko Ot pa Rwoth jowoculi 
2KI.22.6	jopac, jogeto, kodi jondijo ma geto, aka jowonyew mbawo kodi telin m'ioro ma yiko Ot pa Rwoth. 
2KI.22.7	To wikiri wipenji kwan ma pesa ma wimiyo, kole jo jogenere.”
2KI.22.8	Safan omiyo Hilikia cik pa kere, aka Hilikia owaco rigo nike onwaŋo kitawo ma Cik i Ot pa Rwoth. Hilikia omiyo Safan kitawo to soma. 
2KI.22.9	Kenyo Safan ogik bongi kere aka okowo rigo ni, “Ŋecin perin jotieko tero pesa m'oyido nitie i Ot pa Rwoth aka jomiyo cwo ma joneno nger m'iyiko iye Ot pa Rwoth.” 
2KI.22.10	Kenyo Safan kendo owaco ri kere ni, “Anitie ka gi kitawo ma Hilikia omiyan.” Safan osoma malo ri kere.
2KI.22.11	Aka munyo kere owinjo wac ma kitawo ma Cik, oyeco woko nangin pere. 
2KI.22.12	Kenyo kere ooro Hilikia, Ahikam wod pa Safan, Akibor wod pa Mikaya, Safan jandiko, kodi Asaya ŋeca pa kere ni, 
2KI.22.13	“Kidhi win wipenji ran kodi ji ma Yuda Rwoth fonji ma kitawo me. Rwoth omako nge gi wan kwoŋbedo kwarere mawan jok'otimo gima kitawo me waco nike iripo timo.”
2KI.22.14	Hilikia, Ahikam, Akibor, Safan, kodi Asaya jokidho penjo dhako m'ilwoŋo ni Hulida, jatuci wac Were m'oyido bedo i kama nyen loyo i Yerusalem. (Cwore Salum, wod pa Tikiva aka nyakwar Harhas oyido kuro kanzin ma Ot pa Rwoth.) Jotito rigo gim'otimere, 
2KI.22.15	aka Hulida ooro jo gik bongi kere jowowaci rigo 
2KI.22.16	mikwenda me m'owok bongi Rwoth, “Neni, abino miyo Yerusalem kodi ji mere je gir'acula, paka ondiki i kitawo ma kere osoma. 
2KI.22.17	Jokweran aka jomiyo cowirok ri werin man to jokwinyo nge paran gi gima jotimo. Nge paran oliel kwoŋ Yerusalem, aka kilakwe. 
2KI.22.18	To ri kere ma Yuda, m'ooro win penjo Rwoth, wac win rigo ama, Rwoth, Were pa Isiraili waco nike iwinjo wac m'ondiki i kitawo, 
2KI.22.19	aka ipusere t'imwole ruwaŋan, iyeco nangin perin t'iywaki munyo iwinjo nger m'atisa miyo Yerusalem kodi ji mere gir'acula. Abino miyo wobedi kabedo ma bwoko jo, kabedo ma ji jobino oro nyinge ma kwoŋo. To atieko winjo kwayo perin, 
2KI.22.20	aka akibino kelo gir'acula i Yerusalem kafodi ikwo, Abino weyin itho i siem.”
2KI.22.20	Cwo no jogik bongi kere Yosia gi mikwenda me.
2KI.23.1	Kenyo Kere Yosia olwoŋo jotel je ma Yuda gi Yerusalem, 
2KI.23.2	aka okidho gi jo i Ot pa Were kanyacel kodi jocway ri Were i wi migam, jotuci wac Were kodi ji je, jocandi kodi joŋaŋo. Kere osoma kitawo ma cikirok m'onwaŋere i Ot pa Rwoth. 
2KI.23.3	Kere ocungo cegin gi siro acel aka otimo cikirok gi Rwoth winjo go, kuro cik kodi Or pere gi cunye je kodi adundo pere je kodi ketho i tim gima cikirok mito paka ondiki i kitawo. Aka ji je bende jociko kuro cikirok.
2KI.23.5	Oriemo woko i tic jocway ri Were i wi migam ma kerin ma Yuda oyido joketho miyo cowirok i wi migam manyakafir i tindin madongo ma Yuda kodi i kabedo macegin gi Yerusalem. Kiri jocway ri Were i wi migam ma jowaŋo buban ri Bal, waŋceŋ, dwe, pondeponde, kodi micalin. 
2KI.23.6	Owodho woko cal pa Asera i Ot pa Rwoth, otero woko ma tindi madwoŋ i milelo Kidiron, owaŋo to odo buru mere i fukefuke, aka oywoyo i limbo pa ji je. 
2KI.23.7	Kere bende oturo woko udi pa cwo kodi mon m'oyido jobedo malayin i Ot pa Rwoth. (Kenyo a kama mon oyido jokwoyo iye kanzin ma lamo Asera.) 
2KI.23.8	Okelo i Yerusalem jocway ri Were i wi migam m'oyido jonitie i tindin madongo ma Yuda, to loko makoc migame m'oyido jomiyo iye cowirok. Go bende oturo piny migame m'oyido omiy ri jwogi diegi cegin gi waŋkac ma Yosuwa gavana ma tindi madwoŋ ogeto, yuracam ma waŋkac madwoŋ ka idonjo i tindi madwoŋ. 
2KI.23.9	Jocway ri Were i wi migam me oyido kiyey jo tic i Ot pa Rwoth, to oyido jonyalo camo mugat ma buthow m'imiyo jocway ri Were i wi migam wadi jo.
2KI.23.11	Go bende okwanyo woko kayinin ma kerin ma Yuda oyido joketho gicen ma lamo waŋceŋ, to waŋo cawilin m'oyido ioro i lamo me. Oyido ikano jo i diedipo ma Ot pa Rwoth, cegin gi waŋkac aka oyido kibor gi kama jadhum madwoŋ Nathan Melek oyido bed'iye. 
2KI.23.12	Kere Yosia oturo piny migame m'oyido kerin ma Yuda jogeto i wi cel pa kere malo ma kisika ma kere Ahaz oyido ogeto, kanyacel gi migame ma kere Manase ogeto i diedipo ario ma Ot pa Rwoth; oŋinyo migame mathindho thindho to bolo i milelo Kidiron. 
2KI.23.13	Kere Yosia bende oloko makoc migame ma kere Solomon oyido ogeto yupodho ceŋ ma Yerusalem, yupiny ma got Oliv, ma lamo cal ma mienirok kodi ri Asitate were madhako ma Sidon, Kemos were ma Mowab, kodi Molek were ma Amon. 
2KI.23.14	Kere Yosia oturo sirin ma tele mathindho thindho, otoŋo piny were madhako Asera, to umo piny kam'oyido jocungo iye gi cokin pa ji.
2KI.23.16	Kenyo kere Yosia oŋiyo korin gi korin to neno kaliele mogo kenyo i wi tendere. Owaco wogol woko cokin mere wowaŋ i wi migam ŋey wokiri woor kendo. Gime otimere paka jatuci wac Were moro owaco munyo kere Yerobowam oyido ocungo i wi migam no i kalima moro. Kere Yosia oŋiyo korin gi korin aka oneno kaliel pa jatuci wac Were m'owaco ni gigipiny me bino timere, 
2KI.23.17	aka openjo ni, “Meno kaliel pa ŋa?”
2KI.23.17	Ji ma Bethel jodwoko ni, “Meno kaliel pa jatuci wac Were m'owok i Yuda to waco gigipiny m'itimo ri migam me.”
2KI.23.18	Yosia owodho or ni, “Weyi win paka nitie wikiri wigol cokin pere.”
2KI.23.18	Ameno cokin pere kodi apa jotuci wac Were ma jowok i Samaria k'ogol.
2KI.23.19	I kisi tindi madwoŋ i Isiraili kere Yosia oturo piny kalamo manyakafir ma kerin ma Isiraili oyido jogeto to jokwinyo nge pa Rwoth. Otimo ri migame no je gima go oyido otimo i Bethel. 
2KI.23.20	Oneko woko jocway ri Were i wi migam ma joma bu Were i wi migame ma jotiyo iye, to waŋo cokin pa ji i wi kisi migam. Kenyo ogik i Yerusalem.
2KI.23.21	Kere Yosia omiyo ji or camo kalima ma Kadho ma miyo Rwoth Were pajo dwoŋ, paka ondikere i kitawo ma cikirok. 
2KI.23.22	Kole oyido ongoye kere ma Isiraili kosa Yuda m'ocamo kalima ma Kadho paka me wok i hongo ma jothum banja jodhumo iye. 
2KI.23.23	To i oro mar'apar g'aboro ma dhum pa Yosia, kalima ma Kadho ocam i Yerusalem.
2KI.23.24	Ma ridho cik m'ondiki i kitawo ma Hilikia jadwoŋ pa jocway ri Were i wi migam onwaŋo i Ot pa Rwoth, kere Yosia oriemo wok i Yerusalem kodi Yuda gipi jothieth, jojwok, werin ma udi, cal kodi gigipiny ma lamo manyakafir je. 
2KI.23.25	Oyido fodi ongoye kere m'ocalo go, m'otiyo ri Rwoth gi cunye je, g'adundo pere je gi meni pere je to luwo cik pa Musa je; aka ongoye kere man kendo m'ocalo go rumacen ma dhum pere.
2KI.23.26	To keme pa Rwoth oyido fodi oliel kwoŋ Yuda gi gima kere Manase oyido otimo, aka kiri gunyo ni k'okwe. 
2KI.23.27	Rwoth owaco ni, “Abino timo ri Yuda gim'atieko timo ri Isiraili. Abino kwanyo jo woko ruwaŋan, aka abino jwango Yerusalem, tindi madwoŋ m'ayero, kodi Ot pa Rwoth kabedo m'oyido awaco ni iripo laman'iye.”
2KI.23.28	Onyo gigipiny man ma Yosia otimo ondiki i kitawo ma kigana ma mako kwoŋ kerin ma Yuda. 
2KI.23.29	I hongo ma dhum pere Farawo Neko kere ma Misir otelo jolweny pere i malawa Yufrete konyo kere ma Asiria. Kere Yosia otemo geŋo jo, aka oneki go i lweny i Megido. 
2KI.23.30	Jodhum pere joketho delkwoŋe i cawila aka jodwoko i Yerusalem to joyiko i limbo pa kerin.
2KI.23.30	Ji ma Yuda joyero wod pa Yosia won Yehoahaz to joketho go kere lunjo bamere.
2KI.23.31	Yehoahaz obedo kere ma Yuda munyo jaoro piero ario g'adek aka odhumo i Yerusalem ma dwe adek. Yokimere oyido obedo Hamutal nyar Yeremia ma wok i tindi madwoŋ Libina. 
2KI.23.32	Go oluwo kite pa kwarere pere, to timo reco ruwaŋ Rwoth. 
2KI.23.33	Dhum pere orumo munyo Farawo Neko ma Misir otero go paka jatwec i Ribila i piny Hamath, to miyo Yuda culo kilo 3,400 ma feza kodi kilo 34 ma zahabu paka misolo. 
2KI.23.34	Farawo Neko oketho wod pa Yosia m'ilwoŋo ni Eliakim kere ma Yuda lunjo Yosia aka owiro nyinge ni Yekoyakim. Neko otero Yehoahaz i Misir to tho kenyo.
2KI.23.35	Yekoyakim ocoko misolo wok bongi ji marom gi lim pajo, manyalo culo misolo ma kere ma Misir oyido mito.
2KI.23.37	Yekoyakim oluwo kite pa kwarere mewin pere, to timo reco kwoŋ Rwoth.
2KI.24.2	Rwoth ooro jolweny ma Babilon, Siria, Mowab, kodi Amon monjo Yehoyakim joworey woko Yuda paka Rwoth oyido owaco luwo kwoŋ ŋecin pere jotuci wac Were. 
2KI.24.3	Adieri gime opodho kwoŋ Yuda luwo i cik pa Rwoth, ŋey wokwany woko ji ma Yuda ruwaŋe, ro reco ma kere Manase oyido otimo, 
2KI.24.4	kodi tektek mere kwoŋbedo oneko ji ma bubanja. Rwoth k'onyalo cwako Manase ro gino.
2KI.24.5	Gigipiny man je ma Yehoyakim otimo ondiki i kitawo ma kigana mako kwoŋ kerin ma Yuda. 
2KI.24.6	Yehoyakim otho, aka wode Yehoyakin olunjo go paka kere.
2KI.24.7	Kere ma Misir kodi jolweny pere jok'owok Misir kendo kwoŋbedo kere ma Babilon oyido otieko mako adec je m'oyido obedo apa kere ma Misir, wok i malawa Yufrete tundo i kew gi Misir.
2KI.24.8	Yehoyakin obedo kere ma Yuda munyo jaoro apar g'aboro, aka odhumo i Yerusalem ma dwe adek. Yokimere oyido obedo Nehusita nyar Elinathan ma Yerusalem. 
2KI.24.9	Yehoyakin oluwo kite pa bamere, to timo reco ruwaŋ Rwoth.
2KI.24.10	I hongo ma dhum pere ama Nebukadineza otelo jolweny ma Babilon kwoŋ Yerusalem to jothoko. 
2KI.24.11	I hongo ma thoko tindi Yerusalem, Nebukadineza won gipi obino i Yerusalem, 
2KI.24.12	aka kere Yehoyakin, min, wote, jodhum pere, kodi jodhum ma cel pa kere jotiŋo cingi gin ri Jobabilon. I oro mar'aboro ma dhum pa Nebukadineza otero Yehoyakin paka jatwec. 
2KI.24.13	Nebukadineza otiŋo lim je ma Ot pa Rwoth kodi ma cel pa kere, oturo gigipiny ma zahabu ma kere Solomon oyido otimo aora i Ot pa Rwoth, paka Rwoth oyido otieko waco. 
2KI.24.14	Nebukadineza otero ji ma Yerusalem paka jotwec, jodhum ma Yerusalem, cwo ma jotel je, kanyacel 10,000. Okadho gi cwo ma jondijo je, kiri gi jokidonya cumin, to weyo nyaka jocandi loyo i Yuda.
2KI.24.16	Nebukadineza otero cwo ma jonitie gi cwe je i Babilon, joje 7,000 kodi jondijo 1,000 kiri gi jokidonya cumin. Me je oyido cwo ma jobad gin aka jocwiny ma lweny.
2KI.24.19	Kere Zedekia otimo reco kwoŋ Rwoth paka kere Yehoyakin oyido otimo. 
2KI.24.20	Rwoth omako nge gi ji ma Yerusalem kodi Yuda aka okwanyo woko jo ruwaŋe.
2KI.24.20	Aka Zedekia ogwenyere kwoŋ kere ma Babilon.
2KI.25.2	aka jothoko cuka oro mar'apar g'acel ma dhum pa Zedekia. 
2KI.25.3	Ka ndelo abuŋwen ma dwe mar'aŋwen i oro no won, kec oyido kec i piny ma ji jongoye gi cemo, 
2KI.25.4	aka otur kor ot ma tindi madwoŋ. Makada nende jolweny pa Jobabilon oyido jothoko tindi madwoŋ, kere Zedekia kodi jolweny pere jokwale wor gi yo ma ndelo pa kere to joluwo gi waŋkac ma riwo kor udi ario, aka joringo yuthenge ma milelo Yordan. 
2KI.25.5	To jolweny pa Jobabilon joriemo kere, jomako go kam'obipere cegin gi Yeriko, aka jolweny pere jokedhere kwoŋe. 
2KI.25.6	Kenyo jomako Zedekia to jotero go bongi kere Nebukadineza m'oyido nitie i tindi madwoŋ Ribina, aka Nebukadineza othumo rigo banja. 
2KI.25.7	Joneko wot Zedekia munyo go neno gi waŋe; kenyo Nebukadineza omiyo ogol waŋ Zedekia t'itweyo go gi lijegere, aka oter go i Babilon.
2KI.25.8	Ka ndelo abirio ma dwe mar'abic i oro mar'apar g'abuŋwen ma dhum pa kere Nebukadineza ma Babilon, Nebuzaradan, jamic rieko pa kere kodi jamituka pa jolweny pere jodonjo i Yerusalem. 
2KI.25.9	Nebuzaradan owaŋo woko Ot pa Rwoth, cel pa kere, kodi udi pa ji madongo je i Yerusalem, 
2KI.25.10	aka jolweny pere joturo piny kor tindi madwoŋ. 
2KI.25.11	Kenyo Nebuzaradan otero i Babilon ji m'oyido jodoŋ i tindi madwoŋ, jondijo ma jodoŋ kodi jono m'oyido jotiŋo cingi gin ri Jobabilon. 
2KI.25.12	To weyo jocandi loyo mogo, m'oyido jongoye gi lim moro tiyo i ndelin vini kodi ndelin.
2KI.25.14	Jo bende jokadho gi mwiko kodi siniya m'aketho buru ma migam, gigipiny ma talin, acero ma jolo remo ma cowirok, acero ma waŋo buban, kodi gigipiny ma ywel je m'oyido ioro i Ot pa Rwoth. 
2KI.25.15	Jokadho gi gigipiny je m'otimi ma zahabu kosa feza, kiri g'acero mathindho kodi sapikere ma tiŋo cuk mac. 
2KI.25.16	Gigipiny ma ywel ma kere Solomon otimo ri Ot pa Rwoth, sirin ario, magal, kodi pipa malac oyido jokipimere. 
2KI.25.17	Sirin ario oyido jocale; kisi acel mita aboro i ŋawirok, gi raŋaw i wiye, mita 1.3 i ŋawirok kodi cal ma lijegere m'okedi m'okicin gi cal ma pomo m'otimi gi ywel.
2KI.25.18	Nebuzaradan bende omako Seraya jadwoŋ pa jocway ri Were i wi migam, Zefania jocway ri Were i wi migam ma luwo i dwoŋ, kodi jodhum ma Ot pa Rwoth adek. 
2KI.25.19	I tindi madwoŋ omako jamituka pa jolweny acel, jomic rieko pa kere abic m'oyido fodi jodoŋ kenyo, ŋata luwo jamituka pa jolweny i dwoŋ m'oyido jandiko ma lweny, kodi cwo piero aucel man ma jodongo. 
2KI.25.20	Nebuzaradan otero jo bongi kere Nebukadineza i tindi madwoŋ Ribila 
2KI.25.21	iy'adec ma Hamath. Kenyo kere omiyo ocwadi t'ineko jo.
2KI.25.21	Ameno otiŋ ji ma Yuda wok i piny pajo.
2KI.25.23	Munyo Joyuda ma jotel pa jolweny kodi jolweny m'oyido jok'otiŋo cingi gin ri Jobabilon jowinjo gime, joriwere gi Gedalia i Mizipa. Jotel pa jolweny me oyido jobedo Isimayil wod pa Nathania, Yohana wod pa Kareya, Seraya wod pa Tanhumeth ma wok i tindi Netopa, kodi Yezania ma wok Maka. 
2KI.25.24	Gedalia owaco rijo ni, “Amiyo win wac paran ni wikiri wilwor jodhum pa Jobabilon. Bedi win i lowo me, tiyi win ri kere ma Babilon, aka kisi gimoro bino bedo maber gi win.”
2KI.25.26	Kenyo Joisiraili je ma joŋaŋ kodi ma jocandi kanyacel gi jotel pa jolweny joringo i Misir kwoŋbedo oyido jolworo Jobabilon.
2KI.25.27	I oro ma Evilmerodak obedo kere ma Babilon, onyutho kere Yehoyakin ma Yuda wor to gonyo go wok i katwec. Gime ka piero ario g'abirio i dwe mar'apar g'ario i oro ma piero adek g'abirio wok cuka tweyi Yehoyakin. 
2KI.25.28	Evilmerodak otero gine wor, aka omiyo go kabedo ma wor loyo kerin man je m'oyido jonitie i twec i Babilon. 
2KI.25.29	Ameno oyey Yehoyakin wiro nangin pere ma katwec kodi bedo kanyo cemo kanyacel gi kere i meza pa kere i kwo pere je. 
2KI.25.30	Kisi ndelo i kwo pere omiy go pesa ma noknok ri gima go mito.
1CH.1.1	Adam obedo ba Seth, Seth obedo ba Enos. 
1CH.1.2	Enos obedo ba Kenan, Kenan obedo ba Mahalalel, Mahalalel obedo ba Yared. 
1CH.1.3	Yared obedo ba Enoka, Enoka obedo ba Methusela, Methusela obedo ba Lamek. 
1CH.1.4	Lamek obedo ba Nowa, Nowa obedo ba Semu, Ham kodi Yafeth.
1CH.1.5	Nyikway Yafeth obedo, Goma, Magog, Maday, Yavan, Tubal, Mesek kodi Tiras. 
1CH.1.6	Nyikway Goma obedo Asikenaz, Difath kodi Togarma. 
1CH.1.7	Nyikway Yavan obedo Elisa, Tarsis, Kitim, kodi Rodanim.
1CH.1.8	Nyikway Ham obedo Kus, Misir, Libia kodi Kanan. 
1CH.1.9	Nyikway Kus obedo Seba, Havila, Sabita, Rama, kodi Sabiteka. Nyikway Rama obedo Seba kodi Dedan. 
1CH.1.10	(Kus oyido nitie gi wode m'ilwoŋo ni Nimirod, m'open bedo jameni i piny. 
1CH.1.11	Misir obedo ba Ludim, Anamim, Lehabim, Nafituhim, 
1CH.1.12	Pathirusim, Kasluhim, kodi Kafitorim m'obedo kwari Jofilistia. 
1CH.1.13	Kanan obedo ba Sidon okayo pere, kodi Heth. 
1CH.1.14	Joyebus, Joamor, Jogirigas 
1CH.1.15	Johivi, Joarikit, Josinit, 
1CH.1.16	Joarivad, Jozemara, kodi Johamath.
1CH.1.17	Nyikway Semu jobedo Elam, Asur, Aripakisadi, Lud, Aram, Uz, Hul, Gether, kodi Mesek. 
1CH.1.18	Aripakisadi obedo ba Sela, Sela obedo ba Eber. 
1CH.1.19	Eber oyido nitie gi wote ario; Peleg (kole i ndir pere piny oyido otiakere) kodi Yoktan. 
1CH.1.20	Nyikway Yoktan obedo Almodad, Selef, Hazarimaveth, Yera, 
1CH.1.21	Hadoram, Uzal, Dikila, 
1CH.1.22	Ebal, Abimael, Seba, 
1CH.1.23	Ofir, Havila, kodi Yobab.
1CH.1.24	Semu, Aripakisadi, Sela, 
1CH.1.25	Eber, Peleg, Reu, 
1CH.1.26	Serug, Nahor, Tera, 
1CH.1.27	kodi Abram (ma bende oŋeyere paka Abraham.)
1CH.1.28	Wot Abraham obedo Isaka kodi Isimayil. 
1CH.1.29	Isimayil obedo kwari nonin apar g'ario: Nebayoth, okayo pere, Kedar, Adibel, Mibsam, 
1CH.1.30	Misima, Duma, Masa, Hadad, Tema, 
1CH.1.31	Yetur, Nafis, kodi Kedema.
1CH.1.32	Abraham oyido nitie gi dhako ma thenge Ketura m'onywolo rigo wote aucel; Zimiran, Yoksan, Medan, Midian, Isibak, kodi Suwa. Nyikway Yoksan obedo Seba kodi Dedan. 
1CH.1.33	Nyikway Midian obedo Efa, Efer, Hanok, Abida, kodi Elida.
1CH.1.34	Wod Abraham Isaka, oyido nitie gi wote ario, Esau kodi Yakobo. 
1CH.1.35	Nyikway Esau obedo Elifaz, Reuel, Yeus, Jalam, kodi Kora. 
1CH.1.36	Nyikway Elifaz obedo Teman, Omar, Zefo, Gatam, Kenaz, Timina, kodi Amalek. 
1CH.1.37	Nyikway Reuel obedo Nahath, Zera, Sama, kodi Miza.
1CH.1.38	Nyikway Edom obedo Lotan, Sobal, Zibeon, Ana, Dison, Ezer, kodi Disan. 
1CH.1.39	Nyikway Lotan obedo Hor kodi Homam. Lotan oyido nitie gi nyamin m'ilwoŋo ni Timina. 
1CH.1.40	Nyikway Sobal obedo Aliyan, Manahath, Ebal, Sefi, kodi Onam. Nyikway Zibeon obedo Aya kodi Ana. 
1CH.1.41	Wod Ana obedo Dison, aka wot Dison obedo Hamran, Esban, Ithiran, kodi Keran. 
1CH.1.42	Nyikway Ezer obedo Bilhan, Zavan, kodi Yakan. Nyikway Disan obedo Uz kodi Aran.
1CH.1.43	Me kerin ma jodhumo i lowo ma Edom mafodi kere moro je k'odhumo Joisiraili. Bela wod pa Bewor ma wok i tindi madwoŋ Dinhaba. 
1CH.1.44	Munyo Bela otho, Yobab wod pa Zera ma wok i Bozra olunjo go. 
1CH.1.45	Munyo Yobab otho, Husam ma wok i lowo pa Joteman olunjo go. 
1CH.1.46	Munyo Husam otho, Hadad wod pa Hedad, m'okengila Midian i piny Mowab, olunjo go; nyingi piny pere ilwoŋo ni Avith. 
1CH.1.47	Munyo Hadad otho, Samila ma wok i Masireka olunjo go. 
1CH.1.48	Munyo Samila otho, Saulo ma wok i Rehoboth i malawa Yufrete olunjo go. 
1CH.1.49	Munyo Saulo otho, Bal Hanan wod pa Akibor olunjo go. 
1CH.1.50	Munyo Bal Hanan otho, Hadad ma wok i Pay olunjo go. Cipa Hadad oyido ilwoŋo ni Mehetabel, nyar Matiredi aka nyakwar Mezahab. 
1CH.1.51	Aka Hadad otho.
1CH.1.51	Me nonin ma Edom: Timina, Aliva, Yetheth, 
1CH.1.52	Oholibama, Ela, Pinon, 
1CH.1.53	Kenaz, Teman, Mibizar, 
1CH.1.54	Magidiel, kodi Iram.
1CH.2.1	Isiraili oyido nitie gi wote apar g'ario; Ruben, Simeo, Levi, Yuda, Isakar, Zebulun, 
1CH.2.2	Dan, Yozefu, Benyamin, Nafital, Gad kodi Aser.
1CH.2.3	Yuda oyido nitie gi wote adek ma Bathsuwa dhako Jakanan onywolo rigo; Eri, Onan, kodi Sela. Onyo Eri okayo pere oyido jakidakana aka Rwoth oneko go. 
1CH.2.4	Ciwode Tamar bende onywolo rigo wote ario man; Perez kodi Zera.
1CH.2.5	Nyikway Perez obedo Heziron kodi Hamul. 
1CH.2.6	Nyikway Zera obedo Zimiri, Ethan, Heman, Kalkol, kodi Dara. Kanyacel jabic. 
1CH.2.7	Acan wod pa Karim, acel kwoŋ nyikway Zera okelo teko kwoŋ Joisiraili munyo okano gigipiny m'oyido omiy Were.
1CH.2.8	Ethan oyido nitie gi wode acel, Azaria.
1CH.2.9	Nyikway Heziron obedo, Yeramel, Ram, kodi Kelubay. 
1CH.2.10	Ram obedo ba Aminadab, Aminadab obedo ba Nason, jacwo m'oŋeyere i nono pa Yuda, 
1CH.2.11	Nason obedo ba Salima, Salima obedo ba Bowaz, 
1CH.2.12	Bowaz obedo ba Obed, Obed obedo ba Yese.
1CH.2.13	Yese obedo ba Eliab okayo pere, Abinadab mar'ario, Simeya mar'adek, 
1CH.2.14	Nethanel mar'aŋwen, Raday mar'abic, 
1CH.2.15	Ozem mar'aucel, Daudi mar'abirio, 
1CH.2.16	kodi ruwaŋin jo Zeruya kodi Abigayili. Wot Zeruya obedo Abisay, Yowab, kodi Asahel, jadek. 
1CH.2.17	Wod Abigayili obedo, Amasa, aka ba Amasa oyido obedo Yether nyakwar Isimayil.
1CH.2.18	Kaleb wod pa Heziron onywomo Azuba m'onywolo rigo nyare Yerioth. Oyido nitie gi wote adek; Yeseri, Sobab, kodi Aridon. 
1CH.2.19	Rumacen ma tho pa Azuba, Kaleb onywomo Efrath m'onywolo rigo wode Hur. 
1CH.2.20	Hur obedo ba Uri, aka Uri obedo ba Bezalel.
1CH.2.21	Munyo Heziron jaoro piero aucel, onywomo nyar Makir, nyamin Giliad. Jonywolo wod jo Segub, 
1CH.2.22	aka Segub obedo ba Yayir. Yayir odhumo tindin madongo piero ario g'adek iy'adec ma Giliad. 
1CH.2.23	To kerin ma Gesur kodi Aram jomako tindin piero aucel kenyo, kiri gi calin ma Yayir kodi Kenath, kodi tindin macegin kenyo. Ji je m'oyido jobedo kenyo oyido nyikway Makir, ba Giliad. 
1CH.2.24	Rumacen ma tho pa Heziron, Kaleb onywomo Efrath, ciliendi bamere. Jonywolo wod jo Asur, m'ocako tindi Tekowa.
1CH.2.25	Nyikway Yeramel okayo pa Heziron obedo; Ram okayo pere, Buna, Oren, Ozem kodi Ahija. 
1CH.2.26	Yeramel bende oyido nitie gi dhako m'ilwoŋo ni Atara m'onywolo rigo wode Onam. 
1CH.2.27	Wot Ram obedo; Maz, Yamin kodi Eker. 
1CH.2.28	Wot Onam obedo; Samay, kodi Yada. Nyikway Samay obedo; Nadab kodi Abisur. 
1CH.2.29	Cipa Abisur oyido ilwoŋo ni Abihayili, aka onywolo rigo Aban kodi Molid. 
1CH.2.30	Wot Nadab obedo; Seled kodi Apayim. Seled otho m'ongoye gi nyathi. 
1CH.2.31	Apayim obedo ba Isi, Isi obedo ba Sesan, aka Sesan obedo ba Alay. 
1CH.2.32	Wot Yada omin Samay, obedo; Yether kodi Yonathan, to Yether otho m'ongoye gi nyathi. 
1CH.2.33	Wot Yonathan obedo; Peleth kodi Zaza. Me oyido obedo nyikway Yeramel.
1CH.2.34	Onyo Sesan oyido ongoye gi wote, nyir kende; to oyido nitie gi ŋeca ma Jamisir m'ilwoŋo ni Yariha, 
1CH.2.35	m'omiyo wonywom acel kwoŋ nyir pere aka jonywolo wod jo Atay. 
1CH.2.36	Atay obedo ba Nathan, aka Nathan obedo ba Zabad. 
1CH.2.37	Zabad obedo ba Elifal, aka Elifal obedo ba Obed. 
1CH.2.38	Obed obedo ba Yehu, aka Yehu obedo ba Azaria. 
1CH.2.39	Azaria obedo ba Helez, aka Helez obedo ba Eliasa. 
1CH.2.40	Eliasa obedo ba Sisimay, aka Sisimay obedo ba Salum. 
1CH.2.41	Salum obedo ba Yekamia, aka Yekamia obedo ba Elisama.
1CH.2.42	Nyikway Kaleb omin Yeramel obedo; Mesa okayo pere, m'obedo ba Zif, Zif obedo ba Meresa, aka Meresa obedo ba Hebron. 
1CH.2.43	Nyikway Hebron obedo; Kora, Tapuwa, Rekem, kodi Sema. 
1CH.2.44	Sema obedo ba Raham, aka Raham obedo ba Yorikim. Rekem omin Sema obedo ba Samay, 
1CH.2.45	m'obedo ba Mayon, aka Mayon obedo ba Bethzur. 
1CH.2.46	Kaleb oyido nitie gi dhako ma thenge m'ilwoŋo ni Efiha, aka onywolo gine wote adek; Haran, Moza, kodi Gazez. Haran obedo ba Gazez.
1CH.2.47	Nyikway Yaday obedo; Regem, Yotham, Gesan, Pelet, Efiha kodi Safi. 
1CH.2.48	Kaleb oyido nitie gi dhako ma thenge man m'ilwoŋo ni Maka m'onywolo rigo Seberi kodi Tirihana. 
1CH.2.49	Rumacen onywolo wote ario; Safi m'ocako tindi Madimana, kodi Seva m'ocako tindin ma Makibena kodi Gibeya.
1CH.2.49	Kaleb bende oyido nitie gi nyare m'ilwoŋo ni Akisa.
1CH.2.50	Me bende obedo nyikway Kaleb man.
1CH.2.50	Hur oyido obedo okayo pa Kaleb gi cege Efrath. Wod Hur Sobal ocako tindi Kiriath Yerim, 
1CH.2.51	wode mar'ario Salima ocako tindi Bethelehem, aka wode mar'adek Haref ocako tindi Bethgaderi.
1CH.2.52	Sobal, m'ocako Kiriath Yerim obedo kwari ji ma Harowe, adec ji ma Menuhoth, 
1CH.2.53	kodi nonin m'oyido jobedo i Kiriath Yerim: Joithra, Joputha, Josumatha kodi Jomisira. Ji ma tindi madwoŋ Zora kodi Esitayol oyido jobedo ji ma nonin me.
1CH.2.54	Salima m'ocako tindi Bethelehem obedo kwari ji ma Netofath, ji ma Atiroth Beth Yowab kodi ji ma Zora, m'oyido jobedo nonin ario i Manahath.
1CH.2.55	Pecin bende pa jondiko m'oyido jobedo i Yabez; ji ma Tiratha, ji ma Simitha kodi ji ma Sukatha. Me obedo Jokena ma jowok Hamath, kwari peco pa Rekab.
1CH.3.1	Me wot Daudi m'onywol rigo i Hebron cungo kwoŋ nywolirok pajo; Amon okayo ma min obedo Ahinowam ma wok i Yezirel, mar'ario Daniel ma min obedo Abigayili ma wok i Kamel. 
1CH.3.2	Mar'adek Absalom ma min obedo Maka nyar Talimay kere ma Gesur, mar'aŋwen Adoniya ma min obedo Hagith. 
1CH.3.3	Mar'abic obedo Sefatiya ma min obedo Abital, mar'aucel obedo Ithirim ma min obedo Egila. 
1CH.3.4	Joje wote aucel i oro abirio g'adec ma Daudi odhumo i Hebron.
1CH.3.4	I Yerusalem odhumo ma oro piero adek g'adek, 
1CH.3.5	aka onywol rigo wote kweth kenyo.
1CH.3.5	Cege Bathseba, nyar Amiel onywolo rigo wote aŋwen: Simeya, Sobab, Nathan kodi Solomon.
1CH.3.6	Daudi oyido nitie gi wote abuŋwen man: Ibihar, Elisama, Elifelet, 
1CH.3.7	Noga, Nefeg, Yafiya, 
1CH.3.8	Elisama, Eliada kodi Elifelet. 
1CH.3.9	Medo kwoŋ wote me, Daudi oyido nitie gi wote man m'onywolo gi mon pere ma thenge. Go bende oyido nitie gi nyare, Tamar.
1CH.3.10	Me nyikway Kere Solomon wok kwoŋe: Solomon, Rehobowam, Abija, Asa, Yehosafat, 
1CH.3.11	Yehoram, Ahazia, Yowas, 
1CH.3.12	Amaziya, Uziya, Yotham, 
1CH.3.13	Ahaz, Hezekia, Manase, 
1CH.3.14	Amon kodi Yosia. 
1CH.3.15	Yosia oyido nitie gi wote aŋwen: Yowanan, Yehoyakim, Zedekia kodi Yehoahaz. 
1CH.3.16	Yehoyakim oyido nitie gi wote ario: Yehoyakin kodi Zedekia.
1CH.3.17	Me nyikway Kere Yehoyakin, m'oter paka jatwec i Babilon. Go oyido nitie gi wote abirio: Siltiel, 
1CH.3.18	Malikiram, Pedaya, Senazar, Yekamia, Hosama kodi Nedabia. 
1CH.3.19	Pedaya oyido nitie gi wote ario, Zerubabel kodi Simey. Zerubabel obedo ba wote ario; Mesulam kodi Hanania, kodi nyare acel Selomith. 
1CH.3.20	Go oyido nitie gi wote abic man: Hasuba, Ohel, Berekia, Hasadia kodi Yasub Hesed.
1CH.3.21	Hanania obedo ba Pelatia kodi Yesaya. Yesaya obedo ba Refaya, Refaya obedo ba Arinan, Arinan obedo ba Obadia, aka Obadia obedo ba Sekaniya. 
1CH.3.22	Sekaniya obedo ba Semaya. Nyikway Semaya obedo abic: Hatus, Igal, Baria, Neria kodi Safat. 
1CH.3.23	Nyikway Neria obedo adek: Eliowenay, Hizikia kodi Azirikam. 
1CH.3.24	Nyikway Eliowenay obedo: Hodavia, Eliasib, Pelaya, Akub, Yowanan, Delaya, kodi Anan, cwo abirio.
1CH.4.1	Nyikway Yuda obedo Perez, Heziron, Karim, Hur kodi Sobal. 
1CH.4.2	Sobal obedo ba Reya, Reya obedo ba Yahath, aka Yahath obedo ba Ahumay kodi Lahad kwarere mewin ji m'oyido jobedo i Zora.
1CH.4.3	Me obedo wot Etam: Yezirel, Isima, kodi Idibas; aka nyamin jo obedo Hazeleliponi. 
1CH.4.4	Penuel obedo ba Gedor, aka Ezer obedo ba Husa. Etam, Penuel kodi Ezer jobedo wot Hur, okayo pa Efratha cipa Kaleb.
1CH.4.5	Asur m'ocako tindi Tekowa oyido nitie gi mon ario, Hela kodi Nara. 
1CH.4.6	Nara onywolo rigo wote aŋwen: Ahuzam, Hefer, Temeni kodi Hahasitar. 
1CH.4.7	Hela onywolo rigo wote adek: Zereth, Izihar kodi Ethinan.
1CH.4.8	Koz obedo ba Anub kodi Zobeba, kodi kwari nonin ma jowok kwoŋ Aharihel wod pa Harum.
1CH.4.9	Oyido nitie jacwo m'ilwoŋo ni Yabez m'oyido iworo swa loyo i peco pajo. Yokimere ocwoko rigo nyinge ni Yabez kwoŋbedo onywolo go i litho. 
1CH.4.10	To Yabez okwayo Were pa Isiraili ni, “Miyan silwany, Were, aka yaw kew paran. Bedi kodan aka kuran kwoŋ gima nyalo kelo ran litho.” Aka Were omiyo go gim'okwayo.
1CH.4.11	Kaleb, omin Suha oyido nitie gi wode, Mehir. Mehir obedo ba Esiton. 
1CH.4.12	Esiton obedo ba Bethrafa, Paseya kodi Tehina, aka Tehina obedo ba Irinahas. Nyikway cwo me oyido jobedo i Reka.
1CH.4.13	Nyikway Kenaz obedo: Othiniel kodi Seraya. Othiniel obedo ba Hathath kodi Mewonothay. 
1CH.4.14	Mewonothay obedo ba Ofira. Seraya obedo ba Yowab m'ocako milelo pa jocwec, kama jondijo je jobed'iye.
1CH.4.15	Kaleb wod pa Yefune oyido nitie gi wote adek: Iru, Ela kodi Nam. Aka Ela obedo ba Kenaz.
1CH.4.16	Nyikway Yehalelel obedo: Zif, Zifa, Tira kodi Asahel. 
1CH.4.17	Nyikway Ezira obedo: Yether, Mered, Efer kodi Yalon. Mered onywomo Bithia nyar kere ma Misir aka jonywolo nyar jo acel Miriam, kodi wot jo ario: Samay kodi Isiba m'ocako tindi Esitemowa. 
1CH.4.18	Mered bende onywomo dhako ma wok Yuda aka jonywolo wot jo adek: Yered, m'ocako tindi Gedor, Heber, m'ocako tindi Soko kodi Yekuthiel, m'ocako tindi Zanowa.
1CH.4.19	Hodia onywomo nyamin Naham. Nyikway jo jocako nono Garimi, m'oyido jobedo i tindi Keila, kodi Maka, m'oyido jobedo i tindi Esitemowa.
1CH.4.20	Nyikway Simon obedo: Aminon, Rina, Benhanan kodi Tilon.
1CH.4.20	Nyikway Isi obedo: Zoheth kodi Benzoheth.
1CH.4.21	Nyikway Sela wod pa Yuda obedo: Eri, m'ocako tindi Leka, Lada m'ocako tindi Maresa; nono pa jokwoc nangin mafoth, m'oyido jobedo i tindi Beth Asibeya; 
1CH.4.22	Yokim kodi ji m'oyido jobedo i tindi Kozeba, Yowas kodi Saraf, m'onywomo mon ma jowok i Mowab to geto i Bethelehem. 
1CH.4.23	Jo oyido jobedo ŋecin pa kere aka oyido jobedo i tindi Netayim kodi Gedera.
1CH.4.24	Nyikway Simeo obedo: Nemuel, Yamin, Yarib, Zera kodi Saulo. 
1CH.4.25	Saulo obedo ba Salum, nyakware obedo Mibisam, aka nyakwar wode obedo Misima. 
1CH.4.26	Nyikway Misima obedo: Hamuel, Zakur kodi Simey. 
1CH.4.27	Simey oyido nitie gi wote apar g'aucel kodi nyir aucel, to wade pere oyido jonitie gi nyithindho manok, aka nono pa Simeo k'olak paka nono pa Yuda.
1CH.4.29	Biliha, Ezem, Tolad, 
1CH.4.30	Bethuel, Horima, Ziklag, 
1CH.4.31	Bethmarkaboth, Hazarisusim, Bethbiri, kodi Sarim. Me oyido tindin pajo tundo i hongo ma Daudi obedo kere. 
1CH.4.32	Jo bende jobedo i kabedo abic man: Etam, Ayin, Rimon, Token, Asan, 
1CH.4.33	kodi calin m'oyido othoko tindin me tundo kiri i tindi Balath. Me randik ma jokuro ma mako kwoŋ pecin pajo kodi kam'oyido jobed'iye.
1CH.4.34	Mesobab, Yamilek, Yosa wod pa Amaziya, 
1CH.4.35	Yowel, Yehu wod pa Yosibia, wod pa Seraya, wod pa Asiel, 
1CH.4.36	Eliowenay, Yakoba, Yesohaya, Asaya, Adiel, Yesimiel, Benaya, 
1CH.4.37	Ziza wod pa Sifi, wod pa Alon, wod pa Yedaya, wod pa Simiri, wod pa Semaya. 
1CH.4.38	Me oyido jobedo jotel pecin pajo, aka nonin pajo omedere swa. 
1CH.4.39	Joywore kiri yupodho ceŋ cegin gi Gedor aka jokwayo rombo pajo yuwok ceŋ ma milelo, 
1CH.4.40	kama jonwaŋo lum m'oloth maber i lowo malac, m'opie aka ma siem nitie iye. Kole ji m'oyido jobedo kenyo obedo jonono pa Ham.
1CH.4.41	I hongo pa kere Hezekia ma Yuda, cwo ma malo jokadho Gedor aka jonyeko wema kodi udi lum pa ji m'oyido jobedo kenyo. Joriemo woko jo aka jogeto kenyo kicutho kwoŋbedo kenyo oyido nitie lum kweth ri rombo pajo. 
1CH.4.42	Ji miya abic man ma nono pa Simeo jokadho yuwok ceŋ ma Edom. Nyikway Isi: Pelatia, Neria, Refaya kodi Uziel ama jotelo jo. 
1CH.4.43	Kenyo joneko Joamalek m'oyido jodoŋ aka fodi jobedo kenyo kiri konon.
1CH.5.2	Nono pa Yuda am'olokere matek to jotel ma nonin je wok kwoŋ go.) 
1CH.5.3	Nyikway Ruben okayo pa Yakobo obedo: Hanok, Palu, Heziron kodi Karim. 
1CH.5.4	Nyikway Yowel obedo Semaya, Gog, Simey, 
1CH.5.5	Mika, Reya, Bal, 
1CH.5.6	kodi Bera ma Tiglath Pilesa kere ma Asiria omako to tero Asiria. Bera oyido obedo jatel ma nono.
1CH.5.7	Ndiko ma peco kwano jotel nonin pa Ruben me: Jeyel, Zekaria, 
1CH.5.8	kodi Bela wod pa Azaz, ka nyakwar Sema janono pa Yowel. Nono me oyido bedo i Arower iy'adec wok kenyo yumalo ma Nebo kodi Bal Mewon. 
1CH.5.9	Oyido jonitie gi dhok kweth i lowo ma Giliad, aka ameno jogeto i lowo tundo yuwok ceŋ mar'opalipat kiri i malawa Yufrete.
1CH.5.10	I hongo ma dhum pa Saulo, nono pa Ruben jomonjo jo Hagra, joneko jo, aka jogeto i lowo pajo yuwok ceŋ ma Giliad.
1CH.5.11	Nono pa Gad oyido jobedo yumalo pa jonono pa Ruben i lowo ma Basan tundo kiri Saleka. 
1CH.5.12	Yowel ama ocako nono ma telo, aka Safan ocako mar'ario. Janay kodi Safat jocako nonin man i Basan. 
1CH.5.13	Aka wade pajo man oyido jo nonin abirio me: Mikaili, Mesulam, Seba, Yoray, Yakan, Zia kodi Eber. 
1CH.5.14	Jobedo nyikway Abihayili wod pa Hur, ma kwarere mewin pere cako kwoŋ jome: Abihayili, Hur, Yarowa, Giliad, Mikaili, Yesisay, Yahido, Buzi. 
1CH.5.15	Ahi, wod pa Abidiel aka nyakwar Guni, oyido obedo jatel ma nonin me. 
1CH.5.16	Oyido jobedo iy'adec ma Basan i Giliad, i tindin ma kenyo kodi kakwath je ma Saron. 
1CH.5.17	(Ndiko me ocan i hongo ma dhum pa Kere Yotham ma Yuda kodi Kere Yerobowam mar'ario ma Isiraili.)
1CH.5.18	I nono pa Ruben, Gad, kodi yuwok ceŋ ma Manase oyido nitie jolweny 44,760 m'otiek jo i nger ma oro kwote, abor, kodi aserin. 
1CH.5.19	Jolwenyo gi nonin pa Hagra, Yetur, Nafis kodi Nodab. 
1CH.5.20	Joketho geno pajo i Were aka jokwayo go kony, to Were dwoko kwayo pajo aka omiyo jo loyo kwoŋ jo Hagra kodi jokony pajo. 
1CH.5.21	Jomako kwoŋ jakwor ŋamia 50,000 rombo 250,000 punde 2,000 kodi jotwec 100,000. 
1CH.5.22	Joneko jokwor kweth, kwoŋbedo lweny oyido obedo mito pa Were. Aka jomedere bedo kenyo tundo hongo m'oter jo i piny pa jopath.
1CH.5.23	Ji ma yuwok ceŋ ma Manase jogeto iy'adec ma Basan tundo kiri Bal Hamon, Senir kodi got Hamon, aka welo pajo omedere swa. 
1CH.5.24	Me obedo jotel ma nonin pajo: Efer, Isi, Eliel, Aziriel, Yeremia, Hodavia kodi Yahidiel. Joje oyido jobedo jolweny matek, cwo ma joŋeyere, jotel ma nonin pajo.
1CH.5.25	To ji oyido jongoye gi adieri ri Were pa kwarere mewin jo aka joweyo go cako lamo werin pa ji ma Were oyido oriemo woko i lowo no. 
1CH.5.26	Ameno Were omiyo Kere Tiglath Pilesa ma Asiria monjo piny pajo, aka okadho gi nonin pa Ruben, Gad, kodi yuwok ceŋ ma Manase to miyo jo geto ma swa i Hala, Habor, Hara, kodi cegin gi malawa Gozan.
1CH.6.2	Nyikway Kohath obedo: Amiram, Izihar, Hebron kodi Uziel. 
1CH.6.3	Nyikway Amiram obedo: Aron, Musa kodi nyare acel, Miriam.
1CH.6.3	Nyikway Aron obedo: Nadab, Abihu, Eliazar kodi Ithamar.
1CH.6.4	Eliazar obedo ba Finehas, Finehas obedo ba Abisuwa, 
1CH.6.5	Abisuwa obedo ba Buki, Buki obedo ba Uzi, 
1CH.6.6	Uzi obedo ba Zerahia, Zerahia obedo ba Merayoth, 
1CH.6.7	Merayoth obedo ba Amaria, Amaria obedo ba Ahitub, 
1CH.6.8	Ahitub obedo ba Zadok, Zadok obedo ba Ahimaz, 
1CH.6.9	Ahimaz obedo ba Azaria, Azaria obedo ba Yowanan, 
1CH.6.10	aka Yowanan obedo ba Azaria aka go ama otiyo paka jacway ri Were i wi migam i ot ma Solomon ogeto i Yerusalem.) 
1CH.6.11	Azaria obedo ba Amaria, Amaria obedo ba Ahitub, 
1CH.6.12	Ahitub obedo ba Zadok, Zadok obedo Salum, 
1CH.6.13	Salum obedo ba Hilikia, Hilikia obedo ba Azaria, 
1CH.6.14	Azaria obedo ba Seraya, Seraya obedo ba Yehozadak, 
1CH.6.15	aka Kere Nebukadineza ma Babilon otero Yehozadak paka jatwec kanyacel gi ji ma Yuda kodi Yerusalem munyo Rwoth oweyo oriem jo woko i lowo pajo kadho bedo jopath.
1CH.6.16	Levi oyido nitie gi wote adek: Gerisom, Kohath kodi Merari. 
1CH.6.17	Kisi wode oyido nitie gi wote: Nyikway Gerisom obedo Libini kodi Simey. 
1CH.6.18	Nyikway Kohath obedo Amiram, Izihar, Hebron kodi Uziel. 
1CH.6.19	Nyikway Merari obedo Mahili kodi Musi.
1CH.6.20	Me nyikway Gerisom wok i luse tundo i luse: Libini, Yahath, Zima, 
1CH.6.21	Yowa, Ido, Zera kodi Yetheray.
1CH.6.22	Me nyikway Kohath wok i luse tundo i luse: Aminadab, Kora, Asir, 
1CH.6.23	Elikana, Ebiasaf, Asir, 
1CH.6.24	Tahath, Uriel, Uziya, Saulo.
1CH.6.25	Elikana oyido nitie gi wote ario: Amasay kodi Ahimoth. 
1CH.6.26	Me nyikway Ahimoth wok i luse tundo i luse: Elikana, Zofay, Nahath, 
1CH.6.27	Eliab, Yeroham, Elikana.
1CH.6.28	Samwiri oyido nitie gi wote ario: Yowel okayo kodi Abija ocoko.
1CH.6.29	Me nyikway Merari wok i luse tundo i luse: Mahili, Libini, Simey, Uza, 
1CH.6.30	Simeya, Hagia kodi Asaya.
1CH.6.31	Me cwo ma Kere Daudi oketho telo wer i kalamo i Yerusalem munyo otiek tero Kakan ma Cikirok kenyo. 
1CH.6.32	Oyido jotiyo i weso i Wema pa Rwoth i hongo mafodi Kere Solomon k'ogeto Ot pa Were. 
1CH.6.33	Me cwo ma jotiyo kodi wot jo.
1CH.6.33	Nono pa Kohath: Heman jatel pa jower marapena, wod pa Yowel. Kwarere pere cako kwoŋ Yakobo ama: Heman, Yowel, Samwiri, 
1CH.6.34	Elikana, Yeroham, Eliel, Towa, 
1CH.6.35	Zuf, Elikana, Mahath, Amasay, 
1CH.6.36	Elikana, Yowel, Azaria, Zefania, 
1CH.6.37	Tahath, Asir, Ebiasaf, Kora, 
1CH.6.38	Izihar, Kohath, Levi, Yakobo.
1CH.6.39	Asaf oyido obedo jatel pa jower mar'ario. Kwarere pere cako kwoŋ Levi ama: Asaf, Berekia, Simeya, 
1CH.6.40	Mikaili, Baseya, Malikija, 
1CH.6.41	Ethini, Zera, Adaya, 
1CH.6.42	Ethan, Zima, Simey, 
1CH.6.43	Yahath, Gerisom, Levi.
1CH.6.44	Ethan janono pa Merari oyido obedo jatel pa jower mar'adek. Kwarere pere cako kwoŋ Levi: Ethan, Kisi, Abidi, Maluk, 
1CH.6.45	Hasabia, Amaziya, Hilikia, 
1CH.6.46	Amizi, Bani, Semer, 
1CH.6.47	Mahili, Musi, Merari, Levi.
1CH.6.48	Jolevi man omiyo jo tic m'odoŋ je i kalamo.
1CH.6.49	To Aron kodi wote oyido jomiyo mic awaŋa kodi ma buban i wi migam. Oyido jotimo tic je i Kabedo Maleŋ Loyo kodi miyo cowirok ma cwako reco pa Joisiraili. Oyido jotimo gime je cungo kwoŋ cik ma Musa ŋeca pa Were omiyo. 
1CH.6.50	Me wot Aron: Eliazar, Finehas, Abisuwa, 
1CH.6.51	Buki, Uzi, Zerahia, 
1CH.6.52	Merayoth, Amaria, Ahitub, 
1CH.6.53	Zadok, kodi Ahimaz.
1CH.6.54	Me adec m'oyido omiy nyikway Aron janono pa Kohath. Jolimo pok marapena ma lowo m'omiy Jolevi. 
1CH.6.55	Omiy jo Hebron, iy'adec ma Yuda kodi kakwath m'othoko je. 
1CH.6.56	Ndelin kodi calin mere, to ma tindi madwoŋ omiy Kaleb wod pa Yefune. 
1CH.6.57	Omiy nyikway Aron tindin madongo ma pondo: Hebron, Libina, Jatir. Esitemowa, 
1CH.6.58	Hilen, Debir, 
1CH.6.59	Asan, Bethsemes kodi kakwath pajo je. 
1CH.6.60	Wok kwoŋ nono pa Benyamin omiy jo, Geba, Alemeth, Anathoth, kodi kakwath pajo je. Tindin pajo je i pecin pajo obedo apar g'adek. 
1CH.6.61	Tindin apar iy'adec ma yupodho ceŋ ma Manase omiy nono m'odoŋ Kohath, peco gi peco.
1CH.6.62	Nono pa Gerisom, peco gi peco, omiy jo tindin apar g'adek iy'adec ma Isakar, Aser, Nafital kodi yuwok ceŋ ma Manase i Basan. 
1CH.6.63	I nger acel nono pa Merari, peco gi peco, omiy jo tindin apar g'ario iy'adec pa Ruben, Gad kodi Zebulun. 
1CH.6.64	Ameno Joisiraili jomiyo Jolevi tindin kodi kakwath pajo. 
1CH.6.65	(Tindin iy'adec pa Yuda, Simeo kodi Benyamin, m'otuci malo, bende opok gi bolo kwir.)
1CH.6.66	Pecin megi ma nono pa Kohath omiy jo tindin kodi kakwath iy'adec pa Efrayim: 
1CH.6.67	Sekem, tindi madwoŋ ma pondo i tendere ma Efrayim, Gezer, 
1CH.6.68	Yokimeam, Bethhoron, 
1CH.6.69	Ayijalon, kodi Gath Rimon. 
1CH.6.70	Iy'adec ma yupodho ceŋ pa Manase omiy jo tindi Aner kodi Bileam kodi kakwath m'othoko jo.
1CH.6.71	Pecin ma nono pa Gerisom omiy jo tindin me, kodi kakwath pajo.
1CH.6.71	Iy'adec ma yuwok ceŋ pa Manase: Golan i Basan kodi Asiteroth.
1CH.6.72	Iy'adec pa Isakar: Kedes, Daberath, 
1CH.6.73	Ramoth kodi Anem.
1CH.6.74	Iy'adec pa Aser: Masal, Abidon, 
1CH.6.75	Hukok kodi Rehob.
1CH.6.76	Iy'adec pa Nafital: Kedes i Galili, Hamon kodi Kiriathayim.
1CH.6.77	Pecin m'odoŋ ma nono pa Merari omiy jo tindin me gi kakwath m'othoko jo.
1CH.6.77	Iy'adec pa Zebulun: Rimono kodi Tabor.
1CH.6.78	Iy'adec pa Ruben, yuwok ceŋ ma malawa Yordan kalo Yeriko: Beza i lowo m'obipere, Yahiza, 
1CH.6.79	Kedemoth kodi Mefath.
1CH.6.80	Iy'adec pa Gad: Ramoth Giliad, Mahanayim, 
1CH.6.81	Hesibon kodi Yazer.
1CH.7.1	Nyikway Isakar obedo: Tola, Puwa, Yasub kodi Simiron.
1CH.7.2	Nyikway Tola obedo: Uzi, Refaya, Yeriel, Yahimay, Ibisam kodi Semuel. Jo oyido jobedo jotel ma pecin ma nono pa Tola aka jolweny matek i luse pajo. I hongo pa Kere Daudi nyikway jo oyido romo 22,600.
1CH.7.3	Wod Uzi obedo Izirahia. Nyikway Izirahia obedo: Mikaili, Obadia, Yowel kodi Isia, aka oyido jobedo jotel ma pecin pajo. 
1CH.7.4	Oyido jonitie gi mon kweth kodi nyikway jo kweth aka jonyalo bedo gi cwo 36,000 ma jolweny.
1CH.7.5	Randik ma mako kwoŋ jowaco nike i pecin pajo je oyido jonitie gi cwo 87,000 i nono pa Benyamin ma jonyalo lweny.
1CH.7.6	Nyikway Benyamin obedo: Bela, Beker kodi Yediael, jadek.
1CH.7.7	Nyikway Bela obedo: Ezibon, Uzi, Uziel Yerimoth, kodi Ir, jabic. Oyido jobedo jotel ma pecin pajo i nono aka jolweny matek. Kwoŋ nyikway jo oyido nitie cwo 22,034 ma jonyalo lweny.
1CH.7.8	Nyikway Beker obedo: Zemira, Yowas, Elieza, Eliowenay, Omiri, Yeremoth, Abija, Anathoth kodi Alemeth. 
1CH.7.9	Randik ma mako kwoŋ jowaco nike peco gi peco oyido nitie cwo 20,200 ma jonyalo lweny.
1CH.7.10	Wod Yediael obedo Bilihan. Nyikway Bilihan obedo: Yeus, Benyamin, Ehud, Kenana, Zethan, Tarsis kodi Ahisahar. 
1CH.7.11	Oyido jobedo jotel ma pecin ma nono aka jolweny matek. Kwoŋ nyikway jo oyido nitie cwo 17,200 ma jonyalo lweny. 
1CH.7.12	Sufim kodi Hupim jobedo wot Ir, aka Husim obedo wod pa Aher.
1CH.7.13	Nyikway Nafital obedo: Jahiziel, Guni, Jezer kodi Salum. (Jobedo nyikway Biliha malaya pa Yakobo m'onywolo Dan kodi Nafital.)
1CH.7.14	Nyikway Manase obedo: Asiriel kodi Makir dhako pere ma thenge ma wok Arameyan onywolo. Makir obedo ba Giliad. 
1CH.7.15	Makir onywomo ri Hufim dhako, to nywomo ri Sufim bende dhako. Nyamin go oyido ilwoŋ ni Maka. Wod Makir mar'ario obedo Zelofehad, aka onywolo nyir kende.
1CH.7.16	Maka, cipa Makir onywolo rigo wote; Peres kodi Seres. Peres obedo ba Ulam kodi Rakem. 
1CH.7.17	Ulam obedo ba Bedan. Me je obedo nyikway Giliad, wod pa Makir aka nyakwar Manase.
1CH.7.18	Nyamin Giliad, Hamoleketh onywolo wote: Isihod, Abieza kodi Mahila. 
1CH.7.19	Nyikway Semida obedo Ahiyan, Sekem, Likihi kodi Aniam.
1CH.7.20	Me nyikway Efrayim wok i luse tundo i luse: Suthela, Bered, Tahath, Eliada, Tahath, 
1CH.7.21	Zabad, Suthela. Efrayim oyido nitie gi wote ario man: Ezer kodi Elad m'oneki jo munyo jotemo kwalo dhok pa ji ma Gath. 
1CH.7.22	Ba Joefrayim oywako jo ma ndelo kweth, aka wade pere jobino yomo cunye. 
1CH.7.23	Efrayim onindo gi cege kendo aka cege ogamo iye to nywolo wode. Jocwoko nyinge ni Beria kwoŋbedo teko oyido opodho peco pajo.
1CH.7.24	Efrayim oyido nitie gi nyare m'ilwoŋo ni Sera. Ogeto tindin Bethhoron ma yumalo kodi yupiny kodi Uzen Sera.
1CH.7.25	Efrayim oyido nitie gi wode man, Refa ma nyikwaye jobedo: Resef, Tela, Tahan, 
1CH.7.26	Ladan, Amihud, Elisama, 
1CH.7.27	Nun kodi Yosuwa.
1CH.7.28	Adece ma jotero to jogeto iye obedo: Bethel kodi tindin mere, yuwok ceŋ ma Naran, yuwok ceŋ ma Gezer kodi tindin mere, Sekem kodi tindin mere tundo kiri Aya kodi tindin mere.
1CH.7.29	Nyikway Manase oyido jodhumo tindin madongo Bethsan kodi tindin mere, Tanak kodi tindin mere, Megido kodi tindin mere kodi Dor kodi Aya kodi tindin mere.
1CH.7.29	Me je kabedo ma nyikway Yozefu wod pa Yakobo oyido jobed'iye.
1CH.7.30	Nyikway Aser obedo: Imina, Isiva, Isivi, Beria kodi nyamin jo Sera.
1CH.7.31	Nyikway Beria obedo: Heber, Melikiel m'obedo ba Birizayith.
1CH.7.32	Nyikway Heber obedo: Yafilet, Soma, Hotham kodi nyamin jo Suwa.
1CH.7.33	Nyikway Yafilet obedo: Pasak, Bimihal kodi Asivath.
1CH.7.34	Nyikway Soma obedo: Ahi, Roga, Huba kodi Aram.
1CH.7.35	Nyikway Hotham obedo: Zofa, Imina, Seles kodi Amal.
1CH.7.36	Nyikway Zofa obedo: Suwa, Harinefer, Suwal, Ber, Imira 
1CH.7.37	Beza, Hod, Sama, Silisa, Ithiran kodi Bera.
1CH.7.38	Nyikway Yether obedo: Yefune, Pisipa kodi Ara. 
1CH.7.39	Nyikway Ula obedo: Ara, Haniel kodi Rizia.
1CH.7.40	Me je obedo nyikway Aser Jobedo jotel ma pecin pajo, aka jolweny matek. Kwoŋ nyikway Aser oyido nitie cwo 26,000 ma jonyalo lweny.
1CH.8.1	Benyamin oyido nitie gi wote abic. Bela okayo, Asibel mar'ario, Ahara mar'adek, 
1CH.8.2	Noha mar'aŋwen kodi Rafa mar'abic.
1CH.8.3	Nyikway Bela obedo: Adar, Gera, Abihud, 
1CH.8.4	Abisuwa, Naman, Ahowa, 
1CH.8.5	Gera, Sefufan kodi Hiram.
1CH.8.6	Me wot Ehud (jo am'oyido jobedo jotel ma pecin pajo m'oyido jobedo i Geba, to m'oter jo bedo jopath i Manahath.) 
1CH.8.7	Naman, Ahija kodi Gera, m'obedo ba Uza kodi Amihud.
1CH.8.8	Saharayim olimo wote i piny Mowab rumacen ma riemo mon pere ario; Husim kodi Bara. 
1CH.8.9	Saharayim onywomo Hodes m'onywolo rigo wote abirio; Yobab, Zibia, Mesa, Malikam, 
1CH.8.10	Yeus, Sakia kodi Miriam. Nyikwaye je jobedo jotel ma pecin pajo.
1CH.8.11	Saharayim bende onywolo wote gi Husim: Abitub kodi Elipal.
1CH.8.12	Nyikway Elipal obedo: Eber, Misam kodi Semed m'ogeto tindi madongo Ono kodi Lod kodi calin m'othoko jo.
1CH.8.13	Beria kodi Sema oyido jobedo jotel ma pecin ma jogeto i tindi madwoŋ Ayijalon aka joriemo ji m'oyido jobedo i tindi madwoŋ Gath. 
1CH.8.14	Aka Ahiyo, Sasak, Yeremoth, 
1CH.8.15	Zebadia, Aradi, Eder, 
1CH.8.16	Mikaili, Isipa kodi Joha jobedo wot Beria.
1CH.8.17	Zebadia, Mesulam, Hiziki, Heber, 
1CH.8.18	Isimeray, Izilia kodi Yobab jobedo wot Elifal.
1CH.8.19	Yakim, Zikiri, Zabidi, 
1CH.8.20	Elianay, Zilethay, Eliel, 
1CH.8.21	Adaya, Beraya kodi Simirath jobedo wot Simey.
1CH.8.22	Isipan, Eber, Eliel, 
1CH.8.23	Abidon, Zikiri, Hanan, 
1CH.8.24	Hanania, Elam, Anithothija, 
1CH.8.25	Ifideya kodi Penuel jobedo wot Sasak.
1CH.8.26	Samiseray, Seharia, Athalia, 
1CH.8.27	Yaresia, Elia kodi Zikiri jobedo wot Yeroham.
1CH.8.28	Me oyido jotel ma nonin pa kwarere pajo aka jo kodi nyikway jo oyido jobedo i Yerusalem.
1CH.8.29	Jeyel ocako tindi madwoŋ Gibeon aka ogeto kenyo. Cege oyido ilwoŋo ni Maka, 
1CH.8.30	aka okayo pere obedo Abidon. Nyikwaye ma jobedo: Zur, Kisi, Bal, Ner, Nadab, 
1CH.8.31	Gedor, Ahiyo, Zeker 
1CH.8.32	kodi Mikiloth, m'obedo ba Simeya. Nyikway jo oyido jobedo i Yerusalem cegin gi pecin man ma nono pajo.
1CH.8.33	Ner obedo ba Kisi, Kisi obedo ba Kere Saulo. Saulo obedo ba Yonathan, Malikisua, Abinadab kodi Esibal. 
1CH.8.34	Yonathan obedo ba Meribal ma nyinge man obedo Mefiboseth, aka Meribal obedo ba Mika.
1CH.8.35	Mika obedo ba Pithon, Melek, Tareya kodi Ahaz. 
1CH.8.36	Ahaz obedo ba Yehoyada, aka Yehoyada obedo ba Alemeth, Azimaveth kodi Zimiri. Zimiri obedo ba Moza. 
1CH.8.37	Moza obedo ba Bineya, Bineya obedo ba Rafa, Rafa obedo ba Eliazar, aka Eliazar obedo ba Azel.
1CH.8.38	Azel oyido nitie gi wote aucel: Azirikam, Bokeru, Isimayil, Seria, Obadia kodi Hanan. 
1CH.8.39	Esek, omin Azel oyido nitie gi wote adek: Ulam, Yes kodi Elifelet.
1CH.8.40	Nyikway Ulam oyido jobedo jolweny matek aka joŋeyo swa oro kwote kodi aserin. Go oyido nitie gi wote kodi nyikwaye 150 aka joje jobedo jonono pa Benyamin.
1CH.9.1	Joisiraili je ondiki jo cungo kwoŋ pecin pajo, aka wac me ondiki i Kitawo pa Kerin ma Isiraili.
1CH.9.1	Joyuda oyido oter jo bedo i Babilon paka gir'acula ma reco pajo. 
1CH.9.2	Ji marapena dwoko i lim pajo i tindin madongo obedo Joisiraili, jocway ri Were i wi migam, Jolevi kodi jotic i Ot pa Were. 
1CH.9.3	Ji ma nono pa Yuda, Benyamin, Efrayim kodi Manase jokadho bedo i Yerusalem.
1CH.9.4	Acel kwoŋ pecin ma jodwoko obedo apa Uthay wod pa Amihud, wod pa Omiri, wod pa Imiri, wod pa Bani, aka nyakwar Perez wod pa Yuda. 
1CH.9.5	Jomegi jowok i nono pa Silon, kiri gi Asaya (jadwoŋ loyo) kodi wote. 
1CH.9.6	Wok i nono pa Zera, Yeuel kodi wade pere jodwoko.
1CH.9.6	I je pecin 690 wok i nono pa Yuda jodwoko.
1CH.9.7	Wok i nono pa Benyamin odwoko Salu wod pa Mesulam, wod pa Hodavia, wod pa Hasenuwa. 
1CH.9.8	Ibineya wod pa Yeroham, Ela wod pa Uzi, wod pa Mikir, kodi Mesulam wod pa Sefatiya, wod pa Reuel, wod pa Ibiniya.
1CH.9.9	Oyido nitie pecin 956 ma nono me ma jobedo kenyo. Cwo je m'otuci malo oyido jobedo jotel ma pecin pajo.
1CH.9.10	Kwoŋ jocway ri Were i wi migam ma jodwoko obedo: Yedaya, Yehoyarib, Yakin 
1CH.9.11	kodi Azaria wod pa Hilikia ma kwarere pajo obedo: Mesulam, Zadok, Merayoth kodi Ahitub. Azaria am'oyido jatel ma Ot pa Were. 
1CH.9.12	Adaya wod pa Yeroham, ma kwarere pere obedo: Pasur kodi Malikija kodi Masay wod pa Adiel, ma kwarere pere obedo Yahizera, Mesulam kodi Ima.
1CH.9.13	Jocway ri Were i wi migam m'oyido jobedo jotel ma pecin oyido joromo 1,760. Oyido joŋeyo swa tic ma Ot pa Were.
1CH.9.14	Jolevi ma jodwoko obedo: Semaya wod pa Hasub, ma kwarere mewin pere obedo; Azirikam, Hasabia, Merari, 
1CH.9.15	Bakibakar, Heres, Galal, Matanaya, Mika, Zikiri kodi Asaf. 
1CH.9.16	Obadia wod pa Semaya, ma kwarere mewin pere obedo: Galal, Yeduthun, Berekia wod pa Asa aka nyakwar Elikana m'oyido bedo iy'adec ma tindi Netofa.
1CH.9.17	Jokur waŋkac obedo: Salum, Akub, Talmon kodi Ahiman, aka Salum am'oyido obedo jatel pajo. 
1CH.9.18	Con mere oyido jokuro waŋkac pa kere ma yuwok ceŋ. Me oyido jokur ma waŋkac ma kambi pa Jolevi.
1CH.9.19	Salum wod pa Kore, aka nyakwar Ebiasaf janono pa Kora am'oyido jokuro dhiot ma Wema pa Rwoth, paka kwarere pajo cango jokuro kambi pa Rwoth. 
1CH.9.20	Finehas wod pa Eliazar oyido obedo jatel pajo i hongo moro; Rwoth oyido nitie gi go.
1CH.9.21	Zekaria wod pa Meselemia bende oyido obedo jakur i dhiot ma Wema pa Rwoth.
1CH.9.22	I je oyer cwo 212 kuro dhiote kodi waŋkace. Ondiki jo cungo kwoŋ adec m'oyido jobed'iye. Kere Daudi kodi jatuci wac Were Samwiri ama joketho jo timo tic no. 
1CH.9.23	Jo kodi nyikway jo jomedo kuro waŋkace ma Ot pa Were. 
1CH.9.24	Jokur oyido jobedo i thenge aŋwen, yuwok ceŋ, yupodho ceŋ, yumalo kodi yupiny. 
1CH.9.25	Jokur me oyido jokonyere gi wade pajo m'oyido jobedo iy'adec pajo aka oyido jokuro i weso ma ndelo abirio. 
1CH.9.26	Jotel pa jokur j'aŋwen ma Jolevi am'oyido jokuro kiri kisikin ma Ot pa Were kodi gigipiny m'ikano kenyo. 
1CH.9.27	Oyido jobedo cegin gi Ot pa Were, kwoŋbedo oyido obedo tic pajo kuro kodi yawo waŋkace kisi odikin.
1CH.9.28	Jolevi megi oyido jokuro gigipiny m'ioro i lamo i Ot pa Were, kole oyido joripo kwano k'irwako kodi k'iwodho. 
1CH.9.29	Megi oyido jokuro gigipiny maleŋ, kodi moko, vini, mo, buban kodi gigipiny maŋwe kur. 
1CH.9.30	To tic ma ruwo gigipiny maŋwe kur oyido obedo apa jocway ri Were i wi migam.
1CH.9.31	Matithia, okayo pa Salum aka janono pa Kora am'oyido Jalevi ma yiko mugat m'opayere. 
1CH.9.32	Jonono pa Kohath am'oyido joyiko mugat maleŋ m'ioro i Ot pa Were kisi Sabato.
1CH.9.33	Jolevi megi oyido jobedo jower i Ot pa Were. Jotel ma pecin oyido jobedo i udi ma Ot pa Were man aka oyido jokitim tic man je, kwoŋbedo oyido jotiyo wor kodi odieceŋ.
1CH.9.34	Cwo m'otuci malo no am'oyido jotel ma pecin pajo i nonin pajo aka oyido jobedo i Yerusalem.
1CH.9.35	Yeyel ocako tindi madwoŋ Gibeon aka ogeto kenyo. Cege oyido ilwoŋo ni Maka, 
1CH.9.36	aka okayo pere obedo Abidon. Nyikwaye ma jobedo: Zur, Kisi, Bal, Ner, Nadab, 
1CH.9.37	Gedor, Ahiyo, Zekaria kodi Mikiloth 
1CH.9.38	ba Simeya. Nyikway jo oyido jobedo i Yerusalem cegin gi pecin man ma nono pajo.
1CH.9.39	Ner obedo ba Kisi, Kisi obedo ba Kere Saulo, aka Saulo obedo ba Yonathan, Malikisua, Abinadab kodi Esibal. 
1CH.9.40	Yonathan obedo ba Meribal ma nyinge man obedo Mefiboseth, aka Meribal obedo ba Mika. 
1CH.9.41	Mika obedo ba Pithon, Melek, Tareya kodi Ahaz. 
1CH.9.42	Ahaz obedo ba Yehoyada, aka Yehoyada obedo ba Alemeth, Azimaveth kodi Zimiri. Zimiri obedo ba Moza. 
1CH.9.43	Moza obedo ba Bineya, Bineya obedo ba Rafa, Rafa obedo ba Eliazar, aka Eliazar obedo ba Azel.
1CH.9.44	Azel oyido nitie gi wote aucel: Azirikam, Bokeru, Isimayil, Seria, Obadia kodi Hanan.
1CH.10.1	Jofilistia jolwenyo gi Joisiraili wi got Gilbowa. Jofilistia joneko Joisiraili kweth, aka Joisiraili megi joringo kiri gi Saulo kodi wote bende. 
1CH.10.2	To Jofilistia joriemo jo, aka jomako jo to joneko wot Saulo adek; Yonathan, Abinadab, kodi Malikisua. 
1CH.10.3	Lweny obedo malieth swa thoko Saulo, aka aserin pa jakwor ocwowo go to weyo kwoŋe adholin. 
1CH.10.4	Saulo owaco ri jago pere ni, “Bol abor perin wonekan ŋey Jofilistia ma jok'othumere me jokiri jowonyeran to jonekan.” To jago pere k'otimo ameno, kole obedo gi lworo. Saulo won okwanyo abor pere, ocwowere gine to tho. 
1CH.10.5	Munyo jago pere oneno nike go otho, go bende omako abor pere, ocwowere gine to tho kanyacel gi Saulo. 
1CH.10.6	Ameno apaka Saulo, wote adek, kodi jago pere, kiri gi cwo pere jotho i ndelo no. 
1CH.10.7	Munyo Joisiraili m'oyido jonitie i thenge man, i milelo Yezirel kodi m'oyido jonitie yuwok ceŋ ma malawa Yordan jowinjo nike jolweny pa Joisiraili joringo, aka Saulo kodi wote je oneki, joweyo tindi pajo to joringo. Aka Jofilistia jobino to jobed'iye.
1CH.10.8	Yawere odikin munyo Jofilistia jogik kwanyo gigipiny kwoŋ delkwoŋ Joisiraili ma jotho, jonwaŋo delkwoŋ Saulo kodi wote joriere wi got Gilbowa. 
1CH.10.9	Joŋado ŋuti Saulo, jokwanyo gilweny pere, aka jooro jomikwenda woth gi jo i piny Filistia paka rom tero wac maber ri werin pajo kodi ji pajo. 
1CH.10.10	Joketho gilweny pere i ot pa were pajo m'ilwoŋo ni Dagon, aka joguro delkwoŋ Saulo i kor cel ma tindi Bethsan. 
1CH.10.11	Munyo ji ma Yabes i Gibeya jowinjo gima Jofilistia jotimo ri Saulo, 
1CH.10.12	cwo ma jomiseni joay to jocako woth wor gipi, aka jokwanyo delkwoŋ Saulo kodi wote wok i kor cel ma tindi Bethsan, jodwoko gi jo i Yabes, jowaŋo kenyo to joriyo ma ndelo abirio.
1CH.10.14	aka k'orango kony wok bongi Rwoth. Riameno Rwoth oneko go to miyo ker pere ri Daudi wod pa Yese.
1CH.11.1	Kenyo nonin je ma Isiraili jobino bongi Daudi i Hebron aka jowaco rigo ni, “Neni, wabedo ji acel aka remo acel. 
1CH.11.2	Cango munyo Saulo oyido fodi kere mawan, oyido itelo Joisiraili i lweny aka Rwoth ocikin nike ibino telo ji pere to ibedo jadhum pajo.” 
1CH.11.3	Ameno jotel ma Isiraili je jobino bongi Daudi i Hebron; aka kere Daudi otimo gi jo cikirok ruwaŋ Rwoth aka jowiro Daudi gi mo bedo kere ma Isiraili cungo kwoŋ wac ma Rwoth owaco ri Samwiri.
1CH.11.5	Joyebus jowaco ri Daudi ni, “Ikiladonjo ka.” To makada nende, Daudi omako kapondo Zayon, ma pama ilwoŋo ni tindi madwoŋ pa Daudi. 
1CH.11.6	Daudi oyido owaco ni, “Ŋat'otel monjo Joyebus labedo jamituka jolweny!” Aka Yowab wod pa Zeruya am'otelo monjo to bedo jamituka. 
1CH.11.7	Daudi okadho bedo i kapondo Zayon, aka ocaki lwoŋo nike tindi madwoŋ pa Daudi. 
1CH.11.8	Daudi ogeto tindi madwoŋ me thoko, cako i kam'oyido othor iye piny tundo yuthenge ma yuwok ceŋ matendere, aka Yowab oyiko thenge m'odoŋ je. 
1CH.11.9	Daudi omedo lokirok matek, kole Rwoth Were pa lwak jolweny oyido nitie gi go.
1CH.11.10	Me a nyingi jolweny pa Daudi ma jotek. Kanyacel kodi Joisiraili, jokonyo go bedo kere, paka Rwoth oyido ociko; aka jokuro ker pere matek.
1CH.11.11	Marapena obedo Yasebim janono pa Hakmon m'otelo ji adek lweny gi cwo 300 aka joneko joje i lweny acel. 
1CH.11.12	Ŋata luwo go kwoŋ cwo adek ma jotek me oyido obedo Eliazar wod pa Dodo janono pa Aho. 
1CH.11.13	Go oyido nitie gi Daudi munyo Jofilistia jocokere kenyo lweny i Pas Damim, aka cwo ma Isiraili joringo. 
1CH.11.14	To go kodi Daudi jocungo i dier ndelo aka jolwenyo gi Jofilistia. Rwoth imiyo go loyo madwoŋ.
1CH.11.15	Ndelo acel, cwo adek kwoŋ cwo piero adek ma jotek joloro piny i ŋungu ma Abidulam, kama Daudi oyido nitie iye, kucel kitipa pa Jofilistia oyido joketho kambi i milelo Refayim. 
1CH.11.16	I waŋceŋ no Daudi oyido nitie kam'okanere, aka Jofilistia oyido jonitie i Bethelehem. 
1CH.11.17	Daudi owinjo nike mito dok peco aka owaco ni, “Bedi nyatoro moro oyido nyalo miyan pi amadha wok i waŋ pi manitie i waŋkac ma Bethelehem!” 
1CH.11.18	Kenyo cwo adek ma joŋeyere jorire gi i kambi pa Jofilistia, jotwomo pi wok i waŋ pi ma waŋkac ma Bethelehem, aka jokelo ri Daudi. To Daudi k'onyalo madho; to konjo woko paka mic ri Rwoth, 
1CH.11.19	aka owaco ni, “Rwoth, akinyali madho pi me! Dinyo ocale p'amadho remo pa cwo me ma jojala kwo pajo!” Ameno go okwero madho.
1CH.11.20	Abisay omin Yowab, aka wod pa Zeruya am'oyido obedo jatel pa cwo piero adek ma jotek. Go olwenyo g'abor pere kodi cwo 300 to neko jo, aka oŋeyere swa kwoŋ cwo adek. 
1CH.11.21	Go oyido oŋeyere swa kwoŋ cwo piero adek, aka obedo jamituka pajo; to go oyido k'oŋeyere swa paka cwo adek ca.
1CH.11.22	Benaya wod pa Yehoyada ma wok Kabizel bende oyido obedo jacwo ma jamaker; otimo gigipiny madongo kweth, to neko kiri jolweny madongo ario ma Jomowab. Ndelo moro go odonjo i bur munyo pe cwe to neko simbwor. 
1CH.11.23	Go bende oneko jacwo m'ogaŋere ma Jamisir m'oyido nitie gi toŋ. Benaya omonjo go g'abiro, aka omayo Jamisir toŋ wok i cinge to neko go gine. 
1CH.11.24	Me a tim ma miseni ma Benaya wod pa Yehoyada otimo, aka omiyo go nyinge kwoŋ cwo adek ca. 
1CH.11.25	Go oyido oŋeyere kwoŋ cwo piero adek, to oyido k'oŋeyere swa paka cwo adek ca. Aka Daudi oketho go paka jatel pa jokur pere.
1CH.11.26	Me a cwo pa Daudi ma jomaker; Asahel omin Yowab oyido obedo acel kwoŋ cwo piero adek; Elihanan wod pa Dodo ma wok Bethelehem, 
1CH.11.27	Samoth ma wok i Harod, Helez ma wok i Pelet, 
1CH.11.28	Ira wod pa Ikes ma wok Tekowa, Abieza ma wok Anathoth, 
1CH.11.29	Sibekay ma wok Husa, Ilay ma wok Aho, 
1CH.11.30	Maharay ma wok Netofa, Heled wod pa Bana ma wok Netofa, 
1CH.11.31	Ithay wod pa Ribay ma wok Gibeya i Benyamin, Benaya ma wok Pirathon, 
1CH.11.32	Huray ma wok milelo cegin gi Gas, Abiel ma wok Ariba, 
1CH.11.33	Azimaveth ma wok Baharum, Eliaba ma wok Salibon, 
1CH.11.34	Hasem ma wok Gizon, Yonathan wod pa Sage ma wok Harar, 
1CH.11.35	Ahiyam wod pa Sakar ma wok Harar, Elifal wod pa Ur, 
1CH.11.36	Hefer ma wok Mekera, Ahija ma wok Pelon, 
1CH.11.37	Heziro ma wok Kamel, Naray wod pa Ezibay, 
1CH.11.38	Yowel omin Nathan, Mibihar wod pa Hagar, 
1CH.11.39	Zelek ma wok Amon, Nahor ma wok Beroth, aka jago pa Yowab wod pa Zeruya, 
1CH.11.40	Ira kodi Gareb ma jowok Jatir, 
1CH.11.41	Uriya Jahiti, Zabad wod pa Alay, 
1CH.11.42	Adina wod pa Siza (jatel i nono pa Ruben, kodi kitipa pere won ma jolweny piero adek) 
1CH.11.43	Hanan wod pa Maka, Yosafat ma wok Mithan, 
1CH.11.44	Uziya ma wok Asitera, Sama kodi Yehiel wot Hotham ma wok Arower, 
1CH.11.45	Yediael wod pa Simiri, kodi omin Yoha ma jowok Tiza, 
1CH.11.46	Eliel ma wok Mahava, Yeribay kodi Yosavia wot Elinam, Ithima ma wok Mowab, 
1CH.11.47	Eliel, Obed, kodi Yasiel ma jowok Zoba.
1CH.12.1	Me a ji ma jobino bongi Daudi i Ziklag, munyo oyido go kinyal woth paka mito kwoŋbedo Saulo wod pa Kisi. Jobedo acele cele kwoŋ jolweny matek ma jokonyo go i lweny. 
1CH.12.2	Oyido jonyalo celo aserin kosa dwiro telin gi cingi gin maracuc kosa maracam, aka oyido jobedo jonono pa Benyamin, wade pa Saulo. 
1CH.12.3	Jatel oyido obedo Ahiyeza, Yowas, joje wot Sema ma wok Gibeya. Yehiel kodi Pelet wot Azimaveth, Beraka, Yehu ma wok Anathoth, 
1CH.12.4	Isimaya ma wok Gibeon, jalweny matek kwoŋ cwo piero adek aka jatel pajo; Yeremia, Yahaziel, Yowanan, kodi Yozabad ma wok Gedera. 
1CH.12.5	Eluzay, Yerimoth, Belia, Semaria, kodi Sefatiya ma wok Harif. 
1CH.12.6	Elikana, Isia, Azarel, Yoezer, kodi Yasobeyam ma jo wok Kora. 
1CH.12.7	Yowela kodi Zebadia, wot Yeroham ma wok Gedor.
1CH.12.8	Me a nyingi jolweny matek wok i nono pa Gad ma joriwere gi jolweny pa Daudi munyo go nitie i thim. Oyido joŋeyo swa oro kwote kodi abor, joger paka simbwore, aka jodwir paka amudhe ma got. 
1CH.12.9	Jatel obedo Ezer, Obadia obedo mar'ario, Eliab mar'adek, 
1CH.12.10	Misimana mar'aŋwen, Yeremia mar'abic, 
1CH.12.11	Atay mar'aucel, Eliel mar'abirio, 
1CH.12.12	Yowanan mar'aboro, Elizabad mar'abuŋwen, 
1CH.12.13	Yeremia mar'apar kodi Makibanay.
1CH.12.14	Cwo megi wok i nono pa Benyamin oyido jobedo jotel ma cwo gana, kodi cwo miya. 
1CH.12.15	Me a cwo ma joŋado malawa Yordan munyo pi mol i thenge mere i dwe marapena, to jokedho ji m'oyido jobedo i milelo yuwok ceŋ kodi yupodho ceŋ ma malawa.
1CH.12.16	Jonono pa Benyamin megi kodi jonono pa Yuda jobino bongi Daudi kama go oyido opond'iye. 
1CH.12.17	Daudi okadho romo gi jo aka owaco rijo ni, “Ka wibino paka merin konyan, afoyo gi neno win. Riwere win gi wan! To ka wimito camo ran sereko ri jokwor paran, makada nende akitemo timo riwin raco, Were pa kwarere mawan laŋeyo to miyo win gir'acula.”
1CH.12.18	Kenyo cuny pa Were obino kwoŋ Amasay, jatel pa cwo piero adek, aka owaco ni,
1CH.12.18	“Wabedo aperin, awi Daudi;
1CH.12.18	aka kodin, awi wod pa Yese!
1CH.12.18	Siem rin,
1CH.12.18	aka siem ri jono ma jokonyin!
1CH.12.18	Kole Were perin ama konyin.”
1CH.12.18	Kenyo Daudi ojolo jo, aka oketho jo jotel jolweny pere.
1CH.12.19	Jolweny megi wok i nono pa Manase joriwere gi Daudi munyo obino gi Jofilistia lweny gi Saulo. Kucel go k'okonyo Jofilistia, kole kerin pajo jolworo nike Daudi oyido nyalo camo rijo sereko ri jadwoŋ pere Saulo, ameno jodhiro dok i Ziklag. 
1CH.12.20	Me a jolweny ma nono pa Manase ma joriwere gi Daudi munyo odwoko: Adina, Yozabad, Yediael, Mikaili, Yozabad, Elihu kodi Zilethay. Jomituka ma kitipin ma cwo gana. 
1CH.12.21	Jotiyo ri Daudi paka jomituka pa jolweny pere kwoŋbedo oyido jobedo jolweny matek. Rumacen jobedo jomituka pa jolweny pa Joisiraili. 
1CH.12.22	Kole kisi ndelo cwo manyen joriwere gi jolweny pa Daudi, cuka jolweny pere jolokere madwoŋ, paka jolweny pa Were.
1CH.12.23	Me a welo ma kitipin pa jolweny ma jobino bongi Daudi i Hebron wiro ker pa Saulo wobedi apa Daudi, cungo kwoŋ wac pa Rwoth. 
1CH.12.24	Wok i nono pa Yuda, cwo m'otiek jo aka ma jonitie gi kwote kodi abor obedo 6,800. 
1CH.12.25	Wok i nono pa Simeo obedo cwo 7,100 m'otiek jo. 
1CH.12.26	Wok i nono pa Levi obedo cwo 4,600. 
1CH.12.27	Yehoyada, nyakwar Aron, kodi cwo 3,700. 
1CH.12.28	Zadok, jayac ma jalweny, kodi jomituka piero ario g'ario ma jobedo wade pere. 
1CH.12.29	Wok i nono pa Benyamin, nono pa Saulo obedo cwo 3,000. Jonono pa Benyamin madit mere jomedo woro Saulo. 
1CH.12.30	Wok i nono pa Efrayim obedo cwo 20,800 jolweny matek aka ma joŋeyere i pecin pajo. 
1CH.12.31	Wok i nono ma yupodho ceŋ ma Manase obedo cwo 18,000 m'oyer kadho ketho Daudi kere. 
1CH.12.32	Wok i nono pa Isakar, obedo jotel 200 kanyacel gi cwo m'oyido jotelo. Cwo me oyido joŋeyo gima Isiraili ripo timo kodi sawa maber wotim'iye. 
1CH.12.33	Wok i nono pa Zebulun obedo cwo 50,000 ma joŋeyo oro kisi gilweny aka joyikere konyo Daudi gi atoŋa acel. 
1CH.12.34	Wok i nono pa Nafital obedo jotel 1,000 kanyacel gi cwo 37,000 ma jonitie gi kwote kodi abor. 
1CH.12.35	Wok i nono pa Dan cwo 28,600 m'otiek. 
1CH.12.36	Wok i nono pa Asiha cwo 40,000 ma joyikere lweny. 
1CH.12.37	Nonin ma yuwok ceŋ ma Yordan; nono pa Ruben, Gad kodi yuwok ceŋ ma Manase obedo cwo 120,000 ma joŋeyo oro kisi gilweny.
1CH.12.38	Jolweny me je, ma joyikere lweny, jokadho i Hebron, gi kinen ma ketho Daudi kere ma Isiraili. Joisiraili ma jodoŋ je oyido joriwere gi atoŋa acel. 
1CH.12.39	Jobedo kenyo gi Daudi ma ndelo adek, munyo jocemo aka jomedho, kole Joisiraili megi oyido jotedo rijo. 
1CH.12.40	Aka joger pajo bende, wok bor cako i nono pa Isakar, Zebulun kodi Nafital, ji jokelo punde, ŋamia, dhok kodi rombo ma jotiŋo cemo, moko, nyandere m'othwo, vini kodi mo. Me je oyido nyutho siemirok m'oyido nitie i Isiraili gipi.
1CH.13.1	Daudi openjo jomituka pa jolweny ma kitipin ma gana kodi miya. 
1CH.13.2	Daudi owaco ri Joisiraili je ni, “Ka wiyere, aka k'obedo mito pa Rwoth Were mawan, weyi waori jomikwenda bongi ji mawan m'odoŋ kodi jocway ri Were i wi migam kodi Jolevi i tindin pajo, jowowaci rijo cokirok gi wan ka. 
1CH.13.3	Kenyo walakadho wakel Kakan ma Cikirok pa Were, ma Saulo k'odewo kwoŋe munyo go oyido obedo kere.” 
1CH.13.4	Ji jowinjo maber gi wac me aka joyere.
1CH.13.6	Daudi kodi Joisiraili je jokadho kiri Bala, meno Kiriath Yerim, iy'adec ma Yuda, kelo Kakan ma Cikirok pa Rwoth, m'obedo malo ma cwec ma jobwombe m'ilwoŋo ni Kerubim. 
1CH.13.7	Jotiŋo Kakan ma Cikirok wok i ot pa Abinadab, aka joketho i magal manyen. Uza kodi Ahiyo wot Abinadab am'oyido jogweyo magal manyen me, 
1CH.13.8	Kucel Daudi kodi Joisiraili oyido jomielo ruwaŋ Were, gi wer kodi meni pajo je. Aka oyido jogoyo tongol, adungu, bunde, nyweny m'irudo, seke kodi gwara.
1CH.13.9	Munyo jotundo i kisia ma Kidon, thwondhe jocer, aka Uza otelo cinge to geyo Kakan ma Cikirok pa Were. 
1CH.13.10	Nge pa Rwoth oliel kwoŋ Uza aka Were oneko go rupiri otelo cinge to geyo Kakan ma Cikirok pa Were. Uza otho i ŋeti Kakan ma Cikirok pa Were. 
1CH.13.11	Daudi omako nge rupiri Rwoth omiyo Uza gir'acula i nge; aka kabedo no olwoŋi ni Perez Uza.
1CH.13.12	Daudi olworo Rwoth ndelo no aka openjere ni, “Kakan ma Cikirok pa Rwoth obin nedi bongan!” 
1CH.13.13	Ameno Daudi k'okadho gi Kakan ma Cikirok i Yerusalem; aka otero i ot pa Obed Edom, ma wok i tindi Gath. 
1CH.13.14	Kakan ma Cikirok pa Were obedo i ot pa Obed Edom ma dwe adek, aka Rwoth omiyo Obed Edom kodi peco pere je silwany.
1CH.14.1	Hiram kere ma Tire ooro jomikwenda bongi Daudi gi kasike ma yath vini gi jobol ot, gi jogeto ot gi tele geto ri Daudi peco pa kere. 
1CH.14.2	Aka Daudi oniaŋ nike Rwoth oyido oyero go bedo kere ma Isiraili aka oyido tiŋo malo ker pere ro Joisiraili.
1CH.14.3	I Yerusalem Daudi onywomo mon man, aka onywol rigo nyithindho man. 
1CH.14.4	Me a nyingi nyithindho m'onywol rigo i Yerusalem: Samuwa, Sobab, Nathan, Solomon, 
1CH.14.5	Ibihar, Elisuwa, Elifelet 
1CH.14.6	Noga, Nefeg, Yafiya 
1CH.14.7	Elisama, Beliada kodi Elifelet.
1CH.14.8	Munyo Jofilistia jowinjo nike owir Daudi gi mo paka kere ma Isiraili, jolweny pajo jokidho dwaro go; to Daudi owinjo aka oŋanjo romo gi jo. 
1CH.14.9	Jofilistia jotundo i milelo Refayim to jocokere kenyo.
1CH.14.10	Daudi openjo Rwoth ni, “Amonji Jofilistia? Inomiyan jo i cingan?”
1CH.14.10	Rwoth odwoko ni, “Ey monji jo aka alamiyo jo i cingin.” 
1CH.14.11	Ameno Daudi obino i Bal Perizim aka kenyo okengila Jofilistia. Daudi owaco ni, “Rwoth otieko baro i dier jokwor paran paka mikula pi.” Aka olwoŋi kenyo ni Bal Perazim.
1CH.14.12	Munyo Jofilistia joringo, joweyo cal pajo cen, aka Daudi gi cwo pere jotiŋo to jokadho gine.
1CH.14.13	Jofilistia kendo jogik milelo Refayim aka jocokere kenyo. 
1CH.14.14	Daudi openjo Rwoth kendo, aka Rwoth odwoko go ni, “Ikir'imonji jo gi ka, to thoki jo aka iyikere monjo jo gi yuthenge ca, cegin gi yen m'ilwoŋo ni Balisam. 
1CH.14.15	K'iwinjo mayindo ma ŋanjo i wi yen, kenyo monji rupiri meno labedo ranyuth nike aŋanjo yuwiyin kikengila jolweny pa Jofilistia.” 
1CH.14.16	Daudi otimo paka Rwoth omiyo go or nike wotim, aka oneko Jofilistia wok i Geba tundo kiri Gezer. 
1CH.14.17	Dwoŋ pa Daudi otundo i kisi piny, aka Rwoth omiyo kisi piny lworo go.
1CH.15.1	Daudi ogeto ot pere won i tindi madwoŋ pa Daudi, aka oyiko kabedo ri Kakan ma Cikirok to geto wema mere. 
1CH.15.2	Kenyo Daudi owodho or nike Jolevi kende ama jowotiŋ Kakan ma Cikirok pa Were, kole jo ama Rwoth oyido oyero tiŋo kodi tiyo rigo cil gi cil. 
1CH.15.3	Ameno Daudi ocoko Joisiraili je i Yerusalem kelo Kakan ma Cikirok pa Rwoth i kabedo pere, ma go oyido oyiko. 
1CH.15.4	Kenyo ocoko kanyacel nyikway Aron kodi Jolevi. 
1CH.15.5	Wok i nono pa Kohath obino; Uriel, m'otelo wade pere 120. 
1CH.15.6	Wok i nono pa Merari obino Asaya, m'otelo wade pere 220. 
1CH.15.7	Wok i nono pa Gerisom obino Yowel, m'otelo wade pere 130. 
1CH.15.8	Wok i nono pa Elizafan obino Semaya, m'otelo wade pere 200. 
1CH.15.9	Wok i nono pa Hebron obino Eliel, m'otelo wade pere piero aboro. 
1CH.15.10	Wok i nono pa Uziel obino Aminadab, m'otelo wade pere 112.
1CH.15.11	Daudi olwoŋo jocway ri Were i wi migam; Zadok, Abiatha kodi Jolevi aucel, Uriel, Asaya, Yowel, Semaya, Eliel kodi Aminadab. 
1CH.15.12	Daudi owaco ri Jolevi ni, “Wiŋati wibedo jotel ma nonin pa Jolevi. Lokere win macil kodi Jolevi je, ŋey winyal kelo Kakan ma Cikirok pa Rwoth Were pa Isiraili i kabedo m'atieko yiko. 
1CH.15.13	Kwoŋbedo oyido wingoye ma tiŋo marapena, Rwoth Were omiyo wan gir'acula ro lamo go i nger ma kiripi.”
1CH.15.14	Ameno jocway ri Were i wi migam kodi Jolevi jolokere macil ŋey jowokeli Kakan ma Cikirok pa Rwoth Were pa Isiraili. 
1CH.15.15	Jolevi jotiŋo i gute i goki jo, paka Rwoth omiyo Musa or.
1CH.15.16	Daudi bende omiyo jotel pa Jolevi cik yero Jolevi m'opokere wer kodi tuko wer i tongol kodi ndara. 
1CH.15.17	Ameno Jolevi joyero Heman wod pa Yowel, wat pere Asaf wod pa Berekia kodi Ethan wod pa Kusaya wok i nono pa Merari. 
1CH.15.18	Bende joyero jome konyo jo: Zekaria, Jaziel, Semiramoth, Yehiel, Uni, Eliab, Benaya, Maseya, Matithia, Elifelehu kodi Mikineya. Jokur waŋkac Obed Edom kodi Jeyel. 
1CH.15.19	Jower, Heman, Asaf kodi Ethan oyido jotuko ndara ma ywel. 
1CH.15.20	Zekaria, Aziel, Semiramoth, Yehiel, Uni, Eliab, Maseya kodi Benaya oyido jotuko tongol ma dwondi jo ma malo. 
1CH.15.21	Matithia, Elifelehu, Mikineya, Obed Edom, Jeyel kodi Azazia oyido jotelo gi tongol ma dwondi jo ma piny. 
1CH.15.22	Kenania oyido obedo jatel pa Jolevi ma jower paka go oyido oŋeyo wer. 
1CH.15.23	Berekia kodi Elikana oyido jobedo jokur ma Kakan ma Cikirok. 
1CH.15.24	Sebania, Yosafat, Nethanel, Amasay, Zekaria, Benaya kodi Elieza, jocway ri Were i wi migam oyido jokudho gwara ruwaŋ Kakan ma Cikirok, aka Obed Edom kodi Jehia bende oyido jobedo jokur ma Kakan ma Cikirok.
1CH.15.25	Ameno kere Daudi, jotel pa Joisiraili, kodi jomituka jolweny jokadho i ot pa Ebed Edom omo Kakan ma Cikirok, aka jotimo kalima madwoŋ. 
1CH.15.26	Aka kwoŋbedo Rwoth okonyo Jolevi m'oyido jotiŋo Kakan ma Cikirok pa Rwoth, jomiyo cowirok ma thwondhe abirio kodi wot rombo abirio. 
1CH.15.27	Daudi oyido oruko kanzu ma nanga mafoth, paka Jolevi m'oyido jotiŋo Kakan ma Cikirok, kodi Kenania jatel pa jower bende. Daudi bende oyido oruko law pa jadwoŋ pa jocway ri Were i wi migam. 
1CH.15.28	Ameno Joisiraili jokelo malo Kakan ma Cikirok pa Rwoth gi koko ma siemirok, derino ma gwara, milowe, ndara kodi wer ma tongol.
1CH.15.29	Paka oyido itero Kakan ma Cikirok pa Were i tindi madwoŋ, Mikal, nyar Saulo oleŋo waŋe gi dirisa aka oneno kere Daudi mielo ka por malo ruwaŋ Rwoth to cayo go i cunye.
1CH.16.1	Jokelo Kakan ma Cikirok pa Were to joketho i wema mere ma Daudi oyido ogero; aka jomiyo Rwoth cowirok awaŋa kodi ma siem. 
1CH.16.2	Aka munyo Daudi otieko miyo cowirok, omiyo ji silwany i nyingi Rwoth pa lwak Jolweny. 
1CH.16.3	Daudi opoko ji je, Joisiraili je, mon gi cwo, kisi nyatoro mugat gi muma riŋo abula, gi nyingi vini m'othwo.
1CH.16.4	Daudi oyero Jolevi mogo telo lamo Rwoth, Were pa Isiraili, ruwaŋ Kakan ma Cikirok, ka jowero aka jopako go. 
1CH.16.5	Asaf oyido obedo jatel, aka Zekaria oyido konyo go. Jeyel, Semiramoth, Yehiel, Matithia, Eliab, Benaya, Obed Edom kodi Jeyel oyido jotuko tongol. Asaf oyido goyo ndara. 
1CH.16.6	Aka jocway ri Were i wi migam ario, Benaya kodi Yahaziel oyido jokudho gwara kisi ndelo ruwaŋ Kakan ma Cikirok pa Were. 
1CH.16.7	I ndelo no Daudi omiyo Asaf kodi Jolevi man silwany marapena wero pak ri Rwoth.
1CH.16.8	Miy foyo ri Rwoth,
1CH.16.8	tuci dwoŋ pere,
1CH.16.8	wac ri nonin gima go otieko timo.
1CH.16.9	Wer rigo wer ma pak
1CH.16.9	wac gir'aura ma go otieko timo.
1CH.16.10	Sangala win nike wabedo ji pere,
1CH.16.10	weyi jono ma jolamo go jowofore.
1CH.16.11	Rangi Rwoth kodi meni pere
1CH.16.11	aka lam go noknok.
1CH.16.12	Poyi tim ma gir'aura ma go otieko timo,
1CH.16.12	tim pere madongo, kodi thumo banja ma go omiyo.
1CH.16.13	Win nyikway Isiraili, ŋeca pere,
1CH.16.13	wot Yakobo, ma go oyero!
1CH.16.14	Go obedo Rwoth, Were mawan;
1CH.16.14	or pere obedo ri piny gibe.
1CH.16.15	Go poyo cikirok pere cil gi cil,
1CH.16.15	cikirok pere ri luse gana,
1CH.16.16	kodi gima go ociko Isaka,
1CH.16.17	ri Isiraili paka cikirok ma cil gi cil,
1CH.16.18	ka waco ama: “Alamiyin lowo ma Kanan
1CH.16.18	paka adec perin alunja.”
1CH.16.19	Munyo oyido jonok i welo,
1CH.16.19	nyaka andha, aka jowiloka i lowo ma Kanan,
1CH.16.20	jolweda wok i piny kadho i piny,
1CH.16.20	wok i ker acel kadho i ker,
1CH.16.21	ogwoko jo, aka bwoko kerin ro jo,
1CH.16.22	ka waco ama: “Wikiri wigeyi ji paran m'awiro gi mo,
1CH.16.22	jotuci wac Were paran, wikiri witim rijo raco!”
1CH.16.23	Wer ri Rwoth, pak nyingi go!
1CH.16.23	Tuci wac maber kisi ndelo nike go botho.
1CH.16.24	Tuci dwoŋ pere ri nonin,
1CH.16.24	tim pere ma meni ri ji je.
1CH.16.25	Kole Rwoth dwoŋ, aka iripo pako go swa,
1CH.16.25	iripo bwonirok rigo loyo werin je.
1CH.16.26	Kole werin pa nonin je jobedo nyaka cal
1CH.16.26	to Rwoth ocweyo polo.
1CH.16.27	Dwoŋ kodi dhum thoko go,
1CH.16.27	meni kodi ŋono opoŋ i Ot pere.
1CH.16.28	Pak win Rwoth ji je ma i piny,
1CH.16.28	pak win dwoŋ pere kodi meni pere.
1CH.16.29	Miy win Rwoth dwoŋ ma ripo gi nyingi go,
1CH.16.29	keli win mic aka wibin i Ot pere.
1CH.16.29	Kule win piny ruwaŋ Were Madwoŋ Loyo ka go onenere,
1CH.16.30	kirin win ruwaŋ go piny gibe.
1CH.16.30	Piny okethi m'ocwiny ma kinyal yengirok,
1CH.16.31	Weyi polo wosangala, aka weyi piny wofore,
1CH.16.31	Waci ri nonin je nike Rwoth obedo Kere!
1CH.16.32	Weyi nam kodi cwec mere je jowohola,
1CH.16.32	weyi ndelin kodi dudi mere jowosangala
1CH.16.33	Kenyo yen ma lule jobino koko ri kisangala ruwaŋ Rwoth,
1CH.16.33	Kole go bino thumo ri piny banja.
1CH.16.34	aka mar pere kiwire cil gi cil.
1CH.16.35	Waci rigo ni, “Both wan, awi Were jaboth mawan,
1CH.16.35	aka dwoki wan wok i dier nonin
1CH.16.35	ŋey wafoyin
1CH.16.35	aka wapaki nyingin maleŋ.”
1CH.16.36	Pak Rwoth, Were pa Isiraili
1CH.16.36	pak go pama kodi cil gi cil!
1CH.16.36	Weyi kisi dhano wowaci ni, “Obedi ameno!”
1CH.16.36	Pak Rwoth!
1CH.16.37	Kenyo kere Daudi oketho Asaf kodi Jolevi wadi telo lamo ruwaŋ Kakan ma Cikirok ma swa. Oyido joripo timo tic pajo kisi ndelo. 
1CH.16.38	Obed Edom wod pa Yeduthun kodi jonono pere; cwo piero aucel g'aboro oyido jokonyo jo. Hosa kodi Obed Edom oyido jokuro waŋkac.
1CH.16.39	Zadok jacway ri Were i wi migam kodi wadi, oyido jotelo lamo Rwoth i kalamo i Gibeon. 
1CH.16.40	Kisi odikin kodi othieno oyido joripo waŋo cowirok gikululu i wi migam paka ondikere i Cik ma Rwoth omiyo Joisiraili. 
1CH.16.41	Heman, Yeduthun kodi ji man oyido oyer jo wero wer ma pak ri Rwoth ro mar pere makirum.
1CH.16.42	Heman kodi Yeduthun oyido jokudho gwara to jotuko ndara ka iwero wer ma pak. Jonono pa Yeduthun oyido jokuro waŋkac.
1CH.17.1	Onyo munyo Daudi otieko ripo peco pere, owaco ri Nathan jatuci wac Were ni, “Neni pama, an abedo i ot m'ogeti gi mbawo matek ma yath sida, to Kakan ma Cikirok pa Were bedo i wema.”
1CH.17.2	Nathan odwoko go ni, “Tim gima nitie i paro perin je; kole Rwoth nitie kodin.”
1CH.17.3	To wor no Were owaco ri Nathan ni, 
1CH.17.4	“Kadhi iwaci ri ŋeca paran Daudi ni, ‘Rwoth waco nike in iŋat'ikila geto ran ot ma bed'iye. 
1CH.17.5	Wok i hongo m'aboth'iye ji paran Joisiraili wok i piny Misir tundo gunyo ni, fodi akibedo i ot; to oyido awotho gi jo munyo abedo i wema. 
1CH.17.6	I kabedo moro je m'atieko woth'iye gi ji paran Joisiraili, fodi akiluwo gi jotel pajo m'ayero dhumo jo t'awaco nike raŋo jo kigeti ran ot ma mbawo matek ma yath sida.’ 
1CH.17.7	Riameno wac ri ŋeca paran Daudi nike An, Rwoth pa lwak jolweny, waco rigo ni, ‘Akwanyin i kwath rombo i sa t'alokin jadhum pa ji paran Isiraili. 
1CH.17.8	Atieko bedo kodin kamoro je m'itieko kadh'iye, aka atieko kikengila jokwor perin je ruwaŋin. Abino miyo nyingin bedo madwoŋ paka jodhum madongo i piny. 
1CH.17.9	Aka abino yero kabedo ri ji paran Isiraili, aka alapidho tiendi jo kenyo i kabedo pajo wegi m'ongoye ŋata bino cando jo kendo; aka cwo ma jomaker jokibino miyo jo litho paka cango, 
1CH.17.10	wok cuka ayer jotel ri ji paran Isiraili. Alakikengila jokwor perin je. Aciko gwokin kwoŋ jokwor perin je aka alamiyin nyikwayin. 
1CH.17.11	K'inotho, t'iyikin gi kwarere mewin, abino loko acel kwoŋ wotin kere; aka abino loko ker pere matek. 
1CH.17.12	Go ama bino geto ran ot, aka alaneno nike dhum pere medere cil gi cil. 
1CH.17.13	Alabedo bamere, aka go bino bedo wodan. T'akibino kwanyo woko mar paran makiwire kwoŋ go paka atimo ri Saulo; m'akwanyo woko bedo kere to akethin. 
1CH.17.14	Alaketho go telo ji paran kodi ker paran cil gi cil. Dhum pere kilarumo.’ ”
1CH.17.15	Nathan owaco ri Daudi kisi gima Were owaco.
1CH.17.16	Kenyo Daudi okadho to donjo i wema ruwaŋ Rwoth, obedo piny aka okwayo ama, “Abedo ŋa, awi Rwoth Were, aka peco paran a ginaŋo ma ikelan tundo ka? 
1CH.17.17	Aka kiri me oyido obedo gimathin i waŋin Rwoth Were; iluwo kwoŋ nyikwayan i hongo ma bino yuwiye, aka inyuthan luse ma yuwiye Rwoth Were. 
1CH.17.18	Aka onyo Daudi owaci rin aŋo kendo; rupiri iŋeyan, awi Rwoth Were! 
1CH.17.19	Kole obedo mito perin kodi atoŋa perin timo gime; itimo gigipiny madongo me je ma fonjan. 
1CH.17.20	Riameno idwoŋ Rwoth Were; rupiri ongoye ŋata pimere kodin, aka ongoye Were man ma cale in, ro gima watieko winjo je gi ithi wan. 
1CH.17.21	Ongoye nono man i piny ma cale gi Isiraili, m'ibotho wok i twec bedo ji perin. Gigipiny madongo kodi gir'aura m'itimo rijo omiyo nyingin dwoŋ i piny gibe. Ibotho ji perin wok i Misir aka iriemo woko nonin man munyo ji perin jowotho. 
1CH.17.22	Itieko loko Isiraili ji perin cil gi cil, aka in Rwoth, ibedo Were pajo.”
1CH.17.23	“Aka onyo pama Rwoth Were, ridhi cil gi cil wac m'iluwo kwoŋ ŋeca perin kodi nyikwaye aka tim gim'iwaco. 
1CH.17.24	Ji jobino tiŋo nyingin malo cil gi cil ka jowaco ni, ‘Rwoth pa lwak jolweny obedo Were i Isiraili.’ Aka ibino kuro dhum paran i hongo je. 
1CH.17.25	Kole in, Rwoth pa lwak Jolweny, Were pa Isiraili inyuthan, ŋeca perin gime aka itieko waco ran nike ibino loko nyikwayan kerin. 
1CH.17.26	Aka onyo pama Rwoth Were, in ibedo Were; aka noknok ikuro cikirok perin, aka itieko timo cikirok ma gir'aura me ran. 
1CH.17.27	Onyo riameno akwayin imiy nyikwayan silwany, ŋey jowomedere forok i wor perin. Kole in, Rwoth Were itieko ciko gime, aka gi silwany perin nyikwayan jobino bedo josilwany cil gi cil.”
1CH.18.1	Rumacen ma hongo moro, kere Daudi omonjo Jofilistia kendo, aka okengila jo, omako Gath kodi calin mere. 
1CH.18.2	Daudi bende okengila Jomowab; aka jolokere ŋecin pere to joculo go misolo.
1CH.18.3	Daudi bende okengila kere ma piny Siria, Hadadeza wod pa Rehob munyo Hadadeza oyido kidho iy'adec ma malawa Yufrete dwoko dhum pere kenyo. 
1CH.18.4	Daudi omako cwo pa Hadadeza, cawilin 1,000 cwo 7,000 ma jogwey kayina kodi cwo 20,000 ma jowotho atiendi. Daudi okoyo kayina ma romo cawila 100 aka otoŋo woko tiendi m'odoŋ.
1CH.18.5	Munyo Josiria m'oyido jonitie Damasiko jodhiro jolweny konyo kere Hadadeza, Daudi omonjo jo aka oneko cwo 22,000. 
1CH.18.6	Aka Daudi oketho kambi ma lweny iy'adec pajo to jolokere ŋecin pere aka joculo go misolo. Rwoth omiyo Daudi loyo lweny kisi kama Daudi okadh'iye. 
1CH.18.7	Daudi omako kwote ma zahabu ma ŋecin pa Hadadeza oyido jotiŋo, aka otero jo i Yerusalem. 
1CH.18.8	Daudi bende okwanyo ywel madit wok i Tibath kodi Kun, tindin madongo ma Hadadeza oyido dhumo m'ooro ma timo nam, sirin kodi atewe.
1CH.18.9	Munyo Tou kere ma Hamath owinjo nike Daudi okengila jolweny pa Hadadeza, 
1CH.18.10	odhiro wode Hadoram m'otho Daudi kodi foyo go gi kikengila Hadadeza; m'oyido Tou olwenyo gine dikweth. Hadoram otero ri Daudi mic kweth ma feza, zahabu, kodi ywel. 
1CH.18.11	Kere Daudi omiyo gigipiny me ma lamo Rwoth kanyacel gi feza, kodi zahabu ma go okwanyo wok i piny je ma go oyido dhumo, Edom, Mowab, Amon, Filistia, kodi Amalek.
1CH.18.13	Oketho kambi ma lweny i Edom gipi, aka ji ma Edom jolokere ŋecin pa Daudi. Rwoth omiyo Daudi loyo kisi kam'okadh'iye.
1CH.18.14	Daudi odhumo Isiraili paka rom; aka otero ji pere maber gi tiro. 
1CH.18.15	Yowab wod pa Zeruya oyido obedo jamituka jolweny pa Daudi; aka Yehosafat wod pa Ahilud am'oyido obedo jandiko kodi kano kisi gima timere. 
1CH.18.16	Zadok wod pa Ahitub, kodi Abimelek wod pa Abiatha oyido obedo jocway ri Were i wi migam; aka Seraya oyido obedo jandiko ma kapido. 
1CH.18.17	Benaya wod pa Yehoyada oyido obedo jatel pa jokur pa Daudi; aka wot Daudi oyido jobedo toŋ waŋ kere.
1CH.19.1	Rumacen ma hongo moro, Nahas kere ma Amon otho, aka wode m'ilwoŋo ni Hanun ama olunjo go. 
1CH.19.2	To kere Daudi waco ni, “Ripo anyuthi mere ri Hanun paka bamere Nahas ndir no otimo ran.” Ameno Daudi ooro jomikwenda bongi Hanun kisekera go ro tho pa bamere.
1CH.19.2	Munyo jomikwenda no jotundo Amon, 
1CH.19.3	jomic rieko pa Hanun jowaco rigo ni, “Iparo adieri ni Daudi ooro jomikwenda me kisekera in ma woro benin? Daudi ooro jomikwenda pere me bino ŋeyo nyaliŋliŋ ma tindi madwoŋ me ŋey wonyali mako!”
1CH.19.4	Hanun omako jomikwenda pa Daudi aka olielo adec ye tik gin, oyeco nangin pajo, to riemo jo woko. 
1CH.19.5	Wickwot omako jomikwenda me dok peco. Aka munyo Daudi owinjo gim'otimere rijo, odhiro rijo wac nike jowobedi Yeriko cuka ye tik gin twi.
1CH.19.6	Munyo Joamon joneno nike joloko Daudi jakwor pajo, joculo kilo 34,000 ma feza kipangisa cawilin kodi jogwey wok i Mesopotamia ma malo kodi wok iy'adec ma Maka kodi Zoba i Siria. 
1CH.19.7	Cawilin 32,000 ma jopangisa kodi jolweny pa kere ma Maka jobino aka joketho kambi cegin gi Medeba. Joamon bende jobino wok i tindin pajo madongo to joyikere lweny.
1CH.19.8	Munyo Daudi owinjo, ooro Yowab kodi jolweny pere gibe lweny gi jo. 
1CH.19.9	Joamon joŋanjo, aka jocanere i dhiot ma waŋkac ma Raba, aka kerin m'oyido jobino konyo jo oyido jonitie kakendi gin kam'othangere. 
1CH.19.10	Munyo Yowab oneno nike jolweny oyido jonyalo monjo go gi yuwiye kiri gi yucen, oyero jolweny mabeyo kwoŋ jolweny pa Isiraili, aka oketho jo kam'oŋiyere gi Josiria. 
1CH.19.11	Jolweny m'odoŋ Yowab oketho jo i cingi Abisay omin go; aka oketho jo kam'oŋiyere gi Joamon. 
1CH.19.12	Yowab owaco ri Abisay ni, “K'ineno ni Josiria jokengila an, ibin ikonyan; to k'aneno ni Joamon jokengila in alabino konyin. 
1CH.19.13	Bedi jamiseni! Weyi walweny matek ri ji mawan aka ri tindin madongo pa Were mawan. Aka weyi mito pa Rwoth wotimere!”
1CH.19.14	Yowab gi cwo pere jodhire cegin monjo Josiria, to Josiria joringo woko.
1CH.19.15	Munyo Joamon joneno Josiria joringo woko, jo bende joringo woko kwoŋ Abisay aka jogik i tindi madwoŋ. Kenyo Yowab oweyo lweny gi Joamon, aka odok Yerusalem. 
1CH.19.16	To munyo Josiria joneno nike Joisiraili jokengila jo, jokelo jolweny ma jowok iy'adec ma Siria kodi yuwok ceŋ ma malawa Yufrete, aka joketho jo i cingi Sobak, jamituka jolweny pa kere Hadadeza ma Zoba. 
1CH.19.17	Munyo Daudi owinjo, ocoko jolweny ma Isiraili je kanyacel, aka joŋado malawa Yordan to jobino Helam kama Josiria oyido jocanere iye to joŋiyere gi jo. Lweny ocakere, 
1CH.19.18	aka Joisiraili joriemo woko Josiria. Daudi kodi cwo pere joneko cwo ma Siria 7,000 ma jogweyo cawila, kodi cwo 40,000 ma jor'atiendi, aka jowumiya Sobak jamituka jolweny pa Hadadeza, to tho kenyo. 
1CH.19.19	Munyo kerin m'oyido jobedo ŋecin pa Hadadeza joneno nike Joisiraili jokengila jo, jotimo siem gi Joisiraili, aka jolokere ŋecin pajo. Aka Josiria lworo omako jo konyo Joamon kendo.
1CH.20.2	Daudi okwanyo sangaria pa Milkom were pa Joamon, m'oyido nitie gi zahabu ma romo kilo piero adek g'abic aka oyido nitie gi telin ma welo to ketho i sangaria pere. Daudi bende okelo gigipiny mathoth ma jonyaga wok i tindi madwoŋ. 
1CH.20.3	Go okelo ji ma Raba aka omiyo jo tic gi musimeno, kwe ma nyweny, le ma nyweny, aka omiyo jo goyo matafal. Otimo gime ri ji ma tindin pa Joamon man. Kenyo Daudi gi cwo pere jogik i Yerusalem.
1CH.20.4	Rumacen ma gime, lweny obedo kendo gi Jofilistia i Gezer; kenyo ama Sibekay ma wok Husa oneko iye Jafilistia m'ogaŋere m'ilwoŋo ni Sipay.
1CH.20.6	Lweny man obedo kendo i Gath, kam'oyido nitie Jafilistia m'ogaŋere. Go oyido nitie gi lwet cinge aucel i kisi cinge, kodi lwet tiende aucel i kisi tiende i je piero g'aŋwen. Go oyido obedo nyakwar Refayim. 
1CH.20.7	Go ocayo Joisiraili, aka Yonathan wod pa Sama omin Daudi oneko go.
1CH.20.8	Jofilistia aŋwen ma jogaŋere me oyido jowok Gath, aka Daudi gi cwo pere joneko jo.
1CH.21.1	Sitan oyido omito kelo kwoŋ Joisiraili teko, ameno omiyo Daudi kwano Joisiraili. 
1CH.21.2	Ameno Daudi omiyo Yowab jamituka jolweny pere, kodi jotel pa jolweny cik ni, “Kadhi gi jatel perin i nonin ma Isiraili je wok Dan tundo kiri i Berseba, aka wikwan ji. Amito ŋeyo welo pajo.”
1CH.21.3	To Yowab dwoko kere ni, “Jadwoŋ, weyi Rwoth Were perin womedi welo ma Joisiraili dipiero apar dicel ma jothoth loyo pama, kole jobedo ŋecin perin, aka weyi i kwo neno ka go timo ameno. To raŋo imito timo gime jadwoŋ? Raŋo imito kelo banja kwoŋ Isiraili?” 
1CH.21.4	To kere omiyo Yowab kodi jomituka jolweny pere luwo cik pere. Ameno Yowab kodi jomituka jolweny jokidho aka jowotho i piny Isiraili gipi, to jodok i Yerusalem. 
1CH.21.5	Yowab owaco ri kere welo ji. I Isiraili oyido nitie cwo 1,100,000 ma jomaker ma jonyalo lweny, aka i Yuda oyido nitie cwo 470,000 ma jomaker. 
1CH.21.6	To Yowab k'okwano jonono pa Levi kodi jonono pa Benyamin. Go k'oluwo wac pa Were.
1CH.21.7	To Were k'owinjo maber gi gime, aka omiyo Isiraili gir'acula. 
1CH.21.8	Daudi owaco ri Rwoth ni, “Atieko timo reco madwoŋ swa munyo atimo gime! Mondo cwaki ran; rupiri atimo gimiŋo.”
1CH.21.9	Rwoth owaco ri Gad jatuci wac Were, pa Daudi ni, 
1CH.21.10	“Kadhi i wac ri Daudi ni, ‘Rwoth waco nike, amiyin gigipiny adek; yer acel kwoŋ jo anyal timo rin.’ ”
1CH.21.11	Ameno Gad obino bongi Daudi aka owaco rigo gima Rwoth oyido owaco, aka openjo go ni, “Iyero aŋo? 
1CH.21.12	Oro adek ma kec bino i lowo perin, dwe adek kanyo i ŋweco kwoŋ jokwor perin, kosa ndelo adek ma two nundu i lowo perin, kodi malaika pa Rwoth reyo woko adec ma Isiraili je. Par kwoŋe aka imiyan radwok m'anoteri ri Rwoth.” 
1CH.21.13	Daudi odwoko ni, “Anitie i kidamba madwoŋ swa; weyi wapodhi i cingi Rwoth rupiri ŋono pere dwoŋ, ma akipodho i cingi nyatoro.”
1CH.21.14	Ameno Rwoth odhiro two nundu kwoŋ Isiraili aka ji 70,000 jotho. 
1CH.21.15	Aka Were ooro malaika kisika woko Yerusalem. To munyo malaika pa Rwoth oyido cegin kisika woko Yerusalem, Rwoth owiro paro pere ma miyo ji pere gir'acula aka owaco ri malaika m'oyido neko jo ni, “Oromo, lwogi cingin.” Aka malaika pa Rwoth oyido nitie i kisia pa Arauna, Jayebus.
1CH.21.16	Daudi oneno malaika ocungo i hongo, omako abor pere i cinge, oyikere reyo Yerusalem. Kenyo Daudi kodi jotel pa ji m'oyido joruka kutiya jokule piny gi nyim gin i lowo. 
1CH.21.17	Kenyo Daudi owaco ri Were ni, “Neni, atimo reco, aka atimo kidakana; to rombo me, aŋo ma jotimo? Weyi cingin, awi Rwoth Were paran, wopodhi kwoŋan gi ot pa baba.”
1CH.21.18	Kenyo malaika owaco ri Gad miyo Daudi cik wokadhi i kisia pa Arauna, aka wogeti ri Rwoth migam. 
1CH.21.19	Daudi oluwo or pa Rwoth aka okidho paka Gad oyido owaco rigo. 
1CH.21.20	Kenyo i kisia Arauna kodi wote oyido jorego ŋano, aka munyo joneno malaika, wote jopondo. 
1CH.21.21	Aka tekin Arauna oneno kere bino, oeye i kisia, aka okule piny gi nyime i lowo.
1CH.21.22	Daudi owaco ni, “Abino nyewo kisia perin ŋey ageti ri Rwoth migam ŋey ji jowobothi two nundu me. Alamiyin cul mere je.”
1CH.21.23	Kenyo Arauna owaco ri Daudi ni, “Jadwoŋ paran kere, miy Rwoth gimoro je m'imito. Megikwe ee ma waŋo paka cowirok i wi migam; adhere kodi majogi pajo ee ma yen, kodi ŋano ma mic. Me je amiyin kere.”
1CH.21.24	To kere waco ri Arauna ni, “Be, alaculo kisia kodi megikwe. Akilamiyo Rwoth paka mic gim'obedo aperin, gim'ongoye cul.” 
1CH.21.25	Ameno Daudi onyewo kisia kodi megikwe gi zahabu piero abic. 
1CH.21.26	Kenyo Daudi ogeto ri Rwoth migam aka omiyo cowirok awaŋa kodi cowirok ma siem. Daudi okwayo Rwoth, aka owinjo kwayo pere to dhiro mac wok i polo waŋo cowirok pere.
1CH.21.27	Rwoth owaco ri malaika wokwany woko abor pere, aka malaika owinjo. 
1CH.21.28	Daudi oneno nike Rwoth odwoko kwayo pere, ameno omiyo cowirok i migam i kisia pa Arauna. 
1CH.21.29	Wema pa Rwoth ma Musa oyido ogeto kodi migam m'oyido iwaŋo iye cowirok oyido fodi jonitie i kalamo i Gibeon i hongo no; 
1CH.21.30	to Daudi k'onyalo kadho lamo kenyo kwoŋbedo oyido lworo abor pa malaika pa Rwoth.
1CH.22.1	Ameno Daudi owaco ni, “Ot pa Rwoth Were labedo ka. Me migam ma Joisiraili joripo miyo iye cowirok awaŋa.”
1CH.22.2	Kere Daudi owodho or ri jopath je m'oyido jobedo i lowo pa Joisiraili cokirok, aka omiyo jo tic. Megi joŋado telin ma geto Ot pa Were. 
1CH.22.3	Daudi bende omiyo nywenye kweth ma yiko musumalere kodi gigipiny ma riwo waŋkac ma mbawo, kodi ywel kweth m'ongoye ŋata nyalo kipima. 
1CH.22.4	Oyiko ri ji ma Tire kodi Sidon kelo rigo mbawo ma yath sida kweth. 
1CH.22.5	Kole Daudi owaco ni, “Wodan fodi thin aka fodi ongoye gi nyalo, to ot ma go lageto ri Rwoth ripo bedo maŋon aka m'oŋeyere i piny. Riameno alatimo can mere.” Ameno Daudi onwaŋo gigipiny ma mitere ma geto je kweth mafodi go k'otho.
1CH.22.6	Kenyo olwoŋo wode, Solomon aka omiyo go or geto ot ri Rwoth, Were pa Isiraili. 
1CH.22.7	Daudi owaco rigo ni, “Wodan, oyido acano geto ot ri nyingi Rwoth Were paran. 
1CH.22.8	To wac pa Rwoth obino ran, ka waco ama: ‘Itieko oyo remo kweth aka ilwenyo lweny kweth; ikilageto ran ot ri nyingan, kwoŋbedo itieko oyo remo kweth ruwaŋan i piny. 
1CH.22.9	Neni, ilabedo gi wodin, go labedo jacwo ma siem. Alamiyo go siem i thenge pa jokwor pere, kole ilalwoŋo go nike Solomon kwoŋbedo i hongo pere ma dhum alamiyo Isiraili siem t'akwonga jo. 
1CH.22.10	Go lageto ran ot. Go labedo wodan, aka alabedo bamere. Dhum pere labedo i Isiraili cil gi cil.’ ”
1CH.22.11	“Onyo wodan, weyi Rwoth wobedi kodin, aka weyi go wokur cikirok pere inyal geto ot rigo. 
1CH.22.12	Aka weyi Rwoth womiyin niaŋ kodi rieko ŋey inyal dhumo Isiraili cungo kwoŋ cik pere. 
1CH.22.13	K'inoluwi cik je ma Rwoth omiyo Musa ri Isiraili, ilakiyindira. Miyere aka ŋey gim'itimo, ikir'iwey gimoro je wobwokin. 
1CH.22.14	Paka ri Ot pa Were, gi mindin paran atieko coko zahabu ma kalo tan 3,400 kodi feza ma kalo tan 34,000 ma geto. Medo i wi meno ywel kodi nyweny nitie kweth. Bende anitie gi mbawo kodi telin, t'iripo medo. 
1CH.22.15	Initie gi jotic kweth. Nitie cwo ma jolatic i kam'igol'iye telin, aka nitie jobol ot kodi jopac, kiri gi jondijo m'opokere ma jonyalo tic 
1CH.22.16	gi zahabu, feza, ywel kodi nyweny. Onyo cak tic, aka Rwoth wobedi kodin.”
1CH.22.17	Daudi omiyo jotel pa Joisiraili je cik konyo Solomon. 
1CH.22.18	Go owaco ni, “Rwoth Were mewin nitie gi win aka omiyo win siem i kisi thenge. Go omiyan mako ji je m'oyido jobedo i lowo me, aka nyo pama jonitie i cingi win kodi Rwoth. 
1CH.22.19	Onyo kethi win paro mewin kodi cuny win rango Rwoth Were mewin. Kadhi wigeti ot ri Rwoth Were ŋey wikethi iye Kakan ma Cikirok pa Rwoth kodi gigipiny maleŋ je m'ioro i lamo.”
1CH.23.2	Daudi ocoko jotel je ma Isiraili, jocway ri Were i wi migam kodi Jolevi. 
1CH.23.3	Jolevi ma joromo oro piero adek kadho malo okwan jo aka oyido joromo cwo 38,000. 
1CH.23.4	Kere oketho 24,000 timo tic ma Ot pa Were, 6,000 kano gim'otimere kodi thumo banjin, 
1CH.23.5	4,000 jokur ma waŋkac kodi 4,000 wero pak ri Rwoth, gi gigipiny ma wer ma kere oketho ri atoŋa me.
1CH.23.6	Daudi opoko Jolevi i kitipin adek, cungo kwoŋ nonin pajo: Gerisom, Kohath kodi Merari.
1CH.23.7	Nyikway Gerisom obedo: Ladan kodi Simey. 
1CH.23.8	Nyikway Ladan obedo: Yehiel, Zetham kodi Yowel, 
1CH.23.9	m'oyido jobedo jotel ma nonin m'owok kwoŋ Ladan. 
1CH.23.10+1CH.23.11	Simey oyido nitie gi wote aŋwen: Yahath, Zina, Yeus kodi Beria cungo kwoŋ nywolirok pajo. Yeus kodi Beria jok'obedo gi nyikway jo kweth, ameno k'okwan jo paka nonin.
1CH.23.12	Nyikway Kohath obedo: Amiram, Izihar, Hebron kodi Uziel, j'aŋwen. 
1CH.23.13	Nyikway Amiram obedo: Aron kodi Musa. Aron kodi nyikwaye okethi jo gicen kuro gigipiny maleŋ, waŋo buban i lamo Rwoth, tiyo rigo, kodi miyo ji silwany i nyingi Rwoth cil gi cil. 
1CH.23.14	To paka ri wot Musa, jacwo pa Were, okwan jo kwoŋ Jolevi. 
1CH.23.15	Nyikway Musa obedo: Gerisom kodi Elieza. 
1CH.23.16	Wod Gerisom obedo: Sebuwel m'oyido obedo jatel. 
1CH.23.17	Wod Elieza obedo: Rehabia, aka Rehabia obedo gi nyikwaye kweth.
1CH.23.18	Wod Izihar obedo: Selomith jatel ma nono. 
1CH.23.19	Nyikway Hebron obedo: Yeria, Amaria, Yahaziel kodi Yekamim. 
1CH.23.20	Nyikway Uziel obedo: Mika kodi Isia.
1CH.23.21	Nyikway Merari obedo: Mahili kodi Musi. Mahili obedo ba Eliazar kodi Kisi, 
1CH.23.22	to Eliazar otho m'ongoye gi wote, nyir kende. Nyir pere jonywomere gi wot Kis omin bajo. 
1CH.23.23	Nyikway Musi obedo: Mahili, Eder kodi Yeremoth.
1CH.23.24	Me nyikway Levi, gi nono kodi pecin pajo, kisi dhano ondiki nyinge. Joje, ma jaoro piero ario kadho malo, omiy go tic i Ot pa Rwoth.
1CH.23.25	Kole Daudi owaco ni, “Rwoth, Were pa Isiraili omiyo ji pere siem, aka go won labedo i Yerusalem. 
1CH.23.26	Ameno Jolevi jok'otiŋ Kakan ma Cikirok kodi gigipiny m'ioro i lamo kendo.” 
1CH.23.27	Cungo i wiwaci pa Daudi macowe, Jolevi je ondiki nyingi jo tic ka jotundo oro piero ario, 
1CH.23.28	aka omiy jo tic me konyo jocway ri Were i wi migam ma jowok kwoŋ Aron gi lamo ma Ot pa Were, yweyo diedipo mere kodi kisikin mere, kodi kuro gigipiny je maleŋ, 
1CH.23.29	timo mugat, moko m'ioro i mic, mugat ma buthow, moko m'oruw gi mo, kipima mic ma Ot pa Were. 
1CH.23.30	Jolapako kodi miyo Rwoth dwoŋ kisi odikin kodi othieno; 
1CH.23.31	kodi kisi k'imiyo Rwoth cowirok awaŋa i ndelo ma sabato, dwe manyen, kodi kalima m'oyer, cungo kwoŋ welo pajo ma ripo noknok ruwaŋ Rwoth. 
1CH.23.32	Omiy jo tic ma kuro Wema pa Rwoth kodi Ot pa Were, kodi konyo wade pajo, jocway ri Were i wi migam ma jowok kwoŋ Aron, i lamo.
1CH.24.1	Kitipin pa nyikway Aron obedo me. Nyikway Aron obedo: Nadab, Abihu, Eliazar kodi Ithamar. 
1CH.24.2	To Nadab kodi Abihu jotho mafodi bajo k'otho, aka jok'oweyo nyikway jo; aka Eliazar kodi Ithamar to jobedo jocway ri Were i wi migam. 
1CH.24.3	Kere Daudi gi kony pa Zadok nyakwar Eliazar, kodi Ahimelek nyakwar Ithamar jocano nyikway Aron i kitipin cungo kwoŋ tic pajo. 
1CH.24.4	Nyikway Eliazar okethi jo i kitipin apar g'aucel, aka nyikway Ithamar i kitipin aboro; otim ama kwoŋbedo cwo oyido jothoth kwoŋ nyikway Eliazar. 
1CH.24.5	Paka oyido nitie jotel ma Ot pa Were kodi jotic pa Were kwoŋ nyikway Eliazar kodi nyikway Ithamar, opok jo tic gigoyo kwir. 
1CH.24.6	Nyikway Eliazar kodi Ithamar jobolo kwir i weso, aka Semaya wod pa Nethanel jandiko pa Jolevi oyido ndiko nyingi jo. Kere, jodhum pere, jacway ri Were i wi migam Zadok, Ahimelek wod pa Abiatha, kodi jotel ma nonin pa jocway ri Were i wi migam kodi Jolevi jobedo jokony.
1CH.24.7	Me apaka pecin piero ario g'aŋwen opok jo tic pajo: Marapena obedo Yehoyarib, mar'ario obedo Yedaya, 
1CH.24.8	mar'adek obedo, mar'aŋwen obedo Seworim. 
1CH.24.9	Mar'abic obedo Malikija, mar'aucel obedo Mijamin, 
1CH.24.10	mar'abirio obedo Hakoz, mar'aboro obedo Abija. 
1CH.24.11	Mar'abuŋwen obedo Yosuwa, mar'apar obedo Sekaniya, 
1CH.24.12	mar'apar g'acel obedo Eliasib, mar'apar g'ario obedo Yakim. 
1CH.24.13	Mar'apar g'adek obedo Hupa, mar'apar g'aŋwen obedo Yesebib, 
1CH.24.14	mar'apar g'abic obedo Biliga, mar'apar g'aucel obedo Imer. 
1CH.24.15	Mar'apar g'abirio obedo Hezir, mar'apar g'aboro obedo Hapizez, 
1CH.24.16	mar'apar g'abuŋwen obedo Pethahia, ma piero ario obedo Yehezikel. 
1CH.24.17	Ma piero ario g'acel obedo Jakin, ma piero ario g'ario obedo Gamul, 
1CH.24.18	ma piero ario g'adek obedo Delaya, ma piero ario g'aŋwen obedo Mazia.
1CH.24.19	Cwo me ondiki nyingi jo cungo kwoŋ tic pajo ma donjo i Ot pa Were timo gima Aron kwari jo ocako paka Rwoth Were pa Isiraili omiyo go or.
1CH.24.20	Me wot Levi m'odoŋ man: Yedeya, nyakwar Amiram wok kwoŋ Sebuwel.
1CH.24.21	Isia, nyakwar Rehabia.
1CH.24.22	Yahath, nyakwar Izihar wok kwoŋ Selomith.
1CH.24.23	Yeria, Amaria, Yehaziel kodi Yekamim wot Hebron luwo i nywolirok pajo.
1CH.24.24	Samir, nyakwar Uziel wok kwoŋ Mika.
1CH.24.25	Zekaria, nyakwar Uziel luwo kwoŋ Isia, omin Mika.
1CH.24.26	Mahili, Musi kodi Yazia, nyikway Merari. 
1CH.24.27	Yazia oyido nitie gi wote adek, Soham, Zakur kodi Ibiri. 
1CH.24.28+1CH.24.29	Mahili oyido nitie gi wote ario, Eliazar kodi Kisi. Eliazar oyido ongoye gi wote, to Kisi oyido nigi wode acel, Yeramel. 
1CH.24.30	Musi oyido nitie gi wote adek: Mahili, Eder kodi Yermoth.
1CH.24.30	Me pecin ma nono pa Jolevi 
1CH.24.31	Jatel ma kisi peco kodi acel kwoŋ omin go mathin jobolo kwir ma tic pajo, paka wade pajo, jocway ri Were i wi migam nyikway Aron oyido jotimo. Kere Daudi, Zadok, Ahimelek, kodi ma nonin pa jocway ri Were i wi migam kodi apa Jolevi jobedo jokony.
1CH.25.1	Kere Daudi kodi jotel pajo Jolevi joyero nonin pa Jolevi telo lamo: Asaf, Heman kodi Yeduthun. Oyido jotuco wac pa Were, ka ituko tongol kodi ndara. Nyingi ji m'oyer telo lamo, kodi tic ma kisi kitipa otimo.
1CH.25.2	Nyikway Asaf aŋwen: Zakur, Yozefu, Nethania kodi Asarela. Asaf am'oyido telo jo, aka oyido jotuco wac pa Were kisi ka kere owodho or.
1CH.25.3	Nyikway Yeduthun aucel: Gedalia, Zeri, Yesaya, Simey, Hasabia kodi Matithia. Bajo am'oyido telo jo, aka oyido jotuco wac pa Were gi wer ma tongol, ka jowero pak kodi foyo ri Rwoth.
1CH.25.4	Nyikway Heman apar g'aŋwen: Bukia, Matanaya, Uziel, Sebuwel, Yerimoth, Hanania, Eliatha, Gidaliti, Romamiti Ezer, Yosibekasa, Malothi, Hothir kodi Mahaziyoth. 
1CH.25.5	Were omiyo Heman, jatuci wac Were pa kere, wote apar g'aŋwen me kodi nyir adek, paka oyido ociko, ma miyo go meni. 
1CH.25.6	Nyikwaye je oyido jotuko ndara kodi tongol cungo kwoŋ fonji pa bajo, ka ilamo i Ot pa Were. Asaf, Yeduthun kodi Heman oyido jonitie i tel pa kere.
1CH.25.7	Cwo piero ario g'aŋwen me je oyido jondijo; aka Jolevi wadi jo oyido jobedo jower m'otiek. Joje oyido jonitie cwo 288.
1CH.25.8	Kisi dhano obolo kwir ma limo tic; kosa mathin kosa madwoŋ, jafonji kosa ŋata fonjere.
1CH.25.9	Kwir marapena opodho kwoŋ Yozefu wok i nono pa Asaf, mar'ario ri Gedalia gi wutmin kodi wote ja apar g'ario. 
1CH.25.10	Mar'adek ri Zakur gi wutmin kodi wote ja apar g'ario. 
1CH.25.11	Mar'aŋwen ri Ziri gi wote kodi wutmin ja apar g'ario. 
1CH.25.12	Mar'abic ri Nethania gi wutmin kodi wote j'apar g'ario. 
1CH.25.13	Mar'aucel ri Bukia gi wote kodi wutmin ja apar g'ario. 
1CH.25.14	Mar'abirio ri Jesarela gi wote kodi wutmin ja apar g'ario. 
1CH.25.15	Mar'aboro ri Yesaya gi wote kodi wutmin ja apar g'ario. 
1CH.25.16	Mar'abuŋwen ri Matanaya gi wote kodi wutmin ja apar g'ario. 
1CH.25.17	Mar'apar ri Simey gi wote kodi wutmin ja apar g'ario.
1CH.25.18	Mar'apar g'acel ri Azarel gi wote kodi wutmin ja apar g'ario. 
1CH.25.19	Mar'apar g'ario ri Hasabia gi wote kodi wutmin ja apar g'ario. 
1CH.25.20	Mar'apar g'adek ri Subail gi wote kodi wutmin ja apar g'ario. 
1CH.25.21	Mar'apar g'aŋwen ri Matithia gi wote kodi wutmin ja apar g'ario. 
1CH.25.22	Mar'apar g'abic ri Yeremoth gi wote kodi wutmin ja apar g'ario. 
1CH.25.23	Mar'apar g'aucel ri Hanania gi wote kodi wutmin ja apar g'ario. 
1CH.25.24	Mar'apar g'abirio ri Yosibekasa gi wote kodi wutmin. 
1CH.25.25	Mar'apar g'aboro ri Hanani gi wote kodi wutmin ja apar g'ario.
1CH.25.26	Mar'apar g'abuŋwen ri Malothi gi wote kodi wutmin ja apar g'ario. 
1CH.25.27	Ma piero ario ri Eliatha gi wote kodi wutmin ja apar g'ario. 
1CH.25.28	Ma piero ario g'acel ri Hothir gi wote kodi wutmin ja apar g'ario. 
1CH.25.29	Ma piero ario g'ario ri Gidaliti gi wote kodi wutmin ja apar g'ario. 
1CH.25.30	Ma piero ario g'adek ri Mahaziyoth gi wote kodi Wutmin ja apar ario. 
1CH.25.31	Ma piero ario g'aŋwen ri Romamiti Ezer gi wote kodi wutmin ja apar ario.
1CH.26.1	Paka ri kitipin pa jokur waŋkac wok i nono pa Kohath obedo: Meselemia wod pa Kore, wok peco pa Asaf. 
1CH.26.2	Meselemia oyido nitie gi wote abirio, cungo kwoŋ nywolirok: Zekaria, Yediael, Zebadia, Jathiniel, 
1CH.26.3	Elam. Yehohanan kodi Eliehoenay.
1CH.26.5	Amiel, Isakar kodi Peulethay.
1CH.26.6+1CH.26.7	Semaya, okayo pa Obed Edom oyido nitie gi wote aucel: Othini, Rafaili, Obed, Elizabad, Elihu kodi Semakia. Oyido jobedo jodongo i nonin pajo ro nyalo pajo madwoŋ aka ario macowe oyido jonitie gi talenta.
1CH.26.8	Nyikway Obed Edom kodi nyikwaye oyido joromo cwo piero aucel g'ario ma ŋeyo tic me.
1CH.26.9	Meselemia oyido nitie gi cwo apar g'aboro ma jonitie gi nyalo.
1CH.26.10	Wok i nono pa Merari oyido nitie Hosa; aka wote jobedo: Simiri (bamere oketho go jatel, makada nende go oyido k'obedo okayo), 
1CH.26.11	Hilikia, Tebalia kodi Zekaria. Kanyacel oyido nitie cwo apar g'adek jobedo jokur ma Ot pa Were wok peco pa Hosa.
1CH.26.12	Jokur me opok jo i kitipin, cungo kwoŋ pecin pajo, aka omiy jo tic i Ot pa Were, paka Jolevi man. 
1CH.26.13	Kisi peco, mathin kosa madwoŋ obolo kwir ma ŋeyo waŋkac mene ma jolakuro. 
1CH.26.14	Selemia otero waŋkac ma yuwok ceŋ, aka wode Zekaria, jacwo m'oyido timo tic maber, otero waŋkac ma yumalo. 
1CH.26.15	Obed Edom otero waŋkac ma yupiny, aka wote omiy jo kuro kisikin ma kan. 
1CH.26.16	Sufim kodi Hosa jotero waŋkac ma yupodho ceŋ kodi waŋkac m'ilwoŋo ni Saleketh i royo ma malo. Oyido jokuro i weso. 
1CH.26.17	I waŋkac ma yuwok ceŋ, oyido bedo jokur aucel kisi ndelo, yumalo, aŋwen, yupiny, aŋwen, aka jokur aŋwen oyido jokuro kakan; ario i kisi acel. 
1CH.26.18	Jokur aŋwen oyido jokuro royo ma kadho yu diedipo, aka ario oyido jokuro diedipo won. 
1CH.26.19	Me apaka tic ma kur opok ri nono pa Kora kodi Merari.
1CH.26.20	Kwoŋ Jolevi Ahija am'oyido telo kakan pesa kodi kakan mic m'omiy Were. 
1CH.26.21	Ladan, acel kwoŋ wot Gerisom oyido obedo kwari kitipin ma pecin m'oromo, kiri gi peco pa wode Yehiel. 
1CH.26.22	Nyikway Ladan ario man, Zetham kodi Yowel, oyido jokuro kakan pesa ma Ot pa Were kodi kisikin ma kan.
1CH.26.23	Nyikway Amiram, Izihar, Hebron kodi Uziel bende opok jo tic.
1CH.26.24	Sebuwel, janono pa Gerisom, wod pa Musa, oyido neno pesa ma Ot pa Were. 
1CH.26.25	Luwo kwoŋ omin Elieza, omin Gerisom, go oyido timo wat gi Selomith. Elieza obedo ba Rehabia, m'obedo ba Jesia, ba Yoram, ba Zikiri, ba Selomith. 
1CH.26.26	Selomith me kodi wutmin oyido jokuro mic ma Kere Daudi omiyo Were, oyido jobedo jotel ma pecin, ma nonin, kodi jotel pa jolweny. 
1CH.26.27	Jokwanyo gigipiny mogo m'oyido jomako i lweny aka jomiyo ma oro i Ot pa Were. 
1CH.26.28	Selomith kodi peco pere oyido jokuro kisi gim'omiy ma oro i Ot pa Were, kiri gi mic ma Samwiri jatuci wac Were, Kere Saulo, Abuner wod pa Ner kodi Yowab wod pa Zeruya jokelo.
1CH.26.29	Kwoŋ nyikway Izihar, Kenaya kodi wote, oyido omiy jo tic ma dhum, ndiko gim'otimere gi kano kodi thumo banjin ri Joisiraili.
1CH.26.30	Kwoŋ nyikway Hebron, Hasabia kodi wade pere 1,700 joje cwo ma jonitie gi nyalo oyido jobedo jodhum ma dini kodi ji i Isiraili yupodho ceŋ ma malawa Yordan. 
1CH.26.31	Yeria oyido obedo jatel pa nyikway Hebron. I oro ma piero aŋwen ma dhum pa Kere Daudi, omeny peco pa Hebron kodi nyikwaye, aka onwaŋ nike cwo ma jonitie gi nyalo ma peco me oyido jobedo Yazer iy'adec ma Giliad. 
1CH.26.32	Kere Daudi oyero jotel ma pecin 2,700 wok kwoŋ wade pa Yeria aka oketho jo jodhum ma dini kodi ji i Isiraili yuwok ceŋ ma malawa Yordan, adec pa Ruben, Gad kodi yuwok ceŋ ma Manase.
1CH.27.1	Me jotel ma pecin pa Joisiraili, jotel ma nono kodi jodhum pajo ma jotimo tic ma ker. Kisi dwe ma oro kitipa m'opokere ma cwo 24,000 oyido jotiyo aka jamituka ma dwe no am'oyido telo jo.
1CH.27.2	I dwe marapena, Yasobim wod pa Zabidiel 
1CH.27.3	nyakwar Perez.
1CH.27.4	I dwe mar'ario, Doday nyakwar Ahohi (Mikiloth oyido luwo go i tel).
1CH.27.5	I dwe mar'adek, Benaya wod pa Yehoyada jacway ri Were i wi migam, 
1CH.27.6	m'oyido telo cwo piero adek aka wode Amizabad olunjo go paka jamituka ma kitipa me.
1CH.27.7	I dwe mar'aŋwen, Asahel, omin Yowab aka wode Zebadia olunjo go.
1CH.27.8	I dwe mar'abic, Samihuth, nyakwar Izihar.
1CH.27.9	I dwe mar'aucel, Ira wod pa Ikes ma wok Tekowa.
1CH.27.10	I dwe mar'abirio, Helez, janono pa Efrayim ma wok i Pelon.
1CH.27.11	I dwe mar'aboro, Sibekay ma wok Husa janono pa Zera.
1CH.27.12	I dwe mar'abuŋwen, Abieza ma wok Anathoth iy'adec pa Benyamin.
1CH.27.13	I dwe mar'apar, Maharay ma wok Netofa janono pa Zera.
1CH.27.14	I dwe mar'apar g'acel, Benaya ma wok Pirathon iy'adec ma nono pa Efrayim.
1CH.27.15	I dwe mar'apar g'ario: Heldai ma wok Netofa m'obedo nyakwar Othiniel.
1CH.27.16	I nono pa Ruben jadhum mere obedo Elieza wod pa Zikiri, i nono pa Simeo jadhum mere obedo Sefatiya wod pa Maka. 
1CH.27.17	I nono pa Levi obedo Hasabia wod pa Kemuel, i nonin pa Aron obedo Zadok. 
1CH.27.18	I nono pa Yuda obedo Elihu, acel kwoŋ wutmin Daudi, i nono pa Isakar obedo Omiri wod pa Mikaili. 
1CH.27.19	I nono pa Zebulun obedo Isimaya wod pa Obadia, i nono pa Nafital obedo Yeremoth wod pa Aziriel. 
1CH.27.20	I nono pa Efrayim obedo Hoseya wod pa Azazia, iy'adec nono pa Manase obedo Yowel wod pa Pedaya. 
1CH.27.21	Iy'adec nono pa Manase i Giliad obedo Ido wod pa Zekaria, i nono pa Benyamin obedo Jasiel wod pa Abuner. 
1CH.27.22	I nono pa Dan obedo Azarel wod pa Yeroham. Me oyido obedo jodhum ma nonin ma Isiraili.
1CH.27.24	Yowab wod pa Zeruya, ocako kwano, to k'ocowo. Were omiyo Isiraili ro gime, ameno welo ji k'ondiki i ndiko pa Kere Daudi.
1CH.27.25	Azimaveth wod pa Adiel oyido telo kisikin pa kere ma kan, aka Yonathan wod pa Uziya oyido telo kisikin ma kan m'oyido nitie i tindin, i calin, kodi acurcur ma Isiraili.
1CH.27.26	Eziri wod pa Kelub oyido telo jotic ma jofuro i lowo pa kere.
1CH.27.27	Simey ma wok Rama oyido telo ndelin vini, aka Zabidi ma wok Sefam oyido obedo jakan vini.
1CH.27.28	Bal Hanan ma wok Geda oyido kuro yen oliv kodi musikamol, aka Yowas oyido jakan ma mo oliv.
1CH.27.29	Satay ma wok Saron oyido kuro dhok kam'othangere i Saron, aka Hafat wod pa Adilay oyido kuro dhok ma milelo.
1CH.27.30	Obili janono pa Isimayil oyido kuro ŋamia, Yedeya ma wok Meronoth oyido gweyo punde, aka Jaziz ma wok Hagar oyido kuro rombo kodi diegi. 
1CH.27.31	Meno a cwo m'oyido jotelo lim pa kere Daudi.
1CH.27.32	Yonathan, ner Daudi, oyido obedo jamic rieko manitie gi niaŋ aka jandiko. Yehiel wod pa Hakmon oyido fonjo wot kere. 
1CH.27.33	Ahithofel oyido obedo jamic rieko pa kere, aka Husay Jarakit oyido obedo mere pa kere kodi jamic rieko. 
1CH.27.34	Rumacen munyo Ahithofel otho, Abiatha kodi Yehoyada wod pa Benaya jobedo jomic rieko. Yowab oyido obedo jamituka pa jolweny pa kere.
1CH.28.1	Daudi ocoko i Yerusalem jodhum ma Isiraili je, jodhum ma nonin, jodhum ma jotimo tic ma ker, jotel ma pecin, jokikewera lim kodi ogwaŋe pa kere kodi wote, jodhum pa kere je, jotel pa jolweny, kodi jodongo.
1CH.28.3	to go okweran geto, kwoŋbedo abedo jalweny aka atieko oyo remo kweth. 
1CH.28.4	Kucel Rwoth Were pa Isiraili oyeran kodi nyikwayan dhumo Isiraili cil gi cil. Oyero nono pa Yuda bedo jotel, aka wok kwoŋ Yuda oyero peco pa baba. Wok peco gipi owinjo gi kisangala teran kodi kethan kere ma Isiraili gipi. 
1CH.28.5	Kole Rwoth omiyan wotan kweth, aka wok kwoŋ jo oyero Solomon dhumo Isiraili, ker pa Rwoth.”
1CH.28.6	“Rwoth owaco ran ni, ‘Wodin Solomon ama lageto ran Ot pa Were. Atieko yero go bedo wodan, aka alabedo bamere. 
1CH.28.7	Alamiyo ker pere wobedi cil gi cil ka go omedere luwo cik kodi or paran paka go timo pama.’ ”
1CH.28.8	“Onyo riameno i waŋ Joisiraili je, cokirok pa Rwoth, aka paka Rwoth winjo, kur aka rangi or pa Rwoth Were perin, ŋey imedere bedo i lowo maber me, aka iwey paka gir'alunja ri nyithindho mewin cil gi cil.”
1CH.28.9	“Aka in, wodan Solomon, yey Were pa benin aka tiyi rigo gi cunyin acel kodi paro perin je; kole Rwoth dwaro kisi nyaŋith, aka niaŋ kisi can kodi paro. K'inorangi go, ilanwaŋo go; to k'inojwangi go, go laweyin kicutho. 
1CH.28.10	Gwokere pama, kole Rwoth otieko yerin geto Ot pa Were paka kalamo. Onyo tim, aka tim gi miyirok je.”
1CH.28.11	Ameno Daudi omiyo Solomon can ma geto Ot pa Were, kisikin ma kan kodi kisikin man, kodi Kabedo Maleŋ Loyo, kabedo ma cwako reco. 
1CH.28.12	Daudi bende omiyo Solomon can m'oyido nitie gine ri diedipo kodi kisikin ma thoko, kodi kisikin ma kano gigipiny ma Ot pa Were kodi gigipiny m'imiyo Rwoth. 
1CH.28.13	Daudi bende omiyo Solomon can ma kitipin pa jocway ri Were i wi migam kodi Jolevi, timo tic ma Ot pa Were, kodi kuro gigipiny ma tedo mere. 
1CH.28.14	Daudi onyutho feza gi zahabu marom nedi ma woor ma yiko gigipiny ma tedo, 
1CH.28.15	ri kisi tala kodi raŋaw tala, 
1CH.28.16	ri meza ma feza kodi ma zahabu m'oyido iketho iye mugat maleŋ. 
1CH.28.17	Go bende onyutho zahabu macil marom nedi, ma woor ma yiko uma, acero, agwatin, feza gi zahabu marom nedi ma yiko bakulere, 
1CH.28.18	zahabu macil ma yiko migam ma waŋo buban kodi ma timo cawila ri cwec ma jobwombi gi ma joyaro bwombi gin i wi Kakan ma Cikirok. 
1CH.28.19	Kere Daudi owaco ni, “Gime je nitie i can m'andiko cungo kwoŋ wac ma Rwoth won omiyan timo.”
1CH.28.20	Kere Daudi owaco ri wode Solomon ni, “Bedi matek aka jamisen. Cak tic aka wongoye gima wogeŋin, kole Rwoth Were, Were paran nitie kodin. Go kilaweyan, to labedo kodin cuka inocow tic je ma Ot pa Were. 
1CH.28.21	Jocway ri Were i wi migam kodi Jolevi omiy jo tic atima i Ot pa Were. Jotic ma ndijo nger gi nger joyikere konyin, aka ji je kodi jotel pajo jonitie i cingin.”
1CH.29.2	Ameno gi mindin paran atieko yiko gigipiny ma geto Ot pa Were; zahabu, feza, ywel, nyweny, mbawo kodi telin ma mitere. 
1CH.29.3	Aka kiri, medo i wi meno, atieko miyo feza gi zahabu wok i lim paran ro mar paran ri Ot pa Were. 
1CH.29.4	Atieko miyo tan ma kalo 100 ma zahabu macil kodi feza manyalo romo tan 240 makicin kor Ot pa Were 
1CH.29.5	kodi yiko gigipiny ma jondijo jolayiko. Onyo ŋa man ma lamiyo gi mito pere mic ri Rwoth?”
1CH.29.6	Kenyo jotel nonin, jodhum ma nonin, jomituka jolweny, kodi jodhum ma gigipiny pa kere jomiyere miyo 
1CH.29.7	gigipiny me ri tic ma Ot pa Were: Zahabu ma kalo tan 170 feza ma kalo tan 340 ywel manyalo romo tan 620 kodi nyweny ma kalo tan 3,400. 
1CH.29.8	Jono m'oyido jonitie gi telin ma welo jomiyo i kakan pesa ma Ot pa Were, m'oyido dhumere gi Yehiel Jalevi ma wok Gerisom. 
1CH.29.9	Kenyo ji jofore kwoŋbedo oyido jomiyo Rwoth gigipiny kweth gi miyirok aka gi cuny gin acel. Kere Daudi bende osiemere swa.
1CH.29.10	Kenyo won ruwaŋ cokirok pa ji Kere Daudi opako Rwoth. Owaco ni, “Rwoth Were pa kwari wan Yakobo wopak cil gi cil. 
1CH.29.11	Aperin, awi Rwoth, obedo dwoŋo, meni, dwoŋ, loyo kodi dhum; kole gigipiny ma i polo kodi ma i piny obedo aperin; ibedo Kere, awi Rwoth, aka jadhum madwoŋ loyo kwoŋ gigipiny je. 
1CH.29.12	Ŋaŋo je kodi lim wok bongin, aka idhumo je. Meni kodi teko nitie i cingin; aka inyalo loko dhano mogo je madwoŋ aka matek. 
1CH.29.13	Onyo, Were mawan, wafoyin, aka wapako nyingin ma didwoŋ.”
1CH.29.14	“Kucel an kodi ji paran wakinyalo miyin gimoro, kwoŋbedo gigipiny je jobedo mic ma wok bongin, aka wadwoko rin nyaka gim'obedo aperin. 
1CH.29.15	Iŋeyo Rwoth, nike waluwo i kwo paka jopath kodi jokicar, paka kwarere mawan jotimo. Ndelo i piny cale tipo, aka wangoye gi geno. 
1CH.29.16	Awi Rwoth Were mawan, gigipiny ma gibe me je ma wamiyo ma geto rin ot ri nyingin maleŋ wok i cingin aka obedo aperin won. 
1CH.29.17	Aŋeyo, Were paran, nike idwaro cuny dhano, aka iwinjo maber gi ji ma jotimo gim'otire. I tirok ma cunyan amiyo gigipiny me gi miyirok, aka onyo aneno ji perin, ma jonitie ka jomiyin mic gi miyirok kodi kisangala. 
1CH.29.18	Awi Rwoth, Were pa Abraham, Isaka kodi Yakobo, kwarere mawan, kur cil gi cil nger atoŋa kodi paro no i cuny ji perin, aka weyi jowobedi jor'adieri rin. 
1CH.29.19	Miy wodan Solomon wokur cik perin je gi cunye acel aka wogeti Ot pa Were m'atieko yiko gigipiny mere.”
1CH.29.20	Kenyo Daudi omiyo ji je cik ni, “Pak win Rwoth Were mewin!” Aka cokirok pa ji je jopako Rwoth, Were pa kwarere pajo, aka jokule piny bwonirok ri Rwoth kodi kere pajo.
1CH.29.21	Ndelo ma yawere jomiyo cowirok mar'ogwaŋe to jowaŋo mic ri Rwoth, aka jomiyo ji camo. Jothumo thwondhe 1,000 wot rombo 1,000 kodi nyithindhi rombo 1,000 ma jowaŋo paka cowirok ma gikululu i wi migam. Jokelo mic ma vini bende. 
1CH.29.22	Ameno ndelo no josangala swa paka jocemo to jomedho ruwaŋ Rwoth.
1CH.29.22	Owir Solomon gi mo madirio paka kere. I nyingi Rwoth owir go paka jadhum pajo kodi Zadok paka jacway ri Were i wi migam. 
1CH.29.23	Ameno Solomon olunjo bamere Daudi i kom ma dhum ma Rwoth oyido oketho. Go oyindira aka piny Isiraili gipi owinjo go. 
1CH.29.24	Jodhum je kodi jolweny, kiri gi wot Daudi man je jociko woro Solomon paka kere. 
1CH.29.25	Rwoth omiyo piny Isiraili gipi lworo Solomon, aka omiyo go dwoŋ ma kere man fodi k'obedo gine i Isiraili.
1CH.29.26	Daudi wod pa Yese odhumo Isiraili 
1CH.29.27	ma oro piero aŋwen. Odhumo i Hebron ma oro abirio aka i Yerusalem ma oro piero adek g'adek. 
1CH.29.28	Otho i oro ma tiyo, aka oyido oŋaŋ m'iworo; aka wode Solomon olunjo go paka kere. 
1CH.29.29	Onyo tim pa Kere Daudi wok i cako kiri i gike ondiki i ndiko ma mako kwoŋ jotuci wac Were adek; Samwiri, Nathan kodi Gad. 
1CH.29.30	Ndiko me waco nger ma go odhum'iye, meni pere, kodi gigipiny je m'otimere rigo, ri Isiraili kodi ker m'othoko.
2CH.1.1	Solomon wod pa Daudi oridho ker pere matek, aka Rwoth Were pere oyido nitie gi go aka omiyo go silwany to loko go jameni.
2CH.1.2	Solomon olwoŋo Joisiraili je, jomituka ma ganin kodi miya acel, jothum banja, jotel pa Joisiraili je kodi jotel ma pecin. 
2CH.1.3	Aka Solomon, kodi cokirok ma ji no je jokidho i kabedo ma malo m'oyido nitie i Gibeon, kole Wema ma romo pa Were, ma Musa ŋeca pa Rwoth oyido otimo i thim, oyido nitie kenyo. 
2CH.1.4	To Daudi oyido otieko kelo Kakan ma Cikirok pa Were wok i Kiriath Yerim i kabedo mere m'oyido Daudi otieko yiko, kole go oyido otieko jengo wema mere i Yerusalem. 
2CH.1.5	Aka kiri migam ma nyweny ma Bezalel wod pa Uri, nyakwar Hur, oyido otimo, oyido nitie kenyo ruwaŋ Wema Maleŋ. 
2CH.1.6	Solomon oidho malo kenyo i wi migam ma nyweny ruwaŋ Rwoth, m'oyido nitie i Wema ma romo, to miyo cowirok mar'ogwaŋe gana acel.
2CH.1.7	Wor no won Were omenyere ri Solomon, to waco rigo ni: “Kway gim'imito ni amiyin.” 
2CH.1.8	Solomon owaco ri Were ni, “Itieko nyutho mar madwoŋ makiwire ri baba Daudi, aka ilokan kere m'olunjo go. 
2CH.1.9	Awi Rwoth Were, weyi cikirok m'itimo gi baba Daudi wotundi i gike pama, kole iŋat'ilokan kere pa ji mathoth paka fukefuke ma piny. 
2CH.1.10	Pama onyo miyan rieko kodi ŋeyo ma dhumo ji me, kole in won inyalo dhumo ji perin me, ma jothoth ama!”
2CH.1.11	Were odwoko Solomon ni: “Paka gime oyido nitie i cunyin, aka ikikwayo lim kosa dwoŋ, kosa kwo pa jokwor perin, aka ikikwayo kiri kwo mabor, to itieko kwayo rieko kodi ŋeyo ri kwo perin ŋey inyal dhumo ji paran m'atieko lokin kere rijo, 
2CH.1.12	rieko kodi ŋeyo amiyin. Amiyin bende ŋaŋo, lim perin, kodi dwoŋ, ma kerin je ma jopen bedo rin, aka ongoye man m'obedi gine paka in kendo.”
2CH.1.13	Ameno Solomon obino wok i kabedo ma malo i Gibeon, wok i Wema ma romo, i Yerusalem. Aka odhumo Isiraili paka rom.
2CH.1.15	I ndir ma dhum pa Solomon feza oyido nitie kisi kamoro paka telin i Yerusalem, aka yen sida oyido omore paka musikamol. 
2CH.1.16	Aka kayinin ma jodonjo i piny pa Solomon oyido jowok i Misir kodi Kuwe, aka jomitan pere oyido jojolo jo wok Kuwe i welo m'oŋeyere. 
2CH.1.17	Oyido jo kelo cawila wok i Misir i welo ma feza 600 kodi kayinin i welo ma feza 150 aka jomitan pa Solomon oyido jotero kitana ri kerin pa Johiti kodi kerin ma Siria.
2CH.2.1	Kere Solomon oyere geto Ot pa Were i nyingi Rwoth, kodi peco pere. 
2CH.2.2	Aka Solomon oyimo ri cwo 70,000 bieto kodi cwo 80,000 ma ŋinyo telin i piny matendere, kodi 3,600 ma neno paka jotiyo. 
2CH.2.3	Solomon odhiro ri Hiram, kere ma Tire mikwenda ni, “Paka itimo gi baba Daudi t'idhiro rigo sida ma geto ot pere, ameno bende tim ran. 
2CH.2.4	Neni, acegin geto ot ma miyo nyingi Rwoth Were paran dwoŋ t'amiyo go, ma waŋo buban maŋwe kur ruwaŋe, kodi ma miyo cowirok ma mugat, kodi ma miyo cowirok m'odikin kodi m'othieno, i Sabato gi i dwe manyen kodi kalimin pa Rwoth Were mawan ma ripo, paka Rwoth owodho or nike wotim cil gi cil ri Isiraili. 
2CH.2.5	Ot pa Were m'abino geto labedo madwoŋ, rupiri Were mawan dwoŋ loyo werin man je. 
2CH.2.6	To ŋa manyalo geto rigo ot, k'inen polo, kiri polo m'oŋawere, kinyal tiŋo go? An aŋa maber ageti rigo ot, kwanyo woko paka kabedo ma waŋo buban ruwaŋ go? 
2CH.2.7	Riameno dhiri ran jandijo ma latic gi zahabu, feza, ywel kodi nyweny, kodi ma jonyalo timo nangin manyarangi ariŋo, m'obokere kodi manyabululu. Jandijo no ripo ŋeyo goro gigipiny to riwere kodi jondijo man ma jonitie kodan i Yuda kodi i Yerusalem ma baba Daudi oyero. 
2CH.2.8	Dhiri ran bende yath m'ilwoŋo ni sida, yath ma lwiyo kodi mbawo yath aligum ma wok Lebanon, kole aŋeyo nike ŋecin perin joŋeyo yaŋo mbawin i Lebanon. Ŋecin paran jolariwere gi ŋecin perin, 
2CH.2.9	to joyiko ran mbawin i thotho, kole ot m'amito geto labedo madwoŋ swa. 
2CH.2.10	Alamiyo ŋecin perin ma joyaŋo mbawo tan 2,000 ma ŋano, tan 2,000 ma bale, lita 400,000 ma vini, kodi lita 400,000 ma mo oliv.”
2CH.2.11	Kenyo Huram kere ma Tire omiyo radwok i balwa m'odhiro ri Solomon ni, “Rwoth okethin bedo kere rupiri omaro ji pere.” 
2CH.2.12	Hiram bende owaco ni, “Rwoth Were pa Isiraili m'ocweyo polo gi piny wopak, m'omiyo kere Daudi wode mariek m'opoŋ gi ndijo kodi niaŋ, go ama lageto ot ri Rwoth, kodi peco pere.”
2CH.2.13	“Onyo atieko dhiro jal ma jandijo m'opoŋ gi niaŋ, Hiram 
2CH.2.14	ma min obedo janono pa Dan, aka bamere oyido wok Tire. Go ofonjere timo gigipiny gi zahabu, feza, ywel, nyweny, tele kodi mbawo, go nyalo tiyo gi nangin manyarangi ariŋo, manyabululu m'obokere kodi law mafoth. Go bende nyalo timo tic ma goro gigipiny m'opokere kodi wodho cal m'omiy go je, gi cwo ma jondijo perin, cwo m'oyido jotiyo ri benin, Kere Daudi. 
2CH.2.15	Onyo, paka ri ŋano kodi bale, mo kodi vini, ma rwoth paran otieko luwo kwoŋe, weyi go wodhiri ri ŋecin pere. 
2CH.2.16	Wa latoŋo mbawo m'imito wok Lebanon, to wakelo rin m'otwey i wic ka luwo gi nam kiri Yopa, ŋey inyal tero kiri i Yerusalem.”
2CH.2.17	Kenyo Solomon okwano jopath je m'oyido jonitie i Isiraili, munyo Daudi bamere otieko kwano jo, onwaŋ jopath 153,600. 
2CH.2.18	Solomon omiyo 70,000 tic ma bielo bieto, 80,000 baro telin i piny matendere, aka 3,600 oketho jo paka nyapalin.
2CH.3.2	Solomon ocako geto k'ario i dwe mar'ario i oro mar'aŋwen ma dhum pere. 
2CH.3.3	Me a rapim pa Solomon ma geto Ot pa Were: Mita 27 i boro, mita abuŋwen i laco. 
2CH.3.4	Kisika ma dhiot oyido rom gi laco ma Ot pa Were gibe, mita abuŋwen, kodi ŋawirok mita piero abic g'aŋwen. Iy kisika oyido oum gi zahabu macil. 
2CH.3.5	Kisika madwoŋ oyido otim gi sida t'iumo gi zahabu macil, to jotim'iye cal ma thith kodi lijegere ma loko maŋon. 
2CH.3.6	Kere oyiko Ot pa Were maŋon gi telin ma welo kodi zahabu m'oom wok i Parvayim 
2CH.3.7	Ameno kere oumo ot gi zahabu, kore, wiye, kodi thigo to goro cal ma cwec ma jobwombi gin i kore ot.
2CH.3.9	Oor zahabu gram 570 ma timo musumal, aka kor ot ma kisikin ma malo bende oum gi zahabu.
2CH.3.11	Jocungo ma joŋiyere kareno joŋiyo kadonjo. Kisi moro onwaŋo nitie gi bwombe ario, 
2CH.3.12	kisi bwombi acel oyido boro mere mita 2.2 aka laco mere oyido mita abuŋwen; oyido bwombi jo acel oyare i dier kisika to joromo; 
2CH.3.13	aka bwombi jo ario man oyido jogeyo kor ot i thenge, aka oyido mita abuŋwen i laco. 
2CH.3.14	Kitambala ma Kabedo Maleŋ Loyo oyido otim gi nangin kodi rangi manyabululu, ma ariŋo, kodi m'obokere gi cal cwec ma jobwombi gin iye.
2CH.3.15	Kere otimo sirin ario, kisi acel oyido mita 15.5 i ŋawirok to ketho ruwaŋ Ot pa Were. Kisi acel oyido nitie gi kisul ma mita 2.2 i ŋawirok. 
2CH.3.16	Otimo lijegere m'okedi, to ketho jo i wi sirin, to timo pomo 100 to jengo i wi lijegere. 
2CH.3.17	Solomon ojengo sirin ruwaŋ Ot pa Were, acel racuc kodi man racam; maracuc mere olwoŋo ni Jakin, aka maracam mere olwoŋo ni Bowaz.
2CH.4.2	Go bende otimo pipa ma nyaraunda gi ywel, lutho mere oyido mita 2.2 i laco mere oyido mita 4.4 aka dwoŋo mere oyido mita 13.2. 
2CH.4.3	Oyido nitie bol ario mar'asande m'otimi gi ywel thoko miango ma pipa woko m'otimi i nger acel. 
2CH.4.4	Pipa oyido obedo i wi cal ma thwondhe apar g'ario ma joŋiyo woko, adek i kisi thenge. 
2CH.4.5	Nywol pipa oyido timo milimita piero abirio g'abic. Dhoke oyido cale dhok kikopo, m'oyare woko paka thiw mawuwa. Pipa no oyido tiŋo lita 60,000. 
2CH.4.6	Solomon bende otimo galaya apar ma lawo woko remo mar'ogwaŋe m'imiyo paka cowirok awaŋa, to ketho abic yuthenge ma yupiny, kodi abic yuthenge ma yumalo. Pi m'oyido nitie i pipa madwoŋ oyido obedo apa jocway ri Were i wi migam ma lwoki.
2CH.4.8	Go bende otimo mezin apar, to ketho jo i Ot pa Were, abic racuc kodi abic racam. Solomon otimo galayere 100 ma zahabu. 
2CH.4.9	Go otimo diedipo ma iye ri jocway ri Were i wi migam, kodi diedipo ma woko kodi thigin mere to umo thigin no gi ywel; 
2CH.4.10	oketho pipa yuthenge ma yupiny ma yuwok ceŋ ma Ot pa Were.
2CH.4.11	Hiram otimo degi, kijiko ma fufa kodi galayere. Ameno Hiram ocowo tic m'otimo ri kere Solomon i Ot pa Were. 
2CH.4.12	Sirin ario, atewe, kisul ario i wi sirin i cal mar'atewe kodi lijegere m'okedi i wi kisul sirin; 
2CH.4.13	kodi pomo 400 i bol ario thoko lijegere m'okedi m'oyido i wi kisul sirin. 
2CH.4.14	Hiram bende otimo raŋaw talin, kodi galaya i pendi jo, 
2CH.4.15	pipa acel, kodi cal ma thwondhe apar g'ario i pende. 
2CH.4.16	Degi, kijikin ma fufa, wumin, kodi gigipiny man je ma Hiram otimo gi ywel m'oleny ri kere Solomon ri Ot pa Rwoth. 
2CH.4.17	Kere omiyo wotim je i dier Sukoth kodi Zereda i milelo Yordan. 
2CH.4.18	Ameno otim gigipiny kweth m'ongoye ŋat'onyalo ŋeyo peko ma ywel m'ooro.
2CH.4.19	Ameno Solomon otimo gigipiny je m'oyido nitie i Ot pa Were: Migam ma zahabu, mezin ma ketho mugat maleŋ m'imiyo Were, 
2CH.4.20	raŋaw kodi talin pajo ma zahabu macil maliel ruwaŋ Kabedo Maleŋ Loyo, paka ocan, 
2CH.4.21	mawuwin, talin, lew jo je ma zahabu macil; 
2CH.4.22	gi jolo buru ma tala, galayere, atewe ma tiŋo buban, kodi sapikere ma cuk mac, je ma zahabu macil. Thigin ma donjo i Ot pa Were, thigin ma donjo i Kabedo Maleŋ Loyo oum gi zahabu.
2CH.5.3	Aka cwo je jocokere bongi kere Solomon i kalima i dwe mar'abirio. 
2CH.5.4	Munyo jotel je jotieko cokirok, Jolevi jotiŋo malo Kakan ma Cikirok 
2CH.5.5	aka jotero i Ot pa Were. Jolevi kodi jocway ri Were i wi migam bende jotero Wema Maleŋ kodi gigipiny mere je i Ot pa Were. 
2CH.5.6	Kere Solomon kodi ji je jocokere ruwaŋ Kakan ma Cikirok aka jomiyo cowirok ma rombo kodi dhok kweth ma kikwanere. 
2CH.5.7	Kenyo jocway ri Were i wi migam jokelo Kakan ma Cikirok i Kabedo Maleŋ Loyo, i ŋangi cwec ma jobwombi gin. 
2CH.5.8	Bwombi gin m'oyare oumo Kakan ma Cikirok kodi gute m'otiŋ gine. 
2CH.5.9	Gike ma gute oyido nyalo nenere gi ŋat'ocungo tirtir ruwaŋ Kabedo Maleŋ Loyo, makiweno gi kaman je. (Gutin no fodi jonitie kenyo kiri konon.) 
2CH.5.10	Oyido ongoye gima nitie i Kakan ma Cikirok kwanyo woko telin mapando ario ma Musa oyido oketh'iye i got Sinai, munyo Rwoth otimo cikirok gi Joisiraili munyo jowok i Misir.
2CH.5.12	Aka Jolevi ma jower je, Asaf, Heman, Yeduthun, kodi wot jo kodi wade pajo joruko law mafoth gi pado m'irudo, tongol kodi adungu. Jocungo yuwok ceŋ ruwaŋ migam gi jocway ri Were i wi migam 120 m'oyido jokudho gwarin; 
2CH.5.13	aka jokudhi gwarin kodi jower jowero gi lokoro acel kanyacel ma pako kodi foyo Rwoth. Kanyacel gi jokudhi gwarin, pado aruda kodi gi wer man, jotiŋo dwondi jo malo aka jopako Rwoth gi wac me ni:
2CH.5.13	“Pak Rwoth, kole go ber,
2CH.5.13	aka mar pere makiwire bedo cil gi cil,”
2CH.5.13	I sawa no pondeponde opoŋ i Ot pa Rwoth. 
2CH.5.14	Jocway ri Were i wi migam jok'onyalo timo tic pajo ro pondeponde; kole dwoŋ pa Rwoth opoŋo Ot pa Were.
2CH.6.1	Kenyo Solomon okwayo ni,
2CH.6.1	“Rwoth, itieko yero bedo i pondeponde kodi mudho.
2CH.6.2	Onyo atieko geto rin ot maŋon,
2CH.6.2	kam'ilabed'iye cil gi cil.”
2CH.6.3	Joisiraili je oyido jocungo kenyo, aka kere Solomon owire to ŋiyo jo, aka okwayo Were womiy jo silwany. 
2CH.6.4	Solomon owaco ni, “Rwoth Were pa Isiraili wopak! Okuro cikirok pere m'otimo ri baba Daudi, munyo owaco ni, 
2CH.6.5	‘Wok i hongo m'awodho ji paran wok i Misir, fodi akiyero tindi madwoŋ i lowo ma Isiraili ma Ot pa Were ripo woget'iye kam'inyalo laman'iye aka akiyero dhano telo ji paran Isiraili. 
2CH.6.6	To onyo atieko yero Yerusalem paka kabedo m'ilalaman'iye, aka in, Daudi, dhumo ji paran.’ ”
2CH.6.7	“Baba Daudi oyido ocano geto Ot pa Were ma lamo Rwoth Were pa Isiraili, 
2CH.6.8	to Rwoth owaco rigo ni, ‘Oyido itire mito geto ran Ot pa Were, 
2CH.6.9	t'ikila geto. Obedo wodin, wodin won, ama lageto ran Ot pa Were.’ ”
2CH.6.10	“Aka onyo Rwoth okuro cikirok pere. Alunjo baba paka kere ma Isiraili, aka atieko geto Ot pa Were ma lamo Rwoth Were pa Isiraili. 
2CH.6.11	Atieko bende ketho kabedo ri Kakan ma Cikirok manitie iye cikirok ma Rwoth otimo Joisiraili.”
2CH.6.12	Kenyo Solomon ocungo ruwaŋ migam i waŋ cokirok pa Joisiraili, aka orieyo cinge malo, 
2CH.6.13	(Solomon oyido otimo madala ma nyweny to ketho i dier diedipo. Oyido obedo mita 2.2 kisi thenge aŋwen, kodi mita 1.3 i ŋawirok. Oidho madala me, to guro conge piny kama kisi dhano onyalo nen'iye go, to rieyo cinge yupolo) 
2CH.6.14	to kwayo ni, “Awi Rwoth, Were pa Isiraili, ongoye Were ma cale in, i polo malo kosa i piny! Ikuro cikirok perin gi ji perin aka inyutho mar makiwire ka jowotho ruwaŋin gi cuny jo je. 
2CH.6.15	Itieko kuro cikirok m'itimo gi baba Daudi, konon kisi wac otundo i kare. 
2CH.6.16	Onyo riameno, Awi Rwoth, Were pa Isiraili kur bende cikirok man m'itimo gi baba munyo iwaco rigo nike noknok acel kwoŋ nyikwaye bino dhumo paka kere ma Isiraili, k'inen jowinjin paka go. 
2CH.6.17	Ameno onyo, Awi Were pa Isiraili, weyi kisi gim'iciko baba Daudi, ŋeca perin wotundi i kare.”
2CH.6.19	Rwoth Were paran, abedo ŋeca perin. Winji kwayo paran, aka imiyan gim'akwayin konon. 
2CH.6.20	Kur Ot pa Were me odieceŋ kodi wor, kabedo m'itieko yero nike wolamin'iye. Winjan k'aŋiyo Ot pa Were me t'akwayo. 
2CH.6.21	Winji kwayo paran gi kwayo pa ji perin ka joŋiyo kabedo me to jokwayo. I nyingin i polo winji wan aka icwaki reco mawan.”
2CH.6.22	“K'osegeya nyatoro timo gimarac ri nyawote t'ikelo go ruwaŋ migam perin i Ot pa Were kwoŋirok nike go bubanja, 
2CH.6.23	Awi Rwoth, winji gi polo aka ithumi banja ri ŋecin perin. Miy gir'acula ri ŋatarac aka iwey ŋata bubanja wokadhi.”
2CH.6.24	“Ka ji perin Isiraili jokwor pajo jokengila jo kwoŋbedo jotimo reco kwoŋin, to jowire bongin kendo to jobino i Ot pa Were me, pusirok gi mwolo, 
2CH.6.25	winji jo gi polo. Cwaki reco pajo, aka idwoki jo i lowo m'imiyo kwarere pajo.”
2CH.6.26	“K'itweyo koth kwoŋbedo ji perin jotimo reco kwoŋin, ka jopusere to joŋiyo Ot pa Were me kwayin gi mwolo, 
2CH.6.27	winji jo gi polo. Cwaki reco pa ŋecin perin Joisiraili. Fonji jo timo gimo'tire. Kenyo, Awi Rwoth, dhiri koth i lowo perin me, m'imiyo ji perin paka lim pajo alunja.”
2CH.6.28	“Ka kec kosa two nundu obedi i lowo, kosa koyo malieth kosa tome bonyo, onyeki cemo, kosa jokwor pa ji perin jomonji jo iy'acel kwoŋ tindin pajo madongo, kosa two obedi i dier jo, 
2CH.6.29	Ka Joisiraili perin mogo, wok i ŋuto ma cuny jo, jotiŋ cingi jo malo i Ot pa Were me, 
2CH.6.30	winji kwayo pajo. Winji jo gi peco perin i polo, cwaki jo, aka kony jo. In kende iŋat'iŋeyo paro ma cuny nyatoro. Tiyi gi kisi nyatoro paka yenyere, 
2CH.6.31	ŋey jowolworin i kwo pajo je i lowo m'imiyo kwarere mawan.”
2CH.6.32	“I nger acel ka japath, ma k'obedo acel kwoŋ ji perin owinji kwoŋ dwoŋ perin kodi gigipiny madongo m'itieko timo ri ji perin, to bino lamin kodi kwayin i Ot pa Were me, 
2CH.6.33	winji kwayo pere. I polo, kam'ibed'iye, winji go aka tim gima go kwayin timo, ŋey nonin je i piny gibe jowoŋeyin aka jowowinjin, paka ji perin Isiraili jotimo. Kenyo jobino ŋeyo nike Ot pa Were m'ageto me kabedo m'iripo lamin'iye.”
2CH.6.34	“K'imiyo ji perin cik kadho i lweny gi jokwor pajo to jokwayin, kama jobed'iye je, ka joŋiyo tindi madwoŋ me m'iyero kodi Ot pa Were m'ageto rin me, 
2CH.6.35	winji kwayo pajo. Winji jo gi polo aka miy jo loyo.”
2CH.6.36	“Ka ji perin jotimi reco kwoŋin, kole ongoye ŋata kitim reco, to i nge perin iweyo jokwor pajo kikengila jo, t'itero jo paka jotwec i lowo man, bor kosa cegin, 
2CH.6.37	kucel ka joŋuti reco pajo i lowo m'oter'iye jo paka jotwec, to jopusere, to joywak rin i lowo no, ka jowaco ni, ‘Watimo reco, watimo gi komo; aka watimo gikidakana,’ 
2CH.6.38	Ka jopusere gi cuny jo je kodi adundo pajo je i lowo pa jokwor pajo, ka joŋiyo lowo me, m'imiyo kwarere pajo, tindi madwoŋ me m'iyero, kodi Ot pa Were m'ageto rin me, 
2CH.6.39	kenyo winji kwayo pajo kodi ywak pajo gi polo kam'ibed'iye, maki wor gi jo aka icwaki reco pajo je.”
2CH.6.40	“Onyo pama, Awi Were paran, weyi waŋin woyawere kwoŋ wan, aka ciki ithin iwinji kwayo i kabedo me.”
2CH.6.41	in kodi Sanduku ma Cikirok, ranyuth madwoŋ perin.
2CH.6.41	Weyi jocway ri Were i wi migam perin, Awi Rwoth Were, jowolimi both,
2CH.6.41	aka weyi jor'adieri perin jowofore i bero perin.
2CH.6.42	Awi Rwoth Were, ikir'ikwer kere m'itieko yero!
2CH.6.42	Poyi mar perin makiwire ri ŋeca perin Daudi.”
2CH.7.2	Jocway ri Were i wi migam jok'onyalo kiri donjo i Ot pa Rwoth Were rupiri dwoŋ pa Rwoth oyido oumo. 
2CH.7.3	Munyo Joisiraili je joneno mac loro piny wok i polo kodi dwoŋ pa Rwoth ka umo Ot pa Were, jokule piny ruwaŋ jo i lowo to jolamo aka jopako Rwoth, ka jowaco ni,
2CH.7.3	“Go ber swa!
2CH.7.3	Mar pere makiwire bedo cil gi cil.”
2CH.7.4	Kenyo kere Solomon kodi ji je jomiyo Rwoth cowirok. 
2CH.7.5	Solomon omiyo Rwoth cowirok ma siem ma dhok 22,000 kodi rombo 120,000. Aka ameno kere kodi ji je joketho i cingi Rwoth Ot pa Were. 
2CH.7.6	Jocway ri Were i wi migam kodi Jolevi jomako kabedo pajo gi giwer ma Kere Daudi oyido otimo ma pako Rwoth, kareno jowero ni: “Mar pere makiwire bedo cil gi cil.” Paka Daudi oyido owodho or. Jocway ri Were i wi migam oyido jokudho gwara, kareno Joisiraili je jocungo.
2CH.7.7	I ndelo no won Solomon oloko dier diedipo maleŋ, yuwaŋ Ot pa Were, aka omiyo kenyo mic awaŋa gikululu, mic ma cemo manyinge, kodi mic mabor ogwaŋe paka cowirok ma siem. Otimo gime kwoŋbedo migam ma ywel oyido thin ri cowirok me je.
2CH.7.8	Solomon kodi Joisiraili je jotimo kalima ma ndelo abirio. Oyido nitie lwak ji wok i ger ma Hamath tundo yumalo kodi kew gi Misir yupiny. 
2CH.7.9	I ndelo mar'aboro jotimo kalima ma cego cokirok, kole oyido jobedo gi ndelo abirio ma ketho i cingi Rwoth migam kodi ndelo abirio man ma kalima. 
2CH.7.10	Ka ndelo piero ario g'adek ma dwe mar'abirio, Solomon osewila ji dok i pecin pajo. Ji oyido josangala ro silwany je ma Rwoth oyido otieko miyo Daudi, Solomon kodi ji pere Isiraili.
2CH.7.11	Ameno Solomon ocowo geto Ot pa Rwoth kodi ot pa kere; kisi gima Solomon oyido otieko cano timo i Ot pa Rwoth kodi i ot pere won go ocowo maber. 
2CH.7.12	Kenyo Rwoth omenyere ri Solomon to waco rigo ni, “Atieko winjo kwayo perin, aka atieko yero Ot pa Were me paka kam'iripo miyan iye cowirok. 
2CH.7.13	K'acego polo to koth ngoye, kosa amiyo bonyo cik camo cemo, kosa adhiro two nundu i dier ji paran, 
2CH.7.14	ka ji paran ma jolwoŋere gi nyingan jomwole, jokway, jorangan, to joweyo yo pajo ma kidakana, kenyo alawinjo gi polo, alacwako reco pajo t'abotho piny pajo. 
2CH.7.15	Pama onyo alayawo waŋan aka alaciko ithan winjo kwayo m'ilakwayo ka. 
2CH.7.16	Kole pama atieko yero t'aloko ot me maleŋ ŋey nyingan wobedi kenyo cil gi cil, waŋan kodi adundo paran labedo kenyo i hongo je. 
2CH.7.17	To ri in, k'inotiy ran paka benin Daudi, kareno iwinjo cik paran kodi gim'amiyin cik timo je, 
2CH.7.18	kenyo alaridho dhum perin, paka atimo cikirok gi benin Daudi k'awaco ni, ‘Wangi ilabedo gi nyakwarin ma ladhumo Isiraili.’ ”
2CH.7.19	“To ka winokwer winjo cik kodi or paran m'atieko miyo win, to witiyo ri werin man, to wilamo jo, 
2CH.7.20	kenyo alafudho win wok i lowo m'atieko miyo win, aka alajwango Ot pa Were me, m'atieko loko maleŋ paka kam'iripo laman'iye. Ji kisi kamoro jolaloko gir'ageca aka jolatero gi cay.”
2CH.7.21	“Aka Ot pa Were me, ma pama imiyo dwoŋ me, kisi ŋat'oluwi je ladhier to penjo ni, ‘Raŋo Rwoth otimo gime ri lowo me kodi Ot pa Were me?’ 
2CH.7.22	Ji joladwoko ni, ‘Kwoŋbedo jojwango Rwoth Were m'owodho kwarere pajo wok i piny Misir. Joworo werin man, to jolamo jo; riameno go okelo teko me kwoŋ jo.’ ”
2CH.8.1	Solomon ogeto Ot pa Were kodi peco pere ma oro piero ario. 
2CH.8.2	Kere Solomon bende ogeto kendo tindin madongo ma Kere Hiram oyido omiyo go, to ketho Joisiraili bedo i jo.
2CH.8.3	Solomon omonjo adec ma Hamath Zoba to mako. 
2CH.8.4	Solomon ogeto tindi madwoŋ Tadmor i thim kodi tindin man m'oyido obedo kakan i Hamath. 
2CH.8.5	Go bende ogeto kendo Bethhoron ma Yumalo kodi ma Yupiny, tindin madongo m'otinda gi kor ot, waŋkace kodi nyweny, 
2CH.8.6	tindi madwoŋ Balath, tindin madongo je ma go okano iye gigipiny, kodi ma kayinin pere kodi cawilin pere oyido jobed'iye. Otimo can pere je ma geto i Yerusalem, i Lebanon, kodi iy'adec je ma go oyido dhumo. 
2CH.8.7+2CH.8.8	Ri tic pere arom, Solomon ooro nyikway ji ma Kanan ma Joisiraili oyido jok'oneko munyo jotero lowo pajo. Me obedo Joamor, Johiti, Joperiz, Johivi, kodi Joyebus, ma nyikway jo jomedere bedo ŋecin kiri konon. 
2CH.8.9	To Solomon k'ooro Joisiraili i tic arom, jo jotiyo paka jolweny, jotel pa jolweny, jomituka ma cawilin kodi jogwey kayinin pere. 
2CH.8.10	Solomon oyido nitie gi jodhum 250 m'oyido jonitie gi dwoŋ kwoŋ ji.
2CH.8.11	Solomon okelo dhako pere, nyar farawo wok i tindi pa Daudi bedo i ot m'oyido ogeto rigo, kole go owaco ni, “Dhako paran kiripi bedo i ot pa Kere Daudi ma Isiraili, kwoŋbedo kabedo je ma Sanduku ma Kakan ma Cikirok otieko bed'iye leŋ.”
2CH.8.12	Kenyo Solomon omiyo cowirok awaŋa ri Rwoth i wi migam m'oyido ogeto yuwaŋ Ot pa Were. 
2CH.8.13	Go omiyo cowirok paka cik pa Musa waco ri kisi ndelo: Sabato, Kalima ma Dwe Manyen kodi Kalima adek ma oro. Kalima ma Mugat ma buthow, Kalima ma Keco kodi Kalima ma Kayindi. 
2CH.8.14	Luwo kwoŋ cik ma Daudi bamere oketho, ocano tic ma kisi ndelo ri jocway ri Were i wi migam kodi Jolevi m'oyido jokonyo jo i wer kodi timo tic pajo. Solomon bende oketho jokur ma Ot pa Were i kitipin pajo i kisi waŋkac, luwo kwoŋ cik ma Daudi jacwo pa Were omiyo. 
2CH.8.15	Jocway ri Were i wi migam kodi Jolevi joluwo i kare cik je ma Daudi omiyo kwoŋ jo kodi udi ma kan.
2CH.8.16	Ameno tic pa Solomon je oyido orumo wok i ndelo m'ocak'iye misingi ma Ot pa Rwoth cuka Ot pa Rwoth ocow geto maber.
2CH.8.17	Onyo Solomon okadho i Eziongeba kodi Eloth i thengi nam, i piny Edom. 
2CH.8.18	Kere Hiram odhiro rigo cwo pere mogo ma jotieko niaŋ tic ma nam tiyo gi ŋecin pa Solomon. Jocewere kidho i lowo ma Ofir, aka jodwoko ri Solomon gi zahabu ma kalo kilo 15,000.
2CH.9.2	Solomon odwoko penji je, aka ongoye gim'otek rigo tito. 
2CH.9.3	Nyamicala ma Seba owinjo rieko pa Solomon aka oneno peco pere m'ogeto, 
2CH.9.4	cemo m'itoko i meza pere, pecin pa jodhum pere, kitipin pa jotic kodi ŋecin pere kodi nangin pajo ma cale ma joruko, jotic pere, kodi cowirok ma Solomon miyo i Ot pa Were aka cunye okwe.
2CH.9.5	Nyamicala ma Seba owaco ri Solomon ni, “Gim'awinjo i piny paran ma mako kwoŋ tim perin kodi rieko perin obedo adieri! 
2CH.9.6	To akinyalo yeyo cuka an won abino t'aneno. Aka neni adec mere oyido k'owaci ran. Iriek kalo kama ji jowaco. 
2CH.9.7	Josilwany a ji perin! Josilwany a ŋecin perin me, ma noknok jonitie ruwaŋin aka jonitie gi silwany ma winjo rieko perin. 
2CH.9.8	Rwoth Were perin wopak m'onyutho nger m'osangala iye kodin to kethin kere, dhumo i nyinge. Kwoŋbedo mar pere ri Isiraili kiwire, okethin bedo kere pajo ŋey inyal kuro cik kodi tiro.”
2CH.9.9	Nyamicala omiyo Solomon mic m'okelo; zahabu ma kalo kilo 4,000 kodi gigipiny maŋwe kur kodi thiwino madit. Ongoye kendo dito ma gigipiny maŋwe kur ma Solomon olimo paka ma nyamicala omiyo go.
2CH.9.10	(Aka ŋecin pa kere Hiram kodi kere Solomon ma jokelo zahabu wok Ofir bende jokelo mbawin ma yen m'ilwoŋo ni algum kodi telin ma welo. 
2CH.9.11	Solomon ooro mbawin me ma geto madala ma Ot pa Were kodi ma peco pere, kodi timo adungin kodi tongol ri jower. Nger mbawo ma yen algum no fodi k'oneno kendo tundo kiri konon i piny Yuda.)
2CH.9.12	Kere Solomon omiyo nyamicala ma Seba kisi gima go okwayo, medo i wi mic m'oyido omiyo go loyo m'okelo rigo. Kenyo nyamicala odok i Seba gi jotic pere.
2CH.9.13	Kisi oro kere Solomon oyido limo zahabu ma romo kilo 23,000 
2CH.9.14	medo i wi misolo ma wok bongi jomitan, kerin pa Jowarabu kodi jogavana mar'adec ma Isiraili. 
2CH.9.15	Solomon otimo kwote malac 200 gi zahabu m'ocadh, kisi kwot acel otim gi zahabu ma romo kilo abirio. 
2CH.9.16	Solomon bende otimo kwote mathindho 300 gi zahabu m'ocadh, kisi kwot acel otim gi zahabu ma romo kilo ario. Kwote me je kere oketho i Ot ma Lul ma Lebanon. 
2CH.9.17	Solomon bende otimo kom ma dhum malac gi lak liec, aka oum gi zahabu ma mangil. 
2CH.9.18	Kom ma dhum no oyido nitie gi madalin aucel kodi nyathukthuk ma zahabu m'omakere kwoŋe. Oyido nitie gi cinge i kisi thenge, kodi cal ma simbwor i kisi thenge. 
2CH.9.19	Oyido nitie cal ma simbwor apar g'ario, acel i gike ma kisi madala. Nger kom ma dhum me oyido ongoye i ker mogo je. 
2CH.9.20	Atewe pa Kere Solomon ma medho je otim gi zahabu, kiri g'atewe ma Ot ma Lul ma Lebanon je otim gi zahabu ma mangil, kwoŋbedo i ndir pa Solomon feza oyido ongoye gi cwe. 
2CH.9.21	Solomon oyido nitie gi bogi ma mel ma jocewere gi bogi pa Kere Hiram. Dicel kisi oro adek bogi pere oyido dwoko m'otiŋo zahabu, feza, lak liec, oŋere ambu, kodi oŋere.
2CH.9.22	Kere Solomon oyido oŋaŋ aka riek loyo kere man je i piny. 
2CH.9.23	Kerin je ma piny jorango Solomon winjo rieko pere ma Were omiyo go. 
2CH.9.24	Kisi kere okelo rigo mic ma gigipiny m'otimi gi feza, zahabu, nangin, gilweny, gigipiny maŋwe kur, kayinin kodi punde. Gime omedere timirok kisi oro.
2CH.9.26	Go odhumo kerin je wok i malawa Yufrete tundo i lowo pa Jofilistia, kodi kew gi Misir. 
2CH.9.27	I hongo ma dhum pa Kere Solomon feza oyido nitie kisi kamoro paka telin i Yerusalem, aka yen sida oyido thoth paka yen musikamol ma Yuda. 
2CH.9.28	Oyido ikelo ri Solomon kayinin wok i piny Misir kodi wok i piny man je.
2CH.9.29	Tim pa Solomon man je wok i cako tundo i gike, ondiki i kitawo ma Kigana pa jatuci wac Were Nathan, kodi i Wac ma Were oluwo luwo i dhok Ahija ma wok Silo kodi i Menyirok pa Ido, ma bende luwo kwoŋ dhum pa Yerobowam wod pa Nebat 
2CH.9.30	Solomon odhumo Isiraili gi Yerusalem ma oro piero aŋwen. 
2CH.9.31	Solomon otho aka oyiki go i tindi madwoŋ pa Daudi aka wode Rehobowam olunjo go.
2CH.10.1	Rehobowam okadho i Sekem, kole Joisiraili je oyido jobino kenyo ketho go kere. 
2CH.10.2	Munyo Yerobowam wod pa Nebat owinjo (oyido go fodi nitie i Misir, kama go oyido oringo iye kwoŋ kere Solomon), odwoko wok i Misir. 
2CH.10.3	Jo nonin ma yumalo jooro wolwoŋi Yerobowam, aka jokidho gi go bongi Rehobowam to jowaco rigo ni, 
2CH.10.4	“Benin Solomon ojengo bieto mapek kwoŋ wan. K'inoloki bieto me masew t'iloko kwo mayot riwan, walatic rin.”
2CH.10.5	Rehobowam odwoko jo ni, “Dwoki win ka ndelo adek orumo, alamiyo win radwok.” Ameno to jokadho.
2CH.10.6	Kenyo Kere Rehobowam openjo jodongo m'oyido jotiyo paka jomic rieko pa Solomon ni, “Wimiyan rieko aŋo ma dwoko ji me?” 
2CH.10.7	Aka jodwoko go ni, “K'ibedo gi wor ri jome t'isangala jo, luw gi jo wac maber, aka jolatic rin noknok gi wor.”
2CH.10.8	To Rehobowam okwero rieko pa jodongo ma jomiyo go, to kadho bongi yac ma jobedo muworo pere, aka m'oyido onyo jobedo jomic rieko pere. 
2CH.10.9	Openjo jo ni, “Wimiyan rieko timo aŋo? Aŋo m'adwoki ji ma jokwayan loko bieto pajo masew?”
2CH.10.10	Jodwoko go ni, “Me a gim'iripo waco rijo ni, ‘Cingan manyako dinywol loyo pier baba! 
2CH.10.11	Baba oketho bieto mapek kwoŋ win, to alaloko mapek loyo. Go ocwado win g'adasa to alacwado win gi luth kayina!’”
2CH.10.12	Ameno Yerobowam gi ji je jobino bongi Rehobowam i ndelo mar'adek, paka kere Rehobowam oyido owaco rijo. 
2CH.10.13	Kere oweyo rieko ma jodongo jomiyo go aka oluwo gi jo gi gero 
2CH.10.14	paka yac jomiyo go rieko. Go owaco ni, “Baba oketho bieto mapek kwoŋ win, to alaloko jo mapek loyo. Baba ocwado win g'adasa, to alacwado win gi luth kayina!” 
2CH.10.15	Ameno kere k'owinjo ji; kole oyido obedo mito pa Rwoth kelo gima go oyido owaco wotundi i kare ri Yerobowam wod pa Nebat luwo bongi jatuci wac Were Ahija ma wok Silo. Meno am'omiyo kere k'owinjo ji.
2CH.10.16	Ameno ji jodok i wema pajo, 
2CH.10.17	aka joweyo Rehobowam paka kere pa ji m'oyido jobedo iy'adec ma Yuda kende.
2CH.10.18	Kenyo kere Rehobowam ooro Adoniram, m'oyido telo jotic gi mbaka, kadho bongi Joisiraili, to jogoyo go gi telin to tho. Aka kere Rehobowam oidho cawila pere to ringo i Yerusalem. 
2CH.10.19	Wok i hongo no kiri konon me, ji ma yumalo ma ker ma Isiraili jobedo kanyo jolwenyo gi ker pa Daudi.
2CH.11.1	Munyo Rehobowam otundo i Yerusalem, olwoŋo kanyacel jolweny ma jober loyo wok i nono pa Yuda gi Benyamin ma romo 180,000. Go oyido mito lweny ŋey wodwoki dhum pere kwoŋ nonin ma yumalo Isiraili. 
2CH.11.2	To Rwoth waco ri Semaya jatuci wac Were ni, 
2CH.11.3	“Waci ri Rehobowam, wod pa Solomon, gi jonono pa Yuda kodi jonono pa Benyamin, kodi ji je ni, 
2CH.11.4	‘Wikiri wimonji wutmin win won, Isiraili. Dok win peco wijoje. Gim'otimere obedo mito paran.’” Joje jowinjo cik pa Rwoth aka jok'olwenyo gi Yerobowam.
2CH.11.5	Rehobowam odoŋ i Yerusalem aka ogeto cel i tindin madongo ma Yuda kodi Benyamin: 
2CH.11.6	Ogeto Bethelehem, Etam, Tekowa, 
2CH.11.7	Bethzur, Soko, Adulam, 
2CH.11.8	Gath, Maresa, Zif, 
2CH.11.9	Adorayim, Lakis, Azeka, 
2CH.11.10	Zora, Ayijalon kodi Hebron. 
2CH.11.11	Otimo cel matek, to ketho jomituka ri je, aka i kisi acel oketho kakano cemo, mo kodi vini. 
2CH.11.12	Rehobowam bende oketho kwote kodi tonge malac i tindin je to loko jo matek swa. Ameno Yuda kodi Benyamin jobedo i dhum pere.
2CH.11.13	Jocway ri Were i wi migam kodi Jolevi m'oyido jonitie i ker ma yumalo ma Isiraili jomiyo Rehobowam kony pajo. 
2CH.11.14	Jolevi joweyo lowo kodi lim pajo to jodok i Yuda gi Yerusalem, kwoŋbedo kere Yerobowam ma Isiraili kodi wote jok'oyeyo jo tic paka jocway ri Were i wi migam pa Rwoth. 
2CH.11.15	Yerobowam oyero jocway ri were i wi migam pere won tiyo i kalamo manyakafir ma lamo jwogere kodi cal m'otimo i cal pa rwath dhok. 
2CH.11.16	To, jono je m'oyido joketho cuny jo i lamo Rwoth Were pa Isiraili wok i nonin je ma Isiraili joluwo jocway ri Were i wi migam kodi Jolevi kadho i Yerusalem miyo Rwoth Were pa kwarere pajo cowirok. 
2CH.11.17	Gime oloko ker ma Yuda matek, aka ma oro adek jothielo Rehobowam wod pa Solomon, kole ma oro adek jobedo paka i hongo ma dhum pa Daudi kodi Solomon.
2CH.11.18	Rehobowam onywomo Mahalath, nyar Yerimoth wod pa Daudi, ma min oyido obedo Abihayili nyar Eliab nyakwar Yese. 
2CH.11.19	Jonywolo wot jo adek: Yeus, Semaria kodi Zaham. 
2CH.11.20	Rumacen go onywomo Maka, nyar Absalom, aka jonywolo nyithindho aŋwen: Abija, Atay, Ziza kodi Selomith. 
2CH.11.21	Kanyacel, Rehobowam obedo gi mon 18 kodi mon ma thenge piero aucel, to nywolo wote piero ario g'aboro kodi nyir piero aucel. Rehobowam oyido omito Maka loyo, 
2CH.11.22	ameno oyero Abija okayo pa Maka kwoŋ nyithindho pere je, lunjo go paka kere. 
2CH.11.23	Rehobowam opoko wote tic gi rieko to ketho jo iy'adec je ma Yuda kodi Benyamin i tindin madongo m'otinda. Omiyo jo gima jomito je to nywomo rijo mon kweth.
2CH.12.1	Tekin Rehobowam loko dhum pere m'ocwiny paka kere, go kodi ji jojwango cik pa Rwoth. 
2CH.12.2	I oro mar'abic ma dhum pa Rehobowam, kwoŋbedo oyido jokitim adieri ri Rwoth, Sisak kere ma Misir obino to monjo Yerusalem, 
2CH.12.3	gi jolweny cawilin 1,200 kodi cwo 60,000 ma jogweyo kayinin. Jolweny ma kikwanere jobino gi Sisak wok i Misir, Libia, Sukim kodi Ethopiya. 
2CH.12.4	Sisak omako tindin madongo m'otinda ma Yuda aka obino tundo kiri Yerusalem.
2CH.12.5	Kenyo Semaya jatuci wac were obino bongi Rehobowam kodi jodhum ma Yuda, m'oyido jocokere i Yerusalem kwalok kwoŋ Sisak, aka owaco rijo ni, “Me apaka Rwoth waco, ‘Wijwangan, ameno nyo atieko jwango win i cingi Sisak.’ ” 
2CH.12.6	Kenyo jodhum ma Isiraili kodi kere jomwole to jowaco ni, “Rwoth otire.”
2CH.12.7	Munyo Rwoth oneno nike jomwole, wac pa Rwoth obino kendo ri Semaya ni, “Jotieko mwole; aka ak'orey woko jo, to alabotho mogo kwoŋ jo, aka akilakonjo keme paran kwoŋ Yerusalem gi cingi Sisak. 
2CH.12.8	Kad'ameno jobino bedo ŋecin pere, ŋey jowonyal ŋeyo rapok i dier tiyo ran kodi tiyo ri jodhum ma piny.”
2CH.12.10	aka kere Rehobowam otimo kwote man gi ywel culo waŋ m'oyido otim gi zahabu aka omiyo jotel pa jokur ma waŋkac pa kere kuro. 
2CH.12.11	Aka noknok ka kere okidho i Ot pa Rwoth, jakur oyido bino to tiŋo kwote, aka rumacen dwoko i kisika m'ikan'iye. 
2CH.12.12	To kwoŋbedo Rehobowam omwole, Rwoth k'oreyo jo woko kicutho i keme pere; aka gigipiny okadho maber ri Yuda.
2CH.12.13	Ameno Rehobowam odhumo i Yerusalem to medo dwoŋ pere paka kere. Go oyido jaoro piero aŋwen g'acel munyo cako dhum, aka odhumo ma oro apar g'abirio i Yerusalem, tindi madwoŋ ma Rwoth oyido oyero kwoŋ nonin je ma Isiraili paka kabedo m'iripo lam'iye go. Yok Rehobowam oyido ilwoŋo ni Nama ma wok i Amon. 
2CH.12.14	Rehobowam otimo gimarac, kole go k'oketho cunye i rango mito pa Rwoth.
2CH.12.15	Onyo tim pa Rehobowam, wok i cakirok tundo i gike ondiki i Kigana pa Semaya kodi Ido jotuci wac Were. Lweny obedo ma kicoki i dier Rehobowam kodi Yerobowam. 
2CH.12.16	Rehobowam otho aka oyiki go kam'oyik'iye bacere pere i tindi madwoŋ pa Daudi; aka wode m'ilwoŋo ni Abija olunjo go paka kere.
2CH.13.1	I oro mar'apar g'aboro ma dhum pa Yerobowam, Abija obedo kere i Yuda, 
2CH.13.2	aka odhumo ma oro adek i Yerusalem. Yokimere oyido ilwoŋo ni Mikaya nyar Uriel ma wok i tindi madwoŋ Gibeya.
2CH.13.2	Onyo lweny otur i dier Abija kodi Yerobowam 
2CH.13.3	Abija oyido nitie gi jolweny 400,000 aka Yerobowam oyido nitie gi jolweny 800,000.
2CH.13.4	Kenyo Abija ocungo malo wi got Zemarayim manitie i piny matendere Efrayim to waco ni, “Winjan win, awi Yerobowam kodi Joisiraili je! 
2CH.13.5	Wikuya nike Rwoth Were pa Isiraili otimo cikirok makiwire gi Daudi, ka miyo go kodi nyikwaye dhumo Isiraili cil gi cil? 
2CH.13.6	Kucel Yerobowam wod pa Nebat, ŋeca pa Solomon wod pa Daudi, oay to gwenyere kwoŋ kere pere, 
2CH.13.7	kodi ji ma bukony jocokere bonge to jokwero Rehobowam wod pa Solomon, munyo Rehobowam fodi thin aka okuya gir'atima aka k'onyalo juko jo.”
2CH.13.8	“Aka onyo pama iparo nike inyalo juko ker ma Rwoth oketho cingi nyikway Daudi, kwoŋbedo widit swa aka winitie gi rwath dhok ma zahabu ma Yerobowam otimo riwin paka werin. 
2CH.13.9	Wiriemo woko jocway ri Were i wi migam pa Rwoth, nyikway Aron, kodi Jolevi, to wiketho jocway ri Were i wi migam mewin paka ji ma piny man jotimo? Kisi nyatoro ma bino gi rwath kosa wot rombo abirio bedo jacway ri Were i wi migam ri werin moro no.”
2CH.13.10	“To paka riwan, Rwoth obedo Were mawan, aka fodi wakijwango go. Wanitie gi jocway ri Were i wi migam ma jotiyo ri Rwoth ma jobedo nyikway Aron, kodi Jolevi ma jokonyo jo. 
2CH.13.11	Jomiyo Rwoth kisi odikin g'othieno cowirok awaŋa kodi buban maŋwe kur, joketho mic ma mugat i wi meza zahabu macil, aka kisi othieno jocwinyo talin i wi raŋaw ma zahabu. Kole watiyo ri Rwoth Were mawan, to win wijwango go. 
2CH.13.12	Neni win, Were nitie gi wan paka jatel mawan, aka jocway ri Were i wi migam pere jotiŋo gwarin pajo, aka jotieko yikirok kudho ma lwoŋo wan lweny gi win. Awi Isiraili, wikiri wilweny gi Rwoth, Were pa kwarere mewin; kole wikinyal loyo.”
2CH.13.13	Yerobowam oyido otieko dhiro jolweny pere moro kwinyo jolweny ma Yuda iy'apondi k'onyo jowok gi yucen, kareno jom'odoŋ jonitie yuwaŋ jo. 
2CH.13.14	Aka munyo jolweny ma Yuda joneno kor gi korin, neni, jolweny oyido jonitie yuwaŋ jo kodi yucen, aka joywak ri Rwoth, to jocway ri Were i wi migam jokudho gwarin. 
2CH.13.15	Kenyo jolweny ma Yuda jotiŋo dwondi gin to johola koko ma lweny. Aka munyo cwo ma Yuda johola, Were okengila Yerobowam kodi Joisiraili je kareno Abija ama telo jolweny ma Yuda. 
2CH.13.16	Joisiraili joŋweco kwoŋ Joyuda, aka Were omiyo Joyuda loyo jo gi meni. 
2CH.13.17	Abija kodi ji pere joneko Joisiraili ma kiwacere; to jotho cwo ma romo 500,000 m'odim. 
2CH.13.18	Ameno onyali woko Joisiraili i hongo no aka ji ma Yuda jokengila jo, rupiri jokanya Rwoth, Were pa kwarere pajo.
2CH.13.19	Abija oriemo Yerobowam, to mayo go tindin madongo, Bethel kodi calin mere, Yesana gi calin mere, kodi Efron gi calin mere. 
2CH.13.20	Yerobowam k'olimo meni kendo i hongo ma dhum pa Abija, aka Rwoth rwadho go piny, to tho.
2CH.13.21	To Abija omedere lokirok matek. Obedo gi mon apar g'aŋwen to nywolo wote piero ario g'ario kodi nyir apar g'aucel. 
2CH.13.22	Tim pa Abija man je, kula pere kodi gim'owaco je, ondiki i kigana pa jatuci wac Were Ido.
2CH.14.1	Kere Abija otho aka oyiki go i tindi madwoŋ pa Daudi, to Asa lunjo go paka kere. I hongo ma dhum pa Asa piny okwe ma oro apar. 
2CH.14.2	Asa otimo gimaber gim'otire ruwaŋ Rwoth Were pere. 
2CH.14.3	Okwanyo woko migame pa jopath kodi kalamo manyakafir, oturo piny sirin to toŋo woko cal pa were madhako Asera. 
2CH.14.4	Asa omiyo ji ma Yuda cik timo mito pa Rwoth, Were pa kwarere pajo, kodi kuro cik kodi or. 
2CH.14.5	Go bende okwanyo woko i tindin madongo ma Yuda kalamo manyakafir kodi migame ma buban, aka ker obedo i siem munyo go dhumo. 
2CH.14.6	Asa bende ogeto tindin madongo m'otinda i Yuda, rupiri piny oyido okwe. Go k'obedo gi lweny i oro no je, kole Rwoth omiyo siem. 
2CH.14.7	To Asa waco ri ji ma Yuda ni, “Weyi win wageti tindin madongo me, to wathoko jo gi kor udi acurcur, waŋkace kodi nywenye, piny me fodi obedo amawan, rupiri watieko timo mito pa Rwoth Were mawan, aka go otieko miyo wan siem.” Ameno jogeto aka kisi gimoro je okadho maber. 
2CH.14.8	Kere Asa obedo gi jolweny 300,000 wok i Yuda m'oyido jotiŋo kwote kodi tonge ma lweny, kodi cwo 280,000 ma jowok i nono pa Benyamin m'oyido jotiŋo kwote kodi aserin ma lweny. Joje oyido jobedo jomaker, aka cwo ma jofonjere lweny.
2CH.14.9	Jaethopiya m'ilwoŋo ni Zera okwinyo Yuda gi jolweny milion gi cawilin 300 to jomedere tundo kiri Maresa. 
2CH.14.10	Asa okadho romo gi go, to jocero bol ma lweny i milelo ma Zefatha i Maresa.
2CH.14.11	Asa oywaki ri Rwoth Were pere ni, “Awi Rwoth, in ikipoki kwoŋ konyo jomeni kodi joma nyap. Kony wan, Awi Rwoth Were mawan, kole wagoŋere kwoŋin, aka i nyingin wabino lweny gi kweth jolweny me. Awi Rwoth, ibedo Were mawan; ongoye ŋata nyalo geno kikengila in.”
2CH.14.12	Ameno Rwoth okengila Joethopiya ruwaŋ Asa kodi Yuda, to Joethopiya jodwire gi ŋwec. 
2CH.14.13	To Asa gi jolweny pere joriemo jo tundo kiri Gerar, to Joethopiya jotho m'ongoye m'obothi; kole Rwoth gi jolweny pere joloyo jo gi meni, aka jolweny jonyaga gigipiny kweth. 
2CH.14.14	Kenyo jonyalo turo tindin madongo m'othoko Gerar, rupiri oyido jopoŋ gi lworo ri Rwoth. Jonyaga tindin madongo je aka jomako gigipiny. 
2CH.14.15	Jomonjo kiri kambi pa jokwath rombo, aka jomako rombo, diegi kodi ŋamin kweth. Kenyo to jodok i Yerusalem.
2CH.15.1	Cuny pa Were oloro kwoŋ Azaria wod pa Oded, 
2CH.15.2	aka okadho romo gi Asa to waco rigo ni, “Winjan, Asa, kodi ji je ma Yuda kodi Benyamin: Rwoth nitie gi win tekin winitie gi go. Ka wirango go, wilanwaŋo, to ka ijwango go, go lajwango win. 
2CH.15.3	Ma hongo malac, Isiraili oyido ongoye gi Were mar'adieri, jacway ri Were i wi migam m'ofonji jo, kodi cik; 
2CH.15.4	to i kidamba pajo, jowire bongi Rwoth, Were pa Isiraili. Jodwaro go to jonwaŋo go. 
2CH.15.5	I hongo no woth oyido tek, rupiri teko kodi mienirok oyido nitie ri ji je ma i piny. 
2CH.15.6	Oyec jo mathindho thindho, piny olwenyo gi piny aka tindi madwoŋ odiyo tindi madwoŋ man, rupiri Were okelo rijo candirok kodi kidamba ma nger je. 
2CH.15.7	To win cwo ma Yuda, bedi win jomiseni! Wikiri wiyey cingin win wolokere manyap, rupiri ilamiyo win kemba i tic mewin.”
2CH.15.8	Munyo Asa owinjo wac pa jatuci wac Were Azaria wod pa Oded, onwaŋo miseni, to kwanyo woko cal je i piny Yuda paka rom kodi i Benyamin kodi i tindin je m'oyido omako i piny matendere ma Efrayim. Oyiko migam pa Rwoth m'oyido nitie i diedipo ma Ot pa Rwoth.
2CH.15.9	Kenyo Asa ocoko ji je ma Yuda kodi Benyamin, kodi ji ma jowok Efrayim, Manase, kodi Simeo m'oyido jobedo paka jopath i dier jo, kole ji mathoth oyido jotuk i Yuda munyo joneno nike Rwoth Were pere oyido nitie gi go. 
2CH.15.10	Ji jocokere kanyacel i Yerusalem i dwe mar'adek i oro mar'apar g'abic ma dhum pa Asa. 
2CH.15.11	I ndelo no, jomiyo Rwoth cowirok wok kwoŋ gima jonyaga ma jodwoko gine, megikwe 700 kodi rombo 7,000. 
2CH.15.12	Jotimo cikirok to joyere lamo Rwoth, Were pa kwarere pajo, g'adundo pajo je gi cuny jo je, 
2CH.15.13	Kisi ŋata k'olamo Rwoth, Were pa Isiraili, oyido iripo neko, obedi nyathi, kosa jadwoŋ, jacwo kosa dhako. 
2CH.15.14	Jotimo cikirok gi Rwoth gi koko malo, to jokudho gwarin. 
2CH.15.15	Ji ma Yuda je josangala gi cikirok me, kole oyido jotimo gi cuny jo je, aka jofore i lamo Rwoth, aka Rwoth ojolo jo to kelo siem i thenge gi thenge.
2CH.15.16	Kere Asa okwanyo woko kiri adhamere Maka wok i dwoŋ pere paka yok kere, kwoŋbedo Maka oyido otimo cal ma mienirok ri Asera were madhako. Asa otoŋo cal no piny, aka owaŋo mathindho thindho i milelo Kidiron. 
2CH.15.17	Makada nende Asa k'onyeko woko kalamo manyakafir je i Isiraili, kucel obedo g'adieri ri Rwoth kwo pere je. 
2CH.15.18	Asa okelo i Ot pa Were gigipiny ma bamere Abija omiyo Were, kanyacel gi feza, zahabu ma go won omiyo. 
2CH.15.19	Lweny man k'obedo kendo cuka i oro ma piero adek g'abic ma dhum pa Asa.
2CH.16.1	I oro ma piero adek g'aucel ma dhum pa Asa, kere Basa ma Isiraili omonjo Yuda, to geto Rama, ma geŋo ji wok kosa donjo iy'adec pa kere Asa ma Yuda. 
2CH.16.2	Ameno Asa okwanyo feza gi zahabu wok i kakan lim ma Ot pa Were kodi i ot pa kere, to dhiro jo ri kere Benhadad ma Siria, gi mikwenda me: 
2CH.16.3	“Weyi wamakere kanyacel, paka bacere mawan jotimo. Feza kodi zahabu me jobedo mic perin. Pama onyo tur woko makirok perin gi kere Basa ma Isiraili ŋey wonyali wodho woko jolweny pere wok iy'adec paran.”
2CH.16.4	Benhadad oyere gi rieko ma kere Asa owodho, to dhiro jomituka pa jolweny pere monjo tindin madongo ma Isiraili. Jomako Ijon, Dan, Abel Beth Maka, kodi tindin madongo je i Nafital m'ikan'iye gigipiny. 
2CH.16.5	Munyo kere Basa owinjo kwoŋe, oweyo geto Rama, to miyo tic pere tho. 
2CH.16.6	Kenyo kere Asa ocoko cwo i Yuda paka rom to wodho or ma tiŋo woko telin kodi mbawin m'oyido Basa oro ma geto i Rama, to jooro ma geto tindin madongo ma Geba kodi Mizipa.
2CH.16.7	I hongo no jatuci wac Were Hanani okidho bongi kere Asa Kere ma Yuda to waco rigo ni, “Kwoŋbedo igoŋere kwoŋ kere ma Siria, makiweno Rwoth Were perin, jolweny pa kere ma Siria jotieko niaŋ kwoŋin. 
2CH.16.8	Ikipoy gim'otimere ri Joethopiya kodi Jolibia, gi cawilin pajo kodi cwo ma jogweyo kayinin? I hongo no, igoŋere kwoŋ Rwoth, to Rwoth ketho jo i cingin. 
2CH.16.9	Kole waŋ Rwoth neno ji ma piny gibe, ma ridho adundin pa jono ma jomiyere rigo. Paka itieko timo gimiŋo me, riameno wok pama kadho yuwaŋe, ilabedo gi lweny noknok.” 
2CH.16.10	Gime omiyo Asa omako nge swa gi jatuci wac Were m'omiyo kiri otweyo go i katwec. Obedo i hongo acel me won ma Asa ocako ter'iye ji mogo gi gero.
2CH.16.11	Tim pa Asa wok i cako tundo kiri i gike, ondiki i kitawo ma kigana pa kerin ma Yuda kodi Isiraili. 
2CH.16.12	I oro ma piero adek g'abuŋwen ma dhum pa kere Asa, two matek swa omako odondo tiende to ŋolo go; to kad'ameno k'ogiki bongi Rwoth ni wokonyi go to rango kony pa jomilerwa ayin. 
2CH.16.13	Onyo rumacen ma oro ario, Asa otho, i oro ma piero aŋwen g'acel ma dhum pere. 
2CH.16.14	Oyiki go i kaliel ma go won ogoro i tindi madwoŋ pa Daudi. Okethi go i kitanda m'okudh'iye gigipiny gi mo maŋwe kur ma yiko delkwoŋe ma yik, to jomoko mac ma kasik m'ogaŋere ywako go.
2CH.17.1	Yehosafat olunjo bamere Asa paka kere to ridhere matek kwoŋ Isiraili. 
2CH.17.2	Oketho jolweny i tindin madongo m'otinda je ma Yuda, kodi jolweny ma kuro piny Yuda, kodi i tindin madongo je i Efrayim ma bamere Asa oyido omako. 
2CH.17.3	Rwoth oyido nitie gi Yehosafat, rupiri oluwo tim pa bamere macon, aka go k'olamo Bal, 
2CH.17.4	to otiyo ri Were pa bamere, owinjo or pere, makiweno paka kerin ma Isiraili jotimo. 
2CH.17.5	Riameno Rwoth oketho keri i cingi Yehosafat, aka ji ma Yuda je jokelo rigo mic to Yehosafat ŋaŋ t'imiyo go wor. 
2CH.17.6	Yehosafat ofore i luwo yo pa Rwoth, aka medo kwoŋ meno okwanyo woko kalamo manyakafir kodi cal pa were madhako Asera i Yuda.
2CH.17.7	I oro mar'adek ma dhum pere, odhiro jodhum me: Benhayil, Obadia, Zekaria, Nethanel kodi Mikaya, fonjo Cik pa Rwoth i tindin madongo je ma Yuda. 
2CH.17.8	Jolevi abuŋwen kodi jocway ri Were i wi migam ario jokwaŋo jo. Jolevi me obedo: Semaya, Nethanel Zebadia, Asahel, Semiramoth, Yehonathan, Adoniya, Tobia kodi Tobadoniya. Aka jocway ri Were i wi migam me obedo Elisama kodi Yehoram. 
2CH.17.9	Jofonjo i Yuda; aka oyido jooro kitawo ma Cik pa Rwoth, jowotho i tindin madongo ma Yuda aka jofonjo i dier ji.
2CH.17.10	Rwoth omiyo kerin je m'othoko Yuda lworo lwenyo gi Yehosafat. 
2CH.17.11	Jofilistia moro jokelo ri Yehosafat mic ma feza gi zahabu, aka ji ma jowok i piny pa Jowarabu bende jokelo rigo mic ma wot rombo 7,700 kodi wot diegi 7,700. 
2CH.17.12	Ameno Yehosafat omedere ameda bedo ŋatadwoŋ. Go ogeto cel i Yuda paka rom, kodi tindin madongo je m'ikan'iye gigipiny. 
2CH.17.13	Yehosafat otimo tic i tindi madongo i Yuda. Go oyido nitie gi jolweny matek, cwo ma jomiseni i Yerusalem. 
2CH.17.14	Me kitipin pajo cungo kwoŋ nonin pajo: Adina oyido obedo jamituka ma nono pa Yuda, aka oyido telo jolweny 300,000 
2CH.17.15	Ŋat'oluwo go i dwoŋ obedo Yehohanan gi jolweny 280,000 
2CH.17.16	mar'adek i dwoŋ obedo Amasia wod pa Zikiri won oyido omiyere tiyo ri Rwoth, gi cwo ma jomiseni 200,000. 
2CH.17.17	Jamituka ma lweny ma nono pa Benyamin obedo Eliada dhano ma jamisen gi cwo 200,000 m'oyido jonitie gi kwote kodi aserin ma lweny. 
2CH.17.18	Ŋat'oluwo go i dwoŋ obedo Yehozabad gi jolweny 180,000 m'oyido jonitie gi gilweny. 
2CH.17.19	Jolweny me oyido jotiyo ri kere Yehosafat i Yerusalem, medo i wi jolweny man ma go oketho i tindin m'otinda je i Yuda paka rom.
2CH.18.1	Munyo kere Yehosafat ma Yuda otieko ŋaŋo to ŋeyere; otimo mere ma nywomirok i dier japeco pere gi japeco pa Ahab kere ma Isiraili. 
2CH.18.2	Munyo oro moro okadho, okidho wendo ri Ahab i Samaria. Aka Ahab oneko rigo kodi ji pere rombo kodi dhok kweth to dwoŋo go kidho monjo Ramoth Giliad. 
2CH.18.3	Ahab kere ma Isiraili openjo Yehosafat kere ma Yuda ni, “Inokidhi kodan monjo Ramoth Giliad?” Yehosafat odwoko ni, “Ayikere k'iyikere, apaka kiri jolweny paran je. Walariwere kodin i lweny.”
2CH.18.4	Yehosafat omedo waco ri Kere Ahab ma Isiraili ni, “Weyi kutho wapenji Rwoth.” 
2CH.18.5	Ameno Ahab olwoŋo jotuci wac were je 400 to penjo jo ni, “Akidhi amonji Ramoth Giliad, kosa be?” Jo je jodwoko ni, “Kadhi imonji, Rwoth bino miyin loyo.”
2CH.18.6	To Yehosafat penjo ni, “Ongoye jatuci wac Were pa Rwoth man ma wanyalo penjo?”
2CH.18.7	Ahab odwoko ni, “Nitie acel man, Mikaya wod pa Imila, t'adak go kwoŋbedo go kiwaci ran gimaber kwoŋan, to gimarac kende.”
2CH.18.7	Yehosafat odwoko ni, “Weyi kere wokiri wowaci nger gino.”
2CH.18.8	Kenyo Ahab olwoŋo jalweny to waco rigo omo Mikaya piyo.
2CH.18.9	Onyo Ahab gi Yehosafat oyido joruko nangin pajo ma ker to jobedo i kombere pajo ma ker woko ma waŋkac ma Samaria i kisia. Aka jotuci wac Were je oyido joluwo ruwaŋ jo. 
2CH.18.10	Acel kwoŋ jo m'ilwoŋo ni Zedekia wod pa Kenana, oyiko tungi ogwaŋ gi nyweny aka owaco ri Ahab ni, “Me a gima Rwoth waco, ‘Gi gime ilalwenyo gi Josiria cuka ireyo woko jo.’ ” 
2CH.18.11	Jotuci wac Were man je jowaco gimoro acel ni, “Kadhi malo i Ramoth Giliad aka imonji, Rwoth bino miyin loyo.”
2CH.18.12	Kucel jatel pa jolweny m'oyido okadho omo Mikaya owaco rigo ni, “Neni, jotuci wac Were man je jowaco gima kere mito winjo, aka in bende wac gimoro acel.”
2CH.18.13	To Mikaya dwoko ni, “Akwoŋere i nyingi Rwoth makwo ni, gima Rwoth owaci, meno ama alaluwo.”
2CH.18.14	Munyo Mikaya otundo ruwaŋ Ahab, kere openjo go ni, “Mikaya, wamonji Ramoth Giliad kosa be?” Mikaya odwoko ni, “Monji win! Rwoth bino miyo win loyo.”
2CH.18.15	To Ahab penjo Mikaya ni, “Awaci rin didi nike k'iluwo kodan i nyingi Rwoth wac ran adieri?”
2CH.18.17	Ahab owaco ri Yehosafat ni, “Nende akiwaco rin nike go kiwaci gimaber kwoŋan, to gimarac kende!”
2CH.18.18	Mikaya omedere waco ni, “Riameno winji gima Rwoth waco. Aneno Rwoth obedo i kom pere ma dhum aka lwak jolweny ma i polo jocungo yu cinge maracuc kodi maracam. 
2CH.18.19	Rwoth openjo ni, ‘Ŋa ma lawondo Ahab ŋey wokidhi woneki go i Ramoth Giliad?’ Jomalaika man jowaco gimoro acel, aka megi jowaco giman. 
2CH.18.20	Cuka cuny obino to cungo ruwaŋ Rwoth to waco ni, ‘Alawondo go.’ To Rwoth penjo ni, ‘Ilawondo go nedi?’ 
2CH.18.21	To cuny dwoko ni, ‘Alakidho t'amiyo jotuci wac were pa Ahab je waco twodo.’ Kenyo Rwoth owaco ni, ‘Kadhi iwondi go, ibino nyalo.’ ”
2CH.18.22	Mikaya owaco macowe ni, “Neni, me a gim'otimere. Rwoth Otieko miyo jotuci wac Were perin me wondin, aka go won otieko waco nike ibino romo gi teko.”
2CH.18.23	Kenyo jatuci wac Were Zedekia wod pa Kenana ocore cegin gi Mikaya to payo lembe adhoŋ to penjo go ni, “Wok keraŋo ma cuny pa Rwoth oweyan to luwo kodin?”
2CH.18.24	Mikaya odwoko go ni, “Ibino ŋeyo ndelo no ka inodonji i kisika ma yucen moro pondo.”
2CH.18.25	Kenyo kere Ahab owaco ri jatel pa jolweny pere ni, “Maki Mikaya iter go bongi Amon gavana ma tindi madwoŋ kodi Yowas wod pa kere. 
2CH.18.26	Waci rijo jowoboli go i katwec aka jowomiy go mugat gi pi cuka anodwoki i siem.”
2CH.18.27	Mikaya owaco ni, “Winjan win ji je, ka inodwoki i siem, meno Rwoth k'oluwo i an.”
2CH.18.28	Ameno kere Ahab ma Isiraili kodi kere Yehosafat kere ma Yuda jokidho monjo tindi madwoŋ Ramoth Giliad. 
2CH.18.29	Ahab owaco ri Yehosafat ni, “Ka wakadho lweny, iruki nangin perin ma ker, aka abino rukere i nger matek niaŋ kwoŋan.” Ameno kere ma Isiraili k'orukere paka kere munyo kidho lweny.
2CH.18.30	Onyo kere ma Siria oyido omiyo jomituka pere ma cawilin cik ni jokiri jowomonji dhano moro je kwanyo woko kere ma Isiraili. 
2CH.18.31	Aka munyo jomituka ma cawilin joneno Yehosafat, joparo nike oyido obedo Ahab to jowire monjo go. To Yehosafat goyo ndur to Rwoth botho go. Were owiro jo woko kwoŋe. 
2CH.18.32	Jomituka ma cawilin joniaŋ nike oyido k'obedo Ahab to joweyo monjo go. 
2CH.18.33	To jacwo moro bayo asere to cwowo Ahab i dier kogino cinge. Ahab okoko ri jagwey cawila pere ni, “Awinjo litho, wire iywayan woko i lweny.” 
2CH.18.34	Lweny olieth i ndelo no, to kere ma Isiraili thenere kwoŋ cawila pere munyo ŋiyo Josiria tundo othieno; munyo waŋceŋ podho, to tho.
2CH.19.1	Kere Yehosafat ma Yuda odok i peco pere maber i Yerusalem. 
2CH.19.2	To Yehu wod pa Hanani jatuci wac Were romo gine to penjo Yehosafat ni, “Iparo ni obedo gim'otire konyo jakidakana t'imito jono ma jodak Rwoth? Gim'itieko timo okelo keme pa Rwoth kwoŋin. 
2CH.19.3	To kad'ameno, nitie gimaber manitie kwoŋin, ireyo woko cal pa were madhako Asera i piny me, aka iketho adundo perin ma dwaro Were.”
2CH.19.4	Makada nende kere Yehosafat obedo i Yerusalem, owotho radhik i dier ji, wok Berseba yupiny tundo i piny matendere ma Efrayim yumalo, to dwoko jo bongi Rwoth, Were pa bacere jo. 
2CH.19.5	Yehosafat oketho jothum banja i kisi tindi madwoŋ m'otinda ma Yuda, 
2CH.19.6	to waco rijo ni, “Kaŋasa gima witimo, rupiri meni ma thumo banja kiwoki bongi ji, to wok bongi Rwoth, aka go labedo gi win ka withumo banja. 
2CH.19.7	Onyo riameno, lworo Rwoth wobedi kwoŋ win, wigwokere win i gima witimo, rupiri Rwoth Were mawan kiyere gi gima k'otire, go tero dhano je marom kosa go kicam nyew.”
2CH.19.8	Kiri i Yerusalem bende Yehosafat oketho Jolevi moro kodi jocway ri Were i wi migam kodi wic pecin ma Isiraili thumo banja ri joma turo cik pa Rwoth kosa banjin pa ji ma tindi madwoŋ. 
2CH.19.9	Yehosafat omiyo jo or ni, “Witim gime gi cuny win je, ka wilworo Rwoth, i genirok ka wilworo go i kisi gimoro je ma witimo. 
2CH.19.10	Ka japiny nyawoti win ma wok i tindi madwoŋ moro je okeli ruwaŋ win gi banja neki, kosa turo cik obedi cik pa Were kosa Or pere, wiripo miyo go fonji maber kwoŋ gima ripo timo, hongo ma kiosa, ŋey jokiri jowobedi jobanja ma timo reco kwoŋ Rwoth. Ka wikitimo ameno win kodi jopiny wadi win wilawinjo meni ma keme pa Rwoth. To ka witimo tic mewin, wik'obedi gi banja. 
2CH.19.11	Amaria jacway ri Were madwoŋ i wi migam labedo gi meni macowe i banjin manyadini, Zebadia wod pa Isimayil, gavana ma Yuda, labedo gi meni macowe i banjin ma kisi ndelo. Jolevi joripo neno nike gim'oyere i kakiosa otimere. Bedi win jomiseni aka witim gim'aoro win, aka weyi Rwoth wobedi i thenge pa ŋat'otire.”
2CH.20.1	Rumacen ma hongo moro, jolweny ma Mowab kodi Amon kanyacel gi jom'omakere gi Jomeuna.
2CH.20.2	Cwo mogo jobino to jowaco ri Yehosafat ni, “Jolweny kweth jobino monjin wok i Edom, wok bor kalo nam, aka neni, jonitie i Hazazon Tamar (Engedi).” 
2CH.20.3	Yehosafat obwok, aka okwayo Rwoth wonyuthi go gir'atima, to wodho or ma riyo kec i Yuda paka rom. 
2CH.20.4	Ji ma Yuda jocokere kanyacel to jorango kony wok bongi Rwoth, ji jobino wok i kisi tindi madwoŋ ma Yuda.
2CH.20.5	To Yehosafat cungo ruwaŋ ji ma Yuda kodi Yerusalem, i Ot pa Rwoth, ruwaŋ diedipo manyen, 
2CH.20.6	to kwayo ni, “Awi Rwoth Were pa kwarere mawan, ikibedo Were manitie i polo? Iŋat'ikidhum kerin je ma piny? Initie gi meni kodi nyalo, aka ongoye ŋata nyalo piem kodin. 
2CH.20.7	Were mawan, ikiriemo woko jono m'oyido jobedo i piny me kwoŋ Joisiraili, t'imiyo nyikway Abraham mere perin cil gi cil? 
2CH.20.8	Nyikwaye jotieko bed'iye, aka jotieko geto rin i iye ot ma lamin, ka jowaco ni, 
2CH.20.9	‘Ka gimarac opodhi kwoŋ wan, obedi lweny, thumo banja, two nundu kosa kec, walacungo ruwaŋ ot me, rupiri nyingin nitie i ot me, to waywak rin i teko mawan, ilawinjo wan t'ibotho wan.’ ”
2CH.20.11	Onyo pama joculo wan ka jobino romo wan gi mbaka wok i lowo m'imiyo wan lunjo. 
2CH.20.12	Ibedo Were mawan, ik'othum rijo banja? Kole wangoye gi meni ma ciro ji kweth me je ma jobino monjo wan. Wakuya gir'atima to waketho waŋ wan kwoŋin.”
2CH.20.13	I hongo no cwo je ma Yuda oyido jocungo ruwaŋ Rwoth gi nyithindho pajo ma dhoth, mon pajo kodi nyithindho pajo. 
2CH.20.14	To cuny pa Rwoth loro kwoŋ Yahaziel wod pa Zekaria aka nyakwar Benaya, Jeyel, kodi Matanaya, Jalevi ma wok i nono pa Asaf, i dier kacokirok. 
2CH.20.15	Yahaziel owaco ni, “Winji win, ji je ma Yuda kodi ji je ma jobedo i Yerusalem, kodi kere Yehosafat: Rwoth waco riwin ama: Wikiri wibwok kosa wikirin gi lwak ji me. Kole lweny me k'obedo mewin to apa Were. 
2CH.20.16	Dikin kadhi win wilweny gi jo. Jolaluwo gi Ziz; wilanwaŋo jo i gike ma milelo, yuwok ceŋ ma thim ma Yeruel. 
2CH.20.17	Wik'olweny, maki win kabedo mewin, cungi win matek, aka wilaneno ka Rwoth miyo win loyo. Ji ma Yuda gi Yerusalem, wikiri wiganagana kosa wibwoki. Kadhi wilweny aka Rwoth labedo gi win.”
2CH.20.18	Kenyo Yehosafat okulo wiye piny to nyime geyo lowo, to ji ma Yuda kodi ma Yerusalem je jopodho piny ruwaŋ Rwoth, lamo go. 
2CH.20.19	Aka jokitipa ma nono pa Jolevi, apa nyikway Kohath kodi Kora, jocungo malo aka gi woy ma koko ma malo jopako Rwoth, Were pa Isiraili.
2CH.20.20	Jocewi odikin i ndelo ma luwo, joay to jokadho i thim ma Tekowa, aka paka jokadho, Yehosafat ocungo to waco ni, “Winjan win ji ma Yuda kodi Yerusalem! Yey win Rwoth Were; aka wilacungo matek; yey win jotuci wac Were pere aka wilanwaŋo gima wimito.” 
2CH.20.21	Aka munyo otieko penjo ji gir'atima, to yero jono m'oyido joripo wer ri Rwoth to jopako go i bol maleŋ, ka joŋanjo ruwaŋ jolweny, kareno jowero ni, “Pak Rwoth! Mar pere makiwire yindira cil gi cil!” 
2CH.20.22	Aka munyo jocako wer kodi pak, to Rwoth ketho apondi kwoŋ cwo ma Amon, Mowab kodi got Edom m'oyido jobino monjo Yuda. Okengila jo. 
2CH.20.23	Cwo ma Amon kodi Mowab jomonjo joma bedo wi got Edom to joreyo jo kicutho, aka munyo jotieko reyo jo, to wegi jocako nekirok.
2CH.20.24	Munyo ji ma Yuda jokidho i wi kisul ma thim, to joneno lwak ji, aka neni, oyido nitie delkwoŋ jom'otho i lowo; m'ongoye kada ŋat'acel m'okwale. 
2CH.20.25	Munyo Yehosafat gi ji pere jobino kwanyo gim'onyaga, jonwaŋo dhok i thotho i dier jo, lim, nangin, kodi gigipiny ma diwelo, ma jokwanyo ma oro, cuka jok'onyalo tiŋo man kendo. Otero jo ndelo adek coko gim'onyaga, ro thotho mere. 
2CH.20.26	I ndelo mar'aŋwen jocokere i milelo ma Beraka
2CH.20.27	Kenyo to cwo ma Yuda kodi Yerusalem jodok i Yerusalem. Josangala munyo Yehosafat otelo jo. Rwoth omiyo jo atoŋa ma forok ro gim'otimere ri jokwor pajo. 
2CH.20.28	Munyo jotundo i Yerusalem, jonywar i Ot pa Rwoth munyo jogoyo tongol, kodi adungu kareno jokudho gwarin. 
2CH.20.29	To lworo Were poŋ kwoŋ kerin ma piny munyo jowinjo nike Rwoth okengila jokwor pa Isiraili. 
2CH.20.30	Ameno adec pa Yehosafat obed'iye siem, rupiri Were pere omiyo go gi siem i kisi thenge.
2CH.20.31	Yehosafat odhumo i Yuda. Go oyido jaoro piero adek g'abic munyo cako dhum, to dhumo ma oro piero ario g'abic i Yerusalem. Yokimere oyido ilwoŋo ni Azuba nyar Silihi. 
2CH.20.32	Paka bamere Asa m'open dhumo rigo, Yehosafat otimo gim'otire ruwaŋ Rwoth. 
2CH.20.33	Kwanyowoko k'oreyo woko kalamo manyakafir je. Ji oyido jok'owire lamo Were pa kwarere pajo gi cuny jo je.
2CH.20.34	Giman je ma Yehosafat otimo wok i marapena tundo i macowe ondiki i kigana pa Yehu wod pa Hanani, m'ondiki i kitawo pa Kerin ma Isiraili.
2CH.20.35	Rumacen Kere Yehosafat ma Yuda omakere gi Ahazia kere ma Isiraili m'otimo gikidakana. 
2CH.20.36	Yehosafat omakere gi go ma geto mele ma kidho i Tarsis. Jogeto mele i Eziongeba. 
2CH.20.37	Kenyo Elieza wod pa Dodavahu ma wok i Maresa oluwo gimoro kwoŋ Yehosafat, ka waco ama: “Kwoŋbedo imakere gi Ahazia, Rwoth lareyo woko gim'itieko timo.” To mele jonyekere ma jok'onyalo cewirok kadho i Tarsis.
2CH.21.1	Yehosafat otho aka oyiki go kam'oyik'iye bacere pere i tindi madwoŋ pa Daudi to wode m'ilwoŋo ni Yehoram lunjo go.
2CH.21.2	Yehoram wod pa Yehosafat ma Yuda obedo gi wutmin aucel: Azaria, Yehiel, Zekaria, Azaria, Mikaili kodi Sefatiya. 
2CH.21.3	Bajo omiyo jo mic kweth: Feza, zahabu kodi gigipiny ma welo, kanyacel gi tindin madongo m'otinda ma Yuda; to miyo Yehoram ker rupiri go oyido obedo nyathi marapena. 
2CH.21.4	Munyo Yehoram otieko bedo i kom ma dhum pa bamere to ridho kabedo pere, oneko wutmin je g'abor, kodi jodhum megi bende ma Isiraili. 
2CH.21.5	Yehoram oyido jaoro piero adek g'ario munyo lokere kere, to dhumo i Yerusalem ma oro aboro. 
2CH.21.6	Yehoram oluwo tim ma kidakana pa kerin ma Isiraili, paka ot pa Ahab oyido otieko timo; rupiri dhako pere oyido obedo nyar Ahab. Otimo gikidakana ruwaŋ Rwoth. 
2CH.21.7	Kucel Rwoth oyido kinyal reyo ot pa Daudi, ro cikirok m'otimo gi Daudi, aka paka bende oyido otieko miyo go cikirok nike nyikwaye joladhumo cil gi cil.
2CH.21.9	Kenyo Yehoram okwanyo jomituka pere gi cawilin pere, to ay wor to neko Joedom m'oyido jothoko go kodi jomituka ma cawilin pere. 
2CH.21.10	Ameno Edom ogwenyere kwoŋ dhum pa Yuda tundo gunyo ni. I hongo no Libina bende ogwenyere kwoŋ dhum pa Yehoram, rupiri go oyido ojwango Rwoth, Were pa kwarere pere.
2CH.21.11	Medo kwoŋ meno, Yehoram ogeto kalamo manyakafir i piny matendere ma Yuda, to neko woko yeyo pa ji ma jobedo i Yerusalem, aka omiyo Yuda timo reco. 
2CH.21.12	Jatuci wac Were Elia odhiro rigo balwa m'osomere ni, “Rwoth, Were pa kwarere perin thumo rin banja rupiri ikiluwo ranen pa benin Yehosafat, kosa apa kwarin Asa kere ma Yuda, 
2CH.21.13	t'itimo rin paka kerin ma Isiraili jotimo, t'ineko woko yeyo pa ji ma Yuda kodi ji ma jobedo i Yerusalem, paka ot pa Ahab oneko woko yeyo pa Joisiraili t'ineko woko kiri wutmin in ma ot pa benin, m'oyido jober loyin. 
2CH.21.14	Neni, Rwoth lakelo thoyamo kwoŋ ji perin, nyithindho perin, mon perin kodi lim perin, 
2CH.21.15	aka in won gipi ilabedo kodi two malith ma nyagir iyin, cuka nyagir iyin lawok, ro two no kisi ndelo.”
2CH.21.16	To Rwoth liel kwoŋ Yehoram nge pa Jofilistia kodi apa Jowarabu ma jonitie cegin gi Joethopiya. 
2CH.21.17	Jomonjo Yuda, to jonyaga cel pa kere, to jotiŋo paka jotwec mon pa kere je kodi wote kwanyo woko Ahazia ocoko pere.
2CH.21.18	Aka munyo gigipiny me orumo, Rwoth okelo kwoŋ kere two ma kibothere ma nyagir iy jo. 
2CH.21.19	Hongo omedere, munyo oro ario orumo, to nyagir iye wok ro two to tho i litho madwoŋ. Ji pere jok'omoko rigo mac ma miyo go dwoŋ, paka mac m'omok ri kwarere pere.
2CH.21.20	Yehoram oyido jaoro piero adek g'ario munyo olokere kere to dhumo i Yerusalem ma oro aboro; aka ongoye ŋat'obedo gi geregere munyo go otho. Oyiki go i tindi madwoŋ pa Daudi makiweno i kaliele pa kerin.
2CH.22.1	Ji ma jobedo i Yerusalem joloko Ahazia ocoko pa Yehoram lunjo go paka kere, rupiri jolweny m'oyido jobino gi Jowarabu i kambi oyido jotieko neko wot Yehoram madongo je. Ameno Ahazia wod Yehoram odhumo paka kere i Yuda. 
2CH.22.2	Ahazia oyido jaoro piero aŋwen g'ario munyo cako dhum, to dhumo ma oro acel i Yerusalem. Yokimere oyido obedo Athalia nyar Ahab, aka nyakwar kere Omiri ma Isiraili. 
2CH.22.3	Ahazia oluwo tim ma ot pa Ahab, rupiri min am'oyido obedo jamic rieko pere to timo kidakana. 
2CH.22.4	Otimo gimarac ruwaŋ Rwoth, paka ot pa Ahab oyido otimo, rupiri munyo bamere otieko tho, oyido jobedo jomic rieko pere ma mieno go. 
2CH.22.5	Wok i rieko ma jomiyo go, kere Ahazia oriwere gi Yoram kere ma Isiraili kwoŋ Hazael kere ma Siria. Jolweny pajo joromo i Ramoth Giliad, aka Yoram owinjo litho i lweny. 
2CH.22.6	Yoram odok i tindi madwoŋ ma Yezirel both adholin pere, aka Ahazia okidho kenyo limo go.
2CH.22.7	Were ooro kidho pa Ahazia limo Yoram ma kelo podho pere. Kole munyo go okidho kenyo okidho gi Yoram romo gi Yehu wod pa Nimisi, m'oyido Rwoth otieko wiro ma reyo ot pa Ahab. 
2CH.22.8	Aka munyo Yehu oyido thumo banja ri ot pa Ahab, oromo gi jodhum ma Yuda gi yac pa wutmin Ahazia m'oyido jokwaŋo Ahazia, to Yehu neko joje. 
2CH.22.9	Yehu orango Ahazia, aka omaki munyo oyido opondo i Samaria, t'ikelo go bongi Yehu t'ineko. Oyiki go rupiri jowaco ni, “Go obedo nyakwar Yehosafat, m'orango Rwoth gi cunye je.” To ngoye nyatoro i ot pa Ahazia m'onyalo dhumo ker.
2CH.22.10	Onyo munyo Athalia yok Ahazia owinjo nike oneki wode, owodho or nike woneki ji ma peco pa kere je. 
2CH.22.11	To Yehosabith nyakwar kere Yoram aka nyamin Ahazia, okwanyo Yowas wod pa kere Ahazia to kwalo go kwoŋ wot kerin m'oyido icegin neko to ketho go bongi japidi pere i kisika. Ameno Yehosabith nyar Kere Yehoram aka cipa Yehoyada jacway ri Were i wi migam; m'oyido obedo nyamin Ahazia obotho Yowas kwoŋ tho i cingi Athalia. 
2CH.22.12	Ma oro aucel Yowas opondo i Ot pa Were, munyo Athalia dhumo piny ma Yuda paka nyamicala.
2CH.23.1	Aka i oro mar'abirio Yehoyada onwaŋo miseni, to timo cikirok kodi jomituka pa jolweny abic: Azaria wod pa Yeroham, Isimayil wod pa Yehohanan, Azaria wod pa Obed, Maseya wod pa Adaya kodi Elisafat wod pa Zikiri. 
2CH.23.2	Jowotho i Yuda paka rom to jocoko Jolevi wok i tindin madongo je ma Yuda, kodi jotel ma udi pa bacere pa Joisiraili, to jobino i Yerusalem. 
2CH.23.3	Joje jocokere i Ot pa Were, to jotimo cikirok gi Yowas, wod pa kere. Yehoyada owaco rijo ni, “Ee wod pa kere m'otho! Go onyo labedo kere, paka Rwoth ociko ni nyikway Daudi oyido jolabedo. 
2CH.23.4	Me a gima wiripo timo: Ka jocway ri Were i wi migam kodi Jolevi jobin i tic i ndelo ma sabato, acel wiy adek jolakuro waŋkac, 
2CH.23.5	acel wiy adek jolabedo i ot pa kere kodi acel wiy adek i Waŋkac ma Kindi ot; aka ji je jolabedo i diedipo ma Ot pa Rwoth. 
2CH.23.6	Ongoye ŋata ripo donjo i Ot pa Rwoth kwanyo woko jocway ri Were i wi migam kodi Jolevi ma jonitie i tic, jonyalo donjo rupiri joleŋ, to ji m'odoŋ je joripo winjo fonji pa Rwoth to jodoŋ woko. 
2CH.23.7	Jolevi jolathoko kere, kisi acel gi gilweny pere i cinge, aka ŋat'otemi donjo i Ot pa Were je iripo neko. Wibedi gi kere ka donjo kodi ka wok woko.”
2CH.23.8	Jolevi kodi ji je ma Yuda jotimo gimoro je paka Yehoyada jacway ri Were i wi migam owodho or. Kisi acel kwoŋ jo okelo cwo pere, m'oyido joripo ywomere i sabato, kodi jono m'oyido joripo tic i sabato. 
2CH.23.9	Aka Yehoyada jacway ri Were i wi migam oketho i cingi jotel tonge kodi kwote mathindho kodi malac m'oyido obedo apa kere Daudi; m'oyido nitie i Ot pa Were; 
2CH.23.10	to ketho ji je paka jokur pa kere, kisi dhano manitie kodi gilweny i cinge wok yuthenge ma yupiny ma Ot pa Rwoth tundo yuthenge ma yumalo, thoko migam kodi ot. 
2CH.23.11	Kenyo Yehoyada owodho woko Yowas, to ketho sangaria i wiye, to miyo go kitawo manitie i iye cik ma mako kwoŋ dhum, t'iloko go kere, to Yehoyada kodi wote jowiro go gi mo, to jowaco ni, “Kere woyindira.”
2CH.23.12	Munyo Athalia owinjo woy pa ji ma joŋweco aka jopako kere, okidho i Ot pa Rwoth bongi ji; 
2CH.23.13	aka munyo oneno, kere oyido nitie ocungo i ŋeti siro pere i dhiot, gi jotel kodi jokudhi gwarin i ŋeti kere, kareno ji je ma piny oyido jofore aka jokudho gwara, aka jower gi gigipiny pajo ma wer oyido jotelo i kalima. To Athalia yeco nangin pere, to ywak ni, “Banja ma temo neko kere! Banja ma temo neko kere!”
2CH.23.14	Kenyo Yehoyada jacway ri Were i wi migam owodho woko jotel pa jolweny to waco rijo ni, “Wodhi win go woko gi dier bol pa jolweny aka ŋat'otemo luwo go woneki g'abor.” Kole jacway ri Were i wi migam owaco ni, “Wikiri wineki go i Ot pa Rwoth.”
2CH.23.15	To jomako go, aka odonjo i ot pa kere gi i Waŋkac ma Kayina t'ineko go kenyo.
2CH.23.16	Aka Yehoyada otimo cikirok i dier go kodi ji je kanyacel gi kere ni joripo bedo ji pa Rwoth. 
2CH.23.17	Kenyo ji je jokidho i ot pa Bal to jokedho piny; joŋinyo woko migame kodi cal je, to joneko Matan jacway ri were i wi migam pa bal ruwaŋ migame. 
2CH.23.18	Aka Yehoyada oketho jokur tic i Ot pa Rwoth kareno jocway ri Were i wi migam pa Jolevi ama waco rijo gir'atima kodi Jolevi m'oyido Daudi oyiko ma kuro Ot pa Rwoth, ma miyo cowirok awaŋa ri Rwoth, paka ondiki i cik pa Musa, gi forok kodi wer, paka Daudi owaco nike wotim. 
2CH.23.19	Oketho jokur waŋkac i waŋkace je ma Ot pa Rwoth m'ongoye nyatoro m'onyalo donjo m'oyido koc.
2CH.23.20	Yehoyada okwanyo jotel pa jolweny, ji ma jobedo i ot pa kere, jogavana pa ji kodi jopiny kodi ji je, to jokelo kere piny wok i Ot pa Rwoth, ka joŋanjo i waŋkac ma yumalo kidho i ot pa kere. To joketho kere i kom ma dhum. 
2CH.23.21	Ameno ji je ma piny josangala; tindi madwoŋ to liŋ, munyo otiek neko Athalia g'abor.
2CH.24.1	Yowas oyido jaoro abirio munyo cako dhum; odhumo ma oro piero aŋwen i Yerusalem; nyingi min oyido Zibia ma Berseba. 
2CH.24.2	Yowas otimo gim'otire ruwaŋ Rwoth i hongo je apa jacway ri Were i wi migam Yehoyada. 
2CH.24.3	Yehoyada oyero mon ario, to jonywolo rigo yac gi nyir.
2CH.24.4	Munyo go otieko bedo kere ma hongo moro, Yowas to ridho yiko Ot pa Rwoth. 
2CH.24.5	Ocoko kanyacel jocway ri Were i wi migam kodi Jolevi to waco rijo ni, “Kidhi win i tindin madongo ma Yuda wicoki pesa bongi Joisiraili je ma yiko Ot pa Were mewin, kisi ka oro orumo; aka neni win ni witimo gime piyo piyo.” To Jolevi jogalo gi timo. 
2CH.24.6	Ameno to kere lwoŋo Yehoyada jatel, to penjo go ni, “Raŋo ikineno ni Jolevi jokelo wok i Yuda gi Yerusalem misolo ma Musa ŋeca pa Rwoth omito ji woculi ma thielo wema ma cikirok?”
2CH.24.7	Ri nyithindho pa Athalia, dhako ma jakidakana no, oyido joturo to jomwomere i Ot pa Were, to jooro kiri gigipiny je ma lamo ma Ot pa Rwoth ma lamo Bal.
2CH.24.8	Ameno kere owodho or ri Jolevi, to jotimo sanduku ma joketho woko ma waŋkac ma Ot pa Rwoth. 
2CH.24.9	Jodhiro wac i Yerusalem paka rom kodi i Yuda ri kisi nyatoro ma kelo ri Rwoth misolo ma Musa, ŋeca pa Were oyimo kwoŋ Isiraili i thim. 
2CH.24.10	Jotel kodi ji je josangala to jokelo misolo pajo to jobolo i sanduku cuka opoŋ. 
2CH.24.11	Noknok oyido Jolevi jotero ri jotic pa kere sanduku, k'oyido joneno pesa mathoth iye, jandiko pa kere kodi jatic pa jacway ri Were i wi migam madwoŋ oyido jobino to jokwanyo gima iy sanduku to jodwoko i kabedo mere. Jotimo ameno kisi ndelo, to jocoko pesa kweth.
2CH.24.12	Kere kodi Yehoyada oyido jomiyo pesa no ri jono m'oyido okethi ma yiko Ot pa were to jopangisa jobaro telin, jogeto ma dwoko Ot pa Rwoth, kodi joma tiyo i nyweny ma yiko Ot pa Rwoth. 
2CH.24.13	Joje jotiyo matek, to jodwoko Ot pa were paka oyido nitie con, m'ocwiny makicutho. 
2CH.24.14	Aka munyo jotieko cowo, jokelo pesa man ruwaŋ kere aka Yehoyada, t'ioro ma timo acerin ma Ot pa Rwoth, ma timo tic ma mic awaŋa, kodi bakulere ma buban, kodi atewe ma zahabu gi feza. To jomiyo mic awaŋa i Ot pa Rwoth noknok i hongo pa Yehoyada je.
2CH.24.15	Yehoyada olokere m'oti munyo hongo pere oromo, to tho; go oyido jaoro 130 munyo tho. 
2CH.24.16	Joyiko go i tindi madwoŋ pa Daudi i dier kerin, rupiri oyido otimo bero i Isiraili; kodi ri Were kodi Ot pere.
2CH.24.17	Onyo munyo Yehoyada otieko tho, jotel ma Yuda jobino to jodwoŋo Yowas aka Yowas owinjo jo. 
2CH.24.18	Ameno to ji joweyo lamo i Ot pa Rwoth, Were pa kwarere pajo, to jocako lamo Asera werin ma mon gi cal. Banja pajo mareco me okelo keme pa Rwoth kwoŋ Yuda gi Yerusalem. 
2CH.24.19	Kucel Rwoth odhiro jotuci wac Were i dier jo ni jowodwoki jo bonge; jotito ri joreco pajo, to jokwero ŋuto. 
2CH.24.20	Gikenyo to cuny pa Rwoth yimere kwoŋ Zekaria wod pa Yehoyada jacway ri Were i wi migam, to cungo ruwaŋ ji, to waco rijo ni, “Were waco ama, ‘Raŋo wituro cik pa Rwoth to wikelo kidamba kwoŋ win? Rupiri wijwango Rwoth, go bende otieko jwango win.’ ”. 
2CH.24.21	Ji jocamo tiendi Zekaria gi piny, aka munyo kere Yowas owodho or, t'icadho go gi telin i diedipo ma Ot pa Rwoth. 
2CH.24.22	Gi tim no, wiy kere Yowas owil kodi ŋono ma Yehoyada ba Zekaria, onyutho go, to neko wode. Aka munyo Zekaria tho, owaco ni, “Weyi Rwoth wonen to culo kwor.”
2CH.24.23	Munyo oro cegin rumo, jolweny pa Josiria jobino lweny gi Yowas. Jobino i Yuda kodi i Yerusalem, to joneko jotel pa ji je ma dier ji, to jodhiro gima jonyaga je ri kere ma Damasiko. 
2CH.24.24	Kada jolweny ma Siria oyido jonok, Rwoth oketho i cingi jo jolweny madwoŋ swa, rupiri oyido jojwango Rwoth, Were pa kwarere pajo. Ameno to jothumo banja ri Yowas.
2CH.24.25	Munyo jotieko pokere kwoŋe, m'owey munyo omiyo go litho ma kiwacere, ŋecin pere jocamo tiende gi piny ro remo pa wod Yehoyada jacway ri Were i wi migam, to joneko go i wi kitanda pere. Ameno to Yowas tho, to joyiko go i tindi madwoŋ pa Daudi; makiweno i limbo pa kerin. 
2CH.24.26	Jono ma jocamo tiendi go gi piny jobedo Zabad wod pa Simith Jaamon, kodi Yehozabad wod pa Simirith dhako ma Mowab. 
2CH.24.27	Gima mako kwoŋ wote, kodi gigipiny m'owacere kwoŋ go, gi geto Ot pa Were kendo, ondiki i Kigana ma Kitawo pa kerin. Amaziya wode olunjo go paka kere.
2CH.25.1	Amaziya oyido jaoro piero ario g'abic munyo cako dhum, to dhumo ma oro piero ario g'abuŋwen i Yerusalem. Yokimere oyido obedo Yehoadin ma wok i Yerusalem. 
2CH.25.2	Go otimo gim'otire ruwaŋ Rwoth, to k'otimo gi cunye ma bwonere. 
2CH.25.3	Tekin Amaziya cwiny i dhum, oneko jodhum ma joneko bamere. 
2CH.25.4	To go k'oneko nyithindho pajo, oluwo cik ma Rwoth omiyo Musa ni, “Jonywol kiripi neko jo ro reco pa nyithindho pajo, aka nyithindho kiripi neko ro reco pa jonywol pajo; to kisi nyatoro iripo neko ro reco pere won.”
2CH.25.5	Gikenyo to Amaziya coko cwo je ma Yuda to ketho jo i udi pa bacere pajo i cingi jomituka ganin gi miyin nonin pa Yuda kodi Benyamin je. Oyido nitie iye cwo ma jooro piero ario kadho malo, joje oyido obedo 300,000. Oyido jobedo jolweny m'odim ma joyikere lweny, m'oyido jonitie gi ndijo ma oro tonge gi kwote. 
2CH.25.6	Medo kwoŋ meno, Amaziya opangisa jolweny 100,000 wok Isiraili ma kilo 3,400 ma feza. 
2CH.25.7	To jatuci wac Were kidho bongi kere to waco rigo ni, “Ikir'ikadhi gi jolweny ma Isiraili me, kole Rwoth kinitie gi Joisiraili kodi Joefrayim me je.”
2CH.25.8	“To k'iparo ni i royo me ilabedo matek ri jolweny, Were lagoyin piny ruwaŋ jokwor, kole Rwoth nitie gi meni ma konyo kosa ma redho piny.” 
2CH.25.9	To Amaziya penjo jatuci wac Were ni, “Wanotim aŋo gi kilo 3,400 ma feza m'awok miyo jolweny ma Isiraili?” To jatuci wac Were dwoko ni, “Rwoth nigi nyalo m'amiyin kweth maloyo me.” 
2CH.25.10	Gikenyo to Amaziya riemo woko jolweny m'oyido jobino bonge wok i Efrayim, ni jowodoki peco kendo. To nge mako jo swa gi Yuda, to jodok peco gi nge ma kiwacere. 
2CH.25.11	Amaziya ocoko miseni to wodho woko ji pere, to kidho i Milelo ma Cumbi, jolwenyo kenyo to joneko jolweny ma Edom 10,000. 
2CH.25.12	Jolweny ma Yuda jomako jolweny 10,000 man makwo, to jotero jo i wi Sela, aka jobolo jo piny to joŋinyere ma mathindho thindho. 
2CH.25.13	To jolweny ma Amaziya oriemo ma k'oyeyo jo kadho i lweny, jomonjo kwoŋ tindin madongo ma Yuda, wok i Samaria tundo Bethhoron, to joneko ji 3,000 kwoŋ jo, to jonyaga gigipiny kweth.
2CH.25.14	Munyo Amaziya odwoko wok neko Joedom, okelo werin ma Edom to ketho jo paka werin pere, to lamo jo, ka miyo jo cowirok. 
2CH.25.15	Gime omiyo Rwoth omako nge gi Amaziya to dhiro rigo jatuci wac Were, m'owaco rigo ni, “Raŋo nyo ilamo werin pa ji ma jok'onyalo botho ji pajo wegi i cingin?” 
2CH.25.16	To munyo go fodi luwo, kere openjo go ni, “Walokin jamic rieko? Liŋ kenyo! Raŋo imito tho?” Ameno jatuci wac Were k'omedere, to waco ni, “Aŋeyo nike Rwoth otieko ridho reyin rupiri itieko timo gime aka onyo ikwero winjo rieko m'amiyin.”
2CH.25.17	Gikenyo Amaziya kere ma Isiraili owinjo to dhiro Yowas wod pa Yehoahaz nyakwar Yehu, kere ma Isiraili ka waco ama: “Biye warom.” 
2CH.25.18	To Yowas kere ma Isiraili dhiro wac ri Amaziya kere ma Yuda ni, “Ndelo acel kasugu kudho i gote ma Lebanon odhiro mikwenda ri yath sida ni, ‘Miyan nyarin wonywomere gi wodan.’ Ogwaŋ madudi ma Lebanon oluwo to nyono kasugu no piny. 
2CH.25.19	Onyo Amaziya, ikengila Joedom, aka ipoŋ gi kwoto. Yeŋ gi dwoŋ perin akibedo peco. Raŋo irango teko ŋey ipodhi, in kodi Yuda kanyacel?” 
2CH.25.20	To Amaziya kwero winjo. Oyido obedo mito pa Were ni wokengila Amaziya rupiri go oyido olamo werin pa Joedom. 
2CH.25.21	Ameno to Yowas kere pa Joisiraili ay malo; aka go kodi Amaziya kere ma Yuda joromo i lweny i Bethsemes, i Yuda. 
2CH.25.22	Isiraili okengila Yuda, to jolweny joringo dok i pecin pajo. 
2CH.25.23	Yowas kere ma Isiraili omako Amaziya kere ma Yuda, wod pa Yowas, nyakwar Ahazia, i Bethsemes, ak'obino Yerusalem to turo kor ot ma tindi madwoŋ wok i waŋkac ma Efrayim tundo i waŋkac ma sonda, boro ma romo mita 200. 
2CH.25.24	Okwanyo feza kodi zahabu je ma go onwaŋo, gigipiny je ma Ot pa Rwoth m'oyido Obed Edom kuro, kodi lim je ma cel pa kere to tero Samaria. Go bende omako ji. 
2CH.25.25	Kere Amaziya ma Yuda oyido loyo kere Yowas ma Isiraili gi oro apar g'abic. 
2CH.25.26	Gigipiny man je ma Amaziya otimo wok cako tundo gike ma dhum pere ondiki i Kitawo ma Kigana ma mako kwoŋ kerin ma Yuda kodi Isiraili. 
2CH.25.27	Wok i hongo ma go owir'iye ri Rwoth, jotimo can ma mako go i Yerusalem, to go ringo i tindi madwoŋ ma Lakis. To jokwor pere joluwo go kenyo to joneko go. 
2CH.25.28	Otiŋ delkwoŋe i kayina t'itero i Yerusalem aka oyiki go i kaliel pa kerin i tindi madwoŋ pa Daudi.
2CH.26.1	Aka ji ma Yuda joketho Uziya m'oyido jaoro apar g'aucel paka kere ma lunjo bamere Amaziya. 
2CH.26.2	Uziya omako Eloth aka ogeto kendo to dwoko ri Yuda rumacen ma tho pa bamere. 
2CH.26.3	Uziya obedo kere ma Yuda munyo jaoro apar g'aucel aka odhumo i Yerusalem ma oro piero abic g'ario. Yokimere oyido obedo Yekoliya ma wok i Yerusalem. 
2CH.26.4	Go oluwo kite pa bamere Amaziya aka otimo gim'osangala Rwoth. 
2CH.26.5	Go oketho kwo pere ma rango Were i hongo pa Zekaria, m'ofonjo lworo Were, aka noknok ka Uziya orango Rwoth, gimoro okadho rigo maber.
2CH.26.6	Uziya okidho i lweny kodi Jofilistia, to turo kor ot ma Gath, ma Yabine kodi ma Asdod; to geto tindin madongo iy'adec ma Asdod kodi kaman i dier Jofilistia. 
2CH.26.7	Were okonyo go to kengila Jofilistia kodi Jowarabu ma jobedo i Gurbal, kodi kwoŋ Jomeuna. 
2CH.26.8	Joamon joculo pesa ma neno Uziya, to nyingi go nyay kiri i kew ma Misir, rupiri olokere matek swa.
2CH.26.9	Medo kwoŋ meno, Uziya ogeto acurcurere i Yerusalem i thengi waŋkac ma Sonda kodi i waŋkac ma Milelo kodi kama kor ot wir'iye. 
2CH.26.10	Uziya bende ogeto acurcurere i thim, to goro kacoki pi kweth, rupiri oyido nitie gi mwendi kweth, i Sefela kodi kam'obipere, aka oyido nitie kodi jofur kodi jolwer olemo i tendere kodi i lowo ma diwa, rupiri go oyido omaro lowo.
2CH.26.11	Medo kwoŋ meno, Uziya oyido nitie kodi jolweny ma jonyalo lweny, m'opokere opokere paka i kwan pajo kanyacel m'oyikere kodi Jeyel jandiko kodi Maseya jadwoŋ, kareno Hanania, acel kwoŋ jomituka pa kere ama wodho or. 
2CH.26.12	Jolweny oyido jonitie kodi jomituka 2,600. 
2CH.26.13	Oyido jotelo jolweny 307,500 m'oyido jonyalo lweny gi maker to jobotho kere kwoŋ jokwor pere. 
2CH.26.14	Uziya opoko jolweny kwote, tonge, jungin, kabutere, atum bor g'aserin, kodi telin ma asumulu. 
2CH.26.15	I Yerusalem, Uziya otimo cumin, ma jondijo jokelo, ni wobedi iy'acurcurere kodi sondin, ma bayo aserin kodi telin madongo. Nyinge oŋeyere bor, kwoŋbedo kony m'onwaŋo bongi Were.
2CH.26.16	To munyo kere Uziya olokere matek, to wiye bedo matek, to gino miyo go podho. Okwero winjo Rwoth Were pere, odonjo i Ot pa Rwoth ma waŋo buban i wi migam ma buban. 
2CH.26.17	To Azaria jacway ri Were i wi migam kodi jocway ri Were i wi migam pa Rwoth ma jomiseni piero aboro bende jodonjo ma cero go timo ameno. 
2CH.26.18	Jowaco rigo ni, “Ingoye gi meni Uziya ma waŋo buban ri Rwoth. Jocway ri Were kende, nyikway Aron am'owir jo ma timo gime. Weyi Kabedo Maleŋ me. Itieko ŋedho cuny Rwoth Were, aka onyo ingoye gi silwany pere.”
2CH.26.19	Gikenyo to Uziya mako nge. Oyido otiŋo giwaŋo buban aka munyo nge omako kodi jocway ri Were i wi migam, dhowo cakere i nyime ruwaŋ jocway ri were i wi migam i Ot pa Rwoth dho migam ma buban. 
2CH.26.20	Aka Azaria, jacway ri Were i wi migam madwoŋ, kodi jocway ri Were i wi migam je, joneno go aka neni, dhowo oyido nitie i nyime. To jobolo go woko piyo piyo, aka go won gipi okwakere wok, rupiri Rwoth oyido omiyo go gir'acula.
2CH.26.21	Aka kere Uziya obedo jadhowo cuka tundo ndelo pere ma tho, aka paka go oyido jadhowo, obedo i ot ma kakende, rupiri oyido oriem go i Ot pa Rwoth. To wode Yotham kuro gigipiny ma ot, kareno telo ji ma piny. 
2CH.26.22	Onyo gigipiny man je ma Uziya otimo, wok i cakirok kiri i gike, Isaya jatuci wac Were wod pa Amoz ondiko. 
2CH.26.23	Uziya otho ot, t'iyiko go kam'iyik'iye kerin to k'oyiki go i kaliele pa kerin ro dhowo. Wode Yotham to lunjo go paka kere.
2CH.27.1	Yotham oyido jaoro piero ario g'abic munyo cako dhum, to dhumo ma oro apar g'aucel i Yerusalem. Yokimere oyido obedo Yerusa nyar Zadok. 
2CH.27.2	Go otimo gim'otire ruwaŋ Rwoth i nger paka gimoro je ma bamere Uziya oyido otimo, kwanyowoko go k'otimo reco ka waŋo buban i Ot pa Rwoth. To ji ama jomedere timo reco.
2CH.27.3	Yotham ogeto waŋkac ma yumalo ma Ot pa Rwoth, to timo geto kweth i kor ot ma Ofel. 
2CH.27.4	Maloyo Yotham ogeto tindin madongo i piny matendere ma Yuda, gi cele kodi acurcurere i tendere ma yen. 
2CH.27.5	Yotham olwenyo kodi kere pa Joamon to kengila jo. Joamon jomiyo i oro no kilo 3,400 ma feza, tan 10,000 ma ŋano, gi tan 10,000 ma bale. Joamon joculo go rapim acel no ioro mar'ario gi mar'adek. 
2CH.27.6	Ameno Yotham olokere jameni rupiri oketho tim pere i Rwoth Were pere. 
2CH.27.7	Onyo tim pa Yotham je, lweny pere, royo, neni, ondiki i kitawo pa kerin ma Isiraili kodi ma Yuda. 
2CH.27.8	Yotham oyido jaoro piero ario g'abic munyo cako dhum to dhumo i Yerusalem ma oro apar g'aucel. 
2CH.27.9	Yotham otho, t'iyiko go i tindi madwoŋ pa Daudi; aka Ahaz wode olunjo go.
2CH.28.1	Ahaz oyido jaoro piero ario munyo cako dhum, to dhumo i Yerusalem ma oro apar g'acel. Go k'oluwo kite maber paka kwari mere Daudi, 
2CH.28.2	to oluwo kite marac paka kerin ma Isiraili. Go otimo kiri cal m'oleny ri Bal; 
2CH.28.3	to waŋo buban i milelo pa wod Hinom, to waŋo wote paka cowirok, cungo kwoŋ tim ma mienirok pa nonin ma Rwoth oriemo ruwaŋ Joisiraili. 
2CH.28.4	Ahaz omiyo cowirok to waŋo buban i kalamo je, i wi tendere, kodi i tiendi yen m'oyukino.
2CH.28.6	Peka wod pa Remalia oneko ji 120,000 i Yuda i ndelo acel, joje cwo ma jomiseni, rupiri oyido jojwango Rwoth, Were pa kwarere pajo. 
2CH.28.7	To Zikiri, jalweny ma jameni ma Efrayim neko Maseya wod pa kere Ahaz, Azirikam jamituka ma cel pa kere kodi Elikana ma luwo kere i dwoŋ.
2CH.28.8	Kada Joyuda oyido jobedo wade pajo ma k'osunga, jolweny ma Isiraili jomako mon gi nyithindho 200,000 paka jotwec to jodwoko jo Samaria, gi gim'onyaga kidhur. 
2CH.28.9	To jatuci wac Were pa Rwoth oyido nikenyo, m'oyido ilwoŋo ni Oded; owok woko romo gi jolweny ma jobino i Samaria, to waco rijo ni, “Neni, rupiri Rwoth, Were pa kwarere mewin, oyido omako nge gi Yuda, oketho jo i cingi win, to witieko neko jo i keme m'otundo malo i polo. 
2CH.28.10	Aka onyo pama winitie g'atoŋa ma loko cwo gi mon ma Yerusalem kodi Yuda ŋecin mewin. Wikuya ni wibende witieko timo reco kwoŋ Rwoth Were mewin? 
2CH.28.11	Winjan win! Jotwec me jobedo wutmin win gi waŋin win. Weyi win jowokadhi, kosa Rwoth omiy win gir'acula, i keme pere.”
2CH.28.12	Cwo aŋwen ma jotel yu ker ma yumalo, Azaria wod pa Yehohanan, Berekia wod pa Mesilemoth, Yehizikiya wod pa Salum, kodi Amasa wod pa Hadilay, bende jokwero tim pa jolweny. 
2CH.28.13	Jowaco ni, “Wikiri wikel jotwec no ka! Watieko timo reco kwoŋ Rwoth to wamiyo go nge m'oromo m'omiyo omiyo wan gir'acula. Onyo odoko imito giman ma lamedo banja mawan.” 
2CH.28.14	Ameno to jolweny jomiyo jotwec gi gim'onyaga ri ji kodi jotel pajo, 
2CH.28.15	t'iketho cwo aŋwen no ma poko jotwec nangin wok kwoŋ gim'onyaga. Jomiyo nangin kodi ware aruka, jomiyo jo gir'acama kodi gir'amadha ma romo, to joketho mo oliv iy'adholin pajo. Jom'oyido meni oloyo jo ma woth okethi jo bende i punde, aka jotwec je odwoki jo iy'adec ma Yuda i Yeriko, tindi ma yen thith. Onyo to Joisiraili jodok peco i Samaria.
2CH.28.16	I hongo no kere Ahaz okwayo kere ma Siria kony. 
2CH.28.17	Rupiri Joedom oyido jomonjo to jokengila Yuda kendo to jomako ji. 
2CH.28.18	I hongo me Jofilistia jomonjo abwap tindin matendere ma tiendi got ma yupodho ceŋ kodi yupiny ma Yuda. Jomako tindin madongo ma Bethsemes, Ayijalon kodi Gederoth, kodi tindin madongo ma Soko, Timina, gi Gimizo gi calin mere to jobedo kenyo kicutho. 
2CH.28.19	Rupiri kere Ahaz ma Yuda oyido otiyo g'atoŋa m'ongoye tiende gi wiye to kwero winjo Rwoth, to Rwoth kelo teko kwoŋ Yuda. 
2CH.28.20	Kere ma Asiria kapa konyo Ahaz, okwedere kwoŋe to kelo rigo teko. 
2CH.28.21	Ameno to Ahaz kwanyo zahabu wok i Ot pa Rwoth, i cel pa kere kodi i pecin pa jotel pa ji, to jomiyo kere ma Asiria; to gime je k'okonyo go.
2CH.28.22	I hongo ma kidamba pere, Ahaz otimo reco kweth kwoŋ Rwoth maloyo m'oyido otimo con. 
2CH.28.23	Omiyo cowirok ri werin pa Joasiria, m'oyido jokengila go. Owaco ni, “Werin pa Josiria jokonyo kerin ma Siria, riameno k'amiyo jo cowirok, bende jolakonyan.” To gime okelo kisika kwoŋ go kodi Isiraili je. 
2CH.28.24	To Ahaz coko kanyacel atewe je ma Ot pa Were to ŋondo mathindho thindho to cego thigin ma Ot pa Rwoth, to yiko rigo won migam i kisi thenge m'ogondere ma Yerusalem. 
2CH.28.25	I kisi tindi madwoŋ kodi i tindi ma Yuda, ogeto kabedo ma kalamo manyakafir, kam'oyido ripo wowaŋ'iye buban ri werin pa jopath. Gi tim me, okelo kwoŋe keme pa Rwoth, Were pa kwarere pere. 
2CH.28.26	Onyo tim pere man gi royo pere je wok i cakirok kiri i gike ondiki i kitawo pa kerin ma Yuda gi Isiraili. 
2CH.28.27	Ahaz otho t'iyiko go i tindi madwoŋ, Yerusalem; to k'okeli go i kaliele pa kerin ma Isiraili. Wode Hezekia olunjo go paka kere.
2CH.29.1	Hezekia obedo kere ma Yuda munyo jaoro piero ario g'abic, to dhumo i Yerusalem ma oro piero ario g'abuŋwen. Yokimere oyido ilwoŋo ni Abija, nyar Zekaria. 
2CH.29.2	Go oluwo kite pa kwari mere Daudi, aka otimo gim'osangala Rwoth.
2CH.29.3	I dwe marapena i oro marapena munyo Hezekia obedo kere, go oyawo kendo waŋkace ma Ot pa Were to yiko jo. 
2CH.29.4	Ocoko kanyacel kitipa pa jocway ri Were i wi migam kodi Jolevi i diedipo ma yuwok ceŋ ma Ot pa Were, 
2CH.29.5	to luwo gi jo kenyo. Go owaco ni, “Win Jolevi, wiripo lokirok maleŋ, to wiloko Ot pa Rwoth, Were pa kwarere mewin maleŋ. Kwany win woko kisi gimoro je ma koco go. 
2CH.29.6	Kole kwarere mawan jok'ogenere to jotimo reco ruwaŋ Rwoth Were mawan. Jokwero go aka jokano waŋ gin to jowiro ŋey jo ri kabedo pa Rwoth. 
2CH.29.7	Jo bende jocego thigin ma Ot pa Were, joneko talin to jokwero waŋo buban kiri gi miyo cowirok awaŋa i wi migam i Ot pa Rwoth Were pa Isiraili. 
2CH.29.8	Riameno keme pa Rwoth obino kwoŋ Yuda gi Yerusalem, aka gima go otieko timo rijo obwoko to kelo lworo ri kisi dhano. Wiŋeyo gime maber swa. 
2CH.29.9	Kole, kwarere mawan oneki jo i lweny, mon gi nyithindho mawan jonitie i twec ro gime.”
2CH.29.10	“Onyo atieko yero timo cikirok gi Rwoth, Were pa Isiraili, ŋey nge pere ma kiwacere wokiri wotundi kwoŋ wan. 
2CH.29.11	Nyithindho paran, wikiri wijala gimoro, rupiri Rwoth otieko yero win ni wicungi ruwaŋe ma tiyo rigo aka bende ni wibedi jotic pere to wiwaŋo rigo buban.”
2CH.29.12	Me Jolevi m'oyido jonitie kenyo: Wok i nono pa Kohath, Mahath wod pa Amasay kodi Yowel wod pa Azaria. Wok i nono pa Merari, Kisi wod pa Abidi kodi Azaria wod pa Yehalelel. Wok i nono pa Gerison, Yowa wod pa Zimina kodi Eden wod pa Yowa. 
2CH.29.13	Wok i nono pa Elizafan, Simiri kodi Jewel. Wok i nono pa Asaf, 
2CH.29.14	Zekaria kodi Matania. Wok i nono pa Heman, Yehuel kodi Simey, wok i nono pa Yeduthun, Semaya kodi Uziel. 
2CH.29.15	Cwo me jocoko Jolevi wadi gin, to jolonyo kwo pajo. Gikenyo paka kere oyido owodho or ni jowotimi, to jocako lonyo Ot pa Were paka cik pa Rwoth owaco. 
2CH.29.16	Jocway ri Were i wi migam jodonjo i Ot pa Rwoth ma loko macil, to jowodho woko ma diedipo ma Ot pa Were kisi gimoro makoc. Wok kenyo to Jolevi jowodho je i tindi madwoŋ tero i milelo ma Kidron.
2CH.29.17	Tic ocakere i ndelo marapena ma dwe mar'acel aka cegin k'aboro oyido jocowo je, kiri kisika ma donjo i Ot pa Were. Onyo doko to jotiyo i ndelo aboro m'oluwo, cuka k'apar g'aucel ma dwe no, yiko Ot pa Rwoth ma lamo.
2CH.29.18	Gikenyo to Jolevi jokidho bongi kere Hezekia to jowaco rigo ni, “Watieko cowo lonyo Ot pa Rwoth, migam ma cowirok awaŋa, meza ma mugat maleŋ, gi gigipiny mere je. 
2CH.29.19	Bende watieko dwoko gigipiny je ma kere Ahaz oyido okwanyo i oro no m'oyido k'ogeno Were, aka watieko loko maleŋ. Jonitie je ruwaŋ migam pa Rwoth.”
2CH.29.20	Piyo piyo to kere Hezekia coko jotel ma tindi madwoŋ, to jodonjo i Ot pa Rwoth kanyacel. 
2CH.29.21	Paka mic ma kwanyo woko reco peco pa kere gi ji ma Yuda, kodi loko m'olony Ot pa Rwoth, jotero thwondhe ario, wot rombo abirio, rombo abirio ma mon gi wot diegi abirio. Kere owaco ri jocway ri Were i wi migam, nyikway Aron ni, jowomiy ogwaŋe no paka cowirok i wi migam. 
2CH.29.22	Jocway ri Were i wi migam kutho jopen neko thwondhe, to joluwo gi wot rombo gi rombo ma mon to jokiro remo ma kisi cowirok i wi migam. 
2CH.29.23	Rumacen to jotero diegi ri kere kodi jolamo megi, aka jome joketho cingi gin kwoŋ jo. 
2CH.29.24	Gikenyo to jocway ri Were i wi migam joneko diegi, to jokiro remo pajo i wi migam paka cowirok ma kwanyo woko reco pa ji je, rupiri kere oyido owodho or ma miyo cowirok awaŋa kodi ma kwanyo reco ni wotim ri ji je ma Isiraili.
2CH.29.25	Kere oluwo fonji ma Rwoth oyido omiyo kere Daudi ka luwo gi Gad, jatuci wac Were Nathan, go oketho Jolevi i Ot pa Rwoth gi tongol kodi teŋo agwatin, 
2CH.29.26	nger meno ma Daudi oyido ooro con. Jocway ri Were i wi migam bende jocungo kenyo gi gwara. 
2CH.29.27	Gikenyo to Hezekia wodho cik ni womiy cowirok i wi migam. Aka munyo cowirok awaŋa ocakere, wer ri Rwoth bende ocakere gi gwara kodi gi wer man je pa kere Daudi ma Isiraili. 
2CH.29.28	Kisi dhano je m'oyido nitie kenyo joriwere kanyacel i lamo, aka wer kodi thum madwoŋ omedere cuka cowirok je owaŋ. 
2CH.29.29	Munyo cowirok orumo, kere Hezekia kodi ji je m'oyido jonitie joguro congi gin piny to jolamo Were. 
2CH.29.30	Kere Hezekia kodi jotel ma piny jowaco ri Jolevi jowower ri Rwoth wer ma pak ma Daudi kodi Asaf jatuci wac Were jondiko. Onyo to kisi dhano wero gi kisangala madwoŋ to joguro congi gin to jolamo Were.
2CH.29.31	Gikenyo to Hezekia waco ri ji ni, “Pama onyo wileŋ ri Rwoth; core win cegin, keli win cowirok kodi mic ma foyo ri Rwoth.” Joworo aka jomegi kwoŋ jo wegi jokelo ogwaŋe ma cowirok gine paka mic awaŋa. 
2CH.29.32	Jokelo thwondhe piero ario, wot rombo miya acel, kodi rombo ma mon miya ario paka mic awaŋa ri Rwoth,. 
2CH.29.33	Jokelo bende thwondhe miya aucel, rombo miya adek paka cowirok ri ji acama. 
2CH.29.34	Paka jocway ri Were i wi migam oyido jonok ma neko ogwaŋe me je, Jolevi jokonyo jo cuka tic orumo. Kole Jolevi jocil i cuny gin loyo jocway ri Were i wi migam iloko kwo pajo maleŋ. 
2CH.29.35	Medo kwoŋ miyo cowirok m'owaŋ gipi, jocway ri Were i wi migam am'oyido jowaŋo bor m'omiy wok kwoŋ cowirok ma ji jocamo, gi konjo vini m'omiy kodi cowirok awaŋa.
2CH.29.35	Aka gikenyo to lamo i Ot pa Rwoth cakere kendo. 
2CH.29.36	Kere Hezekia kodi ji je josangala, ro gima Were oyido otimo ri ji; rupiri oyido obino abwap.
2CH.30.2	Rupiri kere gi jotel pere kodi ji je i Yerusalem oyido joyere timo Kalima ma Kadho i dwe mar'ario 
2CH.30.3	jok'otimo i hongo ma ripo rupiri jocway ri Were i wi migam oyido jonok ma loko kwo pajo maleŋ, aka ji oyido bende fodi jok'ocokere i Yerusalem. 
2CH.30.4	Aka can no oneno m'otire ri kere kodi ri ji je. 
2CH.30.5	Ameno to jolwoŋo Joisiraili je, wok Dan yumalo tundo Berseba yupiny, ma bino kanyacel i Yerusalem ma timo Kalima ma Kadho paka cik waco, i thotho loyo con mere. 
2CH.30.6	Jomikwenda jokidho paka kere owodho or gi jotel pere i Yuda kodi Isiraili paka rom gi lwoŋo me: “Ji ma Isiraili, witieko both i cingi kerin ma Asiria. Onyo pama gik win bongi Rwoth, Were pa Abraham, Isaka kodi Yakobo aka go lagik bongi win. 
2CH.30.7	Wikiri wibedi paka kwarere mewin gi Joisiraili wadi win ma jok'ogeno Rwoth Were pajo. Paka winyalo neno, omiy jo gir'acula malith. 
2CH.30.8	Wikiri wibedi jowictek paka jo, to lwor win Rwoth. Biye win i Ot pa Rwoth i Yerusalem, ma Rwoth Were mewin otieko loko maleŋ cil gi cil, wilam go ŋey wokiri womaki nge gi win. 
2CH.30.9	Ka wigik bongi Rwoth, nyaka jono ma jomayo win wade mewin paka jotwec jomaki gi jo wor to joweyo jodwoko. Rwoth Were mewin jakisa doko jaŋono, aka ka wigik bongi go, go lajolo win.”
2CH.30.10	Jomikwenda jokidho i kisi tindi iy'adec pa nonin pa Efrayim kodi Manase, kiri yu kamabor ma yumalo ma nono pa Zebulun, to ji jonyero jo to jocayo jo. 
2CH.30.11	Fodi oyido nitie manok wok i nono pa Asa, Manase kodi Zebulun m'oyido joyere kidho i Yerusalem. 
2CH.30.12	Were oyido tiyo i Yuda to riwo ji kanyacel gi ridho ma timo gima go yenyo cungo kwoŋ or pa kere kodi jotel pere.
2CH.30.13	Ji mathoth jocokere i Yerusalem i dwe mar'ario ma timo Kalima ma Mugat ma buthow. 
2CH.30.14	Jocako tic to jokwanyo migame je m'oyido nitie i Yerusalem, kodi migame je ma waŋo buban to jobolo i milelo ma Kidiron. 
2CH.30.15	Aka k'apar g'aŋwen ma dwe mar'ario, to joneko wot rombo ma Kalima ma Kadho. Jocway ri Were i wi migam kodi Jolevi m'oyido jokoc okwot wiy jo aka, nyaka jolokere maleŋ to jokelo cowirok awaŋa i Ot pa Rwoth. 
2CH.30.16	Jomako kabedo pajo i Ot pa Rwoth paka Musa dhano pa Were ofonjo i cik. Jolevi jomiyo jocway ri Were i wi migam remo ma cowirok, to jokiro i wi migam. 
2CH.30.17	Rupiri ji mathoth i kacokirok oyido jokileŋ, riameno Jolevi joneko wot rombo ma Kalima ma Kadho ri kisi dhano je m'oyido koc, ma loko go maleŋ ri Rwoth. 
2CH.30.18	Kole ji kweth, mathoth kwoŋ jo wok i Efrayim, Manase, Isakar kodi Zebulun oyido jok'otimo tim ma cwako reco, aka kucel jocamo Kalima ma Kadho paka k'owaci ni jowocami. Kole Hezekia oyido otieko kwayo rijo ni, 
2CH.30.19	“Rwoth wocwaki kisi dhano je m'oketho adundo pere rango Were, Rwoth Were pa kwarere pajo, kada jotur cik ma lonyo ma Kabedo Maleŋ.” 
2CH.30.20	Rwoth owinjo Hezekia to cango ji. 
2CH.30.21	Aka Joisiraili m'oyido jonitie i Yerusalem jotimo kalima ma Mugat ma buthow ma ndelo abirio gi kisangala madwoŋ, aka Jolevi kodi jocway ri Were i migam jopako Rwoth kisi ndelo, kareno jowero gi meni pajo je ri Rwoth. 
2CH.30.22	To Hezekia luwo gi miseni ri Jolevi je ma jonyutho ndijo maber i tic pa Rwoth. Ameno to ji jocamo cemo ma kalima ma ndelo abirio, ka jomiyo cowirok ma siem gi foyo Rwoth Were pa kwarere pajo.
2CH.30.23	Gikenyo to cokirok gipi joyere kanyacel camo kalima kendo ma ndelo abirio, onyo to jotimo ma ndelo abirio man gi kisangala. 
2CH.30.24	Hezekia, kere ma Yuda omiyo cokirok no thwondhe 1,000 gi rombo 7,000 jotel bende jomiyo thwondhe 1,000 gi rombo 10,000. Aka jocway ri Were i wi migam mathoth joloko kwo pajo maleŋ. 
2CH.30.25	Cokirok, gi je ma ji ma Yuda, jocway ri Were i wi migam, Jolevi, gi kweth m'owok woko ma Isiraili, gi jokicar ma k'onywol jo i Isiraili, gi jokicar ma jobedo Yuda to josangala. 
2CH.30.26	Kisangala obedo madwoŋ i Yerusalem, rupiri wok i hongo pa Solomon wod pa kere Daudi ma Isiraili oyido fodi k'otimere i Yerusalem. 
2CH.30.27	Gikenyo to jocway ri Were i wi migam kodi Jolevi jocungo to jomiyo ji silwany, aka dwondi jo owinjere; kwayo pajo otundo i kabedo pa Were maleŋ i polo.
2CH.31.1	Munyo kalima orumo, ji je ma Isiraili jokidho i kisi tindi madwoŋ i Yuda to joturo sirin ma telin, jotoŋo piny cal pa were madhako Asera, to joreyo migame kodi kabedo ma lamo manyakafir. Jotimo gimoro acel no i Yuda paka rom, iy'adec pa Benyamin, Efrayim kodi Manase; nyaka to joje jodok peco.
2CH.31.2	Kere Hezekia ocako kendo oriwa pa jocway ri were i wi migam kodi Jolevi ma i iye, kisi dhano oyido nitie gi gir'atima. Tic ago oyido obedo miyo cowirok awaŋa kodi cowirok ma siem, bedo i lamo i Ot pa Rwoth, gi miyo pak gi foyo iy'adec m'opokere opokere ma Ot pa Rwoth. 
2CH.31.3	Gima kere owodho wok kwoŋ gima go nitie gine obedo ma cowirok awaŋa m'odikin kodi m'othieno, kodi cowirok awaŋa ma sabato, ma dwe manyen, gi kalima m'oyik, paka ondiki i cik pa Rwoth. 
2CH.31.4	To kere Hezekia waco ri ji m'oyido jobedo i Yerusalem ni jowomiy adec m'obedo apa jocway ri Were i wi migam kodi Jolevi, ŋey jowomiy kwo pajo ri cik pa Rwoth. 
2CH.31.5	Tekin wac ywore wiloka, Joisiraili jomiyo i thotho olemo marapena, vini, mo oliv, mo kic, kodi ranyak je ma ndelo, to jokelo i thotho acel wiy apar ma kisi gimoro. 
2CH.31.6	Aka Joisiraili kodi Yuda m'oyido jobedo i tindin madongo ma Yuda, bende to jokelo acel wiy apar ma dhok kodi rombo gi gigipiny m'oyido oloki maleŋ ri Rwoth Were pajo to jocano jo wic wic. 
2CH.31.7	I dwe mar'adek to jocako cano cemo m'odhure no, to jocowo i dwe mar'abirio. 
2CH.31.8	Munyo kere Hezekia gi jotel pere jobino to joneno gim'omiy, jopako Rwoth, gi Joisiraili, jomiyo ji silwany. 
2CH.31.9	To kere Hezekia penjo jocway ri Were i wi migam kodi Jolevi kwoŋ mic no. 
2CH.31.10	Azaria jadwoŋ pa jocway ri Were i wi migam m'oyido wok i ot pa Zadok odwoko go ni: “Wok cuka jocaki kelo mic i Ot pa Rwoth watieko cemo aka watieko yeŋ aka nitie kidhur m'odoŋ, kole Rwoth otieko miyo ji pere silwany m'omiyo kidhur me odoŋ.”
2CH.31.11	Gikenyo to Hezekia oro jo ni jowoyiki kisikin ma kano gigipiny i Ot pa Rwoth; to joyiko. 
2CH.31.12	To jokelo mic pajo m'ongoye piem, acel wiy apar gi gigipiny m'obedo apa Rwoth. Jatel madwoŋ ma gigipiny me oyido obedo Konaya Jalevi gi Simey omin go ma luwo go i dwoŋ, 
2CH.31.13	kareno Yehiel, Azaria, Nahath, Asahel, Yerimoth, Yozabad, Eliel, Ismakaya, Mahath kodi Benaya oyido jomeny gigipiny me aka oyido jokonyo Konaya gi Simey omin, aka kere Hezekia kodi Azaria jatel ma Ot pa Were am'oyido joketho jo. 
2CH.31.14	Aka Kore wod pa Imina Jalevi, jakur ma waŋkac ma yuwok ceŋ ma Ot pa Rwoth, am'oyido obedo jajoli mic pa Rwoth gi poko. 
2CH.31.15	Eden, Miniamin, Yesuwa, Semaya, Amaria, kodi Sekaniya jokonyo go maber swa i tindin madongo pa jocway ri Were i wi migam, jopoko cemo marom ri Jolevi wadi gin mathindho gi madongo paka tic pajo oyido nitie, 
2CH.31.16	makiweno manyanono. Kwanyo woko jono m'ondiki nywolirok pajo, ma yac cako i oro adek kadho malo, joje ma jodonjo i Ot pa Rwoth paka tic pa ŋat'acel acele oyido waco, wok i dwoŋ pajo, i pokirok pajo. 
2CH.31.17	Ondiki jocway ri Were i wi migam wok kwoŋ udi pa bacere jo, ma ot pa Jolevi cako i oro piero ario kadho malo wok i tic pajo kodi pokirok. 
2CH.31.18	Ondiki jocway ri Were i wi migam kodi nyithindho pajo je ma nyaka joay, mon pajo, wot jo, gi nyiki jo, lwak ji je, rupiri oyido jogenere i kuro kwo pajo bedo maleŋ. 
2CH.31.19	Aka ri nyikway Aron, jocway ri Were i wi migam m'oyido jonitie i lowo pa kisi dhano ma tindi madwoŋ, oyido nitie cwo i tindin kweth m'oyido oŋey jo gi nyingi gin ma poko cemo ri kisi jacwo i dier jocway ri were i wi migam kodi ri kisi dhano i dier Jolevi m'ondiki nyinge.
2CH.31.20	Ameno i Yuda parom, kere Hezekia otimo gim'otire kendo m'osangala Rwoth Were pere. 
2CH.31.21	Aka kisi tic m'otimo ri Ot pa Were kendo i kuro cik gi or, ma rango Were pere, otimo gi cunye je aka obedo maber.
2CH.32.1	Munyo gigipiny me otieko timirok, kere Senakerib ma Asiria obino to monjo Yuda, otinda tindin madongo m'ogoy'iye cel, kareno paro ni kidho kikengila jo woloki apere. 
2CH.32.2	Aka munyo kere Hezekia oneno ni Senakerib oyido obino g'atoŋa ma lweny gi Yerusalem, 
2CH.32.3	to cano kodi jotel gi cwo pere ma jomeni ma cego waŋ pi m'oyido nitie woko ma tindi madwoŋ to jokonyo go. 
2CH.32.4	Ji kweth jocokere, to jocego waŋ pi je, gi pi ma mol i piny, ka jopenjere ni, “Raŋo kerin ma Asiria jonyalo bino to jonwaŋo pi kweth?” 
2CH.32.5	Hezekia ocako tic gi derino to geto kendo kor udi m'oyido otur je, ojengo acurcur i wiye, ogeto kor ot man woko mere, to loko matek cel ma tindi madwoŋ pa Daudi. Go bende otimo gilweny gi kwote kidhur. 
2CH.32.6	Hezekia oketho jomituka pa jolweny kuro ji, ocoko kanyacel bonge kam'othangere ma jasonda aŋwen marom i waŋkac ma tindi madwoŋ to luwo gi jo wac ma miseni ni, 
2CH.32.7	“Bedi win matek gi miseni maber. Wikiri wibwok kosa wikirin ruwaŋ kere ma Asiria gi jolweny pere je m'otelo jo. Wanitie gi meni maloyo yuthenge mawan loyo ma go nitie gine yuthenge pere. 
2CH.32.8	Senakerib nitie gi meni ma nyadhano, to wanitie gi Rwoth Were mawan ma konyo wan gi lwenyo riwan.” To ji jonwaŋo miseni gi wac pa Kere Hezekia me.
2CH.32.9	Rumacen mere, munyo Senakerib gi jolweny pere oyido fodi jonitie i Lakis, odhiro mikwenda me ri Hezekia kodi ri ji ma Yuda m'oyido jonigine i Yerusalem: 
2CH.32.10	“An Senakerib kere ma Asiria, apenjo win ni: Aŋo m'amiyo win miseni doŋ i Yerusalem, tindi m'otinda? 
2CH.32.11	Hezekia ama kimien win, lamiyo witho kec gi riyo, ka waco riwin ni, ‘Rwoth Were mawan labotho wan i cingi kere ma Asiria’? 
2CH.32.12	K'obedo Hezekia acel me won m'okwanyo woko kalamo pere manyakafir gi migame pere to wodho or ri Yuda gi Yerusalem, ka waco ama: ‘Wilalamo i wi migam acel kende, to wimiyo mic mewin i wiye’? 
2CH.32.13	Wikuya gima kwarere mewin gi an jotieko timo ri ji ma nonin man? Werin ma nono man jobotho ji pajo kwoŋ kere ma Asiria? 
2CH.32.14	Keraŋo m'acel kwoŋ werin ma piny no je jobotho piny pajo kwoŋ wan? Onyo aŋo ma miyin paro ni Were perin nyalo bothin? 
2CH.32.15	Onyo riameno, wikiri wiyey Hezekia wowondi win kosa womien win ameno. Wikiri wiyey. Ongoye were kad'acel ma piny kosa ma ker moro m'otieko nyalo botho ji pere wok i cingan kosa i cingi kwarere paran. Onyo Were perin obothin masisiri nedi i cingan!”
2CH.32.16	Ŋecin pere jomedo waco gigipiny kweth mareco ma mako Rwoth Were, gi ŋeca pere Hezekia. 
2CH.32.17	Senakerib bende ondiko balwa ma bwono Rwoth, Were pa Isiraili, gi luwirok kwoŋe wac mareco ka waco ama: “Paka werin ma piny man fodi jok'obotho ji pajo kwoŋ meni paran, apaka bende Were pa Hezekia k'obothi ji pere kwoŋan.” 
2CH.32.18	Jokoko malo gi gime i dhodhok pa Yuda ri ji ma Yerusalem m'oyido jonitie i kor ot, ma loko jo malwor gi miyo jo kirin, ŋey jowonyal mako tindi madwoŋ. 
2CH.32.19	Joluwo kwoŋ Were ma Yerusalem paŋini go oyido cale werin pa ji ma piny, ma jobedo tic ma cingi dhano.
2CH.32.20	Gikenyo to kere Hezekia kodi Isaya wod pa Amoz, jatuci wac Were, jokwayo Were ka joywak rigo ni wokonyi jo. 
2CH.32.21	To Rwoth dhiro malaika m'oneko jolweny ma jomeni, jomituka gi jotel i kambi pa kere ma Asiria. Ameno to kere dok i piny pere giwickwot ruwaŋe. Aka munyo odonjo i ot pa were pere, to acel kwoŋ wote rwadho go piny kenyo g'abor. 
2CH.32.22	Ameno to Rwoth botho Hezekia gi ji ma Yerusalem i cingi Senakerib kere ma Asiria kodi i cingi jokwor pere je, to miyo jo siem kisi thenge. 
2CH.32.23	Ji kweth jokelo mic kweth ri Rwoth i Yerusalem gi gigipiny ma welo ri Hezekia kere ma Yuda, ŋey woŋawere malo ruwaŋ nonin man je wok i hongo no kadho yuwiye.
2CH.32.24	I hongo no, two omako Hezekia aka oyido cegin tho, to kwayo Rwoth, to Rwoth winjo go, to miyo go ranyuth. 
2CH.32.25	To Hezekia k'ofoyo bero m'otimi rigo, rupiri go oyido obedo jakwoto. Riameno keme pa Rwoth opodho kwoŋe, kwoŋ Yuda gi Yerusalem 
2CH.32.26	Gikenyo to Hezekia gi ji ma Yerusalem jomwole, ŋey keme pa Rwoth k'opodho kwoŋ jo kendo i hongo pa Hezekia.
2CH.32.27	Hezekia olokere ŋat'oŋaŋ swa to kisi dhano je miyo go dwoŋ. Obedo gi kakano gigipiny m'ogeto ri zahabu pere, feza, telin ma welo, gima ŋwe kur, kwote gi gigipiny man ma welo. 
2CH.32.28	Medo kwoŋ meno, oyido nitie gi ot ma kakan m'ogeto ri ranyak pere, vini, mo oliv; cele dhok gi rombo nger gi nger. 
2CH.32.29	I nger acel no won, obedo gi tindin madongo rigo won, dhok gi mwendi kidhur; rupiri Were oyido omiyo go ŋaŋo madwoŋ. 
2CH.32.30	Hezekia acel won me, ocego waŋ pi ma yumalo Gihon to baro fereji rijo yuthenge ma yupiny ma yupodho ceŋ ma tindi madwoŋ pa Daudi. Kisi gimoro m'otimo okadho rigo maber. 
2CH.32.31	Ameno bende, i gima mako kwoŋ jomikwenda pa jotel ma Babilon, m'oyido odhir bonge penjo gima mako kwoŋ ranyuth m'otimere i piny, Were okoyo go rigo won, ma temo go gi ŋeyo gimoro je manitie i cuny.
2CH.32.32	Kisi gimoro je ma kere Hezekia otimo, gi tim pere mabeyo je, ondiki i menyirok pa Isaya wod pa Amoz jatuci wac Were kodi i Kigana pa Kerin ma Yuda kodi Isiraili. 
2CH.32.33	Hezekia otho t'iyiko iy'adec ma malo ma kaliele pa nyikway Daudi; aka ji je ma yuda kodi Yerusalem jomiyo go dwoŋ i tho pere. Wode Manase olunjo go paka kere.
2CH.33.1	Manase oyido jaoro apar g'ario munyo lokere kere ma Yuda, aka odhumo i Yerusalem ma oro 55. 
2CH.33.2	Otimo gimarac ruwaŋ Rwoth, paka tim ma mienirok pa nonin ma Rwoth oriemo woko ruwaŋ Joisiraili. 
2CH.33.3	Manase ogeto kendo kabedo manyakafir ma bamere Hezekia oyido oturo piny. Ogeto migame ma lamo Bal, otimo cal pa were madhako Asera, to lamo waŋceŋ, dwe kodi micalin, to tiyo rijo. 
2CH.33.4	Ogeto migame manyakafir i Ot pa Rwoth i Yerusalem, kabedo ma Rwoth oyido owaco nike iripo lam'iye go cil gi cil. 
2CH.33.5	Go ogeto migame manyakafir ri lwak jolweny je ma i polo i kapido ario ma Ot pa Rwoth. 
2CH.33.6	Owaŋo wote paka cowirok i milelo pa wod Hinom. Go oyido obedo jamiliel aka othiedho to yido. Manase otimo gimarac madwoŋ swa kwoŋ Rwoth to kwinyo nge pere. 
2CH.33.7	Oketho cal i Ot pa Rwoth, kabedo ma Were oyido otieko waco ri Daudi gi wode Solomon ni: “I Yerusalem ka, i Ot pa Rwoth me, a kabedo m'atieko yero kwoŋ adec je ma nonin apar g'ario ma Isiraili paka kabedo m'iripo laman'iye. 
2CH.33.8	Aka Joisiraili je jowowori or paran to jokuro cik gibe ma ŋeca paran Musa omiyo jo, nyaka ak'oyey woriem jo woko i piny ma miyo kwarere pajo.” 
2CH.33.9	Manase omieno ji ma Yuda gi ma Yerusalem to miyo jo timo reco maloyo meno ma nonin ma Rwoth oreyo woko ruwaŋ Joisiraili.
2CH.33.10	Rwoth oluwo gi Manase kodi ji pere to jok'owinjo. 
2CH.33.11	Riameno Rwoth okelo kwoŋ jo jomituka pa jolweny pa kere ma Asiria m'omako Manase gi siraget to tweyo go gi lijegere to jotero go Babilon. 
2CH.33.12	Aka munyo nitie i litho madwoŋ, to kwayo kony pa Rwoth Were pere to mwole tektek ruwaŋ Were pa kwarere pere. 
2CH.33.13	Okwayo Were to Were winjo kwac gi ywak pere to dwoko go kendo i Yerusalem i ker pere. Gikenyo nyaka to Manase ŋeyo ni Rwoth obedo Were.
2CH.33.14	Rumacen to geto kor ot ma woko ma tindi pa daudi yuwok ceŋ ma Gihon, i milelo, kodi ri kadonjo ma waŋkac ma rec, kodi iy'adec ma tindi madwoŋ m'ilwoŋo ni Ofel to tiŋo malo m'oŋawere swa. Manase bende oketho jomituka pa jolweny i tindin m'otinda je ma Yuda. 
2CH.33.15	Go okwanyo woko werin makicar gi cal i Ot pa Rwoth, gi migame je m'oyido ogeto wi got ma Ot pa Rwoth kodi i Yerusalem, to wito jo woko ma tindi madwoŋ. 
2CH.33.16	Go bende oyiko migam pa Rwoth to miyo i wiye cowirok ma mic ma siem kodi ma foyo; to wodho or ri ji je ma Yuda ni jowolami Rwoth Were pa Isiraili. 
2CH.33.17	Kada ji jomedere miyo cowirok i kabedo ma lamirok megi, to miyo jo ri Rwoth Were pajo kende.
2CH.33.18	Gigipiny man je ma Manase otimo, kwac m'oketho ri Were pere, gi mikwenda ma jotuci wac Were joluwo rigo i nyingi Rwoth, Were pa Isiraili, ondiki i kitawo ma Kigana ma mako kwoŋ kerin ma Isiraili. 
2CH.33.19	Kwac pere gi radwok pa Were, gi gima mako reco ma go otimo ma fodi k'oŋuto reco pere je gi ngoye gi genirok pere, kabedo manyakafir gi cal pa Asera were madhako m'otimo gi cal m'olamo, ondiki je i Kigana pa jotuci wac Were. 
2CH.33.20	Manase otho, aka oyiki i ot pere, aka wode Amon olunjo go paka kere.
2CH.33.21	Amon obedo kere ma Yuda munyo jaoro piero ario g'ario aka odhumo i Yerusalem ma oro ario. 
2CH.33.22	Amon otimo reco paka bamere Manase ruwaŋ Rwoth, to lamo cal ma bamere oyido lamo. 
2CH.33.23	To kwanyowoko paka bamere Manase, go k'omwole ruwaŋ Rwoth; aka gi tim me, otimo reco loyo bamere.
2CH.33.24	Jotic pere jocamo tiende gi piny to joneko go i ot pere. 
2CH.33.25	Ji ma Yuda joneko jono je ma joneko kere Amon to jopiny ketho wode Yosia kere ma lunjo go.
2CH.34.2	Yosia otimo gim'osangala Rwoth, oluwo kite pa kwari mere Daudi ma k'otangatanga racuc kosa racam.
2CH.34.3	I oro mar'aboro ma dhum pa Yosia, munyo go fodi thin, ocako lamo Were pa kwari mere Daudi. Rumacen munyo oro aŋwen okadho, to cako reyo woko kabedo ma lamo manyakafir i Yuda kodi cal pa were madhako Asere gi cal megi je. 
2CH.34.4	I nyim go, ji joturo woko migame pa Bal to joŋinyo piny migame ma buban m'oyido jocungo i wi jo, to turo mathindho werin ma mon Aserin gi cal ma kaliel m'oleny to loko jo fukefuke to ywoyo i wi kaliele pa jono m'oyido jomiyo jo cowirok.
2CH.34.6	Otimo gimoro acel no won i tindin madongo pa Manase, Efrayim kodi Simeo, kiri yumalo tundo Nafital, i gundin m'othoko. 
2CH.34.7	I tindin ma ker ma yumalo parom, oŋinyo migame gi cal pa Asera, orego cal to loko fukefuke, to turo mathindho thindho migame ma buban je. Gikenyo nyaka to dok Yerusalem.
2CH.34.8	I oro mar'apar g'aboro ma dhum pa Yosia, munyo otieko loko m'olony piny kodi Ot pa Rwoth munyo kelo i gike lamo manyakafir, kere Yosia odhiro cwo adek yiko Ot pa Were: Safan jandiko wod pa Azaliya, Maseya gavana ma Yerusalem, gi Yowa wod pa Yehoahaz, jatic madwoŋ. 
2CH.34.9	Jotundo bongi Hilikia jacway ri Were madwoŋ i wi migam to miyo jo pesa m'oyido okeli i Ot pa Rwoth were, ma Jolevi jokur ŋaŋo oyido jocoko bongi Manase kodi Efrayim gi jom'odoŋ je ma Isiraili gi Yuda gi Benyamin kodi joma bedo i Yerusalem. 
2CH.34.10	Pesa me omiy cwo adek ma joneno paka iyiko Ot pa Rwoth, to jomiyo 
2CH.34.11	jopac, jogeto, ma jonyewo mbawo kodi telin m'ioro ma yiko udi ma kerin ma Yuda oweyo onyekere. 
2CH.34.12	Aka cwo no jotimo tic gi genirok. Okethi Yahath kodi Obadia Jolevi wot Merari, Zekaria kodi Mesulam, wot Kohath ma neno paka tic kadho. Jolevi je oyido jondijo gi jower. 
2CH.34.13	Jolevi megi oyido jobiel bieto, gi jopok tic ma nger je, jomegi oyido jondiko, gi jotel kodi jokur waŋkace.
2CH.34.14	Munyo iwodho pesa i kisika, Hilikia to nwaŋo kitawo ma Cik pa Rwoth, cik m'oyido Rwoth omiyo Musa. 
2CH.34.15	Hilikia owaco ri Safan ni, “Atieko nwaŋo kitawo ma Cik ka i Ot pa Rwoth.” Hilikia to miyo Safan kitawo, 
2CH.34.16	to Safan tero ri kere. Owaco ni, “Watieko timo gimoro je m'ioro wan. 
2CH.34.17	Watieko kwanyo pesa m'oyido okan i Ot pa Rwoth to wamiyo jotic gi joma kaŋasa.” 
2CH.34.18	Gikenyo to Safan jandiko waco ri kere ni, “Anitie gi kitawo ma Hilikia omiyan.” Gikenyo to Safan soma malo ri kere.
2CH.34.19	Munyo kere owinjo wac ma cik, to yeco nangin pere. 
2CH.34.20	Gikenyo to kere wodho or ri Hilikia, Ahikam wod pa Safan, Abidon wod pa Mika, Safan jandiko kodi Asaya ŋeca pa kere ni: 
2CH.34.21	“Kidhi wipenji ran Rwoth kodi ri jono ma jodoŋ i Isiraili gi Yuda, gima mako wac ma kitawo m'onwaŋ; kole keme pa Rwoth dwoŋ m'okonjere kwoŋ wan, rupiri kwarere mawan jok'okuro wac pa Rwoth, ma timo gimoro je m'ondiki i kitawo me.”
2CH.34.22	Ameno to Hilikia kodi jono ma kere oyido odhiro to jokidho bongi Hulda jatuci wac Were madhako cipa Salum wod pa Tokath, nyakwar Hara, jakur kabada ma nangin ma Ot pa rwoth. Jotito rigo gim'otimere, 
2CH.34.23	to waco rijo gik bongi kere to jomiyo go mikwenda, 
2CH.34.24	me wok bongi Rwoth: “Akidho miyo Yerusalem gi ji mere je gir'acula gi lam m'ondiki i kitawo m'osoma ri kere. 
2CH.34.25	Jokweran aka jotieko miyo cowirok ri werin man, aka jotieko guro nge paran gi gima jotieko timo je. Keme paran oliel kwoŋ Yerusalem, aka k'otho. 
2CH.34.26	To ri kere ma Yuda, m'odhiro win penjo paro pa rwoth, wilawaco rigo ama: Rwoth were pa Isiraili waco ama: Mako kwoŋ wac m'iwinjo, 
2CH.34.27	rupiri iŋuto t'imwole ruwaŋ Were munyo iwinjo wac pere kwoŋ kabedo me gi ji mere, aka itieko mwole ruwaŋan, aka itieko yeco nangin perin t'iywakere ruwaŋan, abende atieko winjin, Rwoth waco. 
2CH.34.28	Panen, alacoko win bongi kwarere mewin, t'icoko win kanyacel i kaliel ma siem, aka waŋ win k'oneni reco je m'abino kelo i kabedo me kodi ji ma iye.” To jodwoko wac ri kere.
2CH.34.29	Kenyo kere odhiro wac to coko kanyacel jotel je ma Yuda kodi Yerusalem, 
2CH.34.30	aka okidho gi jo i Ot pa were kanyacel kodi jocway ri Were i wi migam, jotuci wac were kodi ji je, jocandi kodi joŋaŋo. Kere osoma kitawo ma cikirok m'onwaŋere i Ot pa Rwoth. 
2CH.34.31	Kere ocungo cegin gi siro acel aka otimo cikirok gi Rwoth winjo go, kuro cik kodi or pere gi cunye je kodi adundo pere je kodi ketho i tim gima cikirok mito paka ondiki i kitawo. 
2CH.34.32	Gikenyo omiyo ji je m'oyido jonitie i Yerusalem kodi i Benyamin bende kuro cikirok. Aka ji ma Yerusalem jotimo paka cik pa Were pa kwarere pajo waco. 
2CH.34.33	Gikenyo to Yosia kwanyo woko mienirok je iy'adec m'oyido obedo apa Joisiraili, to miyo ji je ma Isiraili lamo Rwoth Were pajo. I ndelo pere je, jok'owire luwo Rwoth Were pa kwarere pajo.
2CH.35.1	Yosia otimo Kalima ma Kadho ri Rwoth i Yerusalem, to thumo nyathi rombo ma kalima ma kadho i ndelo mar'apar g'aŋwen i dwe marapena. 
2CH.35.2	Go oyero jocway ri Were i wi migam timo tic pajo aka omiyo jo miseni ma timo tic i Ot pa Rwoth. 
2CH.35.3	Yosia bende owaco ri Jolevi m'oyido jofonjo Joisiraili je aka m'oyido joleŋ ri Rwoth ni, “Kethi win Kakan ma Cikirok maleŋ i ot ma Solomon wod pa Daudi ogeto, wikiripi kendo tiŋo i badi win. Onyo pama tiyi win ri Rwoth Were mewin kodi ji pere Isiraili. 
2CH.35.4	Yikere win cungo kwoŋ nonin pa kwarere mewin, pak Kere Daudi owodho or kodi cik ma wod go Solomon omiyo. 
2CH.35.5	Canere win i Kabedo Maleŋ cungo kwoŋ nonin mewin aka weyi Jalevi wotel kisi kitipa. 
2CH.35.6	Wiripo thumo nyathi rombo, lokere win maleŋ, aka tim win can i kawaŋ wade mewin, ka wiluwo or ma Rwoth owodho ri Musa.”
2CH.35.7	Yosia omiyo ri ji mic ma kalima ma Kadho, nyithindhi rombo kodi nyithindhi diegi wok i mwendi pere je 30,000 kodi dhok 3,000. Me oyido owok kwoŋ lim pa kere won. 
2CH.35.8	Jodhum pere bende jowodhi mic ri ji, jocway ri Were i wi migam, kodi Jolevi. Hilikia, Zekaria, kodi Yehiel, jotel madongo ma Ot pa Were, jomiyo jocway ri Were i wi migam nyithindhi rombo kodi nyithindhi diegi 2,600 paka mic ma kalima ma Kadho. 
2CH.35.9	Jotel pa Jolevi, Konania, kodi wutmin go Semaya, Hasabia, Jeyel, kodi Yozabad, jowodho ri Jolevi nyithindhi rombo kodi nyithindhi diegi 5,000 kodi thwondhe 500 paka mic ma kalima ma Kadho.
2CH.35.10	Munyo jotieko cano kisi gimoro je ma kalima, jocway ri Were i wi migam kodi Jolevi jocungo i kabedo pajo cungo kwoŋ cik ma kere owodho. 
2CH.35.11	Jothumo nyathi rombo ma kalima ma Kadho, aka jocway ri Were i wi migam jokiro remo, kareno Jolevi jodaŋo. 
2CH.35.12	Joketho gicen adec ma mic awaŋa to jopoko kisi peco ŋey jowonyal miyo Rwoth paka ondiki i cik pa Musa. Jotimo gimoro acel gi thwondhe bende. 
2CH.35.13	Jobulo nyathi rombo ma Kalima ma Kadho i wi mac, paka owodhi cik, aka jotedo mic maleŋ i degi, binika kodi sapikere, aka jopoko ji piyo piyo. 
2CH.35.14	Rumacen Jolevi jopoko riŋo pajo kodi apa jocway ri Were i wi migam, kwoŋbedo jocway ri Were i wi migam, nyikway Aron oyido joriwin wor gipi miyo mic awaŋa kodi mic mabor mere. 
2CH.35.15	Jower ma jonono pa Asaf oyido jomako kabedo pajo ma Kere Daudi omiyo jo; Asaf, Heman, kodi Yeduthun, jatuci Wac Were pa kere. Jokur waŋkace oyido jonitie i kisi waŋkac ma jok'oeye rupiri Jolevi, wade pajo, oyido jotimo ri ji can ma kalima. 
2CH.35.16	Ameno paka Kere Yosia owodho cik, otim kisi gimoro i ndelo no, ma kuro kalima ma Kadho kodi miyo mic awaŋa i wi migam pa Rwoth. 
2CH.35.17	Ji ma Isiraili m'oyido jonitie jotimo kalima i hongo, kodi kalima ma mugat ma buthow ma ndelo abirio. 
2CH.35.18	Wok i hongo pa jatuci wac Were Samwiri, oyido ongoye kere ma Isiraili m'otimo kalima ma Kadho paka ma Yosia, jocway ri Were i wi migam, Jolevi, kodi Joyuda je kodi Isiraili, gi ji m'oyido jobedo i Yerusalem jotimo. 
2CH.35.19	Kalima me otim i oro mar'apar g'aboro ma dhum pa Kere Yosia.
2CH.35.20	Munyo Kere Yosia otieko timo gime je ri Ot pa Were, Kere Neko ma Misir okadho lweny i Karkemis i malawa Yufrete, aka Yosia otemo cero go. 
2CH.35.21	To Neko odhiro rigo mikwenda ni, “Lweny me kimaki kwoŋin, Kere ma Yuda. Akibino lweny kodin, to gi jokwor paran, aka Were owaco ran redo. Weyi geŋo gima Were mito, kole go nitie kodan ŋey wokiri woreyin.” 
2CH.35.22	To Yosia k'onyalo weyo go, kwanyo woko orukere nyaman ŋey wonyali lweny gi Neko. Go k'owinjo wac pa Neko m'owok i dhok Were, to oriwere i lweny kam'obipere i Megido.
2CH.35.23	Munyo jolwenyo, aserin pa Jomisir ocelo Kere Yosia; aka okoko ri ŋecin pere ni, “Kwanyan win woko, alimo litho swa.” 
2CH.35.24	Ameno ŋecin pere jokwanyo go woko i cawila pere to joketho go i cawila man, to jotero go i Yerusalem. Kenyo go otho, aka oyiki go i kaliel pa kwarere pere. Yuda gipi kodi Yerusalem joywako Yosia.
2CH.35.25	Yeremia jatuci wac Were, kodi jower je jocwogo wer ajore ri kere Yosia. Gime olokere kwer ri jower i Isiraili, wero wer ajore me ka joywako go, aka ondiki i wer je mar'ajore.
2CH.35.26	Giman je ma kere Yosia otimo, miyirok pere ri Rwoth, kodi winjo cik pa Rwoth, 
2CH.35.27	kodi kigana pere wok i cakirok tundo i gike, ondiki i kitawo ma Kigana pa Kerin ma Isiraili kodi Yuda.
2CH.36.1	Ji ma Yuda joyero Yehoahaz wod Yosia lunjo go paka kere. 
2CH.36.2	Yehoahaz oyido jaoro piero ario g'adek munyo ocako dhum, aka odhumo i Yerusalem ma oro adek. 
2CH.36.3	Kenyo Neko kere ma Misir otero go paka jatwec to miyo Yuda culo kilo 3,400 ma feza kodi kilo 34 ma zahabu paka misolo. 
2CH.36.4	Neko oketho Eliakim omin Yehoahaz paka kere ma Yuda gi Yerusalem, aka owiro nyinge ni Yehoyakim. To Neko tero Yehoahaz i Misir.
2CH.36.6	Kere Nebukadineza ma Babilon omonjo Yuda, to tweyo Yehoyakim gi lijegere to tero go i Babilon. 
2CH.36.7	Nebukadineza bende okadho g'atewe ma Ot pa Rwoth i Babilon to ketho peco pere i Babilon. 
2CH.36.8	Gigipiny man je ma kere Yehoyakim otimo, kiri gi tim pere mienirok, kodi raco m'otimo je, ondiki i Kitawo pa Kerin ma Isiraili. Wode Yehoyakin olunjo go paka kere.
2CH.36.9	Yehoyakin oyido jaoro aboro munyo cako dhum, aka odhumo ma dwe adek gi ndelo apar i Yerusalem. Go otimo gimarac ruwaŋ Rwoth. 
2CH.36.10	I hongo ma cwir, Kere Nebukadineza ooro t'ikelo go i Babilon paka jatwec, kanyacel g'atewe ma welo wok i Ot pa Rwoth; aka oketho Zedekia omin Yehoyakin paka kere ma Yuda gi Yerusalem.
2CH.36.12	Go otimo gimarac ruwaŋ Rwoth Were pere. Go k'omwole ruwaŋ jatuci wac Were Yeremia, m'oluwo wac pa Rwoth.
2CH.36.14	Medo kwoŋ meno, jotel ma Yuda, jocway ri Were i wi migam kodi ji je joluwo mienirok pa nonin m'oyido jothoko jo, aka jokoco Ot pa Rwoth m'oyido oloko maleŋ i Yerusalem. 
2CH.36.15	Rwoth, Were pa kwarere pajo oyido omedere dhiro jotuci wac Were piro jo, kwoŋbedo go oyido nitie gi wor ri ji pere kodi ot pere, 
2CH.36.16	to jomedo ŋalo jomikwenda pa Were, cayo wac pa Were, kodi nyero jotuci wac Were pere, tundo kama keme pa Rwoth olokere madwoŋ kwoŋ jo to m'ongoye both.
2CH.36.18	Kere ma Babilon onyaga Ot pa Were, lim mere kodi lim pa kere kodi jodhum pere, aka otero je i Babilon. 
2CH.36.19	Kere ma Babilon owaŋo woko Ot pa Were, tindi madwoŋ, gi peco pa kere kodi lim mere, aka oturo piny kor ot ma tindi madwoŋ. 
2CH.36.20	Go otero jom'odoŋ i Babilon tic rigo kodi wote cuka ker ma Pasia otula. 
2CH.36.21	Aka wac ma Rwoth oyido otieko waco gi dhok Yeremia otundo i kare ni, “Lowo ladoŋ nono ma oro piero ario, ma culo waŋ Sabato m'oyido kikur.”
2CH.36.22	I oro marapena ma dhum pa Kere Siras ma Pasia, wac ma Rwoth oyido otieko waco gi dhok Yeremia otundo i kare. Rwoth oguro cuny Kere Siras ma Pasia dhiro mikwenda i ker pere gipi aka owaco i ndiko ni, 
2CH.36.23	 “Me cik pa Siras kere ma Pasia. Rwoth, Were ma i polo, omiyin kerin je ma piny, aka otieko miyan meni ma geto Ot pa Were i Yerusalem, manitie i Yuda. Kwoŋ win ma wibedo ji pere, dok win koro, aka weyi Rwoth Were mewin wobedi gi win!”
EZR.1.3	Weyi Rwoth wobedi gi jono je ma jobedo ji pere. Onyo ayeyo win kadho i Yerusalem geto kendo Ot pa Rwoth, Were pa Isiraili, go obedo Were manitie i Yerusalem. 
EZR.1.4	Aka weyi ji pere ma joboth je, i kabedo ma jobed'iye je, ji ma diere pajo jowokony jo gi feza, zahabu, gigipiny ma woth kodi ogwaŋe kiri gi mic ri Ot pa Were i Yerusalem.
EZR.1.5	Kenyo jotel ma nonin ma Yuda gi Benyamin, jocway ri Were i wi migam kodi Jolevi kodi kisi ŋata Were oguro cunye joyikere kadho geto kendo Ot pa Rwoth i Yerusalem. 
EZR.1.6	Ji ma diere pajo je jokonyo jo g'atewe ma feza, zahabu, gigipiny ma woth, ogwaŋe, gi mic ma welo kodi mic man ma wegi jomiyo.
EZR.1.7	Kere Siras won owodho woko atewe ma Ot pa Rwoth ma Kere Nebukadineza oyido otiŋo wok i Yerusalem to ketho i ot pa werin pere. 
EZR.1.8	Kere Siras owodho or ri Methireda, jakan ma Pasia kwano jo to ketho i cingi Sesibazar, jadhum ma Yuda. 
EZR.1.9	Me a gigipiny m'onwaŋ; galaya ma zahabu piero adek, galaya ma feza 1,000 apalin piero ario g'abuŋwen, 
EZR.1.10	acero ma zahabu piero adek, acero ma feza 410 kodi atewe man 1,000.
EZR.1.11	I je oyido nitie atewe 5,400 ma zahabu gi feza. Sesibazar okelo je i Yerusalem wok i Babilon.
EZR.2.1	Onyo me ji mar'adec ma jowok i twec, ma Kere Nebukadineza ma Babilon oyido otero jo koro. Jodok i Yerusalem gi Yuda, joje i tindin pajo. 
EZR.2.2	Jodwoko gi Zerubabel, Yesuwa, Nehemia, Seraya, Relaya, Modekay, Bilsan, Mispar, Bigvay, Rehum, kodi Bana.
EZR.2.2	Me welo pa Joisiraili ma jodwoko wok i kisi nono: 
EZR.2.3	Nyikway Paros 2,172. 
EZR.2.4	Nyikway Sefatiya 372. 
EZR.2.5	Nyikway Ara 775. 
EZR.2.6	Nyikway Pahath Mowab (nyikway Yesuwa kodi Yowab) 2,812. 
EZR.2.7	Nyikway Elam 1,254. 
EZR.2.8	Nyikway Zatu 945. 
EZR.2.9	Nyikway Zakay 760. 
EZR.2.10	Nyikway Bani 642. 
EZR.2.11	Nyikway Bebay 623. 
EZR.2.12	Nyikway Azigadi, 1,222. 
EZR.2.13	Nyikway Adonikam 666. 
EZR.2.14	Nyikway Bigvay 2,056. 
EZR.2.15	Nyikway Adin 454. 
EZR.2.16	Nyikway Ater (ma bende ilwoŋo ni Hezekia) 98. 
EZR.2.17	Nyikway Bezay 323. 
EZR.2.18	Nyikway Jora 112. 
EZR.2.19	Nyikway Hasum 223. 
EZR.2.20	Nyikway Gibar 95. 
EZR.2.21	Wok i tindi Bethelehem ji 123. 
EZR.2.22	Wok i tindi Netofa ji 56. 
EZR.2.23	Wok i tindi Anathoth ji 128. 
EZR.2.24	Wok i tindi Azimaveth ji 42. 
EZR.2.25	Wok i tindi Kiriath Yerim, Kefira, gi Beroth ji 743. 
EZR.2.26	Wok i tindi Rama gi Geba ji 621. 
EZR.2.27	Wok i tindi Mikmas ji 122. 
EZR.2.28	Wok i tindi Bethel gi Ay ji 223. 
EZR.2.29	Wok i tindi Nebo ji 52. 
EZR.2.30	Wok i tindi Magbis ji 152. 
EZR.2.31	Wok i tindi Elam man ji 1,254. 
EZR.2.32	Wok i tindi Harim ji 320. 
EZR.2.33	Wok i tindin ma Lod, Hadid gi Ono ji 725. 
EZR.2.34	Wok i tindi Yeriko ji 345. 
EZR.2.35	Wok i tindi Sena ji 3,630.
EZR.2.36	Me a jocway ri Were i wi migam ma jodwoko: Nyikway Yedaya, ma ot pa Yesuwa 973. 
EZR.2.37	Nyikway Imer 1,052. 
EZR.2.38	Nyikway Pasur 1,247. 
EZR.2.39	Nyikway Harim 1,017.
EZR.2.40	Me Jolevi ma jodwoko wok i twec: Nyikway Yesuwa, Kadmiel gi Hodavia ji 74. 
EZR.2.41	Jower ma Ot pa Were, nyikway Asaf 128. 
EZR.2.42	Jokur ma waŋkac ma Ot pa Were, nyikway Salum, Ater, Talmon, Akub, Hatita, gi Sobay 139.
EZR.2.43	Me jotic ma Ot pa Were ma jodwoko wok i twec: Nyikway Ziha, Hasufa, Tabayoth, 
EZR.2.44	Keros, Sia, Padon, 
EZR.2.45	Lebana, Hagaba, Akub, 
EZR.2.46	Hagab, Samilay, Hanan, 
EZR.2.47	Gidel, Gahar, Reaya, 
EZR.2.48	Rezin, Nekoda, Gazam, 
EZR.2.49	Uza, Paseya, Besay, 
EZR.2.50	Asina, Meunim, Nefisim, 
EZR.2.51	Bakbuk, Hakufa, Harhur, 
EZR.2.52	Bazluth, Mehida, Harsa, 
EZR.2.53	Barkos, Sisera, Tema, 
EZR.2.54	Nezia, gi Hatifa.
EZR.2.55	Me nyikway ŋecin pa Solomon ma jodwoko wok i twec: Nyikway Sotai, Hasofereth, Peruda, 
EZR.2.56	Jala, Darkon, Gidel, 
EZR.2.57	Sefatiya, Hatil, Pocereth Hazebayim, gi Ami.
EZR.2.58	Welo pa jotic ma Ot pa Were gi nyikway ŋecin pa Solomon ma jodwoko wok i twec je oyido obedo 392.
EZR.2.59	Kitipa man m'oyido jowok i tindin ma Telmela, Telharsa, Kerub, Adan, gi Imer, jodwoko i Yerusalem, makada nende oyido jok'onyalo ŋeyo ni oyido jobedo nyikway Joisiraili. 
EZR.2.60	Kitipa me oyido nitie nyikway Delaya, Tobia, gi Nekoda, joje ji 652.
EZR.2.61	Nyikway jocway ri Were i wi migam ma jowok i nonin me bende jodwoko i Yerusalem: Habaya, Hakoz, gi Barzilay ma wok Giliad, m'oyido otero nyingi jopa oce. 
EZR.2.62	Jome jodwaro nyingi jo kam'ondik'iye nyingi ji aka jok'onwaŋo, riameno k'oyey jo tic paka jocway ri Were i wi migam. 
EZR.2.63	Jadhum pa Joyuda owaco rijo ni jokiripi camo cemo pa jocway ri Were i wi migam cuka obedi jacway ri Were i wi migam m'openji Rwoth kwoŋ wac no gi Urim kodi Thumim.
EZR.2.64	Ameno ji je ma jodwoko i Yuda wok i twec oyido joromo 42,360 
EZR.2.65	medo i wi ŋecin 7,337 jower 200 ma mon gi cwo. 
EZR.2.66	Jodwoko gi kayinin 736 punde 245 
EZR.2.67	ŋamin 435 gi punde 6,720.
EZR.2.68	Tekin jotundo i Ot pa Rwoth i Yerusalem, megi kwoŋ jotel ma nonin jomiyo mic ma geto kendo Ot pa Were. 
EZR.2.69	Jomiyo madit ma romo m'oyido jonyalo miyo ri tic me, aka oromo kilo 500 ma zahabu, kilo 2,800 ma feza gi law pa jocway ri Were i wi migam 100.
EZR.3.1	Munyo dwe mar'abirio otundo, Joisiraili je oyido jonitie i tindin pajo, aka ji jocokere kanyacel i Yerusalem. 
EZR.3.2	Kenyo Yesuwa wod Yehozadak, kodi jocway ri Were i wi migam wadi, kodi Zerubabel wod Siltiel kodi wade pere jogeto kendo migam pa Were pa Isiraili, miyo cowirok awaŋa i wiye, paka ondiki i cik pa Musa jacwo pa Were. 
EZR.3.3	Jogeto migam i misingi mere, makada nende oyido jonitie gi lworo ri joger pajo, aka jomiyo Rwoth cowirok awaŋa i wiye odikin g'othieno. 
EZR.3.4	 Jotimo Kalima ma Kayindi cungo kwoŋ cik mere; aka jomiyo cowirok ma kisi ndelo paka mitere ri kisi ndelo. 
EZR.3.5	Jo bende jomiyo cowirok awaŋa ma jokikeŋ, mic ma Kalima ma Dwe Manyen kodi i kalima je m'ilam'iye Rwoth, kiri gi mic ma dhano won miyo Rwoth. 
EZR.3.6	Wok i ndelo marapena ma dwe mar'abirio jocako miyo Rwoth cowirok awaŋa, makada nende oyido fodi k'okuny misingi ma Ot pa Were.
EZR.3.7	Ameno ji joculo jogeto kodi jopac pesa, aka jowilo kasike yen sida gi cemo, vini kodi mo wok i tindin madongo Tire gi Sidon. Okeli kasike me piny wok wi gote ma Lebanon luwo gi nam kiri Yopa. Gime je otimere gi cik pa Siras, kere ma Pasia. 
EZR.3.8	Ameno i dwe mar'ario ma oro mar'ario munyo jotieko dwoko i Yerusalem, jocako tic. Me obedo Zerubabel wod Siltiel Yesuwa wod Yehozadak, kanyacel gi ji pajo, jocway ri Were i wi migam gi Jolevi kodi jono je m'oyido jodwoko i Yerusalem wok i twec. Okethi Jolevi je m'oyido jo oro piero ario kadho malo telo geto kendo Ot pa Rwoth. 
EZR.3.9	Yesuwa, wote kodi wade pere, Kadmiel kodi wote, Binuy kodi Jodavia kanyacel gi nyikway Henadad, ama jotelo geto kendo Ot pa Were.
EZR.3.11	Gi pak kodi foyo, jowero wer me ri Rwoth:
EZR.3.11	Rwoth ber,
EZR.3.11	mar pere makiwire ri Isiraili bedo cil gi cil.
EZR.3.11	Kisi dhano okoko gi meni pere, ka jopako Rwoth, kwoŋbedo oyido otiek cako misingi ma Ot pa Rwoth. 
EZR.3.12	To jocway ri Were i wi migam ma joti, Jolevi, kodi jotel nonin m'oyido joneno Ot pa Were marapena, munyo joneno i geto misingi, joywak aka jogoyo ndur, makada nende joman jokoko ri kisangala. 
EZR.3.13	Derino ma koko ma kisangala kodi ywak pa ji oyido kipokere kole ji jokoko malo swa ma owinjere gi bor.
EZR.4.1	Munyo jokwor pa Yuda kodi Benyamin jowinjo ni ji ma jodwoko wok i twec oyido jogeto kendo Ot pa Rwoth, Were pa Isiraili, 
EZR.4.2	jokidho bongi Zerubabel kodi jotel ma nonin aka jowaco rijo ni, “Weyi wariwere gi win i geto Ot pa Were, kole walamo Were acel ma wilamo, aka oyido ti wamiyo go cowirok wok cuka Esarhadon, kere ma Asiria keli wan bedo ka.” 
EZR.4.3	To Zerubabel, Yesuwa kodi jotel nonin jodwoko jo ni, “Wakimiti kony mewin geto ot ri Rwoth Were mawan. Wan wegi walageto, paka Siras, Kere ma Pasia owodho or riwan.”
EZR.4.4	Kenyo ji m'oyido jobedo i lowo no jocako bwoko kodi geŋo kodi kwanyo woko cuny Joyuda kwoŋ geto. 
EZR.4.5	Jo bende jonyewo jodhum ma Pasia geŋo can pajo. Jomedo timo gime i hongo ma dhum pa Siras kiri i dhum pa Dario.
EZR.4.6	I dhum pa Aritakises, i oro pere m'ocak'iye dhum, jokwor pa ji m'oyido jobedo i Yuda gi Yerusalem jondiko misegey kwoŋ jo.
EZR.4.7	I oro ma dhum pa Aritakises, kere ma Pasia, Bislam, Mithredath, Tabel, kodi jotic wadi jo jondiko balwa ri kere i Dhoaramayik.
EZR.4.8	Rehum gavana, Simisay jandiko, bende jondiko balwa me ri Aritakises kwoŋ Yerusalem.
EZR.4.9	Wok bongi Rehum gavana, Simisay jandiko, jotic wadi jo, jothum banja, kodi jodhum man je, ma jobedo cwo ma jowok i Erek, Babilon, kodi Susa i lowo ma Elam, 
EZR.4.10	kanyacel gi nonin je ma Asurbanipal ma jameni aka dwoŋ otero bedo i tindin madongo ma Samaria, kodi kaman je iy'adec ma yupodho ceŋ ma malawa Yufrete.
EZR.4.11	Me cal ma balwa ma jodhiro: Ri Kere Aritakises. Ŋecin perin, ji ma jobedo iy'adec kalo malawa Yufrete, jodhiro rin moth. Aka nyo 
EZR.4.12	wamito miyin ŋeyo ni Joyuda ma jodwoko ka i Yerusalem wok i Babilon jogeto kendo tindi madwoŋ me m'opoŋ gwenyirok gi kidakana. Jotieko cako geto kendo kore aka jocegin cowo. 
EZR.4.13	Mondo jadwoŋ, ka tindi madwoŋ me ogeti kendo t'icowo kore mere, ji jolaweyo culo misolo, aka lim perin ma ker lamojere. 
EZR.4.14	Onyo, paka wan bende walimo bero ma muluwir aka kiber wan neno gime ka timere, riameno wadhiro rin wac me. 
EZR.4.15	Oyido wawaco ni idwari i randik ma kwarere perin jokano. K'itimo, ilanwaŋo ni tindi madwoŋ me jagwenyirok noknok aka wok cene omiyo kerin gi jodhum mar'adec teko. Tek swa dhumo ji mere, aka am'omiyo orey woko. 
EZR.4.16	Wamito kere woŋey ni, ka tindi madwoŋ me ogeti kendo t'icowo kore, ilangoye gi lim iy'adec ma yupodho ceŋ ma malawa Yufrete.
EZR.4.17	Kere odhiro radwok me: Ri Rehum gavana, Simisay jandiko, kodi jotic wadi jo ma jobedo i Samaria gi yupodho ceŋ ma malawa Yufrete, amotho win. 
EZR.4.18	Balwa ma widhiro ran oloki t'isoma ran. 
EZR.4.19	Awodho or wodwari tiende, aka adieri onwaŋere ni wok i hongo macene Yerusalem ogwenyere kwoŋ kerin, aka opoŋ jodudi gi jokitegenya. 
EZR.4.20	Kerin madongo jodhumo Yerusalem aka jodhumo adec gipi ma yupodho ceŋ ma malawa Yufrete, ka jocoko misolo. 
EZR.4.21	Riameno wodhi win or ni cwo no joripo juko geto kendo tindi madwoŋ cuka anowodhi or. 
EZR.4.22	Wikiri wigal, kole wakiripi weyo gime wokal kor wan.
EZR.4.23	Tekin osoma balwa m'owok bongi kere Aritakises ri Rehum, Simisay, kodi jotic wadi jo, joredo kadho i Yerusalem aka joromo Joyuda juko geto kendo tindi madwoŋ.
EZR.5.2	 Munyo Zerubabel wod Siltiel gi Yesuwa wod Yehozadak jowinjo mikwenda pajo, jocako geto kendo Ot pa Were i Yerusalem, aka jotuci wac Were ario no jokonyo jo.
EZR.5.3	I hongo acel no Tatenay gavana mar'adec ma yupodho ceŋ ma Yufrete, Sethar Bozenay, gi jodhum wadi jo jobino i Yerusalem aka jopenjo ni, “Ŋa m'owodho or riwin geto ot me kendo gi dwoko gigipiny mere?” 
EZR.5.4	Jo bende jopenjo nyingi ji je m'oyido jomiyo kony ma geto Ot pa Were. 
EZR.5.5	To, waŋ Were oyido nitie kwoŋ Joyuda, aka jodhum ma Pasia jok'onyalo juko jo geto cuka jodhiro mikwenda ri Dario to jonwaŋo radwok. 
EZR.5.6	Me mikwenda ma jodhiro ri kere Dario: 
EZR.5.7	“Ri Kere Dario, weyi idhumi i siem. 
EZR.5.8	Mondo Jadwoŋ, ŋey ni wakidho iy'adec ma Yuda aka wanwaŋo ni igeto kendo Ot pa Were madwoŋ gi telin mapando gi mbawin i kore. Tic me itimo gi kinen aka kadho maber. 
EZR.5.9	Kenyo waluwo gi jodongo no aka wapenjo jo ni, ‘Ŋa m'owodho or riwin geto kendo ot me gi dwoko gigipiny mere?’ 
EZR.5.10	Wapenjo jo bende nyingi jo, ŋey wanyal miyin ŋeyo, ŋey wandiki nyingi ji ma jotelo geto me. 
EZR.5.11	Jodwoko wan ni, ‘Wabedo ŋecin pa Were ma polo gi piny, aka wageto kendo ot m'oyido ogeti oro kweth yucen, gi kere madwoŋ ma Isiraili. 
EZR.5.12	To kwoŋbedo kwarere mawan jomiyo Were ma i Polo nge, ojwango jo i cingi Kere Nebukadineza ma Babilon, kere ma ker pa Jokaldin, ma joreyo woko ot me to jokadho gi ji i Babilon. 
EZR.5.13	To Kere Siras ma Babilon, i oro marapena ma dhum pere, owodho or ni Ot pa Were iripo geto kendo. 
EZR.5.14	Kiri, gigipiny ma zahabu gi feza, ma Kere Nebukadineza oyido okwanyo wok i Ot pa Were i Yerusalem, Kere Siras owodho woko wok i ot pa were ma Babilon, aka omiyo jacwo m'ilwoŋo ni Sesibazar, ma go oketho paka gavana. 
EZR.5.15	Siras owaco rigo ni woter jo wokethi i Ot pa Were i Yerusalem, aka wogeti kendo Ot pa Were i gunda mere. 
EZR.5.16	Ameno Sesibazar obino to cako misingi mere, geto omedere wok i hongo no tundo gunyo ni, to Ot pa Were fodi k'orumo.’ 
EZR.5.17	Aka nyo, mondo jadwoŋ, k'inen sangala in, wodhi or worangi i ndiko k'inen adieri kosa be Siras owodho or wogeti kendo Ot pa Were me i Yerusalem, aka iwaci riwan mito perin kwoŋ wac me.”
EZR.6.1	Kenyo Kere Dario owodho or, aka odwar i ndiko ma ker m'oyido okan i Babilon. 
EZR.6.2	T'inwaŋo i tindi madwoŋ Ekibatana iy'adec ma Mediya gi kitawo m'ondik'iye wac me: 
EZR.6.3	“I oro marapena ma dhum pere, Kere Siras owodho or ni wogeti kendo Ot pa Were i Yerusalem paka kabedo ma miyo cowirok gi mic awaŋa. Ot pa Were ripo bedo mita piero ario g'ario i ŋawirok kodi piero ario g'ario i laco. 
EZR.6.4	Iripo geto kore i bol mbawo acel i wi bol telin adek. Cul je lawok i mugowa ma kan pa kere. 
EZR.6.5	Kiri gigipiny ma zahabu gi feza ma Kere Nebukadineza okelo i Babilon wok i Ot pa Were i Yerusalem iripo dwoko i kabedo pajo i Yerusalem i Ot pa Were.”
EZR.6.6	Kenyo Dario odhiro radwok me: “Ri Tatenay gavana ma yuwok ceŋ ma malawa Yufrete, Sethar Bozenay, kodi jodhum wadi win, yuwok ceŋ ma Yufrete. Weyere win gi tic ma Ot pa Were 
EZR.6.7	aka wikiri wijuki geto mere. Weyi gavana ma Yuda gi jotel pa Joyuda jowogeti kendo Ot pa Were i gunda mere. 
EZR.6.8	Awodho or riwin konyo jo geto kendo. Wiripo miyo jome cul je, m'opoŋ aka m'ongoye galo, gi pesa ma wok kwoŋ misolo m'iculo yuwok ceŋ ma Yufrete, ŋey tic no wokiri wocungi. 
EZR.6.9	Kisi gima mitere, rwath dhok, wot rombo, kosa rombo ma mic awaŋa ri Were ma i polo, ŋano, cumbi, vini, kosa mo, paka jocway ri Were i wi migam i Yerusalem jomiti, wiripo miyo jo kisi ndelo ma wikikeŋ, 
EZR.6.10	ŋey jowomiy cowirok ma sangala Were ma i polo, aka jowokway ri kwo pa kere gi nyithindho pere. 
EZR.6.11	Amedo wodho or ni ka nyatoro owir or me, ilaywayo mbawo wok i ot pere, m'oyedhi withe acel, t'icwowo kwoŋe. Aka ot pere ilaloko kidhur yuk. 
EZR.6.12	Weyi Were m'oyero Yerusalem paka kabedo m'iripo lam'iye go womaki ker pa kere kosa piny m'owir or me to temo reyo woko Ot pa Were kenyo. An, Dario, awodho or. Iripo luwo gi kinen je.”
EZR.6.13	Kenyo Tatenay gavana, Sethar Bozenay, kodi jodhum wadi jo joluwo or pa Kere Dario gi kinen. 
EZR.6.14	 Ameno jotel pa Joyuda jogeto aka jomedere maber kareno jotuci wac Were Hagay gi Zekaria jomedo jo meni. Jocowo geto Ot pa Were paka Were pa Isiraili oyido owodho or rijo, gi or pa Siras, Dario gi Aritakises kerin ma Pasia. 
EZR.6.15	Ot me ocow geto k'adek ma dwe ma Adar i oro mar'aucel ma dhum pa Kere Dario. 
EZR.6.16	Kenyo Joisiraili, jocway ri Were i wi migam gi Jolevi, gi ji m'oyido jodwoko wok i twec je, jotimo kalima ma miyo Were ot gi kisangala. 
EZR.6.17	I kalima no jomiyo thwondhe 100 rombo 200 wot rombo 400 paka cowirok, gi diegi apar g'ario paka mic ma cwako reco, acel ri kisi nono pa Isiraili. 
EZR.6.18	Kenyo joketho jocway ri Were i wi migam i kitipin pajo gi Jolevi bende tiyo i Ot pa Were cungo kwoŋ fonji manitie i kitawo pa Musa.
EZR.6.20	Jocway ri Were i wi migam je kodi Jolevi oyido jolokere maleŋ; aka joje oyido jolony. Ameno jothumo ogwaŋe ma cowirok ma kalima ma Kadho ri ji m'oyido jodwoko wok i twec, ri jocway ri Were i wi migam gi jo wegi. 
EZR.6.21	Cemo ma kalima me ocamere gi Joisiraili je m'oyido jodwoko wok i twec gi jono je m'oyido jokwedere kwoŋ tim manyakafir pa nonin m'oyido jobedo i lowo no aka oyido jobino lamo Rwoth Were pa Isiraili. 
EZR.6.22	Gi kisangala jotimo Kalima ma Mugat ma buthow ma ndelo abirio; kole Rwoth oyido omiyo jo kisangala gi wiro cuny kere ma Pasia bongi jo, ŋey wokonyi jo gi geto kendo Ot pa Were, Were pa Isiraili.
EZR.7.1	Rumacen ma oro kweth, munyo kere Aritakises oyido dhumo Pasia, oyido nitie jacwo m'ilwoŋo ni Ezira. Me a kwarere pa Ezira: Ezira oyido obedo wod Seraya, wod Azaria, wod Hilikia, 
EZR.7.2	wod Salum, wod Zadok, wod Ahitub, 
EZR.7.3	wod Amaria, wod Azaria, wod Merayoth, 
EZR.7.4	wod Zerahia, wod Uzi, wod Buki, 
EZR.7.5	wod Abisuwa, wod Finehas, wod Eliazar, wod Aron jadwoŋ pa jocway ri Were i wi migam.
EZR.7.6	Ezira me obino wok i Babilon. Go oyido obedo jandiko manitie gi niaŋ i thutho kwoŋ cik pa Musa ma Rwoth Were pa Isiraili oyido omiyo. Kere omiyo go gim'okwayo je, kole cingi Rwoth oyido nitie kwoŋe. 
EZR.7.7	Joisiraili megi, gi jocway ri Were i wi migam gi Jolevi megi, jower, jokur ma waŋkac, gi jotic ma Ot pa Were bende jodok i Yerusalem, i oro mar'abirio ma dhum pa Kere Aritakises. 
EZR.7.8+EZR.7.9	Joweyo Babilon k'acel i dwe mar'acel, aka gi kony pa Were jotundo i Yerusalem k'acel i dwe mar'abic. 
EZR.7.10	Ezira oyido omiyere kisoma Cik pa Rwoth, gi timo gima cik waco, gi fonjo Joisiraili thenethene mere je.
EZR.7.11	Me cal ma balwa ma Kere Aritakises omiyo Ezira, jacway ri Were i wi migam, jandiko m'oyido nitie gi niaŋ i thutho kwoŋ Cik gi Or ma Rwoth oyido omiyo Isiraili: 
EZR.7.12	“Wok bongi Aritakises, kere pa kerin, ri Ezira jacway ri Were i wi migam, aka jafonji Cik pa Were ma i Polo: Siem rin. 
EZR.7.13	Amiyo or ni Jaisiraili mogo je kosa jocway ri Were i wi migam pajo kosa Jolevi i ker paran ma jomito dok i Yerusalem jowokadhi kodin. 
EZR.7.14	An, kanyacel gi jomic rieko paran abirio, waorin dwaro gima mako kwoŋ Yuda gi Yerusalem, gi neno nger ma joluw'iye Cik pa Were perin, m'omiyin. 
EZR.7.15	Iripo bende tero mic ma zahabu gi feza ma an gi jomic rieko paran wamito miyo Were pa Isiraili, ma Ot pere nitie i Yerusalem. 
EZR.7.16	Iripo bende tero feza gi zahabu m'icoko iy'adec ma Babilon gipi gi mic je ma Joisiraili gi jocway ri Were i wi migam pajo jomiyo ri Ot pa Were i Yerusalem. 
EZR.7.17	Gi pesa me, nyew thwondhe, wot rombo, megi rombo, ŋano, gi vini aka imiy Rwoth i wi migam i Ot pa Were i Yerusalem. 
EZR.7.18	Winyalo oro feza gi zahabu m'odoŋ ri gigipiny ma in gi wadin wimito, cungo kwoŋ mito pa Were mewin. 
EZR.7.19	Iripo miyo Were i Yerusalem gigipiny je m'omiyin ma tic i Ot pa Were. 
EZR.7.20	Aka giman je m'imito ri Ot pa Were inyalo kwanyo wok i mugowa pa kere ma kan. 
EZR.7.21	An, Kere Aritakises, awodho or ri jokan lim je mar'adec ma yuwok ceŋ ma Yufrete miyo Ezira jacway ri Were i wi migam aka jafonji Cik pa Were ma i Polo kisi gima go mito gi kinen. 
EZR.7.22	Miy win go tundo kiri kilo 3,400 ma feza, kilo 10,000 ma ŋano, lita 2,000 ma vini, lita 2,000 ma mo gi cumbi ma mitere. 
EZR.7.23	Neni win ni wimiyo kisi gima Were ma i polo miyo or ni mitere i ot pere, ŋey keme pere wokiri wobin kwoŋ kere gi jono ma jodhum rumacen paran. 
EZR.7.24	Wikiripi coko misolo wok bongi jocway ri Were i wi migam, Jolevi, jower, jokur, jotic ma Ot pa Were, kosa ŋatiman je ma timo tic m'omakere gi Ot pa Were. 
EZR.7.25	In, Ezira, cungo kwoŋ rieko ma Were ocweyin gine, yer jodhum gi jothum banja ma joluwo Cik pa Were perin dhumo ji ma yuwok ceŋ ma Yufrete. Aka iripo fonjo Cik ŋat'okuya kwoŋe je. 
EZR.7.26	Ŋat'okwer winjo cik pa Were perin je kosa cik ma ker, iripo miyo go gir'acula gi sawa no won; ma tho kosa tero go i piny man kosa mako gigipiny pere kosa tweyo go i katwec.”
EZR.7.27	Ezira owaco ni, “Rwoth wopak, Were pa kwarere paran! Go omiyo kere miyo Ot pa Rwoth i Yerusalem dwoŋ i nger me. 
EZR.7.28	Gi wor pa Were, anwaŋo wor i waŋ kere, jomic rieko pere gi jodhum ma jomeni je; Rwoth Were omiyan miseni, aka anyalo dwoŋo jotel nonin ma Isiraili kweth dok kanyacel kodan.”
EZR.8.1	Me nyingi jotel nonin m'oyido jonitie i twec i Babilon aka ma jodwoko gi Ezira i Yerusalem munyo Aritakises oyido obedo kere.
EZR.8.2	Nyikway Finehas, Gerisom, wok i nono pa Ithamar, Daniel, wok i nono pa Daudi, Hatus wod Sekaniya. 
EZR.8.3	Nyikway Paros, Zekaria, gi cwo 150 (ndiko ma mako kwoŋ kwarere pajo oyido nitie) 
EZR.8.4	Nyikway Pahath Mowab, Eliehoenay wod Zerahia, gi cwo 200. 
EZR.8.5	Nyikway Zatu, Sekaniya wod Yahaziel, gi cwo 300. 
EZR.8.6	Nyikway Adin, Ebed wod Yonathan, gi cwo piero abic. 
EZR.8.7	Nyikway Elam, Yesaya wod Athalia gi cwo piero ario. 
EZR.8.8	Nyikway Sefatiya, Zebadia wod Mikaili, gi cwo piero aboro. 
EZR.8.9	Nyikway Yowab, Obadia wod Yehiel, gi cwo 218. 
EZR.8.10	Nyikway Bani, Selomith wod Josifia gi cwo 160. 
EZR.8.11	Nyikway Bebay, Zekaria wod Bebay, gi cwo piero ario g'aboro. 
EZR.8.12	Nyikway Azigadi, Johanan wod Hakatan gi cwo 110. 
EZR.8.13	Nyikway Adonikam, ma jobino rumacen, Elifelet, Yeuel, Samaya, gi cwo piero aucel. 
EZR.8.14	Nyikway Bigvay, Uthay, Zakur, gi cwo piero ario.
EZR.8.15	An, Ezira, acoko ji i thengi malawa ma mol tundo kiri Ahava, aka waketho kambi kenyo ma ndelo adek. Aka munyo akaŋasa ji gi jocway ri Were i wi migam, anwaŋo ni nyikway Jolevi oyido jongoye. 
EZR.8.16	Kenyo aoro wolwoŋi Elieza, Ariel, Samaya, Elinathan, Yarib, Elinathan, Nathan, Zekaria, gi Mesulam, m'oyido jobedo jotel, Yoyarib gi Elinathan m'oyido joriek swa. 
EZR.8.17	Aoro jo bongi Ido, jatel pa Jolevi i kabedo m'ilwoŋo ni Kasifa, kwayo go gi wade pere gi jotic ma Ot pa Were dhiro riwan jotic ma Ot pa Were mawan. 
EZR.8.18	Ato paka cingi Were ma wor oyido nitie kwoŋ wan, jodhiro riwan Serebia, jacwo ma janyalo, jalevi, aka janono pa Mahili, gi wote gi wutmin go j'apar g'aboro. 
EZR.8.19	Jodhiro bende Hasabia gi Yesaya jonono pa Merari, gi wade pere piero ario, 
EZR.8.20	gi jotic ma Ot pa Were 200. Jotic ma Ot pa Were oyido jokonyo Jolevi, aka Kere Daudi gi jodhum pere ama joketho jo timo tic no. Joje ondiki nyingi jo.
EZR.8.21	Kenyo i thengi jangi malawa ma mol kadho Ahava, awodho or ri wajoje riyo gi mwolok ruwaŋ Were mawan gi kwayo go wotel wan i woth mawan gi kikwonga wan gi nyithindho mawan gi lim mawan je. 
EZR.8.22	Kole wiyan okwot kwayo kere womiy wan jokur kwoŋ jokwor i woth mawan, paka oyido atieko waco ri kere ni Rwoth miyo silwany ŋata geno i go, to go kisangala gi ŋata kwedere kwoŋe aka miyo go gir'acula. 
EZR.8.23	Ameno wariyo gi kwayo Were wokwonga wan, aka go odwoko kwayo mawan.
EZR.8.24	An, Ezira, ayero jotel pa jocway ri Were i wi migam apar g'ario, Serebia, Hasabia, gi wade pajo apar. 
EZR.8.25	Kenyo apima feza, zahabu, gi gigipiny ma kere, jomic rieko pere gi jodhum pere, gi Joisiraili oyido jomiyo ma oro i Ot pa Were, aka amiyo jo. 
EZR.8.26	Apima lim paka amiyo jo aka onwaŋo nitie marom ama: Tan piero ario g'ario ma feza, gigipiny 100 ma feza kilo piero ario, zahabu kilo 3,400 
EZR.8.27	atewe ma zahabu kilo 8.4 g'acero ario ma ywel m'oyuy, ma cwe mere rom gi cwe mar'acero ma zahabu.
EZR.8.28	Awaco rijo ni, “Wibedo ji maleŋ ri Rwoth, aka gigipiny me leŋ, feza gi zahabu me obedo mic m'omiy Rwoth, Were pa kwarere mewin. 
EZR.8.29	Kur win jo maber cuka witundo i Ot pa Were. Pima win kenyo i kisika pa jocway ri Were i wi migam aka wikethi i cingi jotel pajo gi apa Jolevi, gi jotel pa Joisiraili i Yerusalem.” 
EZR.8.30	Ameno jocway ri Were i wi migam gi Jolevi joyeyo tic ma tero gigipiny me i Ot pa Were i Yerusalem.
EZR.8.31	Kenyo waeye i jangi malawa ma Ahava k'apar g'ario ma dwe marapena kadho i Yerusalem. Were mawan oyido nitie gi wan aka ogwoko wan kwoŋ kisinye pa jokwor mawan gi jokinyaga paka wawotho. 
EZR.8.32	Munyo watundo i Yerusalem, waywomere ma ndelo adek. 
EZR.8.33	I ndelo mar'aŋwen wakadho i Ot pa Were, wapima feza, zahabu, gi gigipiny je, aka wamiyo Meremoth jacway ri Were i wi migam, wod Uriya. Go oyido nitie gi Eliazar wod Finehas gi Jolevi, Yozabad wod Yesuwa gi Nowadia wod Binuy. 
EZR.8.34	Gigipiny je okwan aka opima, aka ondiki piny kicutho gi sawa no won.
EZR.8.35	Kenyo ji je m'oyido jodwoko wok i twec jokelo mic awaŋa paka cowirok ri Were pa Isiraili. Jomiyo thwondhe apar g'ario ri Isiraili, wot rombo piero abuŋwen g'aucel, nyithindhi rombo piero ario g'ario, gi diegi apar g'ario paka mic ma cwako reco pajo. 
EZR.8.36	Jo bende jotero balwa ma kere oyido omiyo jo aka jomiyo jogavana gi jodhum mar'adec ma yuwok ceŋ ma Yufrete, ma bende jomiyo kony pajo ri ji gi Ot pa Were.
EZR.9.1	Rumacen ma timo gigipiny me, jodhum jobino bongan aka jowaco ran ni, “Joisiraili, jocway ri Were i wi migam, gi Jolevi, jok'okure kwoŋ nonin ma jobedo i lowo me. Jomako kula ma mienirok pa Jokanan, Johiti, Joperiz, Joyebus, Joamon, Jomowab, Jomisir gi Joamor. 
EZR.9.2	Kole cwo Joyuda jonywomo mon jopath, aka onyo kodhi maleŋ oruwere gi ji ma lowo me, aka jotel gi jodhum ama jotelo i tim me.” 
EZR.9.3	Munyo awinjo gime, ayeco woko law paran, aka ajwaco ye wiyan gi ye tikan t'abedo piny i dhier gi rem. 
EZR.9.4	Kenyo jono je ma jokirin ro wac ma Were oyido owaco kwoŋ ngoye g'adieri pa ji m'oyido jodwoko wok i twec jocokere thokan paka abedo piny m'adhier cuka tundo sawa ma miyo cowirok m'othieno.
EZR.9.5	I sawa ma miyo cowirok m'othieno aay malo wok kam'oyido aywak'iye gi law paran m'oyec, aguro congan piny t'arieyo cingan ri Rwoth Were paran. 
EZR.9.6	Akwayo ni, “Awi Were, anitie gi wickwot madwoŋ swa tiŋo waŋan ruwaŋin. Kole reco mawan odhure bor kalo kiri wiwan, aka komo mawan otundo malo kiri i polo. 
EZR.9.7	Wok i hongo pa kwarere mawan tundo kiri konon wajoreco m'oasere, aka ro reco mawan wan, kerin mawan, gi jocway ri Were i wi migam mawan wapodho i cingi kerin pa jopath, othum wan, onyaga wan, aka otiŋ wan paka jotwec i wickwot paka kiri pama. 
EZR.9.8	To onyo pama i hongo macek, Rwoth Were mawan, inyutho wan wor, t'iyeyo manok kwoŋ wan both bino bedo i Kabedo Maleŋ me i siem. Were mawan oyawo waŋ wan to miyo wan gonyirok kwoŋ twec. 
EZR.9.9	Kole oyido wabedo ŋecin; kucel Were mawan k'ojwango wan i twec. To go omiyo kere ma Pasia tero wan gi wor aka oyeyo wan geto kendo Ot pa Were, m'oyido odoŋ gunda, gi nwaŋo siem ka i Yuda gi Yerusalem.”
EZR.9.10	“To onyo pama, Awi Were mawan, wanowaci rin aŋo ma gime je otieko timere? Kole wajwango or perin kendo, 
EZR.9.11	m'imiyo wan luwo kwoŋ ŋecin perin jotuci wac Were. Jowaco riwan ni lowo m'oyido wadonjo bed'iye wok i gike tundo i gike obedo lowo makoc ro tim ma mienirok pa nonin m'oyido jobed'iye. 
EZR.9.12	Jowaco riwan ni wakiri wanywom kosa wanywomere gi jo, kosa wakiri wakony jo i nger moro je ŋey wabedi matek to wacamo bero ma lowo me to waweyo ri nyithindho mawan jowolunji cil gi cil. 
EZR.9.13	To makada nende gigipiny ma cale g'ameno otieko timere riwan i gir'acula ro reco mawan gi komo mawan, waŋeyo ni in, Were mawan, imiyo wan gir'acula mathin loyo m'oyido imiyo wan aka iweyo wan both. 
EZR.9.14	To onyo, waturo or perin kendo aka wanywomo to wanywomere gi ji ma jotimo gim'ikimiti. Adieri ilamako nge t'ireyo wan kicutho m'ongoye ŋata ladoŋ. 
EZR.9.15	Awi Rwoth, Were pa Isiraili, itimo tiro, iweyo wan both, paka wanitie konon. E watuco reco mawan ruwaŋin, wangoye gi dwoŋ bino ruwaŋin ro gime.”
EZR.10.1	Korin munyo Ezira oyido okule kwayo ruwaŋ Ot pa Were, kareno ywak aka tuco reco pa Joisiraili, lwak Joisiraili madwoŋ, cwo, mon gi nyithindho jocokere bonge, aka bende joywak gi litho. 
EZR.10.2	Kenyo Sekaniya wod Yehiel, aka nyakwar Elam, owaco ri Ezira ni, “Watuco ni wakibedo g'adieri ri Were mawan, kole wanywomo mon jopath me ma lowo me. To makada nende obedo ameno, Isiraili fodi nitie gi geno. 
EZR.10.3	Onyo weyi watim cikirok gi Were mawan riemo woko mon me je gi nyithindho pajo. Walaluwo rieko ma in gi jono ma jolworo or pa Were mawan winomiy. Walatimo gima cik pa Were waco. 
EZR.10.4	Obedo tic perin timo gima mitere. Walathielin i gim'imito je, bedi gi meni.”
EZR.10.5	Ameno Ezira oay malo aka omiyo jotel pa jocway ri Were i wi migam, Jolevi, gi Isiraili je kwoŋirok ni jolatimo gima Sekaniya owaco, ameno jokwoŋere. 
EZR.10.6	Kenyo Ezira oeye woko ruwaŋ Ot pa Were aka okadho peco pa Yehohanan to nindo kenyo. Obedo ma k'ocemo kosa k'omadho pi kwoŋbedo go oyido ywak ri ngoye g'adieri pa ji.
EZR.10.7	Odhir mikwenda i Yerusalem gi Yuda gipi ni jono je m'oyido jodwoko wok i twec joworomi i Yerusalem 
EZR.10.8	gi cik pa jotel pa ji. Aka ni ŋata k'obino i ndelo adek, ilamako gigipiny pere je, aka kilabedo acel kwoŋ ji m'oyido jodwoko wok i Babilon. 
EZR.10.9	I ndelo adek, ka piero ario ma dwe mar'abuŋwen, cwo je ma jobedo iy'adec ma Yuda gi Benyamin jobino i Yerusalem to jocokere i diedipo ma Ot pa Were. Koth ocwe swa, aka ro ŋico g'atoŋa ma romo kisi dhano oyido kirin.
EZR.10.10	Kenyo Ezira jacway ri Were i wi migam oay malo to waco rijo ni, “Wituro cik pa Were gi nywomo mon jopath, aka wikelo banja kwoŋ Isiraili. 
EZR.10.11	Onyo, tuci win reco mewin ri Rwoth, Were pa kwarere mewin, aka witim gima sangala go. Pokere win kwoŋ jopath ma jobedo i lowo mawan aka riemi win woko mon mewin ma jobedo jopath.”
EZR.10.12	Kenyo ji je jodwoko gi dwondi jo malo ni, “Obedo ameno, waripo timo paka iwaco. 
EZR.10.13	To ji jothoth, aka koth cwe, wakinyali cungo kam'othangere, aka me k'obedo tic m'inyalo timo i ndelo acel kosa ario, kwoŋbedo wathothi ma watimo reco me. 
EZR.10.14	Weyi jodhum mawan jowobedi i Yerusalem aka jowotiy kwoŋ wac me. Kenyo kisi ŋata nitie gi dhako ma japath wobin i sawa m'oyik, kanyacel gi jotel gi jothum banja ma tindi madwoŋ me. I nger me Were lacwako to weyo mako gi wan nge ro gime.” 
EZR.10.15	Ongoye ŋat'okwero can me kwanyo woko Yonathan wod Asahel gi Yazeya wod Tikiva, aka Mesulam gi Sabethay Jolevi jothielo jo.
EZR.10.16	Ameno ji m'oyido jodwoko wok i twec jotimo ameno. Ezira jacway ri Were i wi migam oyero cwo m'oyido jobedo jotel nonin aka ondiko nyingi jo piny. K'acel ma dwe mar'apar jocako kikaŋasa wac me, 
EZR.10.17	aka i dwe adek m'oluwo jonyalo cowo banja pa cwo je m'oyido jonitie gi mon jopath.
EZR.10.18	Onwaŋ nyikway jocway ri Were i wi migam m'oyido jonywomo mon jopath; kwoŋ nyikway Yesuwa wod Yehozadak gi wutmin go: Maseya, Elieza, Yarib gi Gedalia. 
EZR.10.19	Jociko riemo woko mon pajo, aka jomiyo wod rombo paka cowirok ma cwako reco pajo. 
EZR.10.20	Nyikway Ima: Hanani gi Zabadia 
EZR.10.21	Nyikway Harim: Maseya, Elia, Samaya, Yehiel gi Uziya. 
EZR.10.22	Nyikway Pasur: Eliowenay, Maseya, Isimayil, Nethanel, Yozabad gi Elasa.
EZR.10.23	Kwoŋ Jolevi obedo: Yozabad, Simey, Kelaya (ma bende ilwoŋo ni Kelita) Pethahia, Yuda gi Elieza.
EZR.10.24	Kwoŋ jower obedo: Eliasib.
EZR.10.24	Kwoŋ jokur waŋkac obedo Salum, Telem, gi Uri.
EZR.10.25	Joman jobedo; wok i nono pa Paros: Ramia, Izia, Malikija, Miyamin, Eliazar, Malikija gi Benaya. 
EZR.10.26	Nyikway Elam: Matania, Zekaria, Yehiel, Abidi, Yeremoth gi Elia 
EZR.10.27	Nyikway Zatu: Eliowenay, Eliasib, Matania, Yeremoth, Zabad gi Aziza. 
EZR.10.28	Nyikway Bebay: Yehohanan, Hanania, Zabay gi Athilay. 
EZR.10.29	Nyikway Bani: Mesulam, Maluk, Adaya, Yasub, Seal gi Yeremoth. 
EZR.10.30	Nyikway Pahath Mowab: Adina, Kelal, Benaya, Maseya, Matania, Bezalel, Binuy gi Manase. 
EZR.10.31+EZR.10.32	Nyikway Harim: Elieza, Isiya, Malikija, Samaya, Simeo, Benyamin, Maluk gi Semaria. 
EZR.10.33	Nyikway Hasum: Matenay Matata, Zabad, Elifelet, Yeremay, Manase gi Simey. 
EZR.10.34	Nyikway Bani: Maday, Amram, Uwel, 
EZR.10.35	Benaya, Bedeya, Keluhi, 
EZR.10.36	Vania, Meremoth, Eliasib, 
EZR.10.37	Matania, Matenay gi Yasu. 
EZR.10.38	Nyikway Binuy: Simey, 
EZR.10.39	Selemia, Nathan, Adaya, 
EZR.10.40	Makinadebay, Sasay, Saray, 
EZR.10.41	Azarel, Selemia, Semaria, 
EZR.10.42	Salum, Amaria kodi Yozefu. 
EZR.10.43	Nyikway Nebo: Yeyel, Matithia, Zabad, Zebina, Yaday, Yowel gi Benaya.
EZR.10.44	Cwo me je oyido jonywomo mon jopath, aka joriemo woko mon no gi nyithindho pajo.
NEH.1.1	Me wac pa Nehemia wod Hakalia. I dwe ma Kislev i oro ma piero ario munyo Aritakises obedo kere ma Pasia, an, Nehemia oyido anitie i tindi madwoŋ Susa
NEH.1.2	Hanani, acel kwoŋ wutmin an, obino bongan gi cwo mogo wok i Yuda, aka apenjo jo kwoŋ Joyuda m'oyido jodwoko wok i twec gi kwoŋ Yerusalem. 
NEH.1.3	Jodwokan ni, “Ji ma jodwoko wok i twec jonitie gi teko kweth swa aka jonitie i wickwot. Kor ot ma Yerusalem otur aka owaŋ waŋkace mere gi mac.”
NEH.1.4	Munyo awinjo wac me je, abedo piny t'aywak.
NEH.1.4	Aywak aka ariyo kec ma ndelo m'oromo, kareno akwayo Were ma i polo. 
NEH.1.5	Awaco ni, “Awi Rwoth Were ma i polo, idwoŋ aka walworin. Ikuro cikirok perin gi mar perin makiwire ri jono ma jomarin aka jokuro or perin; 
NEH.1.6	ciki ithin, aka ŋiyan iwinji kwayo pa ŋeca perin m'akwayo wor g'odieceŋ ri Joisiraili me. Watuco reco mawan, wan Joisiraili. An gi peco pa baba watimo reco. 
NEH.1.7	Watimo gikidakana kwoŋin aka wakitimo paka or perin waco. Wakikuro cik m'imiyo wan luwo kwoŋ Musa, ŋeca perin. 
NEH.1.8	Poyi wac m'iwaco ri Musa ni, ‘Ka winongoye g'adieri ran, alakedho win i dier nonin man. 
NEH.1.9	To ka winowire bongan timo paka or paran waco, aladwoko win i kabedo m'ayero ni wolaman'iye, makada nende obedi ni wikedhere kiri i gike piny.’ ”
NEH.1.10	“Rwoth, me obedo ŋecin perin, ji perin won. Ibotho jo gi meni perin madwoŋ gi cingin matek. 
NEH.1.11	Awi Rwoth, ciki ithin iwinji kwayo pa ŋeca perin gi ŋecin perin je ma jofore i lworo nyingin. Miyan loyo konon me, ŋey kere wobedi ran gi wor.”
NEH.1.11	I hongo no oyido abedo jakonji ri kere vini.
NEH.2.1	I dwe ma Nisan i oro piero ario ma dhum pa Kere Aritakises, atero rigo vini. Kere oyido fodi k'oneno ka waŋan ongoye gi siem ruwaŋe. 
NEH.2.2	Ameno kere openjan ni, “Raŋo waŋin ongoye siem, kucel k'obedo ni itwo? Ripo bedo ni ingoye gi kisangala.” Kenyo oyido apoŋ gi lworo swa 
NEH.2.3	aka adwoko kere ni, “Weyi kere paran woyindira! Waŋan obedi nedi gi siem, munyo tindi madwoŋ, kam'oyik'iye kwarere paran odoŋ gunda aka waŋkace mere mac oreyo woko?”
NEH.2.4	Kenyo kere openjan ni, “Kwac perin aŋo?”
NEH.2.4	Ameno akwayo Were ma i polo, 
NEH.2.5	aka awaco ri kere ni, “K'inen sangala kere, aka k'inen ŋeca perin onwaŋo wor ruwaŋin, akwayin ioran i Yuda, tindi madwoŋ kam'oyik'iye kwarere paran, ŋey anyal geto kendo.”
NEH.2.6	Kere openjan ni, “Ilacowo koro hongo aŋo aka iladwoko keraŋo?” I sawa no nyamicala oyido obedo i kabuti kere.
NEH.2.7	Kenyo awaco ri kere ni, “K'inen sangala kere, weyi womiyan balwin ri jogavana mar'adec ma yupodho ceŋ ma Yufrete, ma yeyan woth cuka atundo i Yuda; 
NEH.2.8	kodi balwa man ri Asaf, jakur lul pa kere, ma miyo go or miyan mbawo ma geto waŋkace gi kor tindi madwoŋ, gi ot paran ma nindo.” Kere omiyan gigipiny m'akway je, kwoŋbedo Were oyido nitie kodan.
NEH.2.9	Kenyo abino bongi jogavana ma yupodho ceŋ ma Yufrete, aka amiyo jo balwin ma kere ondiko. Onyo kere oyido omiyan jotel jolweny gi jogwey kayinin kwaŋan. 
NEH.2.10	To munyo Sanbalat ma wok i Bethhoron, gi Tobia, jadhum mar'adec ma Amon jowinjo gime, k'osangala jo swa neno ni nitie ŋat'oyido obino rango bero pa Joisiraili.
NEH.2.11	Ameno akadho i Yerusalem, aka ma ndelo adek 
NEH.2.12	akiwaco ri dhano gima Were oyido oketho i cunyan timo ri Yerusalem. Ogwaŋ ma watero kende obedo punda m'oyido agweyo. 
NEH.2.13	Kenyo aay malo wor gi Waŋkac ma Milelo kalo Waŋ pi pa Bulir kiri i Waŋkac ma Woyo. Akaŋasa kor tindi madwoŋ m'oyido otur gi waŋkace ma mac oyido owaŋo woko. 
NEH.2.14	Kenyo amedere kiri i Waŋkac ma Kidiwa kiri i Kabuko pi pa kere, to yo oyido ongoye m'ogwaŋ m'oyido agweyo nyalo luwo. 
NEH.2.15	Ameno aloro piny aka aluwo i milelo wor t'akaŋasa kor ot. Kenyo awire t'adonjo gi Waŋkac ma Milelo, t'adwoko. 
NEH.2.16	Ongoye kwoŋ jodhum ma tindi madwoŋ m'oŋeyo kam'oyido akadh'iye kosa gim'oyido atimo; kole oyido fodi akiwaco ri Joyuda, jocway ri Were i wi migam, jotel, jodhum, gi joman m'oyido joripo timo tic. 
NEH.2.17	Kenyo awaco rijo ni, “Wineno teko ma wanit'iye, nger ma Yerusalem odoŋ gunda aka waŋkace mere owaŋ! Biye win, weyi wageti kendo kor ot ma Yerusalem, ŋey wickwot me worum.” 
NEH.2.18	Awaco rijo nger ma Were oyido nitie kodan aka okonyan, gi gima kere oyido owaco ran.
NEH.2.18	Jodwoko ni, “Weyi wacak geto kendo!” Ameno wegi jomiyere cako tic.
NEH.2.19	To munyo Sanbalat Jahoron, Tobia ŋeca, Joamon gi Jamwarabu m'ilwoŋo ni Gesem jowinjo gim'oyido wacano timo, jonyero wan aka jowaco ni, “Wiparo ni witimo aŋo? Wilagwenyere kwoŋ kere?”
NEH.2.20	Adwoko jo ni, “Were ma i polo ama lamiyo wan loyo. Wabedo ŋecin pere, aka wakidho cako geto; to win wingoye gi dwoŋ kwoŋ lim ma Yerusalem je, aka wingoye g'adec i thenethene mere.”
NEH.3.1	Kenyo Eliasib jadwoŋ pa jocway ri Were i wi migam jocako tic gi jocway ri Were i wi migam wadi aka jogeto kendo Waŋkac ma Rombo. Joloko maleŋ tundo kiri i Acurcur ma Miya tundo kiri i Acurcur ma Hananel. 
NEH.3.2	Aka cwo ma jowok Yeriko jogeto adec ma luwo.
NEH.3.2	Zakur wod Imiri ogeto adec ma luwo.
NEH.3.3	Wot Hasena jogeto Waŋkac ma Rec. Joketho miango mere gi thigin i kabedo, aka joketho peta gi nywenye ma cego.
NEH.3.4	Meremoth, wod Uriya nyakwar Hakoz, ogeto adec ma luwo.
NEH.3.4	Mesulam, wod Berekia aka nyakwar Mesezabel ogeto adec ma luwo.
NEH.3.4	Zadok wod Bana ogeto adec ma luwo.
NEH.3.5	Cwo ma jowok Tekowa jogeto adec ma luwo, to jodongo ma tindi jokwero timo tic acingi ma rwodhe pajo jomiyo jo.
NEH.3.6	Yoyada wod Paseya gi Mesulam wod Besodeya jogeto kendo Waŋkac ma Yesana. Joketho miango mere, thigin, petin gi nywenye ma cego.
NEH.3.7	Melatia ma wok Gibeon, Yadon ma wok Meronoth, gi cwo ma jowok i Gibeon gi Mizipa jogeto adec ma luwo, tundo kiri peco pa gavana ma yupodho ceŋ ma Yufrete.
NEH.3.8	Uziel wod Harhaya, jacwogi gigipiny gi nywenye, ogeto adec ma luwo.
NEH.3.8	Hanania jayiki mo maŋwe kur ogeto adec ma luwo meno, aka otundo kiri i Kor ot ma woko mere.
NEH.3.9	Refaya wod Hur, m'oyido dhumo adec Yerusalem, ogeto adec ma luwo.
NEH.3.10	Yedaya wod Harumaf ogeto adec ma luwo, m'oyido cegin gi ot pere.
NEH.3.10	Hatus wod Hasabineya ogeto adec ma luwo.
NEH.3.11	Malikija wod Harim gi Hasub wod Pahath Mowab ogeto adec ma luwo gi Acurcur Oven.
NEH.3.12	Salum wod Halohes, m'oyido dhumo adec Yerusalem man ogeto adec ma luwo. (Nyir pere jokonyo go gi tic.)
NEH.3.13	Hanun gi ji ma jobedo i tindi madwoŋ Zanowa jogeto kendo Waŋkac ma Milelo. Joketho thigin mere i kabedo, petin gi nywenye ma cego waŋkac, aka joyiko kore mere mita 440 tundo kiri i Waŋkac ma Woyo.
NEH.3.14	Malikija wod Rekab, jadhum mar'adec ma Beth Hakerem, ogeto kendo Waŋkac ma Woyo. Oketho thigin mere i kabedo, petin gi nywenye ma cego waŋkac.
NEH.3.15	Salum wod Kolhoze, jadhum mar'adec ma Mizipa, ogeto kendo Waŋkac ma Kidiwa; oumo royo mere, oketho thigin i kabedo, petin gi nywenye. Go ogeto kor ot macegin gi ndelo pa kere i kidiwa ma Sela, tundo kiri i madala ma kadho piny wok i tindi madwoŋ pa Daudi.
NEH.3.16	Nehemia wod Azibuk, jadhum mar'adec ma Bethzur, ogeto adec ma luwo, tundo kiri i kaliel pa Daudi, kabuko pi gi ot pa jolweny.
NEH.3.17	Me Jolevi ma jogeto adec man ma kor ot.
NEH.3.17	Rehum wod Bani ogeto adec ma luwo.
NEH.3.17	Hasabia, jadhum mar'adec ma Keila ogeto adec ma luwo i nyingi ji mar'adec pere.
NEH.3.18	Bavay wod Henadad, jadhum mar'adec ma Keila ogeto adec ma luwo.
NEH.3.19	Eza wod Yesuwa, jadhum ma Mizipa, ogeto adec ma luwo ruwaŋ kakano gilweny, tundo kiri kama kor ot gonder'iye gine.
NEH.3.20	Baruk wod Zabay ogeto adec ma luwo, tundo kiri i dhiot ma ot pa Eliasib jadwoŋ pa jocway ri Were i wi migam.
NEH.3.21	Meremoth wod Uriya aka nyakwar Hakoz, ogeto adec ma luwo, tundo kiri i gike ma ot pa Eliasib.
NEH.3.22	Me jocway ri Were i wi migam ma jogeto adec man ma kor ot.
NEH.3.22	Jocway ri Were i wi migam ma jowok thoko Yerusalem jogeto adec ma luwo.
NEH.3.23	Benyamin gi Hasub jogeto adec ma luwo, m'oyido nitie ruwaŋ udi pajo.
NEH.3.23	Azaria, wod Maseya aka nyakwar Anania, ogeto adec ma luwo m'oyido nitie ruwaŋ ot pere.
NEH.3.24	Binuy wod Henadad ogeto adec ma luwo, wok i ot pa Azaria tundo i sonda ma kor ot.
NEH.3.25	Palal wod Uzay ogeto kendo adec ma luwo, m'ocako i sonda ma kor ot gi acurcur ma ot pa kere ma malo cegin gi kabedo pa jakur.
NEH.3.25	Pedaya wod Paros ogeto adec ma luwo, 
NEH.3.26	tundo kiri kama jotic ma Ot pa Were jobed'iye m'oyido cegin gi tindi madwoŋ Ofel gi kam'obedo tirtir gi Waŋkac ma Waŋ pi yuwok ceŋ gi acurcur ma umo Ot pa Were.
NEH.3.27	Cwo ma jowok Tekowa jogeto adec ma luwo, aka oyido obedo adec pajo mar'ario, wok kam'obedo tirtir gi acurcur malac ma umo Ot pa Were tundo kiri i kor ot macegin gi Ofel.
NEH.3.28	Kitipa pa jocway ri Were i wi migam jogeto adec ma luwo, wok yumalo ma Waŋkac ma Kayina, kisi dhano ogeto ruwaŋ ot pere won.
NEH.3.29	Zadok wod Imer ogeto adec ma luwo, m'oyido nitie ruwaŋ ot pere.
NEH.3.29	Samaya wod Sekaniya, jakur ma Waŋkac ma yuwok ceŋ, ogeto adec ma luwo.
NEH.3.30	Hanania wod Selemia gi Hanun, wod Zalaf mar'aucel, jogeto adec ma luwo, m'obedo adec pajo mar'ario.
NEH.3.30	Mesulam wod Berekia ogeto adec ma luwo, m'oyido nitie ruwaŋ ot pere.
NEH.3.31	Malikija, jacwogi gigipiny gi cuma, ogeto adec ma luwo, tundo kiri i geto ma jotic ma Ot pa Were gi jomitan jooro, m'oyido cegin gi Waŋkac ma Mifkad, cegin gi kisika ma malo i sonda.
NEH.3.32	Jocwogi gigipiny gi nyweny gi jomitan jogeto adec macowe, wok i kisika manitie i sonda tundo kiri i Waŋkac pa Rombo.
NEH.4.1	Munyo Sanbalat owinjo ni Joyuda oyido jogeto kendo kor ot, omako nge swa aka ocako yeto jo. 
NEH.4.2	Go owaco ruwaŋ wadi gi jolweny ma Samaria ni, “Aŋo ma Joyuda ma josisiri me joparo ni jotimo? Jogeti kendo tindi madwoŋ? Jomiy cowirok? Jocow gi ndelo acel? Jogol telin m'owaŋ m'odhure i yuk?”
NEH.4.3	Tobia ma wok Amon oyido ocungo kabuti Sanbalat aka owaco ni, “Kor ot ma tele ma jogeto no kada kibwe je k'oidho i wiye nyalo turo piny!”
NEH.4.4	To an Nehemia akwayo Were ni, “Awi Were mawan, winji, icayo wan, wir yet pajo kwoŋ jo wegi. Weyi wonyaga gigipiny ma jonigine je, aka weyi woter jo paka jotwec i lowo pa jopath. 
NEH.4.5	Ikir'icwaki rijo raco ma jotimo aka wiyin wokiri wowil gi reco pajo; kole joyeto wan ma wageto.”
NEH.4.6	Ameno wageto kendo kor ot, aka wariwo adec mere je kanyacel tundo kiri i kore, kole ji oyido jonitie gi kinen ma tic.
NEH.4.7	Sanbalat, Tobia gi Jowarabu, Joamon, gi Joasdod jowinjo ni oyido wakadho malo gi yiko kor ot aka ni oyido waculo hoŋere mere, to jomako nge swa. 
NEH.4.8	Ameno joje jotimo can bino monjo Yerusalem gi kelo nywowirok. 
NEH.4.9	To wakwayo Were mawan aka waketho cwo kuro wor g'odieceŋ.
NEH.4.10	Korin ji ma Yuda oyido jowero ni,
NEH.4.10	“Walokere manyap gi tiŋo bieto,
NEH.4.10	Yuk odhure kweth ma kikwanyere.
NEH.4.10	Wakinyali geto kor ot.”
NEH.4.11	Jokwor mawan jowaco ni, “Jokilaŋeyo kosa neno gima timere cuka watundo bongi jo to waneko jo to wacungo tic pajo.” 
NEH.4.12	To Joyuda m'oyido jobedo cegin gi jokwor mawan jobedo ka jobino gwoko wan noknok kwoŋ can pa jokwor mawan m'oyido jotimo kwoŋ wan. 
NEH.4.13	Ameno amiyo ji gilweny, abore g'aserin, aka aketho jo cungo kwoŋ nonin yucen ma kor ot kisi kam'oyido fodi oŋamer'iye gine.
NEH.4.14	Rumacen munyo atieko ŋiyo gime, aay malo aka awaco ri jotel, jodhum gi ji je ni, “Wikiri wilwor jo. Poyi win ni Rwoth dwoŋ aka go kelo lworo. Riameno lweny win ri wade mewin, nyithindho, mon gi pecin mewin.” 
NEH.4.15	Jokwor mawan jowinjo ni oyido watieko niaŋ kwoŋ can pajo, aka ni Were onyeko woko can pajo, wajoje wagiki, kisi dhano i tic pere ma geto kor ot.
NEH.4.16	Wok i ndelo no, adec ma jotic paran jobedo kareno jogeto, aka adec joruko gilweny, abore, kwote g'aserin paka jokur. Jotel mawan je jomiyo kony pajo je ri ji 
NEH.4.17	m'oyido jogeto kendo kor ot. Kiri jono m'oyido jotiŋo gi geto jotiyo gi cingi jo acel aka cingi jo man otiŋo gilweny. 
NEH.4.18	Kisi jageto okoda abor pere i piere. Jacwo ma kudho gwara oyido obedo kabutan. 
NEH.4.19	Awaco ri ji gi jodhum pajo gi jotel ni, “Tic dwoŋ aka oyware, aka wanitie bor gi joman. 
NEH.4.20	Ka wiwinjo gwara, cokere win thokan. Were mawan lalweny riwan.”
NEH.4.21	Ameno kisi ndelo, ka piny yawere tundo ka piny yutho, adec kwoŋ wan jobedo ka jotiyo kwoŋ kor ot, aka adec man oyido jokuro g'abore.
NEH.4.22	Akwayo cwo ma jokur gi jotic pajo bedo i Yerusalem ŋey jowokuri wor. Ameno jokuro tindi madwoŋ wor aka jotiyo odieceŋ. 
NEH.4.23	Ameno ongoye kwoŋ wan ŋat'olunyo nangin pere; kisi dhano otiŋo gilweny pere i cinge maracuc.
NEH.5.1	Onyo ji jobedo gi ywak madwoŋ swa kwoŋ Joyuda m'oyido jobedo jotel. 
NEH.5.2	Kole nitie jono ma jowaco ni, “Wanitie gi peco malac, waripo limo ŋano ma pidhirok.”
NEH.5.3	Oyido nitie jono bende ma jowaco ni, “Wasinga ndelin mawan gi ndelin vini gi udi mawan nyaka wanyal limo ŋano i hongo ma kec.”
NEH.5.4	Aka oyido nitie jono ma jowaco ni, “Wakopa pesa ma culo misolo pa kere i ndelin mawan gi ndelin vini mawan. 
NEH.5.5	Wabedo Joyuda paka jo bende, aka nyithindho mawan bende jobedo ji paka nyithindho pajo; kucel joriyo nyithindho mawan bedo ŋecin. Nyir mawan megi otiek kitana woko jo paka ŋecin. Wangoye gi kony kwoŋbedo omay wan ndelin mawan gi ndelin vini mawan.”
NEH.5.6	Munyo an, Nehemia awinjo ywak pajo gi kiŋunyaŋunya pajo, amako nge swa. 
NEH.5.7	Munyo atieko paro kwoŋ gime, akelo banja kwoŋ jotel gi jodhum, aka awaco rijo ni, “Winyalo nedi miyo ji mewin won culo magowa?”
NEH.5.7	Kenyo alwoŋo cokirok pa ji aka asegeya jo. 
NEH.5.8	Awaco rijo ni, “Paka wanyalo, wanyewo woko ji mawan m'oyido otana i twec. To win ee, kendo witana megi kwoŋ jo aka wanyew!” Jodhum gi jotel jok'otuco wac, kwoŋbedo oyido joŋeyo ni obedo adieri.
NEH.5.9	Amedo waco ni, “Gima witimo me okom! Wiripo winjo Were to witimo gim'otire ŋey wikiri wimiy nonin ma jobedo jokwor mawan jowoyet wan. 
NEH.5.10	Wade paran, merin paran gi an bende oyido wakopa ji pesa gi ŋano, to, wakiripi kendo kibanja cul. 
NEH.5.11	Onyo dwoki win rijo, konon won me, ndelin pajo, ndelin vini pajo, ndelin oliv gi udi pajo, magowa ma pesa, ŋano, vini gi mo m'oyido wikwanyo wok bongi jo.”
NEH.5.12	Jotel jodwoko ni, “Waladwoko gigipiny je aka wakilakibanja kendo. Walatimo paka iwaco.”
NEH.5.12	Aka alwoŋo jocway ri Were i wi migam t'amiyo jotel kwoŋirok, timo paka jowaco. 
NEH.5.13	Kenyo agonyo dende m'oyido atweyo i pieran t'ayengo aka awaco ni, “Ameno weyi Were woyengi woko ŋata k'okuro cikirok pere. Were lamayin udi gi lim perin je t'idoŋ nono.”
NEH.5.13	Ji m'oyido jonitie i cokirok je jodwoko ni, “Obedi ameno.” Jopako Rwoth aka jotel jokuro cikirok pajo.
NEH.5.14	Wok i hongo m'oyido abed'iye gavana ma Yuda, wok i oro piero ario ma dhum pa Kere Aritakises, tundo i oro piero adek g'ario ma dhum pere, ongoye kwoŋ an kosa wade paran ŋat'ocamo cemo m'oyido obedo apa gavana. 
NEH.5.15	Jogavana ma jotelo dhumo ran oyido joketho bieto mapek kwoŋ ji, to jomiyo jo culo penzi feza piero aŋwen kisi ndelo ma cemo gi vini pajo. Kiri ŋecin pajo je oyido jodiyo ji. To, akitimo ameno, kwoŋbedo oyido alworo Were. 
NEH.5.16	Adieri, amiyere ri tic ma geto kendo kor ot aka akilimo lim kad'acel. Kisi ŋat'oyido tiyo ran bende otimo ameno. 
NEH.5.17	Noknok oyido apidho Joyuda 150 gi jotel pajo, medo i wi ji m'oyido jobino bongan wok i piny man m'othoko wan. 
NEH.5.18	Kisi ndelo athumo thwon, rombo aucel mabeyo, gwendi kweth, aka kisi k'apar orumo apoko vini mandiko. To oyido aŋeyo bieto mapek ma ji oyido jotiŋo, ameno akikwayo cul ma gavana oyido ripo nwaŋo.
NEH.5.19	Awi Were paran, poyi gigipiny je m'atieko timo ri ji me, ri bero paran.
NEH.6.1	Onyo okow ri Sanbalat, Tobia gi Gesem gi jokwor mawan je ni oyido watieko geto kor ot aka waculo kisi kamoro, makada nende oyido fodi wakiketho thigin i waŋkace. 
NEH.6.2	Sanbalat gi Gesem jodhiro ran mikwenda ni arom gi jo iy'acel kwoŋ loka ma milelo ma Ono. Me oyido obedo rieko pajo ma timo ran gimarac. 
NEH.6.3	Ameno aoro jomikwenda waco rijo ni, “Atimo tic madwoŋ aka akinyali bino piny koro. Akinyali cungo tic, ro nyaka bino romo gi win.”
NEH.6.4	Jodhiro ran mikwenda acel diŋwen, aka amiyo jo radwok acel no won.
NEH.6.5	I nger acel Sanbalat odhiro ran ŋeca pere gi mikwenda mar'abic, gi balwa ma k'omwon.
NEH.6.6	Ondik'iye ni, “Nitie wac pokopoko ma winjere i dier nonin ni in gi Joyuda wimito gwenyirok, aka am'omiyo wigeto kendo kor ot, kwoŋbedo imito bedo kere. Aka Gesem bende waco ni obedo adieri. 
NEH.6.7	Iketho kiri jotuci wac Were i Yerusalem, waco ni pama ibedo kere ma Yuda. Iŋeyo paka kere ma Pasia lawinjo kwoŋ gime, riameno ber warom ŋey waluw kwoŋ gime.”
NEH.6.8	Adhiro rigo radwok ni, “Ongoye kwoŋ gim'iwaco no m'obedo adieri. Meno gima in won icwogo i paro perin.”
NEH.6.9	Oyido jotemo bwoko wan ŋey tic wocungi. To akwayo Were womiyan meni.
NEH.6.10	Ndelo acel munyo akidho i ot pa Samaya wod Delaya aka nyakwar Mehetabel, m'oyido kinyal wok i ot pere. Go owaco ran ni, “Weyi wakadhi wapondi i Kabedo Maleŋ i Ot pa Were aka wacegi thigin, kole ibino nekin, adieri, wor me jobino nekin.”
NEH.6.11	To adwoko go ni, “Akibedo kite ŋata ŋweco to pondo. Iparo ni anyalo temo botho kwo paran gi pondo i Ot pa Were? Akibino timo gino.”
NEH.6.12	Kenyo aniaŋ aka aneno ni Were oyido k'ooro go, to Tobia gi Sanbalat am'oyido jonyewo go thumo ran rieko. 
NEH.6.13	Jonyewo go ri atoŋa me, bwokan gi miyan timo reco, kwoŋbedo oyido jomito nyeko nyingan.
NEH.6.14	Kenyo akwayo Were ni, “Awi Were paran, poyi gima Sanbalat gi Tobia jotimo aka imiy jo gir'acula. Poyi dhako no Nowadia gi jotuci wac Were man je ma jotemo bwokan.”
NEH.6.15	Ameno geto kendo kor ot orumo ka piero ario g'abic i dwe ma Elul
NEH.6.16	Munyo jokwor mawan i piny m'othoko wan je jowinjo gime, jobedo gi lworo, kole joniaŋ ni tic me orumo gi kony pa Were mawan.
NEH.6.17	Aka kiri i hongo me je jotel ma Yuda jondiko balwin ri Tobia, aka Tobia bende ondiko rijo. 
NEH.6.18	Kole ji madit i Yuda oyido jonitie i thenge pere, kwoŋbedo go oyido obedo or Sekaniya wod Ara; aka wode Yehohanan oyido onywomo nyar Mesulam wod Berekia. 
NEH.6.19	Ji oyido jowaco ran tim pa Tobia maber, aka oyido jokowo rigo wac paran je. Ameno Tobia obedo ka dhiro ran balwin, ma temo bwokan.
NEH.7.1	Onyo geto kor ot kendo orumo, okethi waŋkace, aka jokur ma waŋkace, jower, gi Jolevi je omiy jo tic. 
NEH.7.2	Amiyo omin an Hanani gi Hanania jamituka ma tindi madwoŋ kuro Yerusalem. Hanania oyido obedo jacwo ma genere aka lworo Were loyo ji kweth. 
NEH.7.3	Awaco rijo ni jokiri jowoyaw waŋkace ma Yerusalem odikin cuka ceŋ liel aka jowocegi othieno kafodi jokur jok'oeye tic. Awaco rijo bende yero jokur i dier ji m'oyido jobedo i Yerusalem jowokethi jo i kabedo m'opokere opokere kuro gi man ma jowotho kikaŋasa udi pajo.
NEH.7.4	Yerusalem oyido obedo tindi madwoŋ malac aka oyare, to ji m'oyido jobed'iye oyido jonok aka oyido oget'iye udi manok. 
NEH.7.5	Kenyo Were omiyan paro ma coko jodhum gi jotel gi ji je rango nonin pajo. Aka anwaŋo kitawo m'oyido ondik'iye nonin pa ji ma jopen dwoko, aka me a gim'ondik'iye.
NEH.7.6	Me ji ma jowok i twec i Babilon to jodok i Yerusalem gi Yuda, kisi dhano i tindi pere. Pecin pajo oyido jobedo i Babilon wok cuka Kere Nebukadineza kadhi gi jo paka jotwec. 
NEH.7.7	Jotel pajo jobedo Zerubabel, Yesuwa, Nehemia, Seraya, Relaya, Modekay, Bilsan, Mispar, Bigvay, Rehum, kodi Bana.
NEH.7.7	Me a nyingi Joyuda ma jodwoko: 
NEH.7.8	Nyikway Paros, 2,172. 
NEH.7.9	Nyikway Sefatiya, 372. 
NEH.7.10	Nyikway Ara, 652 
NEH.7.11	Nyikway Pahath Mowab (nyikway Yesuwa gi Yowab) 2,818. 
NEH.7.12	Nyikway Elam, 1,254. 
NEH.7.13	Nyikway Zatu, 845. 
NEH.7.14	Nyikway Zakay, 760. 
NEH.7.15	Nyikway Binuy, 648. 
NEH.7.16	Nyikway Bebay, 628. 
NEH.7.17	Nyikway Azigadi, 2,322. 
NEH.7.18	Nyikway Adonikam, 667. 
NEH.7.19	Nyikway Bigvay, 2,067. 
NEH.7.20	Nyikway Adin, 655. 
NEH.7.21	Nyikway Ater (ma bende ilwoŋo ni Hezekia) 98. 
NEH.7.22	Nyikway Hasum, 328. 
NEH.7.23	Nyikway Bezay, 324. 
NEH.7.24	Nyikway Harif, 112 
NEH.7.25	Nyikway Gibar, 95. 
NEH.7.26	Wok i tindi Bethelehem, ji 188. 
NEH.7.27	Wok i tindi Anathoth, ji 128. Wok i tindi Netofa, ji 56. 
NEH.7.28	Wok i tindi Azimaveth, 42. 
NEH.7.29	Wok i tindi Kiriath Yerim, Kefira, gi Beroth, ji 743. 
NEH.7.30	Wok i tindi Rama gi Geba, ji 621. 
NEH.7.31	Wok i tindi Mikmas, ji 122. 
NEH.7.32	Wok i tindi Bethel gi Ay, ji 123. 
NEH.7.33	Wok i tindi Nebo man ji 52 
NEH.7.34	Wok i tindi Elam man, ji 1,254. 
NEH.7.35	Wok i tindi Harim, ji 320. 
NEH.7.36	Wok i tindi Yeriko, ji 345. 
NEH.7.37	Wok i tindin Lod, Hadid gi Ono, ji 721 
NEH.7.38	Wok i tindi Sena, ji 3,930.
NEH.7.39	Me a jocway ri Were i wi migam ma jodwoko: Nyikway Yedaya, ma ot pa Yesuwa, 973. 
NEH.7.40	Nyikway Imer, 1,052. 
NEH.7.41	Nyikway Pasur, 1,247. 
NEH.7.42	Nyikway Harim, 1,017.
NEH.7.43	Me Jolevi ma jodwoko wok i twec: Nyikway Yesuwa, Kadmiel gi Hodavia, 74. 
NEH.7.44	Jower ma Ot pa Were (nyikway Asaf) 148. 
NEH.7.45	Jokur ma Ot pa Were (Nyikway Salum, Ater, Talmon, Akub, Hatita, gi Sobay) 138.
NEH.7.46	Me nono pa jotic ma Ot pa Were ma jodwoko wok i twec: Ziha, Hasufa, Tabayoth, 
NEH.7.47	Keros, Sia, Padon, 
NEH.7.48	Lebana, Hagaba, Salimay, 
NEH.7.49	Hanan, Gidel, Gahar, 
NEH.7.50	Reaya, Rezin, Nekoda, 
NEH.7.51	Gazam, Uza, Paseya, 
NEH.7.52	Besay, Menui, Nefusesim, 
NEH.7.53	Bakbuk, Hakufa, Harhur, 
NEH.7.54	Bazlith, Mehida, Harsa, 
NEH.7.55	Barkos, Sisera, Tema, 
NEH.7.56	Nezia, gi Hatifa.
NEH.7.57	Me nono pa ŋecin pa Solomon ma nyikway jo, jodwoko wok i twec: Sotai, Sofereth, Perida, 
NEH.7.58	Jala, Darkon, Gidel, 
NEH.7.59	Sefatiya, Hatil, Pokereth Hazebayim, gi Ami.
NEH.7.60	Welo pa jotic ma Ot pa Were gi nyikway ŋecin pa Solomon ma jodwoko wok i twec je oyido obedo 392.
NEH.7.61	Kitipa man m'oyido jowok i tindin ma Telmela, Telharsa, Kerub, Adon, gi Imer, jodwoko i Yerusalem, makada nende oyido jok'onyalo ŋeyo ni oyido jobedo nyikway Joisiraili. 
NEH.7.62	Kitipa me oyido jobedo nyikway Delaya, Tobia, gi Nekoda, jo je ji 642.
NEH.7.63	Me nonin pa Jocway ri Were i wi migam ma jodwoko i Yerusalem: Hobaya, Hakoz, gi Barzilay. (Barzilay me oyido onywomo nyakwar Barzilay ma wok i Giliad, aka otero nyingi cege ma peco pajo) 
NEH.7.64	Jome jodwaro nyingi jo kam'ondik'iye nyingi ji aka jok'onwaŋo, riameno k'oyey jo tic paka jocway ri Were i wi migam. 
NEH.7.65	Gavana ma Yuda owaco rijo ni jokiripi camo cemo pa jocway ri Were i wi migam cuka obedi jacway ri Were i wi migam m'openji Rwoth kwoŋ wac no gi Urim kodi Thumim.
NEH.7.66	Ameno ji je ma jodwoko i Yuda wok i twec oyido romo 42,360 
NEH.7.67	medo i wi ŋecin 7,337 jower 245 mon gi cwo. 
NEH.7.68	Jodwoko gi kayinin 736 punde 245 
NEH.7.69	ŋamin 435 gi punde 6,720.
NEH.7.70	Onyo megi kwoŋ jotel ma nonin jomiyo mic ma geto kendo Ot pa Were. Gavana won omiyo kilo aboro ma zahabu, galaya piero abic, gi law pa jocway ri Were i wi migam 530.
NEH.7.71	Aka jotel megi kwoŋ jotel jomiyo kilo 168 ma zahabu gi kilo 1,250 ma feza. 
NEH.7.72	Ji man je jomiyo kilo 168 ma zahabu, kilo 140 ma feza gi law pa jocway ri Were i wi migam piero aucel g'ario.
NEH.7.73	Ameno jocway ri Were i wi migam, Jolevi, jokur ma Ot pa Were, jower, ji ma kisi ndelo, jotic ma Ot pa Were gi ji je jogeto i tindin gi tindin madongo i Yuda, i dwe mar'abirio pajo.
NEH.8.1	I dwe mar'abirio Joisiraili je jobedo i tindin pajo. K'acel ma dwe no joje jocokere kanyacel i Yerusalem i kapido ruwaŋ Waŋkac ma Waŋ pi. Jokwayo Ezira, jafonji ma Cik, aka jandiko kelo kitawo m'ondik'iye Cik pa Musa, ma Rwoth oyido omiyo Joisiraili. 
NEH.8.2	Ameno Ezira okelo kama ji oyido jocoker'iye, cwo, mon gi nyithindho m'oyido jonitie gi niaŋ. 
NEH.8.3	Ezira osoma Cik pa Musa wok odikin tundo sawa aucel, aka ji je oyido jociko ithi jo winjo.
NEH.8.4	Ezira oyido ocungo i wi kituti m'otimi gi mbawo ri atoŋa me. Me cwo m'oyido jocungo yuracuc pere: Matithia, Sema, Anaya, Uriya, Hilikia, gi Maseya. Aka yuracam pere oyido ocungo: Pedaya, Misael, Malikija, Hasum, Hasbadana, Zekaria, gi Mesulam.
NEH.8.5	Paka Ezira ocungo malo i wi kituti, ji je joriko waŋ jo kwoŋe. Tekin go yawo kitawo ni, ji je joay malo. 
NEH.8.6	Ezira owaco ni, “Rwoth, Were madwoŋ wopak!”
NEH.8.6	Ji je jotiŋo cingi jo malo i koyo aka jodwoko ni, “Obedi ameno! Obedi ameno!” Jokule piny to jolamo gi nyim jo piny i lowo.
NEH.8.7	Rumacen ji joay malo to jocungo, aka Jolevi me jokonyo jo niaŋ Cik: Yesuwa, Bani, Serebia, Jamin, Akub, Sabethay, Hodia, Maseya, Kelita, Azaria, Yozabad, Hanan, gi Pelaya. 
NEH.8.8	Josoma cik pa Were ka jowiro ri ji i dhodhok m'oyido jonyalo niaŋ maber.
NEH.8.9	Nehemia m'oyido obedo gavana, Ezira jacway ri Were i wi migam aka jafonji ma Cik gi Jolevi m'oyido jowiro ri ji cik jowaco ri ji ni, wikiri wiywak rupiri ndelo me obedo ndelo maleŋ ri Rwoth Were mewin. Ato ji oyido joywak munyo jowinjo gima Cik waco. 
NEH.8.10	Nehemia owaco ri ji ni, “Kadhi win yo mewin, cami win cemo aka wimadhi vini to wipoko ji ma jongoye gine. Konon me obedo ndelo maleŋ ri Rwoth Were mawan, aka wikiri wikumi. Kole kisangala pa Rwoth obedo meni mewin.”
NEH.8.11	Jolevi jorendo ji ka jowaco ni, “Liŋ win ywak, kole konon obedo ndelo maleŋ, wikiri wikumi.” 
NEH.8.12	Ameno ji jodok pecin pajo, jocemo to jomedho aka jopoko wadi jo m'oyido jongoye gine, kwoŋbedo oyido joniaŋ cik m'osoma rijo.
NEH.8.13	Yawere jotel nonin, kanyacel gi jocway ri Were i wi migam gi Jolevi, jokidho bongi Ezira fonjirok Cik. 
NEH.8.14	Kenyo joniaŋ wok i Cik, ma Rwoth omiyo Musa ni, Rwoth omiyo Joisiraili cik bedo i kayindi i hongo ma kalima ma dwe mar'abirio ma oro. 
NEH.8.15	Aka bende joripo waco i tindin pajo je gi Yerusalem ni, “Kadhi win i tendere wijaki jangi yen ma boke pajo nyabokependi ma gero kayindi paka ondiki i Cik.”
NEH.8.16	Ameno ji jojako jangi yen aka jogeto kayindi pajo, megi i wi udi pajo, i diedipo pajo gi i diedipo ma Ot pa Were, gi karomo ruwaŋ Waŋkac ma Waŋ pi gi Waŋkac pa Efrayim. 
NEH.8.17	Ji je m'oyido jodwoko wok i twec jogero kayindi aka jobed'iye. Me oyido obedo ma dicel jo timo ameno wok i hongo pa Yesuwa wod Nun, aka kisi dhano ofore gi kisangala. 
NEH.8.18	Wok i ndelo marapena ma kalima tundo i ndelo macowe jobedo ka josoma adec wok i Cik pa Were kisi ndelo. Jotimo kalima ma ndelo abirio, aka i ndelo mar'aboro jotimo kalima ma cego paka Cik waco.
NEH.9.1	Onyo ka piero ario g'aŋwen ma dwe mar'abirio ji oyido jocokere joriyo kec i kutiyin to jowiro i wi jo fukefuke ma nyutho rem. 
NEH.9.2	Joisiraili jopokere kwoŋ jopath, aka jocungo to jotuco reco pajo gi reco pa kwarere pajo. 
NEH.9.3	Ma sawa ma romo adek josoma Cik pa Rwoth Were pajo, aka ma sawa ma romo adek kendo jotuco reco pajo to jolamo Rwoth Were pajo.
NEH.9.4	Kenyo Yesuwa, Bani, Kadmiel, Sebania, Buni, Serebia, Bani gi Kenan jocungo i wi kituti pa Jolevi aka joywak gi dwondi gin malo ri Rwoth Were pajo.
NEH.9.5	Kenyo Jolevi, Yesuwa, Kadmiel, Bani, Hasabineya, Serebia, Hodia, Sebania, gi Pethahia jowaco ni,
NEH.9.5	“Ay win malo wipak Rwoth Were mewin,
NEH.9.5	pak win go cil gi cil.
NEH.9.5	Weyi kisi dhano wopak nyingi go madwoŋ,
NEH.9.5	makada nende go dwoŋ loyo pak pa dhano.”
NEH.9.6	Kenyo ji jokwayo ama:
NEH.9.6	“In kende, ibedo Rwoth,
NEH.9.6	icweyo polo gi micalin je.
NEH.9.6	Icweyo lowo gi nam gi cwec ma jokwo i joje,
NEH.9.6	imiyo joje kwo.
NEH.9.6	Waŋceŋ, dwe gi micalin je jolamin.
NEH.9.7	iwodho go wok i Ur i Babilon,
NEH.9.7	aka iwiro nyinge ni Abraham.
NEH.9.8	aka itimo gi go cikirok.
NEH.9.8	Iciko miyo go lowo ma Kanan,
NEH.9.8	lowo pa Johiti, Joamor,
NEH.9.8	Joperiz, Joyebus, gi Jogirigas,
NEH.9.8	bedo lowo pa nyikwaye.
NEH.9.8	Onyo ikuro cikirok me,
NEH.9.8	kwoŋbedo itimo adieri.”
NEH.9.9	iwinjo ywak pajo ri kony i Nam M'obokere.
NEH.9.10	jodhum pere gi ji ma lowo pere,
NEH.9.10	kwoŋbedo oyido iŋeyo nger ma jodiy'iye ji perin.
NEH.9.10	Aka ilimo dwoŋ tundo gunyo ni.
NEH.9.11	aka itelo jo i lowo m'othwo.
NEH.9.11	Jono m'oyido joriemo jo jomunyere i pi maluth,
NEH.9.11	paka tele luthere i nam.
NEH.9.12	aka wor imenyo rijo gi siro ma mac.
NEH.9.13	aka imiyo jo Or gi fonji maber.
NEH.9.14	Ifonjo jo kuro Sabato maleŋ,
NEH.9.14	aka imiyo jo Cik luwo kwoŋ ŋeca perin Musa.”
NEH.9.15	gi pi wok i tele munyo riyo oneko jo.
NEH.9.15	Iwaco rijo mako lowo,
NEH.9.15	m'oyido iciko jo.
NEH.9.16	aka jokwero winjo cik perin.
NEH.9.17	gi gir'aura m'oyido itieko timo.
NEH.9.17	I noro pajo joyero jatel
NEH.9.17	dwoko jo i twec i Misir.
NEH.9.17	To ibedo Were ma cwako;
NEH.9.17	inyutho wor, ipoŋ gi mar makiwire, aka ikimaki nge piyo.
NEH.9.17	Inyutho wor madwoŋ, aka ikijwango jo.
NEH.9.18	aka jolwoŋo ni were pajo m'owodho jo wok i Misir!
NEH.9.18	Awi Rwoth, neni nger ma jocayin'iye!
NEH.9.19	kole inyutho wor madwoŋ.
NEH.9.19	Imedo telo jo gi siro ma pondeponde odieceŋ,
NEH.9.19	aka wor gi siro ma mac.
NEH.9.20	I bero perin iwaco rijo gima joripo timo,
NEH.9.20	ipidho jo gi mana aka imiyo jo pi amadha.
NEH.9.21	Ma oro piero aŋwen i thim
NEH.9.21	imiyo jo gima jomito je;
NEH.9.21	nangin pajo k'oyec,
NEH.9.21	aka tiendi jo k'obomere.”
NEH.9.22	aka jotero lowo pajo.
NEH.9.22	Jomako kiri lowo ma Hesbon ma Kere Sihon oyido dhumo,
NEH.9.22	gi lowo ma Basan ma Kere Og oyido dhumo.
NEH.9.23	aka iweyo jo bedo i lowo,
NEH.9.23	m'oyido iciko kwarere pajo ni ilamiyo jo.
NEH.9.24	ikengila rijo ji m'oyido jobedo kenyo.
NEH.9.24	Imiyo ji perin meni timo paka jomito,
NEH.9.24	gi ji kodi kerin ma Kanan.
NEH.9.25	lowo maber, udi m'opoŋ lim,
NEH.9.25	buce m'okuny ma kano pi,
NEH.9.25	yen oliv, yen ma nyak nyandere, gi ndelin vini.
NEH.9.25	Jocamo gima jomito je aka jopoŋ;
NEH.9.25	aka jofore gi gigipiny mabeyo je m'imiyo jo.”
NEH.9.26	jowiro dieŋey jo ri Cik perin.
NEH.9.26	Joneko jotuci wac Were ma jogwoko jo,
NEH.9.26	ma jowaco rijo gik bongin.
NEH.9.26	Jocayin swa.
NEH.9.27	Ameno imiyo jo i cingi jokwor pajo,
NEH.9.27	ma jomiyo jo candirok.
NEH.9.27	Joywak rin i candirok pajo,
NEH.9.27	aka iwinjo jo gi polo.
NEH.9.27	Aka kwoŋbedo inyutho wor madwoŋ,
NEH.9.27	idhiro rijo joboth, botho jo wok i cingi jokwor pajo.
NEH.9.28	To munyo oyido jonitie i siem,
NEH.9.28	jotimo reco ruwaŋin kendo,
NEH.9.28	aka ijwango jo i cingi jokwor pajo, ŋey jodhumo jo.
NEH.9.28	Kucel munyo jopusere to jokwayin botho jo,
NEH.9.28	iwinjo gi polo,
NEH.9.28	aka ibotho jo dikweth, kwoŋbedo inyutho wor madwoŋ.
NEH.9.29	to i noro jokwero cik perin,
NEH.9.29	makada nende kuro Cik perin obedo yo ma kwo.
NEH.9.29	Jotimo gi cay gi wictek, jokwero winjo.
NEH.9.30	aka igwoko jo gi cuny perin luwo kwoŋ jotuci wac Were perin,
NEH.9.30	to jok'onyalo winjo.
NEH.9.30	Riameno iweyo nonin man kikengila jo.
NEH.9.31	To kwoŋbedo inyutho wor madwoŋ,
NEH.9.31	ikijwango jo, kosa ikireyo woko jo.
NEH.9.31	Inyutho wor aka inyutho wor Awi Were!”
NEH.9.32	Ikelo lworo, aka ijameni!
NEH.9.32	Ro mar perin makiwire, ikuro cikirok perin,
NEH.9.32	ikir'iter gi sewo dinyo je m'otieko podho kwoŋ wan,
NEH.9.32	kerin mawan, jodhum, jocway ri Were i wi migam, jotuci wac Were,
NEH.9.32	kwarere mawan, gi ji mawan je,
NEH.9.32	wok i hongo ma kerin ma Asiria jodiyo wan'iye tundo gunyo ni.
NEH.9.33	Itimo gim'otire miyo wan gir'acula,
NEH.9.33	kole itimo adieri,
NEH.9.33	to watimo gikidakana.
NEH.9.34	Kwarere mawan, kerin mawan, jotel, gi jocway ri Were i wi migam,
NEH.9.34	jok'okuro Cik perin.
NEH.9.34	Jok'owinjo or perin gi fonji perin.
NEH.9.35	Imiyo jo silwany gi keri,
NEH.9.35	gi lowo ma diwa, maber,
NEH.9.35	to jokwero tiyo rin,
NEH.9.35	aka jok'oweyo tim pajo ma kidakana.
NEH.9.36	Onyo neni, konon wabedo ŋecin i lowo m'imiyo wan,
NEH.9.36	lowo maber me ma miyo wan cemo.
NEH.9.37	Gima lowo nyak je itero ri kerin,
NEH.9.37	m'imiyo jo dhumo wan kwoŋbedo watimo reco.
NEH.9.37	Jotimo gima jomito gi delkwoŋ wan g'ogwaŋe mawan,
NEH.9.37	aka wanitie i litho madwoŋ!”
NEH.9.38	Ameno, Joisiraili jotimo cikirok m'ondiki piny ma joridho, aka jodhum pajo, Jolevi, gi jocway ri Were i wi migam joketh'iye cingi gin.
NEH.10.1	Nehemia wod Hakalia am'open ketho cinge paka gavana, kanyacel gi Zedekia gi jocway ri Were i wi migam me: 
NEH.10.2	Seraya, Azaria, Yeremia, 
NEH.10.3	Pasur, Amaria, Malikija, 
NEH.10.4	Hatus, Sebania, Maluk, 
NEH.10.5	Harim, Meremoth, Obadia, 
NEH.10.6	Daniel, Ginethon, Baruk, 
NEH.10.7	Mesulam, Abija, Miyamin, 
NEH.10.8	Mazia, Bilgai, kodi Samaya.
NEH.10.9	Jolevi ma joketho cingi jo obedo: Yesuwa wod Azania, Binuy janono pa Henadad, Kadmiel, 
NEH.10.10	Sebania, Hodia, Kelita, Pelaya, Hanan, 
NEH.10.11	Mika, Rehob, Hasabia, 
NEH.10.12	Zakur, Serebia, Sebania, 
NEH.10.13	Hodia, Bani, gi Beninu.
NEH.10.14	Jotel pa ji ma joketho cingi jo obedo: Paros, Pahath Mowab, Elam, Zatu, Bani, 
NEH.10.15	Buni, Azigadi, Bebay, 
NEH.10.16	Adoniya, Bigvay, Adin, 
NEH.10.17	Ater, Hezekia, Azur, 
NEH.10.18	Hodia, Hasum, Bezay, 
NEH.10.19	Harif, Anathoth, Nebay, 
NEH.10.20	Magpias, Mesulam, Hezir, 
NEH.10.21	Mesezabel, Zadok, Yaduwa, 
NEH.10.22	Pelatia, Hanan, Anaya, 
NEH.10.23	Hoseya, Hanania, Hasub, 
NEH.10.24	Halohes, Piliha, Sobek, 
NEH.10.25	Rehum, Hasabna, Maseya, 
NEH.10.26	Ahija, Hanan, Anan, 
NEH.10.27	Maluk, Harim, gi Bana.
NEH.10.28	Wan, Joisiraili, jocway ri Were i wi migam, Jolevi, jokur ma Ot pa Were, jower, jotic ma Ot pa Were, gi jono je ma jopokere kwoŋ jopath ma jobedo i lowo mawan, luwo Cik pa Were, wan, kanyacel gi mon mawan, kodi nyithindho mawan ma joniaŋ gima watimo, 
NEH.10.29	wariwere ka gi jotel mawan i kwoŋirok ni walatimo gima Cik pa Were m'omiyo ŋeca pere Musa waco, walawinjo cik pa Rwoth, aka walakuro cik pere je gi fonji mere je. Ka wakitimo ameno walwoŋo lam kwoŋ wan.
NEH.10.30	Wakilanywomo kosa nywomere gi jopath ma jobedo i lowo mawan.
NEH.10.31	Kisi oro mar'abirio wakilafuro i lowo mawan, aka walareyo woko banjin je.
NEH.10.34	Wan, Joisiraili, jocway ri Were i wi migam, gi Jolevi, walayero kisi oro nono ma ladimo yen ma waŋo cowirok m'imiyo Rwoth Were mawan, paka ondiki i Cik.
NEH.10.35	Kisi oro walatero i Ot pa Were ŋano ma watelo keco gi olemo je ma telo cek i wi yen mawan.
NEH.10.37	Walatero ri Jolevi ma jocoko acel wiy apar wok i ndelin mawan, cemo ma wafuro i lowo mawan. 
NEH.10.38	Aka jocway ri Were i wi migam ma jobedo nyikway Aron joripo bedo kanyacel gi Jolevi k'icoko acel wiy apar, aka m'ilaoro i Ot pa Were Jolevi jolatero i kisikin ma kan ma Ot pa Were acel wiy apar mar'acel wiy apar ma jocoko. 
NEH.10.39	Joisiraili kodi Jolevi joripo tero mic ma ŋano, vini, kodi mo i kisikin ma kan kama ikan'iye gigipiny ma Ot pa Were aka ma jocway ri Were i wi migam, jokur, kodi jower ma jonitie i weso ma tic jobed'iye.
NEH.10.39	Wa kilajwango Ot pa Were mawan.
NEH.11.1	Jotel jobedo i Yerusalem, aka ji jobolo kwir yero acel kwoŋ pecin apar ma ladoŋ bedo i tindi madwoŋ maleŋ Yerusalem, aka ji m'odoŋ jobedo i tindin madongo man kodi tindin. 
NEH.11.2	Ji jopako jono je ma joyeyo wegi bedo i Yerusalem. 
NEH.11.3	Joisiraili megi, jocway ri Were i wi migam, Jolevi, jotic ma Ot pa Were, kodi nyikway ŋecin pa Solomon jodoŋ bedo i lim pajo i tindin ma Yuda.
NEH.11.3	Me nyingi ji mar'adec ma Yuda ma jodoŋ bedo i Yerusalem.
NEH.11.4	Nyikway Yuda: Athaya, wod Uziya aka nyakwar Zekaria. Kwarere pere man jobedo: Amaria, Sefatiya, Mahalalel, nyikway Yuda wod Perez. 
NEH.11.5	Maseya wod Baruk aka nyakwar Kolhoze. Kwarere pere man jobedo: Hazaya, Adaya, Yoyarib, kodi Zekaria, nyikway Sela wod Yuda. 
NEH.11.6	Nyikway Perez je ma jobedo i Yerusalem obedo cwo 468 ma jolweny matek.
NEH.11.7	Nyikway Benyamin obedo: Salu, wod Mesulam aka nyakwar Yoyed. Kwarere pere man obedo Pedaya, Kolaya, Maseya, Ithiel, kodi Yesaya. 
NEH.11.8	Gabai kodi Salai wade pa Salu.
NEH.11.8	Kanyacel je oyido nitie jonono pa Benyamin 928 ma jobedo i Yerusalem. 
NEH.11.9	Yowel wod Zikiri am'oyido obedo jatel pajo, aka Yuda wod Hasenuwa oyido obedo jatel mar'ario ma tindi madwoŋ.
NEH.11.10	Jocway ri Were i wi migam: Yedaya wod Yoyarib, kodi Yakin. 
NEH.11.11	Seraya, wod Hilikia aka nyakwar Mesulam. Kwarere pere man jobedo Zadok, Merayoth, kodi Ahitub m'oyido obedo jadwoŋ pa jocway ri Were i wi migam. 
NEH.11.12	Kanyacel je oyido nitie ji 822 ma nono me ma jotiyo i Ot pa Were.
NEH.11.12	Adaya, wod Yeroham aka nyakwar Pelalia. Kwarere pere man jobedo Amizi, Zekaria, Pasur, kodi Malikija. 
NEH.11.13	Kanyacel je oyido nitie jotel pecin 242.
NEH.11.13	Amasay, wod Azarel aka nyakwar Ahizay. Kwarere pere man jobedo Mesilemoth kodi Imer. 
NEH.11.14	Kanyacel je oyido nitie jolweny matek 128 i nono me. Jatel pajo oyido obedo Zabidiel wod Hagedolim.
NEH.11.15	Jolevi: Samaya, wod Hasub aka nyakwar Azirikam. Kwarere pere man jobedo: Hasabia kodi Buni. 
NEH.11.16	Sabethay kodi Yozabad, jotel pa Jolevi m'oyido jotelo tic ma woko ma Ot pa Were. 
NEH.11.17	Matania, wod Mika aka nyakwar Zabidi wod Asaf. Go otelo jower ma Ot pa Were wer kwayo ma foyo. Bakbukia m'oyido obedo jakony pa Matania. Abida wod pa Samuwa aka nyakwar Galal kodi Jeduthun.
NEH.11.18	Kanyacel je oyido nitie Jolevi 284 ma jobedo i tindi madwoŋ maleŋ Yerusalem.
NEH.11.19	Jokur ma Ot pa Were: Akub, Talmon, kodi wade pajo, kanyacel je 172.
NEH.11.20	Joisiraili m'odoŋ, jocway ri Were i wi migam, kodi Jolevi jobedo i lim pajo wegi i tindin madongo man kodi tindin man i Yuda. 
NEH.11.21	Jotic ma Ot pa Were jobedo iy'adec ma Yerusalem m'ilwoŋo ni Ofel aka Ziha kodi Gispa am'oyido jotelo jo.
NEH.11.22	Uzi wod Bani aka nyakwar Hasabia, am'oyido obedo jatel pa Jolevi i Yerusalem. Kwarere pere man jobedo: Matania, kodi Mika. Go oyido obedo janono pa Asaf, m'oyido jobedo jower aka jotic ma Ot pa Were. 
NEH.11.23	Kere ma Pasia am'oyido miyo jo or ma weso ma wer i Ot pa Were kisi ndelo.
NEH.11.24	Pethahia, wod Mesezabel, aka janono pa Zera aka Jayuda, am'oyido pido ri Joisiraili i Pasia.
NEH.11.25	Ji ma Yuda megi oyido jobedo i tindin macegin gi ndelin pajo: Kiriath Arba, Dibon, Jekabzel, 
NEH.11.26	Yesuwa, Molada, Bethpelet, 
NEH.11.27	Hazarsual, Berseba, 
NEH.11.28	Ziklag, Mekona, 
NEH.11.29	Enrimon, Zora, Yarmuth, 
NEH.11.30	Zanowa, Adulam Lakis, kodi Azeka. Ameno jobedo iy'adec manitie i dier Berseba yupiny kodi i milelo ma Hinom yumalo.
NEH.11.31	Jonono pa Benyamin oyido jobedo i Geba, Mikmas, Ay, Bethel kodi calin macegin kenyo. 
NEH.11.32	Anathoth, Nob, Anania, 
NEH.11.33	Hazor, Rama, Gitayim, 
NEH.11.34	Hadid, Zeboyim, Nebalat, 
NEH.11.35	Lod, kodi Ono, kodi i Milelo pa Jocwey gigipiny. 
NEH.11.36	Kitipin pa Jolevi megi m'oyido jobedo iy'adec ma Yuda omiy jo bedo gi jonono pa Benyamin.
NEH.12.1	Me nyingi jocway ri Were i wi migam kodi Jolevi ma jodwoko wok i twec gi Zerubabel wod Sealtiel kodi Yesuwa jadwoŋ pa jocway ri Were i wi migam: Seraya, Yeremia, Ezira, 
NEH.12.2	Amaria, Malik, Hatus, 
NEH.12.3	Sekaniya, Rehum, Meremoth, 
NEH.12.4	Ido, Ginethoi, Abija, 
NEH.12.5	Miyamin, Madia, Bigla, 
NEH.12.6	Samaya, Yoyarib, Yedaya, 
NEH.12.7	Salu, Amok, Hilikia, Yedaya.
NEH.12.7	Cwo me oyido jobedo jotel pa jocway ri Were i wi migam wadi jo je i hongo pa Yesuwa.
NEH.12.8	Jolevi: Yesuwa, Binuy, Kadmiel, Serebia, Yuda, kodi Matania. Cwo me am'oyido jotelo wer ma miyo foyo. 
NEH.12.9	Cwo me: Bukbukia, Uno, kodi Jolevi wadi jo oyido jokworo wer.
NEH.12.10	Yesuwa obedo ba Joyakim, Joyakim obedo ba Eliasib, Eliasib obedo ba Yoyada, 
NEH.12.11	Yoyada obedo ba Yonathan, aka Yonathan obedo ba Yaduwa.
NEH.12.12	Munyo Joyakim oyido obedo jadwoŋ pa Jocway ri Were i wi migam, me jocway ri Were i wi migam m'oyido jobedo jotel nonin pajo: Meraya jatel nono pa Seraya, Hanania jatel nono pa Yeremia, 
NEH.12.13	Mesulam jatel nono pa Ezira, Yehohanan jatel nono pa Amaria, 
NEH.12.14	Yonathan jatel nono pa Maluk, Yozefu jatel nono pa Sebania, 
NEH.12.15	Adina jatel nono pa Harim, Helkai jatel nono pa Merayoth, 
NEH.12.16	Zekaria jatel nono pa Ido, Mesulam jatel nono pa Ginethon, 
NEH.12.17	Zikiri jatel nono pa Abija, Pilitai jatel nono pa Mowadia, 
NEH.12.18	Samuwa jatel nono pa Bilga, Yonathan jatel nono pa Samaya, 
NEH.12.19	Matenay jatel nono pa Yoyarib, Uzi jatel nono pa Yedaya, 
NEH.12.20	Kalay jatel nono pa Salay, Eber jatel nono pa Amok, 
NEH.12.21	Hasabia jatel nono pa Hilikia, aka Nathanel jatel nono pa Yedaya.
NEH.12.22	I hongo pa jodongo pa jocway ri Were i wi migam, Eliasib, Yoyada, Johanan, kodi Yaduwa, tundo kiri i hongo ma dhum pa Kere Dario ma Pasia, ondiki nyingi jotel ma pecin pa Jolevi kodi jocway ri Were i wi migam.
NEH.12.23	To ongoye gim'ondiki kwoŋ jotel ma pecin pa Jolevi munyo Yonathan, nyakwar Eliasib otieko tho.
NEH.12.24	Jotel pa Jolevi, Hasabia, Serebia, Yesuwa, Binuy, kodi Kadmiel kodi wadi jo, jopoko Jolevi i kitipin ario, miyo Were pak, paka Kere Daudi, jacwo pa Were oyido owodho or.
NEH.12.25	Matania, Bakbukia, Obadia, Mesulam, Talmon, kodi Akub am'oyido jokuro kisikin ma kan macegin gi waŋkace ma Ot pa Were.
NEH.12.26	Cwo me je jobedo i hongo pa Joyakim, wod Yesuwa aka nyakwar Yehozadak, kodi Nehemia gavana, kodi i hongo pa Ezira, jacway ri Were i wi migam m'oyido obedo jafonji Cik.
NEH.12.27	Munyo iketho kor ot ma tindi madwoŋ i cingi Were, olwoŋi Jolevi wok i kisi kabedo pajo bino i kalima gi miyo foyo gi wer kodi forok ka jotuko tongol, adungu kodi gi wer man. 
NEH.12.28	Jolevi jocokere wok kam'oyido jobed'iye thoko Yerusalem kodi wok i tindin thoko Netofa, 
NEH.12.29	kodi wok i Bethgilgal, Geba, kodi Azimaveth. 
NEH.12.30	Jocway ri Were i wi migam kodi Jolevi jotimo kwer ma lonyo jo, ji, waŋkace, kodi kor ot ma tindi madwoŋ.
NEH.12.31	Kenyo an, Nehemia, akelo jotel ma Yuda i wi kor ot, aka amiyo jo telo kitipin ario ma joŋanjo thoko tindi madwoŋ i wi kor ot, ka jomiyo Were foyo.
NEH.12.31	Kitipa acel okadho yuracam tundo i Waŋkac ma Woyo, 
NEH.12.32	aka Hosaya kodi adec ma jodhum joluwo jo cen. 
NEH.12.33	Kenyo oluwo jocway ri Were i wi migam: Azaria, Ezira, Mesulam, 
NEH.12.34	Yuda, Benyamin, Samaya, kodi Yeremia, 
NEH.12.35	joje oyido jokudho gwarin. Ŋat'oluwo obedo Zekaria, wod Yonathan aka nyakwar Samaya aka janono pa Asaf. Kwarere pere man jobedo: Matania, Mikaya, kodi Zakur. 
NEH.12.36	Kenyo oluwo jonono pa Asaf man: Samaya, Azarel Milalai, Gilalai, Mai, Nethanel, Yuda, kodi Hanani, joje oyido jotiŋo gi wer pa Kere Daudi, jacwo pa Were. Ezira jafonji Cik otelo kitipa me. 
NEH.12.37	I Waŋkac ma Kidiwa, joidho madala malo kadho i Tindi madwoŋ pa Daudi, kalo peco pa Daudi, gik i kor ot i Waŋkac ma Waŋ pi, i thenge ma yuwok ceŋ ma tindi madwoŋ.
NEH.12.38	Kitipa mar'ario pa ji ma jomiyo foyo joluwo yuracuc i wi kor ot, aka aluwo jo, kanyacel gi adec man pa jotel ma Yuda. Wakadho kalo Acurcur ma Oven, kiri i Kor ot ma Woko, 
NEH.12.39	aka wok kenyo wakadho kalo Waŋkac pa Efrayim, Waŋkac pa Yesana, Waŋkac ma Rec, Acurcur ma Hananel, Acurcur ma Miya, kiri i Waŋkac ma Rombo. Wacungo cegin gi waŋkac ma Ot pa Were.
NEH.12.40	Ameno kitipin ario je m'oyido jomiyo Were foyo joromo ruwaŋ Ot pa Were.
NEH.12.40	I kitipa paran oyido nitie adec ma jodhum, 
NEH.12.41	kodi jocway ri Were i wi migam me m'oyido jokudho gwara: Eliakim, Maseya, Miniamin, Mikaya, Eliowenay, Zekaria, kodi Hanania; 
NEH.12.42	aka cwo me oyido joluwo jo: Maseya, Samaya, Eliazar, Uzi, Yehohanan, Malikija, Elam, kodi Ezer. Yezrahia am'oyido telo jower.
NEH.12.43	I ndelo no omiy cowirok madwoŋ aka ji oyido jofore kwoŋbedo Were omiyo jo kisangala. Mon kodi nyithindho bende jofore, aka kisangala pa Yerusalem owinjere bor swa.
NEH.12.44	I ndelo no oyer cwo bedo jotel ma kisikin ma kano mic ma Ot pa Were, kiri gi acel wiy apar, kodi ŋano marapena gi olemo macek kisi oro. Cwo me oyido joripo coko mic pa jocway ri Were i wi migam kodi Jolevi wok i ndelin macegin gi tindin madongo paka Cik waco. Ji ma Yuda je oyido josangala gi jocway ri Were i wi migam kodi Jolevi, 
NEH.12.45	kwoŋbedo oyido jotimo kwer ma lonyo ji kodi tic man ri Were pajo. Jower kodi jokur ma Ot pa Were bende jotimo tic pajo paka Kere Daudi kodi wode Solomon joketho cik. 
NEH.12.46	Wok i hongo pa Kere Daudi kodi jawer Asaf cango con, oyido nitie jatel pa jower kodi wer ma pak kodi ma miyo Were foyo. 
NEH.12.47	I hongo pa Zerubabel kodi i hongo pa Yeremia, Joisiraili je jomiyo mic ma kisi ndelo ma thielo jower kodi jokur ma Ot pa Were. Ji jomiyo Jolevi mic pajo, aka Jolevi jomiyo jocway ri Were i wi migam mic pajo.
NEH.13.2	Me obedo kwoŋbedo Joamon gi Jomowab jok'omiyo Joisiraili cemo kosa pi munyo jowok i Misir. Kwanyowoko, joculo Balam pesa lamo Joisiraili, to Were mawan owiro lam no i silwany. 
NEH.13.3	Munyo Joisiraili jowinjo osoma cik me, jopokere woko kwoŋ jopath je.
NEH.13.4	Onyo mafodi gime, Eliasib, jacway ri Were i wi migam, m'oyido obedo jatel ma kisikin ma kan i Ot pa Were, oyido tiyere gi Tobia hongo malac. 
NEH.13.5	Go oyeyo Tobia oro kisika malac m'oyido iripo kan'iye mic ma ŋano kodi buban, gigipiny m'ioro i Ot pa Were, mic pa jocway ri Were i wi migam, acel wiy apar ma ŋano, vini, kodi mo m'imiyo Jolevi, jower kodi jokur ma Ot pa Were. 
NEH.13.6	Munyo gime timere, oyido angoye i Yerusalem, kwoŋbedo i oro ma piero adek g'ario ma dhum pa Kere Aritakises ma Pasia, go oyido obedo kere ma Babilon aka oyido agik bonge. Rumacen ma hongo moro, go oyeyan 
NEH.13.7	gik i Yerusalem. Kenyo aniaŋ kwoŋ komo ma Eliasib oyido otimo gi yeyo Tobia oro kisika i Ot pa Were. 
NEH.13.8	Amako nge swa, aka abolo woko gigipiny pa Tobia ma ot je. 
NEH.13.9	Kenyo awodho or ni wotim kwer ma lonyo kisika, aka wodwok'iye gigipiny ma Ot pa Were, mic ma ŋano, kodi buban.
NEH.13.11	Ameno apusa jodhum aka apenjo jo ni, “Raŋo wijwango Ot pa Were?” Kenyo acoko Jolevi kodi jower t'adwoko jo tic i Ot pa Were kendo. 
NEH.13.12	Ji ma Yuda jocako kelo acel wiy apar ma ŋano, vini, kodi mo i kisikin ma kan. 
NEH.13.13	Aketho cwo me kuro kisikin ma kan: Selemia, jacway ri Were i wi migam, Zadok jafonji cik, Pedaya, Jalevi, Hanan, wod Zakur aka nyakwar Matania oyido obedo jakony pajo. An oyido aŋeyo ni cwo me jogenere i poko wadi jo gigipiny.
NEH.13.14	Poyan, Awi Were paran, ro gigipiny je m'atieko timo ri Ot perin kodi lam'iye.
NEH.13.16	Ji mogo ma jowok i tindi madwoŋ Tire m'oyido jobedo i Yerusalem jokelo rec kodi nger gigipiny je i tindi madwoŋ kitana ri ji ma Yuda i ndelo ma Sabato. 
NEH.13.17	Apusa jotel pa Joyuda aka apenjo jo ni, “Me raco aŋo ma witimo! Wiloko ndelo ma Sabato makoc! 
NEH.13.18	Cango Were k'omiyo tindi madwoŋ me gir'acula kwoŋbedo kwarere mawan jotimo nger gime! Kucel ee kendo wilwoŋo keme pa Were kwoŋ Isiraili gi loko Sabato makoc!”
NEH.13.19	Ameno awodho or ni wocegi waŋkace ma tindi madwoŋ ka ndelo ma Sabato cakere, tekin piny cako yutho, aka okiri woyawi cuka Sabato rumo. Aketho cwo paran mogo kuro waŋkace neno ni ongoye gim'ikelo i tindi madwoŋ i ndelo ma Sabato. 
NEH.13.20	Jomitan ma jotana nger gigipiny je jonindo woko ma tindi madwoŋ dicel kosa dirio. 
NEH.13.21	To agwoko jo aka apenjo jo ni, “Raŋo winindo ruwaŋ kor ot? Ka winotim ameno kendo, alamako win.” Wok i ndelo no jok'odwoko i ndelo ma Sabato. 
NEH.13.22	Amiyo Jolevi cik lokirok maleŋ aka jokadhi jowokuri waŋkace neno ni okur Sabato maleŋ.
NEH.13.22	Poyan, Awi Were paran, ri gime bende, aka ikuran ro dwoŋ ma mar perin makiwire.
NEH.13.24	Adec ma nyithindho pajo oyido joluwo dhodhok Asdod kosa dhodhok man aka oyido jokuya luwo dhodhok mawan won. 
NEH.13.25	Apusa cwo no, alwoŋo lam kwoŋ jo, agoyo jo, aka ajwaco woko ye tik jo. Kenyo amiyo jo kwoŋirok i nyingi Were ni jo kosa nyithindho pajo, jokilanywomo kosa nywomirok gi jopath. 
NEH.13.26	Awaco rijo ni, “Mon jopath ama jomiyo Kere Solomon timo reco. Go oyido obedo jacwo madwoŋ loyo kerin ma piny man je. Were omaro go aka oketho go kere pa Joisiraili, to, kucel go otimo reco me. 
NEH.13.27	Onyo waluw gima witimo, aka watim gir'akor kwoŋ Were mawan gi nywomo mon jopath?”
NEH.13.28	Acel kwoŋ wot Yoyada, wod Eliasib, jadwoŋ pa jocway ri Were i wi migam, onywomo nyar Sanbalat, ma wok i tindi Bethhoron, ameno amiyo Yoyada eye woko i Yerusalem.
NEH.13.29	Poyi jo, Awi Were paran, kwoŋbedo jokoco tic ma cwayo rin, cikirok ma cango itimo gi jocway ri Were i wi migam kodi Jolevi.
NEH.13.30	Ameno alonyo woko ji kwoŋ gigipiny pa jopath je. Aketho cik ri jocway ri Were i wi migam kodi Jolevi ŋey kisi dhano wonyali ŋeyo tic pere. 
NEH.13.31	Atimo can ri yen ma waŋo mic i sawa ma ripo, kodi ri ji kelo mic pajo ma ŋano, kodi olemo macek marapena.
NEH.13.31	Poyan, Awi Were paran, ro bero m'atieko timo.
EST.1.3	I oro mar'adek ma dhum pere, kere otimo kalima madwoŋ swa ri jodhum kodi jotel pere. Jolweny ma Pasia kodi Mediya, jotel kodi rwodhe mar'adec je olwoŋi jo i kalima me. 
EST.1.4	I kalima me, kere onyutho ŋono ma ŋaŋo ma ker pere je ma dwe aucel.
EST.1.5	Munyo kalima madwoŋ orumo, kere otimo ri ji je kalima man kendo gi diedipo pere i tindi madwoŋ Susa. Kalima me oriwo jocandi kodi joŋaŋo kanyacel; aka ocowo ndelo ario. 
EST.1.6	Diedipo oloki maŋon gi nangin ma famba manyabululu kodi matar m'otwey gi law manyarangi ariŋo gi peta ma feza i tele ma pilin maŋon. Okethi kacemo pa wendo m'otimi gi zahabu gi feza i diedipo m'oyido oum gi telin ma pilin maŋon. 
EST.1.7	Ŋecin pa kere jopoko medho iy'agwatin m'ocwey gi zahabu. Kisi agwata oyido opokere kwoŋ wadi. Kere oyeyo nyatoro je madho vini ma go won bende madho paka nyatoro won oyenyo. 
EST.1.8	Kere omiyo ŋecin pere cik ni, “Ongoye geŋo nyatoro moro je medho, to kisi ŋata mito vini womedi go paka go mito.” 
EST.1.9	I waŋceŋ acel no, Vasiti, nyamicala bende oyido otimo kalima ri mon je peco pa kere.
EST.1.10	I ndelo mar'abirio ma kalima mar'ario, munyo kere ocowo madho vini to ero yodirok, go olwoŋo wasemeli abirio ma jolur m'oyido jobedo ŋecin pere; nyingi jo obedo; Mehuman, Bizitha, Habona, Bigitha, Abagitha, Zethar, kodi Kokas. 
EST.1.11	Kere ooro jo ni jowokidhi jowokwaŋ Vasiti nyamicala wobin bongi kere kareno Vasiti oruko sangaria pere.
EST.1.12	Munyo ŋecin pa kere jowaco ri Vasiti nyamicala wac ma kere ooro gine jo, go okwero. Gime oduwo cuny kere swa to mako nge.
EST.1.13	Paka oyido obedo tim pa kere, go openjo jomic rieko pere i thenge ma cik gi thenethene ma piny Pasia gir'atima. 
EST.1.14	Jomic rieko me jobedo; Karsena, Sethar, Adimatha, Tarsis, Meres, Marsena kodi Memucan ma jowok i piny Pasia kodi Mediya. Cwo abirio me am'oyido jocore cegin gi kere; aka oyido jonitie gi dwoŋ ma malo i ker pa kere Aritakises. 
EST.1.15	Kere openjo jo ni, “Aŋo ma cik waco ni ripo wotim ri Vasiti nyamicala, rupiri go okwero winjo cik paran munyo aoro ŋecin paran bonge?”
EST.1.16	To Memucan ay malo aka odwoko kere gi jodhum pere je ama, “Vasiti nyamicala k'ocayo kere kende; to go ocayo jodhum pa kere kiri gi ji je ma jonitie i ker me.” 
EST.1.17+EST.1.18	Memucan omedere waco ri kere ni, “Konon won me, mafodi piny k'oyutho, mon mawan ma piny Pasia gi Mediya jolawinjo ni Vasiti nyamicala ocayo kere, to jo bende jocako cayo cwogi jo. Mon je jolakwero bwonirok ri cwogi jo, aka cwo jobino mako nge gi mon pajo. Mon je ma ker perin ka jowinji gima Vasiti nyamicala otimo, jolacako cayo cwogi jo. Jobino waco ni, ‘Kole kere gipi olwoŋo Vasiti nyamicala, to Vasiti kwero.’ 
EST.1.19	Riameno, k'inen obedo mito pa kere, weyi cik wowoki i kom perin ma dhum; cik no wondiki i kitawo ma cik ma Pasia kodi Mediya m'odoko kilawire. Cik no wobedi ma riemo woko Vasiti ma doko go kilaneno ruwaŋ kere Aritakises; aka kiri dwoŋ pere je wotiŋ t'imiyo dhako man maloyo go gi kula. 
EST.1.20	Ka cik me ondiki, t'isoma iy'adec je ma ker perin, cwo je, ma jacandi kosa jaŋaŋo, dhako pere bino miyo wor.”
EST.1.21	Rieko me oyomo cuny kere gi jomic rieko pere, to kere timo paka Memucan owaco. 
EST.1.22	Kere ondiko balwin i dhodhok ma kisi nono ma waco ni, “Kisi jacwo moro je ripo bedo jadwoŋ ma peco pere, aka woluwi gi dwoŋ je.” Balwin me opok iy'adec je.
EST.2.1	Munyo gigipiny no je otieko timere, to hongo moro kadho, cuny kere opie. Kere oparo kwoŋ gima Vasiti otimo rigo, gi cik ma go won ondiko kwoŋ Vasiti. 
EST.2.2	Ŋecin pa kere jowaco rigo ni, “Raŋo kere kior ŋecin pere rango nyir maŋon ma fodi jokuya cwo. 
EST.2.3	Weyi kere wowaci ri jodhum pere ma kisi adec jowokeli nyir no, t'iketho jo i ot pa mon i tindi madwoŋ Susa. Nyir no okethi jo i cingi Hegay ma lur, ŋeca pa kere yuthenge pa mon pa kere. Hegay womiy jo mo ma fothirok. 
EST.2.4	Nyaka kere won rumacen bino yero nyako ma cunye omito, to ketho go bedo nyamicala wolunji waŋ Vasiti.” Waci no oyomo cuny kere to go timo ameno.
EST.2.5	I hongo no, oyido nitie Jayuda m'ilwoŋo ni Modekay wod pa Yayir. Modekay oyido obedo nyakwar Kic gi Semei jonono pa Benyamin. 
EST.2.6	Modekay oyido obedo acel kwoŋ Joyuda, ma Nebukadineza kere pa Jobabilon omako wok Yerusalem, kanyacel gi kere pajo Yekonia to kadho gi jo paka jotwec ma lweny. 
EST.2.7	Modekay oyido kuro nyar omin bamere m'ilwoŋo ni Esita. Esita oyido obedo nyako ma dhiaŋ onaŋo waŋe to cweyere maŋon. I hongo ma jonywol pere jotho, Modekay okwanyo go aka otero go peco pere, to kuro go paka nyathi pere.
EST.2.8	Munyo cik pa kere owok, okeli nyir madit i tindi madwoŋ Susa. Esita bende obedo acel kwoŋ nyir no. Okethi jo i cingi Hegay, jadwoŋ ma ot pa mon pa kere. 
EST.2.9	Tekin Hegay neno Esita, cunye omaro Esita loyo nyir m'oyido oyer je. Hegay omiyo Esita tim manyakare ma loko go maŋon. Gi piyo no won go oyiko ri Esita cemo pere m'opokere g'apa nyir wadi, to miyo go mo ma fothirok. Go omiyo Esita nyir abirio tiyo rigo; aka otero jo i kabedo maŋon loyo i ot pa mon. 
EST.2.10	Modekay oyido ocuno Esita ni wokan nyaliŋliŋ ma mako kwoŋ wade gi ji pere, aka Esita bende k'owaco ri nyatoro. 
EST.2.11	Kisi ndelo Modekay oyido bino to langalanga i diedipo ma ot pa mon g'atoŋa ma mito ŋeyo nger m'oyido iter'iye Esita.
EST.2.12	Nyir m'oyer ri kere jocowo hongo ma dwe apar g'ario munyo jolwokere. Ma dwe aucel jobedo munyo jowire gi mo ma welo kweth swa ma fothirok, aka doko jotero dwe aucel man kareno jokudho kwoŋ jo mo maŋwe kur. 
EST.2.13	Munyo weso pa kisi nyako otundo ma kidho i ot pa kere, go won oyero ruk m'osangala cunye. 
EST.2.14	Kisi nyako ma weso pere otundo, okidho i ot pa kere othieno, aka yawere odikin itero go i ot pa mon man kama mon pa kere ma githenge jobed'iye. Ka ocow tero go kenyo, go won doko kinyal kidho i ot pa kere kwanyowoko ka kere doko cunye owanya go to lwoŋo go gi nyinge. Sasgaz ma lur am'oyido obedo ŋeca pa kere ma dhumo ot pa mon me.
EST.2.15	Munyo weso pa Esita nyar Abihayili m'oyido obedo ner Modekay otundo, go otimo gima Hegay ma lur owaco rigo; aka orukere i nger ma Hegay ma lur oyero. Kisi nyatoro je oneno Esita gi waŋe maber. 
EST.2.16	I hongo m'oter'iye Esita bongi kere Aritakises, obedo i dwe mar'apar, dwe ma Tabethi
EST.2.17	Kere omito Esita loyo mon man je aka Esita olimo mar gi nema wok bonge. To piyo piyo kere ketho kwoŋ Esita dwoŋ ma bedo nyamicala lunjo waŋ Vasiti. 
EST.2.18	Kere otimo ri Esita kalima ma limo dwoŋ pere, aka olwoŋo jodhum pere gi jotel pere je i kalima no. Kere omiyo ndelo ma kalima no bedo ndelo madwoŋ. Kere opoko kisi nyatoro je m'obino i kalima no mic m'owok bongi go won.
EST.2.19	I hongo ma weso pa kisi nyako ma kidho bongi kere orumo, to jocokere kanyacel i ot pa mon, kere omiyo Modekay dwoŋ ma dhum. 
EST.2.20	To kiri munyo Esita otieko limo dwoŋ ma bedo nyamicala, go k'owiro kula ma kwo pere. Go k'owaco ri nyatoro moro je ni go obedo Jayuda paka Modekay con mere ocuno go. 
EST.2.21	I hongo ma kere omiyo Modekay dwoŋ ma dhum i ker pere, Bigithana gi Teres m'oyido jobedo jokur ma dhiot ma kisika pa kere, jocano neko kere r'atoŋa ma miyo Modekay dwoŋ no. 
EST.2.22	Can me owinjere i ithi Modekay to go osa ri Esita nyamicala. Esita owaco gime ri kere i nyingi Modekay. 
EST.2.23	Munyo omeny tiendi wac me, onwaŋere ni obedo adieri, to jokur ario no iŋawo jo kanek.
EST.3.1	Munyo hongo moro okadho, kere omedo jadhum pere m'ilwoŋo ni Haman dwoŋ ma malo loyo jodhum wadi go je. Haman oyido obedo wod pa Hamedatha, aka nyakwar Agag.
EST.3.2	Kere omiyo jodhum ma ker pere je cik ni joripo woro Haman. Joripo guro rigo congi jo to jobwonere ruwaŋ go. To Modekay okwero miyo Haman dwoŋ no. 
EST.3.3	Wadi Modekay ma bende jobedo jodhum jopenjo go ni, “Raŋo ikwero luwo cik pa kere?” 
EST.3.4	Kisi ndelo jotemo naŋo go, to go kwero winjo wac pajo. Modekay odwoko jo ni, “An abedo Jayuda; aka akinyali bwonirok ri Haman.” Wadi Modekay joosa go ri Haman kareno jomito neno k'adieri go ridho wac pere. 
EST.3.5	Munyo Haman won bende oneno gi waŋe ni Modekay kiwor go aka kibwonere ruwaŋe, owinjo marac swa aka omako nge. 
EST.3.6	Rumacen Haman oniaŋ ni Modekay obedo Jayuda. Riameno go k'omito neko Modekay kende, to cano reyo woko Joyuda je m'oyido jonitie i ker pa Aritakises.
EST.3.7	I oro mar'apar g'ario ma dhum pa kere Aritakises, i dwe marapena dwe m'ilwoŋo ni Nisan
EST.3.8	Ameno Haman okidho bongi kere Aritakises, aka owaco rigo ni, “Nitie nono ji ma jonitie i kisi adec ma ker perin me aka jopokere kwoŋ nonin man aka kiri cik pajo je opokere. Jome jokiluwi cik pa kere m'oyido kiber weyo jo medo kwo. 
EST.3.9	K'inen obedo mito pa kere, ayere ketho kilo 340,000 ma feza i dero pesa pa kere. Miy cik ma waco ni jonono me je woneki jo.” 
EST.3.10	Kere olunyo peta ma go oro ma ketho cinge i kisi ndiko wok i lwet cinge, aka omiyo Haman wod pa Hamedatha ma bende nyakwar Agag jakwor pa Joyuda. 
EST.3.11	Aka kere owaco ri Haman ni, “Pesa no aperin, aka ri nono no, tim gi jo gima cunyin mito.”
EST.3.12	Ameno k'apar g'adek, i dwe marapena, Haman olwoŋo jondiko pa kere je aka owaco rijo ndiko gima go waco rijo je i kisi dhodhok. Munyo jotieko ndiko, go oketho nyingi kere Aritakises gi peta pa kere aka opoko rwodhe, jotel, gi jodhum je ma kisi adec. 
EST.3.13	T'ioro jomikwenda mayil yil poko balwin no i kisi adec. Ndiko me oyido miyo nonin man je cik reyo woko Joyuda je, mathindho gi madongo, mon gi nyithindho i ndelo acel, k'apar g'adek i dwe ma Adar; aka jowodoŋ gi lim pajo. 
EST.3.14	Osoma ndiko me paka cik i kisi adec ŋey kisi nyatoro je woyikere ri ndelo no.
EST.3.15	Kere owodho or aka osoma cik me i tindi madwoŋ Susa. Oor jomikwenda mayil yil poko ndiko me i kisi adec. Kere gi Haman jobedo piny aka jocako madho vini, kucel nyawin ocakere i tindi madwoŋ Susa.
EST.4.1	Munyo Modekay oniaŋ kwoŋ can me, oyeco woko nangin pere aka oruko kutiya to wiro buru i wiye. Go owotho i tindi madwoŋ Susa gipi kareno ywak gi dwonde ma malo swa gi gwayo. 
EST.4.2	Go okidho aka ocungo i waŋkac ma peco pa kere. Go k'onyalo donjo rupiri oyido kiyey ŋat'orukere paka go donjo peco pa kere. 
EST.4.3	Munyo Joyuda ma kisi adec jowinjo cik pa kere ma mako kwoŋ jo, jobedo gi geregere swa aka jotiŋo dwondi gin to jogoyo ndur. Joje jocako riyo aka joruko kutiyin aka jowiro buru i wiy gin.
EST.4.4	Nyir ma jotiyo ri Esita nyamicala jokidho bongi go aka jokowo rigo kwoŋ Modekay. Esita obedo gi geregere swa. Go odhiro ri Modekay nangin maber ŋey woluny woko kutiya aka Modekay k'oyeyo. 
EST.4.5	Esita olwoŋo Hathak ma lur, ŋeca pere ma kere won am'omiyo go; aka ooro go bongi Modekay penjo go ni raŋo go ywak gi dwonde ma malo aka oruko kutiya to wiro i wiye buru. 
EST.4.6	Hathak bende okidho bongi Modekay kam'othangere dho waŋkac pa kere.
EST.4.7	Modekay owaco ri Hathak gim'otimere rigo je. Go owaco ri Hathak kwoŋ cikirok ma Haman otimo, gi welo pesa ma Haman ociko ketho i dero pesa pa kere k'inen Joyuda je oneki. 
EST.4.8	Modekay omiyo Hathak ndiko ma cik ma Susa ma luwo kwoŋ tho pa Joyuda oter ri Esita aka wonyami rigo tiende. Modekay doko omedo oro Hathak bongi Esita ni go ripo kidho bongi kere woywaki ri kere wonyali botho ji pere. 
EST.4.9	Hathak ogik bongi Esita aka okowo rigo gima Modekay owaco rigo je. 
EST.4.10	Esita omiyo Hathak mikwenda me tero ri Modekay 
EST.4.11	“Kisi nyatoro je oŋeyo cik ma Pasia ni nyatoro moro ma kidho bongi kere mafodi kere won k'olwoŋo go iripo neko. Ka k'obedo ameno, nitie nyaka yo acel kende ma both cik no; meno nyaka ka kere onyutho ŋato luth pere aka nyaka ŋato both. To wok cuka kere lwoŋan kidho bongi, otieko kadho hongo ma romo dwe acel.”
EST.4.12	Hathak owaco ri Modekay gima Esita odwoko. 
EST.4.13	Modekay odwoko Esita ni, “Ikir'ipar i cunyin ni kwoŋ Joyuda je iŋat'ibino both nyaka rupiri ni initie peco pa kere. 
EST.4.14	K'inoliŋaliŋa i hongo ma teko ama, Were bino konyo Joyuda to botho jo. To in gi peco pa benin wibino rere; rupiri ŋa m'oŋeyo! Kono dwoŋ no ilimo manyalo konyo i hongo ma cal gama.”
EST.4.15	Esita odwoko Modekay ni 
EST.4.16	“Kadhi icoki Joyuda je ma jonitie i tindi madwoŋ Susa. Riy win kareno wikwayo ran ma ndelo adek gi wor adek; ongoye nyatoro ma wocemi kosa womadhi pi. An gi ŋecin paran bende walariyo; aka makada nende cik kiyeyan kidho bongi kere, k'imito nekan ro timo ameno, wonekan.” 
EST.4.17	Modekay okadho aka otimo gima Esita owaco rigo.
EST.5.1	I ndelo mar'adek ma riyo pere, Esita oruko nangin madwoŋ pere aka okidho to cungo i dhiot ma kisika ma iye m'otitere gi kom pa kere. I waŋceŋ acel no kere bende oyido obedo i kom pere ma dhum to ŋiyo dhiot. 
EST.5.2	Tekin kere neno Esita ocungo tirtir gi dhiot ma oti pere, Esita oywayo cunye. Kere orieyo ri Esita luth pa kere to Esita dhire cegin aka ogeyo gi cinge.
EST.5.3	Kere openjo Esita nyamicala ni, “Aŋo Esita nyamicala? Aŋo m'ikwayo? Gim'imito je abino miyin; makada nende bedi ni imito adec ma ker paran.”
EST.5.4	Esita odwoko ni, “K'inen kere winjo maber, weyi kere gi Haman jobin i kalima m'atimo rin.”
EST.5.5	Kenyo kere owaco ni wolwoŋi Haman piyo jowotimi gima cuny Esita mito. Kere gi Haman jokidho i kalima pa Esita. 
EST.5.6	Munyo jomedho, kere doko openjo Esita ni, “Aŋo m'imito? Gim'imito je abino miyin. Aŋo m'ikwayo? Makada nende bedi ni imito adec ma ker paran je abino ketho i kare.”
EST.5.7	Esita odwoko ni, “Me a gim'akwayo, aka me a gim'amito. 
EST.5.8	K'inen kere winjo kodan maber, aka adieri go oyikere miyan gim'akwayo aka amito, ere weyi kere gi Haman jowobin i kalima m'atimo rijo. I kalima no, am'abino waco ri kere gima cunyan mito.”
EST.5.9	Haman oweyo kalima no munyo go sangala swa aka cunye opoŋ mo. To tekin Haman neno Modekay i waŋkac ma peco pa kere, oneno ni Modekay k'onyutho wor rigo munyo go luwo, aka omako Modekay i cunye. 
EST.5.10	To makada nende, Haman odhumo nge pere aka odok peco pere. Munyo go otundo peco, olwoŋo merin pere gi dhako pere Zeres. 
EST.5.11	Haman ocako kwano rijo ŋaŋo pere je kareno pakere. Okwano rijo nyithindho mayac pere to yuma rijo nger ma kere omedo go dwoŋ ma malo loyo jodhum wadi go je; ma nyutho ni kere woro go. 
EST.5.12	Haman omedere waco rijo ni, “Maloyo mere kiri Esita nyamicala k'oyeyo ŋatimoro je kidho i kalima pere kwanyowoko an gi kere. Aka Esita doko olwoŋan kidho gi kere i kalima man dikin. 
EST.5.13	To gigipiny me je fodi kinyal yeŋan kafodi amedere neno Modekay Jayuda no munyo fodi nitie i waŋkac ma peco pa kere.”
EST.5.14	Kenyo dhako pere Zeres gi merin jowaco rigo ni, “Raŋo i kiwaci wogeti kanek ma fut piero abirio g'abic! Dikin odikin t'iwaco ri kere woŋaw Modekay iye aka nyaka ikadhi i kalima no munyo cunyin ber.”
EST.5.14	Haman oparo ni rieko no ber am'omiyo oneno ni ogeti kanek ma fut piero abirio g'abic.
EST.6.1	Gi wor no won, kere Aritakises k'onyalo nindo, aka owaco ni okeli rigo kitawo m'ondik'iye gim'otieko timere m'iripo poyo i ker pere aka osoma rigo. 
EST.6.2	I kitawo no, onwaŋere ni nitie gim'ondiki ma mako kwoŋ Modekay. Modekay ndelo moro onyalo botho kwo pa kere munyo jokur dhiot ma kisika pa kere ma jolur, Bigithana gi Teres jocano neko kere. 
EST.6.3	Kere openjo ŋecin pere ni, “Aŋo ma watieko timo ma foyo Modekay ri gime?”
EST.6.3	Ŋecin pere jodwoko ni, “Fodi k'otimi gimoro ma foyo go.”
EST.6.4	To kere penjo k'oyido nitie jodhum pere ma jonitie i diedipo pa kere.
EST.6.4	I hongo ma kere luwo no, ama Haman bende odonjo i diedipo pa kere g'atoŋa ma waco ri kere can pere ma ŋawo Modekay i kanek m'oyido otieko geto rigo. 
EST.6.5	Ameno ŋecin pa kere jodwoko ni, “Haman ama nitie ka kuro nenin.”
EST.6.5	Kere owaco ni, “Lwoŋ go wobin.”
EST.6.6	Munyo Haman odonjo, kere owaco rigo ni, “Nitie jacwo m'amito swa ni afoy. Iparo ni ber atim rigo aŋo?” Haman obedo gi paro moro i cunye ni, “To ŋa won doko ma kere nyalo foyo ka k'obedo an!”
EST.6.7+EST.6.8	Haman odwoko kere ni, “Ri jacwo ma kere mito foyo! Ere weyi kere womiy cik woruki ri jacwo no nangin ma kere won ruko. Aka doko kere womiy cik wokel ŋamia pa kere kareno oruki i wiye sangaria. 
EST.6.9	Aka kere womiy acel kwoŋ jodhum pere cik, woruki ri jacwo no ruk pa kere aka wokethi go wobedi i wi kayina to telo go kareno jowotho thoko tindi madwoŋ Susa. Iwaci ri jadhum no wokoki ka jowotho ama, ‘Me apaka iripo timo ri jacwo ma kere mito foyo.’ ”
EST.6.10	Kere owaco ri Haman ni, “Redi piyo eno, inwaŋ ruk no kiri gi ŋamia m'iwaco no ikidhi itim ri Modekay Jayuda m'obedo i waŋkac ma peco pa kere. Ikir'iwey m'ikiluwo wac kada nyaka mathin m'owok i dhokin.”
EST.6.11	Ameno Haman okidho aka oruko ri Modekay law pa kere, to ketho go i wi kayina. Haman otelo Modekay kareno jowotho thoko tindi madwoŋ Susa gipi aka okoko ni, “Me a gim'iripo timo ri jacwo ma kere mito foyo.”
EST.6.12	Rumacen Modekay ogik i waŋkac ma peco pa kere, aka Haman odok peco pere munyo winjo malith swa aka wiye okwot. 
EST.6.13	Munyo Haman owaco ri merin pere ma joriek gi Zeres dhako pere gim'otimere rigo, jodwoko go ni, “K'inen ni obedo Modekay nyakwar Joyuda ama ocako camo tiendin gi piny ma redho dwoŋ perin, ikibino nyalo go; aka adieri go bino lacin.”
EST.6.14	Munyo Zeres cipa Haman gi merin pa Haman fodi joluwo gi go, ŋecin pa kere ma jolur jobino aka joredo gi Haman i kalima pa Esita.
EST.7.1	Ameno kere gi Haman jokadho i kalima pa Esita. 
EST.7.2	Munyo jomadho vini i kalima mar'ario, kere doko openjo Esita ni, “Esita nyamicala, aŋo m'ikwayo? Abino miyin. Aŋo m'imito? Makada nende bedi ni adec ma ker paran, abino ketho i kare.”
EST.7.3	Cipa kere Esita odwoko ni, “K'inen kere winjo kodan maber, aka anwaŋo wor wok bongi kere, kwo paran am'akwayo, aka kwo pa ji paran am'amito. 
EST.7.4	Otana an gi ji paran ŋey worey wan woko, woneki wan, aka wotoŋ wan. Kabedi nende oyido otana wan paka ŋecin nyaka, mon gi cwo, dinyo aliŋ m'ongoye wac m'owok i dhokan; to ongoye jakwor pa kere manyalo culo go i waŋ nyekirok me.”
EST.7.5	Kere Aritakises openjo Esita nyamicala ni, “Meno obedo ŋa? Nikune ŋat'ocano timo gime?” 
EST.7.6	Esita odwoko ni, “Jakwor mawan, aka ŋat'odak wan obedo jacwo marac me Haman.” Haman obwok swa ruwaŋ kere gi nyamicala. 
EST.7.7	Aka kere oay malo gi nge, oweyo vini pere to wok i diedipo ma peco pere. Kome Haman odoŋ cen ywak ri Esita wonyali botho kwo pere rupiri go oyido otieko niaŋ paka kere nyalo reyo go woko. 
EST.7.8	I wickwot Haman oriere piny i tiendi Esita kama Esita oyido obedo cemo. Kenyo won ama kere bende odwoko wok i diedipo pere to donjo i ot kam'oyido jomedh'iye. Kere oywaki gi dwonde ma malo ni, “Imito cayo nyamicala gi peco paran ka, ruwaŋan won!”
EST.7.8	Mafodi wac k'opodho i dhok kere, ŋecin pa kere jotweyo waŋ Haman ma nyutho gike pere. 
EST.7.9	Acel kwoŋ ŋecin pa kere ma lur m'ilwoŋo ni Harbona owaco ni, “Haman omedere kiri to geto kanek ma fut piero abirio g'abic i diedipo pere ma ŋawo Modekay, ŋat'obotho kwo pa kere ndir m'oyido imito neko kere.”
EST.7.9	To kere waco ni, “Ŋaw win go i kanek no.”
EST.7.10	Oŋaw Haman i kanek ma fut piero abirio g'abic to nyaka nge pa kere kwe.
EST.8.1	I ndelo no kere omiyo Esita lim pa Haman jakwor pa Joyuda. Kere olwoŋo Modekay rupiri Esita oyido otieko waco ri kere wat pere gi Modekay. 
EST.8.2	Kere olunyo peta pere ma go ketho gine cinge i kisi ndiko wok i lwet cinge, aka omiyo Modekay. Peta me am'oyido kere omayo Haman. Kenyo Esita omiyo Modekay dhumo ŋaŋo pa Haman je.
EST.8.3	Esita doko ogik to luwo gi kere. Go opodho i tiendi kere gi pigi waŋe; aka oywaki ri kere wonyali juko can ma neki ma Haman nyakwar Agag oyido otimo ma reyo Joyuda. 
EST.8.4	Kere onyutho Esita luth pa kere to mako. 
EST.8.5	Esita oay malo to cungo ruwaŋ kere aka owaco ni “K'inen kere winjo kodan maber, aka k'inen kere woran, aka obedo gimo'tire iwaŋ kere aka asangala go, weyi kere wondiki balwa ma wiro cik ma Haman wod pa Hamedatha aka nyakwar Agag oyido ondiko ma reyo woko Joyuda je ma jonitie i kisi adec ma ker pa kere. 
EST.8.6	Rupiri anonyal nedi neno teko me ka bino kwoŋ ji paran! Kosa anonyal nedi ciro neno k'ireyo wade paran!”
EST.8.7	To kere Aritakises waco ri Esita nyamicala gi Modekay Jayuda ni, “Atieko miyo oŋaw Haman i kanek rupiri go oyido mito reyo woko Joyuda aka amiyo Esita lim pere je. 
EST.8.8	To onyo pama winyalo ndiko i nyingan gima cuny win mito ma mako kwoŋ Joyuda, aka wimwon gi peta pa kere; rupiri ndiko moro je m'ondiki i nyingi kere t'imwono gi peta pa kere kinyal wiro i nger moro je.”
EST.8.9	Modekay olwoŋo jondiko pa kere ka piero ario g'abic ma dwe mar'aucel dwe m'ilwoŋo ni Sivan.
EST.8.10	Modekay omiyo ondiki balwin i nyingi kere aka omwon gi peta pa kere to oro jomikwenda mayil yil tero. Jomikwenda me jogweyo kayina m'oyido ioro ma timo tic pa kere. 
EST.8.11	I balwin me, kere omiyo Joyuda meni ma riwirok kanyacel nyalo gwoko kwo pajo. Oyey jo i kisi adec neko, thumo, toŋo, gi reyo woko jokwor pajo je, mon, nyithindho, kiri gi cwo aka jokwany gigipiny pajo ka jomonji jo. 
EST.8.12	Cik me oyido ripo tic i kisi adec ma ker pa kere Aritakises i ndelo acel k'apar g'adek i dwe mar'apar g'ario dwe m'ilwoŋo ni Adar
EST.8.13	Balwin me oyido ripo wosoma paka cik i kisi adec ri nonin je, aka Joyuda joyikere culo kwor kwoŋ jokwor pajo je. 
EST.8.14	Kere owodho or to jomikwenda mayil yil jogweyo kayina kareno jopoko balwin me i tindi madwoŋ Susa.
EST.8.15	Kenyo Modekay oruko nanga manyabululu gi nanga matar paka kere gi sangaria ma pilin gi zahabu i wiye; to tweyo i bade nanga manyarangi ariŋo. Ji josangala swa gi cik manyen me. 
EST.8.16	Joyuda josangala aka jowinjo maber; aka jolimo wor i kisi adec. 
EST.8.17	I kisi adec gi tindi madwoŋ ma cik pa kere otund'iye, Joyuda jobedo gi kisangala aka jofore. Joketho ndelo ma camo kalima. Medo kwoŋ meno, ji ma nonin man jowire aka jolokere Joyuda rupiri jobedo gi lworo rijo.
EST.9.1	K'apar g'adek ma dwe ma Adar otundo, ndelo m'oyido iripo ketho cik pa kere i tim; ndelo ma jokwor pa Joyuda joyikere reyo woko jo. To i kabedo ma jokwor pa Joyuda reyo woko jo, jo ama doko joreyo woko jokwor pajo. 
EST.9.2	I kisi tindi madwoŋ i kisi adec pa kere Aritakises, Joyuda jocokere kama jobed'iye kareno jokuro neko nyatoro moro je m'oyido otemi monjo jo. To ngoye nyatoro m'onyalo ciro jo rupiri lworo oyido otieko donjo i cuny jokwor pajo. 
EST.9.3	Adieri jodhum ma kisi adec, jotel, rwodhe, gi ji ma jowok peco pa kere je, jocungo yu dieŋey Joyuda rupiri lworo oyido otieko donjo i cuny jo ro Modekay. 
EST.9.4	Ato Modekay oyido obedo jacwo madwoŋ swa peco pa kere; aka bero pere olak i kisi adec paka go omedere idho malo i dwoŋ. 
EST.9.5	Ameno Joyuda jomedere yuwaŋe i ndelo no, aka joneko piny jokwor pajo je g'abor, jothumo, joreyo woko jo aka jotimo gi jo gima cuny gin omito.
EST.9.6	I tindi madwoŋ Susa won, Joyuda joneko ji 500. 
EST.9.7	Joyuda joneko cwo m'ilwoŋo jo ni Parsandatha, Dalfon, Asipatha, 
EST.9.8	Poratha, Adalia, Aridatha, 
EST.9.9	Parmasta, Arisay, Ariday, kodi Vayzatha. 
EST.9.10	Jome oyido jobedo apar aka wot Haman wod pa Hamedatha, aka jakwor pa Joyuda. To ngoye gigipiny ma jonyaga.
EST.9.11	Gi ndelo no won owaci ri kere welo ji ma Joyuda joneko i tindi madwoŋ Susa won kende. 
EST.9.12	To kere kidho bongi Esita aka owaco rigo ni, “Joyuda joneko ji 500 i tindi madwoŋ Susa won kende kiri gi wot Haman. To onyo kosa jotimo aŋo iy'adec pa kere man! T'onyo doko aŋo m'imito? Abino miyin. Aŋo man m'ikwayo? Abino ketho i kare.”
EST.9.13	Esita odwoko ni, “K'inen sangala kere, yey Joyuda ma jobedo i Susa jowotimi gima jotimo konon luwo i cik ma ndelo me, aka yey jowoŋaw delkwoŋ wot Haman i wi kanek” 
EST.9.14	Kere oyeyo ni wotim paka Esita owaco; aka ondiko cik i tindi madwoŋ Susa. Ameno won to delkwoŋ wot Haman iŋawo kama kisi nyatoro je neno. 
EST.9.15	Doko to Joyuda ma tindi madwoŋ Susa jocokere k'apar g'aŋwen ma dwe ma Adar aka joneko ji 300; aka jok'onyaga gigipiny.
EST.9.16	Medo i wi meno, Joyuda mar'adec pa kere man bende jocokere gwoko kwo pajo, aka jobotho kwo pajo kwoŋ jokwor pajo. Joneko ji 75,000 m'oyido jodak jo; aka jok'onyaga gigipiny. 
EST.9.17	Gime otimere k'apar g'adek ma dwe ma Adar. Ndelo ma luwo mere k'apar g'aŋwen i dwe meno won joywomere aka joketho ndelo no bedo ma siemirok gi cemo. 
EST.9.18	To Joyuda ma tindi madwoŋ Susa joloko k'apar g'abic ndelo ma ywomirok aka jobedo gi siemirok gi cemo; rupiri jothumo aka joneko jokwor pajo k'apar g'adek kodi k'apar g'aŋwen ma dwe ma Adar. 
EST.9.19	Meno am'omiyo Joyuda ma jobedo i lokaloka kodi ma jobedo i tindin ma k'othoki gi cel jopoyo k'apar g'aŋwen ma dwe ma Adar paka ndelo ma siemirok, cemo, gi ywomirok. I ndelo me jodhiro ri wadi jo mic ma cemo manyinge.
EST.9.20	Modekay ondiko gigipiny me je i kitawo aka odhiro ri Joyuda ma jowok cegin gi bor balwin iy'adec je pa kere Aritakises. 
EST.9.21	Go owaco rijo kuro k'apar g'aŋwen gi k'apar g'abic ma dwe ma Adar kisi oro. 
EST.9.22	Ndelo ario me i dwe ma Adar poyo jo hongo ma jonyalo bothirok kwoŋ jokwor pajo. Me a hongo ma kumo pajo olokere siemirok, aka ywak pajo olokere nyero, aka joripo poyo ndelo no kodi siemirok gi cemo to jopoko mic ma cemo manyinge kareno jomiyo kiri jocandi bende. 
EST.9.23	Joyuda joyere medirok gi poyo ndelo ario no paka oyido jotieko cako kodi paka Modekay ondiko rijo.
EST.9.24	Jotimo ama rupiri Haman wod pa Hamedatha ma jakwor pa Joyuda je oyido ocano reyo woko Joyuda wok kwoŋ kwir m'obol m'ilwoŋo ni Purim. 
EST.9.25	To munyo Esita okidho bongi kere, kere owodho or to can pa Haman marac je gik kwoŋ go won, aka Haman kiri gi yac pere je oŋaw jo i wi kanek. 
EST.9.26	Luwo kwoŋ balwa pa Modekay kodi gim'otimere ri Joyuda, ywomirok me pama ilwoŋo ni Purim. 
EST.9.27	Joyuda joyere aka joridho tim me i kwo pajo gi nyikway jo kodi jono je ma jowire to jolokere Joyuda. Jowaco paka jok'owey ma jok'opoyo ndelo ario me i hongo m'otire kisi oro paka Modekay ondiko i balwa pere. 
EST.9.28	Oyere ni i kisi peco pa Jayuda, ji ma jobin yuwaŋe i kisi adec kodi i kisi tindi joripo poyo to jokuro ndelo ario no ma dwe ma Adar ma jok'oweyo to gik gi luse pa nyikway jo.
EST.9.29	To Esita nyamicala nyar Abihayili ndiko balwa ma bende yere gi balwa pa Modekay Jayuda ma mako kwoŋ ndelo madwoŋ no aka oridho gi dwoŋ pere. 
EST.9.30	Balwin me ondiki ri Joyuda je aka odhir i kisi adec je 127 ma ker pa kere Aritakises. Balwin no omito ri Joyuda siem kodi bedo ji ma jopie. 
EST.9.31	Balwa me omiyo Joyuda kodi nyikway jo je cik ma kuro ndelo ma Purim i hongo m'otire, paka jo wegi oyido con mere joyere to jotimo i ndir ma joywak to joriyo; aka doko rupiri Modekay kodi Esita bende jomiyo cik. 
EST.9.32	Cik pa Esita ma ridho tim ma Purim me ondiki piny ri ji apoya.
EST.10.1	To kere ketho misolo ri ji je ma ker pere kodi ji je m'oyido jonitie i lowo pere kodi ma jonitie i kigoda ma nam. 
EST.10.2	Gigipiny je ma kere otimo gi meni kodi dwoŋ pere, kodi gima go otimo je, tiŋo Modekay i dwoŋ ma malo to kosa nitie ma k'ondiki i kitawo pa kerin je ma jodhumo Pasia gi Mediya! 
EST.10.3	Modekay Jayuda am'oyido luwo kere Aritakises i dwoŋ. Go am'oyido obedo jacwo manitie gi dwoŋ ma malo swa kwoŋ Joyuda. Joyuda joworo go swa rupiri go oyido tiyo ri bero pa ji pere aka doko go oyido luwo ri bero pa Joyuda je.
JOB.1.1	Cango obedo jacwo moro i lowo ma Uz m'ilwoŋo ni Yobu. 
JOB.1.2	Go oyido nitie gi wote abirio gi nyike adek. 
JOB.1.3	Go oyido nitie gi rombo 7,000 ŋamin 3,000 dhok 1,000 punde 500 kodi ŋecin kweth. Go am'oyido obedo jaŋaŋo loyo ji je ma yuwok ceŋ.
JOB.1.4	Wot Yobu oyido jotimo kalima i weso i ot pa kisi dhano, ma joman oyido jokidho i ot pa ŋata timo kalima, aka oyido jolwoŋo nyimin jo. 
JOB.1.5	Kisi k'acel otimo kalima, Yobu oyido cew odikin to miyo cowirok awaŋa cungo kwoŋ welo pajo ma lonyo jo. Ato Yobu oyido waco ni, “Poyi nyithindho paran jotimo reco, to jokwoŋo Were i cuny jo.” Me gima Yobu otimo noknok.
JOB.1.7	Rwoth openjo Sitan ni, “Iwok yukune?”
JOB.1.7	Sitan odwoko ni, “Awok thembo ka gi kaca, kilera i piny.”
JOB.1.8	Rwoth openjo jakwor Sitan ni, “Iliewo ye ŋeca paran Yobu? Ongoye ŋata cale gi go i piny. Go ongoye g'apuse aka obedo jacwo m'otire ma lworo Were aka kitim reco.”
JOB.1.10	Kole itieko geto cel thoko go gi peco pere kodi kisi gima go nitie gine i kisi thenge. Itieko miyo tic ma cinge silwany, aka lim pere onyay i piny. 
JOB.1.11	To tel nyaka cingin, aka igey gima go nitie gine je, Yobu lakwoŋin ruwaŋin.”
JOB.1.12	Rwoth owaco ri jakwor Sitan ni, “Meno ber, kisi gima go nitie gine je nitie i cingin, to nyaka ikir'itel cingin geyo go!” Ameno Sitan oeye woko ruwaŋ Rwoth.
JOB.1.13	Ndelo acel, munyo nyithindho pa Yobu jotimo kalima i ot p'omin jo madwoŋ, oyido jocemo aka jomedho. 
JOB.1.14	Jamikwenda obino to waco ri Yobu ni, “Megikwe oyido jofuro aka punde bende jocemo gi thenge. 
JOB.1.15	Kenyo Josabin jopodho kwoŋ jo to jokadho gi jo. Joneko ŋecin perin je g'abor, aka an kendan aŋat'akwale waco rin.”
JOB.1.16	Mafodi jamikwenda no luwo, ŋeca man obino to waco ri Yobu ni, “Mac pa Were opodho wok i polo to waŋo woko rombo gi ŋecin, aka oreyo woko joje. An kendan aŋat'akwale waco rin.”
JOB.1.17	Mafodi jamikwenda no luwo, ŋeca man obino to waco ri Yobu ni, “Jobabilon jobino i kitipin adek, aka jonyaga ŋamin to joneko ŋecin g'abor. An kendan aŋat'akwale waco rin.”
JOB.1.18	Mafodi jamikwenda no luwo, ŋeca man obino to waco ri Yobu ni, “Nyithindho perin oyido jocemo aka jomadho vini i ot p'okayo perin, 
JOB.1.19	koyo madwoŋ okudho wok i thim abwap, to redho sondin aŋwen ma ot, aka opodho kwoŋ jo jotho. An kendan aŋat'akwale waco rin.”
JOB.1.20	Kenyo Yobu oay, oyeco woko kanzu pere, olielo ye wiye to fodere piny to lamo. 
JOB.1.21	Go owaco ni, “Cango awok i iy mama ma bu gimoro, aka alatho ma bu gimoro. Rwoth omiyan aka kendo omayan; nyingi Rwoth wopak.”
JOB.1.22	Makada nende gime je otimere, Yobu k'otimo reco aka go k'opusa Were.
JOB.2.1	Ndelo acel jomalaika jobino ruwaŋ Rwoth, aka jakwor Sitan bende obino i dier jo ruwaŋ Rwoth. 
JOB.2.2	Rwoth openjo Sitan ni, “Iwok yukune?”
JOB.2.2	Sitan odwoko ni, “Awok thembo ka gi kaca, kilera i piny.”
JOB.2.3	Rwoth openjo jakwor Sitan ni, “Iliewo ye ŋeca paran Yobu? Ongoye ŋata cale gi go i piny, go ongoye g'apuse aka obedo jacwo m'otire ma lworo Were aka kitim reco. Go fodi ocwire i timo gim'otire makada nende itemo kwinyan kwoŋ go, reyo woko go m'ongoye atoŋa.”
JOB.2.4	Sitan odwoko Rwoth ni, “Del ri del! Dhano miyo kisi gima go nitie gine ŋey wonyali kwo. 
JOB.2.5	To riey cingin igey cokin pere gi delkwoŋe, aka Yobu lakwoŋin ruwaŋin.”
JOB.2.6	Rwoth owaco ri Sitan ni, “Meno ber go nitie i cingin, t'ikir'igey kwo pere.”
JOB.2.7	Kenyo Sitan oeye woko ruwaŋ Rwoth, aka otula kwoŋ Yobu g'adholin wok i par tiende tundo i tipin wiye. 
JOB.2.8	Yobu okadho to bedo i buru aka okwanyo thago to cako gwaro gine delkwoŋe.
JOB.2.9	Kenyo dhako pere openjo go ni, “Fodi icwire timo gim'otire? Kwoŋ Were, aka itho.”
JOB.2.10	To Yobu odwoko ni, “Iluwo paka mon mamiŋ joluwo. Walajolo nyaka bero kende wok i cingi Were m'ongoye raco?” I gime je Yobu k'otimo reco i luwo pere.
JOB.2.11	Merin pa Yobu adek jowinjo kwoŋ teko me je m'oyido opodho kwoŋ go, aka kisi dhano owok peco pere bino. Merin me jobedo Elifaz ma wok i tindi madwoŋ Teman, Bilidad ma wok i piny Suha, kodi Zofar ma wok i piny Namath. Joromo kanyacel kadho kweyo cuny gi yomo cuny Yobu. 
JOB.2.12	Munyo joneno go gi bor, jok'onyalo niaŋ kwoŋe, aka jotiŋo dwondi gin malo to joywak, joyeco nangin pajo aka jobolo fukefuke i koyo i wi jo.
JOB.2.13	Jobedo piny i lowo gi go odieceŋ abirio gi wor abirio, aka ongoye ŋat'oluwo wac rigo, kwoŋbedo joneno ni candirok pere oyido dwoŋ swa.
JOB.3.2	Yobu owaco ni,
JOB.3.3	Weyi ndelo m'anywol'iye worere,
JOB.3.3	gi wor m'ogaman'iye i ici!
JOB.3.4	Weyi ndelo no wobedi mudho,
JOB.3.4	weyi Were ma malo okir wodew kwoŋe,
JOB.3.4	kosa lero okir woliel'iye.
JOB.3.5	Weyi ndelo no wobedi ndelo ma kumo gi mudho mapek,
JOB.3.5	weyi pondeponde woum,
JOB.3.5	aka colo wobwoki.
JOB.3.6	Weyi mudho mapek worey woko wor no,
JOB.3.6	okir okwan kwoŋ ndelo ma oro,
JOB.3.6	kosa kwoŋ ndelo ma dwe.
JOB.3.7	Ey weyi ndelo no worere,
JOB.3.7	aka wongoy'iye kisangala.
JOB.3.8	Weyi jono ma jokwoŋo Nam jowokwoŋ,
JOB.3.8	jono ma jondijo ma ico Leviathan.
JOB.3.9	Weyi micalin ma keko mere jokiri jowoliel,
JOB.3.9	aka okir obedi gi geno ma lero.
JOB.3.10	Kwoŋi wor no kwoŋbedo omiyan anywole,
JOB.3.10	to thangan ri teko gi rem.
JOB.3.11	Kabedi oyido atho ran i iy mama,
JOB.3.11	kosa bedi oyido atho tekin itieko colan.
JOB.3.12	Raŋo mama otiŋan i tiende,
JOB.3.12	kosa omiyan dhoth?
JOB.3.13	Dinyo pama ariere ran piny liŋ,
JOB.3.13	dinyo pama aywomere ran inindo;
JOB.3.14	kanyacel gi kerin kodi jodhum ma piny,
JOB.3.14	ma jogeto kendo gundin rijo wegi.
JOB.3.15	Kosa dinyo pama anindo kanyacel gi wot kerin,
JOB.3.15	ma jopoŋo udi pajo gi zahabu kodi feza.
JOB.3.16	Raŋo k'oyikan paka ici m'opodho woko,
JOB.3.16	paka nyathi ma k'oneno lero?
JOB.3.17	Koro jokidakana joweyo candirok,
JOB.3.17	aka jom'ol joywomere.
JOB.3.18	Kenyo jotwec jobedo i siem kanyacel,
JOB.3.18	jokiwinji dwondi jakur jiera.
JOB.3.19	Jomathindho gi jomadongo jonitie koro,
JOB.3.19	aka ŋecin jogonyere kwoŋ jodongo pajo.
JOB.3.20	Raŋo imiyo lero ri ŋata nitie i kumo?
JOB.3.20	Raŋo imiyo kwo ri ŋata nitie i rem?
JOB.3.21	aka jodwaro tho loyo lim m'opanere.
JOB.3.22	Josiemere swa,
JOB.3.22	aka josangala ka jotho.
JOB.3.23	Raŋo imiyo lero ri ŋata yo pere opanere,
JOB.3.23	ri dhano ma Were ocego yo pere?
JOB.3.24	Kole ahamo kareno auco ayin, ikabedo pa cemo,
JOB.3.24	aka ywak paran ma litho ule paka pi.
JOB.3.25	Adieri gim'oyido alworo bino kwoŋan,
JOB.3.25	aka gim'oyido miyan bwok otundo ran.
JOB.3.26	Adieri kiyot ran, aka angoye i siem,
JOB.3.26	angoye gi ywomirok, to teko bino.
JOB.4.1	Kenyo Elifaz ma wok i tindi madwoŋ Teman odwoko ka waco ni,
JOB.4.2	“Ka dhano otemo waco rin gimoro, inoter marac?
JOB.4.2	To ŋa manyalo liŋ ma k'owaco gimoro?
JOB.4.3	Neni, itieko fonjo ji kweth,
JOB.4.3	aka imiyo ji ma jonyapere meni.
JOB.4.4	Gi wac perin, ithielo ji m'oyido jotangatanga,
JOB.4.4	aka imiyo jo cungo.
JOB.4.5	To onyo pama teko otieko podho rin, aka ikinyal bedo moth,
JOB.4.5	ogeyin aka ingoye gi geno.
JOB.4.6	Kosa lworo Were perin k'obedo miseni perin,
JOB.4.6	gi wotho perin i yo m'otire geno perin?
JOB.4.7	Mondo poyi ye, ŋa ma bubanja m'otieko rerok?
JOB.4.7	Kosa ŋa ma timo gim'otire m'otieko tho?
JOB.4.8	Paka atieko neno, jono ma jocwoyo reco gi teko,
JOB.4.8	bende jokeco gimoro acel no won.
JOB.4.9	Jorere woko gi luya pa Were,
JOB.4.9	aka jorumo woko gi mwoc ma nge pere.
JOB.4.10	Johola gi derino paka simbwor mager,
JOB.4.10	t'ituro woko lak jo.
JOB.4.11	Jocale simbwor ma rere woko kwoŋbedo ongoye gim'ocam,
JOB.4.11	jotho, aka nyithindhi jo jokedhere woko.
JOB.4.12	Wac obino ran nyaliŋliŋ,
JOB.4.12	aka awinjo mwoŋo mere i ithan.
JOB.4.13	ka nindo mapek okwalo ji,
JOB.4.14	lworo opoŋ kwoŋan, aka acako kirin,
JOB.4.14	to miyo cokin paran je yengirok.
JOB.4.15	Koyo okudho waŋan,
JOB.4.15	aka yer ma delkwoŋan oay.
JOB.4.16	Aneno gimoro ocungo ma kikithini t'akinyalo niaŋ kwoŋ cal mere,
JOB.4.16	cal ma gimoro oyido nitie ruwaŋan,
JOB.4.16	piny oliŋ nisi aka awinjo dwondi moro mwoŋo.
JOB.4.17	Dhano bende nyalo timo gim'otire ruwaŋ Were?
JOB.4.17	Dhano bende nyalo bedo macil ruwaŋ Jacwec pere?
JOB.4.18	Were kigen kiri ŋecin pere won,
JOB.4.18	aka go nwaŋo komo kiri kwoŋ jomalaika.
JOB.4.19	Ameno won bende kiri gi ji ma jobedo lowo,
JOB.4.19	ma misingi pajo obedo fukefuke,
JOB.4.19	m'inyalo ŋinyo paka thuth ŋinyo gimoro.
JOB.4.20	Ireyo woko jo i dier odikin g'othieno,
JOB.4.20	jorere kicutho ma kinyal paro kwoŋ jo.
JOB.4.21	K'ofudhi woko thol ma wema pajo,
JOB.4.21	jotho ma bu rieko.”
JOB.5.1	Lwoŋ pama, Yobu, neni ka dhano odwokin.
JOB.5.1	Nitie jomalaika m'ilawire bongi jo?
JOB.5.2	Adieri paro neko jomamiŋ,
JOB.5.2	aka nyeko neko joma nyap.
JOB.5.3	Atieko neno ŋatamiŋ lokere madwoŋ,
JOB.5.3	to akwoŋo peco pere abwap.
JOB.5.4	Nyithindho pere jokibedi i siem,
JOB.5.4	iŋinyo woko jo i waŋkac,
JOB.5.4	aka ongoye ŋata kwonga jo.
JOB.5.5	Jokec jocamo cemo pa jamiŋo,
JOB.5.5	kiri cemo m'odongo i kudhin,
JOB.5.5	aka joriyo jomako nyeko gi lim pere.
JOB.5.6	Rem kiwoki i piny,
JOB.5.6	aka teko kiwoki i lowo.
JOB.5.7	Kisi dhano nywole ri teko,
JOB.5.7	paka mac gaŋere malo.
JOB.5.8	Paka ri an, alarango Were,
JOB.5.8	aka alakiosa banja paran bongi go.
JOB.5.9	Go timo gigipiny madongo aka m'opanere,
JOB.5.9	gigipiny ma gir'aura ma kikwanere.
JOB.5.10	Go miyo koth i piny,
JOB.5.10	aka dhieko ndelin.
JOB.5.11	Go tiŋo malo jono ma jonitie piny,
JOB.5.11	aka miyo jono ma joywak kisangala.
JOB.5.12	ŋey gima jotimo kiyindira.
JOB.5.13	Go mako jorieko i can pajo wegi,
JOB.5.13	aka nyeko woko mito pajo piyo.
JOB.5.14	Joromo gi mudho odieceŋ par,
JOB.5.14	aka jomudamuda odieceŋ paŋini wor.
JOB.5.15	To go botho jacandi kwoŋ tho,
JOB.5.15	gi ji ma jongoye gi nyalo wok iy'adica.
JOB.5.16	Go miyo jocandi geno,
JOB.5.16	aka mwono dhok jokidakana.
JOB.5.17	riameno ikir'icay gir'acula ma Jameni miyo.
JOB.5.18	go miyo litho, to cingi go cango.
JOB.5.19	Go labothin kwoŋ teko aucel,
JOB.5.19	iy'abirio ongoye raco ma lageyin.
JOB.5.20	I kec, go labothin kwoŋ tho,
JOB.5.20	aka i lweny go labothin tho g'abor.
JOB.5.21	Were labothin kwoŋ misegey,
JOB.5.21	aka ikilabedo gi lworo ka rerok obin.
JOB.5.22	K'akaka gi kec obin, ilanyero,
JOB.5.22	aka ikilalworo ogwaŋe madudi ma piny.
JOB.5.23	Ilatimo cikirok gi telin madudi,
JOB.5.23	aka ilabedo i siem g'ogwaŋe madudi.
JOB.5.24	Ilabedo i siem i wema perin,
JOB.5.24	aka k'ikaŋasa mwendi perin, ikilanwaŋo ni nitie m'orwenyo.
JOB.5.25	Ilaŋeyo ni ilabedo gi nyikwayin kweth,
JOB.5.25	aka jolacale lum ma piny.
JOB.5.26	Ilatho kareno itieko ti,
JOB.5.26	paka withi ŋano tegino i hongo ma keco.
JOB.5.27	Neni, watieko kikaŋasa gime, obedo adieri,
JOB.5.27	winji kwoŋe, ŋey in won iŋey.
JOB.6.1	Kenyo Yobu odwoko ni,
JOB.6.2	Kabedi oyido inyalo kipima rem paran,
JOB.6.2	kanyacel gi teko paran!
JOB.6.3	Dinyo opek loyo kwoyo ma nam,
JOB.6.3	riameno wac paran okwakere.
JOB.6.4	Kole asere pa Jameni Je otieko celan,
JOB.6.4	aka amadho kwir mere,
JOB.6.4	Were odhiro bwok kwoŋan.
JOB.6.5	Punda bende geŋisa ka camo lum,
JOB.6.5	aka dhiaŋ bende cemo m'oliŋ?
JOB.6.6	Gima bothi bende icamo m'ongoye cumbi,
JOB.6.6	kosa gima pige both bende nitie gi mito?
JOB.6.7	Awanya paran ma cemo ongoye kwoŋ nger cemo no,
JOB.6.7	kwoŋbedo jocale ran cemo ma cunyan odak.
JOB.6.8	Kabedi oyido anyalo tiŋo malo ywak paran,
JOB.6.8	aka Were womiyan gim'ayenyo.
JOB.6.9	Kabedi Were wonekan,
JOB.6.9	ka bedi go wolwogi cinge to nekan.
JOB.6.10	Dinyo gime oyomo cunyan,
JOB.6.10	dinyo asangala makada nende litho paran dwoŋ.
JOB.6.11	Nikune meni ma fodi anyalo kure gine makwo?
JOB.6.11	Gike paran obedo aŋo, ma d'omiyan abedo moth?
JOB.6.12	Kosa atek paka tele,
JOB.6.12	kosa delkwoŋan ocwey gi ywel?
JOB.6.13	Ongoye nger m'anyal konyirok'iye,
JOB.6.13	aka arumo gi rieko.
JOB.6.14	Jono ma jokwero nyutho mere pajo wor,
JOB.6.14	jokilwor Jameni Je.
JOB.6.15	Merin paran jor'akor,
JOB.6.15	paka pi ma mol kadho wok i malawa.
JOB.6.16	Jomakere paka pe,
JOB.6.16	aka jonyidho paka pe.
JOB.6.17	I hongo ma lietho joleny woko,
JOB.6.17	aka jothwo woko.
JOB.6.18	Jowiyo royo pajo,
JOB.6.18	jokadho i laro to jorwenyo woko.
JOB.6.19	Jowoth ma Teman jorango,
JOB.6.19	aka jowoth ma Seba bende jorango jo swa.
JOB.6.20	Cuny jo oŋedhere kwoŋbedo oyido jogeno,
JOB.6.20	jotundo, aka jodoŋ dhier.
JOB.6.21	Ameno apaka witieko lokere ran,
JOB.6.21	wineno teko paran, aka wibwok.
JOB.6.22	Atieko ye kwayo win mic,
JOB.6.22	wok i lim mewin?
JOB.6.23	Atieko ye kwayo win bothan wok i cingi jakwor,
JOB.6.23	kosa wok i cingi jomaker?
JOB.6.24	Fonjan, aka alaliŋ,
JOB.6.24	aka titi ran kama akom'iye.
JOB.6.25	Waco gim'otire litho jo,
JOB.6.25	to gim'iwaco ongoye kony.
JOB.6.26	K'iparo ni aluwo koyo,
JOB.6.26	raŋo idwoko wac paran ma rem?
JOB.6.27	Kole inyalo mako nyeko gi nyathi kic,
JOB.6.27	aka inyalo kiri goyo welo kwoŋ mere perin.
JOB.6.28	Riameno yere ŋiyan,
JOB.6.28	aka akilatwodo ruwaŋin.
JOB.6.29	Mondo wire aka Ikir'itim komo,
JOB.6.29	kole fodi atimo gim'otire.
JOB.6.30	Atieko ye luwo twodo,
JOB.6.30	kosa akinyali poko bero kwoŋ teko?
JOB.7.1	Ji jonitie gi tic matek i piny,
JOB.7.1	aka kwo pajo cal kwo pa jatic ma goyo fut.
JOB.7.2	Jocale ŋeca ma rango tipo ma ywomirok,
JOB.7.2	gi jotic ma jorango cul pajo.
JOB.7.3	Ameno apaka otiek miyan dwe ma futirok,
JOB.7.3	gi wor ma rem.
JOB.7.4	K'ariere piny nindo, apenjere ni, piny oyawere sawa adi?
JOB.7.4	To wor bor,
JOB.7.4	aka awire i kanindo tundo odikin.
JOB.7.5	Delkwoŋan opoŋ kudin gi cilo,
JOB.7.5	pien kwoŋan thwo, aka pokere woko.
JOB.7.6	Ndelo paran kwakere paka piso pa jakwoco,
JOB.7.6	aka jorumo m'ongoye geno.
JOB.7.7	Poyi, awi Were, ni kwo paran obedo nyaka luya,
JOB.7.7	aka waŋan kilaneno bero kendo.
JOB.7.8	Ji m'oyido jonenan jokilanenan kendo,
JOB.7.8	jono ma jorangan jok'onwaŋan.
JOB.7.9	Paka pondeponde rere woko,
JOB.7.9	apaka ji ma kidho i piny pa jom'otho jokidwoki.
JOB.7.10	Jokidwoki i udi pajo,
JOB.7.10	ji m'oyido joŋeyo jo jokipoy jo kendo.
JOB.7.11	Riameno akilaliŋ,
JOB.7.11	alaluwo i nge ma cunyan,
JOB.7.11	aka alakigeŋisa i litho mar'adundo paran.
JOB.7.12	Abedo nam kosa bulir ma nam,
JOB.7.12	m'ilakuran?
JOB.7.13	Atemo waco ni, kanindo paran layomo cunyan,
JOB.7.13	aka layomo litho paran.
JOB.7.14	To ibwokan gi lek,
JOB.7.14	aka ibwokan gi menyirok.
JOB.7.15	To tundo kama ayero wodeyan,
JOB.7.15	kosa atho i kabedo pa delkwoŋan lokirok cokin.
JOB.7.16	Abwonere, aka aol gi kwo,
JOB.7.16	weyere kodan, kole kwo paran obedo luya.
JOB.7.17	aka iparo kwoŋ jo swa?
JOB.7.18	Ikaŋasa jo kisi odikin,
JOB.7.18	aka itemo jo kisi sawa.
JOB.7.19	Aŋo m'ikila weyo ŋiyan,
JOB.7.19	weyere kodan amwony ye law paran.
JOB.7.20	K'atimo reco, aŋo m'atimo rin, in jakur pa ji?
JOB.7.20	Raŋo icomere kodan?
JOB.7.20	Raŋo atieko lokirok rin bieto?
JOB.7.21	Raŋo ikicwaki kibenga paran?
JOB.7.21	Cwaki komo paran.
JOB.7.21	Kole onyo alatho t'iyikan,
JOB.7.21	ilarangan, to alarwenyo.
JOB.8.1	Kenyo Bilidad ma wok Suha odwoko ka waco ni,
JOB.8.2	Ilawaco gime kiri keraŋo,
JOB.8.2	ma wac m'iluwo je obedo koyo madwoŋ?
JOB.8.3	Were kiwir tiro,
JOB.8.3	aka go kimon timo gim'otire.
JOB.8.4	K'inen nyithindho perin jotimo reco,
JOB.8.4	oweyo jo rerok i reco pajo.
JOB.8.5	K'inen inorangi Were,
JOB.8.5	aka inoywakere ri Jameni Je,
JOB.8.6	k'inen icil aka itimo gim'otire,
JOB.8.6	adieri go laay,
JOB.8.6	aka ladwoko rin kabedo perin m'otire.
JOB.8.7	Makada nende inocaki mathin,
JOB.8.7	yuwaŋe perin labedo madwoŋ.
JOB.8.8	Mondo penji kwoŋ luse ma cango con,
JOB.8.8	aka iwinji gima kwarere pajo jonwaŋo.
JOB.8.9	Kole wabedo ji ma nyoro won ka, ongoye gima waŋeyo,
JOB.8.9	aka ndelo mawan i piny rere paka tipo.
JOB.8.10	Jokilafonjin kosa waco rin ye,
JOB.8.10	wac ma wok iniaŋ pajo.
JOB.8.11	Toko bende dongo kama tworo ongoy'iye?
JOB.8.11	Midole bende lile kama pi ongoy'iye?
JOB.8.12	Kucel ka pi ocwiyo jo ama jokwako thwo,
JOB.8.12	mafodi jok'otegino tundo aora.
JOB.8.13	Ameno apaka yo pa ji ma bu Were cal,
JOB.8.13	geno pajo rumo ka wiy jo owil gi Were.
JOB.8.14	Jogoŋere kwoŋ gima rep,
JOB.8.14	aka geno pajo cal od bumbu.
JOB.8.15	Ka dhano othenere kwoŋ od bumbu, kinyal cungo,
JOB.8.15	ka dhano omako kedhere woko.
JOB.8.16	Jokidakana jolikalika paka cemo maleny i ceŋ,
JOB.8.16	aka jotaga i ndelo.
JOB.8.17	Jorwako fuc i kidhur ge,
JOB.8.17	aka jomoko kwoŋ telin.
JOB.8.18	To ka ofudhi jo gi tiendi jo,
JOB.8.18	ongoye ŋata ŋeyo ni oyido jonitie kenyo.
JOB.8.19	Neni, me a kisangala pa jokidakana,
JOB.8.19	aka megi fodi jolakitula wok i piny.
JOB.8.20	Neni, Were kilajwango ŋat'ongoye g'apuse,
JOB.8.20	kosa kilakonyo ŋata timo gimarac.
JOB.8.21	Go lamiyin nyero,
JOB.8.21	gi koko ma kisangala.
JOB.8.22	Wickwot lamako jono ma jodakin,
JOB.8.22	aka pecin pa jokidakana larere woko.
JOB.9.2	Adieri aŋeyo ni obedo ameno,
JOB.9.2	to dhano otire nedi ruwaŋ Were?
JOB.9.3	Ka dhano otemo piem gi go,
JOB.9.3	go nyalo penjo penji ganin,
JOB.9.3	m'ongoye ŋata nyalo dwoko.
JOB.9.4	Were riek i cunye, aka go tek i meni,
JOB.9.4	ŋa m'otieko temo gwenyirok kwoŋ go to nyalo?
JOB.9.5	Go ama yengo gote to jooy piny ma k'oŋere,
JOB.9.5	aka reyo woko jo i nge.
JOB.9.6	Go ama yengo piny wok i kabedo mere,
JOB.9.6	aka sirin mere yengere.
JOB.9.7	Go ama wodho or ri waŋceŋ, aka kiwoki,
JOB.9.7	aka mwono micalin.
JOB.9.8	Go am'oyaro polo won kende,
JOB.9.8	aka onyono piny asur ma Nam.
JOB.9.9	Orion, Pileyades gi micalin ma yupiny.
JOB.9.10	Go ama timo gigipiny madongo ma kiniaŋere,
JOB.9.10	gi gir'aura ma kikwanere.
JOB.9.11	Neni, go luwo cegin kodan, to akinyali neno go,
JOB.9.11	kosa niaŋ kwoŋ go.
JOB.9.12	Ka go mayo woko, ŋa manyalo cero go?
JOB.9.12	Ŋa ma lapenjo go ni, itimo aŋo?
JOB.9.13	Were kilawiro woko nge pere,
JOB.9.13	go ŋinyo woko jokony pa Rahab, bulir ma Nam.
JOB.9.14	Onyo adieri, adwoki go nedi,
JOB.9.14	anoyer gim'anowaci rigo?
JOB.9.15	Makada nende abedo ma bubanja, akinyali dwoko go,
JOB.9.15	aripo nyaka kwayo Were jathum banja paran wor.
JOB.9.16	K'oyido alwoŋo go to go ye ran,
JOB.9.16	akiyey ni go nyalo winjo dwondan.
JOB.9.17	Kole go miyan adhola g'asur,
JOB.9.17	aka medo miyan litho makada nende angoye gi banja.
JOB.9.18	Go kilayeyan aywe,
JOB.9.18	to poŋan gi keco.
JOB.9.19	K'oyido obedo piem i meni, go ama tek!
JOB.9.19	K'oyido obedo wac ma tiro, ŋa manyalo kiosa go?
JOB.9.20	Makada nende abedo ma bubanja, dhokan won ama lakisegeya an,
JOB.9.20	makada nende angoye g'apuse, go oyido nyalo ridho ni akom.
JOB.9.21	Angoye g'apuse, to akuya gima mako kwoŋan,
JOB.9.21	abwono kwo paran.
JOB.9.22	Riameno atieko waco ni, je obedo gimoro acel,
JOB.9.22	Were reyo woko ji ma bubanja gi jokidakana kanyacel.
JOB.9.23	Ka teko okelo tho abwap,
JOB.9.23	go nyero candirok pa ji ma bubanja.
JOB.9.24	Were otieko miyo piny i cingi jokidakana,
JOB.9.24	go oumo waŋ jothum banja je,
JOB.9.24	ka k'obedo go m'otimo gime, to ŋa man?
JOB.9.25	Ndelo paran dwir loyo jaŋwec,
JOB.9.25	jorumo m'ongoye maber.
JOB.9.26	Joringo paka riato m'otimi gi midole,
JOB.9.26	paka ango ma pie mako gimoro.
JOB.9.27	K'anowaci ni, wiyan lawil gi kigeŋisa paran,
JOB.9.27	alaweyo julo t'abwonjo,
JOB.9.28	candirok paran je kelo ran lworo,
JOB.9.28	kwoŋbedo aŋeyo ni ikilawaco ni abu banja.
JOB.9.29	Ilathumo ran banja,
JOB.9.29	t'onyo raŋo afutere nono.
JOB.9.30	Makada nende anolwokere gi pi macil,
JOB.9.30	t'alogo gi sabun,
JOB.9.31	kucel iladilan i bur,
JOB.9.31	aka nangin paran lauman.
JOB.9.32	Kole Were k'obedo dhano, paka an, m'anyalo dwoko go,
JOB.9.32	kosa osirok gi go.
JOB.9.33	Ongoye ŋata nyalo kudho firimbi ma thek i dier wan,
JOB.9.33	kosa manyalo thumo banja i dier wan.
JOB.9.34	Kabedi go oyido kwany woko goco pere kwoŋan,
JOB.9.34	to weyo bwokan.
JOB.9.35	Kenyo alaluwo m'akilworo go,
JOB.9.35	kwoŋbedo akibedo gim'iparo.
JOB.10.1	Ajok gi kwo paran,
JOB.10.1	akilakano kigeŋisa paran,
JOB.10.1	alaluwo gi keco ma cunyan.
JOB.10.2	Alawaco ri Were ni, ikir'ithum ran banja,
JOB.10.2	wac ran aŋey gima miyin imon kodan.
JOB.10.3	Ber rin bedo gi gero?
JOB.10.3	Icayo tic m'atieko timo gi cingan,
JOB.10.3	aka ithiel can pa jokidakana.
JOB.10.4	Initie gi waŋ dhano?
JOB.10.4	Ineno gigipiny paka dhano?
JOB.10.5	Ndelo perin bende cal gi ndelo pa dhano?
JOB.10.5	Kosa oro perin bende cal gi oro pa dhano?
JOB.10.6	Raŋo irango komo paran,
JOB.10.6	gi reco paran.
JOB.10.7	Iŋeyo maber ni abu banja,
JOB.10.7	aka ongoye ŋata nyalo botho wok i cingin.
JOB.10.8	Cingin am'ocweyan,
JOB.10.8	aka onyo pama iwire reyan woko.
JOB.10.9	Mondo poyi ni icweyan paka dak,
JOB.10.9	onyo ilalokan fukefuke kendo?
JOB.10.10	Imiyan amol paka cak,
JOB.10.10	aka imiyan apoto paka mo dhiaŋ.
JOB.10.11	Irukan gi pien kodi del,
JOB.10.11	aka ikwoyan kanyacel gi cokin kodi fuc.
JOB.10.12	Imiyan kwo gi mar makiwire,
JOB.10.12	aka dewo perin omiyan akwo.
JOB.10.13	Kucel imako gigipiny me i cunyin,
JOB.10.13	aŋeyo ni me oyido obedo atoŋa perin.
JOB.10.14	K'atimo reco, inenan,
JOB.10.14	aka ikicwaki ran.
JOB.10.15	K'abedo jakidakana, kidamba ran,
JOB.10.15	k'atimo gim'otire, akilatiŋere malo,
JOB.10.15	kole apoŋ giwickwot,
JOB.10.15	aka aneno litho paran.
JOB.10.16	Idwaran gi miseni paka simbwor,
JOB.10.16	aka itimo gir'aura perin gi miyan candirok.
JOB.10.17	Imedo timo gigipiny ma medo litho paran,
JOB.10.17	imedo nge perin kwoŋan,
JOB.10.17	aka itimo can manyen ma monjan.
JOB.10.18	Raŋo iweyan anywole?
JOB.10.18	Kabedi oyido atho mafodi ongoye ŋat'onenan.
JOB.10.19	Dinyo ocale paŋini akinywole,
JOB.10.19	wok i ici kadho i bur.
JOB.10.20	Ndelo ma kwo paran kinok?
JOB.10.20	Weyere kodan, ŋey anyal yomo cunyan,
JOB.10.21	mafodi akikadho kama ak'odwok'iye,
JOB.10.21	i piny ma rem gi mudho mapek.
JOB.10.22	Piny ma tipo gi nywowirok,
JOB.10.22	kama lero cal mudho.
JOB.11.1	Kenyo Zofar ma wok i Namath odwoko ni,
JOB.11.2	Wac kweth okadhi ma k'odwoki?
JOB.11.2	Jawaci kweth owaci ni go otire?
JOB.11.3	Kiwerawera perin gi wac lamiyo joman liŋ,
JOB.11.3	aka ka iŋalo wac, ongoye ŋata lasewo wiyin?
JOB.11.4	Iwaco ni fonji perin olony,
JOB.11.4	aka ilony ruwaŋ Were.
JOB.11.5	To wi, ka bedi Were oyido nyalo luwo,
JOB.11.5	to ŋamo dhoke rin,
JOB.11.6	dinyo go owaco rin nyaliŋliŋ ma rieko.
JOB.11.6	Kole rieko nenere i nger kweth.
JOB.11.6	Ŋey ni Were miyin gir'acula ma kirom gi reco perin.
JOB.11.7	Inyalo dwaro kwoŋ gigipiny pa Were t'inwaŋo?
JOB.11.7	Inyalo ŋeyo gike pa Jameni Je?
JOB.11.8	Kole bor yombo polo; t'ilatimo aŋo?
JOB.11.8	Aka luth loyo piny pa jom'otho; t'inoŋey aŋo?
JOB.11.9	Dwoŋo mere kalo piny,
JOB.11.9	aka laco mere kalo nam.
JOB.11.10	Ka Were omakin, to tweyin,
JOB.11.10	aka olwoŋi ji winjo banja, ŋa manyalo cero go?
JOB.11.11	Kole go oŋeyo ji ma bukony,
JOB.11.11	ka go oneno kidakana, go k'odew kwoŋe?
JOB.11.12	To jamiŋo lacako niaŋ,
JOB.11.12	ka punda onywolo dhano.
JOB.11.13	K'itiro cunyin,
JOB.11.13	ilayaro cingin rango go.
JOB.11.14	K'itieko timo kidakana gi cingin, kethi gi bor,
JOB.11.14	aka ikir'iwey tiro wongoye i wemin perin.
JOB.11.15	Kenyo nyaka ilatiŋo waŋin malo m'ongoye apuse,
JOB.11.15	aka ilaridhere m'ocwiny m'ongoye lworo.
JOB.11.16	Wiyin lawil gi teko perin,
JOB.11.16	aka ik'opoy paka pi m'otieko mol.
JOB.11.17	Kwo perin labedo maler paka odieceŋ,
JOB.11.17	aka mudho mere lacale odikin.
JOB.11.18	Ilabedo m'ocwiny kwoŋbedo geno nitie,
JOB.11.18	aka ilakikwonga in, t'iywomere i siem.
JOB.11.19	Ilanindo piny, aka ongoye ŋata labwokin,
JOB.11.19	ji kweth jolakwayin kony.
JOB.11.20	To waŋ jokidakana lamore,
JOB.11.20	jolangoye gi nger ma kwalok,
JOB.11.20	aka geno pajo labedo kuro tho.
JOB.12.1	Kenyo Yobu odwoko ni
JOB.12.2	Ongoye kiganagana ni wibedo ji,
JOB.12.2	aka wilatho gi rieko mewin.
JOB.12.3	To an bende anitie gi cunyan paka win,
JOB.12.3	aka akisisiri riwin.
JOB.12.4	Abedo ginyero ri merin paran,
JOB.12.4	An, m'alwoŋo Were to dwokan,
JOB.12.4	jacwo ma timo gim'otire aka ongoye g'apuse, onyo alokere ginyero.
JOB.12.5	Ji ma jongoye gi teko jocayo ji ma jopodho i teko,
JOB.12.5	jokelo teko ri ŋata cegin podho.
JOB.12.6	Jokinyaga jonitie i siem,
JOB.12.6	aka ji ma jomiyo Were nge jongoye gi teko,
JOB.12.6	makada nende were pajo obedo meni ma cingi jo won.
JOB.12.7	To mondo penji ogwaŋe, aka jolafonjin,
JOB.12.7	kosa winyin ma koyo, aka jolawaco rin.
JOB.12.8	Kosa geŋisa ri yen ma piny, aka jolafonjin,
JOB.12.8	kosa rec ma nam, aka jolatuco rin.
JOB.12.9	Ŋa kwoŋ jome je m'okuya,
JOB.12.9	ni cingi Rwoth otieko timo gime.
JOB.12.10	Kwo pa kisi gimoro je makwo nitie i cingi go,
JOB.12.10	kanyacel gi luya pa dhano.
JOB.12.11	Ithi jo kipima wac,
JOB.12.11	paka lew jo bilo mito ma cemo?
JOB.12.12	Rieko nitie bongi jom'otegino,
JOB.12.12	aka niaŋ nitie i tiyo.
JOB.12.13	Rieko gi meni nitie bongi Were,
JOB.12.13	aka mic rieko gi niaŋ nitie bongi go.
JOB.12.14	Ka go oturo piny, ongoye ŋata nyalo geto kendo,
JOB.12.14	aka ka go ocego dhano, ongoye ŋata nyalo yawo.
JOB.12.15	Ka go omako koth, to milengela bino,
JOB.12.15	aka ka go ogonyo koth, to piny dhiek.
JOB.12.16	Meni gi rieko nitie bongi Were,
JOB.12.16	jotwodo gi ji m'iwondo je jobedo apere.
JOB.12.17	Go riemo woko jomic rieko gi par tiendi jo,
JOB.12.17	aka miŋo jothum banja.
JOB.12.18	Go mayo kerin dhum,
JOB.12.18	aka tweyo i pier jo kutiya.
JOB.12.19	Go riemo woko jocway ri Were i wi migam gi par tiendi jo,
JOB.12.19	aka mako adhum pa jomeni.
JOB.12.20	Go mwono dhok ji m'igeno jo luwo,
JOB.12.20	aka kwanyo woko rieko pa jodongo.
JOB.12.21	Go cayo jodhum,
JOB.12.21	aka kelo meni pa jomatek i gike.
JOB.12.22	Go wodho nyaliŋliŋ kamaler,
JOB.12.22	aka loko mudho maler.
JOB.12.23	Go loko nonin madwoŋ, aka reyo woko jo,
JOB.12.23	go loko nonin malac, aka telo jo.
JOB.12.24	Go mayo jotel ma piny niaŋ,
JOB.12.24	aka miyo jo rwenyo i nywowirok.
JOB.12.25	Jokindakinda i mudho m'ongoye lero,
JOB.12.25	aka miyo jo kitangatanga paka jamero.
JOB.13.1	Gigipiny me je an atieko neno gi waŋan,
JOB.13.1	atieko winjo gi ithan, aka aniaŋ.
JOB.13.2	Gima wiŋeyo, an bende aŋeyo,
JOB.13.2	akisisiri riwin.
JOB.13.3	To alaluwo gi Jameni Je,
JOB.13.3	aka amito kiosa banja paran gi Were.
JOB.13.4	To paka riwin, wirendere gi twodo,
JOB.13.4	wijoje wibedo jowalerwa ma bukony.
JOB.13.5	Kabedi oyido wiliŋ ayin,
JOB.13.5	dinyo winyutho rieko.
JOB.13.6	Onyo pama winji win wac paran,
JOB.13.6	aka winji win ywak ma dhokan.
JOB.13.7	Wilaluwo kicar ri Were,
JOB.13.7	aka wilaluwo twodo rigo?
JOB.13.8	Wilanyutho nyakucel rigo,
JOB.13.8	aka wilakiosa ri Were?
JOB.13.9	Ka go okaŋasa win, onwaŋ bero moro?
JOB.13.9	Wilawondo go paka wiwondo dhano?
JOB.13.10	Go ladwoko win adieri,
JOB.13.10	ka winyutho nyakucel manyaliŋliŋ.
JOB.13.11	Dwoŋ pere kilabwoko win,
JOB.13.11	kosa lworo kilamako win?
JOB.13.12	Agecin mewin cal buru,
JOB.13.12	aka wac mewin rep paka lowo.
JOB.13.13	Liŋ win, aka weyi win aluw,
JOB.13.13	aka gim'obedi ran wobedi.
JOB.13.14	Ayikere jwango kwo paran,
JOB.13.14	aka aketho kwo paran i cingan.
JOB.13.15	Neni, onyo angoye gi geno, Were lanekan,
JOB.13.15	to alakiosa ruwaŋ go.
JOB.13.16	Me labedo both paran,
JOB.13.16	paka ongoye dhano ma bu Were manyalo bino ruwaŋ go.
JOB.13.17	Winji win wac paran odoco,
JOB.13.17	aka ciki ithi win ri luwo paran.
JOB.13.18	Adieri atieko yiko banja paran,
JOB.13.18	aka aŋeyo ni atire.
JOB.13.19	Ŋa ma lapiemo kodan?
JOB.13.19	Meno kareno ayikere liŋ t'atho.
JOB.13.20	Weyi akway nyaka gigipiny ario,
JOB.13.20	aka akilapondo ruwaŋin.
JOB.13.21	Kwany woko cingin kwoŋan,
JOB.13.21	aka ikir'ibwokan gi lworo.
JOB.13.22	Kenyo lwoŋ, aka aladwoko,
JOB.13.22	kosa weyi aluw, aka iladwokan.
JOB.13.23	Komo paran gi reco paran jorom nedi?
JOB.13.23	Weyan aŋey komo paran gi reco paran.
JOB.13.24	Raŋo ipano ran waŋin?
JOB.13.24	Raŋo iteran paka jakwor perin?
JOB.13.25	Ilabwoko boke ma koyo kudho,
JOB.13.25	kosa ilariemo kanja m'othwo?
JOB.13.26	Indiko gigipiny makec kwoŋan,
JOB.13.26	aka imiyan culo reco paran ma soye.
JOB.13.27	aka ikaŋasa yo paran je,
JOB.13.27	iluwo masembo tiendan.
JOB.13.28	Dhano nyekere paka gim'otop,
JOB.13.28	paka nanga mathuth ocamo.
JOB.14.1	Dhano ma dhako onywolo kwo ma ndelo manok,
JOB.14.1	aka opoŋ gi teko.
JOB.14.2	Wacal mawuwa ma thiwo odikin, to ner woko piyo,
JOB.14.2	warwenyo piyo paka tipo.
JOB.14.3	To bende iŋiyo ye dhano me?
JOB.14.3	Kosa ilakiosa an t'ithumo ran banja?
JOB.14.4	Ŋa manyalo wodho gim'olony wok kwoŋ gimakoc?
JOB.14.4	Ongoye kada ŋat'acel.
JOB.14.5	Ndelo pa dhano ma kwo otiek thumo,
JOB.14.5	gi dwe pere ma kwo,
JOB.14.5	itieko ridho gike mere ma kinyal wiro.
JOB.14.6	Ŋiy bor gi go aka weyi go kakende,
JOB.14.6	weyi go wosiemere i kwo matek paka jagoy fut.
JOB.14.7	Kole geno nitie ri yath,
JOB.14.7	k'otoŋ nyalo lothi kendo,
JOB.14.7	aka jange kilarere.
JOB.14.8	Makada nende fuc mere oti piny,
JOB.14.8	aka conge mere othwo i lowo,
JOB.14.9	kucel ka pi odhieko laloth,
JOB.14.9	to ketho jange paka yath ma nyaka ay.
JOB.14.10	To dhano tho, aka ngoye gi nyalo,
JOB.14.10	go rwenyo ma kinen go kendo.
JOB.14.11	Paka pi coki mol wok i jwom,
JOB.14.11	aka malawin jothwo,
JOB.14.12	apaka ji jotho, aka jokiay kendo,
JOB.14.12	jokilacerino ka polo fodi nitie,
JOB.14.12	kosa jokilacew i nindo pajo.
JOB.14.13	Kabedi oyido inyalo kethan i piny pa jom'otho,
JOB.14.13	t'ipanan cuka keme perin orum,
JOB.14.13	t'ibedo gi hongo ma poyan.
JOB.14.14	Ka dhano otho, bende kwo kendo?
JOB.14.14	To alakuro ndelo paran maber,
JOB.14.14	cuka teko me rumo.
JOB.14.15	Ilalwoŋo, aka alaye,
JOB.14.15	ilakisangala kodan, cwec perin.
JOB.14.16	Kenyo ilaŋiyo kisi kam'anokidh'iye,
JOB.14.16	aka ikilaluwo masembo tiendan.
JOB.14.17	Ilacwako ran reco paran t'ireyo woko,
JOB.14.17	aka ilalwoko woko komo paran je.
JOB.14.18	To hongo tundo ma got bende podho to ŋinyere woko,
JOB.14.18	aka tele matek mukere wok i kabedo mere.
JOB.14.19	Pi golo woko telin,
JOB.14.19	aka mikula lwoko woko lowo,
JOB.14.19	meno a nger m'ireyo woko geno pa ji.
JOB.14.20	Inyalo woko jo kicutho, aka jorwenyo,
JOB.14.20	iwiro cal pajo, aka iriemo woko jo.
JOB.14.21	Wote jolimo wor, to go kiŋey kwoŋe,
JOB.14.21	kosa jolokere masisiri ma go kiniaŋ.
JOB.14.22	Jowinjo nyaka litho ma delkwoŋ jo wegi,
JOB.14.22	aka wegi joywakere.
JOB.15.1	Kenyo Elifaz ma wok i Teman odwoko ni,
JOB.15.2	Ŋatariek kiripi miyo radwok gi wac nono,
JOB.15.2	kosa koyo nono.
JOB.15.3	Ongoye ŋatariek manyalo luwo paka in,
JOB.15.3	kosa cwakirok gi wac m'ongoye.
JOB.15.4	To isewo lworo Were,
JOB.15.4	aka igeŋo ji ketho paro pajo kwoŋ Were.
JOB.15.5	Kidakana perin neno i gim'iwaco,
JOB.15.5	aka lewin mit paka jobanirok.
JOB.15.6	Dhokin won tweyin, makiweno an,
JOB.15.6	aka lewin segeya in.
JOB.15.7	Iŋat'ibedo dhano marapena nywolirok?
JOB.15.7	Itelo bedo mafodi k'ocwey gote?
JOB.15.8	Itieko ye winjo kwoŋ pido pa Were?
JOB.15.8	In kendin iŋat'initie gi rieko?
JOB.15.9	Aŋo m'iŋeyo, ma wan wakuya?
JOB.15.9	Aŋo m'itieko niaŋ kwoŋe m'omuŋere riwan?
JOB.15.10	Jolwar gi jom'oti jonitie i dier wan,
JOB.15.10	ma joloyo benin gi oro.
JOB.15.11	Kweyo cuny pa Were kiromin?
JOB.15.11	Kosa wac pere kimwol rin?
JOB.15.12	Raŋo cunyin wondin?
JOB.15.12	Raŋo imoro waŋin riwan.
JOB.15.13	Ilamako nge gi Were,
JOB.15.13	gi luwo nger wac no?
JOB.15.14	Kosa dhano ma dhako onywolo bende nyalo bedo m'otire?
JOB.15.15	Me, kwoŋbedo go kigen kiri jomalaika pere,
JOB.15.15	aka jokileŋ ruwaŋ go.
JOB.15.16	To kosa ji ma jomadho reco paŋini jomadho pi,
JOB.15.16	ey, jokitim adieri, aka jobu kony.
JOB.15.17	Onyo winji, Yobu, gima an aŋeyo,
JOB.15.17	gim'atieko neno, atuco.
JOB.15.18	Me gima jomariek jotieko waco,
JOB.15.18	aka kwarere pajo jok'omuŋo.
JOB.15.19	Jo kende ama omiy jo lowo no,
JOB.15.19	aka ongoye japath m'obedo i dier jo.
JOB.15.20	Jakidakana candere i litho i kwo pere je,
JOB.15.20	ma oro je ma jodiyo joman.
JOB.15.21	Koko ma bwok nitie i ithi jo,
JOB.15.21	jokinyaga jomonjo jo i hongo ma joparo ni jonitie i siem.
JOB.15.22	Jongoye gi geno ma wok i mudho,
JOB.15.22	kwoŋbedo abor bino wok kamoro neko jo.
JOB.15.23	Jolera ri cemo ka jopenjere ni, nikune?
JOB.15.23	Joŋeyo ni ndelo ma mudho orikere.
JOB.15.24	Litho gi paro bwoko jo,
JOB.15.24	jokengila jo paka kere m'oyikere lweny.
JOB.15.25	Kole jowito adol kwoŋ Were,
JOB.15.25	aka jocayo Jameni Je.
JOB.15.26	Jonoro aka jogwenyirok,
JOB.15.26	jomako kwot pajo gi wictek,
JOB.15.26	aka joredo lweny gi Were.
JOB.15.27	Jopoŋ bor nono,
JOB.15.27	gi iy jo m'obomere gi bor.
JOB.15.28	Jolanindo i tindin madongo m'ojwangi,
JOB.15.28	i udi m'ongoye ŋata bed'iye,
JOB.15.28	i udi ma ripo lokirok kidhur gundin.
JOB.15.29	Jok'oŋaŋ aka lim pajo k'oyindira,
JOB.15.29	kiri bathi jo je larere.
JOB.15.30	Jokilakwale kwoŋ mudho,
JOB.15.30	mac lawaŋo jangi jo,
JOB.15.30	aka koyo lakudho woko jo.
JOB.15.31	Jokiri jowokethi geno i gima bukony,
JOB.15.31	kwoŋbedo meno labedo kemba pajo.
JOB.15.32	Jolarere mafodi hongo pajo k'otundo,
JOB.15.32	aka jolathwo paka jangi yath.
JOB.15.33	Jolabedo paka yath vini ma oyo olemo ma fodi numu,
JOB.15.33	kosa paka yath oliv ma oyo woko thiwe.
JOB.15.34	Kole ji ma bu Were jongoye gi nyikway jo,
JOB.15.34	aka mac reyo woko wema pa jocam nyew.
JOB.15.35	Jo ama joparo marac to jokelo teko,
JOB.15.35	aka cuny jo opoŋ twodo.
JOB.16.1	Kenyo Yobu odwoko ama,
JOB.16.2	Atieko winjo nger gigipiny no kweth,
JOB.16.2	yomo cuny ma wimiyo kelo nyaka litho.
JOB.16.3	Wac koyo ongoye gi gike?
JOB.16.3	Kosa aŋo ma ramo win ma wilamedo luwo?
JOB.16.4	An bende dinyo anyalo luwo paka win,
JOB.16.4	kabedi oyido gimoro acel timere riwin.
JOB.16.4	Dinyo acoko wac kwoŋ win,
JOB.16.4	aka dinyo ayengo wiyan riwin.
JOB.16.5	Dinyo adiyo cuny win gi wac,
JOB.16.5	aka dinyo akweyo cuny win gi dhokan.
JOB.16.6	Makada nende aluw, litho paran kikwe,
JOB.16.6	aka makada nende aliŋ, je rom.
JOB.16.7	Adieri Were, itieko tiyan woko,
JOB.16.7	aka ireyo woko peco paran je.
JOB.16.8	Itieko makan,
JOB.16.8	aka moki paran,
JOB.16.8	nyutho ji ni abedo jabanja.
JOB.16.9	Go otieko yecan i nge pere, aka odakan,
JOB.16.9	okayo ran lake,
JOB.16.9	jakwor paran obitho waŋe kwoŋan.
JOB.16.10	Ji joŋiyan gi dhok jo m'oŋamere,
JOB.16.10	jopayo lemban gi yet,
JOB.16.10	aka joriwere karan.
JOB.16.11	Were oweyan ri ji ma bu Were,
JOB.16.11	aka obolan ri jokidakana.
JOB.16.12	An oyido anitie i siem, to go oturan woko,
JOB.16.12	go omakan gi dwondan,
JOB.16.12	aka oŋinyan woko, to comere kodan.
JOB.16.13	Go bayo aserin wok i thenge je,
JOB.16.13	aserin ma kedho rogan aka miyo litho,
JOB.16.13	m'ongoye nyutho wor;
JOB.16.13	aka oyo woko kedhino paran piny i lowo.
JOB.16.14	Go miyan litho radhik,
JOB.16.14	aka rure kwoŋan paka jalweny.
JOB.16.15	Atieko kwoyo kutiya kwoŋan,
JOB.16.15	aka abedo piny i fukefuke m'aloc.
JOB.16.16	Waŋan obokere ro ywak,
JOB.16.16	aka onyo obore to cor.
JOB.16.17	Makada nende cingan kitim gir'akaka,
JOB.16.17	aka kwayo paran olony.
JOB.16.18	Awi piny, ikir'ium remo paran,
JOB.16.18	aka ywak paran womedere.
JOB.16.19	ŋata cungo ran to thielan.
JOB.16.20	Merin paran jonyeran,
JOB.16.20	t'aoyo pigi waŋan ri Were.
JOB.16.21	Kabedi dhano moro oyido nyalo ywak ran ye gi Were,
JOB.16.21	paka dhano timo ri mere pere.
JOB.16.22	Oro paran rumo,
JOB.16.22	alakadho kama akiladwoko kendo.
JOB.17.1	Cunyan obwok, aka ndelo paran orumo,
JOB.17.1	kole bur ma yik kuran.
JOB.17.2	Adieri joŋalok jothokan,
JOB.17.2	aka aneno jo gi waŋan ka jokwinyan.
JOB.17.3	Mondo yere gi gim'awaco, awi Were,
JOB.17.3	ongoye dhano man ma layere kodan.
JOB.17.4	Itieko cego paro pajo niaŋ,
JOB.17.4	riameno ikilayeyo jowoloyan.
JOB.17.5	Jono ma jokwedere kwoŋ merin pajo ro cul,
JOB.17.5	nyithindho pajo jolacandere ri gino.
JOB.17.6	Atieko lokere ri ji ageca awaca,
JOB.17.6	aka ji joŋulere ruwaŋan.
JOB.17.7	Waŋan otieko cor ro rem,
JOB.17.7	aka delkwoŋan mok paka tipo.
JOB.17.8	Ji ma jotimo gim'otire jodhier ro gime,
JOB.17.8	aka joje jowaco ni akuya Were.
JOB.17.9	Kucel ŋata timo gim'otire kiladhiere,
JOB.17.9	aka ŋata cinge olony lamedo bedo matek.
JOB.17.10	To win, dwoki win, wijoje,
JOB.17.10	aka akilanwaŋo i dier win ŋata nitie gi rieko.
JOB.17.11	Ndelo paran orumo, aka can paran onyekere woko,
JOB.17.11	kwoŋ mito ma cunyan.
JOB.17.12	Jolwoŋo wor ni odieceŋ,
JOB.17.12	aka jowaco ni lero both cal mudho.
JOB.17.13	K'anonen piny pa jom'otho paka ot paran,
JOB.17.13	k'anopedhi kanindo paran i mudho,
JOB.17.14	k'anolwoŋ bur ni, baba,
JOB.17.14	kodi kudin ni mama kosa nyamin an,
JOB.17.15	anobedi gi geno,
JOB.17.15	kosa nitie ŋat'omiyan geno?
JOB.17.16	Geno paran kiladonjo kodan i piny pa jom'otho?
JOB.17.16	Wakilakadho piny kanyacel i fukefuke?
JOB.18.1	Kenyo Bilidad ma wok i Suha odwoko ama,
JOB.18.2	Iladwaro gir'awaca kiri keraŋo Yobu?
JOB.18.2	Liŋ luwo, aka walaluwo.
JOB.18.3	Raŋo ikwano wan kwoŋ dhok,
JOB.18.3	aka itero wan paka ji mamiŋ?
JOB.18.4	In won imiyere litho ro nge perin.
JOB.18.4	Dhano wowey piny me ro in?
JOB.18.4	Kosa Were lakwanyo woko gote ro in?
JOB.18.5	aka mac pajo k'oliel.
JOB.18.6	Lero lokere mudho i wema pajo,
JOB.18.6	aka ineko woko tala i wi jo.
JOB.18.7	Inyapo woko tiendi jo matek,
JOB.18.7	aka jothuyere gi can pajo wegi.
JOB.18.8	Tiendi gin wegi tero jo i bwo,
JOB.18.8	aka jopodho i bur.
JOB.18.9	Mitego por iy'odondo pajo,
JOB.18.9	aka moko gi jo.
JOB.18.10	Iciko rijo thol t'iyiko i lowo,
JOB.18.10	iciko rijo thol i royo.
JOB.18.11	Teko bwoko jo i kisi thenge,
JOB.18.11	aka riemo jo ka tiendi jo.
JOB.18.12	Kec omayo jo meni,
JOB.18.12	aka teko kuro miyo jo podho.
JOB.18.13	Two halo woko pien delkwoŋ jo,
JOB.18.13	aka ŋundo woko lwet jo.
JOB.18.14	Iyeco woko jo i wema m'oyido jogeno,
JOB.18.14	aka iriyo jo romo gi Kere Tho.
JOB.18.15	Ongoye gima doŋ i wemin pajo,
JOB.18.15	aka ikir'iye kares ma kwanyo woko two.
JOB.18.16	Fuc pajo thwo woko piny i lowo,
JOB.18.16	aka jangi jo ner woko.
JOB.18.17	Ki poyi jo kendo i piny,
JOB.18.17	aka nyingi jo rere woko i royo.
JOB.18.18	Ibolo jo wok i lero kadho i mudho,
JOB.18.18	aka iriemo woko jo i piny.
JOB.18.19	Jongoye gi nyithindho kosa nyikway jo i dier ji pajo,
JOB.18.19	aka ongoye ŋat'obothi kama cango jobed'iye.
JOB.18.20	Ji ma yupodho ceŋ jodhier kwoŋ podho pajo,
JOB.18.20	aka ji ma yuwok ceŋ jobwok gi kirin.
JOB.18.21	Adieri meno a kabedo pa jokidakana,
JOB.18.21	meno a gike pa ji ma jokuya Were.
JOB.19.1	Kenyo Yobu odwoko ni,
JOB.19.2	Wilamiyan litho kiri keraŋo?
JOB.19.2	Aka wilaturan gi wac mewin?
JOB.19.3	Sawa je wiyetan,
JOB.19.3	aka wickwot kimaki win timo ran marac.
JOB.19.4	To makada nende oyido bedi ni adieri atimo reco,
JOB.19.4	meno mako kwoŋan won.
JOB.19.5	Adieri witieko kwoto ran,
JOB.19.5	aka wiloko teko paran gi piem mewin.
JOB.19.6	Onyo ŋey win ni Were am'otieko miyan akom,
JOB.19.6	aka otweyan i katimba pere.
JOB.19.7	Makada nende aywak ni, “Akaka.”
JOB.19.7	Ongoye ŋata dwokan,
JOB.19.7	aka ongoye ŋata winjo ywak paran ri tiro.
JOB.19.8	Were otieko geŋo royo paran, aka akinyali luwo,
JOB.19.8	go oketho mudho i yo paran.
JOB.19.9	Go okwanyo woko lim paran,
JOB.19.9	aka oreyo woko dwoŋ paran.
JOB.19.10	Go turan woko i kisi thenge, aka arumo,
JOB.19.10	go otieko fudho woko geno paran paka ifudho yath.
JOB.19.11	Keme pere oliel kwoŋan,
JOB.19.11	aka go teran paka jakwor pere.
JOB.19.12	Jolweny pere jobino kanyacel,
JOB.19.12	aka jokaran,
JOB.19.12	joketho kambi pajo thoko wema paran.
JOB.19.13	Were omiyo jothuwan won kwedirok kwoŋan,
JOB.19.13	aka onyo alokere japath ri ji ma joŋeyan.
JOB.19.14	Merin paran gi wade paran joredhan,
JOB.19.15	wendo ma jobino i ot paran wi jo owil kodan,
JOB.19.15	onyo alokere japath aka jakicar ruwaŋ ŋecin paran ma mon.
JOB.19.16	Alwoŋo ŋeca paran, aka go kiye ran,
JOB.19.16	an aŋat'aywakere rigo kendo.
JOB.19.17	Dhako paran kinyal ciro ŋwece paran,
JOB.19.17	wade paran jokinyal corok cegin bongan.
JOB.19.18	Nyithindho mathindho jocayan,
JOB.19.18	aka jonyeran ka jonenan.
JOB.19.19	Merin paran ma kacunyan jodakan,
JOB.19.19	aka jono m'amaro jowire kwoŋan.
JOB.19.20	Cokin paran omoko i pien gi delkwoŋan,
JOB.19.20	aka joŋenyere woko paka lakan.
JOB.19.21	Maki win kodan wor, maki ran win wor, awi merin paran,
JOB.19.21	kole cingi Were otieko geyan.
JOB.19.22	Raŋo wirieman paka Were rieman,
JOB.19.22	wikiyeŋ gi litho paran?
JOB.19.23	Kabedi dhano oyido nyalo ndiko wac paran,
JOB.19.23	aka t'ikano i kitawo!
JOB.19.24	Kosa ka bedi oyido inyalo goro gi kalam ma cuma i tele,
JOB.19.24	t'indiko ma kinyal rere kendo!
JOB.19.25	Kole aŋeyo ni Jaboth paran kwo,
JOB.19.25	aka ni rumacen go lacungo ran i piny.
JOB.19.26	Ka two otieko camo pien delkwoŋan,
JOB.19.26	kafodi anitie i del me, alaneno Were.
JOB.19.27	Go, ma an won alaneno,
JOB.19.27	alaneno go gi waŋan won, makiweno ŋatiman.
JOB.19.27	Adundo paran gore,
JOB.19.28	kwoŋbedo wiwaco ni, wanocandi go nedi,
JOB.19.28	wirango tiendi wac kwoŋan.
JOB.19.29	To onyo, bedi win gibwok ri abor,
JOB.19.29	abor ma kelo keme pa Were kwoŋ reco,
JOB.19.29	ŋey wiŋey ni nitie ŋata thumo banja.
JOB.20.1	Kenyo Zofar ma wok i piny Namath odwoko ama,
JOB.20.2	Paro paran diyan m'akinyal liŋ,
JOB.20.2	kwoŋbedo akinyali bedo moth.
JOB.20.3	Gim'iwaco obedo yet,
JOB.20.3	t'aŋeyo nger ma dwokin'iye.
JOB.20.4	Fodi ikuya gime wok cango,
JOB.20.4	wok cuka cwey dhano i piny,
JOB.20.5	ni ongoye jakidakana m'otieko kwo hongo malac,
JOB.20.5	aka ni kisangala pa ji ma bu Were bedo macek?
JOB.20.6	Makada nende jodongi madwoŋ, tundo i polo,
JOB.20.6	aka wic jo otele geyo pondeponde,
JOB.20.7	jolarere kicutho paka ceth pajo,
JOB.20.7	aka jono m'oyido joŋeyo jo jolapenjo ni, “Nikune jo?”
JOB.20.8	Jolarwenyo paka lek, aka k'onwaŋi jo,
JOB.20.8	aka ilariemo woko jo paka menyirok ma wor.
JOB.20.9	Ji m'oyido joneno jo, jokilaneno jo kendo,
JOB.20.9	aka jolarwenyo i kabedo m'oyido jokw'iye.
JOB.20.10	Nyithindho pajo joladwoko ri jocandi,
JOB.20.10	lim ma jokwalo gi cingi jo.
JOB.20.11	Delkwoŋ jo oyido foth aka tek,
JOB.20.11	to jolalokere fukefuke.
JOB.20.12	Makada nende kidakana mit i dhok jo,
JOB.20.12	aka jokudo i dandi jo,
JOB.20.13	makada nende jokinyal weyo,
JOB.20.13	aka jomedo kano i dhok jo,
JOB.20.14	cemo pajo lokere makec i iy gin,
JOB.20.14	makec paka kwir thwol i iy jo.
JOB.20.15	Joŋoko lim m'oyido jokwalo,
JOB.20.15	Were fudho woko wok i iy jo.
JOB.20.16	Jolamwonyo kwir malasaŋ,
JOB.20.16	aka laneko jo paka thwol toŋo jo.
JOB.20.17	Jokilakwo neno malawa,
JOB.20.17	waŋ pi ma mol gi mo kic kodi cak.
JOB.20.18	Jolapoko kisi gima jotieko tiyo rigo,
JOB.20.18	aka jokilawinjo cwe ma lim pajo.
JOB.20.19	Kole jotieko diyo to jojwango jocandi,
JOB.20.19	jotero udi ma jok'ogeto.
JOB.20.20	Iy jo kipoŋi gi ma romo,
JOB.20.20	aka woro kimiy jo rem gimoro.
JOB.20.21	Ka jocemo, ongoye gima doŋ,
JOB.20.21	riameno lim pajo rumo woko.
JOB.20.22	Ka jonitie gi ma romo, jobedo i litho,
JOB.20.22	aka peko ma rem je podho kwoŋ jo.
JOB.20.23	Ma poŋo iy gin,
JOB.20.23	Were ladhiro nge pere mager i iy jo,
JOB.20.23	aka lacwe kwoŋ jo paka cemo pajo.
JOB.20.24	Jolaringo kwoŋ gilweny ma nyweny,
JOB.20.24	aka asere ma ywel lacelo jo.
JOB.20.25	Aserin celo delkwoŋ jo aka yure woko,
JOB.20.25	lewe ma pilin wok ikedhino pajo,
JOB.20.25	aka jokirin.
JOB.20.26	Kisi gima jotieko kano larere woko,
JOB.20.26	mac ma dhano ama k'ocwinyo lawaŋo jo,
JOB.20.26	aka lareyo woko gim'odoŋ i wema pajo.
JOB.20.27	Polo lathango reco pajo,
JOB.20.27	aka piny lamonjo jo.
JOB.20.28	Ilareyo woko lim pajo je,
JOB.20.28	i mikula ma keme pa Were.
JOB.20.29	Me obedo gir'acula pa jokidakana,
JOB.20.29	me obedo gike pajo ma Were owodho or kwoŋe.
JOB.21.1	Kenyo Yobu odwoko ama,
JOB.21.2	Winji wac paran odoco,
JOB.21.2	aka me kende ayomo cuny m'akwayin.
JOB.21.3	Comere kodan, aka alaluwo,
JOB.21.3	aka k'atieko luwo, inyalo cayo.
JOB.21.4	Paka ri an, kigeŋisa paran k'obedo ri ji,
JOB.21.4	raŋo abedi moth?
JOB.21.5	Ŋiyan, aka iladhier,
JOB.21.5	aka ilaumo dhokin gi cingin.
JOB.21.6	K'aparo kwoŋ gim'otimere ran,
JOB.21.6	adoŋ dhier aka acako kirin.
JOB.21.7	Raŋo jokidakana jomedo kwo,
JOB.21.7	joti, aka jolokere matek?
JOB.21.8	Jonitie gi nyithindho kodi nyikway jo,
JOB.21.8	aka joneno jo jodongo ruwaŋ jo.
JOB.21.9	Lworo ongoye i udi pajo,
JOB.21.9	aka Were kikel teko kwoŋ jo.
JOB.21.10	Dhok pajo jocemo,
JOB.21.10	aka jonywol m'ongoye teko.
JOB.21.11	Nyithindho jowaya paka mwendi,
JOB.21.11	aka jomielo thoko jo.
JOB.21.12	Jowero gi sasi kodi tongol,
JOB.21.12	aka josiemere gi dwondi milowe.
JOB.21.13	Jobedo i kwo ma siem,
JOB.21.13	aka jotho moth m'ongoye candirok.
JOB.21.14	Jokidakana jowaco ni Were oweyere gi jo,
JOB.21.14	jokimiti ŋeyo yo pere.
JOB.21.15	Jopenjo ni, “Jameni Je a ŋa, ma waripo tiyo rigo?
JOB.21.15	Aka magowa aŋo ma walimo ka wakwayo go?”
JOB.21.16	Jowaco ni lim pajo owok i meni pajo,
JOB.21.16	to akiyere gi paro pa jokidakana.
JOB.21.17	Tala pa jakidakana oliel kiri keraŋo?
JOB.21.17	Teko podho kwoŋ jo didi?
JOB.21.17	Were miyo jokidakana bende gir'acula i nge?
JOB.21.18	Didi ma jocale kanja i koyo,
JOB.21.18	kosa paka cuŋ m'asur tiŋo?
JOB.21.19	Wiwaco ni Were miyo nyathi gir'acula ro kidakana pa bamere,
JOB.21.19	be, Were womiy gir'acula ri ŋat'otimo kidakana won, ŋey jowoŋey.
JOB.21.20	Weyi jo wegi jowotiŋ gir'acula pajo,
JOB.21.20	aka jowowinji keme pa Were Majameni Je.
JOB.21.21	Jodewo aŋo kwoŋ pecin pajo ka jotieko tho,
JOB.21.21	ka ndelo pajo orumo?
JOB.21.22	Nitie ŋata lafonjo Were rieko?
JOB.21.22	Go ma thumo banja kiri ri jodongo.
JOB.21.23	Jomegi jobedo ma jolama cuka jotho,
JOB.21.23	jobedo i siem m'ongoye gima jolwor.
JOB.21.24	Delkwoŋ go foth ro cemo maber,
JOB.21.24	aka cokin pere opoŋ more.
JOB.21.25	Joman jotho gi keco iy'adundo,
JOB.21.25	m'ongoye gima jocamo maber.
JOB.21.26	To joje jotho aka iyiko jo,
JOB.21.26	aka kudin camo joje.
JOB.21.27	Ha, aŋeyo paro mewin,
JOB.21.27	gi can mewin ma timo ran raco.
JOB.21.28	Wipenjo ni, “Nikune ot pa jadhum?
JOB.21.28	Nikune wema ma jokidakana oyido jokw'iye?”
JOB.21.29	Fodi wikipenjo ye ji ma jowoth?
JOB.21.29	Fodi wikiwinjo radwok pajo?
JOB.21.30	Jokidakana joboth i ndelo ma teko,
JOB.21.30	aka ibotho jo i ndelo ma keme.
JOB.21.31	Ongoye ŋat'osegeya jo,
JOB.21.31	aka ongoye ŋata culo kwor kwoŋ jo ri gima jotimo.
JOB.21.32	K'oteri jo kayik,
JOB.21.32	i kaliel pajo m'okur maber,
JOB.21.33	ji ganin jobino yiko jo,
JOB.21.33	aka kiri lowo je umo delkwoŋ jo moth.
JOB.21.34	Onyo ilayomo cunyan nedi gi wac nono?
JOB.21.34	Radwok perin obedo twodo kende.
JOB.22.2	Dhano bende nitie gi cwe ri Were?
JOB.22.2	Adieri ka dhano riek meno cwe pere won.
JOB.22.3	Timo gim'otire perin sangala Jameni Je?
JOB.22.3	Nitie gima Were limo ka yo perin ongoy'iye apuse?
JOB.22.4	Were bwokin aka temin,
JOB.22.4	kwoŋbedo ilworo go?
JOB.22.5	Be, obedo kwoŋbedo kidakana perin dwoŋ,
JOB.22.5	aka reco perin thoth.
JOB.22.6	Itieko mako gigipiny pa ji m'ongoye atoŋa,
JOB.22.6	aka imayo jo nangin to jodoŋ kinyoro.
JOB.22.7	Ikwero miyo joma riyo neko pi,
JOB.22.7	aka ithwono joma kec neko cemo.
JOB.22.8	I oro dwoŋ perin gi meni perin,
JOB.22.8	ma mayo ji lowo je.
JOB.22.9	Itieko riemo woko mon tho gi cingi jo nono,
JOB.22.9	aka itieko kinyaga t'icando nyithindho kic.
JOB.22.10	Riameno bwo othokin,
JOB.22.10	aka lworo poŋ kwoŋin abwap.
JOB.22.11	Mudho oumin m'ikinyal ŋiyo,
JOB.22.11	aka mikula umin.
JOB.22.12	Were bedo malo i polo,
JOB.22.12	aka go neno micalin malo, makada nende joŋawere.
JOB.22.13	Riameno ipenjo, aŋo ma Were oŋeyo?
JOB.22.13	Go nyalo thumo riwan banja ma pondeponde oumo go?
JOB.22.14	Pondeponde umo go, ma go kinyal neno,
JOB.22.14	aka go wotho thoko polo.
JOB.22.15	Ilamedere woth i yo macon,
JOB.22.15	ma jokidakana jowoth'iye?
JOB.22.16	Jotho mafodi hongo pajo k'otundo,
JOB.22.16	aka mikula oreyo woko jo.
JOB.22.17	Jowaco ri Were ni, “Weyere gi wan.
JOB.22.17	Aŋo ma Jameni Je nyalo timo riwan?”
JOB.22.18	Kucel Were opoŋo udi pajo gi gigipiny maber,
JOB.22.18	to akiniaŋ can pa jokidakana.
JOB.22.19	Ji ma jotimo gim'otire gi ji ma bubanja jonyero,
JOB.22.19	ka joneno imiyo jokidakana gir'acula.
JOB.22.20	Kole jowaco ni, “Adieri jokwor mawan jotho,
JOB.22.20	aka mac oreyo woko gima joweyo.”
JOB.22.21	Yere gi Were Yobu, aka ibedi i siem gi go.
JOB.22.21	I nger me ilalimo bero.
JOB.22.22	Yey fonji ma wok i dhok go,
JOB.22.22	aka kur wac pere i cunyin.
JOB.22.23	K'igik bongi Jameni Je,
JOB.22.23	t'itimo gim'otire peco perin,
JOB.22.23	go ladwokin.
JOB.22.24	K'itero zahabu paka fukefuke,
JOB.22.24	kodi zahabu ma Ofir paka telin mager,
JOB.22.25	t'itero Jameni Je paka zahabu perin,
JOB.22.25	i feza perin ma welo,
JOB.22.26	kenyo ilaketho geno i Were,
JOB.22.26	aka go labedo kisangala perin.
JOB.22.27	Ilakwayo Were, to go winjin,
JOB.22.27	aka ilakuro cikirok perin.
JOB.22.28	Ilatimo gimoro, aka lacowere rin maber,
JOB.22.28	aka yo perin labedo maler.
JOB.22.29	Were mwolo jonoro,
JOB.22.29	aka go tiŋo malo ji mamwol.
JOB.22.30	Go labothin k'ingoye gi banja,
JOB.22.30	ka gim'itimo otire.
JOB.23.1	Kenyo Yobu odwoko ama,
JOB.23.2	Konon bende kigeŋisa paran kec,
JOB.23.2	cingi go fodi pek kwoŋan, makada nende auco.
JOB.23.3	Kabedi oyido aŋeyo kam'anyalo nwaŋ'iye Were,
JOB.23.3	ŋey anyal kadho kama go bed'iye.
JOB.23.4	Dinyo aosa ruwaŋ go,
JOB.23.4	t'awodho piem paran.
JOB.23.5	Dinyo aŋeyo radwok pere,
JOB.23.5	t'aniaŋ gima go d'owaci.
JOB.23.6	Were oyido nyalo kiosa kodan i meni pere madwoŋ?
JOB.23.6	Be, to dinyo go winjan, k'aluwo.
JOB.23.7	Koro ŋata timo gim'otire dinyal pido gi Were,
JOB.23.7	aka dinyo go owaco ni an abu banja.
JOB.23.8	K'akadho malo, Were ongoye kenyo,
JOB.23.8	k'agiki acen, akinyali niaŋ go,
JOB.23.9	k'akidho racam go pondo, aka akinen go,
JOB.23.9	k'awire racuc, je akinen go.
JOB.23.10	To go oŋeyo woth paran je,
JOB.23.10	ka go oteman, lanwaŋo ni acil paka zahabu.
JOB.23.11	Tiendan kirway i yo pere,
JOB.23.11	atieko kuro yo pere aka akiwire i thenge.
JOB.23.12	Or pere kingoye i dhokan,
JOB.23.12	aka atieko tero wac ma wok i dhok go i cunyan.
JOB.23.13	To go won cowere, ongoye ŋata nyalo wiro paro pere.
JOB.23.13	Gima go mito ama timo.
JOB.23.14	Go ketho i kare gima go ocano ran,
JOB.23.14	aka nger gigipiny no thoth i paro pere.
JOB.23.15	Riameno abwok ruwaŋ go,
JOB.23.15	k'aparo kwoŋe, apoŋ gi lworo rigo.
JOB.23.16	Were otieko miyo cunyan podho,
JOB.23.16	Jameni Je otieko bwokan.
JOB.23.17	Kabedi oyido anyalo rwenyo i mudho,
JOB.23.17	dinyo mudho omiyo waŋan ocore.
JOB.24.1	Raŋo Were kikethi ndelo ma thumo banja?
JOB.24.1	Raŋo ji ma jotiyo rigo jokilim tiro?
JOB.24.2	Jokidakana jofudho kew ma lowo,
JOB.24.2	jokwalo mwendi aka joriwo jo kanyacel g'apajo.
JOB.24.3	Jotero punde pa nyathi kic,
JOB.24.3	aka jomako dhiaŋ pa citho cuka culo banja.
JOB.24.4	Jodhiro joma nyap i thengi royo,
JOB.24.4	aka joromo jocandi ringo jowopondi.
JOB.24.5	Jocale punde ma thim,
JOB.24.5	ma jokadho i timo tic pajo,
JOB.24.5	ma dwaro cemo i thim m'othwo,
JOB.24.5	ma pidho nyithindhi jo.
JOB.24.6	Jokeco cemo i ndelo ma k'obedo apajo,
JOB.24.6	aka jofono nyingi vini i ndelo vini pa jokidakana.
JOB.24.7	Jonindo wor gipi kinyoro, m'ongoye nanga,
JOB.24.7	aka jongoye gi gium i ŋico.
JOB.24.8	Jodhiek gi thoyo ma wi gote,
JOB.24.8	aka jomoko i tele ro mito bwok.
JOB.24.9	Ji joywayo nyathi kic wok i thundho,
JOB.24.9	aka jomako nyithindho pa jocandi ri banja.
JOB.24.10	To jocandi jobedo kinyoro, m'ongoye nanga,
JOB.24.10	aka joriyo kec kareno jokeco ŋano.
JOB.24.11	Jobiyo mo oliv i bol pajo,
JOB.24.11	aka jodhiŋo vini, gi riyo ma neko jo.
JOB.24.12	Joma nitie i litho gi ma jotho joywak i tindi madwoŋ ri kony,
JOB.24.12	kucel Were kidew kwoŋ kwayo pajo.
JOB.24.13	Nitie jono ma jokwero lero,
JOB.24.13	ma jokiniaŋ yo mere,
JOB.24.13	aka jokiluwi yo mere.
JOB.24.14	Janek ay othieno,
JOB.24.14	neko jacandi gi ŋata bu gimoro,
JOB.24.14	aka wor cal jakwo.
JOB.24.15	Waŋ jacot bende kuro colo,
JOB.24.15	ka jowaco ni ongoye ŋata laneno jo,
JOB.24.15	aka go rukere matek niaŋ kwoŋe.
JOB.24.16	Jokwo jokunyo udi wor,
JOB.24.16	aka odieceŋ jopondo, johepa lero.
JOB.24.17	Mudho mapek cal rijo odikin,
JOB.24.17	kole jobedo mere gi lworo ma mudho.
JOB.24.18	Jokidakana jomol ma dwir wi pi,
JOB.24.18	Were okwoŋo lowo pajo,
JOB.24.18	aka jokikidhi tic i ndelo vini pajo.
JOB.24.19	Paka milengela gi lietho cwiyo woko pi tor,
JOB.24.19	apaka tho reyo woko jono ma jotieko timo reco.
JOB.24.20	Kiri yok jo kipoy jo,
JOB.24.20	to jomiti ri kudin.
JOB.24.20	Ki poyi jo kende,
JOB.24.20	aka ameno apaka kidakana tur paka yath.
JOB.24.21	Jomiyo dhako ma bu nyathi litho,
JOB.24.21	aka jocando citho.
JOB.24.22	Kucel Were reyo woko jomwamba gi meni pere,
JOB.24.22	ka go onyutho tim pere, jokidakana jotho.
JOB.24.23	Go nyalo miyo jo bedo i siem, to thielo jo,
JOB.24.23	to waŋe kingoye kwoŋ jo hongo je.
JOB.24.24	Jakidakana yindira ma hongo macek, to rwenyo woko,
JOB.24.24	joner to jotare paka doy,
JOB.24.24	itoŋo jo paka wic ŋano.
JOB.24.25	Ka k'obedo ameno, ŋa ma laridho ni atwodo,
JOB.24.25	to nyutho ni gim'awaco k'obedo adieri.
JOB.25.1	Kenyo Bilidad ma wok i Suha odwoko ama,
JOB.25.2	Dhum gi lworo nitie gi Were,
JOB.25.2	go kuro ker pere ma i polo i siem.
JOB.25.3	Nitie ŋata nyalo kwano jolweny pere?
JOB.25.3	Nitie kama lero pa Were kimeny'iye?
JOB.25.4	Onyo dhano obedi nedi m'otire ruwaŋ Were,
JOB.25.4	aka dhano m'onywol gi dhako obedi nedi macil?
JOB.25.5	K'inen kiri dwe je kiler,
JOB.25.5	aka micalin kicil ruwaŋ go,
JOB.25.6	t'onyo kosa dhano, ma delkwoŋe nyalo top,
JOB.25.6	dhano m'obedo kudin.
JOB.26.1	Kenyo Yobu odwoko ama,
JOB.26.2	Neni paka ikonyo ŋat'ongoye gi meni,
JOB.26.2	ikonyo dhano manyap, ma jacandi.
JOB.26.3	Neni paka imiyo rieko ri ŋatamiŋ paka an,
JOB.26.3	aka imiyan niaŋ.
JOB.26.4	Ŋa m'okonyin ŋako nger wac no,
JOB.26.4	aka ŋa m'opoŋin gi luya ama?
JOB.26.5	Tipo pa ji m'otho jokirin i pendi piny,
JOB.26.5	pi gi cwec ma jobed'iye.
JOB.26.6	Piny pa jom'otho odoŋ nono ruwaŋ Were,
JOB.26.6	ongoye gima umo kwoŋ lero pere.
JOB.26.7	Were oyaro pondeponde ma yumalo,
JOB.26.7	aka liero piny i hongo.
JOB.26.8	Go tweyo pi i pondeponde mapek,
JOB.26.8	aka kiwey jowobare gi peko mere.
JOB.26.9	Go pano waŋ dwe,
JOB.26.9	aka yaro kwoŋe pondeponde pere.
JOB.26.10	Go ociero bol ma nyaraunda wi pi,
JOB.26.10	i kew ma dier lero gi mudho.
JOB.26.11	Sirin ma polo jokirin,
JOB.26.11	aka joyengere gi lworo ka go obwoko jo.
JOB.26.12	Go kweyo nam gi meni pere,
JOB.26.12	aka oredho Rahab ogwaŋ ma nam piny gi niaŋ pere.
JOB.26.13	Go oloko polo maler gi koyo pere,
JOB.26.13	aka ocwowo bulir m'oyido kwale gi cinge.
JOB.26.14	To me adieri obedo nger kende ma meni pere onener'iye,
JOB.26.14	aka me kende a gima watieko winjo.
JOB.26.14	To ŋa manyalo niaŋ derino ma meni pere?
JOB.27.1	Yobu kendo ocako luwo aka owaco ama,
JOB.27.2	Paka Were kwo, go m'othwonan tiro,
JOB.27.2	Jameni Je, ma miyo kwo paran litho,
JOB.27.3	tekin anitie gi kwo,
JOB.27.3	aka fodi aywe luya pa Were,
JOB.27.4	akibino luwo raco gi dhokan,
JOB.27.4	aka lewan kilatwodo.
JOB.27.5	Wobedi bor kodan waco ni itire i gim'iwaco,
JOB.27.5	akibino weyo timo adieri cuka anotho.
JOB.27.6	Akilaweyo waco ni atire,
JOB.27.6	cunyan tek ma kiyengere.
JOB.27.7	Weyi jokwor paran jowocal jokidakana,
JOB.27.7	aka weyi ji ma jokiyere kodan jowocal ji ma butiro.
JOB.27.8	Geno aŋo manitie ri ji ma bu Were ka Were oneko jo,
JOB.27.8	kosa ka Were omayo jo kwo?
JOB.27.9	Were owinji ywak pajo,
JOB.27.9	ka teko opodho kwoŋ jo?
JOB.27.10	Josangala gi Jameni Je,
JOB.27.10	aka jokway go i hongo je?
JOB.27.11	Alafonjin kwoŋ cingi Were,
JOB.27.11	akibino muŋo gima nitie bongi Jameni Je.
JOB.27.12	Wijoje witieko neno,
JOB.27.12	onyo raŋo wiriwere luwo koyo?
JOB.27.13	Me obedo adec pa jokidakana wok bongi Were,
JOB.27.13	gi gir'acula ma jomaker jolimo wok bongi Jameni Je.
JOB.27.14	Ka jonywol nyithindho kweth, ilaneko jo g'abor,
JOB.27.14	aka nyikway jo jongoye gi cemo ma romo.
JOB.27.15	Jono ma joboth jotho gi two nundu,
JOB.27.15	aka mon tho pajo jokiywak.
JOB.27.16	Makada nende jodhure gi feza paka fukefuke,
JOB.27.16	to jopanga nangin paka lowo,
JOB.27.17	to ŋataber ama laruko,
JOB.27.17	aka ŋata timo adieri ama latero feza pere.
JOB.27.18	Jogeto udi pajo paka od winyo,
JOB.27.18	paka kayindi ma ŋeca ogeto ma kuro ndelo vini.
JOB.27.19	Jodonjo i kanindo gi lim, to meno bedo macowe,
JOB.27.19	kani joyawo waŋ gin, ongoye lim ma jonwaŋi.
JOB.27.20	Teko karo jo paka mikula,
JOB.27.20	aka asur tiŋo jo wor.
JOB.27.21	Koyo ma yuwok ceŋ tiŋo jo aka jongoye,
JOB.27.21	yweyo woko jo wok i kabedo pajo.
JOB.27.22	Koyo wito jo m'ongoye wor,
JOB.27.22	aka jodwire kwoŋe.
JOB.27.23	Koyo pathere kwoŋ jo,
JOB.27.23	aka lwiyo kwoŋ jo wok i kabedo mere.
JOB.28.1	Adieri nitie kware ma feza,
JOB.28.1	gi ka thodho zahabu.
JOB.28.2	Cuma iwodho wok i fukefuke,
JOB.28.2	aka waya ilenyo wok i tele.
JOB.28.3	Joudo gike ma mudho,
JOB.28.3	aka jodwaro lutho ma piny,
JOB.28.3	jokunyo telin wok i mudho.
JOB.28.4	Joyawo dago i milelo kama ji jokibed'iye,
JOB.28.4	kosa kama ji jokiwoth'iye.
JOB.28.4	Jotweyo thondhe i pier gin aka joliero gine,
JOB.28.4	kama jotiy'iye kakendi jo.
JOB.28.5	Cemo wok i lowo,
JOB.28.5	kucel pendi piny no won,
JOB.28.5	ikedho woko paka mac.
JOB.28.6	I telin ma piny nwaŋere tele gu manyabululu,
JOB.28.6	aka i fukefuke mere nwaŋere zahabu.
JOB.28.7	Ongoye winyo ma camo riŋo m'oŋeyo royo ma kware,
JOB.28.7	aka acut fodi jok'oneno.
JOB.28.8	Ogwaŋe mager fodi jok'odonj'iye,
JOB.28.8	aka simbwor fodi k'otund'iye.
JOB.28.9	Jokunyo tele matek acingi,
JOB.28.9	aka joredho gote gi tiendi gin.
JOB.28.10	Jokunyo ger i telin,
JOB.28.10	aka jonwaŋo telin ma welo.
JOB.28.11	Jokunyo cuka jotundo i waŋ malawin,
JOB.28.11	aka jothango gim'opanere.
JOB.28.12	To rieko nwaŋere kune?
JOB.28.12	Walafonjere kune niaŋ?
JOB.28.13	Ji jokuya nger ma limo rieko,
JOB.28.13	aka kinwaŋere i lowo pa jomakwo.
JOB.28.14	Lutho waco ni, “Ongoye i an.”
JOB.28.14	Nam bende kwero ni, “Ongoye bongan.”
JOB.28.15	Rieko kinyew gi zahabu,
JOB.28.15	kosa feza kicul welo mere.
JOB.28.16	Zahabu ma Ofir kirom gi cwe mere,
JOB.28.16	aka thiwino ma welo kirom gine.
JOB.28.17	Zahabu kodi ndewiro kirom gine,
JOB.28.17	kosa kinyal wilo ri thiwino m'otimi gi zahabu macil.
JOB.28.18	Cwe ma rieko dwoŋ loyo,
JOB.28.18	telin m'oruwo rangi macol, matar kodi nyalando, telin ma pilin,
JOB.28.18	aka welo mere kalo telin ma rangi m'obokere kodi ma nyalando.
JOB.28.19	Tele manyatongweno ma Ethopiya,
JOB.28.19	kodi zahabu macil kirom gine.
JOB.28.20	Onyo to, rieko wok kune?
JOB.28.20	Wanyalo nwaŋo niaŋ kune?
JOB.28.21	Rieko opanere ruwaŋ kisi gima kwo,
JOB.28.21	aka omuŋere ri winyin ma koyo.
JOB.28.22	Kiri tho gi rerok je jowaco ni,
JOB.28.22	watieko winjo nyaka pokopoko.
JOB.28.23	Were kende ama oŋeyo yo mere,
JOB.28.23	aka go ama oŋeyo kabedo mere.
JOB.28.24	Kole go ŋiyo gike ma piny,
JOB.28.24	aka go neno kisi gima nitie i pendi polo.
JOB.28.25	Munyo Were omiyo koyo derino mere,
JOB.28.25	aka munyo Were opima dwoŋo ma nam,
JOB.28.26	munyo Were oyero kama koth ocw'iye,
JOB.28.26	kodi kama pondeponde ma mwoc koth oluw'iye,
JOB.28.27	kenyo ama Were oneno rieko, aka otemo bero mere,
JOB.28.27	to go yere gine.
JOB.28.28	“Adieri, lworo Were, meno obedo rieko,
JOB.28.28	aka weyo raco obedo niaŋ.”
JOB.29.1	Yobu ocako luwo kendo ka waco ni,
JOB.29.2	Kabedi kwo paran nyalo gik nyacon,
JOB.29.2	paka i hongo ma Were oyido gwok'iye kwo paran.
JOB.29.3	I hongo no Were oyido bedo kodan noknok,
JOB.29.3	aka gi lero pere awotho i mudho.
JOB.29.4	I hongo no oyido gigipiny kadho ran maber,
JOB.29.4	aka mere paran gi Were ogwoko peco paran.
JOB.29.5	Jameni Je oyido nitie kodan,
JOB.29.5	aka nyithindho paran je jothokan.
JOB.29.6	I hongo no oyido athothi gi cak,
JOB.29.6	aka mo kweth onyule ran wok i tele.
JOB.29.7	Kisi k'akidho i waŋkac ma tindi madwoŋ,
JOB.29.7	t'abedo kam'othangere,
JOB.29.8	yac oyido jonenan to jocore gicen,
JOB.29.8	aka jom'otegino joay to jocungo ran.
JOB.29.9	Jotel pa ji oyido joliŋ luwo,
JOB.29.9	aka joumo dhok gin gi cingi jo.
JOB.29.10	Jodhum joliŋ nisi,
JOB.29.10	aka lew gin moko i dandi jo.
JOB.29.11	Kisi ŋat'owinjan aluwo, olwoŋan ni jasilwany,
JOB.29.11	aka kisi ŋat'onenan, oluwo kwoŋan.
JOB.29.12	Me kwoŋbedo akonyo kisi jacandi, m'oywaki ri kony,
JOB.29.12	aka akonyo nyithindho kic m'oyido jongoye gi kony.
JOB.29.13	Ji m'oyido jocegin rere woko jokwayo ran silwany,
JOB.29.13	aka amiyo cuny citho wero ri kisangala.
JOB.29.14	Atimo gim'otire,
JOB.29.14	aka tiro oyido obedo kanzu paran gi junga paran.
JOB.29.15	An oyido abedo waŋ joma waŋ gin otho,
JOB.29.15	gi tiendi jor'aŋolo.
JOB.29.16	An oyido abedo ba jocandi,
JOB.29.16	aka akonyo jokicar i hongo ma teko.
JOB.29.17	Aturo woko dingi jomaker,
JOB.29.17	aka abotho ji ma jodiyo.
JOB.29.18	Kenyo t'abedo gi paro ni, “Alatho gi peco paran kama yom,
JOB.29.18	aka ndelo paran labedo mathoth paka kwoyo.
JOB.29.19	An oyido acalo yath ma pi kicwiy i fuc mere,
JOB.29.19	ma jange mere thoyo kithw'iye.
JOB.29.20	Dwoŋ paran k'oweyan,
JOB.29.20	aka meni k'orumo i cingan paka meni mar'asere.
JOB.29.21	Ji jokuro winjan, k'aluwo,
JOB.29.21	aka jobedo liŋ, k'amiyo rieko.
JOB.29.22	K'atieko luwo, doko jokiluwi rumacen,
JOB.29.22	aka wac paran okweyo jo paka thoyo.
JOB.29.23	Jokuran paka jokuro koth,
JOB.29.23	aka joŋamo dhok jo ran paka ri koth ma cwir.
JOB.29.24	Amiyo jo nyero ka jongoye gi yeyo,
JOB.29.24	aka waŋan ma dikisangala omedo jo meni.
JOB.29.25	Abedo jatel pajo, aka anyutho jo yo,
JOB.29.25	t'atelo jo paka kere telo jolweny pere,
JOB.29.25	ayomo cuny jo paka ŋata yomo cuny joywak.”
JOB.30.1	To onyo pama ji ma jothindho ran jonyeran,
JOB.30.1	ji ma bacere pajo oyido akinyali kiri
JOB.30.1	yeyo jo kuro rombo paran.
JOB.30.2	Magowa aŋo ma dinyo alimo wok kwoŋ meni pajo?
JOB.30.2	Meni pajo je oyido orumo.
JOB.30.3	Kwoŋbedo candi gi kec ma wor i thim,
JOB.30.3	jonyamo lowo m'othwo gi thombin.
JOB.30.4	Joŋweto ayuyu i dudi to jocamo,
JOB.30.4	kodi fuc raywe ma miyo jo lietho.
JOB.30.5	Iriemo woko jo i dier ji,
JOB.30.5	ji jokoko rijo paŋini jakwo.
JOB.30.6	Jobedo i milelo,
JOB.30.6	i buce m'okunyere i lowo, kodi i telin.
JOB.30.7	Johola i dier dudi,
JOB.30.7	aka jowura kanyacel i tiendi kudhin.
JOB.30.8	Lwak ji ma bukony, m'ongoye ŋat'oŋeyo jo,
JOB.30.8	oriem woko jo i lowo gi kiboko.
JOB.30.9	Onyo pama jonyoma an i wer,
JOB.30.9	abedo gir'awaca rijo.
JOB.30.10	Joŋisa an, aka jobedo bor kodan,
JOB.30.10	aka jokigal gi ŋulo law ruwaŋan.
JOB.30.11	Kwoŋbedo Were olokan manyap aka m'ongoye kony,
JOB.30.11	jowire kwoŋan gi nge pajo je.
JOB.30.12	Yu racuc paran, lwak jomonjan,
JOB.30.12	jomiyan ringo ka joyiko ran yo ma rerok.
JOB.30.13	Jocego ran royo ma ringo, aka jotemo reyan woko,
JOB.30.13	t'ongoye ŋat'ocieri jo.
JOB.30.14	Jonyule paka jolweny jonyule gi hoŋ madwoŋ,
JOB.30.14	aka joriewere kwoŋan.
JOB.30.15	Lworo opodho kwoŋan abwap,
JOB.30.15	aka dwoŋ paran ware woko paka koyo,
JOB.30.15	bero paran rere woko paka pondeponde.
JOB.30.16	Onyo pama kwo paran wisawisa,
JOB.30.16	aka ndelo ma teko orundan.
JOB.30.17	Cokin paran je mwodan,
JOB.30.17	aka litho ma raman kikwe.
JOB.30.18	Were makan gi kitogi paran,
JOB.30.18	aka deyan gi nangin paran.
JOB.30.19	Go witan i cwodho,
JOB.30.19	aka atieko lokere fukefuke gi buru.
JOB.30.20	Aywak ri kony, to ikidwokan,
JOB.30.20	atieko cungere, to ikidewo kwoŋan.
JOB.30.21	Iteran gi gwayo,
JOB.30.21	aka icandan gi cingin ma dimeni.
JOB.30.22	Iweyo koyo tiŋan woko,
JOB.30.22	aka iwitan iy'asur mager.
JOB.30.23	Aŋeyo ni iteran tho,
JOB.30.23	i kabedo ma kisi dhano ripo kadh'iye.
JOB.30.24	Adieri ongoye ŋata nyalo monjo dhano ma rere woko,
JOB.30.24	ka ywak i hongo ma teko.
JOB.30.25	Kole an aywak gi ji ma jonitie i teko,
JOB.30.25	aka awinjo litho ri jocandi.
JOB.30.26	To munyo arango bero, teko obino,
JOB.30.26	munyo akuro lero, to mudho bino.
JOB.30.27	Cunyan ule swa ma kikwe,
JOB.30.27	aka teko podho ran radhik.
JOB.30.28	Awotho i mudho, m'ongoye waŋceŋ,
JOB.30.28	atieko cungo i dier lwak ywak ri kony.
JOB.30.29	Atieko lokere omin ogwaŋe madudi,
JOB.30.29	kodi mere pa mayin.
JOB.30.30	Pien delkwoŋan ocido,
JOB.30.30	aka cokin paran waŋ gi lietho.
JOB.30.31	Tongol paran onyo wodho wer ma rem,
JOB.30.31	aka milowe paran wodho wer ma ywak.
JOB.31.1	Atieko timo cikirok gi waŋan,
JOB.31.1	onyo anowanya dhako nedi?
JOB.31.2	Aŋo ma Were Majameni Je timo riwan?
JOB.31.2	Go culo wan nedi ri tim mawan?
JOB.31.3	Go kelo teko aka sika woko,
JOB.31.3	jono ma jotimo gimarac.
JOB.31.4	Were oŋeyo yo paran,
JOB.31.4	aka go neno woth paran je.
JOB.31.5	K'inen atieko woth i kidakana,
JOB.31.5	aka tiendan obedo mayot twodo,
JOB.31.6	weyi Were wopima an i rapim m'otire,
JOB.31.6	aka go laneno ni abu banja.
JOB.31.7	K'inen aweyo yo m'otire,
JOB.31.7	aka cunyan odhiran timo gimarac,
JOB.31.8	kenyo weyi acwoy, aka dhano man wocam,
JOB.31.8	aka weyi gim'afuro wonyekere.
JOB.31.9	Ka cunyan otieko kiwanya dhako moro,
JOB.31.9	aka akuro kiyo i kabuti thigo pere,
JOB.31.10	kenyo weyi dhako paran wotedi ri jacwo man cemo,
JOB.31.10	aka weyi jacwo man wonindi gine.
JOB.31.11	Meno obedo kidakana madwoŋ,
JOB.31.11	aka kite reco no ripo gi gir'acula.
JOB.31.12	Meno cal mac ma reyo woko piny pa jom'otho,
JOB.31.12	manyalo reyo woko kisi gim'anitie gine.
JOB.31.13	K'atieko kwero atoŋa pa ŋecin paran ma mon kodi ma cwo,
JOB.31.13	munyo jogeŋisa kodan,
JOB.31.14	aŋo m'alatimo k'anocungi ruwaŋ Were?
JOB.31.14	Anodwoki aŋo ka go openjan?
JOB.31.15	Kole Were acel m'ocweyan i iy mama,
JOB.31.15	ama bende ocweyo ŋecin paran.
JOB.31.16	An fodi akikwero konyo jacandi,
JOB.31.16	kosa weyo citho candirok.
JOB.31.17	An akicem kendan nyagwondo,
JOB.31.17	kosa athwono nyathi kic cemo to riyo kec.
JOB.31.18	An akuro nyathi kic,
JOB.31.18	t'akwonga citho.
JOB.31.19	An akiweyo dhano m'ongoye gi ruk candirok,
JOB.31.19	kosa akiweyo jacandi bedo m'ongoye gi gium.
JOB.31.20	Ŋa ma fodi k'okwayo ran silwany,
JOB.31.20	kwoŋbedo amiyo go pien rombo paran to umere gine?
JOB.31.21	K'atieko kwalo nyathi kic,
JOB.31.21	kareno akanya ni ji jolathielan.
JOB.31.22	K'obedo ameno, weyi badan wofudhere wok i gokan,
JOB.31.22	aka weyi cingan womukere wok i kumbo mere.
JOB.31.23	Kole oyido alworo teko ma Were nyalo kelo,
JOB.31.23	aka d'akinyalo ciro meni pere.
JOB.31.24	Fodi akiketho geno paran i zahabu,
JOB.31.24	kosa tero zahabu macil paka miseni paran.
JOB.31.25	Fodi akisiemere ro thotho ma lim paran,
JOB.31.25	kosa ro gigipiny kweth m'alimo gi cingan.
JOB.31.26	Fodi akilamo waŋceŋ ka liel,
JOB.31.26	kosa dwe i ŋono mere.
JOB.31.27	Cunyan fodi k'owondan nyaliŋliŋ,
JOB.31.27	aka fodi akicwiyo lwetan ma woro jo.
JOB.31.28	Meno je reco ma ripo gi gir'acula,
JOB.31.28	aka meno bedo ngoye g'adieri ri Were manitie malo.
JOB.31.29	Fodi akisangala ka jokwor paran jocandere,
JOB.31.29	kosa ka joromo gi teko.
JOB.31.30	Fodi akitimo reco gi dhokan,
JOB.31.30	kwoŋo kwo pajo.
JOB.31.31	Jono je ma jotiyo ran joŋeyo maber,
JOB.31.31	ni noknok ajolo jokicar.
JOB.31.32	Ajolo jowoth peco paran,
JOB.31.32	aka akiweyo jo nindo i royo.
JOB.31.33	Fodi akikano reco paran,
JOB.31.33	paka jomegi jotemo timo.
JOB.31.34	Akilworo gima ji jonyalo waco,
JOB.31.34	akidoŋ peco kosa akiliŋ,
JOB.31.34	ni rupiri alworo yet pajo.
JOB.31.35	A, ka bedi oyido nitie ŋata nyalo winjan!
JOB.31.35	Aridho ni gim'awaco obedo adieri,
JOB.31.35	aka weyi Jameni Je wodwokan.
JOB.31.35	Kabedi misegey je ma jakwor kelo kwoŋan,
JOB.31.35	ondiki piny m'anyalo neno jo,
JOB.31.36	adieri dinyo atiŋo i badan,
JOB.31.36	dinyo atweyo kwoŋan paka sangaria.
JOB.31.37	Dinyo awaco ri Were kisi gim'atieko timo,
JOB.31.37	t'aŋanjo ruwaŋe paka jadhum.
JOB.31.38	K'inen atieko kwalo lowo m'afuro,
JOB.31.38	aka amayo wegi mere,
JOB.31.39	k'inen atieko camo cemo mere m'akinyewo,
JOB.31.39	t'amiyo wegi mere tho kec,
JOB.31.40	onyo weyi kudhin ama wotw'iye makiweno ŋano,
JOB.31.40	kosa dudi makiweno bale.
JOB.31.40	Me gike ma luwo pa Yobu.
JOB.32.1	Yobu owaco ni go ongoye gi banja i neno pere, riameno cwo adek no joweyo dwoko go. 
JOB.32.2	To Elihu wod Barakel janono pa Buzi, ma wok peco pa Ram omako nge swa, kwoŋbedo Yobu owaco ni go otire, makiweno Were. 
JOB.32.3	Elihu omako nge kiri gi merin pa Yobu adek kwoŋbedo jok'onyalo dwoko Yobu maber, makada nende oyido jotieko waco ni Yobu okom. 
JOB.32.4	Elihu oyido kuro luwo gi Yobu, kwoŋbedo go oyido thin kwoŋ jo. 
JOB.32.5	To munyo Elihu oneno ni oyido ongoye radwok maber i wac m'owok i dhok cwo adek no, go omako nge swa. 
JOB.32.6	Elihu ocako luwo ka waco ama,
JOB.32.6	Athin ran kwoŋ win,
JOB.32.6	aka witegino loyan,
JOB.32.6	riameno oyido alworo waco riwin paro paran.
JOB.32.7	Awaco ni, weyi jom'otegino jowoluwi,
JOB.32.7	aka weyi jowofonji rieko.
JOB.32.8	To adieri obedo cuny pa Were Majameni Je,
JOB.32.8	ma bino bongi ji to miyo jo rieko.
JOB.32.9	K'obedo ni tegino ama miyo ji rieko,
JOB.32.9	kosa miyo jo niaŋ gim'otire.
JOB.32.10	Riameno awaco ni, winjan win,
JOB.32.10	aka an bende alawaco gim'aŋeyo.
JOB.32.11	Abedo moth swa kareno awinjo wac mewin,
JOB.32.11	apima niaŋ mewin kareno widwaro gir'awaca.
JOB.32.12	Aciko ithan swa riwin,
JOB.32.12	to ongoye kwoŋ win ŋat'opusa Yobu,
JOB.32.12	ongoye ŋat'odwoko wac pere.
JOB.32.13	Kucel wikiri wiwaci ni, witieko nwaŋo rieko,
JOB.32.13	Were ripo dwoko Yobu, kwoŋbedo win widhiere.
JOB.32.14	Yobu oyido kiluw kodan, to gi win,
JOB.32.14	to dinyo akidwoko go paka win.
JOB.32.15	Jongoye gi gima jowaci,
JOB.32.15	ongoye gima jonyalo dwoko.
JOB.32.16	Anomedere kuro, kareno jongoye gi gima jowaci?
JOB.32.16	Anocungi ka munyo jongoye gi radwok?
JOB.32.17	An bende alamiyo radwok paran,
JOB.32.17	alawaco gim'aŋeyo.
JOB.32.18	Athothi gi gim'anowaci,
JOB.32.18	aka akinyali bedo liŋ.
JOB.32.19	K'aweyo m'akiluwo,
JOB.32.19	dwondan nyalo bare paka pien vini manyen.
JOB.32.20	Weyi aluw aka nyaka aywe,
JOB.32.20	aripo ŋamo dhokan ŋey anyal dwoko.
JOB.32.21	Akilabedo nyakucel,
JOB.32.21	aka ak'owondere ri dhano.
JOB.32.22	Kole akuya wondirok,
JOB.32.22	kwoŋbedo Jacwec paran nyalo reyan woko.
JOB.33.1	To mondo Yobu, winji luwo paran,
JOB.33.1	aka winji wac paran je.
JOB.33.2	Mondo winji, ayawo dhokan,
JOB.33.2	aka ee, aluwo.
JOB.33.3	Waci paran obedo adieri ma wok i cunyan,
JOB.33.3	aka dhokan luwo gim'oŋeyo.
JOB.33.4	Cuny pa Rwoth ocweyan,
JOB.33.4	luya pa Jameni Je omiyan kwo.
JOB.33.5	Dwokan, k'inen inyalo,
JOB.33.5	can wac perin ruwaŋan, aka cungi.
JOB.33.6	Neni, ruwaŋ Were warom,
JOB.33.6	aka an bende ocweyan gi lowo.
JOB.33.7	Riameno ikir'ilworan,
JOB.33.7	akilaloyin gi meni.
JOB.33.8	Adieri itieko luwo k'awinjo,
JOB.33.8	ak'atieko winjo derino ma wac perin.
JOB.33.9	Iwaco ni, “Alony, aka angoye gikibenga,
JOB.33.9	abu banja aka angoye gi reco.
JOB.33.10	To Were nwaŋo atoŋa ma monjan,
JOB.33.10	aka go teran paka jakwor pere.
JOB.33.11	aka neno yo paran je.”
JOB.33.12	To winji Yobu, ikitire, aka aladwokin.
JOB.33.12	Were dwoŋ loyo dhano moro je.
JOB.33.13	Raŋo ipiemo gi Were,
JOB.33.13	gi waco ni go kidwoki kigeŋisa mawan?
JOB.33.14	Were luwo i nger acel,
JOB.33.14	kodi madirio, kada ngoye ŋata niaŋ.
JOB.33.15	ka nindo mapek okwalo ji,
JOB.33.15	kareno jonur i kanindo pajo,
JOB.33.16	go yawo ithi jo,
JOB.33.16	aka bwoko jo gi pir.
JOB.33.17	Were luwo ma miyo jo weyo tim pajo marac,
JOB.33.17	kodi geŋo jo kwoŋ noro.
JOB.33.18	Go botho adundo pajo ka jokidho tho,
JOB.33.18	kodi kwo pajo rerok g'abor.
JOB.33.19	Were tiro ji gi litho i kanindo pajo,
JOB.33.19	kodi mwodirok i cokin pajo.
JOB.33.20	Gime miyo cuny jo cile kwoŋ cemo,
JOB.33.20	kiri cemo ma jomaro swa.
JOB.33.21	Delkwoŋ jo lokere mamok ma kinen,
JOB.33.21	aka cokin pajo m'oyido cango kinen gule woko.
JOB.33.22	Adundo pajo core cegin gi tho,
JOB.33.22	aka kwo pajo core cegin gi jono ma jokelo tho.
JOB.33.23	Kabedi nwaŋere rijo acel kwoŋ jomalaika,
JOB.33.23	japido, acel kwoŋ jomalaika ganin,
JOB.33.23	ŋata tuco tiro pa dhano.
JOB.33.24	Malaika dinyo owaco i wor ni,
JOB.33.24	“Both win go kadho i piny pa jom'otho,
JOB.33.24	atieko nwaŋo cul ma botho go.
JOB.33.25	Delkwoŋe lalokere mafoth,
JOB.33.25	aka go labedo matek kendo.
JOB.33.26	Kenyo go lakwayo, to Were dwoko,
JOB.33.26	go lalamo Were gi kisangala,
JOB.33.26	aka Were laculo go ri tiro pere.”
JOB.33.27	Ŋato lawaco ri joman ni,
JOB.33.27	“Atimo reco, aka aweyo timo gim'otire,
JOB.33.27	t'akilimo gir'acula.
JOB.33.28	Were obotho adundo paran kwoŋ tho,
JOB.33.28	aka fodi aneno lero.”
JOB.33.29	Adieri Were timo gigipiny me je,
JOB.33.29	dirio kosa didek gi ji,
JOB.33.30	ma botho adundo pajo tho,
JOB.33.30	ŋey jowoneni lero ma kwo.
JOB.33.31	Awi Yobu, ciki ithin maber, aka winjan,
JOB.33.31	liŋ, aka alaluwo.
JOB.33.32	To k'inen initie gi g'irawaca dwokan,
JOB.33.32	luw, kwoŋbedo alayeyo ni itire.
JOB.33.33	To ka be, winjan,
JOB.33.33	liŋ, aka alafonjin rieko.
JOB.34.1	Kenyo Elihu omedo luwo ka waco ama,
JOB.34.2	Winji win wac paran, win cwo mariek,
JOB.34.2	aka ciki ithi win, win ma wiŋeyo mathoth.
JOB.34.3	Kole ithi jo temo wac,
JOB.34.3	paka lew jo bilo cemo.
JOB.34.4	Weyi wayer gim'otire,
JOB.34.4	aka weyi wayere i dier wan kwoŋ gimaber.
JOB.34.5	Yobu otieko waco ni go otire,
JOB.34.5	aka Were othwono go tiro.
JOB.34.6	Anotwodi ni akom?
JOB.34.6	Adhola paran kicangi, kucel angoye gi reco.
JOB.34.7	Nitie jacwo ma cal gi Yobu,
JOB.34.7	ma ciro yet paŋini madho pi.
JOB.34.8	Go bedo kanyacel gi jomarac,
JOB.34.8	aka wotho gi jokidakana.
JOB.34.9	Kole go otieko waco ni ongoye cwe,
JOB.34.9	ri dhano kisangala Were.
JOB.34.10	Riameno winjan win, win ma winitie gi niaŋ,
JOB.34.10	wobedi bor gi Were swa ni go timo kidakana,
JOB.34.10	kosa ni Jameni Je timo kidakana.
JOB.34.11	Kole go culo ji cungo kwoŋ tim pajo,
JOB.34.11	kodi cungo kwoŋ yo pajo.
JOB.34.12	Adieri Were kitim kidakana,
JOB.34.12	aka Jameni Je kiwir tiro.
JOB.34.13	Nitie ŋat'omiyo meni kwoŋ piny,
JOB.34.13	kosa nitie ŋat'omiyo go meni kwoŋ piny gibe?
JOB.34.14	Ka go okwanyo woko luya pere,
JOB.34.14	kosa ka go omayo kwo,
JOB.34.15	dinyo kisi cwec makwo je otho kanyacel,
JOB.34.15	aka dinyo dhano olokere fukefuke.
JOB.34.16	Ka winitie gi niaŋ, winji win gime,
JOB.34.16	winji win gim'awaco.
JOB.34.17	Ŋat'odak tiro bende nyalo dhumo?
JOB.34.17	Wilathumo banja ri ŋata jameni aka otire?
JOB.34.18	Ŋa ma waco ri kere ni bukony,
JOB.34.18	kodi ri jodhum ni jokidakana?
JOB.34.19	Ŋa ma kinyuthi nyakucel ri jodhum,
JOB.34.19	kosa kiyer jocandi ri joŋaŋo.
JOB.34.19	Kole joje jobedo tic ma cingi go.
JOB.34.20	Jokiru tho,
JOB.34.20	iyuko jo i dier wor to jotho,
JOB.34.20	aka tho pa jomeni kibedi gi cingi dhano.
JOB.34.21	Go ketho waŋe kwoŋ yo pa ji,
JOB.34.21	aka neno woth pajo je.
JOB.34.22	Ongoye mudho m'oasere swa,
JOB.34.22	ma jokidakana jonyalo pond'iye.
JOB.34.23	Kole Were kikethi sawa riwan,
JOB.34.23	ma kidho bongi go thumo riwan banja.
JOB.34.24	Go turo jomeni ma k'odwaro tiendi jo,
JOB.34.24	aka ketho joman i kabedo pajo.
JOB.34.25	Riameno go oŋeyo tim pajo,
JOB.34.25	aka mayo jo dhum gi wor to ŋinyo jo wor no won.
JOB.34.26	Go miyo jo gir'acula ro kidakana pajo,
JOB.34.26	kareno joman jonenanena.
JOB.34.27	Kwoŋbedo joweyo luwo go,
JOB.34.27	aka jokwero yo pere je.
JOB.34.28	Jomiyo jocandi ywak ri Were,
JOB.34.28	aka Were owinjo ywak pa joma nitie i litho.
JOB.34.29	Ka Were omito liŋ, ŋa manyalo kipusa go,
JOB.34.29	ka go opano waŋe, ŋa manyalo neno go,
JOB.34.29	obedi dhano kosa nono?
JOB.34.30	Dinyo ŋa m'ocero ji ma bu Were dhum,
JOB.34.30	kosa ji ma jodiyo joman.
JOB.34.31	Nitie ŋat'otieko waco ri Were ni,
JOB.34.31	“Atieko limo gir'acula, akilatimo reco kendo?
JOB.34.32	Fonjan gim'akuya,
JOB.34.32	aka k'atieko timo reco, akilamedere timo.”
JOB.34.33	Paka nyo ipiemo gi gima Were timo,
JOB.34.33	kwoŋbedo ipiemo gi go,
JOB.34.33	riameno yero obedo aperin makiweno aparan,
JOB.34.33	wac gim'iŋeyo.
JOB.34.34	Joma niaŋ jolawaco ran,
JOB.34.34	aka jorieko ma jowinjan jolawaco ni,
JOB.34.35	“Yobu luwo gim'okuya,
JOB.34.35	aka wac pere ongoye rieko.”
JOB.34.36	Kabedi inyalo temo Yobu kiri i cowe,
JOB.34.36	ilaneno ni go luwo paka jakidakana luwo.
JOB.34.37	Go medo gwenyirok kwoŋ reco pere,
JOB.34.37	go goyo adhoŋ i dier wan,
JOB.34.37	aka medo wac kweth kwoŋ Were.
JOB.35.1	Elihu omedere luwo ka waco ama,
JOB.35.2	Yobu, iparo ni itire,
JOB.35.2	waco ni itire ruwaŋ Were?
JOB.35.3	K'ipenjere ni, anitie gi kony aŋo,
JOB.35.3	kosa ni aberi nedi loyo ka nende atim reco?
JOB.35.4	Aladwokin gi wac,
JOB.35.4	kanyacel gi merin perin.
JOB.35.5	Ŋiy win polo aka winen,
JOB.35.5	kaŋasa win pondeponde, joŋawere swa loyo win.
JOB.35.6	K'itimo gim'okom dikweth, litho go?
JOB.35.7	K'itimo gim'otire, ikonyo Were?
JOB.35.7	Aŋo ma Were limo wok i cingin?
JOB.35.8	Kidakana perin miyo joman candirok paka in,
JOB.35.8	to k'itimo gim'otire, konyo jo.
JOB.35.9	Ka ji jonitie iy'adica mathoth, joywak ri kony,
JOB.35.9	jolwoŋo dhano wobothi jo wok i cingi jomeni.
JOB.35.10	To ongoye kwoŋ jo ma rangi Were, jacwec pajo,
JOB.35.10	ma miyo geno wor.
JOB.35.11	Go ma fonjo wan loyo ogwaŋe ma piny,
JOB.35.11	aka miyo wan bedo mariek loyo winyin ma koyo.
JOB.35.12	Kenyo joywak, to go kidwoki,
JOB.35.12	kwoŋbedo noro pa jokidakana.
JOB.35.13	Adieri Were kiwinji ywak ma rendirok,
JOB.35.13	aka Jameni Je kidew kwoŋe.
JOB.35.14	Adieri ilawaco ni Were kinen,
JOB.35.14	to kur moth, kiosa perin nitie ruwaŋ go.
JOB.35.15	Iparo ni Were i nge pere kimiy gir'acula,
JOB.35.15	aka kidew kwoŋ gimarac.
JOB.35.16	Yobu goyo dhoke nono,
JOB.35.16	go medo wac kweth m'okuya gima waco.
JOB.36.1	Elihu omedere luwo ka waco ama,
JOB.36.2	Kuran ye kutho mathin, aka alanyuthin gimoro,
JOB.36.2	kole anitie gi gim'alawaco i kawaŋ Were.
JOB.36.3	Alaoro ŋeyo paran mabor,
JOB.36.3	aka alanyutho ni Jacwec paran otire.
JOB.36.4	Adieri wac paran k'obedo twodo,
JOB.36.4	an m'ineno ruwaŋin me, ariek.
JOB.36.5	Were jameni, aka go kicay dhano moro je,
JOB.36.5	go tek i meni gi iniaŋ.
JOB.36.6	Go kiwey jokidakana jowokwo,
JOB.36.6	to miyo jocandi tiro.
JOB.36.7	Go kikwany woko waŋe kwoŋ ji m'otire,
JOB.36.7	to miyo jo dhum paka kerin,
JOB.36.7	aka miyo iworo jo cil gi cil.
JOB.36.8	To ka otwey ji gi pingo,
JOB.36.8	kareno jocandere ri gima jotimo,
JOB.36.9	go tuco rijo tim pajo,
JOB.36.9	kodi reco pajo, ni oyido jotimo ginoro.
JOB.36.10	Go yawo ithi jo winjo fonji pere,
JOB.36.10	aka wodho or rijo weyo reco.
JOB.36.11	Ka jowinjo go to jotiyo rigo,
JOB.36.11	jobedo gi kwo ma siem kodi bero.
JOB.36.12	To ka jokwero winjo go, jolatho g'abor,
JOB.36.12	aka jolarere woko m'ongoye gima joŋeyo.
JOB.36.13	Ji ma bu Were jobedo jo nge macek,
JOB.36.13	aka jokikway kony k'omiy jo gir'acula.
JOB.36.14	Jotho i soye pajo,
JOB.36.14	aka kwo pajo rumo i wickwot.
JOB.36.15	To Were fonjo ji gi candirok pajo,
JOB.36.15	aka dhiro litho ma yawo waŋ jo.
JOB.36.16	Were owodhin wok i teko,
JOB.36.16	aka omiyin bedo i siem,
JOB.36.16	to poŋo meza perin gi cemo mabeyo.
JOB.36.17	T'iasa paro kwoŋ gir'acula pa jokidakana,
JOB.36.17	onyo Were omiyin gir'acula m'otire.
JOB.36.18	Ikir'iyey cami nyew wowondin,
JOB.36.18	kosa ŋaŋo worwenyin.
JOB.36.19	Ywak perin lageŋin winjo litho,
JOB.36.19	kosa meni perin onyali konyin?
JOB.36.20	Ikir'idwar wor,
JOB.36.20	ma nonin jolarere woko.
JOB.36.21	Kure ikir'itim reco kendo,
JOB.36.21	kwoŋbedo meno am'omiyo icandere.
JOB.36.22	Neni, Were dwoŋ i meni,
JOB.36.22	ŋa m'obedo jafonji paka go?
JOB.36.23	Ŋa m'otieko nyutho go yo pere,
JOB.36.23	kosa ŋa manyalo waco ni go okom?
JOB.36.24	Poyi pako tic pere,
JOB.36.24	ma ji jotieko wero kwoŋe.
JOB.36.25	Ji je jotieko neno gima go otimo,
JOB.36.25	to waneno nyaka gi bor.
JOB.36.26	Adieri Were dwoŋ, to wakuya go kicutho,
JOB.36.26	oro pere kiŋeyere.
JOB.36.27	Kole Were ama twomo pi wok i piny,
JOB.36.27	aka loko koth ma cwe.
JOB.36.28	Go miyo koth cwe wok i pondeponde,
JOB.36.28	aka cwe kwoŋ ji gibe.
JOB.36.29	Ongoye ŋat'oŋeyo nger ma pondeponde yar'iye,
JOB.36.29	kodi nger ma koth mor'iye.
JOB.36.30	Neni, go kedho lithkoth thoko go,
JOB.36.30	aka go umo lutho ma nam.
JOB.36.31	Ama apaka go tiyo gi ji,
JOB.36.31	aka miyo cemo i thotho.
JOB.36.32	Go umo lithkoth gi par cinge,
JOB.36.32	aka wodho or ni wogoy kama go mito.
JOB.36.33	Pilin mere luwo kwoŋe,
JOB.36.33	aka ogwaŋe joŋeyo ni koth bino.
JOB.37.1	Adieri an bende mor pa koth miyan kirin,
JOB.37.1	aka dhokan ŋamere.
JOB.37.2	Winji, winji win mor ma dwondi go,
JOB.37.2	kodi derino ma wok i dhok go.
JOB.37.3	Go gonyo i pendi polo gibe,
JOB.37.3	aka miyo lithkoth pilin i kisi gike ma piny.
JOB.37.4	Rumacen dwondi go mor,
JOB.37.4	mor ma dwondi go ma dimeni,
JOB.37.4	aka lithkoth pilin ka dwondi go mor.
JOB.37.5	Dwondi Were mor ma gir'aura,
JOB.37.5	aka go timo gigipiny madongo ma wakinyali niaŋ.
JOB.37.6	Kole Were wodho or, aka pe cwe i piny,
JOB.37.6	aka koth cwe, koth mapek,
JOB.37.7	aka cero ji tic acingi,
JOB.37.7	ŋey kisi dhano ma go ocweyo woŋey tic pere.
JOB.37.8	Ogwaŋe jokidho i od gin,
JOB.37.8	aka jodoŋ'iye.
JOB.37.9	Asur wok i diŋ mere,
JOB.37.9	aka ŋico wok i koyo ma kudho.
JOB.37.10	Ywe pa Were ŋico pi,
JOB.37.10	aka miyo pi makere matek.
JOB.37.11	Go ŋico pondeponde mapek,
JOB.37.11	aka lithkoth pilin wok i pondeponde.
JOB.37.12	Jowire thoko kisi thenge,
JOB.37.12	timo kisi gima Were wodho or rijo kwoŋe,
JOB.37.12	kisi kamoro i piny.
JOB.37.13	Were dhiro koth dhieko piny,
JOB.37.13	go nyalo dhiro ma miyo wan gir'acula,
JOB.37.13	kosa ma nyutho wan wor pere.
JOB.37.14	Awinji gime Yobu,
JOB.37.14	kutho liŋ aka ipar kwoŋ gir'aura ma Were timo.
JOB.37.15	Iŋeyo nger ma Were wodho or kwoŋ jo,
JOB.37.15	aka miyo lithkoth ma pondeponde pere pilin?
JOB.37.16	Iŋeyo nger ma pondeponde mol'iye,
JOB.37.16	tic ma gir'aura pa ŋat'oŋeyo kisi gimoro.
JOB.37.17	Be, inyalo nyaka candirok i lietho,
JOB.37.17	ka koyo ma yupiny otudere i piny.
JOB.37.18	Inyalo yaro pondeponde kanyacel gi go,
JOB.37.18	to bedo matek paka ndewiro ma pilin?
JOB.37.19	Fonji wan gima walawaco ri Were,
JOB.37.19	akinyali kwoŋbedo wanitie i mudho.
JOB.37.20	Ripo ni wowaci rigo kutho ni amito luwo?
JOB.37.20	Nitie ŋata nyalo mito ni womwonyi go woko?
JOB.37.21	Onyo pama ji jokineni lero,
JOB.37.21	ka pilin i pondeponde,
JOB.37.21	ka koyo otieko loko maler.
JOB.37.22	Were bino wok yumalo ma pilin paka zahabu,
JOB.37.22	aka dwoŋ pere thoko wan gi lworo.
JOB.37.23	Meni pa Were dwoŋ ma wakinyali core cegin bonge,
JOB.37.23	go dwoŋ i meni gi tiro,
JOB.37.23	aka go otire noknok.
JOB.37.24	Riameno ji jolworo go,
JOB.37.24	aka go kiter gimoro paka ji ma joŋoyo ni joriek.
JOB.38.1	Kenyo Rwoth odwoko Yobu wok iy'asur.
JOB.38.2	Meno ŋa ma umo rieko,
JOB.38.2	gi wac nono m'okuya?
JOB.38.3	Ridhi pierin paka jacwo,
JOB.38.3	alapenjin, aka iladwokan.
JOB.38.4	In oyido initie kune munyo ageto kindi piny?
JOB.38.4	Waci ran k'initie gi niaŋ.
JOB.38.5	Ŋa m'omiyo rapim ma piny,
JOB.38.5	aka ŋa m'ocero bol mere,
JOB.38.5	iŋeyo radwok ma penji me je?
JOB.38.6	Iŋeyo kama pendi piny okuny'iye,
JOB.38.6	kosa iŋeyo ŋat'oketho telin ma sondin mere?
JOB.38.7	I hongo no micalin m'odikin jowero kanyacel,
JOB.38.7	aka cwec ma polo jokoko ro kisangala.
JOB.38.8	munyo omwoc wok i pendi piny?
JOB.38.9	Aŋat'aumo nam gi pondeponde,
JOB.38.9	t'aumo gi mudho m'opoto.
JOB.38.10	Aŋat'aketho kew ri nam,
JOB.38.10	t'acego gi petin kodi thigin.
JOB.38.11	Awaco ri nam ni, “Ilagik ka, aka ikilakalo ka,
JOB.38.11	aka asur perin lagik gi ka.”
JOB.38.12	Yobu, i kwo perin je,
JOB.38.12	itieko ye wodho or ni piny woyuthi to yawere,
JOB.38.13	Itieko wodho or ri odikin woumi piny,
JOB.38.13	aka jokidakana jowoyengere i kapondo pajo?
JOB.38.14	Odikin wire paka lowo m'omwon'iye cingi jo,
JOB.38.14	aka cungo m'oruwo rangi paka law.
JOB.38.15	Lero pa jokidakana ngoye woko,
JOB.38.15	aka cingi jo lokere manyap timo akaka.
JOB.38.16	Itieko ye donjo i waŋ pi ma nam,
JOB.38.16	kosa itieko wotho i dier wakawaka?
JOB.38.17	Itieko neno waŋkac ma tho,
JOB.38.17	kosa itieko neno waŋkace ma piny pa jom'otho?
JOB.38.18	Itieko ŋeyo laco ma piny gibe?
JOB.38.18	Dwokan, k'inen iŋeyo gime je.
JOB.38.19	Nitie kune royo ma kidho kama lero wok'iye,
JOB.38.19	kodi kama mudho caker'iye gine?
JOB.38.20	Inyalo tero jo i kabedo pajo,
JOB.38.20	kosa inyalo nyutho jo royo ma dok?
JOB.38.21	Adieri iŋeyo, kwoŋbedo itegino,
JOB.38.21	aka oro perin thoth.
JOB.38.22	Itieko ye donjo i kakan ma tor,
JOB.38.22	kosa itieko neno kakan ma pe?
JOB.38.23	Akano jo ri hongo ma teko,
JOB.38.23	ri ndelo ma lweny gi gorok.
JOB.38.24	Nitie kune royo ma kidho kama lero poker'iye gine,
JOB.38.24	kosa kama koyo ma yuwok ceŋ kedher'iye i piny?
JOB.38.25	Ŋa m'okunyo fereji ma koth cw'iye gine,
JOB.38.25	aka ŋa m'obaro royo ri mwoc koth?
JOB.38.26	Ŋa ma miyo koth cwe kama ji jokibed'iye,
JOB.38.26	i thim, kam'ojwangere?
JOB.38.27	Ŋa ma dhieko piny kam'othwo gi thim?
JOB.38.28	Koth nitie gi bamere,
JOB.38.28	kosa nitie ŋat'onywolo thoyo ma thon?
JOB.38.29	Pi m'omakere owok i iy ŋa,
JOB.38.29	aka ŋa m'onywolo tor ma wok i polo?
JOB.38.30	Pi lokere matek paka tele,
JOB.38.30	aka ŋico wi nam.
JOB.38.31	kosa gonyo thol ma mako kanyacel kitipa ma micalin m'ilwoŋo ni Orion?
JOB.38.32	Inyalo telo micalin to joneno i hongo pajo m'otire,
JOB.38.32	kosa inyalo telo arara gi nyithindhe?
JOB.38.33	Iŋeyo cik ma dhumo polo,
JOB.38.33	aka inyalo oro cik pajo i piny?
JOB.38.34	Inyalo koko gi dwondin malo ri pondeponde,
JOB.38.34	t'imiyo dhiekin gi pi kweth?
JOB.38.35	Inyalo wodho or ri lithkoth pilin,
JOB.38.35	to bino waco rin ni, “An e?”
JOB.38.36	Ŋa m'ocweyo rieko to ketho kam'opanere,
JOB.38.36	aka ŋa m'omiyo paro niaŋ?
JOB.38.37	Ŋa manitie gi rieko ma kwano pondeponde,
JOB.38.37	kosa ŋa manyalo kigela pien pi ma i polo,
JOB.38.38	koth ma coko fukefuke i kidhur,
JOB.38.38	aka cwodho makere kanyacel.
JOB.38.39	Inyalo dwaro cemo ri simbwor,
JOB.38.39	kosa yeŋo nyithindhi simbwor ma kec neko,
JOB.38.40	kareno jopondo i od jo,
JOB.38.40	kosa munyo joriere jokiyo gimoro i od simbwor.
JOB.38.41	Ŋa ma miyo agak cemo,
JOB.38.41	ka nyithindhe joywak ri Were,
JOB.38.41	aka jolera ro ngoye pa cemo?
JOB.39.1	Iŋeyo hongo ma diegi ma gote jonywol'iye?
JOB.39.1	Itieko neno ka amudhe nywol?
JOB.39.2	Iŋeyo hongo ma jobed'iye gi iy jo?
JOB.39.2	Iŋeyo hongo ma jonywol'iye?
JOB.39.3	Iŋeyo hongo ma jodol'iye piny,
JOB.39.3	to jocolo nyithindhi jo?
JOB.39.4	Nyithindhi jo jobedo matek, aka jodongo kam'othangere,
JOB.39.4	jokadho yo pajo, aka jokidwoki bongi jo.
JOB.39.5	Ŋa m'oweyo punde ma thim kadho kama mito?
JOB.39.5	Ŋa m'ogonyo jo to weyo jo kilera?
JOB.39.6	Amiyo jo thim bedo peco pajo,
JOB.39.6	t'amiyo jo kwo i lowo ma cumbi.
JOB.39.7	Jobedo bor gi koko ma tindi madwoŋ,
JOB.39.7	ongoye ŋata nyalo mwolo jo ma miyo jo tic.
JOB.39.8	Josala wi gote kama jocem'iye,
JOB.39.8	kama jorang'iye cemo ma jonyalo camo.
JOB.39.9	Jow nyalo tic rin?
JOB.39.9	Go nyalo kwo i wer perin?
JOB.39.10	Inyalo tweyo i majogi perin,
JOB.39.10	t'imiyo fur rin?
JOB.39.11	Inyalo geno meni mere madwoŋ?
JOB.39.11	Inyalo miyo go tic perin matek?
JOB.39.12	Inyalo geno ni ladwoko,
JOB.39.12	to kelo ŋano perin wok i kisia?
JOB.39.13	Bwombi maya kwadhere piyo,
JOB.39.13	to jokinyal ay malo paka mbuluku.
JOB.39.14	Maya weyo tonge i lowo,
JOB.39.14	aka lietho ma lowo ama lietho jo.
JOB.39.15	Go wiye wil ni inyalo nyono gi tiendi jo,
JOB.39.15	kosa ni ogwaŋ madudi nyalo nyono jo.
JOB.39.16	Go tero nyithindhe gi gero paŋini jok'obedo apere,
JOB.39.16	ma go kidew ni litho pere otho nono.
JOB.39.17	Were omiyo wiye owil gi rieko,
JOB.39.17	aka othwono go niaŋ.
JOB.39.18	Ka go oyaro bwombe ŋwec,
JOB.39.18	nyero punde gi jagwey mere.
JOB.39.19	Iŋat'imiyo kayina meni?
JOB.39.19	Iŋat'iruko i dwondi jo meni?
JOB.39.20	Iŋat'imiyo jopor paka bonyo,
JOB.39.20	to jobwoko jo gi jero mere?
JOB.39.21	Jokunyo piny i milelo gi siem,
JOB.39.21	aka joredo i lweny gi meni pajo je.
JOB.39.22	Jokibedi gi lworo kosa jobwoki,
JOB.39.22	aka abor kimiy jo gik acen.
JOB.39.23	Gilweny ma jogwey jo jotiŋo,
JOB.39.23	jorudere aka jopilin i ceŋ.
JOB.39.24	Gi gero kodi nge jokunyo piny,
JOB.39.24	aka jokicungi liŋ k'okudhi gwara.
JOB.39.25	Kisi k'okudhi gwara jowaco ni, “Aha.”
JOB.39.25	Joŋweyo lweny gi bor,
JOB.39.25	aka jowinjo jomituka jokoko wodho or.
JOB.39.26	Obuko yath fonjere ay gi bwombe gi rieko perin,
JOB.39.26	ka joyaro bwombi gin yupiny?
JOB.39.27	Iŋat'iwodho or ri ango ay malo,
JOB.39.27	to geto ode kam'oŋawere?
JOB.39.28	Ango geto peco pere i gote maboyo,
JOB.39.28	aka loko kisul mere kapondo.
JOB.39.29	Gikenyo go kiyo gim'ocam,
JOB.39.29	aka go neno gi bor.
JOB.39.30	aka nyithindhe jocwiyo remo.
JOB.40.1	Rwoth owaco ri Yobu ama,
JOB.40.2	Jakipusa lapiemo gi Were?
JOB.40.2	Ŋata tiro Were ripo wodwoki go.
JOB.40.3	Yobu odwoko Rwoth ama,
JOB.40.4	An asisiri, anodwokin nedi?
JOB.40.4	Aumo dhokan gi cingan.
JOB.40.5	Atieko luwo dicel, aka akiladwoko,
JOB.40.5	akilamedo luwo kendo.
JOB.40.6	Kenyo Rwoth odwoko Yobu wok iy'asur.
JOB.40.7	Cungi matek paka jacwo,
JOB.40.7	alapenjin, aka iladwokan.
JOB.40.8	Ilatemo kwero ni atire?
JOB.40.8	Ilawaco ni an akom aka in itire?
JOB.40.9	Cingin cal gi cingi Were,
JOB.40.9	aka dwondin bende nitie derino paka apere?
JOB.40.10	Nyuthi ni initie gi dwoŋ kodi wor,
JOB.40.10	nyuthi ni idwoŋ aka ji joworin.
JOB.40.11	Oy nge perin,
JOB.40.11	ŋiy jono je ma jonoro, aka imwol jo.
JOB.40.12	Ŋiy kisi janoro aka isew jo,
JOB.40.12	nyon jokidakana kama jocung'iye.
JOB.40.13	Pan joje i fukefuke,
JOB.40.13	tweyi waŋ jo kanyacel i piny pa jom'otho.
JOB.40.14	Kenyo alapakin,
JOB.40.14	ni cingin maracuc won, am'omiyin loyo.
JOB.40.15	Apa ŋiy ogwaŋ Behemoth ma cal raw,
JOB.40.15	m'acweyo paka in,
JOB.40.15	camo lum paka dhiaŋ.
JOB.40.16	Teko pere nitie i delkwoŋe,
JOB.40.16	aka meni pere nitie i fuc mere.
JOB.40.17	Go ridho yiwe matek paka yath sida,
JOB.40.17	aka fuc ma eme otudere kanyacel.
JOB.40.18	Cokin mere tek paka ywel,
JOB.40.18	aka tiende cal cumin ma nyweny.
JOB.40.19	Go obedo gimarapena ma tim madongo pa Were,
JOB.40.19	aka jacwec pere kende ama nyalo lweny gine g'abor.
JOB.40.20	Gote jowega rigo cemo,
JOB.40.20	kama ogwaŋe madudi jotuk'iye.
JOB.40.21	Go riere i tiendi kudhin,
JOB.40.21	aka pondo i dier midole ma samba.
JOB.40.22	Kudhin kodi osege ma thengi pi,
JOB.40.22	joumo go i tipo.
JOB.40.23	Go kibwoki ka malawa mor,
JOB.40.23	go kilwor ka malawa Yordan kire i waŋe.
JOB.40.24	Nitie ŋata nyalo mako go ka neno?
JOB.40.24	Kosa nitie ŋata nyalo cwowo ume i bwo?
JOB.41.1	Inyalo kitoga woko ogwaŋ Leviathan gi siraget ma mako rec?
JOB.41.1	Inyalo tweyo lewe piny g'adasa?
JOB.41.2	Inyalo tweyo thol i ume?
JOB.41.2	Inyalo cwowo dinge gi siraget?
JOB.41.3	Onyali ywak rin iwey wokadhi,
JOB.41.3	kosa luwo kodin gi wac mamit?
JOB.41.4	Onyali timo cikirok kodin,
JOB.41.4	ŋey iter go paka ŋeca cil gi cil?
JOB.41.5	Inonyal tuko gine paka ituko gi winyin,
JOB.41.5	kosa paka gituko ri nyikin?
JOB.41.6	Jokitoga rec jonyal goyo welo mere?
JOB.41.6	Jomitan jonyal poko i dier jo?
JOB.41.7	Inyalo poŋo i pien mere siŋenge,
JOB.41.7	kosa cwowo wic mere gi bithi.
JOB.41.8	Gey go dicel ama, aka ikilatemo geyo go kendo,
JOB.41.8	wiyin k'owil gi lweny nago.
JOB.41.9	Kisi ŋata neno Leviathan gi waŋe rumo gi geno,
JOB.41.9	meni loyo aka nyocere piny.
JOB.41.10	Ongoye ŋata ger manyalo kwinyo go,
JOB.41.10	ongoye ŋata nyalo temo cungo ruwaŋe.
JOB.41.11	Ŋa m'otieko monjo go, ŋey acul go,
JOB.41.11	ŋa i piny gibe?
JOB.41.12	Akilaliŋ waco kwoŋ lembe,
JOB.41.12	kosa meni pere madwoŋ, kosa ŋono m'ocwey'iye.
JOB.41.13	Ŋa manyalo yeco woko pien mere ma woko?
JOB.41.13	Ŋa manyalo cwowo to tundo i pien mere mar'ario?
JOB.41.14	Ŋa manyalo miyo go yawo lake ma poŋ?
JOB.41.14	Lake thoko i iye je kelo lworo.
JOB.41.15	Dieŋeye ocweyere gi bol ma kwote,
JOB.41.15	m'odhikere kanyacel matek paka tele.
JOB.41.16	Kisi moro orikere kwoŋ nyawote,
JOB.41.16	ma luya kinyal donjo i diere.
JOB.41.17	Joridhere matek kanyacel,
JOB.41.17	m'ongoye gim'anyalo poko jo.
JOB.41.18	Go giro mac maliel,
JOB.41.18	aka waŋe liel paka waŋceŋ ma gulo.
JOB.41.19	Mac wok i dhoke,
JOB.41.19	aka kur mac kire woko.
JOB.41.20	Yiro wok i ume,
JOB.41.20	paŋini dak m'ited'iye kosa mbirabira ma waŋ.
JOB.41.21	Ywe pere kudho mac to liel,
JOB.41.21	aka mac wok i dhoke.
JOB.41.22	Ŋute tek swa,
JOB.41.22	ma kisi ŋat'oromo gine bwok.
JOB.41.23	Delkwoŋe dole m'ocokere kanyacel,
JOB.41.23	aka tek m'oridhere ma kigonyere.
JOB.41.24	Cunye tek paka tele,
JOB.41.24	tek paka tele ma rego.
JOB.41.25	Ka go oay malo, jomeni je jobwok,
JOB.41.25	jopoŋ gi lworo to joringo.
JOB.41.26	Ongoye abor manyalo cwowo go,
JOB.41.26	kosa thir, kosa asere, kosa toŋ.
JOB.41.27	Cuma cal rigo kanja,
JOB.41.27	aka ywel cal rigo mbawo m'otop.
JOB.41.28	Asere kinyal miyo go ringo,
JOB.41.28	asumulu cale rigo cuŋ.
JOB.41.29	Abiro cale rigo cuŋ,
JOB.41.29	aka go nyero ka ocel kwoŋe toŋ.
JOB.41.30	Magambala ma iye cale thago dak,
JOB.41.30	aka golo piny i cwodho paka magal.
JOB.41.31	Go miyo lutho walo paka pi,
JOB.41.31	aka miyo twak paka dak mo.
JOB.41.32	Go weyo bathe maler cen,
JOB.41.32	ma dhano nyalo paro ni nam omako lwar.
JOB.41.33	Ongoye gima pimere gine i piny,
JOB.41.33	obedo cwec m'ongoye gi lworo.
JOB.41.34	Go ŋiyo kisi gima nitie malo,
JOB.41.34	go obedo kere pa jonoro je.
JOB.42.1	Yobu odwoko Rwoth ama,
JOB.42.2	Aŋeyo ni inyalo timo kisi gimoro je,
JOB.42.2	aka ongoye atoŋa perin ma kinyalere.
JOB.42.3	riameno atieko luwo gim'akiniaŋ.
JOB.42.3	Gir'aura ran, ma an akuya.
JOB.42.4	ilapenjan, aka aripo dwokin.
JOB.42.5	Oyido atieko winjo kwoŋin gi ithan,
JOB.42.5	to pama atieko nenin gi waŋan.
JOB.42.6	Riameno acayere,
JOB.42.6	aka aŋuto reco paran i fukefuke kodi i buru.
JOB.42.7	Rumacen munyo Rwoth otieko luwo wac me ri Yobu, Rwoth owaco ri Elifaz ma wok i Teman ni, “Keme paran liel kwoŋin gi merin perin ario. Wikiluwo kwoŋan m'otire paka ŋeca paran Yobu. 
JOB.42.8	Onyo riameno ter win thwondhe abirio gi wot rombo abirio, wikidhi bongi ŋeca paran Yobu, to wimiyo mic awaŋa. Ŋeca paran Yobu lakwayo riwin, kwoŋbedo alayeyo kwayo pere ŋey akir'atiy gi win cungo kwoŋ miŋo mewin. Wikiluwo kwoŋan m'otire paka ŋeca paran Yobu.”
JOB.42.9	Ameno Elifaz, Bilidad kodi Zofar jokadho to jotimo paka Rwoth owaco rijo, aka Rwoth odwoko kwayo pa Yobu rijo.
JOB.42.11	Wutmin Yobu kodi nyimin go kodi jono je m'oyido joŋeyo go jobino, aka jocemo i ot pere. Jomako gi go wor, aka joyomo cuny go ri teko je ma Rwoth oyido okelo kwoŋ go. Kisi dhano omiyo go pesa gi peta ma zahabu.
JOB.42.12	Rwoth omiyo kwo pa Yobu ma rumacen silwany, loyo i cakirok. Yobu obedo gi rombo 14,000 ŋamin 6,000 dhok 2,000 kodi punde 1,000. 
JOB.42.13	Yobu bende oyido nitie gi nyithindho manyir adek kodi mayac abirio. 
JOB.42.14	Nyako madwoŋ ocwoko nyinge ni Jemima, mar'ario ni Kezia aka mathin ni Keren Hapuk. 
JOB.42.15	I piny gibe oyido ongoye nyir ma joŋon paka nyir pa Yobu. Bajo opoko jo lim kanyacel gi wutmin jo.
JOB.42.16	Rumacen Yobu okwo ma oro 140 aka onyalo neno nyikwaye kodi nyikway nyithindho pere. 
JOB.42.17	Yobu otho kareno go oti swa i oro.
PSA.1.1	Jasilwany a ŋata,
PSA.1.1	kwero rieko pa jokidakana,
PSA.1.1	kosa kiluw tim pa joreco,
PSA.1.1	kosa kiriwere gi ji ma bukony ri Were.
PSA.1.2	To nwaŋo kisangala i luwo cik pa Rwoth,
PSA.1.2	aka fonjere kwoŋe wor g'odieceŋ.
PSA.1.3	ma nyak i ndir pere,
PSA.1.3	aka boke mere kithwo.
PSA.1.3	Kisi gima go timo yindira.
PSA.1.4	To jokidakana jokical ameno
PSA.1.4	jocale yuk ma koyo kwadho woko.
PSA.1.5	Riameno Were bino thumo banja ri jokidakana,
PSA.1.5	aka k'oriw jo gi joma timo gim'otire.
PSA.1.6	Kole Rwoth kwonga, aka telo joma timo gim'otire,
PSA.1.6	to jokidakana joluwo yo ma rerok.
PSA.2.1	Raŋo ji jotimo can ma bukony?
PSA.2.2	Kerin jolwenyo,
PSA.2.2	jodhum jotimo can kanyacel lweny gi Rwoth,
PSA.2.2	gi kere pere m'oyero.
PSA.2.3	Jowaco ni, “Weyi wagonyere win kwoŋ dhum pajo,
PSA.2.3	aka wabol woko adhum pajo.”
PSA.2.4	Rwoth nyero gi kom pere ma dhum i polo,
PSA.2.4	aka pelo jo.
PSA.2.5	Kenyo Rwoth luwo gi jo i keme pere
PSA.2.5	aka bwoko jo gi nge pere.
PSA.2.6	Rwoth waco ni, “Atieko ketho kere paran
PSA.2.6	wi got maleŋ Zayon.”
PSA.2.7	Rwoth owaco ran ni, “Ibedo wodan,
PSA.2.7	konon me atieko bedo benin.
PSA.2.8	Kwayan, aka abino miyin lunjo piny je,
PSA.2.8	kisi thengi piny bino bedo aperin.
PSA.2.9	ibino ŋinyo jo paka dak m'ocwey gi lowo.”
PSA.2.10	Onyo riameno kerin, bedi win mariek
PSA.2.10	gwokere win jodhum ma piny.
PSA.2.11	Tiyi win ri Rwoth gi lworo kodi kirin,
PSA.2.12	aka kule win piny gi bwonirok rigo.
PSA.2.12	Kakameno winyalo kwinyo nge pere piyo,
PSA.2.12	to witho abwap.
PSA.2.12	2 Kole nge pere gaga piyo.
PSA.2.12	Josilwany a jono ma jopondo i go.
PSA.3.1	ji kweth jowire kwoŋan!
PSA.3.2	Joluwo kwoŋan aka jowaco ni,
PSA.3.2	“Were kilakonyo go.”
PSA.3.3	To in Rwoth, ibedo kwot paran i teko,
PSA.3.3	imiyan dwoŋ,
PSA.3.3	aka iŋat'itiŋo wiyan malo.
PSA.3.4	Aywak malo ri Rwoth,
PSA.3.4	aka go dwokan gi wi got pere maleŋ.
PSA.3.5	Ariere piny t'anindo,
PSA.3.5	t'acew kendo, ato Rwoth kwonga an.
PSA.3.6	Akibwok ro jokwor ganin,
PSA.3.6	ma jothokan i kisi thenge.
PSA.3.7	Ay, Awi Rwoth!
PSA.3.7	Bothan, Awi Were paran.
PSA.3.7	Ipayo lembi jokwor paran je
PSA.3.7	ituro woko lak jokidakana.
PSA.3.8	Loyo wok bongi Rwoth,
PSA.3.8	weyi go womiy ji pere silwany!
PSA.4.1	Dwokan, k'akwayin,
PSA.4.1	Awi Were, kwot paran!
PSA.4.1	Ikonyan munyo oyido anitie i teko.
PSA.4.1	Onyo maki wor kodan idwoki kwayo paran.
PSA.4.2	Onyo win ji wilaŋalan kiri keraŋo?
PSA.4.2	Winomar gima bukony kiri keraŋo
PSA.4.2	to widwaro twodo?
PSA.4.3	To poyi win ni Rwoth otieko yero joma lworo Were paka apere won,
PSA.4.3	Rwoth winjan k'alwoŋo go.
PSA.4.4	Maki win nge to wokiri womiy win timo reco,
PSA.4.4	pari win kwoŋ wac me,
PSA.4.4	ka wiriere liŋ i kanindo mewin.
PSA.4.5	aka gen win i go.
PSA.4.6	Ji kweth jokwayo ni,
PSA.4.6	“Bedi oyido wanen ye bero moro!
PSA.4.6	Awi Rwoth, weyi lero ma waŋin woliel kwoŋ wan!”
PSA.4.7	To kisangala m'itieko miyan,
PSA.4.7	thoth loyo ma jobedi gine,
PSA.4.7	gi ŋano kodi vini pajo.
PSA.4.8	Ariere piny t'anindo i siem,
PSA.4.8	ato in won kende, Awi Rwoth, ama gwokan.
PSA.5.1	Awi Rwoth, ciki ithin ri gim'awaco,
PSA.5.1	aka winji uci paran.
PSA.5.2	Winji derino ma ywak paran,
PSA.5.2	kere paran, aka Were paran,
PSA.5.2	kole akwayin won.
PSA.5.3	Awi Rwoth, iwinjo dwondan odikin,
PSA.5.3	ka ceŋ wok amiyo mic paran ma kwayo,
PSA.5.3	t'akurin idwokan.
PSA.5.4	Kole ibedo Were ma kisangala gi kidakana,
PSA.5.4	ikiyey raco ruwaŋin.
PSA.5.5	Jonoro jokinyal cungo ruwaŋin,
PSA.5.5	idaki joreco je.
PSA.5.6	Ireyo woko jotwodo je,
PSA.5.6	aka idaki jonek gi jomisegey.
PSA.5.7	To kwoŋbedo mar perin makiwire,
PSA.5.7	aladonjo i ot perin,
PSA.5.7	abino lamin i Ot perin maleŋ
PSA.5.7	t'abwonere rin gi lworo.
PSA.5.8	Rwoth, telan, i tiro perin
PSA.5.8	kwoŋbedo athothi gi jokwor.
PSA.5.8	Yaw ran yo perin ŋey anyal luwo.
PSA.5.9	Kole lew jokwor paran opoŋ twodo,
PSA.5.9	joparo reyo ji iy'adundo pajo,
PSA.5.9	jopelo ji gi wac pajo,
PSA.5.9	m'opoŋ'iye misegey ma tho.
PSA.5.10	weyi wegi joworere gi can pajo ma nek.
PSA.5.10	Riemi woko jo ruwaŋin
PSA.5.10	kwoŋbedo jotimo reco kweth,
PSA.5.10	aka jogwenyere kwoŋin.
PSA.5.11	To weyi ji ma jopondo i in jowofore
PSA.5.11	weyi jowower ri kisangala.
PSA.5.11	Kwonga jono ma jomarin,
PSA.5.11	kwoŋbedo i in jonitie gi kisangala mar'adieri.
PSA.5.12	Kole imiyo joma timo gim'otire silwany, Awi Rwoth
PSA.5.12	ikwonga jo gi mari perin paka gi kwot.
PSA.6.1	Awi Rwoth, ikir'itiran i nge perin,
PSA.6.1	ikir'imiyan gir'acula i keme perin.
PSA.6.2	Miyan meni, aol kicutho,
PSA.6.3	aka adundo paran rembo.
PSA.6.3	To inokur kiri keraŋo konyan, Awi Rwoth?
PSA.6.4	Awi Rwoth, wire ibothan,
PSA.6.4	gonyan kwoŋ tho ro mar perin makiwire.
PSA.6.5	Kole ongoye ŋata poyin i tho,
PSA.6.5	aka ongoye ŋata nyalo pakin i piny pa jom'otho.
PSA.6.6	Rem olacan,
PSA.6.6	kisi wor kanindo paran dhiek gi pigi waŋan,
PSA.6.6	muto ma theno wiyan bile gi ywak paran.
PSA.6.7	Akinyali neno maber,
PSA.6.7	waŋan jobomere,
PSA.6.7	ro ywak ma jokwor paran jokelo ran.
PSA.6.8	Eye win bongan win joreco!
PSA.6.8	Kole Rwoth owinjo derino ma ywak paran.
PSA.6.9	aka go bino dwokan.
PSA.6.10	Jokwor paran je wiy gin bino kwot to jorembo,
PSA.6.10	ibino riemo jo woko i nyawin abwap.
PSA.7.1	Abino pondo i in Awi Rwoth, Were paran,
PSA.7.1	bothan aka igonyan kwoŋ jono ma jorieman,
PSA.7.2	kosa jobino tiŋan woko paka simbwor,
PSA.7.2	to joteran kam'ongoy'iye ŋat'obothan,
PSA.7.2	aka jobino yecan mathindho thindho.
PSA.7.3+PSA.7.4	Awi Rwoth Were paran, k'inen atimo gimarac ri nyatoro,
PSA.7.3+PSA.7.4	k'inen acamo sereko ri mere,
PSA.7.3+PSA.7.4	kosa atimo akaka ri jakwor paran m'akiŋeyo,
PSA.7.3+PSA.7.4	k'inen atimo gimoro kwoŋ gigipiny me,
PSA.7.5	weyi jokwor paran joworieman aka jowomakan,
PSA.7.5	weyi jowotoŋan aka jonekan,
PSA.7.5	to joweyan ma bu kwo i fukefuke!
PSA.7.6	Awi Rwoth, ay i nge perin,
PSA.7.6	Ay malo kwoŋ nge pa jokwor paran,
PSA.7.6	cew, Awi Were paran.
PSA.7.6	Tiro am'imito,
PSA.7.7	ameno coki ji je thokin,
PSA.7.7	aka idhumi jo gi kom perin.
PSA.7.8	Rwoth thumo banja ri ji je,
PSA.7.8	thum ran banja Rwoth, cungo kwoŋ bero paran,
PSA.7.8	iŋeyo ni abu banja.
PSA.7.9	aka ithumo banja cungo kwoŋ paro mawan gi awanya mawan.
PSA.7.9	Juki kidakana pa jomarac,
PSA.7.9	aka imiy jomaber kemba.
PSA.7.10	Were kwonga an,
PSA.7.10	go botho jono ma jowinjo go.
PSA.7.11	Were thumo banja gi tiro,
PSA.7.11	aka thumo banja ri jokidakana.
PSA.7.12	K'inen nyatoro k'owire kwoŋ kidakana pere,
PSA.7.12	Were otieko pako abor pere,
PSA.7.12	otieko luŋo to ciko asere pere,
PSA.7.13	otieko yiko gilweny pere ma neki,
PSA.7.13	aka ociko asere pere maliel.
PSA.7.14	Neni, jakidakana paro kwoŋ gimarac,
PSA.7.14	cano teko aka timo gi twodo.
PSA.7.15	Go ciko bwo ri joman,
PSA.7.15	aka won mok'iye kendo.
PSA.7.16	Gimarac pajo wegi kelo kwoŋ jo gir'acula,
PSA.7.16	aka akaka pajo miyo jo litho.
PSA.7.17	Abino foyo Rwoth ro tiro pere,
PSA.7.17	t'apako Rwoth, Were madwoŋ loyo werin je.
PSA.8.1	Awi Rwoth, Were mawan,
PSA.8.1	nyingin didwoŋ i piny gibe!
PSA.8.1	Ituco dwoŋ perin malo i polo,
PSA.8.2	Jokwor perin jokinyal monjin,
PSA.8.2	ijuko ŋata gwenyere kwoŋin.
PSA.8.3	K'aneno polo, m'icweyo,
PSA.8.3	dwe gi micalin m'iketho i kabedo pajo
PSA.8.4	idewo kwoŋ jo, makada nende jotho.
PSA.8.5	iruko jo gi dwoŋ kodi wor.
PSA.8.6	aka iketho cwec je i tiendi gin,
PSA.8.7	rombo, dhok, ogwaŋe madudi bende,
PSA.8.8	winyin kodi rec,
PSA.8.8	gi cwec je ma nam.
PSA.8.9	Awi Rwoth, Were mawan
PSA.8.9	nyingin didwoŋ i piny gibe.
PSA.9.1	Alafoyin Rwoth, gi cunyan je.
PSA.9.1	Alawaco gir'aura je m'itieko timo.
PSA.9.2	Alawero gi kisangala rin.
PSA.9.2	Alapako nyingin, Were ma jameni je.
PSA.9.3	K'ineno, jokwor paran jogik cen
PSA.9.3	jopodho piny to jotho.
PSA.9.4	Ithumo banja gi tiro m'ongoye banirok,
PSA.9.4	aka ithumo banja i thenge paran.
PSA.9.5	Ithumo banja ri piny je,
PSA.9.5	aka ireyo jokidakana,
PSA.9.5	ireyo woko nyingi jo kicutho.
PSA.9.6	Jokwor jorere woko to josika,
PSA.9.6	ireyo woko tindin pajo madongo,
PSA.9.6	aka kipoy jo kendo.
PSA.9.7	To Rwoth obedo kere cil gi cil,
PSA.9.7	go otieko oketho kom pere ma thumo banja.
PSA.9.8	go thumo banja ri ji marom.
PSA.9.9	Rwoth obedo kapondo ri ji m'idiyo,
PSA.9.9	kapondo maber i hongo ma teko.
PSA.9.10	Jono ma joŋeyin, Rwoth, joketho geno pajo i in,
PSA.9.10	kole ikijwangi ŋata bino bongin.
PSA.9.11	Wer win wer ma pak ri Rwoth, ma dhumo i Zayon!
PSA.9.11	Waci ri kisi piny gima go timo!
PSA.9.12	Were poyo jono ma jocandere,
PSA.9.12	wiye kiwil gi ywak pajo,
PSA.9.12	aka miyo gir'acula ri jono ma jotimo rijo raco.
PSA.9.13	Maki kodan wor, Awi Rwoth!
PSA.9.13	Neni candirok ma jokwor paran jokelo ran!
PSA.9.13	Bothan kwoŋ tho, Awi Rwoth,
PSA.9.14	ŋey acungi ruwaŋ ji ma Yerusalem,
PSA.9.14	aka awaci gigipiny je ma miyan, apakin.
PSA.9.14	Alafore kwoŋbedo ibothan.
PSA.9.15	Ji jokunyo bur aka jopodh'iye,
PSA.9.15	jomoko i bwo pajo wegi.
PSA.9.16	Rwoth omenyere thumo banja gi tiro,
PSA.9.16	aka jokidakana jomoko gi tim pajo wegi.
PSA.9.17	Jokidakana je joripo tho,
PSA.9.17	kiri gi nonin je ma jokwero Were.
PSA.9.18	Ibino poyo ji ma bu gimoro noknok,
PSA.9.18	geno pa jocandi kilarere cil gi cil.
PSA.9.19	Ay, Awi Rwoth! Ikir'iwey ji jowocayin!
PSA.9.19	Keli piny gibe ruwaŋin,
PSA.9.19	aka ithumi rijo banja.
PSA.9.20	Miy jo bedo gi lworo, Awi Rwoth,
PSA.9.20	weyi nonin jowoŋey ni jobedo nyaka ji!
PSA.10.1	Awi Rwoth, raŋo initie bor?
PSA.10.1	Raŋo ipondo riwan i hongo ma teko?
PSA.10.2	Jokidakana jonor aka jocando jocandi,
PSA.10.2	weyi jowomoki i bwo ma wegi jociko.
PSA.10.3	Jokidakana jokwot ro awanya pajo marac,
PSA.10.3	joworo jokwero to jokwoŋo Rwoth.
PSA.10.4	Jokidakana jokidew kwoŋ Rwoth,
PSA.10.4	joparo ni Were ongoye.
PSA.10.5	Gima jokidakana jotimo yindira i hongo je.
PSA.10.5	Jokiniaŋ nger ma Were thum'iye banja,
PSA.10.5	aka jopelo jokwor pajo je.
PSA.10.6	Joparo i cuny gin ni ongoye gima bwoko jo,
PSA.10.6	aka jokinyal podho i teko.
PSA.10.7	aka jokwako luwo wac dakirok gi gimarac.
PSA.10.8	Jotimo apondi i calin,
PSA.10.8	joneko joma bubanja nyaliŋliŋ.
PSA.10.8	Jokiyo jokwor pajo aliwa.
PSA.10.9	Jokuro kam'opondo paka simbwore.
PSA.10.9	Jokiyo jocandi,
PSA.10.9	jomako jo i bwo pajo to jokadho gi jo.
PSA.10.10	Ji ma bu gimoro joŋinyere, jomunyere piny,
PSA.10.10	aka jopodho gi meni pa jokidakana.
PSA.10.11	Jokidakana joparo i cuny gin ni Were wiye owil,
PSA.10.11	opano waŋe aka kilaneno jo.
PSA.10.12	Ay, Awi Rwoth, Were imiy jokidakana gir'acula!
PSA.10.12	Poyi jono ma jocandere.
PSA.10.13	Raŋo jokidakana jocayo Were,
PSA.10.13	aka jowaco i cuny gin ni, “Were kilamiyan gir'acula?”
PSA.10.14	T'ineno, aka iŋiyo teko gi candirok,
PSA.10.14	iyikere konyo ma noknok.
PSA.10.14	Ji ma bu gimoro jomiyere rin,
PSA.10.14	aka noknok ikonyo nyithindho kic.
PSA.10.15	Tur meni pa jokidakana gi joreco,
PSA.10.15	miy jo gir'acula ro komo ma jotimo,
PSA.10.15	cuka jowey timo kendo.
PSA.10.16	Rwoth obedo kere cil gi cil.
PSA.10.16	Ji ma jolamo werin man,
PSA.10.16	jobino rere wok i lowo pere.
PSA.10.17	Awi Rwoth, ibino winjo kwayo pa ji ma jomwol,
PSA.10.17	aka ibino miyo jo miseni.
PSA.10.18	Ibino winjo ywak pa ji m'idiyo jo gi nyithindho kic,
PSA.10.18	ibino thumo banja i thenge pajo,
PSA.10.18	ŋey dhano m'obedo fukefuke wokiri wokel teko kendo.
PSA.11.1	Apondo i Rwoth,
PSA.11.1	inyalo nedi waco ran ni,
PSA.11.1	ay paka winyo ikadhi wi gote,
PSA.11.2	kwoŋbedo jokidakana jociko asere pajo,
PSA.11.2	cwowo ji mabeyo i mudho.
PSA.11.3	Ka kisi gimoro rere,
PSA.11.3	jomaber jotimi aŋo.
PSA.11.4	Rwoth nitie i Ot pere maleŋ,
PSA.11.4	kom pere ma dhum nitie i polo.
PSA.11.4	Go neno ji i iye je,
PSA.11.4	aka ŋeyo gima jotimo.
PSA.11.5	Go kaŋasa jomabeyo gi jokidakana marom,
PSA.11.5	aka odak jomaker gi cunye je.
PSA.11.6	Go dhiro cuk mac maliel,
PSA.11.6	kodi mac manyatongweno maŋwe marac kwoŋ jokidakana,
PSA.11.6	miyo jo gir'acula gi koyo malieth.
PSA.11.7	Rwoth timo tiro aka omaro tim maber,
PSA.11.7	jono ma jotimo gim'otire jobino neno go.
PSA.12.1	Rwoth, kony, kole ongoye ŋata lworo Were.
PSA.12.1	Joma timo adieri je jokinwaŋere i dier wot ji.
PSA.12.2	Kisi nyatoro wondo jager pere,
PSA.12.2	jopelere aka joluwo gi cuny gin ario.
PSA.12.3	Rwoth thum woko lew gin ma jopelere gine,
PSA.12.3	tweyi dhok ji ma jopakere gine,
PSA.12.4	aka jowaco ni, “Wanwaŋo gima wamito gi lew wan,
PSA.12.4	wawaco gima wamito,
PSA.12.4	aka ongoye ŋata bino cero wan.”
PSA.12.5	To Rwoth waco ni, “Kwoŋbedo idiyo jocandi,
PSA.12.5	aka ji m'icando jodwanyere i litho, onyo abino ay,
PSA.12.5	t'akwonga jo.”
PSA.12.6	Cikirok pa Rwoth obedo cikirok macil,
PSA.12.6	paka feza mangil
PSA.12.6	m'oyuy i mac dibirio.
PSA.12.7	In Rwoth, ilakikwonga wan,
PSA.12.7	aka ilagwoko wan kwoŋ luse ji me kicutho.
PSA.12.8	Jokidakana joywore kisi kamoro,
PSA.12.8	kisi dhano pako gimarac.
PSA.13.1	Awi Rwoth, wiyin owil kodan kicutho kiri keraŋo?
PSA.13.1	Inopan ran waŋin kiri keraŋo?
PSA.13.2	Anociri litho iy'adundo paran kiri keraŋo?
PSA.13.2	Cunyan orembi kiri keraŋo wor g'odieceŋ?
PSA.13.2	Jokwor paran jokengila an kiri keraŋo?
PSA.13.3	Par kwoŋan aka idwokan, Awi Rwoth Were paran!
PSA.13.3	Dwoki meni paran, ikir'iweyan atho.
PSA.13.4	Ikir'iwey jokwor paran jowowaci ni, “Wakengila go.”
PSA.13.4	Ikir'iwey jowosangala kwoŋbedo apodho.
PSA.13.5	To atieko ketho geno paran i mar perin makiwire,
PSA.13.5	cunyan lafore i both perin.
PSA.13.6	Abino wero ri Rwoth,
PSA.13.6	kwoŋbedo itieko nyuthan bero.
PSA.14.1	“Were ongoye.”
PSA.14.1	Joje jodakana
PSA.14.1	aka jotimo gimienirok,
PSA.14.1	ongoye kwoŋ jo ŋata timo bero.
PSA.14.2	Rwoth ŋiyo ji gi polo,
PSA.14.2	neno ka nitie ji mogo ma jotimo gi rieko,
PSA.14.2	ma jodwaro Were.
PSA.14.3	To joje jorwenyo,
PSA.14.3	joje jodakana marom.
PSA.14.3	Ongoye ŋata timo bero
PSA.14.3	be, ongoye kad'acel.
PSA.14.4	Rwoth penjo ni, “Jokiŋey?
PSA.14.4	Ji ma jotimo reco me je jongoye gi rieko?
PSA.14.4	Jocamo ji paran paka jocamo mugat,
PSA.14.4	aka jokikway Rwoth.”
PSA.14.5	To kenyo jobino bwok,
PSA.14.5	kole Rwoth nitie gi luse ji ma jotimo tiro.
PSA.14.6	Winyalo redho woko can pa jocandi,
PSA.14.6	to Rwoth obedo kapondo pajo.
PSA.14.7	Kabedi both bin ri Isiraili
PSA.14.7	wok i Zayon!
PSA.14.7	Yakobo lasiemere, Isiraili lakisangala
PSA.14.7	ka Rwoth omiy jo kiyindira i gima jotimo kendo!
PSA.15.1	Awi Rwoth, ŋa m'odonji i wema perin?
PSA.15.1	Ŋa m'olam i Zayon got perin maleŋ?
PSA.15.2	Ŋata woth pere ongoye apuse,
PSA.15.2	aka timo gim'otire,
PSA.15.2	Ŋata luwo adieri wok i cunye,
PSA.15.3	aka kisegeya joman.
PSA.15.3	Ŋata kitim gimarac ri mere pere,
PSA.15.3	kosa kiywoy pokopoko kwoŋ jager pere.
PSA.15.4	Ŋata waŋe cayo jokidakana,
PSA.15.4	to woro jono ma jolworo Rwoth.
PSA.15.4	Ŋata ciko Were timo gimoro,
PSA.15.4	aka kiwir paro pere.
PSA.15.5	Ŋata kopa ji pesa m'ongoye magowa,
PSA.15.5	aka kinyew go waco twodo kwoŋ ŋata bubanja.
PSA.15.5	Ŋata timo gigipiny me bino bedo m'ocwiny.
PSA.16.1	Awi Were, kwonga an,
PSA.16.1	kole apondo i in.
PSA.16.2	Awaco ri Rwoth ni, “Ibedo Rwoth paran,
PSA.16.2	angoye gi bero kwanyo woko in.”
PSA.16.3	Paka ri ji pa Were ma jonitie i piny,
PSA.16.3	jo ama jonitie gi dwoŋ mar'adieri m'aworo.
PSA.16.4	Jono ma joyero were man,
PSA.16.4	jomedo rem pajo.
PSA.16.4	Akibino kidho i cowirok pajo,
PSA.16.4	kosa tuco nyingi jo gi dhokan.
PSA.16.5	Rwoth, in kende a gim'anitie gine,
PSA.16.5	aka miyan kisi gim'ayenyo,
PSA.16.5	kwo paran ma yuwiye nitie i cingin.
PSA.16.6	Nga mic perin ran ma gir'aura,
PSA.16.6	nga jober!
PSA.16.7	Apako Rwoth ma miyan rieko,
PSA.16.7	aka cunyan gwokan wor.
PSA.16.8	Noknok aŋeyo nike Rwoth nitie kodan,
PSA.16.8	go nitie cegin, aka ongoye gima yengan.
PSA.16.9	Riameno cunyan yodere,
PSA.16.9	aka adundo paran fore
PSA.16.9	awinjo ni anitie i siem,
PSA.16.10	kosa ikibino weyan neno bur.
PSA.16.11	kisangala opoŋ ruwaŋin,
PSA.16.11	aka cingin maracuc kelo kisangala ma cil gi cil.
PSA.17.1	Awi Rwoth, winji ywak paran ri tiro,
PSA.17.1	ciki ithin ri ywak paran ri kony,
PSA.17.1	ciki ithin ri kwayo paran mar'adieri.
PSA.17.2	Ibino thumo banja i thenge paran,
PSA.17.2	kwoŋbedo iŋeyo gim'otire.
PSA.17.3	Makada nende ikaŋasa cunyan,
PSA.17.3	makada nende ibin bongan wor,
PSA.17.3	makada nende ikaŋasa an kicutho,
PSA.17.3	ikibino nwaŋo kwoŋan kidakana,
PSA.17.3	dhokan kiluw reco.
PSA.17.4	Akiluw gimarac paka joman.
PSA.17.4	Atieko luwo or perin,
PSA.17.4	aka akiluwo yo pa jor'akaka.
PSA.17.5	Noknok awotho i yo perin,
PSA.17.5	aka tiendan fodi k'ocer.
PSA.17.6	Alwoŋin kwoŋbedo iladwokan, Awi Were,
PSA.17.6	miyan ithin, winji wac paran.
PSA.17.7	Nyuthi ji perin mar perin makiwire,
PSA.17.7	Awi jaboth pa jono ma jodwaro kapondo,
PSA.17.7	kwoŋ jokwor pajo i cingin maracuc.
PSA.17.8	Kwonga an paka nyangil waŋin,
PSA.17.8	kanan i tipo ma bwombin,
PSA.17.9	kwoŋ jokidakana ma jomonjan.
PSA.17.9	Jokwor ma jonek jothokan,
PSA.17.10	jongoye gi wor
PSA.17.10	aka joluwo gi noro.
PSA.17.11	Jothokan pama, kisi kam'awir'iye,
PSA.17.11	jorango hola ma redhan piny.
PSA.17.12	Jocale simbwor ma dwaro yeco gimoro,
PSA.17.12	jomito yecan mathindho thindho.
PSA.17.13	Ay, Awi Rwoth, imonji jokwor paran aka ikengila jo.
PSA.17.13	Bothan kwoŋ jokidakana g'abor perin,
PSA.17.14	bothan kwoŋ ji ma jonitie gi gima jomito je i kwo me.
PSA.17.14	Miy jo gir'acula gi candirok m'ikano rijo,
PSA.17.14	weyi wotundi kiri kwoŋ nyithindho pajo ma romo,
PSA.17.14	aka man wodoŋ ri nyikway jo!
PSA.17.15	To paka ri an, kwoŋbedo angoye gi komo, abino nenin,
PSA.17.15	aka k'acew, bedo perin bino miyan kisangala.
PSA.18.1	Amarin, Awi Rwoth!
PSA.18.1	Ibedo meni paran.
PSA.18.2	Rwoth obedo tele paran,
PSA.18.2	kapondo paran aka jaboth paran.
PSA.18.2	Were paran obedo tele paran,
PSA.18.2	i go a kapondo paran.
PSA.18.2	Kwot paran, aka meni paran ma both,
PSA.18.2	kapondo paran.
PSA.18.3	Alwoŋo Rwoth,
PSA.18.3	aka bothan kwoŋ jokwor paran
PSA.18.3	Pak win Rwoth!
PSA.18.4	Asur ma tho oswana an,
PSA.18.4	asur ma rerok othokan,
PSA.18.5	lworo ma piny ma tho othokan,
PSA.18.5	aka bwo ma tho ocomere kodan.
PSA.18.6	I kidamba paran alwoŋo Rwoth,
PSA.18.6	aywak ri Were paran wokonyan.
PSA.18.6	I Ot pa Were owinjo dwondan,
PSA.18.6	aka ywak paran owinjere i ithe.
PSA.18.7	Kenyo piny okirin to yengere,
PSA.18.7	kindi gote bende okirin,
PSA.18.7	to yengere, kwoŋbedo Were oyido omako nge.
PSA.18.8	Yiro owok i yore ume,
PSA.18.8	mac ma reyo jo owok i dhoke,
PSA.18.8	cuk mac m'odheth owok bonge.
PSA.18.9	Oyeco polo to loro piny,
PSA.18.9	gi pondeponde m'opoto i par tiende.
PSA.18.10	Ogweyo cwec manitie gi bwombe, m'ilwoŋo ni kerubim,
PSA.18.10	aka oay gi bwombe paka koyo.
PSA.18.11	Oloko mudho gium pere thoko go,
PSA.18.11	pondeponde m'opoto, m'opoŋ'iye pi othoko go.
PSA.18.12	Pe gi menyin ma mac,
PSA.18.12	owok kwoŋ lithkoth ruwaŋe,
PSA.18.12	aka okedho woko pondeponde macol.
PSA.18.13	Kenyo Rwoth omor wok i polo,
PSA.18.13	aka dwondi Were madwoŋ loyo owinjere.
PSA.18.14	Ocelo aserin pere, aka okedho woko jokwor pere;
PSA.18.14	omiyo jo ŋwec gi menyin ma lithkoth.
PSA.18.15	Kenyo pendi nam odoŋ maler,
PSA.18.15	aka kindi piny oyawere,
PSA.18.15	munyo Rwoth obwoko jokwor pere,
PSA.18.15	t'ohola rijo gi nge.
PSA.18.16	Rwoth otundo piny wok malo aka omakan,
PSA.18.16	to ywayan wok i pi maluth.
PSA.18.17	Obothan kwoŋ jokwor paran ma jotek,
PSA.18.17	kodi kwoŋ jono ma jodakan,
PSA.18.17	kole oyido jotek swa ran.
PSA.18.18	Jomonjan munyo oyido anitie i teko,
PSA.18.18	to Rwoth okwonga an.
PSA.18.19	Okonyan wok i teko
PSA.18.19	obothan kwoŋbedo owinjo kodan maber.
PSA.18.20	Rwoth miyan kemba cungo kwoŋ tiro paran,
PSA.18.20	go miyan silwany kwoŋbedo abu banja.
PSA.18.21	Kole atieko kuro yo pa Rwoth,
PSA.18.21	aka akiwire kwoŋ Were paran timo kidakana.
PSA.18.22	Atieko kuro cik pere je
PSA.18.22	aka akiweyo or pere.
PSA.18.23	Oyido angoye g'apuse ruwaŋe,
PSA.18.23	aka angoye gi komo.
PSA.18.24	Riameno Rwoth miyan kemba cungo kwoŋ tiro paran,
PSA.18.24	kole oŋeyo ni alony ruwaŋe.
PSA.18.25	Awi Rwoth, itimo adieri ri jono ma jotimo rin adieri,
PSA.18.25	aka ikipusa ji ma jongoye g'apuse.
PSA.18.26	Inyutho cilo ri jono ma cuny jo cil,
PSA.18.26	to igeri ri jokidakana.
PSA.18.27	Ibotho ji mamwol,
PSA.18.27	t'imwolo jonoro.
PSA.18.28	In Rwoth, ibedo tala paran
PSA.18.28	aka iloko mudho paran lero.
PSA.18.29	Imiyan meni ma monjo jokwor paran,
PSA.18.29	kodi dwoŋ maloyo kwot pajo.
PSA.18.30	Were me, tim pere otire,
PSA.18.30	cikirok pa Rwoth tundo i kare,
PSA.18.30	Go cal kwot,
PSA.18.30	ri ji je ma jopondo i go.
PSA.18.31	Rwoth kende a Were
PSA.18.31	Were kende a tele mawan.
PSA.18.32	Go Were ma lokan matek,
PSA.18.32	aka kwonga yo paran.
PSA.18.33	Otimo tiendan m'ocwiny paka tiendi amudhe,
PSA.18.33	aka kethan gi geno wi gote.
PSA.18.34	ŋey anyal oro kwot asere m'otimi gi ywel.
PSA.18.35	Awi Rwoth, ikwonga an t'ibothan,
PSA.18.35	ithielan gi cingin maracuc,
PSA.18.35	aka kony perin omiyan bedo ŋatadwoŋ.
PSA.18.36	Igwokan wokiri womakan,
PSA.18.36	aka tiendan k'ocer.
PSA.18.37	Ariemo jokwor paran aka aneko jo;
PSA.18.37	akiwire gik cuka asika woko jo.
PSA.18.38	Aredho jo piny, aka jokinyal ay malo;
PSA.18.38	akengila jo aka joriere ruwaŋan.
PSA.18.39	Imiyan meni ma lweny,
PSA.18.39	kodi loyo kwoŋ jokwor paran.
PSA.18.40	Imiyo jokwor paran ŋwec kwoŋan
PSA.18.40	aka asika woko ji ma jodakan.
PSA.18.41	Joywak ri kony, to ngoye ŋat'okony jo;
PSA.18.41	jolwoŋo Rwoth, to Rwoth kidwoki jo.
PSA.18.42	Aŋinyo jo to jolokere paka fukefuke
PSA.18.42	ma koyo kudho.
PSA.18.42	Anyono jo paka cwodho i royo.
PSA.18.43	Ibothan gwenyirok gi ji,
PSA.18.43	aka imiyan dhumo nonin kweth;
PSA.18.43	ji m'oyido akuya ama nyo adhumo.
PSA.18.44	Jopath jobino bwonirok ruwaŋan
PSA.18.44	aka tekin jowinjo kwoŋan, joluwo cik paran.
PSA.18.45	Miseni pajo rumo,
PSA.18.45	aka jobino gi kirin wok i kapondo pajo.
PSA.18.46	Rwoth kwo! Kwot paran wopak!
PSA.18.46	Tuci dwoŋ pa Were matek ma bothan!
PSA.18.47	Go miyan loyo kwoŋ jokwor paran;
PSA.18.47	aka ketho nonin i dhum paran,
PSA.18.48	to bothan kwoŋ cwo ma jomaker.
PSA.18.48	Awi Rwoth, imiyan loyo kwoŋ jokwor paran,
PSA.18.48	aka ikwonga an kwoŋ cwo ma jomaker.
PSA.18.49	Am'omiyo apakin, Awi Rwoth i dier nonin je,
PSA.18.49	awero wer ma pakin.
PSA.18.50	go nyutho mar makiwire ri ŋata go oyero,
PSA.18.50	ri Daudi gi nyikwaye cil gi cil.
PSA.19.1	Polo nyutho dwoŋ pa Were,
PSA.19.1	aka wodho kamaler tic ma cingi Were.
PSA.19.2	Kisi ndelo langa ri nyawote,
PSA.19.2	kisi wor luda ri nyawote.
PSA.19.3	Luwo kosa wac ongoye,
PSA.19.3	ongoye mayindo ma winjere,
PSA.19.4	kucel mikwenda pajo winjere ri piny gibe,
PSA.19.4	aka winjere kiri i gike piny.
PSA.19.4	Were otimo peco ri waŋceŋ i polo
PSA.19.5	paka jaŋwec m'omaro swa ŋwec.
PSA.19.6	Cako liel i gike acel ma polo
PSA.19.6	aka ŋado kadho i gike ca.
PSA.19.6	Ongoye gima nyalo pondo kwoŋ lietho pere.
PSA.19.7	Cik pa Rwoth ongoy'iye komo,
PSA.19.7	miyo meni manyen.
PSA.19.7	Gima Rwoth waco genere,
PSA.19.7	miyo rieko ri ji ma jongoye gine.
PSA.19.8	Cik pa Rwoth otire,
PSA.19.8	aka ji ma jokuro josangala.
PSA.19.8	Or pa Rwoth cil
PSA.19.8	miyo niaŋ ri nyaŋith.
PSA.19.9	Lworo Were ber,
PSA.19.9	bedo cil gi cil.
PSA.19.9	Thumo banja pa Rwoth otire,
PSA.19.9	bedo i kare noknok.
PSA.19.10	Ber loyo zahabu,
PSA.19.10	kiri zahabu macil,
PSA.19.10	mit loyo mo kic,
PSA.19.10	kiri mo kic mar'apedo.
PSA.19.11	Miyan, ŋeca perin rieko,
PSA.19.11	aka nitie kemba madwoŋ i kuro.
PSA.19.12	To ŋa manyalo neno komo pere?
PSA.19.12	Bothan, Awi Rwoth, kwoŋ komo m'opanere!
PSA.19.13	Gwokan bende kwoŋ timo reco m'aŋeyo,
PSA.19.13	ikir'iwey jowothuman.
PSA.19.13	Kenyo abino bedo m'ongoye apuse,
PSA.19.13	aka m'agonyere kwoŋ raco ma timo reco.
PSA.19.14	Weyi wac ma wok i dhokan gi paro ma cunyan,
PSA.19.14	wobedi ma yere ruwaŋin,
PSA.19.14	Awi Rwoth, tele paran aka jaboth paran!
PSA.20.1	Rwoth wodwokin i ndelo ma teko!
PSA.20.1	Nyingi Were pa Yakobo wokwonga in!
PSA.20.2	Rwoth wodhiri rin kony wok i Ot pa Were,
PSA.20.2	aka wothielin wok i got Zayon.
PSA.20.3	Rwoth wopoy mic perin je,
PSA.20.3	aka wosangala gi cowirok perin je.
PSA.20.4	Womiyin gima cunyin mito,
PSA.20.4	aka wokethi can perin je wotundi i kare.
PSA.20.5	Weyi wakok gi kisangala ri loyo perin
PSA.20.5	aka watiŋ bendera mawan i nyingi Were mawan.
PSA.20.5	Weyi Rwoth wodwoki kwac perin je.
PSA.20.6	Onyo aŋeyo ni Rwoth miyo loyo ri kere pere m'oyero,
PSA.20.6	dwoko go wok i polo maleŋ,
PSA.20.6	aka miyo go loyo madwoŋ gi meni pere.
PSA.20.7	Jomegi joketho noro i cawilin
PSA.20.7	aka jomegi i kayina,
PSA.20.7	to noro mawan nitie i nyingi Rwoth Were mawan.
PSA.20.8	Kiti ji no jobino cer to jopodho,
PSA.20.8	to wan wabino ay to wacungo m'ocwiny.
PSA.20.9	Miy kere loyo, Awi Rwoth,
PSA.20.9	dwoki wan ka walwoŋo.
PSA.21.1	Kere fore i meni perin, Awi Rwoth,
PSA.21.1	aka yodere kwoŋbedo imiyo go loyo.
PSA.21.2	Imiyo go gima cunye mito,
PSA.21.2	t'idwoko kwac pere.
PSA.21.3	Ibino bonge gi silwany madwoŋ,
PSA.21.3	t'ijengo sangaria ma zahabu i wiye.
PSA.21.4	Go okwayin kwo, t'imiyo go,
PSA.21.4	kwo mabor ma cil gi cil.
PSA.21.5	Ikonyo go bedo ŋatadwoŋ,
PSA.21.5	imiyo go ŋeyirok gi dwoŋ.
PSA.21.6	Silwany perin nitie gi go cil gi cil
PSA.21.6	aka bedo perin cegin gi go miyo go kisangala.
PSA.21.7	Kole kere ketho geno pere i Rwoth,
PSA.21.7	aka ro mar pa Rwoth makiwire,
PSA.21.7	go k'oyengere.
PSA.21.8	Kere bino mako jokwor pere je,
PSA.21.8	go bino mako ji je ma jodak go.
PSA.21.9	Go bino reyo woko jo paka mac maliel,
PSA.21.9	ka onenere.
PSA.21.9	Rwoth bino reyo woko jo i keme pere,
PSA.21.9	aka mac lakisika woko jo.
PSA.21.10	Ongoye nyikway jo ma jolaboth,
PSA.21.10	kere laneko woko joje.
PSA.21.11	Jotimo can pajo, aka jociko go,
PSA.21.11	to jokibino nyalo.
PSA.21.12	Go bino celo asere pere kwoŋ jo,
PSA.21.12	to miyo jo wirok ringo.
PSA.21.13	Wapakin Rwoth, ro meni perin madwoŋ!
PSA.21.13	Wabino wero ka wapako meni perin.
PSA.22.1	Were paran, Were paran, raŋo ijwangan?
PSA.22.1	Raŋo initie bor m'ikikonyan,
PSA.22.1	ma kiuja paran kitundi bongin?
PSA.22.2	t'ikidwokan,
PSA.22.2	Alwoŋin wor,
PSA.22.2	t'akinwaŋ ywomirok.
PSA.22.3	Kucel ibedo ŋataleŋ,
PSA.22.3	ŋata Isiraili pako.
PSA.22.4	Kwarere mawan joketho geno pajo i in;
PSA.22.4	jogenin, t'ibotho jo.
PSA.22.5	Joywak rin t'ibotho,
PSA.22.5	jogenin aka ibotho jo.
PSA.22.6	T'onyo akical dhano kendo, acalo kudin,
PSA.22.6	ma kisi nyatoro cayo aka dak!
PSA.22.7	Kisi ŋata nenan jwiyan,
PSA.22.7	jopelan aka joyengo wiy gin.
PSA.22.8	raŋo go kibothin?
PSA.22.8	Ka Rwoth omarin,
PSA.22.8	raŋo go kikonyin.”
PSA.22.9	aka munyo fodi abedo nyathi, ikuran maber.
PSA.22.10	Atieko genin wok i ndelo m'anywol'iye,
PSA.22.10	aka noknok ibedo Were paran.
PSA.22.11	Ikir'ibedi bor kodan,
PSA.22.11	kole teko nitie cegin,
PSA.22.11	aka ongoye ŋat'okony.
PSA.22.12	Jokwor kweth jothokan paka thwondhe,
PSA.22.12	joje jothokere kwoŋan,
PSA.22.12	paka thwondhe mager ma jowok i piny Basan.
PSA.22.13	Joyawo dhok gin paka simbwore,
PSA.22.13	ma johola aka jomito yecan mathindho thindho.
PSA.22.14	Meni paran orumo,
PSA.22.14	paka pi m'okire piny.
PSA.22.14	Cokin paran jowok i kogino,
PSA.22.14	cunyan cal odok m'oleny.
PSA.22.15	Lokoro paran othwo paka fukefuke,
PSA.22.15	aka lewan moko i dandan.
PSA.22.15	Itieko weyan ri tho i fukefuke.
PSA.22.16	Kitipa pa ji mareco jothokan,
PSA.22.16	paka dwol gwokere jothokere kwoŋan,
PSA.22.16	joyeco cingan gi tiendan.
PSA.22.17	Anyalo kwano cokin paran je,
PSA.22.17	jokwor paran joŋiyan ma jokikwany waŋ jo.
PSA.22.18	Joparo nangin paran,
PSA.22.18	aka jopoko.
PSA.22.19	Biye piyo ibothan!
PSA.22.20	Bothi adundo paran kwoŋ abor,
PSA.22.20	bothi kwo paran kwoŋ gwokere me.
PSA.22.21	Bothan kwoŋ simbwore me,
PSA.22.21	angoye gi kony ruwaŋ thwondhe me.
PSA.22.22	Abino waco ri ji paran gim'itieko timo,
PSA.22.22	abino pakin i cokirok pa ji.
PSA.22.23	win nyikway Yakobo miy win Rwoth dwoŋ,
PSA.22.23	aka win Joisiraili lam win go.
PSA.22.24	Go kikwer kosa cay jocandi,
PSA.22.24	to winjo ywak pajo ri kony,
PSA.22.24	go kipan rijo waŋe,
PSA.22.24	to winjo ywak pajo.
PSA.22.25	Abino pakin i cokirok pa ji ro gim'itieko timo,
PSA.22.25	abino miyo cowirok m'aciko ruwaŋ jono ma jolamin.
PSA.22.26	Jocandi jolacemo to joyeŋ,
PSA.22.26	jono ma jorango Rwoth jolapako go!
PSA.22.26	Weyi jowoyindira i kisi gima jotimo.
PSA.22.27	Nonin je jobino poyo Rwoth.
PSA.22.27	Woki i kisi thenge ma piny jobino wire bonge,
PSA.22.27	to jolamo go.
PSA.22.28	Kole Rwoth obedo kere
PSA.22.28	aka dhumo nonin je.
PSA.22.29	Jonoro je jobino kule piny rigo,
PSA.22.29	aka gima tho je bino kule piny rigo.
PSA.22.30	Luse ma yuwaŋe jobino tiyo rigo,
PSA.22.30	jobino waco ri luse ma yuwaŋe kwoŋ Rwoth.
PSA.22.31	Ibino waco ri ji ma fodi k'onywol ni,
PSA.22.31	“Rwoth obotho ji pere.”
PSA.23.1	Rwoth obedo jakwath paran,
PSA.23.1	anitie gi kisi gim'ayenyo.
PSA.23.2	go telan i thengi pi m'opie.
PSA.23.3	Go dwoko cunyan,
PSA.23.3	to telan i yo m'otire,
PSA.23.3	ro nyingi go.
PSA.23.4	Makada nende awothi i milelo, i tipo ma tho,
PSA.23.4	akilwor raco,
PSA.23.4	kole initie kodan.
PSA.23.4	Abiro gi luth perin ma kwath,
PSA.23.4	kwonga an.
PSA.23.5	Iyiko ran kalima,
PSA.23.5	ruwaŋ jokwor paran,
PSA.23.5	iwiro wiyan gi mo,
PSA.23.5	ipoŋo kikopo paran kiri malo.
PSA.23.6	Adieri wor gi bero bino luwan,
PSA.23.6	i ndelo makwo paran je,
PSA.23.6	aka abino bedo i Ot pa Rwoth
PSA.23.6	kwo paran je.
PSA.24.1	Piny gi ji ma jobedo i iye obedo apa Rwoth.
PSA.24.2	Kole Rwoth ogeto piny i wi nam,
PSA.24.2	aka ogeto kinde mere i wi wakawaka madongo.
PSA.24.3	Ŋa ma bino idho tendere pa Rwoth?
PSA.24.3	Ŋa ma bino cungo i ot pere maleŋ?
PSA.24.4	ŋata kilam cal,
PSA.24.4	kosa kitim cikirok ma twodo.
PSA.24.5	Ŋato bino nwaŋo silwany wok bongi Rwoth,
PSA.24.5	aka Were bino waco ni go bubanja.
PSA.24.6	Meno a luse ji ma jorango go,
PSA.24.6	ma jobino ruwaŋ Were pa Yakobo.
PSA.24.7	Yaw waŋkace,
PSA.24.7	yaw win thigin macene,
PSA.24.7	aka kere madwoŋ wodonji.
PSA.24.8	Kere madwoŋ me a ŋa?
PSA.24.8	Obedo Rwoth, go tek aka jameni,
PSA.24.8	Rwoth, maloyo lweny.
PSA.24.9	Yaw win waŋkace,
PSA.24.9	yaw win thigin macene,
PSA.24.9	ŋey kere madwoŋ wodonji.
PSA.24.10	Kere madwoŋ me a ŋa?
PSA.24.10	Obedo Rwoth pa lwak jolweny,
PSA.24.10	go kere madwoŋ.
PSA.25.1	Atiŋo adundo paran rin, Rwoth.
PSA.25.2	Aketho geno paran i in Were paran,
PSA.25.2	ikir'iwey wiyan wokwoti,
PSA.25.2	ikir'iwey jokwor paran jowonyeran.
PSA.25.3	Ikir'iwey jono ma joketho geno pajo i in wi jo okwoti,
PSA.25.3	to weyi jono ma jogwenyere kwoŋin ama jowobedi gi wickwot.
PSA.25.4	Miyan aŋey yo perin, Awi Rwoth,
PSA.25.4	aka fonjan yo perin.
PSA.25.5	Telan iy'adieri perin, aka fonjan
PSA.25.5	kole in ibedo Were ma both paran.
PSA.25.5	Kole noknok aketho geno paran i in.
PSA.25.6	Awi Rwoth, poyi wor perin gi mar perin makiwire,
PSA.25.6	m'itieko nyutho wok cene.
PSA.25.7	Cwaki reco paran gi komo paran ma soye,
PSA.25.7	cungo kwoŋ mar perin makiwire poyan,
PSA.25.7	ro bero perin Rwoth!
PSA.25.8	Rwoth ber aka otire,
PSA.25.8	riameno go fonjo joreco yo ma joripo luwo.
PSA.25.9	Go telo ji ma jomwol timo gim'otire,
PSA.25.9	aka fonjo jo yo pere.
PSA.25.10	Yo pa Rwoth je obedo mar makiwire g'adieri,
PSA.25.10	ri jono ma jokuro cikirok pere gi fonji pere.
PSA.25.11	Ro nyingin, Awi Rwoth,
PSA.25.11	cwaki reco paran, kole jothoth.
PSA.25.12	Ŋa ma lworo Rwoth?
PSA.25.12	Ŋato ama Rwoth bino fonjo yo ma go ripo luwo.
PSA.25.13	Go won bino kiyindira i kisi gimoro,
PSA.25.13	aka nyithindho pere jobino lunjo lowo.
PSA.25.14	Rwoth mako mere gi jono ma jolworo go,
PSA.25.14	aka nyutho cikirok pere rijo.
PSA.25.15	Aketho waŋan kwoŋ Rwoth kisi hongo,
PSA.25.15	aka go fudho tiendan wok i bwo.
PSA.25.16	Wire bongan Rwoth, aka imaki kodan wor
PSA.25.16	kole anitie kakendan aka angoye gi meni.
PSA.25.17	Bothan kwoŋ paro mar'adundo paran,
PSA.25.17	aka iwodhan wok i kidamba paran.
PSA.25.18	Dew kwoŋ kidamba paran gi candirok paran
PSA.25.18	t'icwako reco paran.
PSA.25.19	Neni jokwor kweth m'anitie gine,
PSA.25.19	aka nen nger ma jodakan'iye gi maker.
PSA.25.20	Kwonga kwo paran, t'ibothan,
PSA.25.20	ikir'iwey wokwoti wiyan,
PSA.25.20	kole abino pondo bongin.
PSA.25.21	Ro bero g'adieri, kwonga an,
PSA.25.21	kole akurin won.
PSA.25.22	Both Isiraili, Awi Were,
PSA.25.22	wok i teko pere je.
PSA.26.1	Awi Rwoth, wac ni abu banja,
PSA.26.1	kole atimo gim'otire,
PSA.26.1	aka aketho geno paran kwoŋin kicutho.
PSA.26.2	Kaŋasa an aka iteman, Rwoth
PSA.26.2	tem cunyan gi paro paran.
PSA.26.3	Mar perin makiwire telan,
PSA.26.3	aka awotho iy'adieri perin.
PSA.26.4	Akiriwere gi ji ma bukony,
PSA.26.4	akinyek sawa gi jorendirok.
PSA.26.5	Adaki cokirok pa jomarac,
PSA.26.5	aka akiriwere gi jokidakana.
PSA.26.6	Rwoth, alwoko cingan ma nyutho ni abu banja,
PSA.26.6	aka aŋanjo kareno alamo thoko migam perin.
PSA.26.7	Awero malo wer ma foyin,
PSA.26.7	t'awaco kwoŋ tim perin ma gir'aura.
PSA.26.8	Awi Rwoth, amaro ot ma in ibed'iye,
PSA.26.8	kabedo madwoŋ perin nitie i iye.
PSA.26.9	Ikir'ireyan woko gi joreco kanyacel,
PSA.26.9	bothi kwo paran kwoŋ rerok pa jonek.
PSA.26.10	Ji ma jotimo raco kisi hongo
PSA.26.10	aka joyikere jolo nyew.
PSA.26.11	To paka ri an, atimo gim'otire,
PSA.26.11	maki kodan wor aka ibothan!
PSA.26.12	Acungo i yo m'otire,
PSA.26.12	i dier cokirok pa ji pere, alapako Rwoth.
PSA.27.1	Rwoth obedo lero paran aka bothi paran,
PSA.27.1	anolwor ŋa.
PSA.27.1	Rwoth obedo kapondo ma kwo paran,
PSA.27.1	ŋa m'obwokan.
PSA.27.2	Ka ji mareco jomonjan to jotemo nekan,
PSA.27.2	jocer aka jopodho.
PSA.27.3	Makada nende jolweny gibe jothokan,
PSA.27.3	akibino bwok,
PSA.27.3	makada nende jokwor jomonjan,
PSA.27.3	kucel abino cungo m'acwiny.
PSA.27.4	Gimoro acel m'atieko kwayo Rwoth,
PSA.27.4	aka gino abino dwaro,
PSA.27.4	ni anyal bedo i Ot pa Rwoth
PSA.27.4	i kwo paran je,
PSA.27.4	neno bero pere,
PSA.27.4	gi kwayo go wotelan.
PSA.27.5	Go bino kanan i kabwok pere
PSA.27.5	i hongo ma teko,
PSA.27.5	go bino panan i wema pere,
PSA.27.5	go kilathangan wi got mabor.
PSA.27.6	Ameno abino kikengila jokwor paran ma jothokan.
PSA.27.6	Abino miyo cowirok i wema pere gi koko ma siemirok,
PSA.27.6	abino wero, abino pako Rwoth.
PSA.27.7	Winji ywak paran rin, Awi Rwoth,
PSA.27.7	maki wor kodan aka idwokan.
PSA.27.8	Munyo iwaco ni, “Biye laman,”
PSA.27.8	Adwokin ni, “Alabino, Rwoth.”
PSA.27.9	Ikir'ipondi ran!
PSA.27.9	Ikir'imaki kodan nge,
PSA.27.9	ikir'iriem ŋeca perin,
PSA.27.9	iŋati oyido ibedo jakony paran,
PSA.27.9	ikir'iweyan, ikir'ijwangan,
PSA.27.9	Awi Were, jaboth paran.
PSA.27.10	Kole baba gi mama jonyalo jwangan,
PSA.27.10	to Rwoth bino kuran.
PSA.27.11	Fonjan yo perin Awi Rwoth,
PSA.27.11	aka itelan i yo m'otire,
PSA.27.11	kwoŋbedo athothi gi jokwor.
PSA.27.12	Ikir'ijwangan ri jokwor paran,
PSA.27.12	ma jomonjan gi twodo g'atise.
PSA.27.13	Ayeyo ni abino neno bero pa Rwoth
PSA.27.13	i piny pa ji makwo.
PSA.27.14	Kuri Rwoth,
PSA.27.14	bedi matek, aka weyi cunyin wobedi matek,
PSA.27.14	ey kuri Rwoth.
PSA.28.1	Awi Rwoth, alwoŋin,
PSA.28.1	tele paran ikir'icul ithin ran,
PSA.28.1	k'inoliŋan,
PSA.28.1	abino cal jono ma jokadho i piny pa jom'otho.
PSA.28.2	Winji ywak paran ri kony,
PSA.28.2	k'atiŋo cingan malo i ot perin maleŋ.
PSA.28.3	Ikir'ithum ran banja kanyacel gi jokidakana,
PSA.28.3	gi jono ma jotimo reco,
PSA.28.3	gi jono ma joluwo gi siem gi joger pajo,
PSA.28.3	kucel jokano ŋonge i cuny jo.
PSA.28.4	ro reco ma jotimo.
PSA.28.4	Miy jo gir'acula ro tim pajo je,
PSA.28.4	miy jo gima ripo gi jo.
PSA.28.5	Jokidew kwoŋ gima Rwoth otieko timo,
PSA.28.5	kosa gima Rwoth ocweyo,
PSA.28.5	ameno go bino miyo jo gir'acula
PSA.28.5	to reyo jo kicutho.
PSA.28.6	Pak win Rwoth!
PSA.28.6	Kole Rwoth otieko winjo ywak paran ri kony.
PSA.28.7	Rwoth obedo meni paran aka kwot paran,
PSA.28.7	aketho geno paran i go.
PSA.28.7	Rwoth miyan kony aka sieman,
PSA.28.7	apako go gi wer ma kisangala.
PSA.28.8	Rwoth obedo meni pa ji pere,
PSA.28.8	go botho aka kwonga kere pere m'oyero.
PSA.28.9	Bothi ji perin Rwoth,
PSA.28.9	aka miy jono ma jobedo aperin silwany.
PSA.28.9	Bedi jakwath pajo,
PSA.28.9	aka ikuri jo cil gi cil.
PSA.29.1	pak win dwoŋ gi meni pere.
PSA.29.2	Pak win nyingi Rwoth madwoŋ,
PSA.29.2	lam win go ka onenere.
PSA.29.3	Dwondi Rwoth winjere i nam,
PSA.29.3	ka Rwoth ma nigi dwoŋ, mor paka koth,
PSA.29.3	aka derino ma dwonde winjere i wakawaka madongo.
PSA.29.4	Ka Rwoth oluwo, nyutho meni pere,
PSA.29.4	ka Rwoth oluwo, nyutho dwoŋ pere.
PSA.29.5	Ka Rwoth oluwo derino ma dwonde turo yen m'ilwoŋo ni sida,
PSA.29.5	kiri yen sida ma Lebanon.
PSA.29.6	Go miyo gote ma Lebanon por paka nyithindhi dhok,
PSA.29.6	aka miyo got Hamon por paka rwath.
PSA.29.7	Dwondi Rwoth miyo lithkoth menyere.
PSA.29.8	Dwondi Rwoth miyo thim yengere,
PSA.29.8	aka go yengo thim ma Kades.
PSA.29.9	Dwondi Rwoth miyo yen olwa yengirok,
PSA.29.9	aka oyo boke yen ma lul,
PSA.29.9	kareno kisi nyatoro koko i Ot pere, “Dwoŋ wobedi ri Were.”
PSA.29.10	Rwoth dhumo pi je maluth,
PSA.29.10	go dhumo paka kere cil gi cil.
PSA.29.11	Weyi Rwoth womiy ji pere meni!
PSA.29.11	Weyi Rwoth womiy ji pere silwany gi siem!
PSA.30.1	Abino pakin, Rwoth, kole ibothan,
PSA.30.1	aka ikiweyo jokwor paran jowonyeran.
PSA.30.2	Awi Rwoth Were paran, aywak rin ri kony,
PSA.30.2	aka itieko cango two paran.
PSA.30.3	Ibothan donjo i bur,
PSA.30.3	oyido acegin tho,
PSA.30.3	to, idwoko kwo paran.
PSA.30.4	Wer win wer ma pak ri Rwoth,
PSA.30.4	ji pere ma jor'adieri!
PSA.30.4	Poyi win gima Ŋataleŋ otimo,
PSA.30.4	aka foy win go!
PSA.30.5	Nge pere cek,
PSA.30.5	to bero pere bedo i hongo je.
PSA.30.5	Ywak yware wor gipi,
PSA.30.5	to kisangala bino odikin.
PSA.30.6	Oyido akidew aka awaco ni,
PSA.30.6	“Akibino yengirok.”
PSA.30.7	Oyido iber ran Rwoth,
PSA.30.7	ikwonga an paka got matek.
PSA.30.7	T'ipondo ran,
PSA.30.7	aka abwok.
PSA.30.8	Aywak rin Rwoth,
PSA.30.8	akwayin kony:
PSA.30.9	“Inolimi aŋo wok kwoŋ tho paran,
PSA.30.9	k'adonjo i bur?
PSA.30.9	Jom'otho bende jonyalo pakin?
PSA.30.9	Jonyalo tuco adieri perin?
PSA.30.10	Winjan Rwoth, aka imaki kodan wor!
PSA.30.10	Konyan, Rwoth!”
PSA.30.11	Iwiro kumo paran i miel ma siemirok,
PSA.30.11	ikwanyo woko rem paran,
PSA.30.11	t'ithokan gi kisangala.
PSA.30.12	Ameno akibino liŋ,
PSA.30.12	abino wero wer ma pak rin.
PSA.30.12	Rwoth, in Were paran,
PSA.30.12	abino foyin cil gi cil.
PSA.31.1	Abino pondo bongin Rwoth,
PSA.31.1	ikir'iwey wokengila an,
PSA.31.1	In itimo gi tiro,
PSA.31.1	bothan, akwayin!
PSA.31.2	Winjan, ibothan pama!
PSA.31.2	Bedi ran tele ma pondo,
PSA.31.2	kwot paran ma bothan.
PSA.31.3	In ibedo tele paran aka kapondo paran,
PSA.31.3	telan aka inyuthan yo paka iciko.
PSA.31.4	Gwokan kwoŋ bwo m'ociki ran,
PSA.31.4	kole ibedo kapondo paran.
PSA.31.5	Aketho kwo paran i cingin.
PSA.31.5	Ibino bothan Rwoth,
PSA.31.5	Ibedo Were ma timo adieri.
PSA.31.6	t'aketho geno paran i in.
PSA.31.7	Abino kisangala t'asiemere,
PSA.31.7	ro mar perin makiwire.
PSA.31.7	Ineno litho paran,
PSA.31.7	iŋeyo teko paran.
PSA.31.8	Ikijwangan i cingi jokwor paran,
PSA.31.8	aka imiyan thwolo ma kidho kama ayenyo.
PSA.31.9	Maki wor kodan, Awi Rwoth,
PSA.31.9	kole anitie i kidamba,
PSA.31.9	waŋan ool gi ywak,
PSA.31.9	ajony kicutho.
PSA.31.10	Kole kwo paran gipi nitie rem,
PSA.31.10	aka kwo paran olokere macek ro ywak.
PSA.31.10	Angoye gi meni ro teko paran,
PSA.31.10	ma kiri cokin paran je ojony.
PSA.31.11	Jokwor paran je, tektek mere joger paran,
PSA.31.11	joteran gi cay,
PSA.31.11	jono ma joŋeyan jolworan,
PSA.31.11	ka joromo kodan i royo joringo.
PSA.31.12	Kisi dhano wiye owil kodan,
PSA.31.12	acalo gim'otho.
PSA.31.13	Awinjo jokwor paran jomwoŋo,
PSA.31.13	teko othokan i kisi thenge,
PSA.31.13	jotimo ran can,
PSA.31.13	ma nekan.
PSA.31.14	To, aketho geno paran kwoŋin, Awi Rwoth,
PSA.31.14	ibedo Were paran.
PSA.31.15	Iŋat'idewo kwoŋan noknok,
PSA.31.15	bothan kwoŋ jokwor paran,
PSA.31.15	kwoŋ jono ma jocandan.
PSA.31.16	Ŋiy ŋeca perin gi wor,
PSA.31.16	bothan i mar perin makiwire.
PSA.31.17	Alwoŋin, Rwoth,
PSA.31.17	ikir'iweyan asewere.
PSA.31.17	Weyi wickwot omaki jokidakana,
PSA.31.17	weyi jowotho manyaliŋliŋ.
PSA.31.18	Miy jotwodo liŋ,
PSA.31.18	jonoro je gi jodhaw
PSA.31.18	ma joluwo gi cay kwoŋ jono ma jotimo gim'otire.
PSA.31.19	Gigipiny maber m'ikano ri jono ma joworin,
PSA.31.19	obedo ma gir'aura!
PSA.31.19	Kisi dhano oŋeyo bero perin,
PSA.31.19	gi nger m'ikwong'iye jono ma joketho geno pajo kwoŋin.
PSA.31.20	Ibedo kabwok pajo,
PSA.31.20	kwoŋ can pa joman,
PSA.31.20	Ikwonga jo,
PSA.31.20	kwoŋ pokopoko marac.
PSA.31.21	Pak win Rwoth!
PSA.31.21	Onyuthan mar pere ma gir'aura
PSA.31.21	munyo oyido othokan, aka omonjan.
PSA.31.22	Oyido abwok aka aparo,
PSA.31.22	ni orieman woko ruwaŋe.
PSA.31.22	To munyo alwoŋo go ri kony,
PSA.31.22	owinjo ywak paran.
PSA.31.23	Mar win Rwoth, ji pere ma jotimo adieri.
PSA.31.23	Rwoth kwonga joma timo adieri,
PSA.31.23	to miyo jonoro gir'acula.
PSA.31.24	Bedi win matek, bedi win jomiseni,
PSA.31.24	jono je ma joketho geno pajo kwoŋ Rwoth.
PSA.32.1	gi komo pere.
PSA.32.2	Jasilwany a ŋata Rwoth kisegeya timo reco,
PSA.32.2	aka kitwodi i cunye.
PSA.32.3	Munyo fodi akituco reco paran,
PSA.32.3	oyido aol ro ywak ndelo gipi.
PSA.32.4	Imiyan gir'acula wor g'odieceŋ, Rwoth,
PSA.32.4	meni paran je orumo,
PSA.32.4	paka ŋico thwo gi lietho i ndir ma ceŋ.
PSA.32.5	Kenyo atuco reco paran rin,
PSA.32.5	akimuŋo komo paran.
PSA.32.5	Amiyere tuco jo rin,
PSA.32.5	aka icwako reco paran je.
PSA.32.6	Riameno weyi kisi ŋata winjin, wokwayin i hongo je ma kidamba,
PSA.32.6	ka mikula madwoŋ ma teko oredi donjo,
PSA.32.6	kilatundo bongi jo.
PSA.32.7	Ibedo kapondo paran,
PSA.32.7	ibino bothan kwoŋ teko.
PSA.32.7	Awero malo bothi perin,
PSA.32.7	kwoŋbedo ikwonga an.
PSA.32.8	Rwoth waco ni, “Abino nyuthin yo m'iripo luwo,
PSA.32.8	abino fonjin aka abino miyin rieko.”
PSA.32.9	Ikir'ibedi mamiŋ paka kayina kosa punda,
PSA.32.9	m'itweyo gimoro i dhok gin kosa thol ogwaŋ,
PSA.32.9	ma miyo jo mwolok.
PSA.32.10	Jokidakana jobino candirok,
PSA.32.10	to jono ma jogeno Rwoth,
PSA.32.10	mar pere makiwire kwonga jo.
PSA.32.11	Win ma witimo gim'otire, sangala win aka fore win,
PSA.32.11	ro gima Rwoth otieko timo.
PSA.32.11	Win ma cuny win ler, koki win ri kisangala.
PSA.33.1	Fore win i Rwoth, win ma witimo gim'otire,
PSA.33.1	pak ber ri jono ma jotimo gim'otire.
PSA.33.2	Pak win Rwoth gi tongol,
PSA.33.2	wer win rigo gi tongol ma waya apar.
PSA.33.3	Wer win rigo wer manyen,
PSA.33.3	goy win tongol gi ndijo, aka wikoki ri kisangala.
PSA.33.4	Wac pa Rwoth otire,
PSA.33.4	aka tic pere je itimo iy'adieri.
PSA.33.5	Rwoth omaro timo gim'otire gi tiro,
PSA.33.5	mar pere makiwire opoŋ i piny.
PSA.33.6	Rwoth ocweyo polo gi cik pere,
PSA.33.6	waŋceŋ, dwe, kodi micalin gi wac m'owok i dhoke.
PSA.33.7	Ocoko pi ma nam kanyacel,
PSA.33.7	ocego lutho ma wakawaka madongo i udi ma kakan.
PSA.33.8	Piny je wolam Rwoth!
PSA.33.8	Weyi nonin je ma piny jowobwonere rigo!
PSA.33.9	Go oluwo, to piny cweyere,
PSA.33.9	luwo i cik pere gigipiny je oneno.
PSA.33.10	Rwoth geŋo woko atoŋa pa nonin,
PSA.33.10	go geŋo jo timo can pajo.
PSA.33.11	To can pa Rwoth cungo cil gi cil,
PSA.33.11	atoŋa pere ongoye gi gike.
PSA.33.12	Josilwany a nono ma Were pajo obedo Rwoth,
PSA.33.12	ji ma go oyero paka ji pere won.
PSA.33.13	Rwoth ŋiyo piny wok i polo,
PSA.33.13	aka neno ji je.
PSA.33.14	Go ŋiyo piny gi kama dhum'iye,
PSA.33.14	ji je ma jokwo i piny.
PSA.33.15	Go m'ocweyo cuny joje,
PSA.33.15	oŋeyo gima jotimo je.
PSA.33.16	Kere kibothi ro jolweny pere madwoŋ,
PSA.33.16	jalweny kiloy lweny ro meni pere.
PSA.33.17	Kayinin ma lweny jongoye kony ri loyo lweny,
PSA.33.17	meni pajo madwoŋ kinyal botho.
PSA.33.18	Adieri Rwoth como waŋe kwoŋ jono ma jolworo go,
PSA.33.18	jono ma jogeno mar pere makiwire.
PSA.33.19	Go botho adundo pajo kwoŋ tho,
PSA.33.19	aka kuro jo makwo i hongo ma kec.
PSA.33.20	Waketho geno mawan i Rwoth,
PSA.33.20	go kwonga wan aka konyo wan.
PSA.33.21	Wasangala ro go,
PSA.33.21	wageno nyingi go maleŋ.
PSA.33.22	Weyi mar perin makiwire wobedi gi wan, Awi Rwoth,
PSA.33.22	ka waketho geno mawan i in.
PSA.34.1	Abino foyo Rwoth noknok,
PSA.34.1	alapako go noknok.
PSA.34.2	Abino pako go ro gima go otieko timo,
PSA.34.2	weyi jono je m'idiyo jowinji aka jowosangala.
PSA.34.3	Langa kanyacel kodan dwoŋ pa Rwoth,
PSA.34.3	weyi wapaki nyinge kanyacel!
PSA.34.4	Akwayo Rwoth, aka odwokan,
PSA.34.4	ogonyan kwoŋ lworo paran je.
PSA.34.5	Ji m'idiyo joŋiyo Rwoth, aka josangala,
PSA.34.5	go kilaredho jo.
PSA.34.6	Jacandi me oywaki, aka Rwoth owinjo go,
PSA.34.6	to botho go kwoŋ teko pere je.
PSA.34.7	Malaika pa Rwoth thoko jono ma jolworo go,
PSA.34.7	to botho jo kwoŋ teko.
PSA.34.8	Apa tem neno nger ma Rwoth ber'iye.
PSA.34.8	Josilwany a jono ma jopondo bonge.
PSA.34.9	jono ma jowinjo go jonitie gi gima joyenyo je.
PSA.34.10	Kiri simbwore jobedo kec ro ongoye pa cemo,
PSA.34.10	to jono ma jowinjo Rwoth jobedo gi gimaber je.
PSA.34.11	Biye win, merin paran ma soye, aka wiwinjan,
PSA.34.11	abino fonjo win lworo Rwoth.
PSA.34.12	Imito winjo kwo maber?
PSA.34.12	Imito bedo gi kwo mabor gi kisangala?
PSA.34.13	gi luwo twodo.
PSA.34.14	Weyi timo raco, aka itimi bero,
PSA.34.14	dwar siem gi cunyin je.
PSA.34.15	Rwoth kwonga jono ma jotimo gim'otire,
PSA.34.15	aka winjo ywak pajo,
PSA.34.16	to go kwero jono ma jotimo raco,
PSA.34.16	ŋey ka jotho kipoy jo kendo.
PSA.34.17	Ka ji ma jotimo gim'otire joywak ri kony, Rwoth winjo,
PSA.34.17	aka gonyo jo wok i teko pajo je.
PSA.34.18	Rwoth bedo cegin gi jono ma cuny gin otur,
PSA.34.18	go botho jono ma jongoye gi geno.
PSA.34.19	Jomaber joluwo i litho kweth,
PSA.34.19	to Rwoth botho jo wok i je.
PSA.34.20	Rwoth deda jo kicutho,
PSA.34.20	m'ongoye coko pajo kad'acel ma tur.
PSA.34.21	ibino miyo gir'acula ri jono ma jodak joma timo gim'otire.
PSA.34.22	Rwoth botho kwo pa ŋecin pere,
PSA.34.22	kilathumo banja ri jono ma jopondo i go.
PSA.35.1	Gwenyere gi jono ma jogwenyere kwoŋan, Awi Rwoth,
PSA.35.1	aka lweny gi jono ma jolwenyo kodan!
PSA.35.2	Kwany kwot gi kwot madwoŋ perin,
PSA.35.2	aka ibin ikonyan.
PSA.35.3	Tiŋi malo abor gi le perin
PSA.35.3	kwoŋ jono ma jorieman.
PSA.35.3	Cikan n'ibino bothan.
PSA.35.4	Weyi jono ma jotemo nekan,
PSA.35.4	wokengila jo aka wickwot omaki jo!
PSA.35.4	Weyi jono ma jotimo can kwoŋan,
PSA.35.4	woriem jo aka jowobedi i nywowirok.
PSA.35.5	Weyi jowocal cuŋ ma koyo kudho,
PSA.35.5	ka malaika pa Rwoth riemo jo!
PSA.35.6	Weyi yo pajo wobedi mudho aka jowoceri,
PSA.35.6	ka malaika pa Rwoth riemo jo.
PSA.35.7	Jociko ran bwo m'ongoye kad'atoŋa,
PSA.35.7	aka jokunyo ran bur maluth ma makan.
PSA.35.8	To jobino rere woko mafodi jok'oŋeyo,
PSA.35.8	wegi jobino moko i bwo pajo,
PSA.35.8	jolapodh'iye to josika woko.
PSA.35.9	Kenyo cunyan bino fore i Rwoth,
PSA.35.9	abino kisangala kwoŋbedo obothan.
PSA.35.10	Abino waco ri Rwoth gi cunyan je,
PSA.35.10	“Ongoye ŋata cale in.
PSA.35.10	Ikwonga ji ma jongoye gi nyalo kwoŋ jomatek,
PSA.35.10	gi jocandi kwoŋ joma diyo jo.”
PSA.35.11	Jomisegey jomiyo mijulisi kwoŋan,
PSA.35.11	aka josegeya an timo gigipiny m'akuya.
PSA.35.12	Joculan raco ri bero,
PSA.35.12	aka adoŋ kakendan.
PSA.35.13	To an, munyo jotwo, aruko kutiya
PSA.35.13	ariyo kec,
PSA.35.13	akwayo gi wiyan piny,
PSA.35.14	paka akwayo ri mere kosa omin an.
PSA.35.14	Abedo pa ŋata ywako min,
PSA.35.14	akule piny iywak.
PSA.35.15	To munyo oyido anitie i teko, joje josangala,
PSA.35.15	aka joriwere kanyacel nyero an.
PSA.35.15	Jokicar jogoyan,
PSA.35.15	aka jobedo ka jocwadan.
PSA.35.16	Paka ji ma jonyero ŋat'oŋol,
PSA.35.16	joŋiyan gi dakirok.
PSA.35.17	Inoŋiya ŋiya nyaka kiri keraŋo Rwoth?
PSA.35.17	Bothan kwoŋ kisinye pajo,
PSA.35.17	bothan kwoŋ simbwore me.
PSA.35.18	Kenyo abino foyin i cokirok pa ji perin,
PSA.35.18	abino pakin ruwaŋ joje.
PSA.35.19	jono ma jotimo kodan kwor m'ongoye atoŋa.
PSA.35.19	Ikir'iwey jowodiem waŋ gin kwoŋan
PSA.35.19	jono ma jodakan nono.
PSA.35.20	Jokiluwi siem,
PSA.35.20	kwanyo woko jocwogo twodo nger je kwoŋ ji ma jomaro siem.
PSA.35.21	Josegeya an, ka jokoko ni,
PSA.35.21	“Waneno gim'itimo.”
PSA.35.22	To Rwoth, itieko neno gime.
PSA.35.22	Riameno ikir'iliŋ Rwoth,
PSA.35.22	ikir'ibedi bor.
PSA.35.23	Lweny Rwoth, ithielan,
PSA.35.23	ay iosa ran, Were paran, Were paran.
PSA.35.24	Ibedo Rwoth ma timo gim'otire, riameno wac ni an abu banja,
PSA.35.24	ikir'iwey jokwor paran jowonyeran.
PSA.35.25	Ikir'iwey jowowaci wegi ni,
PSA.35.25	“Walaco go!
PSA.35.25	Meno a gim'oyido wamito!”
PSA.35.26	Weyi jono ma jonyero candirok paran,
PSA.35.26	wokengila jo kicutho aka jowobedi i nyawin,
PSA.35.26	weyi jono ma jowaco ni jober loyan
PSA.35.26	jowobedi giwickwot aka jowongoye gi wor.
PSA.35.27	Weyi jono ma jomito neno ni, omiyan loyo,
PSA.35.27	jowokoki gi kisangala aka jowowaci kendo gi kendo ni,
PSA.35.27	“Rwoth dwoŋ!
PSA.35.27	Go winjo maber gi bero pa ŋeca pere.”
PSA.35.28	Kenyo abino waco ni itimo gim'otire,
PSA.35.28	aka abino pakin ndelo je.
PSA.36.1	i lutho ma cunye,
PSA.36.1	go kwedo Were aka kilwor go.
PSA.36.2	Kole joparo malo swa kwoŋ gin,
PSA.36.2	aka joparo ni Were kinyal ŋeyo reco pajo to thumo rijo banja.
PSA.36.3	Wac ma wok i dhok jo opoŋ kidakana gi twodo
PSA.36.3	jokitim gi rieko kosa bero kendo.
PSA.36.4	Jotimo can marac gi kanindo pajo,
PSA.36.4	ongoye gimaber ma jotimi,
PSA.36.4	aka jokikwer gimarac.
PSA.36.5	Awi Rwoth, mar perin makiwire tundo i polo,
PSA.36.5	adieri perin yware kiri i pondeponde.
PSA.36.6	Timo tiro perin cal gote,
PSA.36.6	timo adieri perin cal lutho ma nam.
PSA.36.6	Iŋat'idewo ri ji g'ogwaŋe.
PSA.36.7	Mar perin makiwire dicwe, Awi Were!
PSA.36.7	Nyithindhi ji jonwaŋo kabwok i bwombin.
PSA.36.8	Wacamo cemo kweth m'imiyo wan,
PSA.36.8	imiyo wan medho wok i malawa ma bero perin.
PSA.36.9	Kole in iŋat'imiyo kwo,
PSA.36.9	aka i lero perin waneno lero.
PSA.36.10	Medere maro jono ma joŋeyin,
PSA.36.10	gi timo bero ri jono ma jotimo gim'otire.
PSA.36.11	Ikir'iwey jomaker jowomonjan,
PSA.36.11	kosa jokidakana joworieman.
PSA.36.12	Neni kama jomarac jopodh'iye.
PSA.36.12	Joriere kenyo ma jokinyal ay.
PSA.37.1	Ikir'irembi ro jokidakana,
PSA.37.1	ikir'imaki nyeko gi joma timo raco.
PSA.37.2	Kole jocegin rwenyo paka lum ma thwo woko,
PSA.37.2	jobino thwo paka yen ma ner.
PSA.37.3	Kethi geno i Were, aka tim bero,
PSA.37.3	ŋey ikwo i piny m'ongoye teko.
PSA.37.4	Dwar kisangala perin wok bongi Rwoth,
PSA.37.4	aka go bino miyin gima cunyin yenyo.
PSA.37.5	Miy Rwoth yo perin,
PSA.37.5	kethi geno perin i go, aka go bino konyin,
PSA.37.6	go bino miyo timo gim'otire perin liel paka ceŋ m'odikin.
PSA.37.7	Bedi liŋ ruwaŋ Rwoth, aka ikuri go moth,
PSA.37.7	ikir'irembi kwoŋ jono ma joyindira
PSA.37.7	kosa jono ma jobedo gi loyo i can pajo marac.
PSA.37.8	Ikir'irembi, kosa imaki nge,
PSA.37.8	gino kelo teko ayin.
PSA.37.9	Jono ma joketho geno i Rwoth jobino lunjo lowo ma Rwoth ociko,
PSA.37.9	t'ibino riemo jokidakana woko.
PSA.37.10	Jokidakana jocegin rwenyo,
PSA.37.10	inyalo rango jo, t'ikibino nwaŋo jo.
PSA.37.11	jolawinjo cwe mere gi siem.
PSA.37.12	Jokidakana jotimo can ri jomaber,
PSA.37.12	aka joneno jo gi dakirok.
PSA.37.13	To Rwoth nyero jokidakana,
PSA.37.13	kole go oŋeyo ni jobino rwenyo piyo.
PSA.37.14	Jokidakana jocelo abor pajo aka jokomo woko aserin pajo,
PSA.37.14	neko woko jocandi ji ma bu gimoro,
PSA.37.14	thumo jono ma jotimo gim'otire.
PSA.37.15	To abor pajo bino donjo i cuny jo wegi,
PSA.37.15	aka ibino turo woko aserin pajo.
PSA.37.16	Gima nok ma ŋataber nitie gine,
PSA.37.16	dikony loyo madit ma jakidakana nitie gine,
PSA.37.17	kwoŋbedo Rwoth bino turo cingi jokidakana,
PSA.37.17	to kwonga jomaber.
PSA.37.18	Rwoth oŋeyo ndelo pa jono ma jongoye g'apuse,
PSA.37.18	aka gir'alunja pajo bedo cil gi cil.
PSA.37.19	Jokibino bedo giwickwot i hongo marac,
PSA.37.19	jobino bedo gi ma romo i ndir ma kec.
PSA.37.20	To jokidakana jolarere,
PSA.37.20	jokwor pa Rwoth jobino rwenyo paka mawuwa madudi,
PSA.37.20	jobino rwenyo paka yiro.
PSA.37.21	Jokidakana jokwayo gigipiny, aka jokinyal culo,
PSA.37.21	to jomaber jomiyo m'ongoye olo.
PSA.37.22	Kole jono ma Rwoth omiyo jo silwany jobino limo lowo,
PSA.37.22	aka jono ma go okwoŋo ibino riemo woko.
PSA.37.23	Rwoth nyutho ji yo ma jowoluwi,
PSA.37.23	aka kwonga jono ma josangala go,
PSA.37.24	makada nende jopodhi, jokibino doŋ piny,
PSA.37.24	kwoŋbedo Rwoth konyo jo ay malo.
PSA.37.25	Wok i soye paran, tundo gunyo ni ee ati,
PSA.37.25	fodi akineno ka Rwoth ojwango jomaber,
PSA.37.25	kosa ka nyithindho pajo jokwayo mugat.
PSA.37.26	Jopoko ma nono noknok, aka jokopa ji,
PSA.37.26	aka nyithindho pajo jobedo silwany.
PSA.37.27	Weyi raco, aka tim bero,
PSA.37.27	ŋey ikwo cil gi ci.,
PSA.37.28	Kole Rwoth omaro tiro,
PSA.37.28	aka go kilajwango ji pere ma jotimo adieri,
PSA.37.28	go kwonga joma timo gim'otire,
PSA.37.28	t'ilareyo woko nyikway jokidakana.
PSA.37.29	Ji ma jotimo gim'otire jobino limo lowo
PSA.37.29	to jokwo i iye cil gi cil.
PSA.37.30	Dhok jomaber luwo rieko,
PSA.37.30	aka lew gin luwo tiro.
PSA.37.31	Jokuro cik pa Were pajo i cuny jo,
PSA.37.31	aka jokiwey.
PSA.37.32	Jokidakana joŋiyo jomaber,
PSA.37.32	aka jotemo neko jo.
PSA.37.33	To Rwoth kilajwango jomaber i cingi jokwor pajo,
PSA.37.33	kosa weyo wothum rijo banja ka itemo jo.
PSA.37.34	Kethi geno perin bongi Rwoth aka luw Or pere,
PSA.37.34	go bino miyin dwoŋ to miyin lowo,
PSA.37.34	aka ibino neno k'iriemo jokidakana.
PSA.37.35	Atieko neno jakidakana mager,
PSA.37.35	diyo ji aka ay malo paka yath sida ma Lebanon,
PSA.37.36	to rumacen aluwo, aka go oyido ongoye kendo,
PSA.37.36	arango go, t'akinyalo nwaŋo go.
PSA.37.37	Kaŋasa ji ma jongoye g'apuse,
PSA.37.37	aka neni ji ma jotimo gim'otire,
PSA.37.37	kole ji ma jomaro siem jonitie gi nyikway gin,
PSA.37.38	to joreco jorere kicutho,
PSA.37.38	ilaneko woko nyikway jokidakana.
PSA.37.39	Rwoth botho ji ma jotimo gim'otire,
PSA.37.39	go obedo kapondo pajo i hongo ma teko.
PSA.37.40	Rwoth konyo jo aka botho jo,
PSA.37.40	go botho jo kwoŋ jokidakana,
PSA.37.40	kwoŋbedo jopondo i go.
PSA.38.1	Awi Rwoth, ikir'imiyan gir'acula i nge perin!
PSA.38.2	Imiyan adhola g'aserin perin,
PSA.38.2	iredhan piny.
PSA.38.3	Anitie i litho madwoŋ, kwoŋbedo nge perin,
PSA.38.3	delkwoŋan gipi two ro reco paran.
PSA.38.4	Amunyere i mikula mareco paran,
PSA.38.4	jobedo ran bieto ma ciro tek.
PSA.38.5	Adholin paran ŋwe aka top,
PSA.38.5	kwoŋbedo miŋo paran.
PSA.38.6	Akule piny, aŋinyere,
PSA.38.6	aywak ndelo gipi.
PSA.38.7	Awaŋ gi senyiga,
PSA.38.7	aka anitie cegin gi tho.
PSA.38.8	Aol, aka aŋinyere kicutho,
PSA.38.8	cunyan rembo, aka acur gi litho.
PSA.38.9	Awi Rwoth, iŋeyo gim'adwaro,
PSA.38.9	iwinjo cur paran je.
PSA.38.10	Cunyan gore, meni paran orumo,
PSA.38.10	aka waŋan ocore.
PSA.38.11	Merin paran gi joger paran jokicore cegin kodan,
PSA.38.11	kwoŋbedo adhola paran,
PSA.38.11	kiri wade paran je jocore gicen.
PSA.38.12	Jono ma jomito nekan jociko ran bwo,
PSA.38.12	jono ma jomito miyan litho jotisa an,
PSA.38.12	jokioli gi timo can kwoŋan.
PSA.38.13	To acalo ŋata ithe otho, akinyali winjo,
PSA.38.13	paka obadha ma kinyal luwo.
PSA.38.14	Acalo ŋata kinyal winjo,
PSA.38.14	gi ŋata kinyal dwoko wac.
PSA.38.15	T'aketho geno bongin, Rwoth,
PSA.38.15	aka in, Awi Rwoth Were paran, ibino dwokan.
PSA.38.16	Kole akwayo, ikir'iwey jokwor paran jowonyeran,
PSA.38.16	ikir'iwey jowosangala ka tiendan ocer!
PSA.38.17	Kole acegin podho,
PSA.38.17	aka anitie i litho ma kikwe.
PSA.38.18	Atuco reco paran,
PSA.38.18	awinjo gine gi rem.
PSA.38.19	Jokwor paran jokitwo aka jotek,
PSA.38.19	jomore ma jodakan m'ongoye atoŋa.
PSA.38.20	Jono ma joculo raco ri bero,
PSA.38.20	jogwenyere kodan kwoŋbedo atemo timo bero.
PSA.38.21	Ikir'ijwangan, Awi Rwoth,
PSA.38.21	ikir'ibedi bor, Were paran.
PSA.38.22	Kwakere konyan,
PSA.38.22	Awi Rwoth, jaboth paran!
PSA.39.1	Awaco ni, “Abino gwokere i gim'atimo,
PSA.39.1	ŋey akir'atim reco gi lewan.
PSA.39.1	Abino mwono dhokan,
PSA.39.1	ka jokidakana jonitie bongan.
PSA.39.2	Oyido acale obadha, aka akiluwo wac,
PSA.39.2	kada ma mako kwoŋ gimaber!
PSA.39.2	To candirok paran omedere loyo,
PSA.39.3	aka cunyan owaŋan.
PSA.39.3	Paka aparo, apaka amedere bedo i teko,
PSA.39.3	kenyo akinyalo weyo m'akikwayo ni,
PSA.39.4	Rwoth, weyi aŋey gike ma kwo paran.
PSA.39.4	Alatho keraŋo?
PSA.39.4	Waci ran ceko ma kwo paran.”
PSA.39.5	Neni, imiyo ndelo paran bedo manok,
PSA.39.5	kwo paran ongoye cwe ruwaŋin.
PSA.39.5	Adieri kisi dhano cal koyo,
PSA.39.6	adieri dhano cal tipo.
PSA.39.6	Gima jotimo je ongoye,
PSA.39.6	jocoko lim, to jokiŋey ŋata bino doŋ gine.
PSA.39.7	Aka onyo, aŋo m'anogen Awi Rwoth?
PSA.39.7	Geno paran nitie i in Rwoth.
PSA.39.8	Bothan kwoŋ reco paran je,
PSA.39.8	aka ikir'iwey jomamiŋ jowonyeran.
PSA.39.9	Abino cal obadha, akibino luwo wac,
PSA.39.9	kole iŋat'imiyan candirok ama.
PSA.39.10	Ikir'imedi miyan gir'acula,
PSA.39.10	acegin tho gi goco ma wok i cingin.
PSA.39.11	Imiyo wan gir'acula gi bwoko wan,
PSA.39.11	aka inyeko gima wamaro paka thuth.
PSA.39.11	Adieri kisi dhano cal koyo!
PSA.39.12	Winji kwayo paran, Awi Rwoth,
PSA.39.12	aka ciki ithin ri ywak paran;
PSA.39.12	biye konyan k'auja.
PSA.39.12	Kole abedo wendo manitie i woth,
PSA.39.12	jawoth, paka kwarere paran.
PSA.39.13	Weyere kodan ŋey anyal bedo gi kisangala moro,
PSA.39.13	mafodi akikadho t'arwenyo ma kinen kendo.
PSA.40.1	Akuro Rwoth moth;
PSA.40.1	owire to winjo ywak paran.
PSA.40.2	Oywayan wok i bur ma kakende,
PSA.40.2	wok i kwoyo ma tho ma kwakere,
PSA.40.2	to jengo tiendan i tele,
PSA.40.2	to miyan anyono piny ma bu teko.
PSA.40.3	Go oketho wer manyen i dhokan,
PSA.40.3	wer ma pak ri Were mawan.
PSA.40.3	Ji mathoth ma joneni jobino bedo gi lworo,
PSA.40.3	aka jolaketho geno pajo i Rwoth.
PSA.40.4	Jasilwany a ŋata geno Rwoth,
PSA.40.4	ma riwere gi jonoro,
PSA.40.4	kosa jono ma jolamo were ma k'adieri.
PSA.40.5	Itieko timo gigipiny madit riwan, Awi Rwoth Were mawan,
PSA.40.5	ongoye ŋata pimere kodin.
PSA.40.5	Itimo riwan can ma gir'aura kweth,
PSA.40.5	kabedi oyido atuci jo,
PSA.40.5	welo pajo thoth ma kikwanere!
PSA.40.6	ikikway mic awaŋa,
PSA.40.6	kosa mic ma cwako reco.
PSA.40.7	Kenyo awaco ni, “Neni, an e;
PSA.40.7	fonji perin ran ondiki i Kitawo ma Cik.
PSA.40.8	Amaro swa timo mito perin, Awi Were paran!
PSA.40.8	Cik perin nitie i cunyan.”
PSA.40.9	Awaco wac maber ni ibotho,
PSA.40.9	i cokirok madwoŋ;
PSA.40.9	neni, ak'owey waco,
PSA.40.9	paka iŋeyo, Awi Rwoth.
PSA.40.10	Akiliŋ gi wac ma both i cunyan,
PSA.40.10	noknok aluwo kwoŋbedo g'adieri perin gi both perin.
PSA.40.10	Akimuŋo mar perin makiwire gi timo adieri perin,
PSA.40.10	i cokirok madwoŋ.
PSA.40.11	Awi Rwoth, ikir'iwey timo ŋono ran,
PSA.40.11	weyi mar perin makiwire gi timo adieri perin wokuran noknok.
PSA.40.12	Teko kweth othokan,
PSA.40.12	thoth ma kikwanere,
PSA.40.12	reco paran olacan,
PSA.40.12	ma onyo akinyali neno,
PSA.40.12	jothoth jokalo ye wiyan,
PSA.40.12	cunyan podho.
PSA.40.13	Sangala bothan Rwoth!
PSA.40.13	Kwaki konyan!
PSA.40.14	Weyi jono ma jodwaro nekan,
PSA.40.14	jowobedi i nyawin aka wokengila jo kicutho.
PSA.40.14	Weyi jono ma josangala ro teko paran
PSA.40.14	woriem jo i wickwot.
PSA.40.15	Weyi jono ma jojwiyan,
PSA.40.15	jowobedi i wickwot ro kikengila pajo.
PSA.40.16	To weyi jono je ma jorangin,
PSA.40.16	jowofore to josangala.
PSA.40.16	Weyi jono je ma jomaro both perin,
PSA.40.16	jowowaci noknok ni, “Rwoth dwoŋ.”
PSA.40.17	Paka ri an, ajacandi aka abu gimoro,
PSA.40.17	to idewo kwoŋan Rwoth.
PSA.40.17	Ibedo jakony paran aka jaboth paran
PSA.40.17	ikir'igali, Awi Were paran!
PSA.41.1	Jasilwany a ŋata dewo kwoŋ jocandi,
PSA.41.1	Rwoth bino botho go i hongo ma teko.
PSA.41.2	Rwoth kwonga go aka kuro go makwo,
PSA.41.2	ilwoŋo go ni jasilwany i piny,
PSA.41.2	aka Rwoth kijwangi go i mito pa jokwor pere.
PSA.41.3	Rwoth bino konyo go ka go two,
PSA.41.3	aka bino cango two pere.
PSA.41.4	Paka ri an, awaco ni, “Awi Rwoth, tim kodan wor,
PSA.41.4	both two paran, kole atimo reco kwoŋin.”
PSA.41.5	Jokwor paran joluwo gimarac kwoŋan,
PSA.41.5	jomitan atho ŋey nyingan worere.
PSA.41.6	Aka ka moro obino nenan, luwo wac koyo,
PSA.41.6	cunye coko wac marac kwoŋan,
PSA.41.6	aka kadho waco kisi kamoro.
PSA.41.7	Jono ma jodakan je jomwoŋo kwoŋan,
PSA.41.7	jomito ran raco.
PSA.41.8	Jowaco ni, “Go two swa,
PSA.41.8	koay wok i kanindo pere kendo.”
PSA.41.9	m'oyido cemo kodan,
PSA.41.9	je owire ran.
PSA.41.10	Maki kodan wor, Rwoth, icangi two paran,
PSA.41.10	aka abino culo kwor kwoŋ jokwor paran.
PSA.41.11	Gi gime abino ŋeyo ni isangala kodan,
PSA.41.11	aka jokibino lacan.
PSA.41.12	Ibino konyan kwoŋbedo atimo gim'otire,
PSA.41.12	ibino kuran ruwaŋin cil gi cil.
PSA.41.13	Pak win Rwoth, Were pa Isiraili!
PSA.41.13	Pak go pama gi cil gi cil!
PSA.41.13	Ameno! Ameno!
PSA.42.1	Paka apol hamo ri jwom ma mol gi pi maŋic,
PSA.42.1	apaka adundo paran rangin, Awi Rwoth.
PSA.42.2	Adundo paran nitie gi riyo ri Were,
PSA.42.2	ri Were makwo.
PSA.42.2	Anobin keraŋo lamo ruwaŋin Rwoth?
PSA.42.3	Aywak wor g'odieceŋ,
PSA.42.3	aka pigi waŋan a cemo paran kende;
PSA.42.3	sawa je jokwor paran jopenjan ni,
PSA.42.3	“Nikune Were perin?”
PSA.42.4	Cunyan podho,
PSA.42.4	k'apoyo gigipiny me,
PSA.42.4	nger m'oyido atel'iye lwak ji kadho i Ot pa Were,
PSA.42.4	gi koko ma kisangala gi wer ma foyo,
PSA.42.4	kadho i kalima maleŋ.
PSA.42.5	Adundo paran, raŋo iŋedhere?
PSA.42.5	Raŋo irembo?
PSA.42.5	Kethi geno i Were;
PSA.42.5	kole alapako go kendo,
PSA.42.5	jakony paran,
PSA.42.6	aka Were paran.
PSA.42.6	Adundo paran oŋedhere,
PSA.42.6	riameno apoyin,
PSA.42.6	wok i piny Yordan gi Hamon,
PSA.42.6	wok i got Mizar.
PSA.42.7	Asur perin mager oyweyan,
PSA.42.7	paka wakawaka ma nge omako.
PSA.42.8	Rwoth nyuthan mar pere makiwire odieceŋ,
PSA.42.8	aka wor awero,
PSA.42.8	kwayo Were ma won kwo paran.
PSA.42.9	Awaco ri Were, tele paran ni,
PSA.42.9	“Raŋo wiyin owil kodan?
PSA.42.9	Raŋo amedi candirok
PSA.42.9	kwoŋbedo jokwor paran jodiyan?”
PSA.42.10	Aŋinyere gi yet pajo,
PSA.42.10	kareno jomedo penjan ni,
PSA.42.10	“Nikune Were perin?”
PSA.42.11	Adundo paran raŋo iŋedhere?
PSA.42.11	Raŋo irembo?
PSA.42.11	Kethi geno i Were;
PSA.42.11	kole alapako go kendo,
PSA.42.11	jakony paran aka Were paran.
PSA.43.1	Awi Were, wac ni an abu banja,
PSA.43.1	aka thielan kwoŋ ji ma bu Were,
PSA.43.1	kwoŋ jotwodo gi joreco!
PSA.43.2	Kole iŋat'ibedo Were ma kwonga an,
PSA.43.2	raŋo ijwangan?
PSA.43.2	Raŋo amedi candirok,
PSA.43.2	ro adica pa jokwor paran?
PSA.43.3	Dhiri lero perin g'adieri perin,
PSA.43.3	weyi jowotelan,
PSA.43.3	jowodwokan i Zayon, tendere perin maleŋ,
PSA.43.3	gi i ot perin, m'ibed'iye.
PSA.43.4	Kenyo alakidho i migam pa Were,
PSA.43.4	bongi Were m'obedo cakirok ma kisangala paran.
PSA.43.4	Abino goyo dingidi t'awero ma pakin,
PSA.43.4	Awi Were, Were paran.
PSA.43.5	Adundo paran raŋo iŋedhere?
PSA.43.5	Raŋo irembo?
PSA.43.5	Kethi geno i Were;
PSA.43.5	Kole alapako go kendo,
PSA.43.5	jakony paran aka Were paran.
PSA.44.1	Watieko winjo gi ithi wan, Awi Were,
PSA.44.1	kwarere mawan jotieko waco riwan,
PSA.44.1	kwoŋ gigipiny madongo m'itimo i hongo pajo,
PSA.44.1	i hongo macon.
PSA.44.2	Nger ma in won igweyo woko nonin gi cingin,
PSA.44.2	t'iketho ji perin i piny pajo,
PSA.44.2	nger m'imiyo nonin man gir'acula,
PSA.44.2	t'igonyo ji perin.
PSA.44.3	Kole k'obedo g'abor pajo wegi ma jomako gine piny no,
PSA.44.3	kosa meni pajo ama k'omiyo jo loyo.
PSA.44.3	To gi cingin maracuc, gi meni perin,
PSA.44.3	gi lero ma bedo perin gi jo
PSA.44.3	kwoŋbedo oyido isangala gi jo.
PSA.44.4	Ibedo kere paran aka Were paran,
PSA.44.4	imiyo ji perin loyo,
PSA.44.5	aka luwo kwoŋin waredho piny jokwor mawan;
PSA.44.5	luwo i nyingin wanyono piny jokwor mawan.
PSA.44.6	Kole akigen asere paran,
PSA.44.6	kosa abor paran kinyal konyan.
PSA.44.7	To in itieko botho wan kwoŋ jokwor mawan,
PSA.44.7	aka iketho jono ma jodak wan i nyawin.
PSA.44.8	Watieko kwoto i Were noknok,
PSA.44.8	aka wabino foyo nyingin cil gi cil.
PSA.44.9	To pama itieko jwango wan t'iweyo wokengila wan,
PSA.44.9	ikiŋanjo gi jolweny mawan kadho i lweny.
PSA.44.10	Imiyo wan ringo kwoŋ jokwor mawan,
PSA.44.10	aka jokwor mawan jonyaga wan.
PSA.44.11	Iloko wan paka rombo m'ikidho thumo,
PSA.44.11	aka ikedho wan i dier nonin.
PSA.44.12	Itana ji perin ri welo masisiri,
PSA.44.12	igoyo welo ma malo rijo.
PSA.44.13	Joger mawan joneno gim'itimo riwan,
PSA.44.13	aka joŋalo wan to jonyero wan.
PSA.44.14	Iloko wan gir'awaca i dier nonin,
PSA.44.14	ginyero i dier ji.
PSA.44.15	Ndelo je asewere,
PSA.44.15	aka wickwot omakan,
PSA.44.16	ro wac pa jor'aŋala gi joyet,
PSA.44.16	ruwaŋ jokwor paran gi joma jodakan.
PSA.44.17	Gime je otieko yimere kwoŋ wan,
PSA.44.17	makada nende wiy wan k'owil kodin,
PSA.44.17	kosa waturo cikirok perin gi wan.
PSA.44.18	Cuny wan fodi k'ocile kwoŋin,
PSA.44.18	kosa wakitangatanga i yo perin,
PSA.44.19	m'ituro wan i dier ogwaŋe madudi,
PSA.44.19	t'iumo wan gi mudho m'oasere.
PSA.44.20	Kabedi wiy wan wil gi nyingi Were mawan,
PSA.44.20	kosa wakway were makicar,
PSA.44.21	di Were k'oŋeyo gime?
PSA.44.21	Kole go oŋeyo nyaliŋliŋ ma cuny jo.
PSA.44.22	To obedo ro in, am'omiyo ineko wan i hongo je,
PSA.44.22	ikwano wan paka rombo m'ikidho thumo.
PSA.44.23	Ay malo! Ikir'ijwangi wan kicutho!
PSA.44.24	Raŋo ikano waŋin?
PSA.44.24	Raŋo wiyin wil gi litho g'adica mawan.
PSA.44.25	Kole wapodho piny ma waŋinyere,
PSA.44.25	wariere i fukefuke m'okengila wan.
PSA.44.26	Ay malo, biye kony wan!
PSA.44.26	Gony wan ro mar perin makiwire.
PSA.45.1	Wac maŋon opoŋ oy i cunyan,
PSA.45.1	k'acwogo wer me ri kere.
PSA.45.1	Paka kalam pa jandiko maber,
PSA.45.1	lewan oyikere gi wer me.
PSA.45.2	Iŋat'iŋon loyo kwoŋ cwo je,
PSA.45.2	okonji nema i dhokin,
PSA.45.2	Were miyin silwany noknok.
PSA.45.3	Koda abor perin i emin, kere ma jameni,
PSA.45.3	i dwoŋ perin gi dhum perin.
PSA.45.4	Gwec i meni perin i loyo,
PSA.45.4	ri gwoko adieri gi tiro!
PSA.45.4	Weyi cingin maracuc wofonjin tim ma kelo lworo.
PSA.45.5	Aserin perin jobith,
PSA.45.5	i cuny jokwor perin;
PSA.45.5	nonin jogore piny i tiendin.
PSA.45.6	Ker ma Were omiyin,
PSA.45.6	yindira cil gi cil,
PSA.45.6	luth perin ma dhum obedo luth ma tiro;
PSA.45.7	Riameno Were, Were perin otieko yerin,
PSA.45.7	aka omiyin kisangala maloyo,
PSA.45.7	m'omiyo kerin man.
PSA.45.8	Kanzin perin joŋwe kur ma gigipiny maŋwe kur.
PSA.45.8	Jower josangala in i muluwir m'okicin gi lak liec.
PSA.45.9	I dier mondongo perin, ama nyikin jonwaŋer'iye,
PSA.45.9	aka nyamicala ocungo i racuc ma kom ma dhum,
PSA.45.9	oruko thiwino m'otimi gi zahabu ma Ofir.
PSA.45.10	Winji, mweha pa kere, aka ciki ithin,
PSA.45.10	wiyin wowil gi ji perin gi peco pa benin,
PSA.45.11	aka kere bino mitin ro ŋono perin;
PSA.45.11	go obedo rwoth perin, winji go.
PSA.45.12	Ji ma Tire jolakelo rin mic,
PSA.45.12	joŋaŋo jolatemo rango wor perin.
PSA.45.13	Nyar kere nitie i muluwir pere gi law m'okwoy gi uzi ma zahabu,
PSA.45.14	Gi law pere m'oruwo rangi, ikwaŋo go bongi kere,
PSA.45.14	gi wadi go ma fodi jokuya cwo, jokwaŋ pere joluwo go.
PSA.45.15	Gi siemirok gi kisangala jobino,
PSA.45.15	aka jodonjo i muluwir pa kere.
PSA.45.16	In, kere paran, ilabedo gi wotin kweth
PSA.45.16	ma jolalunjo kwarere perin paka kerin,
PSA.45.16	aka ibino ketho jo jodhum ma piny gibe.
PSA.45.17	Wer paran lamiyo ŋeyirok perin wobedi cil gi cil,
PSA.45.17	aka kisi nyatoro bino pakin i luse je.
PSA.46.1	Were obedo kapondo mawan aka meni mawan,
PSA.46.1	kony mawan ma noknok i teko.
PSA.46.2	Riameno wakibino bedo gi lworo, makada nende piny owire,
PSA.46.2	makada nende gote joyengere i cuny nam;
PSA.46.3	makada nende nam ohola to mor,
PSA.46.3	to tendere jokirin gi koko mere.
PSA.46.4	Nitie malawa ma kelo siem i tindi madwoŋ pa Were,
PSA.46.4	i ot maleŋ pa Were madwoŋ loyo.
PSA.46.5	Were nitie i tindi madwoŋ no, aka k'oyengere;
PSA.46.5	Were bino konyo go i ŋamba.
PSA.46.6	Nonin jobwok, kerin joyengere;
PSA.46.6	Were mor, aka piny leny.
PSA.46.7	Rwoth pa lwak jolweny nigi wan,
PSA.46.7	Were pa Yakobo obedo kapondo mawan.
PSA.46.8	Biye, neni win tic pa Rwoth,
PSA.46.8	neni gidhier ma go otimo i piny.
PSA.46.9	Go kweyo lweny i piny gibe,
PSA.46.9	turo asere, aka ŋinyo abor,
PSA.46.9	to waŋo cawilin gi mac
PSA.46.10	Go waco ni, “Liŋ, aka iŋey ni abedo Were,
PSA.46.10	adwoŋ i dier nonin,
PSA.46.10	adwoŋ i piny gibe.”
PSA.46.11	Rwoth pa lwak jolweny nigi wan,
PSA.46.11	Were pa Yakobo obedo kapondo mawan.
PSA.47.1	Goy win adhoŋ, nonin je,
PSA.47.1	Pak win Were gi wer ma winjere malo.
PSA.47.2	Kole Rwoth, Were madwoŋ loyo iripo lworo;
PSA.47.2	kere madwoŋ kwoŋ piny gibe.
PSA.47.3	Go oketho ji i tiendi wan,
PSA.47.3	to miyo wan dhumo nonin.
PSA.47.4	Go oyero riwan lowo ma wabed'iye,
PSA.47.4	noro pa Yakobo ma go omaro.
PSA.47.5	Were otieko kadho malo i kom pere ma dhum.
PSA.47.5	Nitie koko ma siem gi dwondi gwara,
PSA.47.5	kareno Rwoth kadho malo.
PSA.47.6	Wer pak ri Were, wer pak!
PSA.47.6	Wer pak ri kere mawan, wer pak!
PSA.47.7	Kole Were obedo kere ma piny gibe,
PSA.47.7	pak go gi wer.
PSA.47.8	Were dhumo nonin;
PSA.47.8	Were bedo i kom pere ma dhum maleŋ.
PSA.47.9	Jodhum ma nonin jocokere
PSA.47.9	paka ji pa Were pa Abraham.
PSA.47.9	Kole kwote ma piny obedo apa Were;
PSA.47.9	go obedo jadhum madwoŋ loyo.
PSA.48.1	Rwoth dwoŋ aka iripo pako go malo swa,
PSA.48.1	i tindi madwoŋ pa Were,
PSA.48.1	got pere maleŋ.
PSA.48.2	Zayon, oŋawere maŋon, obedo kisangala pa piny gibe,
PSA.48.2	tindi madwoŋ pa kere madwoŋ.
PSA.48.3	Were onyutho ni go obedo kapondo matek.
PSA.48.4	Kole neni, kerin jocokere,
PSA.48.4	jobino monjo got Zayon.
PSA.48.5	Tekin joneno, jodhier;
PSA.48.5	jobedo gi lworo to joringo.
PSA.48.6	Jokirin kenyo,
PSA.48.6	paka dhako macegin nywol,
PSA.48.7	paka mel ma witere i koyo mager.
PSA.48.8	Paka watieko winjo, bende watieko neno
PSA.48.8	i tindi madwoŋ pa Rwoth pa lwak jolweny,
PSA.48.8	i tindi madwoŋ pa Were mawan,
PSA.48.8	ma Were kwonga cil gi cil.
PSA.48.9	Watieko paro kwoŋ mar perin makiwire, Awi Were,
PSA.48.9	i ot perin.
PSA.48.10	Paka nyingin nitie, Awi Were,
PSA.48.10	apaka ipakin tundo i gike piny.
PSA.48.10	In idhumo gi tiro.
PSA.48.11	Weyi ji ma Zayon jowosangala,
PSA.48.11	weyi ji ma Yuda jowosangala,
PSA.48.11	kwoŋbedo ithumo banja gi tiro.
PSA.48.12	Ji pa Were, woth withok Zayon,
PSA.48.12	wikwan acurcur mere.
PSA.48.13	Winen kor ot mere aka wikaŋasa kapondo mere,
PSA.48.13	ŋey wiwaci ri luse ma luwo,
PSA.48.14	ni me Were,
PSA.48.14	Were mawan cil gi cil
PSA.48.14	Go latelo wan cil gi cil.
PSA.49.1	Winji gime, kisi nyatoro!
PSA.49.1	Ciki ithi win, nonin kisi kamoro,
PSA.49.2	madongo gi mathindho je,
PSA.49.2	jocandi gi joŋaŋo kanyacel!
PSA.49.3	Dhokan laluwo rieko;
PSA.49.3	paro ma cunyan labedo niaŋ.
PSA.49.4	Alaciko ithan ri ageca,
PSA.49.4	alatito sikoiyiko me k'atuko tongol paran.
PSA.49.5	Raŋo abedi malwor i hongo ma teko,
PSA.49.5	ka jokwor paran jothokan,
PSA.49.6	ji ma jogeno lim pajo,
PSA.49.6	aka jonor gi ŋaŋo pajo madit.
PSA.49.7	Adieri ongoye ŋata nyalo nyewo kwo pere,
PSA.49.7	kosa culo Were welo ma kwo pere.
PSA.49.8	Kole welo ma kwo pere dwoŋ swa,
PSA.49.8	aka ongoye gima romo culo,
PSA.49.9	ŋey go wokwo cil gi cil,
PSA.49.9	aka wokiri wotho.
PSA.49.10	Ey, go laneno ni kiri ji mariek bende jotho,
PSA.49.10	jomamiŋ gi joniaŋ manok je jotho,
PSA.49.10	aka joweyo lim pajo ri joman.
PSA.49.11	Kaliel pajo bedo pecin pajo cil gi cil,
PSA.49.11	kabedo pajo i luse je,
PSA.49.11	makada nende oyido jonitie gi lowo pajo wegi.
PSA.49.12	Dwoŋ pa nyatoro kibothi go tho,
PSA.49.12	go fodi latho paka ogwaŋe.
PSA.49.13	Me gike pa ji ma wegi jogenere,
PSA.49.13	gike pa ji ma joyeŋ gi lim pajo.
PSA.49.14	Jolarere paka rombo,
PSA.49.14	Tho labedo jakwath pajo.
PSA.49.14	Ji ma jotimo gim'otire jobino loyo jo,
PSA.49.14	ka delkwoŋ gin top piyo,
PSA.49.14	piny pa jom'otho labedo pecin pajo.
PSA.49.15	To Were labotho adundo paran kwoŋ meni pa tho,
PSA.49.15	kole go lajolan.
PSA.49.16	Ikir'ibwoki ka nyatoro oŋaŋ,
PSA.49.16	ka lim pere olokere madwoŋ;
PSA.49.17	kole ka go otho,
PSA.49.17	ongoye gima go latiŋo,
PSA.49.17	kilakadho gi lim pere.
PSA.49.18	Makada nende, munyo go kwo, okwanere gi kisangala,
PSA.49.18	aka makada nende dhano limo pak ro lim pere,
PSA.49.19	go lakadho i luse pa kwarere pere
PSA.49.19	ma jok'oneni lero kendo.
PSA.49.20	Dwoŋ pa nyatoro kibothi go tho
PSA.49.20	go fodi latho paka ogwaŋe.
PSA.50.1	Were ma jameni je, Were obedo Rwoth,
PSA.50.1	luwo aka lwoŋo piny gibe,
PSA.50.1	wok yuwok ceŋ tundo yupodho ceŋ.
PSA.50.2	Wok i Zayon maŋon,
PSA.50.2	Were pilin.
PSA.50.3	Were mawan bino, go kiliŋ,
PSA.50.3	mac m'odheth nitie ruwaŋe,
PSA.50.3	asur mager othoko go.
PSA.50.4	Go lwoŋo polo,
PSA.50.4	gi piny, ŋey wothum ri ji banja.
PSA.50.5	Go waco ni, “Coki ran ji paran ma jotimo adieri,
PSA.50.5	ma jotimo kodan cikirok gi cowirok!”
PSA.50.6	Polo waco ni Were timo gi tiro,
PSA.50.6	kole Were won obedo jathum banja.
PSA.50.7	“Winji win, a ji paran, aka alaluwo
PSA.50.7	A Isiraili, abino miyo mijulisi kwoŋin,
PSA.50.7	An abedo Were, Were perin.”
PSA.50.8	Akipusa in ro cowirok perin,
PSA.50.8	mic awaŋa perin nitie ruwaŋan noknok.
PSA.50.9	Kucel akilajolo thwon wok i ot perin,
PSA.50.9	kosa wod diel wok i sidwol perin.
PSA.50.10	Kole kisi ogwaŋ ma lul obedo aparan,
PSA.50.10	gi dhok ma wi tendere ganin.
PSA.50.11	Aŋeyo winyin ma koyo je,
PSA.50.11	gi gigipiny makwo je i dudi.
PSA.50.12	“Kabedi kec oyido nekan, dinyo ikiwaco riwin,
PSA.50.12	kole piny gi gima nitie iye je obedo aparan.
PSA.50.13	Acamo riŋo thwondhe,
PSA.50.13	kosa amadho remo diegi?
PSA.50.14	Miy Were cowirok ma foyo,
PSA.50.14	aka cul Were madwoŋ loyo gim'iciko go je.
PSA.50.15	Lwoŋan i hongo ma teko;
PSA.50.15	alabothin,
PSA.50.15	aka ilapakan.”
PSA.50.16	To ri jakidakana Were waco ni,
PSA.50.16	“Dwoŋ aŋo m'initie gine ma tuco or paran,
PSA.50.16	kosa luwo kwoŋ cikirok paran?”
PSA.50.17	Kole ikweran tirin,
PSA.50.17	aka ibolo wac paran yuŋeyin.
PSA.50.18	K'ineno jakwo, imako gine mere,
PSA.50.18	aka imakere gi jocot.
PSA.50.19	“Ituco reco gi dhokin,
PSA.50.19	aka lewin yot cweyo twodo.”
PSA.50.20	Ibedo t'iwaco nyingi omin in,
PSA.50.20	icwoko dhok wod pa yokin won.
PSA.50.21	Gime itieko timo aka oyido aliŋaliŋa;
PSA.50.21	oyido iparo ni acalo kodin.
PSA.50.21	T'onyo pama apusa in,
PSA.50.21	aka athango rin banja perin.
PSA.50.22	“Maki gime, in ma wiyin wil gi Were,
PSA.50.22	kosa alareyin,
PSA.50.22	aka ongoye ŋata bino bongin.
PSA.50.23	Ŋata kelo foyo pere paka cowirok pere miyan dwoŋ;
PSA.50.23	ri ŋata wotho i yo m'otire,
PSA.50.23	alanyutho go both pa Were!”
PSA.51.1	Maki wor kodan, Awi Were,
PSA.51.1	cungo kwoŋ mar perin makiwire,
PSA.51.1	cungo kwoŋ wor perin m'oasere,
PSA.51.1	cidi woko reco paran.
PSA.51.2	aka lonyan kwoŋ reco paran!
PSA.51.3	Kole aŋeyo komo paran,
PSA.51.3	aka reco paran nitie ruwaŋan noknok.
PSA.51.4	Kwoŋin, in kende, ama atimo reco,
PSA.51.4	aka atimo gimarac ruwaŋin.
PSA.51.4	Ameno itire thumo ran banja,
PSA.51.4	aka ingoye g'apuse ma thumo ran banja.
PSA.51.5	Neni, abedo jareco wok i nywolirok paran,
PSA.51.5	jareco munyo mama ogaman i iye.
PSA.51.6	riameno fonjan rieko i pal cunyan.
PSA.51.7	Cidi woko reco paran, aka alalony;
PSA.51.7	lwokan, aka alabedo matar loyo pe.
PSA.51.8	Poŋan gi yodirok i kisangala,
PSA.51.8	aka makada nende itieko ŋinyan t'ituran,
PSA.51.8	alakisangala kendo.
PSA.51.9	Ikir'inen reco paran,
PSA.51.9	ywey woko raco paran.
PSA.51.10	Miyan adundo macil, Awi Were,
PSA.51.10	aka kethi cuny manyen, m'otire i an.
PSA.51.11	Ikir'irieman woko ruwaŋin,
PSA.51.11	ikir'imayan cuny maleŋ perin.
PSA.51.12	Dwoki ran kisangala ma both perin kendo,
PSA.51.12	aka miyan adundo ma tur.
PSA.51.13	Kenyo alafonjo joreco or perin,
PSA.51.13	aka jolagik bongin.
PSA.51.14	Koy kwo paran, Awi Were, aka bothan,
PSA.51.14	aka alawero malo both perin.
PSA.51.15	Yaw dhokan, Awi Rwoth,
PSA.51.15	ŋey awer pak rin.
PSA.51.16	Kole ikiyodere i cowirok,
PSA.51.16	kosa dinyo amiyin;
PSA.51.16	ikisangala gi mic awaŋa.
PSA.51.17	Cowirok ma sangala Rwoth, obedo cuny ma tur,
PSA.51.17	cuny m'otur aka mamwol, Awi Were, ikicay.
PSA.51.18	Awi Were, maki wor gi Zayon, aka kony go;
PSA.51.18	geti kendo kor ot ma Yerusalem.
PSA.51.19	Nyaka ilakisangala gi cowirok m'otire,
PSA.51.19	gi mic awaŋa gi mic ma gikululu,
PSA.51.19	kenyo ilamiyin rwath i wi migam perin.
PSA.52.1	Raŋo inor, a jal ma jameni, ri raco perin?
PSA.52.1	Adieri pa Were bedo cil gi cil.
PSA.52.2	lewin cal kamweso mabith.
PSA.52.2	Tic perin twodo.
PSA.52.3	Imaro raco loyo bero,
PSA.52.3	twodo loyo luwo adieri.
PSA.52.4	Imaro ramo cuny ji,
PSA.52.4	in jatwodo!
PSA.52.5	To Were lakisika in kicutho,
PSA.52.5	go lagwarin to yecin wok i wema perin,
PSA.52.5	go lafudhin wok i piny pa ji makwo.
PSA.52.6	Joma jotimo gim'otire jolaneno, to lworo mako jo,
PSA.52.6	aka jolanyerin, ka jowaco ni,
PSA.52.7	“Neni jal m'okwero Were bedo kapondo pere,
PSA.52.7	to geno ŋaŋo pere madwoŋ,
PSA.52.7	opondo i lim pere!”
PSA.52.8	To acalo yath oliv,
PSA.52.8	madongo i Ot pa Were,
PSA.52.8	ageno mar pere makiwire cil gi cil.
PSA.52.9	Abino foyin noknok, ro gim'itieko timo;
PSA.52.9	alapako nyingin kwoŋbedo ber,
PSA.52.9	ruwaŋ ji perin.
PSA.53.1	“Were ongoye.”
PSA.53.1	Jombaka aka jotimo gimienirok,
PSA.53.1	ongoye ŋata timo gimaber.
PSA.53.2	Were ŋiyo piny wok i polo,
PSA.53.2	kwoŋ wot cwo,
PSA.53.2	neno ka nitie moro ma joriek,
PSA.53.2	ma jorango Were.
PSA.53.3	Joje jotieko podho woko,
PSA.53.3	joje jorac parom;
PSA.53.3	ongoye kwoŋ jo ŋata timo gimaber,
PSA.53.3	be, ongoye kad'acel.
PSA.53.4	Joma jotimo raco jongoye gi niaŋ,
PSA.53.4	jocamo ji paran paŋini jocamo mugat,
PSA.53.4	aka jokikway Were.
PSA.53.5	Jonitie i teko madwoŋ,
PSA.53.5	ma fodi k'obino wok cene.
PSA.53.5	Were lakedho cokin pa ji ma bu Were,
PSA.53.5	wickwot lamako jo,
PSA.53.5	kole Were ojwango jo.
PSA.53.6	Aka bedi gonyirok pa Isiraili wok i Zayon!
PSA.53.6	Ka Were dwoko silwany pa ji pere,
PSA.53.6	Yakobo lasiemere aka Isiraili lakisangala.
PSA.54.1	Bothan, Awi Were, gi nyingin,
PSA.54.1	gonyan gi meni perin!
PSA.54.2	ciki ithin iwinji wac ma wok i dhokan.
PSA.54.3	Cwo ma jocay joay monjan,
PSA.54.3	cwo mager jorango kwo paran,
PSA.54.3	cwo ma jokidew kwoŋ Were.
PSA.54.4	Neni, Were obedo jakony paran.
PSA.54.4	Rwoth ama gwoko kwo paran.
PSA.54.5	Go lamiyo jo gir'acula gi raco pajo wegi,
PSA.54.5	Go lareyo woko jo kwoŋbedo go timo adieri.
PSA.54.6	Abino miyin cowirok gi kisangala, Awi Rwoth.
PSA.54.6	Abino foyo nyingin, Awi Rwoth,
PSA.54.6	kwoŋbedo obedo gimaber.
PSA.54.7	Kole ibothan kwoŋ teko je,
PSA.54.7	aka waŋan otieko neno kikengila pa jokwor paran.
PSA.55.1	Ciki ithin ri kwayo paran, Awi Were
PSA.55.1	ikir'iwir dieŋeyin ri ywak paran!
PSA.55.2	Dew kwoŋan aka dwokan;
PSA.55.2	teko paran olacan,
PSA.55.2	anitie i teko.
PSA.55.3	Abwok ri atise pa jokwor paran,
PSA.55.3	aŋinyere g'adica pa jokidakana.
PSA.55.3	Jokelo teko kwoŋan;
PSA.55.3	jomako nge kodan aka jotimo ran kwor.
PSA.55.4	Cunyan rembo,
PSA.55.4	aka lworo ma tho ŋinyan.
PSA.55.5	Lworo gi kirin opoŋ kwoŋan;
PSA.55.5	apoŋ gi bwok.
PSA.55.6	Kabedi oyido anitie gi bwomban paka akuro,
PSA.55.6	dinyo ay gi bwomban t'anwaŋo kaywomirok.
PSA.55.7	Adieri dinyo akadho kamabor swa,
PSA.55.7	t'ageto peco paran i thim.
PSA.55.8	Dinyo aredo nwaŋo kabwok paran
PSA.55.8	kwoŋ koyo mager g'asur pi.
PSA.55.9	Nywow luwo pa jokwor paran, Awi Rwoth!
PSA.55.9	Aneno akaka gi gorok i tindi madwoŋ,
PSA.55.10	thoko kore odieceŋ gi wor,
PSA.55.10	opoŋ'iye neki gi teko.
PSA.55.11	Rerok nitie kisi kamoro;
PSA.55.11	royo opoŋ adica gi banirok.
PSA.55.12	Kabedi nende jakwor ama ŋalan,
PSA.55.12	dinyo anyalo ciro;
PSA.55.12	kabedi nende ŋata piemo kodan ama dele ran,
PSA.55.12	dinyo apondo rigo.
PSA.55.13	To obedo in, jawodhan,
PSA.55.13	nyawotan aka mere paran m'aŋeyo.
PSA.55.14	Oyido wanitie gi luwo ma nyadhano gi dhano
PSA.55.14	aka walamo kanyacel i Ot pa Were.
PSA.55.15	Weyi jokwor paran jowotho mafodi ndelo pajo;
PSA.55.15	weyi jowokadhi piny i piny pa jom'otho ma fodi jokwo!
PSA.55.15	Reco opoŋ pecin pajo gi i cuny gin.
PSA.55.16	To alwoŋo Rwoth Were ri kony,
PSA.55.16	aka go labothan.
PSA.55.17	Odikin, odieceŋ gi wor
PSA.55.17	kigeŋisa gi ywak paran kadho malo bonge,
PSA.55.17	aka go lawinjo dwondan.
PSA.55.18	Go ladwokan maber,
PSA.55.18	wok i lweny m'alwenyo,
PSA.55.18	kwoŋ jokwor paran madit.
PSA.55.19	Were, m'odhumo wok cango,
PSA.55.19	lawinjan to kengila jo;
PSA.55.19	kole jokwero wirok,
PSA.55.19	aka jokilwor go.
PSA.55.20	Nyawotan omonjo merin pere,
PSA.55.20	oturo cikirok pere.
PSA.55.21	Luwo pere oyido foth loyo mo dhiaŋ,
PSA.55.21	to dakirok oyido opoŋ i cunye;
PSA.55.21	Wac pere oyido yom paka mo,
PSA.55.21	to adieri oyido yaŋo cuny jo paka abor mabith.
PSA.55.22	Weyi teko perin ri Were,
PSA.55.22	aka go lagwokin;
PSA.55.22	go kiwey wokengila joma jotimo gim'otire.
PSA.55.23	To in, Were, ilabolo jonek no gi jotwodo no i kaliel pajo,
PSA.55.23	mafodi adec kwo pajo k'orumo.
PSA.55.23	Paka ri an, alaketho geno paran i Rwoth.
PSA.56.1	Tim ran ŋono, Awi Were,
PSA.56.1	rupiri omonjan;
PSA.56.1	jokwor paran jolwenyo kodan hongo je.
PSA.56.2	Odieceŋ gipi jokwor paran jomonjan,
PSA.56.2	kole nitie ji mathoth ma jolwenyo kodan gi delok.
PSA.56.3	Ka abwok, Awi Rwoth ma jameni je,
PSA.56.3	aketho geno paran i in.
PSA.56.4	Ageno i Were, akibwok,
PSA.56.4	apako go ro gima go otieko ciko.
PSA.56.4	Dhano adhana bende nyalo timo ran aŋo?
PSA.56.5	Odieceŋ gipi jokwor paran jorango timo ran teko,
PSA.56.5	hongo je jotimo can ma miyan litho.
PSA.56.6	Jocokere kanyacel kam'opondo,
PSA.56.6	joneno kisi gim'atimo
PSA.56.6	ka jogeno nekan.
PSA.56.7	Miy jo gir'acula, Awi Were,
PSA.56.7	kengila jo gi keme perin.
PSA.56.8	Iŋeyo paka acandere;
PSA.56.8	itieko kano pigi waŋan,
PSA.56.8	k'ondikere i kitawo perin?
PSA.56.9	I ndelo m'anolwoŋin,
PSA.56.9	ilariemo woko jokwor paran,
PSA.56.9	gime aŋeyo, ni Were nitie i thenge paran.
PSA.56.10	I Were, m'apako wac pere,
PSA.56.10	i Rwoth, m'apako wac pere.
PSA.56.11	Ageno i go, aka lworo k'omakan.
PSA.56.11	Dhano adhana bende nyalo timo ran aŋo?
PSA.56.12	Awi Were, alatimo gim'atieko ciko,
PSA.56.12	Alamiyin mic paran ma foyo.
PSA.56.13	Kole itieko bothan kwoŋ tho,
PSA.56.13	ey, igwokan podho,
PSA.56.13	ŋey anyal wotho ruwaŋ Were,
PSA.56.13	i lero ma kwo.
PSA.57.1	kwoŋbedo i in cunyan nwaŋo kapondo;
PSA.57.1	alapondo i tipo ma bwombin,
PSA.57.1	cuka asur ma rerok orum.
PSA.57.2	Aywak ri Were ma jamalo swa,
PSA.57.2	ri Were ma ketho i kare atoŋa pere je ran.
PSA.57.3	Go ladwokan wok i polo to bothan;
PSA.57.3	go lakikengila ji ma diyan.
PSA.57.3	Were lanyuthan mar pere makiwire g'adieri pere.
PSA.57.4	Jokwor paran jothokan,
PSA.57.4	jocale simbwore ma kec neko jo ri riŋo dhano.
PSA.57.4	Lak jo cale tonge g'aserin;
PSA.57.4	lew jo cale abore mabith.
PSA.57.5	Nyuthi dwoŋ perin i pondeponde, Awi Were,
PSA.57.5	weyi dwoŋ perin wobedi i piny paka rom.
PSA.57.6	Jokwor paran joyaro bwo ma makan;
PSA.57.6	kidamba omayan meni.
PSA.57.6	Jokunyo bur i royo paran,
PSA.57.6	to wegi jopodh'iye.
PSA.57.7	adundo paran oridhere,
PSA.57.7	alawero t'apakin!
PSA.57.8	Alacew gi tongol gi milowe paran,
PSA.57.8	alacewo keko.
PSA.57.9	Alafoyin, Awi Rwoth i dier ji,
PSA.57.9	alapakin i dier nonin.
PSA.57.10	Mar perin makiwire dwoŋ kiri i polo;
PSA.57.10	adieri perin tundo i pondeponde.
PSA.57.11	Lim dwoŋ Awi Were i polo,
PSA.57.11	weyi dwoŋ perin wobedi i piny gibe.
PSA.58.1	Adieri win rwodhe, wiyere i gim'otire?
PSA.58.1	Withumo banja ri ji gi tiro?
PSA.58.2	Be, iy'adundin mewin wiparo kwoŋ reco ma winyalo timo,
PSA.58.2	to witimo tim mar'akaka i piny.
PSA.58.3	Jokidakana jomienere gi iy megi jo,
PSA.58.3	jotimo gi komo wok i nywolirok, joluwo twodo.
PSA.58.4	Jonitie gi kwir ma cal apa thwol,
PSA.58.4	paka malasaŋ ma culo ithe,
PSA.58.5	ma kinyal winjo dwondi ji ma jotega jo,
PSA.58.5	kosa wer pa ŋata timo gidhier.
PSA.58.6	Awi Were, tur lak jo i dhok jo,
PSA.58.6	tur woko lak simbwore no mathindho thindho, Awi Were!
PSA.58.7	Weyi jowoleny paka pi ma mol;
PSA.58.7	paka lum, weyi wonyon jo to joner.
PSA.58.8	Weyi jowocal gi othiololo maleny i ode;
PSA.58.8	weyi jowobedi pa nyathi m'onywol m'otho ma kinen waŋceŋ.
PSA.58.9	Mafodi jokuya, i ŋolo jo pa doy;
PSA.58.9	i keme pere, Were lakudho jo woko kafodi jokwo.
PSA.58.10	Joma timo gim'otire jolakisangala ka joneno imiyo joreco gir'acula;
PSA.58.10	jolalwoko tiendi jo i remo pa jokidakana.
PSA.58.11	Ji jolawaco ni, “Adieri nitie kemba pa joma timo gim'otire;
PSA.58.11	adieri nitie Were ma thumo banja ri piny”.
PSA.59.1	kwonga an kwoŋ jono ma jomonjan!
PSA.59.2	Gonyan kwoŋ jono ma jotimo reco,
PSA.59.2	aka ibothan kwoŋ jonek no!
PSA.59.3	Kole neni, jokuro nekan,
PSA.59.3	jogwayo jocokere kwoŋan,
PSA.59.3	ki kwoŋbedo ni atimo reco kosa komo paran m'atieko timo,
PSA.59.4	kosa ni atimo banja ma jokwakere i kabedo pajo.
PSA.59.4	Ay, biye konyan, aka inen!
PSA.59.5	In Rwoth pa lwak jolweny, ibedo Were pa Isiraili.
PSA.59.5	Cew t'imiyo nonin je gir'acula;
PSA.59.5	ikir'iwey kad'acel kwoŋ jobanirok ma jotimo can marac.
PSA.59.6	Kisi othieno jodwoko,
PSA.59.6	joŋur paka gwokere,
PSA.59.6	ka jowotho i tindi madwoŋ.
PSA.59.7	Winji yet g'atise pajo.
PSA.59.7	Lew jo cal abore i dhok jo,
PSA.59.7	kucel joparo ni ongoye ŋata winjo jo.
PSA.59.8	To inyero jo, Awi Rwoth,
PSA.59.8	iŋalo nonin je ma jokuya Were.
PSA.59.9	Ibedo meni paran, alapakin;
PSA.59.9	kole in, Awi Were, ibedo kapondo paran.
PSA.59.10	Were paran, laromo kodan i mar pere makiwire,
PSA.59.10	Were paran lamiyan anen kikengila pa jokwor paran.
PSA.59.11	Ikir'ineki jo, Awi Were, kosa ji paran wiy jo nyalo wil;
PSA.59.11	kedhi jo woko gi meni perin aka ikengila jo,
PSA.59.11	Awi Rwoth, kwot mawan!
PSA.59.12	Ro reco ma dhok jo, wac ma dhok jo,
PSA.59.12	weyi jowomoki i delok pajo.
PSA.59.12	Ro lamirok gi twodo ma joluwo,
PSA.59.13	reyi jo i keme perin,
PSA.59.13	reyi jo kicutho.
PSA.59.13	Nyaka ji jowoŋey ni Were dhumo Isiraili,
PSA.59.13	i kisi thenge ma piny.
PSA.59.14	Kisi othieno jokwor paran jodwoko,
PSA.59.14	joŋur pa gwokere,
PSA.59.14	ka jowotho i tindi madwoŋ.
PSA.59.15	Jolera ri cemo,
PSA.59.15	jogwe ka jok'oyeŋ.
PSA.59.16	To alawero ro meni perin,
PSA.59.16	kisi odikin alawero malo ri mar perin makiwire.
PSA.59.16	Kole iŋat'ibedo kapondo paran,
PSA.59.16	gi ka ŋwec paran i hongo ma kidamba paran.
PSA.59.17	Ibedo meni paran, alawero pak rin,
PSA.59.17	kole in, Awi Were, iŋat'ibedo kapondo paran,
PSA.59.17	Were ma nyuthan mar makiwire.
PSA.60.1	Awi Were, itieko kwero wan, t'ikengila wan;
PSA.60.1	itieko mako nge gi wan, to pama wire bongi wan.
PSA.60.2	onyo pama cangi adholin mere, rupiri jokedhere.
PSA.60.3	Itieko miyo ji perin candirok madwoŋ;
PSA.60.3	itieko miyo wan madho vini m'omiyo watangatanga paka jomero.
PSA.60.4	Itieko gwoko jono ma jolworin, ŋey jowobothi rerok.
PSA.60.5	Both wan gi meni perin, aka idwoki kwayo mawan,
PSA.60.5	ŋey ji m'imaro jowonyal both.
PSA.60.6	Were otieko luwo gi i Kabedo Maleŋ pere:
PSA.60.6	“Gi loyo alapoko Sekem t'apoko milelo ma Sukoth ri ji paran.
PSA.60.7	Giliad gi Manase jobedo aparan,
PSA.60.7	Efrayim obedo junga ma aumo gine wiyan;
PSA.60.7	Yuda obedo luth paran ma dhum.
PSA.60.8	Mowab obedo kalaya paran ma lwoki,
PSA.60.8	alabolo war paran kwoŋ Edom,
PSA.60.8	paka ranyuth ni aŋat'abedo won mere.
PSA.60.8	Kwoŋ Filistia, akoko i loyo lweny.”
PSA.60.9	Ŋa, Awi Were, m'oteran i tindi madwoŋ m'ogoy'iye cel?
PSA.60.9	Ŋa m'otelan tundo Edom?
PSA.60.10	Itieko kwero wan adieri, Awi Were?
PSA.60.10	Ikikidhi ŋanjo Awi Were, gi jolweny mawan?
PSA.60.11	Apa miy wan kony kwoŋ jokwor,
PSA.60.11	kole kony pa dhano sisiri.
PSA.60.12	Gi Were i thenge mawan walatimo gi maker;
PSA.60.12	go lakikengila jokwor mawan.
PSA.61.1	Winji ywak paran, Awi Were,
PSA.61.1	winji kwayo paran;
PSA.61.2	wok i gike ma piny alwoŋin,
PSA.61.2	kacunyan podho.
PSA.61.2	Telan i tele mabor loyan;
PSA.61.3	kole iŋat'ibedo kapondo paran,
PSA.61.3	kisul matek kwoŋ jokwor.
PSA.61.4	Weyi abedi i wema perin cil gi cil,
PSA.61.4	anwaŋ kabedo ma bu teko i bwombin!
PSA.61.5	Kole in, Awi Were, itieko winjo cikirok paran,
PSA.61.5	itieko miyan gir'alunja pa ji ma jolworo nyingin.
PSA.61.6	Weyi kere woyindira;
PSA.61.6	weyi oro pere wociri luse je!
PSA.61.7	Weyi go wodhum cil gi cil ruwaŋ Were;
PSA.61.7	kur go gi mar perin makiwire gi genirok perin.
PSA.61.8	Ameno alawero pak ri nyingin noknok,
PSA.61.8	paka aculo cikirok paran kisi ndelo.
PSA.62.1	Kole akuro Were moth wobothan;
PSA.62.1	both paran wok bonge.
PSA.62.2	Go kende a tele paran aka both paran,
PSA.62.2	kapondo paran, ak'oyengere.
PSA.62.3	Kiri keraŋo ma wilamonjo dhano,
PSA.62.3	ma yeco go, go ma kitek loyo cel m'otur piny?
PSA.62.4	Joparo nyaka rwadho go piny wok i kabedo pere madwoŋ.
PSA.62.4	Josiemere i twodo,
PSA.62.4	jomiyo silwany gi dhok gin,
PSA.62.4	to jolamere i cuny jo.
PSA.62.5	Kole Were kende ama cunyan kuro nyaliŋliŋ,
PSA.62.5	kole geno paran wok bonge.
PSA.62.6	Go kende a tele paran aka both paran,
PSA.62.6	kapondo paran, ak'oyengere.
PSA.62.7	Both gi dwoŋ paran cungo kwoŋ Were;
PSA.62.7	tele paran matek,
PSA.62.7	i Were a kapondo paran.
PSA.62.8	Geni Were hongo je, ji paran,
PSA.62.8	oy adundo perin ruwaŋe,
PSA.62.8	Were obedo k'apondo mawan.
PSA.62.9	Ji jocale luya ma ywe;
PSA.62.9	jomadongo gi jomathindho je jongoye kony.
PSA.62.9	Kethi jo i rapim, jok'oyway kilo;
PSA.62.9	josew loyo luya ma ywe.
PSA.62.10	Ikir'ikethi geno iy'akaka,
PSA.62.10	ikir'ikethi geno m'ongoye i kwo;
PSA.62.10	ka ŋaŋo omedere, ikir'ikethi cunyin kwoŋe.
PSA.62.11	Maloyo dicel atieko winjo Were waco ni,
PSA.62.11	meni obedo apere,
PSA.62.12	aka ni mar makiwire obedo apa Rwoth.
PSA.62.12	In won gipi, Awi Rwoth,
PSA.62.12	imiyo dhano kemba cungo kwoŋ tim pere.
PSA.63.1	Kwo paran gipi gomba in;
PSA.63.1	paka kam'othwo, m'olacere, m'ongoye pi,
PSA.63.1	riyo neko cunyan rin.
PSA.63.2	Ameno atieko rango nenin i Kabedo Maleŋ,
PSA.63.2	weyi anen meni gi dwoŋ perin.
PSA.63.3	Kole mar perin makiwire loyo kwo,
PSA.63.3	dhokan lapakin.
PSA.63.4	Alafoyin kafodi akwo;
PSA.63.4	alatiŋo cingan malo t'alwoŋo nyingin.
PSA.63.5	Adundo paran lacemo to yeŋ,
PSA.63.5	aka dhokan lapakin gi wer mamit.
PSA.63.6	K'ariere i kanindo paran, apoyin;
PSA.63.6	wor gipi aparo kwoŋin,
PSA.63.7	rupiri noknok itieko bedo jakony paran.
PSA.63.7	I tipo ma bwombin awero gi kisangala.
PSA.63.8	Acwire kwoŋin,
PSA.63.8	aka cingin maracuc thielan.
PSA.63.9	To ri jono ma jorango reyo kwo paran,
PSA.63.9	jobino kadho i piny pa jom'otho.
PSA.63.10	Ibino neko jo i lweny,
PSA.63.10	t'arara camo delkwoŋ jo.
PSA.63.11	To kere lafore i Were;
PSA.63.11	jono ma jotimo cikirok i nyingi Were jolapako go,
PSA.63.11	to dhok jotwodo lamiyere.
PSA.64.1	Winji dwondan, Awi Were, i kigeŋisa paran;
PSA.64.1	kur kwo paran i lworo m'omakan ro jokwor paran.
PSA.64.2	Panan kwoŋ nyaliŋliŋ m'aracama tiendi pa jokidakana,
PSA.64.2	kwoŋ can pa joreco.
PSA.64.3	Jopako lew gin paka abore,
PSA.64.3	to joyiko wac mager paka aserin,
PSA.64.4	jobayo wok i kapondo kwoŋ ji ma bu reco,
PSA.64.4	jobayo kwoŋ jo abwap kendo ma bu lworo.
PSA.64.5	Jonitie g'atoŋa ma timo reco;
PSA.64.5	joluwo ciko bwo nyaliŋliŋ,
PSA.64.5	ka joparo ni, “Ŋa manyalo neno wan?
PSA.64.6	Ŋa m'odwar tiendi banjin mawan?
PSA.64.6	Watieko paro kwoŋ acama tiendi ma rieko!
PSA.64.6	Kole paro g'adundo pa dhano kiniaŋere!”
PSA.64.7	To Were labayo asere pere kwoŋ jo;
PSA.64.7	ilamiyo jo litho abwap.
PSA.64.8	Ro lew jo, Were lareyo woko jo;
PSA.64.8	jono je ma joneni jolayengo wiy gin.
PSA.64.9	Nyaka to ji jobedo gi lworo;
PSA.64.9	jolaparo kwoŋ gima Were otieko timo,
PSA.64.9	to joluwo kwoŋ tim pere.
PSA.64.10	Weyi ji ma jotimo gim'otire jowofore i Rwoth,
PSA.64.10	to jonwaŋo kapondo i go;
PSA.64.10	weyi ji ma cuny gin olony jomiy go dwoŋ.
PSA.65.1	Awi Were, obedo gim'otire riwan pakin i Zayon
PSA.65.1	to wakuro cikirok mawan rin,
PSA.65.2	A in m'iwinjo kwayo!
PSA.65.2	Ji je jolabino bongin,
PSA.65.3	ro reco pajo.
PSA.65.3	Reco mawan okengila wan,
PSA.65.3	to icwako wan.
PSA.65.4	Josilwany a jono m'iyero,
PSA.65.4	ji m'ikelo bedo i kabedo perin maleŋ.
PSA.65.4	Wabino yeŋ gi gigipiny mabeyo ma ot perin,
PSA.65.4	silwany ma Ot pa Were maleŋ.
PSA.65.5	Gi tim ma kelo lworo idwoko wan, t'ibotho wan,
PSA.65.5	Awi Were jaboth mawan.
PSA.65.5	Ibedo geno pa gike je ma piny,
PSA.65.5	gi thoko nam ma jonitie bor loyo.
PSA.65.6	In ma gi meni perin icweyo gote,
PSA.65.6	ma nyutho meni perin madwoŋ.
PSA.65.7	Iŋat'ikweyo mor ma nam,
PSA.65.7	mor mar'asur pajo,
PSA.65.7	gi gwenyirok pa ji.
PSA.65.8	Ji jobedo i bwok,
PSA.65.8	ro gigipiny madongo m'itieko timo.
PSA.65.8	Tim perin miyo,
PSA.65.8	koko ma kisangala winjere wok thengi piny me tundo i meca.
PSA.65.9	Iwendo ri piny t'idhiro koth,
PSA.65.9	iloko go m'oŋaŋ, ma diwa;
PSA.65.9	malawa pa Were opoŋ gi pi,
PSA.65.9	iŋat'ipoko jo cemo,
PSA.65.9	me obedo yiko perin.
PSA.65.10	Idhiro koth mathoth i ndelin m'ofur
PSA.65.10	t'ibilo jo gi pi
PSA.65.10	iyomo lowo gi nyidho
PSA.65.10	aka imiyo gim'ofur twi.
PSA.65.11	Bero perin miyo keco m'owega;
PSA.65.11	kisi kama ikadh'iye nitie mathoth.
PSA.65.12	Kakwath opoŋ gi mwendi,
PSA.65.12	tendere jopoŋ gi kisangala.
PSA.65.13	Mwendi jopoŋ i sa,
PSA.65.13	ŋano opoŋ i milelin,
PSA.65.13	jokoko aka jowero kanyacel ri kisangala.
PSA.66.1	Pak win Rwoth gi koko ma kisangala, piny gibe;
PSA.66.2	Wer win dwoŋ ma nyinge;
PSA.66.2	miy win go pak madwoŋ.
PSA.66.3	Waci ri Were ni, “Nga tim perin obedo ma gir'aura!
PSA.66.3	Ro meni perin madwoŋ,
PSA.66.3	jokwor perin joriewere piny gi lworo ruwaŋin.
PSA.66.4	Piny gibe lamin;
PSA.66.4	jowero wer ma pak rin,
PSA.66.4	jopako nyingin gi wer.”
PSA.66.5	Biye aka inen gima Were otieko timo,
PSA.66.5	tim pere ma gir'aura i dier ji.
PSA.66.6	kwarere mawan joluwo i malawa atiendi.
PSA.66.6	Wafore gi go kenyo.
PSA.66.7	Go dhumo gi meni cil gi cil,
PSA.66.7	go ma waŋe neno nonin je,
PSA.66.7	weyi jopiem jokiri jowotiŋere malo.
PSA.66.8	Pak win Were mawan, nonin je;
PSA.66.8	weyi derino ma pak mewin wowinjere;
PSA.66.9	Go otieko kuro kwo mawan,
PSA.66.9	aka k'oyeyo wapodho.
PSA.66.10	Kole in, Awi Rwoth, itieko temo wan;
PSA.66.10	Itieko temo wan paka feza m'itemo gi mac.
PSA.66.11	Itieko ciko wan i bwo;
PSA.66.11	t'ijengo bieto i dieŋey wan.
PSA.66.12	Iweyo jokwor mawan jonyono wan;
PSA.66.12	waluwo i mac gi pi;
PSA.66.12	to kucel pama onyo itieko kelo wan i lowo malac.
PSA.66.13	Alabino i ot perin gi mic awaŋa;
PSA.66.13	alamiyin gim'atieko ciko.
PSA.66.14	Alamiyin gima dhokan otuco
PSA.66.14	to ciko munyo anitie i teko.
PSA.66.15	Alamiyin mic awaŋa ma nyithindhi rombo ma cwe,
PSA.66.15	gi yiro ma cowirok ma rombo;
PSA.66.15	alamiyo mic ma thwondhe gi diegi.
PSA.66.16	Wijoje ma wilworo Were, biye wiwinji,
PSA.66.16	aka alawaco gima go otieko timo ran.
PSA.66.17	Aywak rigo,
PSA.66.17	to siemere gi lewan.
PSA.66.18	Bedi oyido ater reco pa gimadwoŋ i cunyan,
PSA.66.18	di Rwoth k'onyalo winjan.
PSA.66.19	To adieri Were otieko winjan;
PSA.66.19	otieko winjo kwayo paran.
PSA.66.20	Pak wobedi ri Were,
PSA.66.20	rupiri go k'okwero kwayo paran,
PSA.66.20	kosa k'omonan mar pere makiwire.
PSA.67.1	Weyi Were wotim gi wan ŋono to miyo wan silwany;
PSA.67.1	to neno wan gi wor,
PSA.67.2	ŋey piny gibe wonyali ŋeyo gim'imito;
PSA.67.2	ŋey nonin je jowonyal ŋeyo both perin.
PSA.67.3	Weyi ji jowopakin, Awi Were;
PSA.67.3	Weyi ji je jowopakin!
PSA.67.4	Weyi nonin jowosangala to jowero ro kisangala,
PSA.67.4	kole in i thumo ri ji banja gi tiro
PSA.67.4	t'ileko nonin ma piny.
PSA.67.5	Weyi ji jowopakin, Awi Were;
PSA.67.5	Weyi ji je jowopakin!
PSA.67.6	Lowo otieko nyak cemo mere;
PSA.67.6	Were, Were mawan, otieko miyo wan silwany.
PSA.67.7	Were otieko miyo wan silwany;
PSA.67.7	weyi gike piny je jowolwor go.
PSA.68.1	Weyi Were woay malo, weyi jokwor pere jowokedhere;
PSA.68.1	weyi jono ma jodak go joworingi ruwaŋe.
PSA.68.2	Paka yiro duny woko, apaka bende gwey jo woko;
PSA.68.2	paka odok leny i mac
PSA.68.2	apaka jokidakana josika ruwaŋ Were.
PSA.68.3	To weyi joma timo gim'otire jowosangala, weyi jowoyodere ruwaŋ Were;
PSA.68.3	weyi jokoki gi kisangala!
PSA.68.4	Wer ri Were, wer pak ri nyinge;
PSA.68.4	yik royo ri ŋata gweco i pondeponde
PSA.68.4	nyingi go obedo Rwoth, yodere
PSA.68.4	ruwaŋe.
PSA.68.5	Were, ma bedo i ot pere maleŋ,
PSA.68.5	kwonga nyithindho kic aka kuro mon tho.
PSA.68.6	Were miyo joma gayagaya peco ma jobed'iye;
PSA.68.6	to wodho jom'otwey woko i thwolo i kisangala,
PSA.68.6	to jopiem jolabedo i piny m'ojwangi.
PSA.68.7	Awi Were, munyo itelo ji perin,
PSA.68.7	munyo iŋanjo i thim,
PSA.68.8	piny oyengere, to polo konjo piny koth ruwaŋ Were.
PSA.68.8	Sinai okirin ruwaŋ Were,
PSA.68.8	Were pa Joisiraili.
PSA.68.9	t'idwoko alunja perin m'oyido tangatanga;
PSA.68.10	Mwendi perin jonwaŋo kabedo kenyo;
PSA.68.10	i bero perin, Awi Were, ipidho jocandi.
PSA.68.11	Rwoth wodho or;
PSA.68.11	to mon kweth jotiŋo wac maber:
PSA.68.12	“Kerin gi jolweny pajo joringo!”
PSA.68.12	Mon ma jodoŋ peco jopoko gim'onyaga.
PSA.68.13	Kiri jono ma jodoŋ peco kuro rombo,
PSA.68.13	onyo pama joumere gi feza gi zahabu,
PSA.68.13	paka bwombi akurin ma jopilin.
PSA.68.14	Munyo jameni je okedho woko kerin kenyo,
PSA.68.14	pe ooy kwoŋ Zalmon.
PSA.68.15	A got ma jameni, got ma Basan;
PSA.68.15	a got ma jatunge kweth, got ma Basan!
PSA.68.16	Raŋo ineno gi nyeko, a got ma jatunge kweth,
PSA.68.16	got ma Were ogomba bed'iye,
PSA.68.16	kama Rwoth labed'iye, cil gi cil?
PSA.68.17	Gi cawila ma meni, ma gana apar dirio,
PSA.68.17	gana gi gana,
PSA.68.17	Rwoth obino wok Sinai i Kabedo Maleŋ.
PSA.68.18	Iyidho got mabor,
PSA.68.18	itelo jom'omak i gar perin,
PSA.68.18	t'ijolo mic kwoŋ ji,
PSA.68.18	kiri kwoŋ ji perin ŋey Rwoth Were wonyali bedo kenyo.
PSA.68.19	ma tiŋo wan malo kisi ndelo;
PSA.68.19	Were obedo both mawan.
PSA.68.20	Were mawan obedo Were ma both,
PSA.68.20	aka go obedo Were, Rwoth ma botho wan kwoŋ tho.
PSA.68.21	To Rwoth laŋidho wic jokwor pere,
PSA.68.21	sangaria ma yer pa jono ma jomena woth i yo mareco.
PSA.68.22	Rwoth owaco ni,
PSA.68.22	“Aladwoko jo wok Basan,
PSA.68.22	aladwoko jo wok i pendi nam,
PSA.68.23	ŋey winyal lwoko tiendi win i remo,
PSA.68.23	ŋey lew gwokere mewin jowonyal limo adec pajo wok kwoŋ jakwor”.
PSA.68.24	Awi Were, woth perin ma leŋo nenere gi je
PSA.68.24	woth perin, Kere paran k'idonjo i Kabedo Maleŋ.
PSA.68.25	Jower jowero ruwaŋe, jokudho gwara yucen,
PSA.68.25	i dier jo nyir ma nyaka joay jogoyo sasi.
PSA.68.26	“Pak Were i kacokirok madwoŋ!
PSA.68.26	Pak win Rwoth, win nyikway Yakobo.”
PSA.68.27	Eno Benyamin, mathin loyo joje, am'otelo,
PSA.68.27	jodhum pa Yuda i kweth pajo,
PSA.68.27	wot kerin pa Zebulun, jodhum pa Nafital.
PSA.68.28	Nyuthi meni perin, Awi Were;
PSA.68.28	nyuthi cwinyo perin, Awi Were,
PSA.68.28	paka oyido itieko timo riwan con.
PSA.68.29	Ro ot perin i Yerusalem
PSA.68.29	kerin jotiŋo rin mic.
PSA.68.30	Bwok Misir, ogwaŋ manitie i kede no,
PSA.68.30	bwok nonin, sidwol thwondhe no ma jonigi roci pajo,
PSA.68.30	cuka joje jokule piny to jomiyin feza.
PSA.68.30	Kedhi jono ma jomaro lweny!
PSA.68.31	Ge ma welo wokel wok i Misir,
PSA.68.31	weyi Ethopiya wokwakere yaro cinge ri Were.
PSA.68.32	Wer win ri Were, win kerin ma piny;
PSA.68.32	wer win pak ri Rwoth,
PSA.68.33	rigo ma gweco i polo,
PSA.68.33	polo macon,
PSA.68.33	winji win, go dhiro dwonde, dwonde manitie gi meni.
PSA.68.34	Tuci meni pa Were,
PSA.68.34	go ma meni pere ma dhum othoko Isiraili;
PSA.68.34	aka meni pere nitie i pondeponde.
PSA.68.35	Were kelo bwok i kabedo pere maleŋ,
PSA.68.35	Were pa Isiraili,
PSA.68.35	go miyo meni gi cwinyo ri ji pere.
PSA.68.35	Pak Were!
PSA.69.1	Bothan, Awi Were,
PSA.69.1	kole pi otundo kiri i ŋutan.
PSA.69.2	Amunyere i cwodho,
PSA.69.2	kam'ongoye lowo m'oridhere;
PSA.69.2	adonjo i pi maluth,
PSA.69.2	aka mikula ouman.
PSA.69.3	Alacere gi ywak paran;
PSA.69.3	aka dwondan raman.
PSA.69.3	Waŋan ocore,
PSA.69.3	gi kuro Were paran.
PSA.69.4	jothoth kalo ye wiyan,
PSA.69.4	jomathoth jomito reyan,
PSA.69.4	jomonjan gi misegey.
PSA.69.4	Onyo gima an akikwalo,
PSA.69.4	am'anoculi?
PSA.69.5	Awi Were, iŋeyo reco paran;
PSA.69.5	gimarac m'atieko timo k'opanere ruwaŋin.
PSA.69.6	Weyi jono ma joketho geno i in jokiri jowosewere ro an,
PSA.69.6	Awi Rwoth, Were pa lwak jolweny.
PSA.69.6	Weyi jono ma jorangin jokiri jowobedi i wickwot ro an,
PSA.69.6	Awi Were pa Isiraili.
PSA.69.7	Kole obedo ro in m'omiyo iyetan,
PSA.69.7	wickwot no oumo waŋan.
PSA.69.8	Alokere ri wutmera jakicar,
PSA.69.8	japath ri wot mama.
PSA.69.9	aka yet m'iyetin podho kwoŋan.
PSA.69.10	K'amwolo adundo paran gi riyo kec,
PSA.69.10	joyetan timo ameno.
PSA.69.11	K'aloko kutiya ruk paran,
PSA.69.11	alokere gir'awaca pajo.
PSA.69.12	Abedo gir'awaca pa jono ma jobedo i waŋkac,
PSA.69.12	aka jomero jocwogo wer kwoŋan.
PSA.69.13	To ri an, kwayo paran rin, Awi Rwoth,
PSA.69.13	i hongo ma ripo, Awi Were,
PSA.69.13	i mar perin makiwire m'oasere dwokan.
PSA.69.13	Gi kony perin ma genere
PSA.69.14	bothan akir'amunyere i cwodho;
PSA.69.14	gwokan kwoŋ jokwor paran,
PSA.69.14	gi pi maluth.
PSA.69.15	Weyi mikula wokiri wouman,
PSA.69.15	kosa akir'amunyere i pendi pi,
PSA.69.15	kosa bur wouman.
PSA.69.16	Dwokan, Awi Rwoth, kole mar perin makiwire ber;
PSA.69.16	gi ŋono perin madwoŋ, wire ran.
PSA.69.17	Ikir'ipan waŋin ri ŋeca perin;
PSA.69.17	kole anitie i kidamba, kwakere dwokan.
PSA.69.18	Core cegin kodan, bothan,
PSA.69.18	gonyan kwoŋ jokwor paran.
PSA.69.19	Iŋeyo yet paran,
PSA.69.19	wickwot paran gi paka ibwonan;
PSA.69.19	jokwor paran je iŋeyo.
PSA.69.20	Yet otieko turo adundo paran,
PSA.69.20	aka onyo angoye gi geno.
PSA.69.20	Adwaro wor, t'akinwaŋo;
PSA.69.20	kodi jom'odiy cunyan t'akinwaŋo moro.
PSA.69.21	Jomiyan kwir ma neki ni cemo,
PSA.69.21	aka ri riyo pi paran, jomiyan vini mawac amadha.
PSA.69.22	weyi kalima pajo ma cowirok wolokere gi ciko.
PSA.69.23	aka pier jo wokirin hongo je.
PSA.69.24	Konji woko keme perin kwoŋ jo,
PSA.69.24	aka nge perin maliel paka mac wolaci jo.
PSA.69.25	Weyi kambi pajo wobedi kam'ojwangere,
PSA.69.25	aka wongoye ŋata wobedi i wemin pajo.
PSA.69.26	aka ŋat'itieko miyo litho jomedo cando.
PSA.69.27	Medi rijo candirok i wi candirok;
PSA.69.27	ikir'iboth jo.
PSA.69.28	Weyi nyingi jo worey woko i kitawo pa ji makwo;
PSA.69.28	weyi wokiri wondiki nyingi jo kanyacel gi ji maber.
PSA.69.29	weyi both perin, Awi Were, wokwonga an.
PSA.69.30	Alapako nyingi Were gi wer;
PSA.69.30	alatuco dwoŋ pere gi foyo.
PSA.69.31	Me lakisangala Rwoth loyo cowirok ma mirikwa kosa thwon,
PSA.69.31	manitie gi tunge gi par tiende.
PSA.69.32	Weyi jom'odiy jowoneni to josangala;
PSA.69.32	win ma wirango Rwoth, weyi cuny win wodwoki.
PSA.69.33	Kole Rwoth winjo jocandi,
PSA.69.33	aka wiye kiwil gi ji pere ma jonitie i twec.
PSA.69.34	Weyi polo gi piny wopak go,
PSA.69.34	nam gi kisi gimoro ma jowothi'ye.
PSA.69.35	Kole Were labotho Zayon
PSA.69.35	to gero kendo tindin madongo ma Yuda,
PSA.69.35	to ŋecin pere jobedo kenyo to joloko apajo.
PSA.69.36	Nyithindho pa ŋecin pere jolalunjo,
PSA.69.36	aka jono ma jomaro nyingi go jolabed'iye.
PSA.70.1	Sangala bothan, Awi Were!
PSA.70.1	Awi Rwoth, kwakere konyan!
PSA.70.2	Weyi wokethi jono i wickwot gi nywowirok,
PSA.70.2	jono ma jorango kwo paran!
PSA.70.2	Weyi woriemo jo to jobedo i wickwot,
PSA.70.2	jono ma gomba miyan litho.
PSA.70.3	Weyi jowocandere ro wickwot pajo
PSA.70.3	ji ma jonyero ni, “Ha, ha!”.
PSA.70.4	Weyi ji ma jorangin
PSA.70.4	jowofore to josangala i in.
PSA.70.4	Weyi jono ma jomaro both perin
PSA.70.4	jowowaci cil gi cil ni “Were dwoŋ!”
PSA.70.5	To ajacandi aka abu gimoro;
PSA.70.5	kwakere bothan, Awi Were!
PSA.70.5	Iŋat'ibedo kony paran,
PSA.70.5	Awi Rwoth, ikir'igal.
PSA.71.1	I in, Awi Rwoth, anwaŋo kapondo;
PSA.71.1	ikir'iwey abedi i wickwot!
PSA.71.2	I tiro perin gonyan aka ibothan;
PSA.71.2	Bothan kwoŋbedo itimo gim'otire!
PSA.71.3	Bedi ran tele ma pondo,
PSA.71.3	cel matek, ma bothan, kole iŋat'ibedo tele paran,
PSA.71.3	aka kapondo paran.
PSA.71.4	Bothan Awi Were paran, wok i cingi jokidakana,
PSA.71.4	wok kwoŋ amidha pa ŋata butiro gi jagero.
PSA.71.5	Kole in, Awi Rwoth, iŋat'ibedo geno paran,
PSA.71.5	geno paran, Awi Rwoth, wok i thino paran.
PSA.71.6	Atieko goŋere kwoŋin wok i nywolirok paran;
PSA.71.6	iŋat'iwodhan wok i iy mama,
PSA.71.6	Alapakin noknok.
PSA.71.7	Atieko bedo gir'anena ri ji kweth,
PSA.71.7	to iŋat'ibedo kapondo paran matek.
PSA.71.8	Dhokan opoŋ pak perin,
PSA.71.8	gi dwoŋ perin odieceŋ gipi.
PSA.71.9	Ikir'ibolan woko i hongo ma tiyo,
PSA.71.9	ikir'ijwangan ka meni paran olacere.
PSA.71.10	Kole jokwor paran joluwo kwoŋan,
PSA.71.10	jono ma jorango kwo paran jotimo can kanyacel.
PSA.71.11	Jowaco ni, “Were otieko jwango go;
PSA.71.11	wariem wamaki,
PSA.71.11	kole ongoye ŋat'obothi go”.
PSA.71.12	Awi Were, ikir'ibedi bor kodan;
PSA.71.12	Awi Were paran, kwakere ma konyan.
PSA.71.13	Weyi jomisegey paran wokethi jo i wickwot to jorere;
PSA.71.13	giwickwot gi kigayagaya
PSA.71.13	weyi woum joma jorango miyan litho.
PSA.71.14	To alabedo gi geno noknok,
PSA.71.14	aka kucel alamedo pakin swa.
PSA.71.15	Dhokan latuco tim perin m'otire,
PSA.71.15	tim perin ma both ndelo je,
PSA.71.15	kole jomore loyo m'aŋeyo.
PSA.71.16	Alabino i tim ma meni pa Rwoth Were,
PSA.71.16	alapako tim perin m'otire, aperin kende.
PSA.71.17	Awi Were, itieko fonjan wok i thino paran,
PSA.71.17	aka fodi atuco tim perin ma gir'aura.
PSA.71.18	Ameno kiri i tegino gi twi lwar,
PSA.71.18	Awi Were, ikir'ijwangan,
PSA.71.18	cuka anotuci meni perin,
PSA.71.18	ri luse je m'obin yuwaŋe.
PSA.71.18	Meni perin
PSA.71.19	gi tim perin m'otire, Awi Were tundo i polo,
PSA.71.19	In m'itieko timo gigipiny madongo,
PSA.71.19	Awi Were, ŋa ma cale in?
PSA.71.20	Itieko miyan neno teko ma kiwacere gi candirok,
PSA.71.20	t'iladwoko meni paran kendo;
PSA.71.20	ilafudhan kendo wok i pendi piny.
PSA.71.21	Iŋat'ila medo dwoŋ paran;
PSA.71.21	t'iyomo cunyan kendo.
PSA.71.22	Alapakin gi tongol ro adieri perin, Awi Were paran;
PSA.71.22	alawero pak rin gi tongol,
PSA.71.22	a ŋataleŋ pa Isiraili.
PSA.71.23	Dhokan laloko gi kisangala,
PSA.71.23	munyo awero pak rin;
PSA.71.23	gi cunyan bende m'itieko botho.
PSA.71.24	Aka lewan latuco kony perin m'otire ndelo je,
PSA.71.24	kole ji m'oyido jorango miyan litho,
PSA.71.24	okedhi jo i wickwot gi kikengila.
PSA.72.1	Miy kere tiro perin, Awi Were,
PSA.72.1	gi timo gim'otire ri wod pa kere.
PSA.72.2	Weyi go wothum banja ri ji perin m'otire,
PSA.72.2	gi ri jocandi perin gi tiro.
PSA.72.3	Weyi gote wokel bero ri ji,
PSA.72.3	gi tendere i gim'otire.
PSA.72.4	Weyi kere wothum banja ri jocandi,
PSA.72.4	wobothi ji ma bukony,
PSA.72.4	to ŋinyo woko jadic.
PSA.72.5	Weyi kere wokwo ka waŋceŋ liel
PSA.72.5	gi ka dwe liel, i luse je!
PSA.72.6	Weyi kere wobedi paka koth i ndelin,
PSA.72.6	paka koth ma dhieko piny.
PSA.72.7	I hongo pere weyi wotim gim'otire,
PSA.72.7	to siem bedo, cuka dwe owey liel.
PSA.72.8	gi wok i malawa tundo i tum ma piny.
PSA.72.9	Weyi jokwor pere jowokule piny ruwaŋe,
PSA.72.9	aka jokwor pere jowonaŋ fukefuke.
PSA.72.10	Weyi kerin ma Tarsis gi ma kigodin,
PSA.72.10	jowomiy go mic,
PSA.72.10	weyi kerin ma Seba gi Seba
PSA.72.10	jowokeli mic.
PSA.72.11	Kerin je jolakule piny ruwaŋe,
PSA.72.11	nonin je jolatic rigo.
PSA.72.12	Kole kere botho jocandi ma jolwoŋo go,
PSA.72.12	jocandi gi ŋat'ongoye gi jakony.
PSA.72.13	Go mako wor gi ŋata nyap gi jacandi,
PSA.72.13	aka botho kwo pa ŋata bu gimoro.
PSA.72.14	Iy'adica g'akaka go botho kwo pajo,
PSA.72.14	aka remo pajo lithi rigo.
PSA.72.15	Kere woyindira,
PSA.72.15	womiy go Zahabu ma Seba.
PSA.72.15	Wokway rigo noknok,
PSA.72.15	silwany pa Were wobedi kwoŋe noknok!
PSA.72.16	Weyi cemo womore i ndelin,
PSA.72.16	weyi tendere wopoŋ gi cemo
PSA.72.16	weyi olemo mere wobedi paka Lebanon;
PSA.72.16	aka weyi ji jowopoŋ i tindin madongo
PSA.72.16	paka lum doy.
PSA.72.17	Weyi nyingi kere woyindira cil gi cil,
PSA.72.17	ŋeyirok pere womedere paka waŋceŋ!
PSA.72.17	Weyi ji jowonwaŋ silwany pa kere,
PSA.72.17	nonin je jowolwoŋ go ni jasilwany!
PSA.72.18	Silwany wobedi ri Rwoth, Were pa Isiraili,
PSA.72.18	go ma won kende timo gir'aura.
PSA.72.19	Silwany wobedi ri nyingi go madwoŋ cil gi cil;
PSA.72.19	weyi dwoŋ pere wopoŋ i piny gibe!
PSA.72.19	Ameno, Ameno!
PSA.72.20	Kwayo pa Daudi, wod Yese, ogik ka.
PSA.73.1	Adieri Were ber ri jomaber,
PSA.73.1	ri jono ma cuny gin cil,
PSA.73.2	To ri paka an, tiendan oyido obothi cer,
PSA.73.2	kam'anyono je oyido foth.
PSA.73.3	Ato oyido amako nyeko gi jogero,
PSA.73.3	munyo aneno jokidakana jotimo maber.
PSA.73.4	Kole jokiwinji litho;
PSA.73.4	delkwoŋ jo ocwiny kendo leny.
PSA.73.5	Jongoye gi teko paka ji man,
PSA.73.5	jongoye gi teko ma jomegi jonigine.
PSA.73.6	Riameno delok obedo thiwino pajo;
PSA.73.6	akaka umo jo paka ruk.
PSA.73.7	Waŋ gin opoŋ gi noro,
PSA.73.7	adundin pajo poŋ oy gimienirok.
PSA.73.8	Jonyero joman to joluwo gigipiny mareco;
PSA.73.8	jobedo to jotimo can ma diyo joman.
PSA.73.9	Joluwo gigipiny mareco kwoŋ Were ma i polo,
PSA.73.9	to jowodho cik ma gero ri kisi dhano ma i piny.
PSA.73.10	Riameno ji jowire to jopako jo;
PSA.73.10	to joyeyo piyo kisi gima jowaco.
PSA.73.11	To jopenjere ni, “Were nyalo ŋeyo nedi?
PSA.73.11	Ŋeyo bende nitie bongi Jamalo swa?”
PSA.73.12	Neni, me jokidakana;
PSA.73.12	noknok jobedo moth, to jomedere ŋaŋo
PSA.73.13	To ri an, je obedo gipilok ni atieko kuro cunyan m'olony,
PSA.73.13	t'alwoko cingan m'ongoye apuse.
PSA.73.14	Kole ndelo je Were otieko miyan candirok,
PSA.73.14	to miyan gir'acula kisi odikin.
PSA.73.15	Bedi oyido aluw paka jokidakana,
PSA.73.15	dinyo abedo ma kigenere ri luse pa ji pa Were.
PSA.73.16	To munyo aparo nger ma niaŋ gime,
PSA.73.16	to cal ran tic ma olo m'oyim ran,
PSA.73.17	cuka akidho i Ot pa Were;
PSA.73.17	nyaka t'aniaŋ gima latimere ri jokidakana.
PSA.73.18	To Were laketho jokidakana kamafoth,
PSA.73.18	lamiyo jo podho i rerok.
PSA.73.19	Paka ireyo jo piyo,
PSA.73.19	to jokadho i gike malith.
PSA.73.20	Jocale lek ka moro ocew,
PSA.73.20	k'icew, Awi Rwoth, to joleny.
PSA.73.21	Munyo cunyan timo nge,
PSA.73.21	munyo ocwow cunyan,
PSA.73.22	oyido amiŋ aka akuya gimoro,
PSA.73.22	oyido acalo ogwaŋ rin.
PSA.73.23	To kad'ameno amedere bedo kodin,
PSA.73.23	iŋat'imako cingan maracuc.
PSA.73.24	Iŋat'ithielan gi fonji perin,
PSA.73.24	aka rumacen ibino jolan gi dwoŋ.
PSA.73.25	Ŋa ma nitie gine i polo kwanyo woko in?
PSA.73.25	Aka ongoye gim'agomba i piny kwanyo woko in.
PSA.73.26	Delkwoŋan gi cunyan podho,
PSA.73.26	to Were a meni ma cunyan
PSA.73.26	gi gimoro je m'ayenyo cil gi cil.
PSA.73.27	Adieri, jono ma jobor kodin jolakisika;
PSA.73.27	ilareyo woko ji ma jongoye g'adieri rin.
PSA.73.28	To ri an ber bedo cegin gi Were;
PSA.73.28	atieko loko Rwoth Were kapondo paran,
PSA.73.28	ŋey anyal luwo kwoŋ tic perin je.
PSA.74.1	Awi Were, raŋo ijwango wan ama cil gi cil?
PSA.74.1	Raŋo nge perin oliel kwoŋ rombo m'ipidho?
PSA.74.2	Poyi ji perin, m'iyero ri in won wok con,
PSA.74.2	m'itieko botho ni jowobedi nono perin alunja!
PSA.74.2	Poyi got Zayon, kam'itieko bed'iye.
PSA.74.3	Woth i wi gundin makicutho me,
PSA.74.3	jokwor mawan jotieko reyo gimoro je i Ot pa Were!
PSA.74.4	Jokwor perin jotieko kihola i dier Ot perin;
PSA.74.4	jojengo bendera pajo kenyo pa ranyuth ma turo lweny.
PSA.74.5	Jocale gi jobar yen,
PSA.74.5	ma jotoŋo piny yen gi le pajo.
PSA.74.6	Aka nyaka yen mere m'oban je joŋinyo
PSA.74.6	piny gi le kodi nyundin pajo.
PSA.74.7	Jocwinyo Ot pa Were gi mac;
PSA.74.7	jokoco kam'ibed'iye.
PSA.74.8	Wegi jowaco ni, “Walaŋinyo jo mathindho thindho.”
PSA.74.8	Jowaŋo Kabedo Maleŋ pa Were je i piny.
PSA.74.9	Wakinen ranyuth ma leŋo kendo,
PSA.74.9	ongoye jatuci wac Were man kendo,
PSA.74.9	aka ongoye ŋat'oŋeyo ni gime otimere kiri keraŋo.
PSA.74.10	Kiri keraŋo, Awi Were, ma jokwor mawan jonyer,
PSA.74.10	to joyeto nyingin cil gi cil?
PSA.74.11	Raŋo ilwogo cingin,
PSA.74.11	Raŋo ipano cingin maracuc yuŋeyin?
PSA.74.12	Itieko bedo kere mawan wok i cako, Awi Were;
PSA.74.12	itieko botho wan dikweth.
PSA.74.13	ituro wic bulirere i pi.
PSA.74.14	imiyo delkwoŋe paka cemo ri cwec ma thim.
PSA.74.15	Iŋat'itimo waŋ pi ma mol gi jwombe,
PSA.74.15	t'imiyo malawin thwo.
PSA.74.16	Odieceŋ gi wor jobedo aperin;
PSA.74.16	iŋat'iketho dwe gi waŋceŋ i kabedo pajo.
PSA.74.17	Iŋat'iridho kew ma i piny;
PSA.74.17	Iŋat'itimo ndir ma lietho gi ndir ma cwir.
PSA.74.18	To poyi gime, Awi Rwoth, ni jokwor perin jonyerin,
PSA.74.18	aka ji ma bu Were jocayo nyingin.
PSA.74.19	Ikir'imiy cuny ji perin ma bu gimoro ri ogwaŋe mager;
PSA.74.19	wiyin wokiri wowil gi kwo pa jocandi perin cil gi cil.
PSA.74.20	Poyi cikirok perin m'itimo gi wan;
PSA.74.20	kole kama dimudho je i piny, jopoŋ'iye akaka.
PSA.74.21	Ikir'iyey jom'idiyo wokethi jo i wickwot;
PSA.74.21	weyi jocandi gi ji ma bu gimoro jowopaki nyingin.
PSA.74.22	Ay malo, Awi Were, aka ithiel tim perin;
PSA.74.22	poyi paka ji ma bu Were jonyerin kisi ndelo!
PSA.74.23	Wiyin wokiri wowil gi koko ma nge pa jokwor perin,
PSA.74.23	kihola pa jokwor perin ma medere amedere.
PSA.75.1	Wafoyin, Awi Were, wafoyin;
PSA.75.1	walwoŋo nyingin to watuco tim ma gir'aura perin.
PSA.75.2	Were waco ni, “I hongo ma ripo m'ayiko,
PSA.75.2	alathumo banja gi wor.
PSA.75.3	Ka piny oyengere,
PSA.75.3	to cwec mere bende jokirin,
PSA.75.3	an aŋat'amiyo sirin mere cungo matek.
PSA.75.4	Awaco ri jodelok ni, ‘Wikiri widele.’
PSA.75.4	Gi ri jokidakana ni, ‘Wikiri wipakere.’
PSA.75.5	Wikiri wipakere,
PSA.75.5	kosa wiluw gi kwoto.”
PSA.75.6	Kole k'obedo yuwok ceŋ kosa yupodho ceŋ,
PSA.75.6	kosa yupiny madwoŋ wok'iye,
PSA.75.7	to Were am'obedo jathum banja,
PSA.75.7	go ama dwoko piny ŋatimoro to tiŋo malo ŋatiman.
PSA.75.8	Kole i cingi Rwoth nitie kikopo,
PSA.75.8	gi vini ma walo ma nge pere, m'oruw maber;
PSA.75.8	go konjo woko,
PSA.75.8	aka jokidakana ma piny,
PSA.75.8	jolacwiyo to lokere thiŋ.
PSA.75.9	To alafore cil gi cil,
PSA.75.9	alawero wer ma pak ri Were pa Yakobo.
PSA.75.10	Go ladwoko piny jokidakana je,
PSA.75.10	to tiŋo malo jom'otire.
PSA.76.1	Were oŋeyere i Yuda,
PSA.76.1	nyingi go dwoŋ i Isiraili.
PSA.76.2	Go nigi peco pere i Yerusalem,
PSA.76.2	go bedo i got Zayon.
PSA.76.3	Kenyo go turo aserin ma nyweny,
PSA.76.3	kwot, abor, gi gilweny.
PSA.76.4	Idwoŋ, inigi meni,
PSA.76.4	loyo gote cil gi cil.
PSA.76.5	Jolweny pajo ma jomiseni,
PSA.76.5	omay jo kisi gimoro je m'oyido jonigine,
PSA.76.5	aka onyo pama jopodho m'otho;
PSA.76.5	meni pajo gi ndijo pajo oyido ongoye kony.
PSA.76.6	Munyo itisa jo, Awi Were pa Yakobo,
PSA.76.6	kayinin pajo gi joma gweyo jopodho to jotho.
PSA.76.7	To in, Rwoth, ji je jolworin,
PSA.76.7	ongoye ŋata nyalo cungo ruwaŋin ka nge omakin.
PSA.76.8	Ithumo banja wok i polo;
PSA.76.8	lworo omako piny to liŋ nisi,
PSA.76.9	munyo Were oay ma thumo banja,
PSA.76.9	ma botho jom'odiy piny je ma i piny.
PSA.76.10	Adieri, kiri keme pa dhano,
PSA.76.10	timo nyaka tic ma pakin.
PSA.76.10	Jono ma joboth wok i lweny,
PSA.76.10	jolatimo kalima perin.
PSA.76.11	Tim cikirok perin ri Rwoth Were perin,
PSA.76.11	t'itimo jo;
PSA.76.11	weyi nonin m'othoko go je,
PSA.76.11	jowokeli mic rigo ma ripo wolwor.
PSA.76.12	Go ama mwolo jodhum,
PSA.76.12	go ama kelo lworo kwoŋ kerin ma i piny.
PSA.77.1	Agoyo ndur ri Were, agoyo ndur,
PSA.77.1	ni go wonyali winjan.
PSA.77.2	I hongo ma teko paran arango Rwoth;
PSA.77.2	wor gipi cingan oyare ma k'ojony i kwayo;
PSA.77.2	cunyan okwero kwe.
PSA.77.3	Aparo kwoŋ Rwoth to aomo cunyan;
PSA.77.3	k'akwayo nyaliŋliŋ to cunyan podho.
PSA.77.4	Iŋat'imiyan bedo waŋan wor gipi;
PSA.77.4	acandere m'akinyal luwo.
PSA.77.5	Aparo kwoŋ hongo macon,
PSA.77.5	apoyo oro macene.
PSA.77.6	Abedo wor i paro maluth;
PSA.77.6	akwayo nyaliŋliŋ t'arango cunyan;
PSA.77.6	aka me a gim'apenjo cunyan:
PSA.77.7	“Rwoth okwer wan kicutho,
PSA.77.7	go k'osangala gi wan kendo?
PSA.77.8	Mar pere makiwire ma cil gi cil orumo?
PSA.77.8	Cikirok pere otundo i gike ma hongo je?
PSA.77.9	Were onyo wiye owil gi timo ŋono?
PSA.77.9	Onyo nge omiyo go cego woko wor ma cunye ri ji pere?”
PSA.77.10	To awaco ni, “Obedo rem paran ni cingi Jamalo swa maracuc owire.”
PSA.77.11	Alapoyo tim pa Rwoth;
PSA.77.11	ey, alapoyo gir'aura perin macon.
PSA.77.12	Alaparo kwoŋ tic perin je,
PSA.77.12	t'aparo kwoŋ tim perin ma meni.
PSA.77.13	Royo perin, Awi Were leŋ.
PSA.77.13	Were mene madwoŋ pa Were mawan?
PSA.77.14	Ibedo Were ma timo gir'aura,
PSA.77.14	m'otieko nyutho meni pere i dier ji.
PSA.77.15	Iŋat'ibotho ji perin gi cingin ma meni,
PSA.77.15	wot Yakobo gi Yozefu.
PSA.77.16	Munyo pi onenin, Awi Were,
PSA.77.16	munyo pi onenin, lworo omako,
PSA.77.16	ey, pendi nam okirin.
PSA.77.17	Pondeponde to oyo koth;
PSA.77.17	pondeponde omwoc;
PSA.77.17	to lithkoth ywore thenge je.
PSA.77.18	Mor ma mwoc koth perin,
PSA.77.18	oyido nitie iy'asur,
PSA.77.18	lithkoth perin olero piny;
PSA.77.18	piny okirin to yengere.
PSA.77.19	Royo perin oluwo i nam,
PSA.77.19	ger perin i pi madwoŋ;
PSA.77.19	kucel masembo perin k'onenere.
PSA.77.20	Iŋat'ileko ji perin paka mwendi
PSA.77.20	gi cingi Musa kodi Aron.
PSA.78.1	Cik ithi win a ji paran, ri fonji paran
PSA.78.1	ciki ithi win ri wac ma dhokan.
PSA.78.2	abino tuco gima luwere ma colo wok con,
PSA.78.3	gigipiny ma watieko winjo aka waŋeyo,
PSA.78.3	ma kwarere mawan jotieko waco riwan.
PSA.78.4	Wak'opan jo kwoŋ nyithindho mawan,
PSA.78.4	to wabino tuco ri luse m'obin yuwaŋe,
PSA.78.4	tim madwoŋ pa Rwoth, gi meni pere,
PSA.78.4	gi gir'aura m'otieko timo.
PSA.78.5	Go owodho or ri Joisiraili,
PSA.78.5	nyikway Yakobo.
PSA.78.5	Go owodho or ri kwarere mawan,
PSA.78.5	fonjo nyithindho pajo cik,
PSA.78.6	ŋey luse ma yuwaŋe jowonyal ŋeyo,
PSA.78.6	gi nyithindho ma fodi k'onywol,
PSA.78.6	aka jowodongi to jowaco ri nyithindho pajo,
PSA.78.7	ŋey jowonyal ketho geno pajo i Were,
PSA.78.7	aka wiy jo wokiri wowil gi tic pa Were,
PSA.78.7	to jowomaki or pere;
PSA.78.8	aka ŋey jokiri jowocal gi kwarere pajo,
PSA.78.8	ji ma wiy gin tek gi luse ma jogwenyirok,
PSA.78.8	luse ma adundo pajo oyido k'oridhere,
PSA.78.8	ma cuny gin oyido k'ogeno Were.
PSA.78.9	Joefrayim ma jotiŋo aserin g'atum abor,
PSA.78.9	jowire aŋey i ndelo ma lweny.
PSA.78.10	Jok'okuro cikirok pajo gi Were;
PSA.78.10	to jokwero woro cik pere.
PSA.78.11	Wiy jo owil gi gima go oyido otieko timo,
PSA.78.11	gi gir'aura m'oyido otieko nyutho jo.
PSA.78.12	i piny ma Misir, i ndelin ma Zowan.
PSA.78.13	to miyo pi cungo paka gim'odhure.
PSA.78.14	aka wor je gi lero ma mac.
PSA.78.15	Obaro telin m'oyawere i thim,
PSA.78.15	to miyo jo pi amadha m'oromo paŋini m'owok i lutho.
PSA.78.16	to miyo pi bayirok piny paka malawa.
PSA.78.17	Kucel jomedere timo reco kwoŋe,
PSA.78.17	gwenyirok kwoŋ Jamalo swa i thim.
PSA.78.18	ka jopenjo cemo ma jomito.
PSA.78.19	Joluwere kwoŋ Were, ka jopenjo ni,
PSA.78.19	“Were nyalo poko cemo i thim?
PSA.78.20	Makada nende ogoyo tele to pi bayere woko,
PSA.78.20	aka pi ma mol mwomere,
PSA.78.20	to go bende nyalo poko mugat,
PSA.78.20	kosa nyalo poko riŋo ri ji pere?”
PSA.78.21	Riameno, munyo Rwoth owinjo, opoŋ gi keme;
PSA.78.21	to mac gaŋere kwoŋ Yakobo,
PSA.78.21	nge pere ogaŋere kwoŋ Isiraili;
PSA.78.22	rupiri oyido jongoye gi yeyo i Were,
PSA.78.22	aka jok'ogeno kwoŋ meni pere ma both.
PSA.78.23	Kucel ooro pondeponde malo,
PSA.78.23	to yawo thigin ma i polo;
PSA.78.24	to miyo jo cemo wok i polo.
PSA.78.25	Dhano ocamo mugat pa jomalaika;
PSA.78.25	odhiro rijo cemo kidhur.
PSA.78.26	Go omiyo koyo ma yuwok ceŋ kudho i polo,
PSA.78.26	aka gi meni pere oguro woko koyo ma yupiny;
PSA.78.27	go ocwe riŋo kwoŋ jo paka fukefuke,
PSA.78.27	winyin ma jobwombi gin paka kwoyo ma name;
PSA.78.28	omiyo jo podho i dier kambi pajo,
PSA.78.28	thoko kabedo pajo je.
PSA.78.29	Jocemo to joyeŋ maber,
PSA.78.29	kole go omiyo jo gima joyenyo.
PSA.78.30	To mafodi jok'oyeŋ gi gima jomito,
PSA.78.30	mafodi cemo oyido nitie i dhok jo,
PSA.78.31	nge pa Were oliel kwoŋ jo,
PSA.78.31	to neko woko jomatek kwoŋ jo,
PSA.78.31	to rwadho piny cwo m'oyer i Isiraili.
PSA.78.32	Makada nende gino otimere fodi jotimo reco;
PSA.78.32	makada otimo gir'aura, jok'oyeyo.
PSA.78.33	Ameno go oloko kwo pajo macek paka ywe,
PSA.78.33	gi oro pajo teko.
PSA.78.34	Munyo oneko jomegi kwoŋ jo,
PSA.78.34	jom'odoŋ jorango go;
PSA.78.34	joŋuto reco to jorango Were gi cuny jo je.
PSA.78.35	Jopoyo ni Were oyido obedo tele pajo,
PSA.78.35	Were Madwoŋ Maloyo, jaboth pajo.
PSA.78.36	To jowondo go gi dhok jo;
PSA.78.36	jowondo go gi lew jo.
PSA.78.37	jok'okuro cikirok pere.
PSA.78.38	Kucel, cunye Were oramo ri ji pere,
PSA.78.38	ocwako reco pajo,
PSA.78.38	aka k'oreyo jo.
PSA.78.38	Go ojuko nge pere aka k'oywoyo kwoŋ ji pere.
PSA.78.39	Go opoyo ni oyido jobedo nyaka ji,
PSA.78.39	koyo ma kadho aka doko kidwoki kendo.
PSA.78.40	Didi ma jogwenyere kwoŋe i thim
PSA.78.40	aka joramo cunye i thim!
PSA.78.41	Jotemo go dikweth,
PSA.78.41	to jokwinyo Ŋataleŋ pa Isiraili.
PSA.78.42	Jok'opoyo meni pere,
PSA.78.42	kosa ndelo ma go oboth'iye jo kwoŋ jakwor,
PSA.78.43	munyo okelo ranyuth pere i Misir,
PSA.78.43	gi gir'aura pere i ndelin ma Zowan.
PSA.78.44	ŋey jokiri jowonyal madho pi mere ma mol.
PSA.78.45	g'ogwale, m'oreyo jo.
PSA.78.46	gi olemo ma tic pajo ri bonyo
PSA.78.47	gi musikamol pajo gi ŋico.
PSA.78.48	Oneko dhok pajo gi pe,
PSA.78.48	gi mwendi pajo gi lithkoth.
PSA.78.49	Ogonyo kwoŋ jo nge pere ma gero,
PSA.78.49	keme, candirok, gi kidamba,
PSA.78.49	kitipa pa jomalaika m'oreyo jo.
PSA.78.50	Otimo ger ri nge pere;
PSA.78.50	k'ogwoko jo kwoŋ tho,
PSA.78.50	to omiyo kwo pajo ri two nundu, (yamo m'atieko jo.)
PSA.78.51	nywol pajo marapena ma meni pajo i wema pa Ham.
PSA.78.52	to leko jo i thim paka mwendi.
PSA.78.53	lworo wokiri womaki jo,
PSA.78.53	to nam oloyo kor jokwor pajo.
PSA.78.54	i got ma cinge maracuc oyido omako.
PSA.78.55	ofudo rijo lim pajo,
PSA.78.55	to ketho nonin pa Isiraili i wemin pajo.
PSA.78.56	kwoŋ Were ma Jamalo swa,
PSA.78.56	aka jok'okuro or pere.
PSA.78.57	Jowire woko kwoŋe
PSA.78.57	aka jotimo gibanirok paka kwarere pajo,
PSA.78.57	jominere paka asere m'ominere.
PSA.78.58	Jomiyo go nge gi kitipa pa jom'oyeyo pajo manyakafir,
PSA.78.58	jomiyo go bedo gi nyeko gi cal pajo.
PSA.78.59	Munyo Were owinjo, opoŋ gi keme,
PSA.78.59	to kwero Isiraili kicutho.
PSA.78.60	wema m'oyido go obed'iye i dier ji pere.
PSA.78.61	ranyuth ma meni pere gi dwoŋ.
PSA.78.62	Omiyo ji pere ri abor,
PSA.78.62	to olo keme pere kwoŋ alunja pere.
PSA.78.63	Mac omwonyo yac pajo,
PSA.78.63	to nyir pajo jongoye gi wer ma nywomirok.
PSA.78.64	Jocway ri Were i wi migam pajo jotho g'abor,
PSA.78.64	to mon pajo k'oyey jo ywak.
PSA.78.65	Nyaka to Rwoth cew pa oyido nindo
PSA.78.65	paka jamaker ma koko gi sangala ro vini.
PSA.78.66	Okedho jakwor pere i kikengila;
PSA.78.66	okedho jo i wickwot ma cil gi cil.
PSA.78.67	Rwoth okwero nyikway Yozefu;
PSA.78.67	go k'oyero nono pa Efrayim;
PSA.78.68	Go oyero nono pa Yuda ayin,
PSA.78.68	gi Zayon ma go omaro.
PSA.78.69	Kenyo go oger'iye kabedo pere, maleŋ ma cal peco pere i polo,
PSA.78.69	oloko go ma kiyengere paka piny ma go otieko nwaŋo cil gi cil.
PSA.78.70	to kwanyo go i kwath rombo;
PSA.78.71	Kam'oyido go kway'iye mwendi,
PSA.78.71	to loko go jakwath pa ji pere Yakobo,
PSA.78.71	pa Isiraili, alunja pere.
PSA.78.72	Daudi okwayo jo gi cunye maber,
PSA.78.72	to leko jo gi ndijo ma cinge.
PSA.79.1	jotieko koco ot perin maleŋ;
PSA.79.1	jotieko thango Yerusalem i gunda.
PSA.79.2	Jotieko miyo delkwoŋ ŋecin perin
PSA.79.2	ri winyin ma koyo acama,
PSA.79.2	riŋo pa jogenirok perin ri ogwaŋe ma piny.
PSA.79.3	Jotieko oyo remo pajo paka pi,
PSA.79.3	i Yerusalem parom,
PSA.79.3	to ngoye ŋat'oyiki jo.
PSA.79.4	Watieko lokirok gi nyero pa joger mawan,
PSA.79.4	jonyero wan to jotero wan pa gim'ongoye kony.
PSA.79.5	Awi Rwoth, inomaki nge gi wan cil gi cil?
PSA.79.5	Keme ma nge perin omedere liel paka mac?
PSA.79.6	Konji nge perin kwoŋ nonin ma jokuya in
PSA.79.6	gi kwoŋ kerin ma jokilamin.
PSA.79.7	Kole jotieko cuto woko Yakobo,
PSA.79.7	to jothango kabedo pere,
PSA.79.8	Ikir'imiy wan gir'acula ro reco pa kwarere mawan;
PSA.79.8	weyi wor perin wobin piyo romo gi wan,
PSA.79.8	kole odwoki wan piny tektek.
PSA.79.9	Kony wan, Awi Were ma jaboth mawan,
PSA.79.9	ro dwoŋ ma nyingin;
PSA.79.9	gony wan aka icwaki reco mawan,
PSA.79.9	ro dwoŋ ma nyingin.
PSA.79.10	Raŋo nonin jowopenji ni, “Nikune Were pajo?”
PSA.79.10	Weyi wanen k'imiyo gir'acula ri nonin ro oyo remo pa ŋecin perin.
PSA.79.11	Weyi ywak pa ji ma jonitie i twec wotundi bongin.
PSA.79.11	Gi meni perin madwoŋ gony jono,
PSA.79.11	m'otiek thumo rijo banja ma tho.
PSA.79.12	Awi Rwoth, cul nonin man ca dibirio
PSA.79.12	ro yet ma joyetin gine.
PSA.79.13	Nyaka wan ji perin,
PSA.79.13	mwendi m'ibedo jakwath pajo,
PSA.79.13	walafoyin cil gi cil;
PSA.79.13	to wapakin i luse je.
PSA.80.1	winji wan, jatel pa mwendi perin.
PSA.80.1	Ibedo i kom perin ma dhum i wi cwec ma jobwombi gin,
PSA.80.2	nyuthere ri nonin pa Efrayim, Benyamin, gi Manase.
PSA.80.2	Nyuthi wan meni perin,
PSA.80.2	biye bongi wan!
PSA.80.3	Dwoki wan, Awi Were!
PSA.80.3	Nyuthi wan wor perin, ŋey wanyal both!
PSA.80.4	Inomaki nge gi kwayo pa ji perin kiri keraŋo,
PSA.80.4	Awi Rwoth, Were pa lwak jolweny?
PSA.80.5	Imiyo rem olokere cemo mawan,
PSA.80.5	wamadho kikopo ma pigi waŋ wan.
PSA.80.6	Iloko wan ginyero ri ji,
PSA.80.6	aka jokwor mawan jonyero wan.
PSA.80.7	Dwoki wan, Were pa lwak jolweny!
PSA.80.7	Nyuthi wan wor perin, ŋey wanyal both!
PSA.80.8	Ikelo yath vini wok i Misir,
PSA.80.8	iriemo woko nonin megi t'ipidho go i lowo pajo.
PSA.80.9	Icwado rigo kabedo madongo,
PSA.80.9	fuc mere odonjo piny, to yare i lowo gipi.
PSA.80.10	Oumo gote gi tipo mere,
PSA.80.10	aka jange oumo woko yen sida ma jogaŋere.
PSA.80.11	Jange oyare kiri i nam,
PSA.80.11	tundo kiri i malawa Yufrete.
PSA.80.12	To raŋo onyo ituro woko cel mere,
PSA.80.12	ŋey ŋata luwo je nyalo kwalo nyingi vini mere?
PSA.80.13	Mbije madudi jonyono piny,
PSA.80.13	aka ogwaŋe madudi jocamo.
PSA.80.14	Wire bongi wan, Were ma jameni je!
PSA.80.14	Ŋiy piny wok i polo, akinen,
PSA.80.14	dew kwoŋ yath vini me!
PSA.80.15	Biye both yath vini ma in won ipidho me,
PSA.80.15	vini ma nyaka ay m'imiyo dongo matek!
PSA.80.16	Jokwor mawan jowaŋo gi mac aka jotoŋo piny,
PSA.80.16	ŋiy jo gi nge aka irey woko jo.
PSA.80.17	Kuri aka kwonga ji m'itieko yero,
PSA.80.17	nono m'iloko matek.
PSA.80.18	Wakibino wire kwoŋin kendo,
PSA.80.18	kur wan makwo, aka wabino pakin.
PSA.80.19	Dwoki wan, Rwoth Were pa lwak jolweny!
PSA.80.19	Nyuthi wan wor perin, ŋey wanyal bothi!
PSA.81.1	Wer malo ri Were m'obedo meni mawan,
PSA.81.1	koki gi kisangala ri Were pa Yakobo.
PSA.81.2	Caki wer, aka goy sasi,
PSA.81.2	goy wer mamit gi dongo gi tongol.
PSA.81.3	i ndelo mawan ma kalima.
PSA.81.4	Kole me obedo cik i Isiraili,
PSA.81.4	cik m'owok bongi Were pa Yakobo.
PSA.81.5	Go omiyo Joisiraili,
PSA.81.5	munyo go omonjo lowo ma Misir.
PSA.81.5	Awinjo dwondi m'oyido fodi akuya waco ni,
PSA.81.6	“Akwanyo bieto mewin wok i dieŋey win,
PSA.81.6	aweyo win ketho piny mugugu ma matafal.”
PSA.81.7	adwoko win ka nyaliŋliŋ i mor koth.
PSA.81.7	Atemo win i waŋ pi ma Meriba.
PSA.81.8	Winji win, ji paran, agwoko win,
PSA.81.8	Isiraili, ka bedi nende oyido wiwinjan ye!
PSA.81.10	An abedo Rwoth, Were mewin,
PSA.81.10	m'owodho win wok i Misir.
PSA.81.10	Yaw win dhok win malac, aka abino pidho win.
PSA.81.11	“To ji paran jok'owinjan,
PSA.81.11	Isiraili k'oluwo cik paran.
PSA.81.12	Ameno aweyo jo luwo yo pajo ma wictek,
PSA.81.12	gi timo gima joyenyo.
PSA.81.13	Kabedi nende ji paran oyido jowinjan,
PSA.81.13	ka bedi nende oyido joluw cik paran!
PSA.81.14	Dinyo akengila jokwor pajo piyo,
PSA.81.14	t'amako jo.
PSA.81.15	Jono ma jodakan dinyo jokule ruwaŋan gi lworo,
PSA.81.15	dinyo gir'acula pajo obedo cil gi cil.
PSA.81.16	Dinyo apidho win gi ŋano m'onuŋere
PSA.81.16	to ayeŋo win gi mo kic ma tele.”
PSA.82.1	Were otieko mako kabedo pere i kapido ma polo,
PSA.82.1	aka thumo banja i dier werin ni,
PSA.82.2	“Wiripo weyo thumo banja m'ongoye tiro,
PSA.82.2	wiripo weyo timo nyakucel ri jokidakana!”
PSA.82.3	Miy win tiro ri jocandi gi nyithindho kic,
PSA.82.3	tim win adieri ri ji ma jonitie i litho gi ji ma bu gimoro.
PSA.82.4	Thiel win jocandi gi ji ma bu gimoro,
PSA.82.4	both win jo wok i cingi jokidakana.
PSA.82.5	Wingoye gi rieko kosa niaŋ,
PSA.82.5	wiwotho i mudho,
PSA.82.5	aka tiro otieko rwenyo i piny.
PSA.82.6	wijoje wibedo nyithindho pa Were madwoŋ loyo werin je.”
PSA.82.7	To wibino tho paka ji,
PSA.82.7	kwo mewin bino rumo paka apa jadhum man je.
PSA.82.8	Ay, Awi Were, idhumi piny;
PSA.82.8	kole nonin je jobedo aperin!
PSA.83.1	Awi Were, ikir'iliŋaliŋa,
PSA.83.1	ikir'imwole, kosa ikudere.
PSA.83.2	Kole neni, jokwor perin jogwenyere,
PSA.83.2	aka jono ma jodakin jotiŋo wiy gin malo.
PSA.83.3	Jotimo can manyaliŋliŋ kwoŋ ji perin,
PSA.83.3	aka jotesa ri ji m'ikwonga.
PSA.83.4	Jowaco ni, “Biye win warey woko piny pajo,
PSA.83.4	ŋey wokiri wopoy Isiraili kendo.”
PSA.83.5	Joyere i can pajo,
PSA.83.5	aka joriwere lweny kodin.
PSA.83.6	Joedom, gi Joisimayili,
PSA.83.6	Jomowab gi Johagrit,
PSA.83.7	Jogebal, Joamon, gi Joamalek,
PSA.83.7	Jofilistia gi Jotire.
PSA.83.8	Asiria bende oriwere gi jo
PSA.83.8	jobedo jolweny matek pa nyikway Loti.
PSA.83.9	paka itimo ri Sisera gi Yabin i malawa Kison.
PSA.83.10	Ikengila jo i Endor,
PSA.83.10	aka delkwoŋ gin otopo piny.
PSA.83.11	kengila jodhum pajo je paka itimo ri Zeba gi Zalmuna,
PSA.83.12	ma jowaco ni, “Walunji riwan wegi,
PSA.83.12	lowo m'obedo apa Were.”
PSA.83.13	Kedhi jo paka fukefuke, Awi Were,
PSA.83.13	paka cuŋ ma koyo kudho woko.
PSA.83.14	Paka mac waŋo lul,
PSA.83.14	paka cuk cwinyo gote,
PSA.83.15	riemi jo woko g'asur perin,
PSA.83.15	aka ibwoki jo gi koyo perin mager.
PSA.83.16	Awi Rwoth, umi waŋ gin giwickwot,
PSA.83.16	aka miy jowoyey meni perin.
PSA.83.17	Weyi wokengila jo aka wobwoki jo cil gi cil,
PSA.83.17	weyi jowotho i wickwot.
PSA.83.18	Weyi jowoŋey ni in kende Awi Rwoth,
PSA.83.18	ibedo jadhum madwoŋ loyo i piny gipi.
PSA.84.1	Amito swa bedo i Ot perin, Rwoth pa lwak jolweny.
PSA.84.2	Amito swa bedo kenyo.
PSA.84.2	Ayenyo swa bedo i Ot pa Rwoth.
PSA.84.2	Cunyan gi delkwoŋan wero gi kisangala
PSA.84.2	ri Were makwo.
PSA.84.3	Kiri obico je jogeto od gin koro,
PSA.84.3	aka winyin jogeto peco pajo.
PSA.84.3	Jonywolo nyithindhi gin cegin gi migam perin,
PSA.84.3	Rwoth pa lwak jolweny,
PSA.84.3	Kere paran aka Were paran.
PSA.84.4	Josilwany a jono ma jobedo i Ot perin,
PSA.84.4	aka jowero rin wer ma pak noknok.
PSA.84.5	Josilwany a jono ma jonwaŋo meni pajo wok bongin,
PSA.84.5	aka jomito swa kidho i got Zayon lamin.
PSA.84.6	Paka joluwo gi i milelo Baka,
PSA.84.6	lokere waŋ pi,
PSA.84.6	koth ma cwir poŋo kidiwin.
PSA.84.7	Jolokere matek ka jokadho,
PSA.84.7	jobino neno Were pa werin i got Zayon.
PSA.84.8	Awi Rwoth, Were pa lwak jolweny,
PSA.84.8	winji kwayo paran,
PSA.84.8	ciki ithin, Were pa Yakobo.
PSA.84.9	Miy kere mawan silwany, Awi Were,
PSA.84.9	kere m'itieko yero.
PSA.84.10	Ndelo acel i Ot perin,
PSA.84.10	ber loyo gana kaman je.
PSA.84.10	Them acungi i waŋkac ma Ot pa Were paran,
PSA.84.10	loyo bedo i peco pa jokidakana.
PSA.84.11	Rwoth Were obedo waŋceŋ kodi kwot,
PSA.84.11	miyo wan silwany, wor gi dwoŋ.
PSA.84.11	Go kithwon jono ma jotimo gim'otire,
PSA.84.11	gimaber.
PSA.84.12	Awi Rwoth pa lwak jolweny,
PSA.84.12	josilwany a jono ma jogeno i in!
PSA.85.1	Rwoth, oyido imako wor gi lowo perin,
PSA.85.1	imiyo Isiraili kiyindira.
PSA.85.2	Itieko cwako reco pa ji perin,
PSA.85.2	gi komo pajo.
PSA.85.3	Iweyo mako nge gi jo,
PSA.85.3	aka idhumo keme perin.
PSA.85.4	Dwoki wan kendo, Awi Were jaboth mawan,
PSA.85.4	aka weyi winjo marac gi wan!
PSA.85.5	Inomaki gi wan nge cil gi cil!
PSA.85.5	Nge perin k'orumi?
PSA.85.6	Loki wan matek kendo,
PSA.85.6	ŋey wan ji perin, wanyal pakin.
PSA.85.7	Nyuthi wan mar perin makiwire, Awi Rwoth,
PSA.85.7	aka miy wan both perin.
PSA.85.8	Weyi awinji gima Rwoth Were bino waco,
PSA.85.8	kole go ciko siem ri ji pere won,
PSA.85.8	ka jok'ogik i yo pajo ma miŋo.
PSA.85.9	Adieri go oyikere botho jono ma jobwonere rigo,
PSA.85.9	ŋey dwoŋ pere wobedi i lowo mawan.
PSA.85.10	Mar makiwire g'adieri jobino romo,
PSA.85.10	timo gim'otire gi siem jolapodho akor.
PSA.85.11	Adieri bino wok piny,
PSA.85.11	aka timo gim'otire bino ŋiyo piny wok i polo.
PSA.85.12	Rwoth bino miyo wan gimaber,
PSA.85.12	aka lowo mawan bino nyak ranyak m'owega.
PSA.85.13	Timo gim'otire bino wotho ruwaŋ Rwoth,
PSA.85.13	to yiko rigo royo.
PSA.86.1	Winjan Rwoth, aka dwokan,
PSA.86.1	kole ajacandi aka abu gimoro.
PSA.86.2	Bothan kwoŋ tho, kole aluwo cik perin,
PSA.86.2	bothan, kole abedo ŋeca perin aka ageno i in.
PSA.86.3	Maki kodan wor, Awi Rwoth,
PSA.86.3	kole akwayin ndelo gipi.
PSA.86.4	Rwoth, miy ŋeca perin kisangala,
PSA.86.4	kole atiŋo adundo paran malo rin.
PSA.86.5	Iber riwan aka icwako,
PSA.86.5	ipoŋ gi mar makiwire ri jono ma jokwayin.
PSA.86.6	Awi Rwoth, cik ithin ri kwayo paran,
PSA.86.6	winji ywak paran ri kony.
PSA.86.7	Alwoŋin i ndelo ma teko,
PSA.86.7	kwoŋbedo idwoko kwayo paran.
PSA.86.8	Rwoth, ongoye were ma cale in,
PSA.86.8	ongoye m'otieko timo gim'itieko timo.
PSA.86.9	jolabino to jokule piny ruwaŋin Awi Rwoth,
PSA.86.9	jobino miyo nyingin dwoŋ.
PSA.86.10	Kole idwoŋ aka itimo gir'aura,
PSA.86.10	in kende iŋat'ibedo Were.
PSA.86.11	Fonjan yo perin, Rwoth,
PSA.86.11	ŋey awothi iy'adieri perin,
PSA.86.11	fonjan lworo nyingin gi cunyan je.
PSA.86.12	Abino pakin gi cunyan je, Awi Rwoth Were paran,
PSA.86.12	abino miyo nyingin dwoŋ cil gi cil.
PSA.86.13	Kole mar perin makiwire dwoŋ,
PSA.86.13	ibothan kwoŋ tho.
PSA.86.14	Jonoro jobino monjan, Awi Were,
PSA.86.14	jogero jotemo nekan,
PSA.86.14	ji ma jokiwinjin.
PSA.86.15	To in Rwoth, ibedo Were ma jawor aka nitie gi mar,
PSA.86.15	ikimaki nge piyo, ipoŋ gi mar makiwire aka itimo adieri.
PSA.86.16	Wire bongan aka imaki kodan wor,
PSA.86.16	miy ŋeca perin meni,
PSA.86.16	aka both wod pa ŋeca perin madhako.
PSA.86.17	Nyuthan ranyuth ma ŋono perin,
PSA.86.17	ŋey jono ma jodakan jowoneni to jobedo giwickwot,
PSA.86.17	ka joneni ni Rwoth okweyo cunyan to konyan.
PSA.87.1	Rwoth ogeto tindi pere madwoŋ wi got maleŋ;
PSA.87.2	Rwoth omaro waŋkace ma Zayon,
PSA.87.2	loyo kabedo pa Yakobo je.
PSA.87.3	Iluwo kwoŋin gigipiny madongo,
PSA.87.3	Awi tindi madwoŋ pa Were.
PSA.87.4	Kwoŋ jono ma joŋeyan, atuco Rahab gi Babilon,
PSA.87.4	neni, abino kwano Filistia gi Tire, kodi Ethopiya,
PSA.87.4	kwoŋ ji ma Yerusalem.
PSA.87.5	Ibino luwo kwoŋ Zayon ni,
PSA.87.5	“Me gi meca onywol jo kenyo.”
PSA.87.5	Kole Jamalo swa ama lageto go.
PSA.87.6	Rwoth bino ndiko nyingi nonin,
PSA.87.6	to medo joje paka ji ma Yerusalem.
PSA.87.7	Jower gi jomiel je jowaco ni,
PSA.87.7	“Zayon obedo ka silwany mawan.”
PSA.88.1	Awi Rwoth, Were paran, alwoŋo ri kony ndelo gipi,
PSA.88.1	aka wor aywak ruwaŋin.
PSA.88.2	Winji kwayo paran,
PSA.88.2	cik ithin ri ywak paran ri kony.
PSA.88.3	Kole adundo paran opoŋ teko,
PSA.88.3	aka kwo paran cegin gi tho.
PSA.88.4	Acalo gi ji man ma jocegin tho,
PSA.88.4	abedo jacwo m'ongoye gi meni.
PSA.88.5	Ajwangere bongi jom'otho,
PSA.88.5	acalo jom'onek ma joriere i bur pajo,
PSA.88.5	jono ma wiyin owil gi jo kicutho,
PSA.88.5	kole ikinyal konyo jo.
PSA.88.6	Ibolan i lutho ma bur,
PSA.88.6	i bur macol loyo, aka luth loyo.
PSA.88.7	Nge perin pek kwoŋan,
PSA.88.7	aka aŋinyere iy'asur mere.
PSA.88.8	Imiyo merin paran jojwangan,
PSA.88.8	imiyan bedo mbeyo rijo.
PSA.88.8	Amoko m'akinyal kwalok.
PSA.88.9	Waŋan ocore ro rem,
PSA.88.9	Rwoth, alwoŋin kisi ndelo,
PSA.88.9	aka atiŋo cingan malo rin i kwayo.
PSA.88.10	Itimo gir'aura ri jom'otho?
PSA.88.10	Jom'otho bende joay to jopakin?
PSA.88.11	Mari perin makiwire bende iluwo kwoŋe i bur,
PSA.88.11	kosa adieri perin i kabedo ma rerok?
PSA.88.12	Gir'aura perin bende oŋeyere i mudho,
PSA.88.12	kosa bero perin i lowo ma wicwil?
PSA.88.13	To aywak rin ri kony Rwoth,
PSA.88.13	kisi odikin akwayin.
PSA.88.14	Rwoth, raŋo ikweran?
PSA.88.14	Raŋo iwire woko kwoŋan?
PSA.88.15	Wok i thino paran, atieko candirok t'abedo cegin gi tho,
PSA.88.15	acandere i gir'acula perin, angoye gi kony.
PSA.88.16	Keme perin oŋinyan,
PSA.88.16	goco perin oreyan.
PSA.88.17	Jothokan odieceŋ gipi paka mikula pi,
PSA.88.17	jouman i kisi thenge.
PSA.88.18	Imiyo kiri jamitirok aka mere paran jwangan,
PSA.88.18	mudho kende am'othokan.
PSA.89.1	abino tuco gi dhokan adieri perin ri luse je.
PSA.89.2	Kole mar perin bedo cil gi cil,
PSA.89.2	adieri perin ocwiny paka polo.
PSA.89.3	atieko kwoŋirok ri ŋeca paran Daudi.
PSA.89.4	Nyikwayin jobino bedo kere noknok,
PSA.89.4	abino geto keri perin ri luse je.”
PSA.89.5	Weyi polo wopak gir'aura perin Rwoth,
PSA.89.5	jomaleŋ jowower kwoŋ adieri perin i cokirok.
PSA.89.6	Ongoye ŋata cale kodin i polo,
PSA.89.6	ongoye cwec ma polo ma cal Rwoth.
PSA.89.7	Ilworin i cokirok pa jomaleŋ,
PSA.89.7	aka joje jocungo gi lworo rin.
PSA.89.8	Awi Rwoth pa lwak jolweny,
PSA.89.8	ŋa ma jameni paka in, Awi Rwoth,
PSA.89.8	itimo adieri i gimoro je.
PSA.89.9	Idhumo nam ma ucere,
PSA.89.9	ikweyo asur mere mager.
PSA.89.10	Iŋinyo woko thwol Rahab t'ineko,
PSA.89.10	ikengila jokwor perin gi cingin ma dimeni.
PSA.89.11	Polo gi piny je obedo aperin,
PSA.89.11	icweyo piny gibe gi gima nitie i iye je.
PSA.89.12	Icweyo yumalo gi yupiny,
PSA.89.12	got Tabor gi Hamon jowero rin ri kisangala.
PSA.89.13	Cingin dimeni,
PSA.89.13	meni perin dwoŋ!
PSA.89.14	Keri perin cungo i wi timo gim'otire gi tiro,
PSA.89.14	mar g'adieri nenere i gim'itimo je.
PSA.89.15	Josilwany a jono ma joŋeyo lamin gi wer,
PSA.89.15	ma jowotho i lero ma ruwaŋin, Rwoth.
PSA.89.16	Josiemere ndelo gipi kwoŋbedo in,
PSA.89.16	aka jopakin ro bero perin.
PSA.89.17	Kole ibedo dwoŋ gi meni pajo,
PSA.89.17	i mar perin imiyo wan loyo.
PSA.89.18	Kole kwot mawan obedo apa Rwoth,
PSA.89.18	in, Were maleŋ pa Isiraili imiyo wan kere mawan.
PSA.89.19	Cango con iwaco ri ŋecin perin ma jor'adieri ni,
PSA.89.19	“Aketho sangaria kwoŋ ŋata jameni,
PSA.89.19	amiyo keri ri ŋat'ayero wok kwoŋ ji.”
PSA.89.20	awiro go gi mo maleŋ.
PSA.89.21	Meni paran bino bedo gi go noknok,
PSA.89.21	cingan bino loko go matek.
PSA.89.22	Jokwor pere jokibino loyo go,
PSA.89.22	jokidakana jokibino kikengila go.
PSA.89.23	Abino ŋinyo jokwor pere,
PSA.89.23	t'aneko jono ma jodak go.
PSA.89.24	Adieri paran gi mar paran makiwire bino bedo gi go,
PSA.89.24	abino miyo go loyo noknok.
PSA.89.25	Abino yaro dhum pere i wi nam,
PSA.89.25	gi i wi malawin.
PSA.89.26	Go bino ywak ran ni, in ibedo baba,
PSA.89.26	Were paran, aka tele ma both paran.
PSA.89.27	Abino loko go okayo paran,
PSA.89.27	kere madwoŋ loyo kerin je.
PSA.89.28	aka cikirok paran gi go bino bedo cil gi cil.
PSA.89.29	Dhum pere bino bedo cil gi cil,
PSA.89.29	nyikwaye jobino bedo kere noknok.
PSA.89.30	“Ka nyithindho pere jojwangi cik paran,
PSA.89.30	to jokwero luwo Or paran,
PSA.89.31	ka jotur cik paran
PSA.89.31	to jokwero kuro Or paran,
PSA.89.32	kenyo abino miyo jo gir'acula ro reco pajo,
PSA.89.32	abino miyo jo candirok ro komo jo.”
PSA.89.33	T'akibino kwanyo mar paran kwoŋ Daudi,
PSA.89.33	kosa weyo m'akikuro kwoŋirok paran rigo.
PSA.89.34	Akibino turo cikirok paran gi go,
PSA.89.34	kosa kada wiro kwoŋirok m'atimo gi go.
PSA.89.35	“Akwoŋere ma dicel aka kicutho gi nyingan maleŋ,
PSA.89.35	ni akibino twodo ri Daudi.
PSA.89.36	Go bino bedo gi nyikwaye noknok,
PSA.89.36	aka abino kuro keri pere kafodi ceŋ liel.
PSA.89.37	mijulisi mar'adieri no i polo.”
PSA.89.38	To onyo pama imako nge gi kere perin m'iyero,
PSA.89.38	ijwango go aka ikwero go.
PSA.89.39	Ituro cikirok perin m'itimo gi ŋeca perin,
PSA.89.39	aka ibolo sangaria pere i fukefuke.
PSA.89.40	Ituro piny kor tindi pere madwoŋ,
PSA.89.40	aka isika woko kapondo pere.
PSA.89.41	Ŋata luwo je kwalo gigipiny pere,
PSA.89.41	aka joger pere je jonyero go.
PSA.89.42	Imiyo jokwor pere loyo,
PSA.89.42	imiyo jo siemirok.
PSA.89.43	Iloko gilweny pere m'ongoye kony,
PSA.89.43	aka iweyo okengila go i lweny.
PSA.89.44	Imayo go dwoŋ pere paka kere,
PSA.89.44	aka ikelo dhum pere i gike.
PSA.89.45	Imiyo go ti piyo,
PSA.89.45	t'ikelo rigo wickwot.
PSA.89.46	Rwoth, inopondi kiri keraŋo?
PSA.89.46	Inomaki nge kiri keraŋo?
PSA.89.47	Poyi ni kwo paran cek,
PSA.89.47	poyi ni icweyo ji je ma wanyalo tho!
PSA.89.48	Ŋa manyalo kwo makitho?
PSA.89.48	Ŋa manyalo botho adundo pere kwoŋ meni pa tho?
PSA.89.49	Rwoth, nikune mar perin makiwire macene?
PSA.89.49	Nikune cikirok perin m'itimo ri Daudi?
PSA.89.50	Poyi nger m'iyet'iye ŋeca perin,
PSA.89.50	nger m'acir'iye lam pa jokafir.
PSA.89.51	Jokwor perin joyeto kere perin m'iyero, Awi Rwoth!
PSA.89.51	Joyeto go kisi kama go kidh'iye.
PSA.89.52	Pak win Rwoth cil gi cil!
PSA.89.52	Ameno! Ameno!
PSA.90.1	Awi Rwoth, ibedo kabedo mawan
PSA.90.1	i luse je.
PSA.90.2	Mafodi ikicweyo gote
PSA.90.2	kosa icweyo piny gibe,
PSA.90.2	oyido ibedo Were makwo cil gi cil,
PSA.90.2	aka ibino bedo Were cil gi cil.
PSA.90.3	Iwaco riwan gik gim'oyido wabedo,
PSA.90.3	imiyo wan gik i fukefuke.
PSA.90.4	cal nyoro ka,
PSA.90.4	kosa sawa macek wor.
PSA.90.5	Iyweyo wan woko paka mikula pi,
PSA.90.5	wacal lek ma hongo macek.
PSA.90.5	Wacal dudi ma twi odikin,
PSA.90.6	madongo to thiwo,
PSA.90.6	aka thwo to tho othieno.
PSA.90.7	Warere gi nge perin,
PSA.90.7	wabwok gi keme perin.
PSA.90.8	Ithango reco mawan ruwaŋin,
PSA.90.8	reco mawan manyaliŋliŋ kam'inyalo neno jo.
PSA.90.9	Kwo mawan lokere macek gi nge perin,
PSA.90.9	rumo woko paka mwoŋo.
PSA.90.10	Wanitie gi oro piero abirio kende,
PSA.90.10	oro piero aboro ka watek;
PSA.90.10	kucel jokelo riwan teko gi rem,
PSA.90.10	kwo rumo, aka wakinen kendo.
PSA.90.11	Ŋa m'otieko winjo meni ma nge perin?
PSA.90.11	Ŋa m'oŋeyo lworo ma keme perin nyalo kelo?
PSA.90.12	Ameno fonji wan kwano ndelo mawan,
PSA.90.12	ŋey wanyal lokirok mariek.
PSA.90.13	Inomedere mako nge kiri keraŋo?
PSA.90.13	Tim ŋono, Awi Rwoth ri ŋecin perin!
PSA.90.14	Poŋi wan gi mar perin makiwire kisi odikin,
PSA.90.14	ŋey wanyal wer to wasangala i kwo mawan je.
PSA.90.15	Miy wan kisangala madit paka kumo m'imiyo wan,
PSA.90.15	i oro mawan je ma litho.
PSA.90.16	Weyi ŋecin perin jowoneni tim perin ma meni,
PSA.90.16	weyi nyikway wan jowoneni dwoŋ gi meni perin.
PSA.90.17	Weyi bero pa Rwoth, Were mawan,
PSA.90.17	wobedi gi wan i kisi gima watimo.
PSA.91.1	Ŋata bwok bongi Jamalo swa,
PSA.91.1	ŋata nindo i bwombi Jameni je,
PSA.91.2	nyalo waco ri Rwoth ni,
PSA.91.2	“Ibedo kapondo paran aka ikwonga an.
PSA.91.2	Ibedo Were paran, agenin.”
PSA.91.3	Go bino kikwonga in kwoŋ teko m'opondo
PSA.91.3	gi kwoŋ two ma neko jo je.
PSA.91.4	Go bino umin gi bwombe,
PSA.91.4	aka ibino nwaŋo bonge kapondo,
PSA.91.4	Were timo adieri go bino kikwonga in to gwokin.
PSA.91.5	Ikir'ilwor teko moro je wor,
PSA.91.5	kosa asere m'icelo odieceŋ,
PSA.91.6	kosa two nundu ma bino i mudho
PSA.91.6	kosa rerok odieceŋ maler.
PSA.91.7	Ji gana jonyalo podho ma jotho ka ŋetin,
PSA.91.7	gana apar thokin,
PSA.91.7	t'ikibino core ka bongin.
PSA.91.8	Ibino nyaka ŋiyo gi waŋin,
PSA.91.8	t'ineno nger m'imiy'iye jokidakana gir'acula.
PSA.91.9	Kwoŋbedo iloko Rwoth kapondo perin,
PSA.91.9	Jamalo swa kabwok perin,
PSA.91.10	ongoye raco ma bino podho rin,
PSA.91.10	ongoye lweny ma bino core cegin gi peco perin.
PSA.91.11	kikwonga i yo perin je.
PSA.91.12	tiendin wokiri wolimi litho kwoŋ telin.
PSA.91.13	simbwore mager gi thwole ma jokwir.
PSA.91.14	Were waco ni, “Abino botho jono ma jomaran,
PSA.91.14	t'akwonga jono ma joyeyan paka Rwoth.
PSA.91.15	Ka jolwoŋan, abino dwoko jo,
PSA.91.15	ka jobedi i teko, abino bedo gi jo.
PSA.91.15	Abino botho jo t'aworo jo.
PSA.91.16	Abino miyo jo kemba ma kwo mabor,
PSA.91.16	Abino botho jo.”
PSA.92.1	Obedo gimaber foyo Rwoth,
PSA.92.1	wero pak ri nyingin, Awi Jamalo Swa,
PSA.92.2	tuco mar perin makiwire odikin,
PSA.92.2	gi timo adieri perin wor,
PSA.92.3	gi wer ma milowe g'adungu,
PSA.92.3	gi wer ma tongol.
PSA.92.4	Kole tim perin ma meni miyan kisangala,
PSA.92.4	awero gi forok ro gim'itieko timo.
PSA.92.5	Tim perin nga dwoŋ, Awi Rwoth,
PSA.92.5	Paro perin nga luth!
PSA.92.6	Me gima nyaka dhano kinyal ŋeyo,
PSA.92.6	ŋatamiŋ kinyal niaŋ,
PSA.92.7	ni, makada nende jokidakana jodongi paka dudi,
PSA.92.7	aka joma timo komo joyindira,
PSA.92.7	kucel ibino reyo jo kicutho.
PSA.92.8	Me kwoŋbedo in, Awi Rwoth, idwoŋ loyo cil gi cil.
PSA.92.9	Kole jokwor perin je, Awi Rwoth, jobino tho,
PSA.92.9	aka ibino kikengila jokidakana je.
PSA.92.10	Imiyan bedo matek paka thwon mager,
PSA.92.10	imiyan silwany gi kisangala.
PSA.92.11	Waŋan otieko neno podho pa jokwor paran,
PSA.92.11	ithan owinjo ywak pa jokidakana.
PSA.92.12	Joma timo gim'otire jobino kiyindira paka yen thith,
PSA.92.12	jobino dongo paka yen sida ma Lebanon.
PSA.92.13	Jocale yen m'opidhi i Ot pa Rwoth,
PSA.92.13	ma joyindira i Ot pa Were,
PSA.92.14	ma jonyak olemo kiri i tiyo,
PSA.92.14	aka jobedo manyaboke pendi kendo matek.
PSA.92.15	Me nyutho ni Rwoth timo tiro,
PSA.92.15	ni ongoye komo kwoŋ tele paran.
PSA.93.1	Rwoth obedo Kere.
PSA.93.1	Go ruko dwoŋ gi meni.
PSA.93.1	Piny okethi m'ocwiny i kabedo mere,
PSA.93.1	aka kinyal coro.
PSA.93.2	Rwoth, kom perin ma dhum obedo m'ocwiny wok i cakirok,
PSA.93.2	aka ingoye gi cako.
PSA.93.3	Rwoth, lutho ma wakawaka madongo,
PSA.93.3	jotiŋo dwondi gin aka johola.
PSA.93.4	Rwoth obedo jadhum madwoŋ loyo i polo,
PSA.93.4	dwoŋ loyo mor pa wakawaka madongo,
PSA.93.4	nitie gi meni loyo asur ma nam.
PSA.93.5	Rwoth, cik perin obedo ma cil gi cil,
PSA.93.5	aka Ot perin leŋ adieri,
PSA.93.5	ma cil gi cil.
PSA.94.1	Rwoth, in ibedo Were ma culo kwor,
PSA.94.1	nyuthi nge perin.
PSA.94.2	Ibedo jathum banja ri piny,
PSA.94.2	ay aka imiy jonoro gima ripo gi jo!
PSA.94.3	Jokidakana josangala kiri keraŋo?
PSA.94.3	Kiri keraŋo, Awi Rwoth?
PSA.94.4	Jonek jonor kiri keraŋo
PSA.94.4	to jodele gi neki pajo?
PSA.94.5	Rwoth, joŋinyo ji perin,
PSA.94.5	aka jodiyo ji ma jobedo aperin.
PSA.94.6	Joneko citho gi jopath,
PSA.94.6	kodi nyithindho kic.
PSA.94.7	Jowaco ni, “Rwoth kinen wan,
PSA.94.7	Were pa Isiraili kiŋey.”
PSA.94.8	Kure win, ji ma jokiniaŋ,
PSA.94.8	winofonjere keraŋo?
PSA.94.9	Were m'ocweyo ithi ji, go kiwinji?
PSA.94.9	Go m'otimo waŋ ji, kinen?
PSA.94.10	Go ma tiro nonin, kilamiyo jo gir'acula?
PSA.94.10	Go ma fonjo ji rieko,
PSA.94.11	oŋeyo nger ma paro pajo ongoye rieko.
PSA.94.12	Rwoth, josilwany a jono m'ifonjo,
PSA.94.12	jono m'ifonjo cik perin!
PSA.94.13	Iywomo jo kwoŋ ndelo ma teko,
PSA.94.13	cuka ikunyo bur ma ciko jokidakana.
PSA.94.14	Kole Rwoth kilajwango ji pere,
PSA.94.14	go k'owey jono ma jobedo apere.
PSA.94.15	Tiro bino nwaŋere i kapido kendo,
PSA.94.15	aka jono ma cuny gin olony jobino thielo.
PSA.94.16	Ŋa m'omonji ran jokidakana?
PSA.94.16	Ŋa manitie i thenge paran kwoŋ joreco?
PSA.94.17	Kabedi Rwoth oyido k'okonyan,
PSA.94.17	dinyo adundo paran okidho i piny pa jom'otho.
PSA.94.18	Rwoth, munyo oyido aparo ni tiendan ocer,
PSA.94.18	mar perin makiwire omakan.
PSA.94.19	Kisi k'aparo aka arembo,
PSA.94.19	ikweyo cunyan aka imiyan kisangala.
PSA.94.20	Jodhum ma jokidakana jokinyal riwirok kodin,
PSA.94.20	kole joloko ngoye pa tiro cik,
PSA.94.21	jotimo can kwoŋ jomaber
PSA.94.21	aka jothumo banja ma tho ri joma bubanja.
PSA.94.22	To Rwoth olokere kapondo paran,
PSA.94.22	Were paran obedo tele paran.
PSA.94.23	Go bino miyo jo gir'acula ro kidakana pajo,
PSA.94.23	to reyo jo ro reco pajo,
PSA.94.23	Rwoth Were mawan bino reyo woko jo.
PSA.95.1	Biye, weyi wapaki win Rwoth;
PSA.95.1	weyi wawer gi kisangala ri tele ma both mawan!
PSA.95.2	Weyi wabin ruwaŋe gi foyo,
PSA.95.2	aka wapaki go gi wer ma kisangala!
PSA.95.3	Kole Rwoth obedo Were Madwoŋ,
PSA.95.3	aka Kere Madwoŋ loyo werin je.
PSA.95.4	Go dhumo lutho ma piny,
PSA.95.4	gi gote maboyo.
PSA.95.5	Nam obedo apere, rupiri go ocweyo,
PSA.95.5	kole otimo lowo m'othwo gi cinge.
PSA.95.6	Biye, wakule piny aka walam go,
PSA.95.6	weyi wagur congi wan ruwaŋ Rwoth, jacwec mawan.
PSA.95.7	wabedo ji pere ma go dewo rijo,
PSA.95.7	rombo ma go kwayo.
PSA.95.7	Kabedi konon oyido winyal winjo dwonde!
PSA.95.8	paka jobedo i ndelo no i thim i Masa.
PSA.95.9	Jokethan i karatem to joteman,
PSA.95.9	makada nende oyido jotieko neno gim'atimo rijo.
PSA.95.10	Ma oro piero aŋwen ajok gi jono.
PSA.95.10	Awaco ni, ‘Jobedo jocay!
PSA.95.10	Jokwero luwo Or paran.’
PSA.95.11	ni jokiripi donjo kam'oyido ayiko miyo jo ma ywomirok.”
PSA.96.1	Wer ri Rwoth wer manyen,
PSA.96.1	wer ri Rwoth piny gibe!
PSA.96.2	Wer ri Rwoth, pak nyingi go,
PSA.96.2	luw kwoŋ both kisi ndelo.
PSA.96.3	Tuci dwoŋ pere ri nonin,
PSA.96.3	gi tim pere ma meni ri ji je.
PSA.96.4	Kole Rwoth dwoŋ, aka iripo pako go gi pak ma malo,
PSA.96.4	iripo bwonirok rigo loyo werin je.
PSA.96.5	Kole werin pa nonin je jobedo nyaka cal,
PSA.96.5	to Rwoth ocweyo polo.
PSA.96.6	Dwoŋ gi dhum othoko go,
PSA.96.6	meni gi ŋono opoŋ i Ot pere.
PSA.96.7	pak win dwoŋ gi meni pere.
PSA.96.8	Miy win Rwoth dwoŋ ma ripo gi nyingi go,
PSA.96.8	keli win mic aka wibin i Ot pere.
PSA.96.9	Kule win piny ruwaŋ Were Jamalo Swa ka go onenere,
PSA.96.9	kirin win ruwaŋ go piny gibe.
PSA.96.10	Waci ri nonin je ni, “Rwoth obedo Kere!
PSA.96.10	Piny okethi m'ocwiny ma kinyal yengirok,
PSA.96.10	go bino thumo ri ji banja gi tiro.”
PSA.96.11	Weyi polo wosangala, aka weyi piny wofore,
PSA.96.11	nam gi cwec mere je jowohola,
PSA.96.12	weyi ndelin gi cemo mere jowosangala.
PSA.96.12	Yen ma lule jobino koko ri kisangala,
PSA.96.13	ka Rwoth obin dhumo piny.
PSA.96.13	Go bino thumo banja ri piny je,
PSA.96.13	gi tiro kodi adieri pere.
PSA.97.1	Rwoth dhumo, weyi piny wofore,
PSA.97.1	sangala win kigoda lowo ma nam.
PSA.97.2	Pondeponde gi mudho thoko go,
PSA.97.2	go dhumo m'otire kodi tiro.
PSA.97.3	Mac liel ruwaŋ go,
PSA.97.3	aka waŋo woko jokwor ma jothoko go.
PSA.97.4	Lero pere menyo piny,
PSA.97.4	piny neno aka kirin.
PSA.97.5	Gote joleny paka odok ruwaŋ Rwoth,
PSA.97.5	ruwaŋ Rwoth ma piny gipi.
PSA.97.6	Polo tuco timo gitiro pere,
PSA.97.6	aka nonin je joneno dwoŋ pere.
PSA.97.7	ma jokwot gi cal ma bukony,
PSA.97.7	werin je jokule piny ruwaŋ Rwoth.
PSA.97.8	Ji ma Zayon josangala,
PSA.97.8	tindin madongo ma Yuda jofore,
PSA.97.8	ro thumo banja perin, Awi Rwoth.
PSA.97.9	Kole in Rwoth ma jameni je, idhumo piny,
PSA.97.9	idwoŋ loyo werin je.
PSA.97.10	Rwoth omaro jono ma jodak gimarac,
PSA.97.10	go kwonga kwo pa ji pere,
PSA.97.10	botho jo kwoŋ meni pa jokidakana.
PSA.97.11	Lero menyo ri ji ma jotimo gim'otire,
PSA.97.11	gi kisangala ri joma cuny gin olony.
PSA.97.12	Fore win i Rwoth, joma timo gim'otire,
PSA.97.12	aka foy win nyingi go maleŋ!
PSA.98.1	Wer ri Rwoth wer manyen,
PSA.98.1	kole otimo gir'aura!
PSA.98.1	Cinge maracuc gi cinge maleŋ,
PSA.98.1	omiyo go loyo.
PSA.98.2	Rwoth otito loyo pere,
PSA.98.2	aka onyutho meni pere ma both ri nonin.
PSA.98.3	Go opoyo mar pere makiwire,
PSA.98.3	g'adieri pere ri Joisiraili,
PSA.98.3	ji je kisi kamoro jotieko neno loyo pa Were mawan.
PSA.98.4	Wer gi kisangala ri Rwoth piny gibe,
PSA.98.4	pak win go gi wer gi koko ma kisangala!
PSA.98.5	Wer pak ri Rwoth!
PSA.98.5	Tuki wer gi tongol!
PSA.98.6	Kudhi gwara gi milowe,
PSA.98.6	aka koki gi kisangala ri Rwoth, Kere mawan.
PSA.98.7	Weyi nam gi cwec mere je jowohola,
PSA.98.7	piny gi gima kwo i iye je jowower.
PSA.98.8	Weyi malawin jowogoy adhoŋ,
PSA.98.8	aka gote jowower kanyacel ri kisangala,
PSA.98.9	kwoŋbedo Rwoth bino dhumo piny.
PSA.98.9	Go bino dhumo nonin ma piny,
PSA.98.9	gi tiro g'adieri.
PSA.99.1	weyi ji jowokirin.
PSA.99.1	Go obedo i wi cwec ma jobwombi gin,
PSA.99.1	aka piny yengere.
PSA.99.2	Rwoth dwoŋ i Zayon,
PSA.99.2	go dwoŋ loyo i dier nonin je.
PSA.99.3	Weyi jowopaki nyingi go madwoŋ ma kelo lworo.
PSA.99.3	Go Leŋ!
PSA.99.4	Kere Majameni, aka omaro tiro,
PSA.99.4	itieko kelo tiro i Isiraili,
PSA.99.4	ikelo timo gim'otire gi timo adieri.
PSA.99.5	Pak win Rwoth Were mawan,
PSA.99.5	lam ruwaŋ kom pere ma dhum!
PSA.99.5	Go Leŋ!
PSA.99.6	Musa gi Aron oyido jobedo jocway ri Were i wi migam pere,
PSA.99.6	Samwiri oyido obedo acel kwoŋ ji ma jolamo go,
PSA.99.6	joywak ri Were, aka odwoko jo,
PSA.99.7	jokuro cik gi Or m'omiyo jo.
PSA.99.8	Awi Rwoth Were mawan, idwoko ji perin,
PSA.99.8	inyutho ni ibedo Were ma cwako,
PSA.99.8	t'imiyo jo gir'acula ro reco pajo.
PSA.99.9	Pak win Rwoth Were mawan,
PSA.99.9	aka lam wi got pere maleŋ!
PSA.99.9	Kole Rwoth Were mawan leŋ.
PSA.100.1	Wer win ri Rwoth piny gibe!
PSA.100.2	Lam win Rwoth gi kisangala,
PSA.100.2	biye win ruwaŋ go gi wer!
PSA.100.3	Ŋey win ni Rwoth obedo Were!
PSA.100.3	Go ocweyo wan aka wabedo apere;
PSA.100.3	wabedo ji pere, aka rombo pere.
PSA.100.4	Donji i waŋkac pere gi foyo,
PSA.100.4	donji i diedipo pere gi pak.
PSA.100.4	Foy go aka pak go.
PSA.100.5	mar pere makiwire bedo cil gi cil,
PSA.100.5	aka timo adieri pere tundo i luse je.
PSA.101.1	Wer paran mako kwoŋ timo adieri gi tiro,
PSA.101.1	aka abino wero rin Rwoth.
PSA.101.2	Alaluwo yo ma bu apuse.
PSA.101.2	Inobin bongan keraŋo?
PSA.101.2	Alabedo gi cuny m'olony,
PSA.101.3	aka akibino ciro raco.
PSA.101.3	Adaki tim pa ji ma jowire kwoŋ Were,
PSA.101.3	akibino bedo gi gir'atima gi jo.
PSA.101.4	Abino bedo jar'adieri,
PSA.101.4	aka akibino bedo jatwodo.
PSA.101.5	Abino reyo ŋatimoro je,
PSA.101.5	ma luwo pokopoko kwoŋ ŋatiman.
PSA.101.5	Akibino ciro janoro kosa jadhaw.
PSA.101.6	Abino nyutho ŋono ri jono ma jotimo adieri ri Were,
PSA.101.6	aka abino weyo jo bedo kodan.
PSA.101.6	Jono ma jotimo adieri kicutho,
PSA.101.6	ama jobino tiyo ran.
PSA.101.7	Ongoye jatwodo ma labedo i ot paran,
PSA.101.7	ongoye jarendirok ma bino doŋ ruwaŋan.
PSA.101.8	Kisi odikin abino reyo woko,
PSA.101.8	jokidakana i piny mawan,
PSA.101.8	abino riemo jono je ma jotimo gimarac,
PSA.101.8	i tindi madwoŋ pa Rwoth.
PSA.102.1	Winji kwayo paran, Awi Rwoth,
PSA.102.1	weyi ywak paran wotundi bongin!
PSA.102.2	Ikir'ipan ran waŋin i hongo ma kidamba paran,
PSA.102.2	Cik ithin ran,
PSA.102.2	aka idwokan piyo k'alwoŋin!
PSA.102.3	Kole kwo paran rwenyo paka yiro,
PSA.102.3	cokin paran waŋ paka mac.
PSA.102.4	Cunyan podho aka thwo paka lum,
PSA.102.4	aka ocile kwoŋ cemo.
PSA.102.5	Kwoŋbedo auja malo,
PSA.102.5	adoŋ pien gi cokin.
PSA.102.6	Acalo acut madudi,
PSA.102.6	paka tula i gunda m'ojwangere.
PSA.102.7	Ariere ma nindo kimaki waŋan wor gipi,
PSA.102.7	acalo winyo manitie kakende i wi ot.
PSA.102.8	Ndelo gipi jokwor paran joyetan,
PSA.102.8	jono ma jonyeran jooro nyingan ma kwoŋo ji.
PSA.102.9	Kole acamo buru paŋini mugat,
PSA.102.9	aka aruwo pigi waŋan gi math paran.
PSA.102.10	Kwoŋbedo nge kodi keme perin,
PSA.102.10	kole idiman t'ibolan woko.
PSA.102.11	Kwo paran cal tipo m'othieno,
PSA.102.11	athwo paka lum.
PSA.102.12	To in, Awi Rwoth, ibedo kere cil gi cil,
PSA.102.12	luse je bino poyo nyingin.
PSA.102.13	Ibino ay t'imako wor gi Zayon,
PSA.102.13	hongo otundo ma nyutho go ŋono,
PSA.102.13	me a hongo m'otire.
PSA.102.14	Kole ŋecin perin jomaro go,
PSA.102.14	makada nende jotieko reyo woko go;
PSA.102.14	jomako gine wor,
PSA.102.14	makada nende odoŋ gunda.
PSA.102.15	Nonin jobino lworo nyingi Rwoth,
PSA.102.15	aka kerin ma piny jobino lworo meni perin.
PSA.102.16	Kole Rwoth bino geto Zayon kendo,
PSA.102.16	go bino nenere i dwoŋ pere.
PSA.102.17	Go bino winjo ji pere m'ojwangi,
PSA.102.17	aka k'ocay kwayo pajo.
PSA.102.18	Weyi gime wondiki ri luse ma bino,
PSA.102.18	ŋey ji ma fodi k'onywol jowopaki Rwoth.
PSA.102.19	Rwoth oŋiyo piny wok i kabedo pere maleŋ malo,
PSA.102.19	oŋiyo piny wok i polo.
PSA.102.20	Owinjo kiuja pa jotwec,
PSA.102.20	aka ogonyo jono m'oyido joripo tho;
PSA.102.21	ŋey ji jowotuci nyinge i Zayon,
PSA.102.21	aka wopak go i Yerusalem,
PSA.102.22	ka nonin jocokere kanyacel,
PSA.102.22	gi kerin lamo Rwoth.
PSA.102.23	Rwoth oturo meni paran ma fodi athin,
PSA.102.23	aka oloko kwo paran macek.
PSA.102.24	Awi Rwoth ikir'ikwany woko kwo paran pama,
PSA.102.24	mafodi akitegino.
PSA.102.24	Awi Rwoth in ikwo cil gi cil;
PSA.102.25	Cango con icweyo piny,
PSA.102.25	aka polo obedo tic ma cingin.
PSA.102.26	jobino ti paka nangin.
PSA.102.26	Iwiro jo paka nangin,
PSA.102.26	aka jobino rwenyo.
PSA.102.27	To in ikiwire,
PSA.102.27	aka oro perin ongoye gike.
PSA.102.28	Nyithindho pa ŋecin perin jobino bedo i siem,
PSA.102.28	aka ibino kikwonga nyikway jo.
PSA.103.1	Pak Rwoth, adundo paran!
PSA.103.1	Delkwoŋan gikululu, pak nyingi go maleŋ!
PSA.103.2	Adundo paran, pak Rwoth,
PSA.103.2	aka poyi wor pere noknok.
PSA.103.3	Go cwako reco paran je,
PSA.103.3	aka cango two paran je.
PSA.103.4	Go botho kwo paran wok i bur,
PSA.103.4	aka miyan silwany gi mar pere makiwire gi wor.
PSA.103.5	Go poŋo kwo paran gi gigipiny mabeyo,
PSA.103.5	ŋey akir'ati aka abedi matek paka ango.
PSA.103.6	Rwoth thumo banja i thenge pa jom'idiyo,
PSA.103.6	aka timo rijo tiro.
PSA.103.7	Go onyutho Musa can pere,
PSA.103.7	to miyo Joisiraili neno tim pere ma meni.
PSA.103.8	go kimaki nge piyo aka opoŋ gi mar makiwire.
PSA.103.9	Go kinen reco mawan hongo je,
PSA.103.9	go kimaki nge cil gi cil.
PSA.103.10	Go kimiy wan gir'acula paka ripo,
PSA.103.10	kosa kicul wan cungo kwoŋ reco mawan kosa komo mawan.
PSA.103.11	Kole paka polo bor wok i piny,
PSA.103.11	apaka mar pere dwoŋ ri jono ma joworo go.
PSA.103.12	Paka yuwok ceŋ bor wok yupodho ceŋ,
PSA.103.12	apaka go kwanyo woko reco mawan to tero bor.
PSA.103.13	Paka ba nyithindho timo wor ri nyithindho pere,
PSA.103.13	apaka Rwoth timo wor ri jono ma joworo go.
PSA.103.14	Kole go oŋeyo nger ma wacweyer'iye,
PSA.103.14	go poyo ni wabedo fukefuke.
PSA.103.15	Paka ri nyatoro, kwo pere cal paka lum,
PSA.103.15	wadongo to wayare paka mawuwa;
PSA.103.16	kenyo koyo kudho to thwo,
PSA.103.16	to ngoye ŋata onen kendo.
PSA.103.17	To mar pa Rwoth makiwire bedo cil gi cil,
PSA.103.17	kwoŋ jono ma jolworo go,
PSA.103.17	aka bero pere bedo i luse je,
PSA.103.18	ri jono ma jokuro cikirok pere,
PSA.103.18	aka jopoyo timo Or pere.
PSA.103.19	Rwoth oketho kom pere ma dhum i polo;
PSA.103.19	obedo kere kwoŋ gigipiny je.
PSA.103.20	Pak win Rwoth, win jomalaika pere,
PSA.103.20	win ma witek ma wiluwo Or pere,
PSA.103.20	aka wiwinjo wac pere.
PSA.103.21	Pak win Rwoth, win meni ma polo,
PSA.103.21	win ŋecin pere, ma witimo mito pere!
PSA.103.22	Pak win Rwoth, win cwec pere je
PSA.103.22	kama go dhum'iye je.
PSA.103.22	Pak Rwoth, adundo paran!
PSA.104.1	Pak Rwoth, adundo paran!
PSA.104.1	Rwoth, Were paran idwoŋ!
PSA.104.1	Iruko meni gi dwoŋ;
PSA.104.2	lero othokin.
PSA.104.2	Iyaro polo paka wema.
PSA.104.3	Igeto peco perin wi pi ma malo.
PSA.104.3	I oro pondeponde paka cawila perin,
PSA.104.3	aka igweco i bwombi koyo.
PSA.104.4	gi pilin ma lithkoth paka ŋecin perin.
PSA.104.5	Iketho kindi piny m'ocwiny,
PSA.104.5	aka k'oyengere.
PSA.104.6	Iketho nam i wiye paka nanga,
PSA.104.6	aka pi oumo gote.
PSA.104.7	Munyo ibwoko pi, joringo;
PSA.104.7	joredo kadho munyo jowinjo derino ma mor koth perin.
PSA.104.8	Jomol wi gote gi milelo,
PSA.104.8	i kabedo m'icweyo rijo.
PSA.104.9	Iketho kew ma jokiripi kalo,
PSA.104.9	igeŋo jo kwoŋ umo piny.
PSA.104.10	Imiyo waŋ pi mol i milelo,
PSA.104.10	aka malawin joringo i dier tenderin.
PSA.104.11	Jomiyo ogwaŋe madudi pi;
PSA.104.11	kenyo a kama punde madudi jokweyo riyo pajo.
PSA.104.12	I wi yen macegin gi jo,
PSA.104.12	winyin jogeto od jo aka jowero.
PSA.104.13	Idhiro koth i wi tenderin wok i pondeponde,
PSA.104.13	aka piny opoŋ gi silwany perin.
PSA.104.14	Imiyo lum twi ri dhok,
PSA.104.14	gi cemo ri ji,
PSA.104.14	ŋey jowofur cemo pajo,
PSA.104.15	wonyak vini ma yomo cuny jo,
PSA.104.15	mo ma fotho waŋ jo,
PSA.104.15	gi mugat ma miyo jo meni.
PSA.104.16	Yen sida ma Lebanon jolimo pi kweth,
PSA.104.16	yen pa Rwoth ma go won opidho.
PSA.104.17	Kenyo winyin jogeto od jo;
PSA.104.17	obicin jogeto od gin i wilwindi.
PSA.104.18	Diegi ceŋ jobedo wi gote,
PSA.104.18	aka ogwaŋe ma ŋungu jopondo i gote.
PSA.104.19	Icweyo dwe nyutho ndir,
PSA.104.19	aka waŋceŋ oŋeyo sawa pere ma podho.
PSA.104.20	Icweyo mudho, aka ka piny col,
PSA.104.20	ogwaŋe je madudi jowok.
PSA.104.21	Simbwore mathindho johola ka jodwaro,
PSA.104.21	jorango cemo wok bongi Were.
PSA.104.22	Ka ceŋ owok, jodok,
PSA.104.22	aka jonindo i od gin.
PSA.104.23	Ji jokadho i tic pajo,
PSA.104.23	aka jotiyo tundo othieno.
PSA.104.24	Rwoth, tic perin thoth!
PSA.104.24	Icweyo joje i rieko perin;
PSA.104.24	piny opoŋ gi cwec perin.
PSA.104.25	Nam bor, dwoŋ aka lac,
PSA.104.25	gigipiny ma lak jonitie kenyo,
PSA.104.25	gigipiny makwo mathindho gi madongo.
PSA.104.26	aka Leviathan m'icweyo tuko i iye.
PSA.104.27	Joje joŋiyo waŋin,
PSA.104.27	imiyo jo cemo pajo i hongo ma ripo.
PSA.104.28	Imiyo jo, aka jocamo,
PSA.104.28	ipoko jo cemo, aka joyeŋ.
PSA.104.29	K'ipano waŋin, jobwok;
PSA.104.29	k'ikwanyo woko luya pajo, jotho,
PSA.104.29	aka jogik i fukefuke ma jowok'iye.
PSA.104.30	To k'imiyo jo cuny perin, jocweyere,
PSA.104.30	imiyo piny kwo manyen.
PSA.104.31	Weyi dwoŋ pa Rwoth wobedi cil gi cil;
PSA.104.31	weyi Rwoth wosangala gi gima go, ocweyo!
PSA.104.32	Go ŋiyo piny, aka piny kirin;
PSA.104.32	go geyo gote, aka joŋulo yiro.
PSA.104.33	Alawero ri Rwoth i kwo paran je;
PSA.104.33	kafodi akwo, alawero ri Were paran pak.
PSA.104.34	Weyi go wosangala gi wer paran,
PSA.104.34	kole afore i Rwoth.
PSA.104.35	Weyi worey joreco wok i piny;
PSA.104.35	aka weyi jokidakana joworweny.
PSA.104.35	Pak Rwoth, adundo paran!
PSA.104.35	Pak Rwoth.
PSA.105.1	Foy Rwoth,
PSA.105.1	tuci dwoŋ pere,
PSA.105.1	wac ri nonin gima go otieko otimo.
PSA.105.2	Wer rigo wer ma pak,
PSA.105.2	wac gir'aura ma go otieko timo.
PSA.105.3	Sangala win ni wabedo ji pere,
PSA.105.3	weyi jono ma jolamo go jowofore.
PSA.105.4	Rangi Rwoth gi meni pere,
PSA.105.4	aka lam go noknok.
PSA.105.5	Poyi tim ma gir'aura ma go otieko timo,
PSA.105.5	tim pere madongo, gi thumo banja ma go omiyo,
PSA.105.6	win nyikway Abraham ŋeca pere,
PSA.105.6	wot Yakobo, ma go oyero!
PSA.105.7	Go obedo Rwoth, Were mawan;
PSA.105.7	go thumo banja ri piny gibe.
PSA.105.8	Go poyo cikirok pere cil gi cil,
PSA.105.8	cikirok pere ri luse gana,
PSA.105.9	gi cikirok pere ri Isaka,
PSA.105.10	ri Isiraili paka cikirok ma cil gi cil,
PSA.105.11	ka waco ama: “Alamiyin lowo ma Kanan
PSA.105.11	paka adec perin alunja.”
PSA.105.12	Munyo oyido jonok i welo,
PSA.105.12	oyido josisiri, aka jowiloka i lowo ma Kanan,
PSA.105.13	jolweda wok i piny kadho i piny,
PSA.105.13	wok i ker acel kadho i ker man,
PSA.105.14	ogwoko jo, aka obwoko kerin ro jo,
PSA.105.15	ka waco ama: “Wikiri wigeyi ji paran m'awiro gi mo,
PSA.105.15	jotuci wac Were paran, wikiri witim rijo raco!”
PSA.105.16	to kwanyo woko cemo pajo je.
PSA.105.17	Yozefu m'oyido jotana paka ŋeca.
PSA.105.18	aka ŋute otwey gi majogi ma nyweny,
PSA.105.19	cuka gima go owaco otundo i kare.
PSA.105.19	Wac pa Were onyutho ni go otire.
PSA.105.20	jadhum pa nonin ogonyo go,
PSA.105.21	aka jadhum ma lim pere je,
PSA.105.22	gi dwoŋ kwoŋ jodhum pere,
PSA.105.22	kodi fonjo jomic rieko pere.
PSA.105.23	Yakobo obedo i lowo ma Ham.
PSA.105.24	aka omiyo jo bedo matek loyo jokwor pajo.
PSA.105.25	Omiyo Jomisir dak ji pere,
PSA.105.25	kodi tiyo gi jo gi gwayo.
PSA.105.26	gi Aron m'oyero.
PSA.105.27	Jotimo tim pa Were ma meni
PSA.105.27	gi gir'aura i Misir.
PSA.105.28	to Jomisir jogwenyere kwoŋ wac pere.
PSA.105.29	to miyo rec pajo tho.
PSA.105.30	Lowo pajo opoŋ ogwale,
PSA.105.30	kiri i cel pa kere.
PSA.105.31	jowura i piny pajo.
PSA.105.32	gi lithkoth m'opilin i lowo pajo je.
PSA.105.33	Onyeko yen vini pajo gi yath ma nyak nyandere,
PSA.105.33	to turo piny yen je.
PSA.105.34	bonyo mathindho ma kikwanere,
PSA.105.35	jocamo dudi je ma lowo,
PSA.105.35	to jocamo cemo je ma lowo pa pajo.
PSA.105.36	ma pecin ma Misir.
PSA.105.37	aka joje oyido jonitie gi kwo maber aka oyido jotek.
PSA.105.38	Jomisir oyido jolworo jo,
PSA.105.38	aka josangala munyo jokadho.
PSA.105.39	gi mac m'omiyo joparo wor.
PSA.105.40	aka omiyo jo cemo ma romo wok i polo.
PSA.105.41	omol i thim paka malawa.
PSA.105.42	Kole go opoyo cikirok pere maleŋ,
PSA.105.42	gi ŋeca pere Abraham.
PSA.105.43	Ameno owodho ji pere m'oyerere,
PSA.105.43	aka jowero to jokoko ri kisangala.
PSA.105.44	gi lim pajo je,
PSA.105.45	ŋey jowoluwi cik pere,
PSA.105.45	aka jowokuri or pere je.
PSA.105.45	Rwoth wopak!
PSA.106.1	Foy Rwoth, kwoŋbedo go ber;
PSA.106.1	aka mar pere kiwire cil gi cil.
PSA.106.2	Ŋa manyalo tuco gigipiny madongo je ma Rwoth otieko timo?
PSA.106.2	Ŋa manyalo miyo go pak ma romo?
PSA.106.3	Jokisangala a jono ma jotimo tiro,
PSA.106.3	ma jotimo gim'otire noknok.
PSA.106.4	Poyan, Awi Rwoth, ka ikonyo ji perin;
PSA.106.4	konyan ka igonyo jo.
PSA.106.5	Weyi anen bero pa ji perin,
PSA.106.5	aka afore i kisangala pa piny perin,
PSA.106.5	gi dwoŋ pa ji perin.
PSA.106.6	Wan gi kwarere mawan je watimo reco;
PSA.106.6	wabedo jokidakana aka joreco.
PSA.106.7	jok'odewo kwoŋ tim perin ma gir'aura;
PSA.106.7	wiy gin owil gi mar perin makiwire mathoth,
PSA.106.7	aka jogwenyere kwoŋ Were Madwoŋ loyo i Nam M'obokere.
PSA.106.8	Kucel obotho jo ro nyinge,
PSA.106.8	ŋey wonyuthi meni pere madwoŋ.
PSA.106.9	aka othwo;
PSA.106.9	otelo ji pere ŋado i lowo m'othwo.
PSA.106.10	Obotho jo wok i cingi ji m'oyido jodak jo,
PSA.106.10	aka ogonyo jo wok i cingi jakwor.
PSA.106.11	Pi omwonyo jokwor pajo,
PSA.106.11	ongoye kad'acel kwoŋ jo m'odoŋ.
PSA.106.12	aka jowero rigo pak.
PSA.106.13	To wi gin owil piyo gi gim'otimo,
PSA.106.13	aka jotimo gigipiny ma jok'okuro mic rieko pere.
PSA.106.14	aka jotemo Were.
PSA.106.15	Ameno omiyo jo gima jokwayo,
PSA.106.15	to bende dhiro two marac i dier jo.
PSA.106.16	kodi Aron ŋataleŋ pa Rwoth.
PSA.106.17	Kenyo piny oyawere to mwonyo Dathan,
PSA.106.17	aka oyiko Abiram gi peco pere.
PSA.106.18	Mac bende oloro kwoŋ ji m'oyido joluwo jo,
PSA.106.18	aka owaŋo jokidakana no.
PSA.106.19	aka jolamo cal ma zahabu m'oleny no.
PSA.106.20	Jowilo dwoŋ pa Were,
PSA.106.20	ri cal p'ogwaŋ ma camo lum.
PSA.106.21	Wi gin owil gi Were, Jaboth pajo,
PSA.106.21	m'oyido otimo gigipiny madongo i Misir.
PSA.106.22	Otimo gir'aura kenyo!
PSA.106.22	Otimo gidhier i Nam M'obokere!
PSA.106.23	Riameno owaco ni lareyo ji pere,
PSA.106.23	ma bedi Musa, ŋeca pere m'oyero k'ocungo i dier Were gi ji pere
PSA.106.23	ma geŋo nge pa Were kwoŋ reyo jo.
PSA.106.24	kwoŋbedo jok'oyeyo cikirok pa Were.
PSA.106.25	Joŋunyaŋunya i kambi pajo
PSA.106.25	aka jok'owinjo Rwoth.
PSA.106.26	Riameno otiŋo cinge malo to kwoŋere rijo,
PSA.106.26	ni lamiyo jo wotho i thim,
PSA.106.27	weyo jowotho i piny pa jopath.
PSA.106.28	aka jocamo cowirok m'omiy jom'otho.
PSA.106.29	Jokwinyo nge pa Rwoth gi tim pajo,
PSA.106.29	aka two marac obino i dier jo.
PSA.106.30	To Finehas ocungo i waŋ jo
PSA.106.30	aka thoyamo ocok.
PSA.106.31	Ipoyo gima go otimo me i nyingi go ri bero pere,
PSA.106.31	wok i luse tundo i luse cil gi cil.
PSA.106.32	aka joketho Musa ayin i teko.
PSA.106.33	Jomiyo go nge,
PSA.106.33	to luwo ma ŋete kigeŋ.
PSA.106.34	paka Rwoth oyido omiyo jo or,
PSA.106.35	jonywomere gi jo,
PSA.106.35	to jofonjere tim pajo.
PSA.106.36	Jolamo cal pajo,
PSA.106.36	m'olokere bwo rijo.
PSA.106.37	paka cowirok ri jwogere ma Kanan.
PSA.106.38	aka lowo olokere makoc gi neki.
PSA.106.39	Jolokere makoc gi tim pajo,
PSA.106.39	aka jok'obedo g'adieri ri Were.
PSA.106.40	aka ojok gi jo.
PSA.106.41	Ojwango jo i cingi nonin,
PSA.106.41	aka jokwor pajo jodhumo jo.
PSA.106.42	Jokwor jodiyo jo,
PSA.106.42	aka joketho jo i dhum pajo kicutho.
PSA.106.43	Rwoth obotho ji pere dikweth,
PSA.106.43	to joyero gwenyirok kwoŋe,
PSA.106.43	jomedo rwenyo i reco.
PSA.106.44	Kucel Rwoth owinjo jo munyo joywak,
PSA.106.44	to neno kidamba pajo.
PSA.106.45	Ro jo, opoyo cikirok pere,
PSA.106.45	aka onyutho wor cungo kwoŋ mar pere makiwire mathoth.
PSA.106.46	Omiyo ji ma jodiyo jo,
PSA.106.46	mako gi jo wor.
PSA.106.47	aka dwoki wan wok i dier nonin
PSA.106.47	ŋey wafoyin,
PSA.106.47	to wapako nyingin maleŋ.
PSA.106.48	Pak Rwoth, Were pa Isiraili,
PSA.106.48	pak go pama gi cil gi cil!
PSA.106.48	Weyi kisi nyatoro wowaci ni, “Ameno!”
PSA.106.48	Rwoth wopak!
PSA.107.1	mar pere kiwire cil gi cil.
PSA.107.2	Weyi jom'oyeyo i Rwoth jowowaci ameno,
PSA.107.2	jono ma go obotho wok i teko,
PSA.107.3	aka ocoko wok i piny pa jopath,
PSA.107.3	wok yuwok ceŋ gi yupodho ceŋ,
PSA.107.3	wok yumalo gi yupiny.
PSA.107.4	Jomegi jolera i thim,
PSA.107.4	jok'onwaŋo royo ma kadho i tindi madwoŋ ma jobed'iye.
PSA.107.5	Kec gi riyo pi oneko jo,
PSA.107.5	aka jolacere.
PSA.107.6	Kenyo joywak ri Rwoth i teko pajo,
PSA.107.6	aka ogonyo jo kwoŋ kidamba pajo;
PSA.107.7	otelo jo i royo m'otire,
PSA.107.7	cuka jotundo i tindi madwoŋ ma jonyalo bed'iye.
PSA.107.8	Weyi jowofoy Rwoth ro mar pere makiwire,
PSA.107.8	ro tim pere ma gir'aura rijo.
PSA.107.9	Kole go yeŋo ji ma riyo neko jo,
PSA.107.9	aka miyo joma kec neko gigipiny maber.
PSA.107.10	Jomegi jobedo i mudho gi i twec,
PSA.107.10	jotwec ma jocandere i lijegere,
PSA.107.11	kole oyido jogwenyere kwoŋ wac pa Rwoth ma jameni je,
PSA.107.11	to jokwero fonji pere.
PSA.107.12	Jool gi tic matek,
PSA.107.12	jopodho piny to ngoye ŋat'okony jo.
PSA.107.13	Kenyo joywak ri Rwoth i teko pajo,
PSA.107.13	aka obotho jo wok i kidamba pajo,
PSA.107.14	owodho jo wok i mudho gi twec,
PSA.107.14	to turo lijegere pajo mathindho.
PSA.107.15	Weyi jowofoy Rwoth ro mar pere makiwire,
PSA.107.15	ro tim pere ma gir'aura rijo.
PSA.107.16	Kole go turo piny thigin ma ywel,
PSA.107.16	aka ŋinyo cumin ma nyweny.
PSA.107.17	Jomegi jotwo ro reco pajo,
PSA.107.17	aka jociro litho ro raco pajo,
PSA.107.18	waŋ gin oyido kinen cemo
PSA.107.18	aka jobedo cegin gi tho.
PSA.107.19	Kenyo joywak ri Rwoth i teko pajo,
PSA.107.19	aka obotho jo wok i kidamba pajo,
PSA.107.20	odhiro wac pere to botho two pajo,
PSA.107.20	aka ogonyo jo kwoŋ rerok.
PSA.107.21	Weyi jowofoy Rwoth ro mar pere makiwire,
PSA.107.21	ro tim pere ma gir'aura rijo.
PSA.107.22	Joripo foyo go gi cowirok
PSA.107.22	to jotuco tim pere gi wer ma kisangala.
PSA.107.23	Jomegi jocewere i Nam i mel,
PSA.107.23	rango nger ma kwo i nam.
PSA.107.24	Joneno tim pa Rwoth,
PSA.107.24	tic pere ma gir'aura i nam.
PSA.107.25	Kole owodho or to koyo ma dimeni cako kudho,
PSA.107.25	aka otiŋo asur i nam.
PSA.107.26	Mel otiŋere malo i koyo,
PSA.107.26	to munyere i lutho.
PSA.107.26	I teko nger no jocewirok meni oloyo jo;
PSA.107.27	jocer to jotangatanga pa jomero,
PSA.107.27	aka rieko pajo ongoye kony.
PSA.107.28	Kenyo joywak ri Rwoth i teko pajo
PSA.107.28	aka obotho jo wok i kidamba pajo;
PSA.107.29	omiyo asur kwe,
PSA.107.29	aka derino pi okwe.
PSA.107.30	Josangala kwoŋbedo nam okwe,
PSA.107.30	aka Rwoth okelo jo maber kiri kam'oyido jomito.
PSA.107.31	Weyi jowofoy Rwoth ro mar pere makiwire,
PSA.107.31	ro tim pere ma gir'aura rijo.
PSA.107.32	Joripo waco dwoŋ pere i cokirok pa ji,
PSA.107.32	to jopako go i cokirok pa jotel.
PSA.107.33	Rwoth omiyo malawa thwo kicutho,
PSA.107.33	aka ojuko waŋ pi mol.
PSA.107.34	Omiyo lowo maber olokere thim ma cumbi,
PSA.107.34	ro kidakana pa ji m'oyido jobedo kenyo.
PSA.107.35	Rwoth loko opalipat kidiwin ma pi,
PSA.107.35	aka loko lowo m'othwo waŋ pi ma mol.
PSA.107.36	Go miyo joma kec neko bedo kenyo,
PSA.107.36	aka joget'iye tindi ma bed'iye.
PSA.107.37	Jocwoyo ndelin aka jopidho yen vini
PSA.107.37	to jonwaŋo cemo kweth.
PSA.107.38	Omiyo jo silwany aka jonywolo nyithindho kweth;
PSA.107.38	aka kiwey dhok pajo womojere.
PSA.107.39	Ka okengila ji pa Were aka oloy jo
PSA.107.39	cungo kwoŋ adica, teko, gi rembo,
PSA.107.40	tero ji ma jodiyo jo gi cay,
PSA.107.40	aka miyo jo kilera i kwoyo ma thim.
PSA.107.41	To go botho ŋata bu gimoro wok i kidamba,
PSA.107.41	to miyo pecin pajo nyay paka mwendi.
PSA.107.42	Joma timo gim'otire joneno to josangala,
PSA.107.42	to jokidakana je imiyo jo liŋ.
PSA.107.43	Ŋatariek je wopar kwoŋ gigipiny me;
PSA.107.43	aka wodew kwoŋ mar pa Rwoth makiwire.
PSA.108.1	Cunyan ocwiny, Awi Were, cunyan ocwiny,
PSA.108.1	alawero, t'apakin.
PSA.108.1	Cew, adundo paran!
PSA.108.2	Alacew gi tongol kodi dingidi!
PSA.108.2	Alacew i ŋamba.
PSA.108.3	Alafoyin, Awi Rwoth, i dier nonin.
PSA.108.3	Alapakin i dier ji.
PSA.108.4	Kole mar perin makiwire bor loyo polo,
PSA.108.4	aka adieri perin tundo i pondeponde.
PSA.108.5	Nyuthi meni perin i pondeponde, Awi Were,
PSA.108.5	aka weyi dwoŋ perin wobedi i piny gibe.
PSA.108.6	Both wan gi meni perin, dwoki kwayo paran,
PSA.108.6	ŋey ji m'imaro jowobothi.
PSA.108.7	Were otieko ciko i ot pere ni,
PSA.108.7	“Alatiako Sekem i loyo,
PSA.108.7	t'apoko milelo ma Sukoth ri ji paran.
PSA.108.8	Giliad obedo aparan; Manase obedo aparan;
PSA.108.8	Efrayim obedo junga paran;
PSA.108.8	aka Yuda luth paran.
PSA.108.9	Mowab obedo galaya paran ma lwoki,
PSA.108.9	aka kwoŋ Edom abolo war paran,
PSA.108.9	kwoŋ Filistia akoko i loyo.”
PSA.108.10	Ŋa m'okelan i tindi madwoŋ m'otinda?
PSA.108.10	Ŋa m'otelan i Edom?
PSA.108.11	Adieri ijwango wan, Awi Were?
PSA.108.11	Ikilaŋanjo gi jolweny mawan?
PSA.108.12	Kony wan kwoŋ jakwor,
PSA.108.12	kole kony pa dhano bukony.
PSA.108.13	Gi Were yuthenge mawan walaloyo,
PSA.108.13	go lakikengila jokwor mawan.
PSA.109.1	Ikir'iliŋ, Awi Were m'apako.
PSA.109.2	Kole jokidakana gi jotwodo jomonjan.
PSA.109.2	Jowaco twodo kwoŋan,
PSA.109.3	aka joluwo raco kwoŋan,
PSA.109.3	jomonjan m'ongoye atoŋa.
PSA.109.4	Jokiyere kodan, makada nende anyutho jo mar,
PSA.109.4	kucel akwayo rijo.
PSA.109.5	Ameno joculan raco ri bero,
PSA.109.5	dakirok ri mar.
PSA.109.6	Jowaco ni woyeri jakidakana wothum rigo banja;
PSA.109.6	weyi jakwor pere won wosegeya go.
PSA.109.7	Ka oosa go weyi wonwaŋi kwoŋe banja,
PSA.109.7	aka kiri kwayo pere je okwan paka reco.
PSA.109.8	weyi ŋatiman woter tic pere.
PSA.109.9	Weyi nyithindho pere jowobedi kic
PSA.109.9	aka cege wobedi citho.
PSA.109.10	Weyi nyithindho pere jowolera aka jowokwayere,
PSA.109.10	weyi woriem jo wok i gunda ma jobed'iye.
PSA.109.11	Weyi ji ma jobanja go jowomaki gigipiny pere je,
PSA.109.11	aka weyi jokicar jowonyaga gim'otieko tiyo to limo je.
PSA.109.12	Wongoye ŋata wotim gi go wor,
PSA.109.12	kosa wodew kwoŋ nyithindho kic m'owey cen.
PSA.109.13	Weyi nyikwaye je jowotho,
PSA.109.13	aka weyi nyinge worweny i luse ma luwo.
PSA.109.14	Weyi Rwoth wopoy reco pa kwarere pere,
PSA.109.14	aka wokiri wocwaki reco pa min.
PSA.109.15	Weyi Rwoth wopoy reco pajo noknok,
PSA.109.15	aka jo wegi wokiri wopoy jo i piny.
PSA.109.16	Kole jalo k'oparo kwoŋ nyutho wor,
PSA.109.16	to ocando to neko,
PSA.109.16	jocandi, ji ma bu gimoro, kodi ji manyap.
PSA.109.17	Oyido omaro kwoŋirok, weyi lam wobin kwoŋe.
PSA.109.17	Oyido odak miyo silwany, weyi wobedi bor gine.
PSA.109.18	Oruko kwoŋe lam paka ruk pere,
PSA.109.18	weyi wobile kwoŋe paka pi,
PSA.109.18	paka mo i cokin pere.
PSA.109.19	Weyi wobedi paka nanga ma mino kwoŋe,
PSA.109.19	paka dende ma tweyo kisi ndelo.
PSA.109.20	Rwoth, miy jokwor paran gir'acula ameno,
PSA.109.20	jono ma joluwo raco kwoŋan.
PSA.109.21	To in, Awi Rwoth, Rwoth paran,
PSA.109.21	osa ran ro nyingin,
PSA.109.21	aka bothan ro bero ma mar perin makiwire.
PSA.109.22	Kole ajacandi, aka abu gimoro,
PSA.109.22	litho nitie i cunyan.
PSA.109.23	Arwenyo paka tipo othieno,
PSA.109.23	aduny paka bonyo.
PSA.109.24	Congan nyap ro ngoye pa cemo,
PSA.109.24	delkwoŋan odoŋ pien gi cokin.
PSA.109.25	ka jonenan, joyengo wi gin.
PSA.109.26	Konyan, Awi Rwoth Were paran!
PSA.109.26	Bothan cungo kwoŋ mar perin makiwire.
PSA.109.27	Weyi jowoŋey ni me cingin;
PSA.109.27	in Rwoth, iŋat'itieko timo.
PSA.109.28	Weyi jowokwoŋ, t'ilamiyo silwany.
PSA.109.28	Weyi jomisegey paran wi gin wokwoti, aka weyi ŋeca perin wosangala.
PSA.109.29	Weyi wi jokwor paran wokwoti,
PSA.109.29	weyi joworuki wickwot pajo paka kanzu.
PSA.109.30	Alamiyo Rwoth foyo madwoŋ maloyo gi dhokan.
PSA.109.30	Alapako go i dier cokirok madwoŋ pa ji.
PSA.109.31	Kole go gwoko jocandi,
PSA.109.31	aka botho jo kwoŋ ji ma jothumo rijo banja ma tho.
PSA.110.1	“Bedi i cingan maracuc,
PSA.110.1	cuka aketho jokwor perin i par tiendin.”
PSA.110.2	Rwoth dhiro wok i Zayon,
PSA.110.2	luth perin matek.
PSA.110.2	Dhumo i dier jokwor perin!
PSA.110.3	I ndelo ma meni perin onyuthere iye,
PSA.110.3	ji perin wegi jolamiyere rin.
PSA.110.3	Paka thoyo ma ŋamba,
PSA.110.3	cwo perin ma nyaka joay jolabino, bongin i wi tendere maleŋ.
PSA.110.4	aka kilawiro paro pere.
PSA.110.4	Ibedo kere ma cil gi cil
PSA.110.4	luwo kwoŋ Melikizedek.
PSA.110.5	Rwoth nitie i cingin maracuc,
PSA.110.5	go bino kikengila kerin i ndelo ma keme pere.
PSA.110.6	Go bino thumo banja ri nonin,
PSA.110.6	to poŋo kalweny gi delkwoŋ ji m'otho;
PSA.110.6	go bino kikengila kerin je ma piny.
PSA.110.7	Kere bino madho pi ma wok i waŋ pi ma thengi royo,
PSA.110.7	to cungo gi loyo.
PSA.111.1	Pak Rwoth!
PSA.111.1	Abino foyin Rwoth gi cunyan je,
PSA.111.1	i cokirok pa ji.
PSA.111.2	Tic pa Rwoth dwoŋ,
PSA.111.2	jono je ma josangala gine jomito niaŋ.
PSA.111.3	Tic pere opoŋ dwoŋ gi meni,
PSA.111.3	aka go timo gim'otire cil gi cil.
PSA.111.4	Rwoth omiyo wan poyo tic pere ma gir'aura;
PSA.111.4	go nitie gi wor kodi wor.
PSA.111.5	Go miyo jono ma jolamo go cemo;
PSA.111.5	go poyo cikirok pere.
PSA.111.6	Rwoth onyutho ji pere meni ma tic pere,
PSA.111.6	gi miyo jo lowo pa jopath.
PSA.111.7	Tic ma cingi go mar'adieri aka nigi tiro;
PSA.111.7	Or pere je genere,
PSA.111.8	jobedo i hongo je;
PSA.111.8	omiy jo iy'adieri gi i nger m'otire.
PSA.111.9	Rwoth ogonyo ji pere;
PSA.111.9	to timo cikirok ma cil gi cil gi jo.
PSA.111.9	Nyinge leŋ aka nigi meni!
PSA.111.10	jono ma joluwo Or pere jonigi niaŋ maber.
PSA.111.10	Wopak go cil gi cil.
PSA.112.1	Pak Rwoth!
PSA.112.1	Jasilwany a ŋata lworo Rwoth,
PSA.112.1	ŋata winjo maber luwo Or pere.
PSA.112.2	Nyikwaye jobino bedo jomeni i piny;
PSA.112.2	luse pa joma timo gim'otire jobino bedo gi silwany.
PSA.112.3	Peco pere bino bedo gi lim kodi ŋaŋo;
PSA.112.3	aka bino kiyindira cil gi cil.
PSA.112.4	Ŋataber cal lero i mudho;
PSA.112.4	jawor, jakisa, aka timo gim'otire.
PSA.112.5	Jasilwany a ŋata cunye yom aka kopa ji,
PSA.112.5	aka timo mitan pere iy'adieri.
PSA.112.6	Kole joma timo gim'otire jokibino yengere,
PSA.112.6	ibino poyo jo cil gi cil.
PSA.112.7	Go kibwoki winjo wac marac;
PSA.112.7	cunye ocwiny, aka ketho geno pere i Rwoth.
PSA.112.8	Go kirembi kosa bwok,
PSA.112.8	cuka onen kikengila pa jokwor pere.
PSA.112.9	wor pere bedo cil gi cil
PSA.112.9	go bino bedo jameni aka ibino woro go.
PSA.112.10	Jokidakana joneno gime aka jomako nge;
PSA.112.10	joneno gi dakirok aka jorwenyo,
PSA.112.10	mito pere kitundi i kare.
PSA.113.1	Pak Rwoth!
PSA.113.1	Win ŋecin pa Rwoth pak win go,
PSA.113.1	pak win nyingi Rwoth!
PSA.113.2	Weyi wopak nyingi Rwoth,
PSA.113.2	pama kodi cil gi cil.
PSA.113.3	Wok yuwok ceŋ tundo yupodho ceŋ,
PSA.113.3	nyingi Rwoth iripo wopak!
PSA.113.4	Rwoth dhumo nonin je,
PSA.113.4	aka dwoŋ pere kalo polo!
PSA.113.5	Ŋa ma cale Rwoth Were mawan,
PSA.113.5	m'abedo malo i polo,
PSA.113.6	ma ŋiyo piny wok bor,
PSA.113.6	aka neno polo gi piny?
PSA.113.7	Go tiŋo malo jocandi wok i fukefuke,
PSA.113.7	aka tiŋo malo joma bu gimoro wok i kidhur buru,
PSA.113.8	miyo jo bedo gi wot kerin kanyacel,
PSA.113.8	dhumo ji pere.
PSA.113.9	Go miyo dhako ma kinywol peco,
PSA.113.9	miyo go kisangala gi miyo go nyithindho.
PSA.113.9	Pak Rwoth!
PSA.114.1	nyikway Yakobo wok i dier jopath,
PSA.114.2	Yuda olokere ji pa Rwoth maleŋ,
PSA.114.2	Isiraili olokere lim pere won.
PSA.114.3	Yordan ocok mol.
PSA.114.4	Gote jopor paka megi rombo,
PSA.114.4	tendere paka wot rombo.
PSA.114.5	Aŋo m'otimere, nam, m'iringo?
PSA.114.5	Awi Yordan, raŋo icoki mol?
PSA.114.6	Awi gote, raŋo wipor paka megi rombo?
PSA.114.6	Awi tendere, raŋo wipor paka wot rombo?
PSA.114.7	Kirini, Awi piny, ruwaŋ Rwoth,
PSA.114.7	ruwaŋ Were pa Yakobo,
PSA.114.8	gi tele matek waŋ pi ma mol.
PSA.115.1	Ki riwan, Awi Rwoth, ki riwan,
PSA.115.1	to nyingin womiy dwoŋ,
PSA.115.1	ro mar perin makiwire kodi adieri perin.
PSA.115.2	Raŋo nonin jowopenji ni,
PSA.115.2	“Were mewin nitie kune?”
PSA.115.3	Were mawan nitie i polo,
PSA.115.3	go timo gima sangala go je.
PSA.115.4	tic ma cingi ji.
PSA.115.5	Jonitie gi dhok gin, to jokiluwi,
PSA.115.5	waŋ gin, to jokinen.
PSA.115.6	Jonitie gi ithi gin, to jokiwinji,
PSA.115.6	um gin, to jokiŋwey.
PSA.115.7	Jonitie gi cingi gin, to jokimul,
PSA.115.7	tiendi gin, to jokiwothi,
PSA.115.7	aka dwondi gin kiwinjere.
PSA.115.8	Jono ma jotimo jo jocale paka jo;
PSA.115.8	amanago apaka obedi kiri ri jono ma joketho geno pajo i cal.
PSA.115.9	Awi Isiraili, geni i Rwoth!
PSA.115.9	Go obedo kony perin gi kwot perin.
PSA.115.10	Awi ot pa Aron, kethi geno perin i Rwoth!
PSA.115.10	Go obedo kony perin gi kwot perin.
PSA.115.11	Win ma wilworo Rwoth, geni win i Rwoth!
PSA.115.11	Go obedo kony mewin kodi kwot mewin.
PSA.115.12	Rwoth dewo kwoŋ wan, go bino miyo wan silwany;
PSA.115.12	go bino miyo ot pa Isiraili silwany;
PSA.115.12	to miyo ot pa Aron silwany.
PSA.115.13	mathindho gi madongo.
PSA.115.14	Weyi Rwoth womiy win nyithindho,
PSA.115.14	win gi nyikway win!
PSA.115.15	Weyi Rwoth womiy win silwany,
PSA.115.15	go m'ocweyo polo gi piny.
PSA.115.16	Polo obedo apa Rwoth kende,
PSA.115.16	to omiyo wot cwo piny.
PSA.115.17	Jom'otho jokipaki Rwoth,
PSA.115.17	kada jono ma jokidho piny m'oliŋ.
PSA.115.18	To wabino pako Rwoth
PSA.115.18	pama kodi cil gi cil.
PSA.115.18	Rwoth wopak!
PSA.116.1	Amaro Rwoth kwoŋbedo,
PSA.116.1	owinjo dwondan gi kwayo paran.
PSA.116.2	Kwoŋbedo go ciko ithe ran,
PSA.116.2	kisi hongo k'alwoŋo go.
PSA.116.3	Bwo ma tho oyido othokan,
PSA.116.3	lworo ma tho oyido ouman;
PSA.116.3	oyido apoŋ gi lworo gi bwok.
PSA.116.4	Kenyo alwoŋo nyingi Rwoth ni,
PSA.116.4	“Awi Rwoth, akwayin, both kwo paran!”
PSA.116.5	Rwoth jawor, aka timo gim'otire;
PSA.116.5	Were mawan jakisa.
PSA.116.6	Rwoth kwonga joma sisiri,
PSA.116.6	munyo oyido anitie i teko, go obothan.
PSA.116.7	Bedi m'icwiny, cunyan,
PSA.116.7	kwoŋbedo Rwoth onyuthin bero.
PSA.116.8	Kole obotho cunyan kwoŋ tho,
PSA.116.8	waŋan kwoŋ ywak,
PSA.116.8	gi tiendan kwoŋ cer.
PSA.116.9	Awotho ruwaŋ Rwoth,
PSA.116.9	i piny pa ji makwo.
PSA.116.10	“Aloc kicutho.”
PSA.116.11	Kiri munyo abwok t'awaco ni,
PSA.116.11	“Ongoye ŋata genere.”
PSA.116.12	Aŋo m'anomiy Rwoth,
PSA.116.12	ro bero pere je ran?
PSA.116.13	Alatiŋo malo kikopo ma foyo,
PSA.116.13	t'alwoŋo nyingi Rwoth.
PSA.116.14	Abino culo cikirok paran ri Rwoth
PSA.116.14	i cokirok pa ji pere je.
PSA.116.15	Rwoth winjo litho,
PSA.116.15	k'acel kwoŋ ji pere otho!
PSA.116.16	Awi Rwoth, abedo ŋeca perin,
PSA.116.16	atiyo rin paka mama otimo.
PSA.116.16	Itieko bothan kwoŋ tho.
PSA.116.17	Abino miyin cowirok ma foyin
PSA.116.17	t'alwoŋo nyingi Rwoth.
PSA.116.18	Abino culo cikirok paran ri Rwoth
PSA.116.18	ruwaŋ ji pere je,
PSA.116.19	i diedipo ma Ot pa Rwoth,
PSA.116.19	i dier in, Awi Yerusalem.
PSA.116.19	Rwoth wopak!
PSA.117.1	Pak win go, ji je!
PSA.117.2	Kole mar pere makiwire riwan dwoŋ
PSA.117.2	aka Rwoth timo adieri pere cil gi cil.
PSA.117.2	Rwoth wopak!
PSA.118.1	mar pere makiwire bedo cil gi cil!
PSA.118.2	Weyi wowaci ni,
PSA.118.2	“Mar pere makiwire bedo cil gi cil.”
PSA.118.3	Weyi ot pa Aron wowaci ni,
PSA.118.3	“Mar pere makiwire bedo cil gi cil.”
PSA.118.4	Weyi jono ma jolworo Rwoth jowowaci ni,
PSA.118.4	“Mar pere makiwire bedo cil gi cil.”
PSA.118.5	Alwoŋo Rwoth i kidamba paran,
PSA.118.5	Rwoth odwokan aka ogonyan.
PSA.118.6	Aŋo ma nyatoro nyalo timo ran?
PSA.118.7	Rwoth nitie i thenge paran konyan;
PSA.118.7	Abino neno k'ikengila jokwor paran.
PSA.118.8	Ber pondo i Rwoth,
PSA.118.8	loyo ketho geno i ji.
PSA.118.9	Ber pondo i Rwoth
PSA.118.9	loyo ketho geno i jotel pa ji.
PSA.118.10	Jokwor oyido jothokan,
PSA.118.10	t'areyo woko jo i nyingi Rwoth!
PSA.118.11	Oyido jothokan, jothokan i kisi thenge
PSA.118.11	t'areyo woko jo i nyingi Rwoth!
PSA.118.12	Jothokan paka kic,
PSA.118.12	to jowaŋ woko paka mac i dier kudhin,
PSA.118.12	areyo woko jo i nyingi Rwoth!
PSA.118.13	Omonjan gi gero aka oyido ikengila an,
PSA.118.13	to Rwoth okonyan.
PSA.118.14	go otieko bedo both paran.
PSA.118.15	Winji wer ma loyo,
PSA.118.15	i wema pa ji pa Were:
PSA.118.15	“Cingi Rwoth maracuc otimo!”
PSA.118.16	Meni pere okelo riwan loyo,
PSA.118.16	meni pere matek i lweny!
PSA.118.17	Akibino tho, abino kwo,
PSA.118.17	t'awaco gima Rwoth otimo.
PSA.118.18	Rwoth omiyan gir'acula malith,
PSA.118.18	to k'oweyan atho.
PSA.118.19	Yaw ran waŋkac ma Ot pa Rwoth,
PSA.118.19	ŋey adonji afoy Rwoth!
PSA.118.20	Me waŋkac pa Rwoth;
PSA.118.20	joma timo gim'otire kende ama jobino luw'iye.
PSA.118.21	Afoyin Rwoth kwoŋbedo iwinjan
PSA.118.21	t'imiyan loyo.
PSA.118.22	onyo olokere tele ma sonda.
PSA.118.23	Me obedo tim pa Rwoth,
PSA.118.23	obedo gir'aura ruwaŋ wan!
PSA.118.24	Me ndelo ma Rwoth am'oketho,
PSA.118.24	weyi wafore aka wasangala i iye!
PSA.118.25	miy wan loyo, wakwayin, Awi Rwoth!
PSA.118.26	Wamiyin silwany gi Ot pa Rwoth.
PSA.118.27	Rwoth obedo Were,
PSA.118.27	go omiyo wan lero.
PSA.118.27	Gi jangi yen i cingi win, cak win kalima
PSA.118.27	aka wiŋanji thoko migam.
PSA.118.28	Ibedo Were paran, abino miyin foyo.
PSA.118.28	Ibedo Were paran, abino waco dwoŋ perin.
PSA.118.29	Foy Rwoth, kwoŋbedo go ber;
PSA.118.29	kole mar pere makiwire bedo cil gi cil!
PSA.119.1	Josilwany a jono,
PSA.119.1	ma yo pajo ongoye apuse,
PSA.119.1	ma jowotho i cik pa Rwoth.
PSA.119.2	Josilwany a jono ma joluwo or pere,
PSA.119.2	ma jorango go gi cuny gin je.
PSA.119.3	Jokitim gima k'otire,
PSA.119.3	to jowotho i yo pa Rwoth.
PSA.119.4	Rwoth, itieko miyo wan or perin,
PSA.119.4	aka iwaco riwan luwo iy'adieri.
PSA.119.5	Ageno ni alatimo adieri,
PSA.119.5	kuro fonji perin.
PSA.119.6	Kenyo wiyan kilakwot,
PSA.119.6	k'aluwo or perin je.
PSA.119.7	K'afonjere nger m'ithum'iye banja m'otire,
PSA.119.7	alapakin gi cunyan macil.
PSA.119.8	Alakuro cik perin,
PSA.119.8	ikir'ijwangan.
PSA.119.9	Soye nyalo nedi kuro yo pere m'olony?
PSA.119.9	Gi winjo or perin.
PSA.119.10	Arangin gi cunyan je,
PSA.119.10	ikir'iweyan acer i kuro or perin.
PSA.119.11	Aluwo cik perin i cunyan,
PSA.119.11	ŋey akir'atim reco kwoŋin.
PSA.119.12	Apakin, Awi Rwoth,
PSA.119.12	fonjan yo perin.
PSA.119.13	Gi dhokan alatuco,
PSA.119.13	cik perin m'imiyan.
PSA.119.14	Afore i luwo or perin,
PSA.119.14	loyo bedo gi lim madwoŋ.
PSA.119.15	Afonjere cik perin,
PSA.119.15	aluwo yo perin.
PSA.119.16	Afore i cik perin,
PSA.119.16	wiyan k'owil gi or perin.
PSA.119.17	Bedi maber ri ŋeca perin,
PSA.119.17	ŋey anyal kwo aka awinji fonji perin.
PSA.119.18	Yaw waŋan ŋey anyal neno,
PSA.119.18	adieri ma gir'aura i cik perin.
PSA.119.19	Abedo jawoth i piny,
PSA.119.19	ikir'ikan or perin kwoŋan.
PSA.119.20	Cunyan gore mito ŋeyo,
PSA.119.20	thumo banja perin noknok.
PSA.119.21	Ipusa jodelok,
PSA.119.21	lam ri jono ma jokiwinji or perin.
PSA.119.22	Bothan kwoŋ yet gi cay,
PSA.119.22	kwoŋbedo akuro cik perin.
PSA.119.23	Jodhum joromo to jocamo ran sereko,
PSA.119.23	to alafonjere cik perin.
PSA.119.24	Fonji perin miyan kisangala,
PSA.119.24	jobedo jomic rieko paran.
PSA.119.25	Ariere i fukefuke, okengila an,
PSA.119.25	dwoki cunyan cungo kwoŋ cik perin.
PSA.119.26	Atuco gim'atieko timo je, aka idwokan,
PSA.119.26	fonjan yo perin.
PSA.119.27	Konyan niaŋ yo ma cik perin,
PSA.119.27	aka alaparo kwoŋ tim perin ma gir'aura.
PSA.119.28	Rem olacan woko,
PSA.119.28	lokan matek cungo kwoŋ cik perin.
PSA.119.29	Gwokan kwoŋ yo ma k'otire,
PSA.119.29	aka i ŋono perin fonjan cik perin.
PSA.119.30	Atieko yero yo mar'adieri,
PSA.119.30	atieko winjo thumo banja perin.
PSA.119.31	Atieko luwo fonji perin, Awi Rwoth,
PSA.119.31	ikir'iwey wosewan.
PSA.119.32	Alawinjo or perin gi mito je,
PSA.119.32	kwoŋbedo ilamedo yawo niaŋ paran.
PSA.119.33	Fonjan, Rwoth, gima cik perin nyutho,
PSA.119.33	aka alakuro jo noknok.
PSA.119.34	Miyan niaŋ, ŋey anyal luwo cik perin,
PSA.119.34	t'akuro gi cunyan je.
PSA.119.35	Telan i yo ma or perin,
PSA.119.35	kole anwaŋo kisangala i jo.
PSA.119.36	Miyan mito ma winjo cik perin,
PSA.119.36	loyo bedo gi ŋaŋo.
PSA.119.37	Gwok waŋan kwoŋ neno gima bukony,
PSA.119.37	miyan akwo i yo perin.
PSA.119.38	Ridhi cikirok perin ri ŋeca perin,
PSA.119.38	cikirok m'itimo ri jono ma jolworin.
PSA.119.39	Bothan kwoŋ yet m'alworo,
PSA.119.39	kole ithumo banja maber.
PSA.119.40	Neni, amito kuro or perin,
PSA.119.40	miyan kwo manyen, kole itimo gim'otire.
PSA.119.41	Nyuthan mar perin makiwire, Rwoth,
PSA.119.41	aka bothan cungo kwoŋ cikirok perin.
PSA.119.42	Kenyo alabedo gi radwok ri jono ma joyetan,
PSA.119.42	kole ageno wac perin.
PSA.119.43	Miyan nyalo ma luwo adieri i hongo je,
PSA.119.43	kole aketho geno paran i thumo banja perin.
PSA.119.44	Alakuro cik perin noknok,
PSA.119.44	cil gi cil.
PSA.119.45	Alawotho m'agonyere,
PSA.119.45	kole atemo luwo fonji perin.
PSA.119.46	Alaluwo kwoŋ or perin ri kerin,
PSA.119.46	aka wiyan kilakwot.
PSA.119.47	Alafore i or perin,
PSA.119.47	kwoŋbedo amaro jo.
PSA.119.48	Aworo aka amaro or perin,
PSA.119.48	alaparo kwoŋ fonji perin.
PSA.119.49	Poyi cikirok perin ran, ŋeca perin
PSA.119.49	m'omiyan bedo gi geno.
PSA.119.50	Kiri i litho paran okweyo cunyan,
PSA.119.50	kole cikirok perin miyan kwo.
PSA.119.51	Jodelok jonyeran noknok,
PSA.119.51	t'akiweyo cik perin.
PSA.119.52	K'apoyo thumo banja perin wok cene,
PSA.119.52	yomo cunyan, Rwoth.
PSA.119.53	K'aneno jokidakana joturo cik perin,
PSA.119.53	nge makan.
PSA.119.54	I hongo macek ma kwo paran i piny,
PSA.119.54	acwogo wer kwoŋ or perin.
PSA.119.55	Rwoth, apoyo nyingin wor,
PSA.119.55	t'akuro cik perin.
PSA.119.56	Alimo kisangala paran,
PSA.119.56	kwoŋbedo akuro cik perin.
PSA.119.57	Ibedo adec paran, Awi Rwoth,
PSA.119.57	aciko winjo cik perin.
PSA.119.58	Akwayin gi cunyan je,
PSA.119.58	maki kodan wor, paka iciko.
PSA.119.59	Atieko paro kwoŋ kula paran,
PSA.119.59	t'aciko luwo fonji perin.
PSA.119.60	Akwakere aka akigal,
PSA.119.60	kuro or perin.
PSA.119.61	Jokidakana jociko an,
PSA.119.61	to wiyan kiwil gi cik perin.
PSA.119.62	I dier wor acew pakin,
PSA.119.62	kwoŋbedo ithumo banja m'otire.
PSA.119.63	Abedo mere pa jono je ma jolworin,
PSA.119.63	gi jono je ma jowinjo cik perin.
PSA.119.64	Rwoth, piny opoŋ mar perin makiwire,
PSA.119.64	fonjan or perin.
PSA.119.65	Iteran maber, ŋeca perin
PSA.119.65	Awi Rwoth, cungo kwoŋ cik perin.
PSA.119.66	Miyan rieko gi ŋeyo,
PSA.119.66	kwoŋbedo ageno or perin.
PSA.119.67	Mafodi ikimiyan gir'acula, oyido akitim gim'otire
PSA.119.67	t'onyo pama awinjo wac perin.
PSA.119.68	Iber aka itimo bero,
PSA.119.68	fonjan or perin.
PSA.119.69	Ji ma bu Were joluwo twodo kwoŋan,
PSA.119.69	t'aluwo fonji perin gi cunyan je.
PSA.119.70	Cuny gin obomere paka bor,
PSA.119.70	to anwaŋo kisangala i cik perin.
PSA.119.71	Gir'acula paran ober ran,
PSA.119.71	kwoŋbedo omiyan fonjirok or perin.
PSA.119.72	Cik ma dhokin ber loyo ran,
PSA.119.72	zahabu gi feza ganin.
PSA.119.73	Icweyan aka ikuran maber,
PSA.119.73	miyan niaŋ ŋey afonjere or perin.
PSA.119.74	Jono ma jolworin jolanenan to jofore,
PSA.119.74	kwoŋbedo ageno cik perin.
PSA.119.75	Rwoth, aŋeyo ni ithumo banja m'otire,
PSA.119.75	aka ni imiyan gir'acula kwoŋbedo itimo adieri.
PSA.119.76	Weyi mar perin makiwire wokwey cunyan,
PSA.119.76	paka icikan, ŋeca perin.
PSA.119.77	Maki kodan wor, ŋey akwo,
PSA.119.77	kwoŋbedo asangala i cik perin.
PSA.119.78	Weyi jodelok wiy gin wokwoti, kisegeya an nono,
PSA.119.78	paka ri an, alaparo kwoŋ cik perin.
PSA.119.79	Weyi jono ma joworin jowobin bongan,
PSA.119.79	ŋey jowoŋey or perin.
PSA.119.80	Weyi cunyan wongoye g'apuse i cik perin,
PSA.119.80	ŋey wokiri wosewan.
PSA.119.81	Adundo paran kuro both perin Rwoth,
PSA.119.81	aketho geno paran i wac perin.
PSA.119.82	Waŋan ool kuro gim'iciko,
PSA.119.82	apenjo ni, “Inokonyan keraŋo?”
PSA.119.83	Acalo thiŋ vini i yiro,
PSA.119.83	kucel wiyan kiwil gi cik perin.
PSA.119.84	Akuri kiri keraŋo?
PSA.119.84	Ilamiyo ji ma jocandan gir'acula keraŋo?
PSA.119.85	Jodelok ma jokiwinji cik perin,
PSA.119.85	jokunyo buce ma ciko an.
PSA.119.86	Or perin je obedo adieri,
PSA.119.86	ji jocandan gi twodo, konyan.
PSA.119.87	Oyido jocegin nekan,
PSA.119.87	t'akijwango or perin.
PSA.119.88	Nyuthan bero, ro mar makiwire,
PSA.119.88	ŋey akuri cik perin.
PSA.119.89	Rwoth, wac perin yindira cil gi cil,
PSA.119.89	wac perin kirum i polo.
PSA.119.90	Adieri perin bedo i luse je,
PSA.119.90	icweyo piny aka ladoŋ ameno.
PSA.119.91	Gigipiny je jonitie kiri konon, kwoŋbedo iwodho or,
PSA.119.91	kwoŋbedo jobedo ŋecin perin.
PSA.119.92	Kabedi cik perin k'obedo cakirok ma kisangala paran,
PSA.119.92	dinyo atieko tho ro candirok paran.
PSA.119.93	Wiyan k'owil gi cik perin,
PSA.119.93	kole imiyan kwo luwo i jo.
PSA.119.94	Abedo aperin, bothan,
PSA.119.94	kole arango cik perin.
PSA.119.95	Jokidakana jokuro nekan,
PSA.119.95	t'aparo kwoŋ cik perin.
PSA.119.96	Atieko neno ni gigipiny je jonitie gi gike,
PSA.119.96	to or perin lac kicutho.
PSA.119.97	Nga amaro cik perin, Awi Rwoth!
PSA.119.97	Aparo kwoŋe ndelo gipi.
PSA.119.98	Or perin miyan bedo mariek loyo jokwor paran,
PSA.119.98	kole nitie kodan hongo je.
PSA.119.99	Anitie gi niaŋ loyo jofonji paran je,
PSA.119.99	kwoŋbedo aparo kwoŋ fonji perin.
PSA.119.100	Anitie gi rieko ma kalo apa jom'otegino,
PSA.119.100	kwoŋbedo akuro or perin.
PSA.119.101	Agwokere kwoŋ kula marac,
PSA.119.101	kwoŋbedo amito winjo wac perin.
PSA.119.102	Akijwango fonji perin,
PSA.119.102	kole in won ibedo jafonji paran.
PSA.119.103	Wac perin mit ran!
PSA.119.103	Mit kiri loyo mo kic i dhokan.
PSA.119.104	Alimo niaŋ wok i cik perin
PSA.119.104	riameno adaki yo marac.
PSA.119.105	Wac perin obedo tala ri tiendan,
PSA.119.105	kodi lero ri yo paran.
PSA.119.106	Atieko timo cikirok aka aridho,
PSA.119.106	ni alaluwo fonji perin m'otire.
PSA.119.107	Anitie i litho swa,
PSA.119.107	miyan kwo, Awi Rwoth, paka itieko ciko.
PSA.119.108	Yey mic paran ma pak, Awi Rwoth,
PSA.119.108	aka fonjan or perin.
PSA.119.109	Ayikere jwango kwo paran noknok,
PSA.119.109	to wiyan kiwil gi cik perin.
PSA.119.110	Jokidakana jociko ran bwo,
PSA.119.110	t'akiweyo or perin.
PSA.119.111	Or perin obedo lim paran ma cil gi cil,
PSA.119.111	jobedo kisangala ma cunyan.
PSA.119.112	Amiyere luwo cik perin
PSA.119.112	cil gi cil kiri i gike.
PSA.119.113	Adaki ji ma jonigi paro ario,
PSA.119.113	t'amaro cik perin.
PSA.119.114	Ibedo kapondo paran gi kwot paran,
PSA.119.114	aketho geno paran i wac perin.
PSA.119.115	Eye win bongan, win joreco,
PSA.119.115	ŋey anyal kuro or pa Were paran.
PSA.119.116	Miyan meni, paka itieko ciko, ŋey anyal kwo;
PSA.119.116	aka ikir'iwey wiyan wokwoti i geno paran!
PSA.119.117	Makan, aka alabedo maber,
PSA.119.117	ŋey akuri or perin noknok.
PSA.119.118	Ikwero kisi ŋata kiwinji cik perin,
PSA.119.118	can pajo ma twodo bukony.
PSA.119.119	Itero jokidakana je paka yuk,
PSA.119.119	riameno amaro fonji perin.
PSA.119.120	Delkwoŋan kirin ro lworo rin,
PSA.119.120	aka thumo banja perin bwokan.
PSA.119.121	Atieko timo gim'otire aka ber;
PSA.119.121	ikir'ijwangan ri jokwor paran.
PSA.119.122	Cik ni ilakonyo ŋeca perin;
PSA.119.122	ikir'iwey ji ma bu Were jowodiyan!
PSA.119.123	Waŋan ool kuro both perin,
PSA.119.123	gi gonyirok m'iciko.
PSA.119.124	Tiyi kodan gi mar perin makiwire,
PSA.119.124	aka fonjan or perin.
PSA.119.125	Abedo ŋeca perin, miyan niaŋ,
PSA.119.125	ŋey anyal ŋeyo fonji perin.
PSA.119.126	Rwoth, me sawa maber itimi gimoro,
PSA.119.126	kole ji joturo cik perin.
PSA.119.127	Adieri amaro or perin,
PSA.119.127	loyo zahabu, loyo zahabu macil.
PSA.119.128	Adieri aluwo fonji perin,
PSA.119.128	adaki yo marac je.
PSA.119.129	Fonji perin obedo ma gir'aura;
PSA.119.129	riameno akuro jo gi cunyan je.
PSA.119.130	Fonji perin miyo lero,
PSA.119.130	aka kelo rieko ri jom'ongoye gi ŋeyo.
PSA.119.131	Mito paran ri or perin,
PSA.119.131	miyan adwaro gi dhokan m'oyawere.
PSA.119.132	Wire bongan aka maki kodan wor
PSA.119.132	paka itimo ri jono ma jomarin.
PSA.119.133	Paka iciko, kuran akir'apodhi,
PSA.119.133	ikir'iwey raco wolacan.
PSA.119.134	Gwokan kwoŋ jono ma jodiyan,
PSA.119.134	ŋey anyal winjo or perin.
PSA.119.135	Miyan silwany ibedi kodan,
PSA.119.135	aka fonjan cik perin.
PSA.119.136	Pigi waŋan cwer paka malawa,
PSA.119.136	kwoŋbedo ji jokikur cik perin.
PSA.119.137	Initie gi tiro, Rwoth,
PSA.119.137	aka cik perin otire.
PSA.119.138	Cik m'imiyo,
PSA.119.138	jober aka jotire swa.
PSA.119.139	Nge paran liel i an paka mac,
PSA.119.139	kwoŋbedo jokwor paran jokidew kwoŋ yo perin.
PSA.119.140	Cikirok perin oŋeyere,
PSA.119.140	aka ŋeca perin omaro swa.
PSA.119.141	Asisiri aka icayan,
PSA.119.141	kucel adewo kwoŋ fonji perin.
PSA.119.142	Initie gi tiro ma cil gi cil
PSA.119.142	aka cik perin jobedo adieri.
PSA.119.143	Teko gi lworo opoŋ kwoŋan,
PSA.119.143	to or perin kelo ran kisangala.
PSA.119.144	Fonji perin otire noknok,
PSA.119.144	miyan niaŋ ŋey anyal kwo.
PSA.119.145	Aywak gi cunyan je, dwokan, Awi Rwoth.
PSA.119.145	Alakuro or perin.
PSA.119.146	Aywak rin, bothan,
PSA.119.146	ŋey anyal kuro cik perin.
PSA.119.147	Acew mafodi keko aka aywak ri kony,
PSA.119.147	aketho geno paran i wac perin.
PSA.119.148	Abedo waŋan wor gipi,
PSA.119.148	paro kwoŋ fonji perin.
PSA.119.149	I mar perin makiwire winji dwondan,
PSA.119.149	Awi Rwoth, nyuthan wor, ikuri kwo paran.
PSA.119.150	Jono ma jocandan g'atoŋa marac jocore cegin,
PSA.119.150	ji ma jokikur cik perin.
PSA.119.151	Kucel initie cegin kodan, Awi Rwoth,
PSA.119.151	aka or perin je obedo adieri.
PSA.119.152	Cango con afonjere kwoŋ cik perin,
PSA.119.152	imiyo jo bedo cil gi cil.
PSA.119.153	Neni candirok paran, aka ibothan,
PSA.119.153	kole wiyan kiwil gi cik perin.
PSA.119.154	Gwokan aka bothan,
PSA.119.154	miyan kwo paka iciko.
PSA.119.155	Both nitie bor gi jokidakana,
PSA.119.155	kole jokiluwi cik perin.
PSA.119.156	Wor perin dwoŋ, Awi Rwoth;
PSA.119.156	nyuthan ŋono aka ibothan.
PSA.119.157	Aditi gi jokwor kodi ji ma jodiyan,
PSA.119.157	kucel akiwey luwo cik perin.
PSA.119.158	K'aŋiyo jocam sereko, cunyan ŋedhere,
PSA.119.158	kwoŋbedo jokikur or perin.
PSA.119.159	Neni paka amaro fonji perin, Awi Rwoth.
PSA.119.159	Mar perin kiwire, riameno bothan!
PSA.119.160	Cik perin obedo adieri i je,
PSA.119.160	aka ithumo banja m'otire cil gi cil.
PSA.119.161	Jomeni jomonjan m'ongoye atoŋa,
PSA.119.161	to cunyan cungo i lworo ma wac perin.
PSA.119.162	Afore i wac perin,
PSA.119.162	paka ŋat'onwaŋo lim.
PSA.119.163	Adaki aka akimiti twodo,
PSA.119.163	t'amaro cik perin.
PSA.119.164	Apakin dibirio kisi ndelo,
PSA.119.164	kwoŋbedo ithumo banja m'otire.
PSA.119.165	Jono ma jomaro cik perin jonitie gi siem madwoŋ,
PSA.119.165	ongoye gima miyo jo cer.
PSA.119.166	Akuro both perin, Awi Rwoth,
PSA.119.166	aka aluwo cik perin.
PSA.119.167	Awinjo fonji perin,
PSA.119.167	amaro jo gi cunyan je.
PSA.119.168	Awinjo or perin gi fonji perin,
PSA.119.168	ineno yo paran je.
PSA.119.169	Weyi ywak paran wotundi bongin, Awi Rwoth!
PSA.119.169	Miyan niaŋ paka iciko.
PSA.119.170	Winji kwayo paran,
PSA.119.170	aka bothan paka iciko.
PSA.119.171	Alapakin noknok
PSA.119.171	kwoŋbedo ifonjan cik perin.
PSA.119.172	Lewan lawero kwoŋ cikirok perin,
PSA.119.172	kole or perin je otire.
PSA.119.173	Weyi cingin woyikere konyan,
PSA.119.173	kole atieko yero or perin.
PSA.119.174	Akuro both perin, Awi Rwoth,
PSA.119.174	anwaŋo kisangala i cik perin.
PSA.119.175	Weyi akwo, ŋey anyal pakin,
PSA.119.175	aka weyi fonji perin wokonyan.
PSA.119.176	Alera paka rombo m'orwenyo,
PSA.119.176	rangi ŋeca perin,
PSA.119.176	kole wiyan kiwil gi or perin.
PSA.120.1	Aywak ri Rwoth i kidamba paran,
PSA.120.1	ŋey wodwokan.
PSA.120.2	Bothan Awi Rwoth,
PSA.120.2	kwoŋ dhok jotwodo,
PSA.120.2	kwoŋ lew joluwirok kicar.
PSA.120.3	Win jotwodo, aŋo ma Were otim riwin?
PSA.120.3	Omiy win gir'acula nedi?
PSA.120.4	G'asere pa jalweny mabith,
PSA.120.4	gi cuk mac m'odheth!
PSA.120.5	Bedo i dier win rac paka bedo i Mesek,
PSA.120.5	kosa i dier ji ma Kedar.
PSA.120.6	Atieko bedo ma hongo malac,
PSA.120.6	i dier ji ma jodak siem!
PSA.120.7	K'aluwo siem,
PSA.120.7	jomito lweny.
PSA.121.1	Atiŋo waŋan i tendere.
PSA.121.1	Kony paran wok kune?
PSA.121.2	Kony paran wok bongi Rwoth,
PSA.121.2	m'ocweyo polo gi piny.
PSA.121.3	Go kilaweyin ipodhi,
PSA.121.3	go ma kurin kilanur.
PSA.121.4	Neni, ŋata kuro Isiraili,
PSA.121.4	kilanur kosa nindo.
PSA.121.5	Rwoth obedo jakur perin;
PSA.121.5	go nitie i ŋetin kikwonga in.
PSA.121.6	Ceŋ kilawaŋin odieceŋ,
PSA.121.6	kosa dwe wor.
PSA.121.7	Rwoth bino kurin kwoŋ raco je,
PSA.121.7	go bino kuro kwo perin.
PSA.121.8	Rwoth bino kikwonga in k'iwok kodi k'idwoko,
PSA.121.8	pama kodi cil gi cil.
PSA.122.1	Awinjo gi kisangala munyo owaci ran ni,
PSA.122.1	“Weyi wakadhi i Ot pa Rwoth!”
PSA.122.2	Tiendi wan oyido ocungo,
PSA.122.2	i waŋkac perin, Yerusalem!
PSA.122.3	Yerusalem, ogeti paka tindi madwoŋ,
PSA.122.3	m'omakere matek.
PSA.122.4	Ka ama nonin jobino i iye,
PSA.122.4	nonin pa Rwoth,
PSA.122.4	foyo Rwoth,
PSA.122.4	cungo kwoŋ Or pere.
PSA.122.5	Kenyo ama kerin ma Isiraili,
PSA.122.5	jobed'iye thumo banja ri ji pajo.
PSA.122.6	Kway ri siem pa Yerusalem!
PSA.122.6	“Weyi jono ma jomarin jowoyindira.
PSA.122.7	Siem wobedi i cel perin,
PSA.122.7	Piny wokwe iy'acurcur perin.”
PSA.122.8	Ro wade paran gi merin,
PSA.122.8	awaco ri Yerusalem ni, “Siem wobedi kodin!”
PSA.122.9	Ro Ot pa Rwoth Were mawan,
PSA.122.9	abino rango bero perin.
PSA.123.1	Atiŋo waŋan bongin,
PSA.123.1	i polo kama idhum'iye.
PSA.123.2	Paka waŋ ŋeca,
PSA.123.2	ŋiyo cingi jadwoŋ pere,
PSA.123.2	paka waŋ japidi,
PSA.123.2	ŋiyo cingi dhakodwoŋ pere,
PSA.123.2	ameno walamedo ŋiyin Awi Rwoth Were mawan,
PSA.123.2	cuka imako gi wan wor.
PSA.123.3	Maki wor gi wan, Awi Rwoth, maki wor;
PSA.123.3	oter wan gi cay m'oasere.
PSA.123.4	Joŋaŋo joasa ŋalo wan,
PSA.123.4	aka jodelok jodiyo wan gi cay.
PSA.124.1	Kabedi Rwoth oyido k'obedo i thenge mawan,
PSA.124.1	dwoki, awi Isiraili!
PSA.124.2	Kabedi Rwoth k'obedo i thenge mawan,
PSA.124.2	munyo jokwor mawan jomonjo wan,
PSA.124.3	dinyo jomwonyo wan makwo,
PSA.124.3	munyo nge pajo oliel kwoŋ wan;
PSA.124.4	dinyo mikula pi omol gi wan,
PSA.124.4	dinyo pi omwonyo wan,
PSA.124.5	t'asur pi munyo wan.
PSA.124.6	Pak win Rwoth,
PSA.124.6	ma k'oweyo jokwor mawan reyo wan.
PSA.124.7	Wabudhere paka winyo,
PSA.124.7	wok i bwo pa jaciko,
PSA.124.7	bwo otur,
PSA.124.7	aka wabudhere.
PSA.124.8	Kony mawan nitie i nyingi Rwoth,
PSA.124.8	m'ocweyo polo gi piny.
PSA.125.1	Joma joketho geno i Rwoth jocale got Zayon,
PSA.125.1	ma kiyengere, to ridhere cil gi cil.
PSA.125.2	Paka gote othoko Yerusalem,
PSA.125.2	apaka Rwoth thoko ji pere,
PSA.125.2	wok pama kadho yuwaŋe cil gi cil.
PSA.125.3	Jokidakana jokiladhumo piny pa joma timo gim'otire,
PSA.125.3	ŋey joma timo gim'otire jokiri jowotimi gimarac.
PSA.125.4	Tim bero, Awi Rwoth ri jono ma jotimo bero,
PSA.125.4	gi ri jono ma cuny gin olony.
PSA.125.5	To miy jokidakana gir'acula,
PSA.125.5	miy gir'acula ri ji ma jojwango yo perin.
PSA.125.5	Siem wobedi gi Isiraili!
PSA.126.1	Munyo Rwoth odwoko wan i Yerusalem,
PSA.126.1	ocale pa oyido waleko!
PSA.126.2	Dhok wan opoŋ nyero,
PSA.126.2	to lew wan poŋ koko ma kisangala.
PSA.126.2	Kenyo nonin man jowaco ni,
PSA.126.2	“Rwoth otimo gimadwoŋ rijo.”
PSA.126.3	Rwoth otimo gimadwoŋ riwan,
PSA.126.3	aka wasangala.
PSA.126.4	Rwoth, dwoki wan i lowo mawan kendo,
PSA.126.4	paka koth dwoko pi i lowo opalipat yupiny ma Kanan.
PSA.126.5	Weyi jono ma jocwoyo gi pigi waŋ jo,
PSA.126.5	jowokec gi koko ma kisangala.
PSA.126.6	Jono ma jokadho gi kodhi acwoya,
PSA.126.6	munyo joywak,
PSA.126.6	jobino dwoko pecin pajo gi koko ma kisangala,
PSA.126.6	munyo jotiŋo keco pajo.
PSA.127.1	Ka Rwoth k'ogeto ot,
PSA.127.1	tic pa jogeto ngoye kony,
PSA.127.1	ka Rwoth k'okwonga tindi madwoŋ,
PSA.127.1	jokur jongoye kony.
PSA.127.2	Ongoye kony mondo cew,
PSA.127.2	t'igalo donjo nindo,
PSA.127.2	camo mugat ma tic matek,
PSA.127.2	kole Rwoth miyo ji ma go omaro nindo.
PSA.127.3	Nyithindho jobedo mic ma wok bongi Rwoth,
PSA.127.3	jobedo silwany ma ici mar'adieri.
PSA.127.4	Wot jacwo ma soye,
PSA.127.4	jocale aserin i cingi jalweny.
PSA.127.5	Jasilwany a ŋata nitie g'aserin kweth no.
PSA.127.5	Kilakikengila go,
PSA.127.5	k'oromo gi jokwor pere i waŋkac.
PSA.128.1	Jasilwany a ŋata lworo Rwoth,
PSA.128.1	ma wotho i yo pere.
PSA.128.2	Tic perin lamiyin gim'imito,
PSA.128.2	ilakisangala, aka gigipiny lakadho rin maber.
PSA.128.3	Dhako perin labedo paka vini ma nyak i peco perin,
PSA.128.3	aka nyithindho perin jolacale yen oliv ma nyaka dongo thoko meza perin.
PSA.128.4	Ameno apaka ŋata lworo Rwoth,
PSA.128.4	bino limo silwany.
PSA.128.5	Rwoth womiyin silwany wok i Zayon.
PSA.128.5	Weyi ineni bero pa Yerusalem,
PSA.128.5	i kwo perin je.
PSA.128.6	Weyi ineni nyikwayin!
PSA.128.6	Siem wobedi gi Isiraili.
PSA.129.1	Noknok imonjan wok i soye paran,
PSA.129.1	weyi Isiraili wowaci pama ni,
PSA.129.2	noknok imonjan wok i soye paran,
PSA.129.2	kucel jokikengila an.
PSA.129.3	Jotoŋo adhola m'odheth i dieŋeyan,
PSA.129.3	to joloko ndelo m'ofur.
PSA.129.4	To Rwoth timo gim'otire;
PSA.129.4	ogonyan kwoŋ twec.
PSA.129.5	Weyi jono ma jodak Zayon,
PSA.129.5	wiy gin wokwoti aka woriem jo.
PSA.129.6	Weyi jowocal lum ma twi i wi ot,
PSA.129.6	aka thwo mafodi k'odongo,
PSA.129.7	ongoye ŋat'ocoki,
PSA.129.7	kosa otwey i wic.
PSA.129.8	Kucel ongoye ŋata luwo m'owaci ni,
PSA.129.8	“Silwany pa Rwoth wobedi kodin!
PSA.129.8	Wamiyin silwany i nyingi Rwoth!”
PSA.130.1	Wok i lutho ma pal cunyan, aywak rin, Awi Rwoth.
PSA.130.2	Winji dwondan, Awi Rwoth,
PSA.130.2	ciki ithin iwinji,
PSA.130.2	ywak paran ri kony!
PSA.130.3	Kabedi in, Rwoth, ipoy reco mawan,
PSA.130.3	ŋa m'oyido nyalo both thumo banja perin?
PSA.130.4	T'icwako reco,
PSA.130.4	aka am'omiyo wolworin.
PSA.130.5	Akuro Rwoth, adundo paran kuro Rwoth,
PSA.130.5	aka ageno wac pere.
PSA.130.6	Adundo paran kuro Rwoth,
PSA.130.6	loyo jokur ma jokiyo ŋamba,
PSA.130.6	loyo jokur ma jokiyo ŋamba.
PSA.130.7	Isiraili, kethi geno i Rwoth,
PSA.130.7	kwoŋbedo mar pere kiwire,
PSA.130.7	aka go nitie gi meni madwoŋ ma botho.
PSA.130.8	kwoŋ reco pere je.
PSA.131.1	Rwoth, aweyo delok paran,
PSA.131.1	aka awire kwoŋ gero paran.
PSA.131.1	Akidew kwoŋ gigipiny madongo,
PSA.131.1	kosa matek ran.
PSA.131.2	Kwanyowoko amwole aka anitie i siem.
PSA.131.2	Paka nyathi nindo m'oliŋ i cingi yok mere,
PSA.131.2	ameno apaka cunyan oliŋ.
PSA.131.3	Isiraili, kethi geno i Rwoth
PSA.131.3	pama kodi cil gi cil.
PSA.132.1	Awi Rwoth, poyi Daudi,
PSA.132.1	gi teko je m'ociro.
PSA.132.2	Poyi cikirok ma go otimo,
PSA.132.2	kwoŋirok m'otimo rin, Were Majameni pa Yakobo ni,
PSA.132.3	“Akibino donjo i ot paran,
PSA.132.3	kosa i kanindo paran,
PSA.132.4	akibino ywomirok kosa nindo,
PSA.132.5	cuka ageto ot ri Rwoth,
PSA.132.5	Were Majameni pa Yakobo.”
PSA.132.6	aka wanwaŋo i sa ma Yar.
PSA.132.7	Wawaco ni, “Weyi wakadhi i Ot pa Rwoth;
PSA.132.7	weyi walam ruwaŋ kom pere ma dhum.”
PSA.132.8	Ay, Rwoth, aka ikidhi i ot perin gi Kakan ma Cikirok,
PSA.132.8	ranyuth ma meni perin,
PSA.132.8	aka ibedi ka cil gi cil.
PSA.132.9	Weyi jocway ri Were i wi migam perin jowotimi gim'otire;
PSA.132.9	weyi ji perin jowokoki ri kisangala!
PSA.132.10	Itimo cikirok ri ŋeca perin Daudi;
PSA.132.10	ikir'ikwer kere perin m'iyero, Awi Rwoth.
PSA.132.11	cikirok m'ikibino wiro ni;
PSA.132.11	“Abino ketho acel kwoŋ wotin kere,
PSA.132.11	aka ladhumo yuŋeyin.
PSA.132.12	Ka wotin jokur cikirok paran,
PSA.132.12	gi cik m'amiyo jo,
PSA.132.12	wot jo bende jolalunjin paka kere i hongo je.”
PSA.132.13	Kole Rwoth otieko yero Zayon,
PSA.132.13	mito loko kabedo pere.
PSA.132.14	Me kaywomirok paran ma cil gi cil,
PSA.132.14	me kama alabed'iye paka amito.
PSA.132.15	Alamiyo Zayon ŋaŋo kweth gi gima go mito je;
PSA.132.15	alamiyo jocandi pere jowoyeŋ gi cemo.
PSA.132.16	Alamiyo jocway ri Were i wi migam pere silwany i gima jotimo je,
PSA.132.16	aka ji pere jolawero to jokoko ri kisangala.
PSA.132.17	alakuro dhum pa kere paran m'ayero.
PSA.132.18	Alaruko jokwor pere gi wickwot,
PSA.132.18	to go labedo kere m'opoŋ gi dwoŋ.
PSA.133.1	Nga obedo gimaber aka ŋon,
PSA.133.1	ka ji pa Were jobed'iy'acel!
PSA.133.2	Cal mo ma welo,
PSA.133.2	ma mol wok i wi Aron gi ye tike,
PSA.133.2	loro piny i tok kanzu pere.
PSA.133.3	Cal thoyo wi got Hamon,
PSA.133.3	ma podho i riete ma Zayon.
PSA.133.3	Kole kenyo ama Rwoth ociko silwany pere,
PSA.133.3	kwo m'ongoye gi gike.
PSA.134.1	Biye, pak win Rwoth,
PSA.134.1	win ŋecin pa Rwoth,
PSA.134.1	ma jotiyo i ot pere wor.
PSA.134.2	Tiŋi win cingi win i kwayo i Ot pa Were,
PSA.134.2	aka pak win Rwoth!
PSA.134.3	Weyi Rwoth, m'ocweyo polo gi piny,
PSA.134.3	womiy win silwany wok i Zayon.
PSA.135.1	Pak win Rwoth!
PSA.135.1	Pak win nyingi Rwoth,
PSA.135.1	win ŋecin pa Rwoth pak win go.
PSA.135.2	Win ma wicungo i Ot pa Rwoth,
PSA.135.2	i diedipo ma Ot pa Were mawan.
PSA.135.3	Pak win Rwoth, kwoŋbedo Rwoth ber,
PSA.135.3	wer win ri nyinge, kwoŋbedo go jakisa.
PSA.135.4	Kole Rwoth otieko yero Yakobo rigo won,
PSA.135.4	Isiraili paka lim pere won.
PSA.135.5	Kole aŋeyo ni Rwoth dwoŋ,
PSA.135.5	Rwoth mawan dwoŋ loyo werin je.
PSA.135.6	Go timo gimoro je m'amito,
PSA.135.6	i polo gi piny,
PSA.135.6	i name gi pendi piny.
PSA.135.7	Go ama miyo pondeponde gulo i witum ma piny,
PSA.135.7	go timo lithkoth ri koth,
PSA.135.7	to wodho koyo wok i udi pere ma kan.
PSA.135.8	Go am'oneko okayin i Misir,
PSA.135.8	ji g'ogwaŋe parom.
PSA.135.9	Go odhiro ranyuth gi gir'aura
PSA.135.9	i dier win, awi Misir,
PSA.135.9	kwoŋ Farawo gi ŋecin pere je.
PSA.135.10	Go oreyo woko nonin kweth,
PSA.135.10	to neko kerin ma jomeni,
PSA.135.11	Sihon kere pa Joamor,
PSA.135.11	Og kere ma Basan, gi kerin man ma Kanan,
PSA.135.12	to miyo lowo pajo paka gir'alunja,
PSA.135.12	gir'alunja ri ji pere Isiraili.
PSA.135.13	Nyingin, Awi Rwoth, yindira cil gi cil,
PSA.135.13	luse je lapoyin.
PSA.135.14	Kole Rwoth lathielo ji pere,
PSA.135.14	to bedo gi mar kwoŋ ŋecin pere.
PSA.135.15	tic ma cingi dhano.
PSA.135.16	Jonitie gi dhok gin, to jokiluwi,
PSA.135.16	jonitie gi waŋ gin, to jokinen,
PSA.135.17	jonitie gi ithi gin, to jokiwinji,
PSA.135.17	luya ongoye i dhok gin.
PSA.135.18	Joma timo jo,
PSA.135.18	gi joma geno i jo,
PSA.135.18	jolacale gi jo.
PSA.135.19	Awi ot pa Isiraili pak Rwoth,
PSA.135.19	Awi ot pa Aron pak Rwoth.
PSA.135.20	Awi ot pa Levi, pak Rwoth;
PSA.135.20	win ma wilworo Rwoth pak win go!
PSA.135.21	Rwoth wopak i Zayon,
PSA.135.21	go ma bedo i Yerusalem!
PSA.135.21	Rwoth wopak!
PSA.136.1	kole mar pere makiwire bedo cil gi cil.
PSA.136.2	Miy win foyo ri Were pa werin,
PSA.136.2	kole mar pere makiwire bedo cil gi cil.
PSA.136.3	Miy win foyo ri Rwoth pa rwodhe,
PSA.136.3	kole mar pere makiwire bedo cil gi cil.
PSA.136.4	Go won kende ma timo gir'aura madongo,
PSA.136.4	kole mar pere makiwire bedo cil gi cil.
PSA.136.5	kole mar pere makiwire bedo cil gi cil.
PSA.136.6	kole mar pere makiwire bedo cil gi cil.
PSA.136.7	kole mar pere makiwire bedo cil gi cil,
PSA.136.8	waŋceŋ dhumo odieceŋ,
PSA.136.8	kole mar pere makiwire bedo cil gi cil,
PSA.136.9	dwe gi micalin dhumo wor,
PSA.136.9	kole mar pere makiwire bedo cil gi cil.
PSA.136.10	kole mar pere makiwire bedo cil gi cil,
PSA.136.11	kole mar pere makiwire bedo cil gi cil,
PSA.136.12	gi cinge matek kodi bade ma meni,
PSA.136.12	kole mar pere makiwire bedo cil gi cil.
PSA.136.13	kole mar pere makiwire bedo cil gi cil,
PSA.136.14	omiyo Joisiraili luwo i diere,
PSA.136.14	kole mar pere makiwire bedo cil gi cil,
PSA.136.15	to kengila Farawo gi jolweny pere i Nam M'obokere,
PSA.136.15	kole mar pere makiwire bedo cil gi cil.
PSA.136.16	Go m'otelo ji pere i thim,
PSA.136.16	kole mar pere makiwire bedo cil gi cil.
PSA.136.17	Go m'oneko kerin madongo,
PSA.136.17	kole mar pere makiwire bedo cil gi cil,
PSA.136.18	to neko kerin m'oŋeyere,
PSA.136.18	kole mar pere makiwire bedo cil gi cil,
PSA.136.19	kole mar pere makiwire bedo cil gi cil
PSA.136.20	kole mar pere makiwire bedo cil gi cil,
PSA.136.21	to miyo lowo pajo paka gir'alunja,
PSA.136.21	kole mar pere makiwire bedo cil gi cil,
PSA.136.22	gir'alunja ri Isiraili ŋeca pere,
PSA.136.22	kole mar pere makiwire bedo cil gi cil.
PSA.136.23	Go am'opoyo wan ma wasisiri,
PSA.136.23	kole mar pere makiwire bedo cil gi cil,
PSA.136.24	to botho wan kwoŋ jokwor mawan,
PSA.136.24	kole mar pere makiwire bedo cil gi cil.
PSA.136.25	Go m'amiyo cemo ri gima kwo je,
PSA.136.25	kole mar pere makiwire bedo cil gi cil.
PSA.136.26	Awi, miy foyo ri Were ma i polo,
PSA.136.26	kole mar pere makiwire bedo cil gi cil.
PSA.137.1	Gi thengi malawin ma Babilon,
PSA.137.1	kenyo wabedo piny to waywak,
PSA.137.1	munyo wapoyo Zayon.
PSA.137.2	I jangi yen ma kanyago,
PSA.137.2	waŋawo tongol mawan.
PSA.137.3	Kole kenyo jom'omako wan,
PSA.137.3	jomito ni wawer rijo,
PSA.137.3	aka joma cando wan jowaco riwan ni,
PSA.137.3	“Wer win riwan acel kwoŋ wer ma Zayon!”
PSA.137.4	Wanower nedi wer pa Rwoth,
PSA.137.4	i piny pa jopath?
PSA.137.5	Ka wiyan owil kodin, awi Yerusalem,
PSA.137.5	weyi cingan maracuc wolimi nyaŋinya!
PSA.137.6	Weyi lewan womok i dandan,
PSA.137.6	ka wiyan owil kodin,
PSA.137.6	k'akiketho Yerusalem malo ma kisangala paran maloyo.
PSA.137.7	Poyi, Awi Rwoth, kwoŋ Joedom
PSA.137.7	ndelo ma podho pa Yerusalem,
PSA.137.7	paka jowaco ni, “Reyi woko, reyi woko!
PSA.137.7	Wopodhi kiri i kindi mere!”
PSA.137.8	Jasilwany a ŋata culo kwoŋin,
PSA.137.8	kwor ro gima witieko timo riwan!
PSA.137.9	Silwany bino bedo ri ŋata kwanyo, nyithindho perin to ŋidho jo kwoŋ tele.
PSA.138.1	Amiyin foyo, Awi Rwoth, gi cunyan je,
PSA.138.1	ruwaŋ werin awero pak perin.
PSA.138.2	Akule piny yu ot perin maleŋ,
PSA.138.2	t'amiyo foyo ri nyingin,
PSA.138.2	ro mar perin makiwire gi genirok perin.
PSA.138.2	Kole iŋat'itiŋo malo nyingin gi wac perin loyo kisi gimoro.
PSA.138.3	I ndelo m'alwoŋin, idwokan,
PSA.138.3	idwoko meni ma cunyan.
PSA.138.4	Kerin je ma i piny jolapakin, Awi Rwoth,
PSA.138.4	kole jotieko winjo wac ma wok i dhokin
PSA.138.5	Jolawero kwoŋ tim pa Rwoth,
PSA.138.5	Kole dwoŋ pa Rwoth nimalo.
PSA.138.6	Kole kada Rwoth oŋawere,
PSA.138.6	go paro kwoŋ ji masisiri,
PSA.138.6	to ŋeyo jodelok gi bor.
PSA.138.7	Makada nende awotho i dier teko,
PSA.138.7	iŋat'ikuro kwo paran,
PSA.138.7	iŋat'iyaro cingin kwoŋ keme pa jokwor paran;
PSA.138.7	aka cingin maracuc bothan.
PSA.138.8	Rwoth laketho i kare atoŋa pere ran,
PSA.138.8	mar perin makiwire, Awi Rwoth, bedo cil gi cil,
PSA.138.8	ikir'ijwangi tic ma cingin.
PSA.139.1	Awi Rwoth, itieko menyan t'iŋeyan!
PSA.139.2	Iŋeyo k'abedo piny gi k'acungo;
PSA.139.2	imenyo paro paran gi bor.
PSA.139.3	Imenyo woth paran gi k'anindo,
PSA.139.3	aka iŋeyo tim paran je.
PSA.139.4	Mafodi lewan k'otuco wac,
PSA.139.4	neni, Awi Rwoth, iŋeyo joje.
PSA.139.5	Ithokan i kisi thenge,
PSA.139.5	aka ipanan i cingin.
PSA.139.6	Nger niaŋ no obedo ma gir'aura swa ran,
PSA.139.6	oŋawere swa, yombo niaŋ paran.
PSA.139.7	Anopondi kune kwoŋ cunyin,
PSA.139.7	kosa anoringi kune ruwaŋin!
PSA.139.8	K'aidho i polo, initie kenyo,
PSA.139.8	k'anindo i piny pa jom'otho, initie kenyo.
PSA.139.9	K'adwire woko yombo yuwok ceŋ,
PSA.139.9	kosa abedi kamabor loyo yupodho ceŋ,
PSA.139.10	kiri kenyo je cingin latelan,
PSA.139.10	to cingin maracuc makan.
PSA.139.11	K'awaco ni, “Weyi mudho kende wouman,
PSA.139.11	to lero m'othokan bedo wor,
PSA.139.12	kiri mudho kicol rin,
PSA.139.12	wor ler paka odieceŋ,
PSA.139.12	kole mudho rom gi lero rin.”
PSA.139.13	Kole iŋat'icweyo kisi adec ma delkwoŋan,
PSA.139.13	iŋat'ikwoyan kanyacel i iy mama.
PSA.139.14	Apakin, kole iŋat'iripo alwora aka itimo gir'aura.
PSA.139.14	Tic perin obedo ma gir'aura,
PSA.139.14	iŋat'iŋeyan maber swa.
PSA.139.15	Munyo icweyo cokin paran,
PSA.139.15	m'oketh kanyacel maber i iy mama
PSA.139.15	munyo adongo kenyo nyaliŋliŋ,
PSA.139.15	iŋeyo ni oyido anitie kenyo.
PSA.139.16	Inenan mafodi k'onywolan.
PSA.139.16	Ndelo je m'imiyan
PSA.139.16	oyido otiek ndiko i kitawo perin,
PSA.139.16	mafodi jo k'ocakere.
PSA.139.17	Awi Were, nga tek ran niaŋ paro perin!
PSA.139.17	Je rom nedi!
PSA.139.18	Bedi akwan jo, di joloyo kwoyo,
PSA.139.18	k'acew, fodi anitie bongin.
PSA.139.19	Awi Were neni paka akwayo swa ni ineki ran jokidakana!
PSA.139.19	Nga akwayo ni jogwayo joweyere kendan!
PSA.139.20	Jono ma joluwo gikidakana kwoŋin,
PSA.139.20	joluwo reco kwoŋ nyingin.
PSA.139.21	Awi Rwoth nga dak jono ma jodakin!
PSA.139.21	Nga acayo jono ma jogwenyere kwoŋin!
PSA.139.22	Adaki jo kicutho,
PSA.139.22	atero jo paka jokwor paran.
PSA.139.23	Menyan, Awi Were, aka iŋey cunyan!
PSA.139.23	Teman aka iŋey paro paran!
PSA.139.24	Neni ka nitie tim moro ma kidakana kwoŋan,
PSA.139.24	aka itelan i yo ma cil gi cil.
PSA.140.1	Bothan, Awi Rwoth, kwoŋ ji mareco;
PSA.140.1	kuran maber kwoŋ jogwayo,
PSA.140.2	ma jocano reco i cuny jo,
PSA.140.2	to jotugila lweny noknok.
PSA.140.3	aka dhok jo nitie kwir ma cal apa malasaŋ.
PSA.140.4	Kwonga an, Awi Rwoth kwoŋ cingi jokidakana;
PSA.140.4	kwonga an kwoŋ ji magway,
PSA.140.4	ma jotieko timo can ma camo tiendan gi piny.
PSA.140.5	Jogero jotieko ciko an g'apor malo,
PSA.140.5	jotieko ciko bwo ma makan i thengi royo.
PSA.140.6	Awaco ri Rwoth ni, “Ibedo Were paran;
PSA.140.6	ciki ithin iwinji ywak paran, Awi Rwoth!”.
PSA.140.7	Awi Rwoth, Rwoth paran, jaboth paran ma jameni,
PSA.140.7	iŋat'iumo wiyan i hongo ma lweny.
PSA.140.8	Ikir'iwinji, Awi Rwoth, awanya pa jokidakana;
PSA.140.8	ikir'iyey jowomedere gi can pajo mareco.
PSA.140.9	Jono ma jothokan jotiŋo wiy gin malo,
PSA.140.9	weyi paro ma colo manitie i dhok jo wogiki rijo.
PSA.140.10	Weyi cuk mac m'odheth wopodhi kwoŋ jo,
PSA.140.10	weyi jowoyikere i bur, jokiri jowocerino kendo.
PSA.140.11	Weyi jar'awaca nyingi jokiri jowokwo i piny;
PSA.140.11	weyi reco wokengila jogwayo i yoto.
PSA.140.12	Aŋeyo ni Rwoth thielo ŋata nitie i litho,
PSA.140.12	aka thumo banja gi tiro ri jacandi.
PSA.140.13	Adieri jom'otire jolafoyo nyingin;
PSA.140.13	ji mabeyo jolabedo ruwaŋin.
PSA.141.1	Alwoŋin, Awi Rwoth, redi bongan,
PSA.141.1	winjan, k'alwoŋin.
PSA.141.2	gi tiŋo cingan malo paka cowirok m'othieno.
PSA.141.3	Gwok dhokan, Awi Rwoth,
PSA.141.3	mwon dhokan wokiri woyawere.
PSA.141.4	Ikir'iwir cunyan timo reco moro je,
PSA.141.4	gi oro kwo paran timo gikidakana,
PSA.141.4	i kitipa pa ji ma jotimo reco,
PSA.141.4	aka ikir'iyey acem i kalima pajo.
PSA.141.5	Weyi ŋataber wocwadan kosa woyetan i wor,
PSA.141.5	to ikir'iyey mo pa jakidakana wowir i wiyan;
PSA.141.5	kole kwayo paran noknok mako kwoŋ tim ma kidakana pajo.
PSA.141.6	K'okethi jo i cingi jono ma jobino thumo ri ji banja,
PSA.141.6	nyaka jolaŋeyo ni wac pa Rwoth obedo adieri.
PSA.141.7	Paka tele ma dhano tiŋo to baro piny,
PSA.141.7	apaka cokin pajo ilabaro i dhok piny pa jom'otho.
PSA.141.8	To waŋan ŋiyin, Awi Rwoth Were,
PSA.141.8	arango kapondo bongin,
PSA.141.8	ikir'iwey atho!
PSA.141.9	Bothan kwoŋ mitego ma jociko ran,
PSA.141.9	gi bwo pa joreco!
PSA.141.10	Weyi jokidakana jowopodhi kanyacel i bwo pajo wegi,
PSA.141.10	kareno akwale m'ongoye litho.
PSA.142.1	atiŋo dwondan ywakirok ri Rwoth.
PSA.142.2	Akonjo woko kigeŋisa paran rigo,
PSA.142.2	awaco rigo teko paran.
PSA.142.3	Ka cunyan podho,
PSA.142.3	iŋat'iŋeyo royo paran!
PSA.142.3	I royo m'awoth'iye
PSA.142.3	jociko mitego ran.
PSA.142.4	Awire yuracuc t'aneno,
PSA.142.4	to ongoye ŋata paro kwoŋan,
PSA.142.4	angoye gi kapondo,
PSA.142.4	ongoye dhano ma paro kwoŋan.
PSA.142.5	Aywak rin, Awi Rwoth,
PSA.142.5	awaco ni iŋat'ibedo kapondo paran,
PSA.142.5	adec paran i piny pa ji makwo.
PSA.142.6	Winji ywak paran,
PSA.142.6	kole olacan piny swa!
PSA.142.6	Bothan kwoŋ ji ma jomiyan litho,
PSA.142.6	kole jotek swa loyan!
PSA.142.7	Wodhan i twec,
PSA.142.7	ŋey anyal miyo foyo ri nyingin!
PSA.142.7	Ji mabeyo jolathokan,
PSA.142.7	kole ilateran gi bero.
PSA.143.1	Winji kwayo paran, Awi Rwoth;
PSA.143.1	ciki ithin ri ywak paran!
PSA.143.1	I genirok perin dwokan i tiro perin!
PSA.143.2	kole ongoye dhano ma kwo m'otire ruwaŋin.
PSA.143.3	Kole jakwor otieko rieman,
PSA.143.3	otieko ŋinyo kwo paran piny,
PSA.143.3	otieko miyan bedo i mudho,
PSA.143.3	pa ŋat'otho cango.
PSA.143.4	Riameno cunyan podho i iyan,
PSA.143.4	adundo paran oŋedhere i iyan.
PSA.143.5	Apoyo hongo macon,
PSA.143.5	aparo kwoŋ gim'itieko timo,
PSA.143.5	aparo kwoŋ gima cingin otieko timo.
PSA.143.6	Ayaro rin cingan je woko,
PSA.143.6	cunyan riyo neko rin paka piny m'opalipat.
PSA.143.7	Ikir'igal gi dwokan, Awi Rwoth!
PSA.143.7	Cunyan podho!
PSA.143.7	Ikir'ipan ran waŋin,
PSA.143.7	rupiri anyalo bedo paka jono ma jokadho piny i bur.
PSA.143.8	Weyi awinji kwoŋ mar perin makiwire odikin,
PSA.143.8	kole aketho geno paran i in.
PSA.143.8	Fonjan royo m'aripo luwo,
PSA.143.8	kole atiŋo adundo paran rin.
PSA.143.9	Bothan, Awi Rwoth, kwoŋ jokwor paran!
PSA.143.9	Atieko ringo bongin ni ipanan!
PSA.143.10	Fonjan timo gim'iyenyo,
PSA.143.10	kole iŋat'ibedo Were paran!
PSA.143.10	Weyi cunyin maber wotelan i royo ma bu teko.
PSA.143.11	Ro bero ma nyingin, Awi Rwoth, both kwo paran!
PSA.143.11	I tiro perin wodhan i teko!
PSA.143.12	Aka i mar perin makiwire neki jokwor paran,
PSA.143.12	reyi woko jokwor paran je,
PSA.143.12	kole abedo ŋeca perin.
PSA.144.1	Rwoth wopak, tele paran,
PSA.144.1	ma fonjo cingan ri lweny,
PSA.144.1	gi lwet cingan lwenyo.
PSA.144.2	Go obedo tele paran gi kapondo paran,
PSA.144.2	kapondo paran gi jaboth paran,
PSA.144.2	kwot paran, m'apondo bonge,
PSA.144.2	go ketho nonin i dhum pere.
PSA.144.3	kosa wod dhano m'iparo kwoŋe?
PSA.144.4	Dhano cal luya,
PSA.144.4	ndelo pere rere paka tipo.
PSA.144.5	Bar pondeponde perin, Awi Rwoth, ilor piny!
PSA.144.5	Gey gote jowonyal wodho yiro!
PSA.144.6	Dhiri pilin pa lithkoth t'ikedho jokwor perin,
PSA.144.6	dhiri aserin perin t'imiyo jo ŋwec!
PSA.144.7	Riey cingin wok i ŋawirok,
PSA.144.7	bothan, iwodhan wok i pi maluth,
PSA.144.7	bothan wok i cingi jopath.
PSA.144.8	Ji ma dhok gin luwo twodo,
PSA.144.8	ji ma jotiŋo malo cingi gin maracuc twodo.
PSA.144.9	Alawero wer manyen rin, Awi Were;
PSA.144.9	alatuko rin tongol ma thondhe apar.
PSA.144.10	Iŋat'imiyo loyo ri kerin,
PSA.144.10	iŋat'ibotho Daudi ŋeca perin.
PSA.144.11	Bothan kwoŋ abor mager,
PSA.144.11	bothan wok i cingi jopath,
PSA.144.11	ji ma dhok gin luwo twodo,
PSA.144.11	ji ma jotiŋo cingi gin maracuc twodo.
PSA.144.12	Weyi wot wan i soye pajo jowobedi paka cemo m'otieko dongo,
PSA.144.12	nyithindho mawan manyir jowobedi paka sirin ma sonda,
PSA.144.12	m'oranda ma geto peco pa kere.
PSA.144.13	Weyi dere mawan wopoŋ gi cemo nger gi nger;
PSA.144.13	weyi rombo mawan jowonywol gana gi gana,
PSA.144.13	jowonywol digana apar i ndelin mawan.
PSA.144.14	Weyi dhok mawan jowonywol nyithindhi jo kweth,
PSA.144.14	m'ongoye ma iye wopodho woko kosa ma k'onyalo colo nyathi;
PSA.144.14	weyi ywak ma kidamba wongoye i royin mawan!
PSA.144.15	Jokisangala a jono ma nger silwany no podho kwoŋ jo!
PSA.144.15	Jokisangala a jono ma Were pajo obedo Rwoth!
PSA.145.1	Alatuco dwoŋ perin, Were paran gi Kere paran,
PSA.145.1	t'apako nyingin cil gi cil
PSA.145.2	Kisi ndelo alafoyin,
PSA.145.2	t'apako nyingin cil gi cil.
PSA.145.3	Rwoth dwoŋ, aka iripo pako go gi pak ma malo,
PSA.145.3	aka dwoŋ pere kiniaŋere.
PSA.145.4	Luse acel lapako tic perin ri luse man,
PSA.145.4	aka latito tim perin ma meni.
PSA.145.5	Alaluwo kwoŋ dwoŋ gi meni perin,
PSA.145.5	t'aparo kwoŋ tic perin ma gir'aura.
PSA.145.6	Ji jolatuco meni ma tim perin ma kiwacere,
PSA.145.6	t'atito dwoŋ perin.
PSA.145.7	Jolaluwo kwoŋ bero perin je,
PSA.145.7	to jowero gi dwondi jo ma malo kwoŋ timo ŋono perin.
PSA.145.8	Rwoth obedo jamar aka timo ŋono,
PSA.145.8	kimaki nge piyo aka opoŋ gi mar makiwire.
PSA.145.9	Rwoth ber ri ji je,
PSA.145.9	aka nyutho mar ri gimoro je ma go ocweyo.
PSA.145.10	Tic perin je lafoyin, Awi Rwoth,
PSA.145.10	aka ji perin je lapakin!
PSA.145.11	Jolaluwo kwoŋ dwoŋ ma ker perin, to joluwo kwoŋ meni perin,
PSA.145.12	m'amiyo ji ŋeyo tim perin ma gir'aura,
PSA.145.12	gi dwoŋ ma ker perin.
PSA.145.13	Ker perin obedo ker ma cil gi cil,
PSA.145.13	aka dhum perin bedo i luse je.
PSA.145.13	Rwoth genere i wac pere je,
PSA.145.13	aka jawor i tim pere je.
PSA.145.14	Rwoth thielo ji ma jopodho je,
PSA.145.14	to tiŋo malo jom'ofodere piny.
PSA.145.15	Waŋ kisi gimoro ŋiyin,
PSA.145.15	aka iŋat'imiyo jo cemo pajo i hongo ma ripo.
PSA.145.16	Iyawo cingin,
PSA.145.16	t'iyeŋo mito pa kisi gima kwo je.
PSA.145.17	Rwoth otire i tim pere je,
PSA.145.17	aka jakisa i gimoro je ma go timo.
PSA.145.18	Rwoth bedo cegin gi ji je ma jolwoŋo go,
PSA.145.18	ri joje ma jolwoŋo go iy'adieri.
PSA.145.19	Go ketho i kare mito pa ji ma lworo go je,
PSA.145.19	go bende winjo ywak pajo, to botho jo.
PSA.145.20	Rwoth botho jom'omaro go je;
PSA.145.20	to jokidakana je go lareyo woko.
PSA.145.21	Dhokan laluwo kwoŋ pak pa Rwoth,
PSA.145.21	aka weyi cwec pere je jowopaki nyinge maleŋ cil gi cil.
PSA.146.1	Pak Rwoth!
PSA.146.1	Adundo paran, pak Rwoth!
PSA.146.2	Alapako Rwoth tekin fodi akwo;
PSA.146.2	alawero pak ri Were kafodi aywe.
PSA.146.3	Wikiri wikethi geno mewin i jodhum,
PSA.146.3	i wod dhano, ma kony ongoye bonge.
PSA.146.4	K'omay luya to dok i piny pere;
PSA.146.4	i ndelo no won, can pere je sika woko.
PSA.146.5	Jakisangala a ŋata kony pere obedo Were pa Yakobo,
PSA.146.5	ŋata geno pere nitie i Rwoth Were pere,
PSA.146.6	nam gi gimoro je manitie i jo;
PSA.146.6	ŋata kuro yeyo cil gi cil.
PSA.146.7	Go timo tiro ri jom'idiyo,
PSA.146.7	to miyo cemo ri joma kec neko,
PSA.146.7	Rwoth gonyo jom'otwey.
PSA.146.8	Rwoth yawo waŋ joma waŋ gin otho.
PSA.146.8	Rwoth tiŋo malo joma jopodho,
PSA.146.8	Rwoth omaro joma timo gim'otire.
PSA.146.9	Rwoth kuro jopath,
PSA.146.9	go konyo citho gi nyithindho kic;
PSA.146.9	to yo pa jakidakana go sika woko.
PSA.146.10	Rwoth ladhumo cil gi cil,
PSA.146.10	Were perin, awi Zayon, tundo i luse je.
PSA.146.10	Rwoth wopak!
PSA.147.1	Pak Rwoth!
PSA.147.1	Kole ber wer pak ri Were mawan,
PSA.147.1	kole go ber, aka otire wero pak rigo.
PSA.147.2	Rwoth geto Yerusalem,
PSA.147.2	go coko ji ma jonitie woko ma piny Isiraili.
PSA.147.3	Go botho ji ma cuny gin otur,
PSA.147.3	to tweyo adholin pajo.
PSA.147.4	Rwoth ama ridho welo ma micalin,
PSA.147.4	to miyo joje nyingi jo.
PSA.147.5	Rwoth mawan dwoŋ, aka thoth gi meni;
PSA.147.5	niaŋ pere kipimere.
PSA.147.6	Rwoth tiŋo malo jomamwol,
PSA.147.6	to ŋinyo jokidakana piny.
PSA.147.7	Wer ri Rwoth gi foyo,
PSA.147.7	wer ri Were gi tongol!
PSA.147.8	Go umo polo gi pondeponde,
PSA.147.8	go yiko koth ri piny,
PSA.147.8	go miyo lum twi i wi tendere.
PSA.147.9	Rwoth miyo ogwaŋe cemo pajo,
PSA.147.9	gi nyithindhi agakere ma joywak.
PSA.147.10	Kisangala pere ongoye i meni pa kayinin,
PSA.147.10	kosa i meni pa jolweny ma jomiseni,
PSA.147.11	to Rwoth siemere i jono ma jolworo go,
PSA.147.11	i jono ma jogeno i mar pere makiwire.
PSA.147.12	Pak Rwoth, awi Yerusalem!
PSA.147.12	Pak Were perin, awi Zayon!
PSA.147.13	Kole go ridho nywenye ma waŋkace perin,
PSA.147.13	go miyo wot win silwany i dier win.
PSA.147.14	Go timo siem i kewere mewin,
PSA.147.14	go yeŋo win gi ŋano m'onuŋere.
PSA.147.15	Go wodho or ri piny,
PSA.147.15	wac pere dwir.
PSA.147.16	Go yaro pe paka pien rombo,
PSA.147.16	go kedho fumbi paka buru.
PSA.147.17	Go dhiro pe paka tele gu,
PSA.147.17	ŋa manyalo cungo i ŋico pere?
PSA.147.18	Rwoth dhiro wac pere, to lenyo jo,
PSA.147.18	go miyo koyo pere kudho, to pi mol.
PSA.147.19	Go wodho wac pere kamaler ri Yakobo,
PSA.147.19	fonji gi cik pere ri Isiraili.
PSA.147.20	Go fodi k'otimo ameno ri nonin man,
PSA.147.20	jokuya cik pere.
PSA.147.20	Rwoth wopak!
PSA.148.1	Pak Rwoth!
PSA.148.1	Pak Rwoth wok i polo,
PSA.148.1	pak go i ŋawirok!
PSA.148.2	Pak win go jomalaika pere je,
PSA.148.2	pak win go wijolweny pere!
PSA.148.3	Pak win go waŋceŋ gi dwe;
PSA.148.3	pak win go, micalin maliel je!
PSA.148.4	Pak win go, win polo m'oŋawere tektek,
PSA.148.4	gi pi ma malo i polo!
PSA.148.5	Weyi jowopaki nyingi Rwoth!
PSA.148.5	Kole go owodho or to jocweyere.
PSA.148.6	Go oketho jo ma cil gi cil,
PSA.148.6	go oridho kew pajo ma kikalere.
PSA.148.7	Pak win Rwoth wok piny,
PSA.148.7	win ogwaŋe ma nam gi lutho je,
PSA.148.8	lithkoth gi telin, pe gi fumbi,
PSA.148.8	g'asur ma jowinjo or pere!
PSA.148.9	Gote gi tendere je,
PSA.148.9	yen ma nyak olemo gi lule!
PSA.148.10	Ogwaŋe madudi gi dhok je,
PSA.148.10	gigipiny ma mol gi kor jo gi winyin ma joay!
PSA.148.11	Kerin ma piny gi ji je,
PSA.148.11	jodhum gi jotel je ma piny!
PSA.148.12	Yac gi nyir kanyacel,
PSA.148.12	jom'oti gi nyithindho!
PSA.148.13	Weyi jowopaki nyingi Rwoth,
PSA.148.13	kole nyingi go kende ama otiŋ malo loyo;
PSA.148.13	dwoŋ pere yombo polo gi piny.
PSA.148.14	Go otieko loko nono pere matek,
PSA.148.14	ŋey ji pere jowonyal pako go
PSA.148.14	Joisiraili ma go lithi gine.
PSA.148.14	Rwoth wopak!
PSA.149.1	Pak Rwoth!
PSA.149.1	Wer ri Rwoth wer manyen,
PSA.149.1	pak Were i kacokirok pa jom'oyeyo!
PSA.149.2	Weyi Isiraili wosangala i jacwec pere,
PSA.149.2	weyi wot Zayon jowofore i kere pajo!
PSA.149.3	Weyi jowopaki nyinge gi miel;
PSA.149.3	jowower rigo gi sasi kodi tongol.
PSA.149.4	Kole Rwoth limo kisangala i ji pere,
PSA.149.4	go miyo dwoŋ ri jomamwol gi loyo.
PSA.149.5	Weyi jom'oyeyo jowoyodere i dwoŋ,
PSA.149.5	weyi jowower ro kisangala wor gipi.
PSA.149.6	Weyi jowokoki malo ka jopako,
PSA.149.6	g'abor mabith m'opak kor gi korin i cingi jo,
PSA.149.7	ma culo kwor kwoŋ nonin,
PSA.149.7	gi miyo gir'acula kwoŋ ji,
PSA.149.8	ma tweyo kerin pajo gi lijegere,
PSA.149.8	gi jotel pajo gi lijegere ma nyweny;
PSA.149.9	ma miyo jo gir'acula m'oyik con!
PSA.149.9	Me obedo dwoŋ pa ji pere ma joyeyo je.
PSA.149.9	Rwoth wopak!
PSA.150.1	Pak Rwoth!
PSA.150.1	Pak Rwoth i Ot pere;
PSA.150.1	pak meni pere i polo!
PSA.150.2	Pak go ro tim pere ma meni,
PSA.150.2	pak win go ro dwoŋ pere maloyo!
PSA.150.3	Pak go gi dwondi gwara,
PSA.150.3	pak go gi milowe kodi tongol!
PSA.150.4	Pak go gi sasi kodi miel;
PSA.150.4	pak go gi thondhe kodi madundo.
PSA.150.5	Pak go g'agwatin ma ywak;
PSA.150.5	pak go ka wiyengo agwatin gi dwonde ma malo!
PSA.150.6	Weyi kisi gima kwo je wopak Rwoth!
PSA.150.6	Rwoth wopak.
PRO.1.2	E agecin ma bino konyin ŋeyo rieko gi fonji,
PRO.1.2	niaŋ dwoŋ wac gi gima wac no nyutho i thutho.
PRO.1.3	Jofonjo nger ma bedo gi rieko,
PRO.1.3	nger ma bedo g'adieri, tiro gi bedo ŋataber.
PRO.1.4	Jonyalo miyo ŋata nitie gi ŋeyo bedo mariek,
PRO.1.4	to jofonjo soye bedo jondijo.
PRO.1.5	Weyi jomariek bende jowowinji to jolimo cwe i fonjirok,
PRO.1.5	aka joma yero bero jowolimi ndijo,
PRO.1.6	ŋey jowoniaŋ dwoŋ ageca gi gim'opanere,
PRO.1.6	wac pa jomariek gi sikoiyiko pajo.
PRO.1.7	to jomamiŋ jocayo rieko gi fonji.
PRO.1.8	A nyathi paran, winji fonji pa benin,
PRO.1.8	aka ikir'ikwer fonji pa yokin.
PRO.1.9	Me kwoŋbedo jobedo junga ri wiyin,
PRO.1.9	gi thiwino ri ŋutin.
PRO.1.10	Nyathi paran, ka joreco jodwoŋin,
PRO.1.10	ikir'iyey.
PRO.1.11	Ka jowaco ni, “Luw wan, weyi warangi dhano waneki;
PRO.1.11	weyi watim apondi ri ŋata bubanja,
PRO.1.12	paka piny pa jom'otho weyi wamwonyi jo makwo,
PRO.1.12	aka gipi, paka joma jokadho piny i bur.
PRO.1.13	Walanwaŋo ŋaŋo kweth,
PRO.1.13	to wapoŋo udi mawan gi gim'onyaga.
PRO.1.14	Bol win kwir mewin i dier wan;
PRO.1.14	wajoje walabedo gi mugowa acel.”
PRO.1.15	Nyathi paran, ikir'imakere gi jo,
PRO.1.15	bedi bor gi jo.
PRO.1.16	Kole tiendi jo kwakere timo gimarac,
PRO.1.16	aka joredo neki.
PRO.1.17	Obedo gipilok ciko bwo,
PRO.1.17	ka winyo m'imito mako neno,
PRO.1.18	to cwo me jotimo apondi ma neko jo wegi!
PRO.1.18	Jotimo apondi ri kwo pajo wegi.
PRO.1.19	Meno a nger gike pa jono je ma jolimo gimoro iy'akaka,
PRO.1.19	aka cowo kwo pajo wegi.
PRO.1.20	i kabedo m'oyawere go tiŋo dwonde.
PRO.1.21	Go lwoŋo gi dwonde ma malo,
PRO.1.21	i waŋkac ma tindi madwoŋ go tuco wac pere.
PRO.1.22	“Kiri keraŋo, awi joniaŋ macek ma wilamito bedo mamiŋ?
PRO.1.22	Kiri keraŋo ma jonyero jolayodere i nyero pajo,
PRO.1.22	to jomamiŋ jokwero ŋeyo?
PRO.1.23	Winji win apuse paran,
PRO.1.23	alakonjo kwoŋ win paro paran,
PRO.1.23	t'amiyo win ŋeyo wac paran.
PRO.1.24	Kwoŋbedo atieko lwoŋo win to wikwero,
PRO.1.24	atieko yaro cingan to ngoye ŋat'owinjo.
PRO.1.25	Wikidewo kwoŋ rieko paran je m'amiyo win,
PRO.1.25	aka wikiyeyo ni atir win.
PRO.1.26	An bende alanyero win ka winopodhi i teko;
PRO.1.26	alanyero win ka lworo madwoŋ obin.
PRO.1.27	Ka kirin obin riwin paka koyo madwoŋ,
PRO.1.27	to teko mewin bino paka asur,
PRO.1.27	ka litho gi kumo obino kwoŋ win.
PRO.1.28	Nyaka wilalwoŋan, t'ak'oye;
PRO.1.28	wilarangan kisi kamoro, to wik'onwaŋan.
PRO.1.29	Kwoŋbedo widak bedo gi ŋeyo,
PRO.1.29	aka wikiyero lworo Rwoth.
PRO.1.30	Wikwero rieko paran je m'amiyo win,
PRO.1.30	to wiŋisa kisi gimoro m'atemo tiro gine win.
PRO.1.31	Riameno wilacamo olemo ma tim mewin,
PRO.1.31	aka tim mewin won lamiyo witwo.
PRO.1.32	Ji ma jongoye gi ŋeyo jotho kwoŋbedo jokwero rieko.
PRO.1.32	Jomamiŋ jotho kwoŋbedo jokidew.
PRO.1.33	To jono ma jowinjan jolabedo maber.
PRO.1.33	Teko k'omaki jo, m'ongoye lworo raco.”
PRO.2.1	Nyathi paran, k'inowinji wac paran,
PRO.2.1	t'itero or paran paka gima dicwe i in.
PRO.2.2	K'inociki ithin ri rieko,
PRO.2.2	t'iyawo adundo perin niaŋ,
PRO.2.3	k'inorangi bero,
PRO.2.3	t'ilwoŋo niaŋ,
PRO.2.4	k'inodwar go paka feza,
PRO.2.4	t'idwaro go paka gima dicwe m'opondo,
PRO.2.5	nyaka ibino niaŋ dwoŋ ma lworo Rwoth,
PRO.2.5	t'inwaŋo ŋeyo Were.
PRO.2.6	Kole Rwoth ama miyo rieko,
PRO.2.6	wok i dhok go ŋeyo gi niaŋ jobino.
PRO.2.7	Go kano rieko manyakare ri joma timo gim'otire,
PRO.2.7	go obedo kwot pa ji ma bubanja.
PRO.2.8	Go kuro jono ma jotimo bero ri wadi gin,
PRO.2.8	aka lithi gi jono ma jomaro go.
PRO.2.9	Ka winowinjan, nyaka wilaniaŋ timo gim'otire, tiro gi bero,
PRO.2.9	wilaŋeyo gima wiripo timo.
PRO.2.10	Wilabedo gi rieko iy'adundo mewin,
PRO.2.10	aka ŋeyo mewin lamiyo win kisangala.
PRO.2.11	Adieri mewin lakuro win,
PRO.2.11	to niaŋ kwonga win.
PRO.2.12	Bino botho win kwoŋ timo gimarac,
PRO.2.12	kwoŋ jono ma joluwo kicar.
PRO.2.13	Jono ma joweyo yo m'otire,
PRO.2.13	aka jowotho i yo ma mudho,
PRO.2.14	ma jofore i timo gimarac,
PRO.2.14	aka josiemere i gimiŋo marac,
PRO.2.15	jono ma yo pajo k'otire,
PRO.2.15	aka tim pajo rac.
PRO.2.16	Ibino nyalo ciro dhako ma jakidakana,
PRO.2.16	ma luwere kicar m'otemi dwoŋin gi wac pere mamit,
PRO.2.17	dhako ma wiye wil gi cwore ma soye,
PRO.2.17	wiye wil gi cikirok pa Were pere.
PRO.2.18	K'ikidho i ot pere,
PRO.2.18	meno iwotho i yo ma kidho i piny pa jom'otho.
PRO.2.19	Jono je ma jowendo rigo jokidwoki,
PRO.2.19	jokigiki i yo ma kwo.
PRO.2.20	Riameno woth i yo pa ji mabeyo,
PRO.2.20	aka idoŋ i yo pa jom'otire.
PRO.2.21	Rupiri ji mabeyo jolabedo i piny,
PRO.2.21	aka ji ma bubanja joladoŋ'iye.
PRO.2.22	To jokidakana ilaneko jo woko i piny,
PRO.2.22	t'ifudho woko joreco i iye paka doy.
PRO.3.1	Nyathi paran, wiyin wokiri wowil gi fonji paran,
PRO.3.1	to weyi adundo perin wokur or paran.
PRO.3.2	Rupiri fonji paran lamiyin,
PRO.3.2	ikwo oro kweth to medin siem.
PRO.3.3	Ikir'iyey mwolo g'adieri jowobudhin,
PRO.3.3	tweyi jo i ŋutin,
PRO.3.3	ndiki jo i pal cunyin.
PRO.3.4	ilanwaŋo ŋono gi pak,
PRO.3.4	ruwaŋ Were gi ruwaŋ ji.
PRO.3.5	Geni Rwoth gi cunyin je,
PRO.3.5	aka ikir'igoŋere kwoŋ gim'iparo nike iŋeyo.
PRO.3.6	I kisi gimoro je m'itimo, yey go,
PRO.3.6	aka go latiro yo perin.
PRO.3.7	lwor Rwoth, aka iwey timo gimarac.
PRO.3.8	K'inotim ameno,
PRO.3.8	labedo kwo ri delkwoŋin
PRO.3.8	gi yath ri cokin perin.
PRO.3.9	Miy Rwoth dwoŋ gi lim perin,
PRO.3.9	kodi olemo marapena ma ranyak perin je.
PRO.3.10	K'inotim ameno,
PRO.3.10	dere perin lapoŋ gi cemo,
PRO.3.10	aka nywero perin lapoŋ gi vini.
PRO.3.11	kosa ilocere ka go tirin.
PRO.3.12	paka bajo tiro nyathi ma go nor gine.
PRO.3.13	Jakisangala a ŋata nwaŋo rieko,
PRO.3.13	gi ŋata nwaŋo niaŋ!
PRO.3.14	Rupiri magowa pere loyo magowa ma feza,
PRO.3.14	aka gima go limo loyo zahabu.
PRO.3.15	Rieko obedo gima diwelo loyo nyweny,
PRO.3.15	aka ongoye giman m'igomba m'inyalo kipima gine.
PRO.3.16	Cingi rieko maracuc miyo kwo mabor,
PRO.3.16	aka cinge maracam bed'iye ŋaŋo gi dwoŋ.
PRO.3.17	Dhoyin pere obedo ma kisangala,
PRO.3.17	aka yo pere je obedo siem.
PRO.3.18	Rieko obedo yath ma kwo ri jono ma jogoŋere kwoŋe,
PRO.3.18	jono ma jomako matek jobedo gi kisangala.
PRO.3.19	Rwoth ocweyo piny gi rieko;
PRO.3.19	go ocako polo gi niaŋ.
PRO.3.20	Gi ŋeyo pere lutho obare to ŋamere,
PRO.3.20	aka pondeponde thono thoyo.
PRO.3.21	Nyathi paran, kuri rieko gi niaŋ,
PRO.3.21	ikir'iwey jowobudhi ŋeyo perin.
PRO.3.22	Jolabedo kwo ri cunyin,
PRO.3.22	gi thiwino ri ŋutin.
PRO.3.23	Nyaka ibino wotho i yo perin m'ongoye teko,
PRO.3.23	aka tiendin k'ocer.
PRO.3.24	K'inoriere piny, ik'obedi gi lworo,
PRO.3.24	k'inonindi piny, nindo perin labedo mamit.
PRO.3.25	Ikir'ibedi gi lworo ri dhier ma bino abwap,
PRO.3.25	kosa amien ma podho kwoŋ jokidakana.
PRO.3.26	Kwoŋbedo Rwoth labedo meni perin,
PRO.3.26	to geŋo tiendin cer.
PRO.3.27	Ikir'iwey m'ikitimo bero ri jono ma joyenyo,
PRO.3.27	k'inyalo timo ameno.
PRO.3.28	Ikir'iwaci ri nyawotin ni, kadhi, inodwoki kendo,
PRO.3.28	alamiyin dikin, kareno inigi gino.
PRO.3.29	Ikir'ican timo teko ri jager perin,
PRO.3.29	ma bedo cegin kodin munyo genin.
PRO.3.30	Ikir'idhaw gi dhano ma nono,
PRO.3.30	m'ongoye teko m'otimo rin.
PRO.3.31	Ikir'igomba jogwayo,
PRO.3.31	aka ikir'iyer tim pajo moro je.
PRO.3.32	Kwoŋbedo joreco jobedo amien ri Rwoth,
PRO.3.32	to go nor gi jom'otire.
PRO.3.33	Kwoŋ pa Rwoth nitie i ot pa jakidakana,
PRO.3.33	to go miyo kabedo pa ŋat'otire silwany.
PRO.3.34	to ri jomamwol, go nyutho wor.
PRO.3.35	Jomariek jolalunjo dwoŋ,
PRO.3.35	to jomamiŋ jolimo wickwot.
PRO.4.1	Winji win, awi nyithindho, fonji pa bawin,
PRO.4.1	aka ciki ithi win, ŋey winyal niaŋ.
PRO.4.2	Kole amiyo win fonji maber,
PRO.4.2	wikiri wijwangi fonji paran.
PRO.4.3	Munyo fodi abedo jayac gi baba,
PRO.4.3	ma nyaka ay, aka kendan ruwaŋ mama,
PRO.4.4	baba ofonjan. Go oyido waco ni,
PRO.4.4	“Poyi gim'afonjin, aka wiyin wokiri wowil gine.
PRO.4.4	Kur or paran aka ibino kwo.
PRO.4.5	Wiyin wokiri wowil, aka ikir'iwire,
PRO.4.5	kwoŋ gim'atieko waco.
PRO.4.5	Lim rieko, aka lim ŋeyo.
PRO.4.6	Ikir'ijwangi rieko, bino kurin,
PRO.4.6	mar go, bino kikwonga in.
PRO.4.7	Cakirok ma rieko obedo gime: Lim rieko,
PRO.4.7	aka kwoŋ giman je m'inolim, lim niaŋ.
PRO.4.8	Ter rieko paka gimadwoŋ, aka latiŋin malo.
PRO.4.8	Rieko lamiyin dwoŋ k'imako go matek.
PRO.4.9	Rieko laketho i wiyin ŋono,
PRO.4.9	aka lakelo rin sangaria maŋon.”
PRO.4.10	Winji, awi nyathi paran, aka iyey wac paran,
PRO.4.10	ŋey inyal kiyindira.
PRO.4.11	Atieko fonjin royo ma kwo;
PRO.4.11	atieko nyuthin yo ma tiro.
PRO.4.12	K'iwotho, ongoye gima lageŋin;
PRO.4.12	aka k'iŋweco, ik'otangatanga.
PRO.4.13	Maki fonji paran matek; ikir'iwey wokadhi;
PRO.4.13	kwonga go, rupiri obedo kwo perin.
PRO.4.14	Ikir'idonji i yo pa jokidakana,
PRO.4.14	aka ikir'iwothi i yo pa joreco.
PRO.4.15	Weyere gine, ikir'ikidh'iye,
PRO.4.15	wire yuthenge man t'ikadho.
PRO.4.16	Kole jokidakana jokinyal nindo cuka jotieko timo gimarac.
PRO.4.16	Nindo kikwal jo cuka jomiy dhano litho.
PRO.4.17	Kole jocamo kidakana pa mugat,
PRO.4.17	aka jomadho akaka pa vini.
PRO.4.18	To yo pa jom'otire obedo lero ma ŋamba,
PRO.4.18	maliel maber tundo odieceŋ.
PRO.4.19	Royo pa jokidakana cal gi mudho madwoŋ;
PRO.4.19	jokiŋey gima jocer i wiye.
PRO.4.20	Awi nyathi paran, ciki ithin iwinji wac paran,
PRO.4.20	winji gim'awaco.
PRO.4.21	Ikir'iwey jowongoye ruwaŋin,
PRO.4.21	kuri jo iy'adundo perin.
PRO.4.22	Rupiri jobedo kwo ri jono ma jonwaŋo,
PRO.4.22	aka cango delkwoŋ jo.
PRO.4.23	Gwok adundo perin,
PRO.4.23	kwoŋbedo obedo waŋ kwo.
PRO.4.24	Ikir'ibanere i luwo perin,
PRO.4.24	kethi gicen luwo marac.
PRO.4.25	Weyi waŋin woŋiy tirtir,
PRO.4.25	aka nyangil waŋin woŋiy maber.
PRO.4.26	aka kisi gimoro je m'icano, lakadho maber.
PRO.4.27	Ikir'iwire racuc kosa racam;
PRO.4.27	kwany woko tiendin kwoŋ gimarac.
PRO.5.1	Nyathi paran, winji odoco rieko paran,
PRO.5.1	ciki ithin ri fonji paran.
PRO.5.2	Kenyo nyaka ibino ŋeyo nger ma bedo gi kula maber,
PRO.5.2	aka wac perin lanyutho ni inigi ŋeyo.
PRO.5.3	Dhok dhako ma jaweco thon mo kic,
PRO.5.3	aka luwo pere foth loyo mo,
PRO.5.4	t'icowe mere, go kiwey rin gimoro,
PRO.5.4	kwanyowoko aŋedha cuny gi litho.
PRO.5.5	Tiende tero jo i tho,
PRO.5.5	royo ma go luwo tero jo i piny pa jom'otho.
PRO.5.6	Go kikur royo m'otire ma tero jo i kwo,
PRO.5.6	to lera kicar, aka go kiniaŋ gima timere.
PRO.5.7	Riameno, winjan win, awi nyithindho paran,
PRO.5.7	aka wiy win wokiri wowil gi gim'awaco.
PRO.5.8	Bedi bor swa gi nger dhako no,
PRO.5.8	aka ikir'icore cegin gi dhiot pere.
PRO.5.9	K'inotim ameno, iweyo dwoŋ perin ri joman,
PRO.5.9	aka ilatho i cingi jogero.
PRO.5.10	Ey, jokicar jolakwanyo ŋaŋo perin je,
PRO.5.10	aka gim'ilimo m'owok i kwok perin labedo apa japath.
PRO.5.11	Onyo i hongo ma gike ma kwo perin ilaywak gi litho,
PRO.5.11	ka riŋo perin gi delkwoŋin nyekere woko,
PRO.5.12	aka nyaka ibino waco ni, “Awi, raŋo akwero winjo fonji?
PRO.5.12	Adundo paran ocayo tiro m'oyido imiyan!
PRO.5.13	Akiwinjo dwondi jofonji paran,
PRO.5.13	aka ikiwinjo dwondi jomic rieko paran.
PRO.5.14	Onyo pama acegin rere woko
PRO.5.14	i dier cokirok pa lwak.”
PRO.5.15	Miti dhako perin won kende,
PRO.5.15	aka imiy mar perin rigo kende.
PRO.5.16	Nyithindho m'ilimo gi dhako man woko kelo litho.
PRO.5.17	Weyi nyithindho perin jowobedi aperin won kende,
PRO.5.17	makiweno oro jo bende gi jokicar.
PRO.5.18	Weyi dhako perin wolimi silwany,
PRO.5.18	aka fore gi dhako perin m'inywomo munyo fodi i soye,
PRO.5.19	maŋon paka apol, paka diel ma nema.
PRO.5.19	Weyi mitirok pere woyeŋin i hongo je;
PRO.5.19	i hongo je mer gi mar pere.
PRO.5.20	Raŋo doko irweny wodan, gi dhako man,
PRO.5.20	t'ipodho i kor dhako ma japath?
PRO.5.21	Rwoth neno kisi tim pa dhano,
PRO.5.21	aka menyo kisi kama go kadh'iye.
PRO.5.22	Reco pa jokidakana obedo bwo rijo,
PRO.5.22	aka imako jo i bwo mareco pajo.
PRO.5.23	Jotho kwoŋbedo jokwero fonji,
PRO.5.23	aka kwoŋbedo miŋo pajo dwoŋ, jorwenyo.
PRO.6.1	Nyathi paran, k'itieko cungo ri banja pa nyawotin,
PRO.6.1	k'itieko ciko konyo japath,
PRO.6.2	itieko podho i bwo gi luwo ma dhokin,
PRO.6.2	imoko gi wac m'owok i dhokin.
PRO.6.3	Ameno tim gime, nyathi paran, aka ibothi kwo perin.
PRO.6.3	Kole ameno itieko podho i cingi nyawotin,
PRO.6.3	kadhi imwole, aka iywakere rigo.
PRO.6.4	Nindo wokiri womaki waŋin,
PRO.6.4	aka ikir'inur.
PRO.6.5	Bothi kwo perin paka amudhe botho kwo pere wok i cingi jadwar,
PRO.6.5	paka winyo budhere wok i cingi jaciko.
PRO.6.6	Kidhi win i riete ŋwen, win jonyapo,
PRO.6.6	neni win paka okoko jotiyo, aka wilokere mariek.
PRO.6.7	Jongoye kada gi jatel,
PRO.6.7	jamituka kosa jadhum,
PRO.6.8	to joyiko cemo i ndir ma ceŋ,
PRO.6.8	ka joyikere ri ndir ma cwir.
PRO.6.9	Wilanindo kiri keraŋo, awi jomamiŋ?
PRO.6.9	Wilacew keraŋo wok i nindo mewin?
PRO.6.10	aladolo cingan ywomirok nyaka mathin.”
PRO.6.11	To ka go nindo, candi lamonjo go,
PRO.6.11	paka jakwo ma royo,
PRO.6.11	paka jacwo m'otiŋo gilweny.
PRO.6.12	Dhano ma bukony gi jakidakana
PRO.6.12	ŋweyo piny gi luwo twodo.
PRO.6.13	Go mbieto waŋe, ka como tiende i lowo,
PRO.6.13	ka cimere gi cinge.
PRO.6.14	Go cano raco gi cunye marac,
PRO.6.14	aka cwoyo tiakirok noknok.
PRO.6.15	Riameno, teko lapodho kwoŋe abwap,
PRO.6.15	aka go larere abwap to rwenyo.
PRO.6.16	Nitie gigipiny aucel ma Rwoth odak.
PRO.6.16	Abirio jobedo amien rigo.
PRO.6.17	Delok, lew jo ma twodo,
PRO.6.17	cingi jo ma neko joma bubanja,
PRO.6.18	adundo ma timo can ma kidakana,
PRO.6.18	par tiendi jo ma kwakere timo gimarac,
PRO.6.19	jakony ma luwo twodo,
PRO.6.19	kodi ŋata cwoyo tiakirok i dier wutmere.
PRO.6.20	Nyathi paran, kuri or pa benin,
PRO.6.20	aka ikir'ijwangi fonji pa yokin.
PRO.6.21	Tweyi jo iy'adundo perin noknok;
PRO.6.21	tweyi jo i ŋutin.
PRO.6.22	K'iwotho, jolatelin,
PRO.6.22	k'iriere piny, jolakurin,
PRO.6.22	aka k'icew, jolaluwo kodin.
PRO.6.23	Kole or obedo tala aka fonji obedo lero,
PRO.6.23	aka tiro kula obedo yo ma kwo.
PRO.6.24	Nyalo kurin kwoŋ dhako marac,
PRO.6.24	kwoŋ adwoŋa pa dhako ma jacot.
PRO.6.25	Ikir'igomba ŋono pere i cunyin,
PRO.6.25	aka ikir'iwey go wodwoŋin gi biendi waŋe.
PRO.6.26	Jacwo nyalo nyewo malaya gi nyaka mugat acel won,
PRO.6.26	to cot nyalo kadho gi kisi gimoro je ma go nitie gine.
PRO.6.27	Inyalo tiŋo mac i korin,
PRO.6.27	ma k'owaŋo nangin perin?
PRO.6.28	Kosa dhano nyalo woth i mac m'okur,
PRO.6.28	ma k'owaŋo tiende?
PRO.6.29	Ameno apaka ŋata nindo gi cipa nyawote nitie,
PRO.6.29	ongoye ŋat'ogey nger dheno ma kilamiyo gir'acula.
PRO.6.30	Ji jokicay jakwo k'okwalo cemo,
PRO.6.30	ka kec neko.
PRO.6.31	Kucel k'omaki, culo dibirio loyo,
PRO.6.31	lakeŋ kisi gimoro je ma ot pere.
PRO.6.32	To ŋata timo cot ongoye gi rieko,
PRO.6.32	ŋata timo gino reyo woko kwo pere.
PRO.6.33	Go lanwaŋo adhola giwickwot,
PRO.6.33	aka wickwot pere k'orumi.
PRO.6.34	Kole nyeko miyo jacwo bedo mager,
PRO.6.34	aka go kilanyutho wor ka culo kwor.
PRO.6.35	Go k'oyey cul moro je,
PRO.6.35	kosa yeyo nyew makada nende bedi madwoŋ nedi.
PRO.7.1	Nyathi paran, kuri wac paran,
PRO.7.1	aka ter or paran paka gimadwoŋ.
PRO.7.2	Kuri or paran aka ilakwo,
PRO.7.2	kuri fonji paran paka ikuro nyangil waŋin.
PRO.7.3	Tweyi i lwet cingin,
PRO.7.3	kethi i pal cunyin.
PRO.7.4	Wac ri rieko ni, “Ibedo nyamin an.”
PRO.7.4	Lwoŋ niaŋ ni mere perin ma kacunyin.
PRO.7.5	Jobino kurin kwoŋ mon ma joweco,
PRO.7.5	kwoŋ mon ma jodwoŋo jo gi wac.
PRO.7.6	Ndelo moro oyido aŋiyo g'idirisa ma ot paran,
PRO.7.6	aŋiyo g'ihoŋ miango,
PRO.7.7	t'aneno i dier jomamiŋ,
PRO.7.7	aneno i dier soye,
PRO.7.7	jayac moro mamiŋ.
PRO.7.8	Go oyido wotho i royo cegin gi royo ma rwayo,
PRO.7.8	kidho i ot pa dhako moro,
PRO.7.9	kareno waŋceŋ opodho, othieno,
PRO.7.9	wor aka i mudho.
PRO.7.10	Kenyo dhako moro obino romo gine,
PRO.7.10	orukere paka malaya, kareno oyikere dwoŋo jayac no.
PRO.7.11	Go obedo jamaker aka bu wickwot,
PRO.7.11	dhako ma jakilera.
PRO.7.12	Sawa je inwaŋo go i royo kosa kam'othangere,
PRO.7.12	aka bedo kareno ciko dhano i royo.
PRO.7.13	Dheno opodho kwoŋ jayac no to cwiyo dhoke,
PRO.7.13	oneno waŋe tirtir to waco rigo ni,
PRO.7.14	“Ajok amiyo cowirok ma siem,
PRO.7.14	aka konon atieko culo cikirok paran.
PRO.7.15	Riameno awok woko romo kodin,
PRO.7.15	adwarin awaŋ g'awaŋ, aka atieko nwaŋin!
PRO.7.16	Atieko pedho kitanda paran,
PRO.7.16	gi nanga makicin m'otimi i Misir.
PRO.7.17	Atieko kudho kanindo paran gi mo maŋwe kur,
PRO.7.17	mo ma yath maŋwe kur, gi sinamon.
PRO.7.18	Biye, weyi waweci tundo odikin;
PRO.7.18	weyi wayodere gi mar.
PRO.7.19	Kole cworan ongoye peco,
PRO.7.19	go okadho bor swa.
PRO.7.20	Okadho gi pesa kweth,
PRO.7.20	go k'odwoki peco tundo i dier dwe.
PRO.7.21	Gi luwo mar'adwoŋa dheno odwoŋo go,
PRO.7.21	gi luwo pere mafoth dheno oromo go.
PRO.7.22	Jayac no oluwo go abwap,
PRO.7.22	paka merikwa m'ikidho thumo,
PRO.7.22	paka ogwaŋ ma redo i bwo,
PRO.7.23	cuka asere cwowo gigipiny ma iye.
PRO.7.23	Go cal winyo ma rure i bwo,
PRO.7.23	kiŋey ni latho.
PRO.7.24	Riameno nyithindho paran, winjan win,
PRO.7.24	aka ciki ithi win ri wac ma wok i dhokan.
PRO.7.25	Cunyin wokiri woluwi yo pa nger dheno,
PRO.7.25	ikir'ilera rango go.
PRO.7.26	Go otieko neko cwo kweth,
PRO.7.26	cwo ma kikwanere.
PRO.7.27	Ot pere obedo royo ma kidho i piny pa jom'otho,
PRO.7.27	ma rwako jo i bur.”
PRO.8.1	Niaŋ tiŋo dwonde.
PRO.8.2	I wi tendere i thengi royo,
PRO.8.2	kodi i royo go cungo.
PRO.8.3	Ruwaŋ waŋkac ma tindi madwoŋ,
PRO.8.3	i thengi waŋkac go goyo dwonde.
PRO.8.4	Ri wijoje, awi jome, alwoŋo,
PRO.8.4	aka ywak paran obedo ri dhano je makwo.
PRO.8.5	Win ma wingoye gi nyaŋith, wikifonjere ye niaŋ.
PRO.8.5	Win ma wimiŋ, lim win rieko.
PRO.8.6	Winji, kole alaluwo wac maber,
PRO.8.6	aka gima lawok i dhokan otire.
PRO.8.7	Kole dhokan lawaco gir'adieri,
PRO.8.7	kidakana obedo amien ri dhokan.
PRO.8.8	Wac je ma wok i dhokan obedo adieri,
PRO.8.8	ongoye gim'ogondere kosa m'owire nyaman i jo.
PRO.8.9	Joje jotire ri dhano ma niaŋ,
PRO.8.9	aka otire ri jono ma jonwaŋo ŋeyo.
PRO.8.10	Yeri fonji paran kapa feza,
PRO.8.10	gi ŋeyo kapa zahabu maber loyo.
PRO.8.11	Kole rieko ber loyo nyweny,
PRO.8.11	aka kisi gimoro je m'inyalo mito kipimere gine.
PRO.8.12	An abedo rieko, akipan wac,
PRO.8.12	anitie gi ŋeyo kodi thumo banja m'otire.
PRO.8.13	Lworo Rwoth obedo kwero gimarac.
PRO.8.13	Noro, gero, tim marac,
PRO.8.13	gi wac twodo adaki.
PRO.8.14	Abedo jamic rieko gi rieko ma kakare,
PRO.8.14	anigi niaŋ, aka anigi meni.
PRO.8.15	Kerin jodhumo ro an,
PRO.8.15	aka jodhum jocweyo cik maber.
PRO.8.16	Kisi jadhum dhumo gi kony paran,
PRO.8.16	jotel gi jogavana i nger acel.
PRO.8.17	Amaro jono ma jomaran,
PRO.8.17	aka jono je ma jodwaran gi cuny gin acel jonwaŋan.
PRO.8.18	Ŋaŋo gi dwoŋ jonitie kodan,
PRO.8.18	ŋaŋo ma yindira gi kisi gimoro maber.
PRO.8.19	Olemo paran ber loyo zahabu, kada zahabu ma pilin,
PRO.8.19	aka kwot paran ber loyo feza macil.
PRO.8.20	Awotho i royo m'otire,
PRO.8.20	aluwo yo ma tiro,
PRO.8.21	amiyo jom'omaran lunjo ŋaŋo,
PRO.8.21	jopoŋo udi pajo gi gigipiny ma dicwe.
PRO.8.22	tic pere marapena cango con.
PRO.8.23	Wok cango con, go okethan,
PRO.8.23	bedo marapena mafodi k'ocwey piny.
PRO.8.24	Onywolan mafodi wakawaka,
PRO.8.24	ma waŋ pi fodi ongoye.
PRO.8.25	Onywolan mafodi k'ojiengi gote
PRO.8.25	mafodi k'ocwey tendere,
PRO.8.26	mafodi Were k'ocweyo polo gi piny,
PRO.8.26	kosa adec lowo ma piny.
PRO.8.27	Munyo Were cako polo, oyido anitie,
PRO.8.27	munyo ogoyo nyaraunda i wi wakawaka,
PRO.8.28	munyo go timo pondeponde m'ocwiny malo,
PRO.8.28	munyo go oyawo waŋ pi ma wakawaka.
PRO.8.29	Go oyiko ri nam gike mere,
PRO.8.29	ŋey pi wokiri wotur or pere.
PRO.8.29	Oyido anitie munyo go jengo kindi piny.
PRO.8.30	Oyido anitie ruŋete,
PRO.8.30	paka jageto ma goyo cal ma ot,
PRO.8.30	aka oyido abedo kisangala pere kisi ndelo,
PRO.8.30	afore ruwaŋe noknok.
PRO.8.31	Afore i piny pere,
PRO.8.31	t'ayodere gi ji.
PRO.8.32	Riameno nyithindho, winjan win.
PRO.8.32	Josilwany a jono ma jotimo gim'awaco.
PRO.8.33	Winji win fonji aka witim girieko,
PRO.8.33	wikiri wijala.
PRO.8.34	Jasilwany a ŋata winjan,
PRO.8.34	jono ma jokuro dhiot paran kisi ndelo,
PRO.8.34	ka jokuro i waŋkace ma donjo peco paran.
PRO.8.35	Kole ŋata nwaŋan nwaŋo kwo
PRO.8.35	aka limo ŋono wok bongi Rwoth.
PRO.8.36	Jono ma jokinwaŋan jolimo litho,
PRO.8.36	aka jono je ma jodakan jomito tho.
PRO.9.1	Rieko otieko geto ot pere,
PRO.9.1	otieko gero sirin pere abirio.
PRO.9.2	Go otieko neko le pere, otieko ruwo vini pere,
PRO.9.2	go otieko yiko meza pere.
PRO.9.3	Go otieko dhiro ŋecin pere manyir, rieko lwoŋo,
PRO.9.3	wok i kam'oŋawere ma tindi ni,
PRO.9.4	“Ŋa mamiŋ, weyi go wowire yuthenge me!”
PRO.9.4	Go waco ri jomamiŋ ni,
PRO.9.5	“Biye win, cami win mugat paran,
PRO.9.5	to wimadho vini paran m'atieko ruwo.
PRO.9.6	Weyi win timo gimiŋo, aka wibino kwo,
PRO.9.6	tim win girieko.”
PRO.9.7	Ŋata tiro jarendirok nwaŋo yet,
PRO.9.7	ŋata tiro jakidakana limo litho.
PRO.9.8	Ikir'itir jarendirok, ladakin,
PRO.9.8	k'itiro jomariek jolamarin.
PRO.9.9	Miy jomariek fonji, aka jolamedo lokirok mariek,
PRO.9.9	fonji jom'otire aka niaŋ pajo lamedere.
PRO.9.10	aka ŋeyo Ŋataleŋ, nyutho bedo gi niaŋ.
PRO.9.11	Kole gi an, ilamedo kwo perin,
PRO.9.11	aka ilamedo oro m'oromo i kwo perin.
PRO.9.12	K'iriek, iŋat'ilimo magowa mere,
PRO.9.12	to k'ikwero, iŋat'ilakeŋ.
PRO.9.13	Dhako mamiŋ ama luwo malo,
PRO.9.13	go kiniaŋ aka ongoye gima go oŋeyo.
PRO.9.14	Go bedo i dhiot pere,
PRO.9.14	kosa i kabedo m'oŋawere ma tindi,
PRO.9.15	ka lwoŋo jono ma jokadho,
PRO.9.15	joma kadho rigin tirtir i yo pajo ni,
PRO.9.16	“Weyi ŋatamiŋ, wowire yuthenge me!”
PRO.9.16	Aka ri jomamiŋ, go waco ni,
PRO.9.17	“Pi m'okwal mit,
PRO.9.17	aka mugat m'icamo nyaliŋliŋ mit loyo.”
PRO.9.18	To jokuya ni tipo pa jom'otho nitie kenyo,
PRO.9.18	aka wendo pere jonitie i pendi piny pa jom'otho.
PRO.10.1	Me agecin pa Solomon:
PRO.10.1	Nyathi mariek miyo bamere kisangala,
PRO.10.1	to nyathi mamiŋ kelo ri yokimere ywak.
PRO.10.2	Ŋaŋo m'ilimo gi kidakana kikony,
PRO.10.2	to timo gim'otire botho kwo.
PRO.10.3	Rwoth kiyey kec woneki jom'otire,
PRO.10.3	to go kwero jokidakana limo gima jomito.
PRO.10.4	Cingi jo ma bol kelo candi,
PRO.10.4	to cingi jo mayil yil kelo ŋaŋo.
PRO.10.5	Ŋatariek keco cemo ka jocek,
PRO.10.5	to nyathi ma nindo i hongo ma keco,
PRO.10.5	obedo nyathi ma timo giwickwot.
PRO.10.6	Silwany nitie ri jomabeyo,
PRO.10.6	to dhok jokidakana pano gwayo.
PRO.10.7	Poyo jom'otire obedo silwany,
PRO.10.7	to nyingi jokidakana kipoy.
PRO.10.8	Jomariek jolawinjo or,
PRO.10.8	to jomamiŋ jolarere.
PRO.10.9	Ongoye teko ma lamako joma timo adieri,
PRO.10.9	t'ilaŋeyo tim pa jokidakana.
PRO.10.10	Ŋata diyo waŋe acel kelo teko,
PRO.10.10	to ŋata kwero gimarac gi miseni kelo siem.
PRO.10.11	Wac pa ŋataber obedo cakirok ma kwo,
PRO.10.11	to wac pa jakidakana pano gwayo.
PRO.10.12	to mari umo kibenga je.
PRO.10.13	Rieko nitie i dhok ŋata nigi niaŋ,
PRO.10.13	to luth obedo ri ŋey jamiŋo.
PRO.10.14	Jomariek jocoko ŋeyo,
PRO.10.14	to jomamiŋ ma jogoyo dhok jo jokelo rerok cegin.
PRO.10.15	Thoŋino pa joŋaŋo obedo cel pajo,
PRO.10.15	candi pa jocandi obedo kisika pajo.
PRO.10.16	Kemba pa jom'otire obedo kwo,
PRO.10.16	to magowa pa jakidakana obedo reco.
PRO.10.17	Nyatoro ma winjo fonji nitie i ger ma kwo,
PRO.10.17	to ŋata kwero tiro lokere jawoth kicar.
PRO.10.18	Dhok jo ma twodo pano dakirok,
PRO.10.18	aka jamisegey obedo jamiŋo.
PRO.10.19	Ka wac nitie kidhur, kibenga kingoye,
PRO.10.19	to ŋata gwoko dhoke nyutho rieko.
PRO.10.20	Wac pa ŋataber cale feza macil,
PRO.10.20	to paro pa jakidakana ongoye kony.
PRO.10.21	Wac pa jom'otire pidho ji kweth,
PRO.10.21	to jomamiŋ jotho ro miŋo.
PRO.10.22	Silwany pa Rwoth ama miyo ŋaŋo,
PRO.10.22	aka go kimed'iye kumo.
PRO.10.23	Timo gimarac cal gituko ri jamiŋo,
PRO.10.23	to tim ma rieko obedo kisangala ri ŋata niaŋ.
PRO.10.24	Gima jakidakana lworo layimere kwoŋe,
PRO.10.24	t'ibino miyo ŋat'otire gima gomba.
PRO.10.25	Ka koyo madwoŋ okudho, kwadho woko jokidakana,
PRO.10.25	to jom'otire igeto jo cil gi cil.
PRO.10.26	Paka gima wac bedo ri lak jo, gi yiro ri waŋ jo,
PRO.10.26	ameno apaka joma nyap joŋedho cuny jodongo pajo.
PRO.10.27	Lworo Rwoth kelo kiyindira,
PRO.10.27	to oro pa jokidakana labedo macek.
PRO.10.28	Geno pa jom'otire gike mere obedo kisangala,
PRO.10.28	to geno pa jokidakana kikel gimoro.
PRO.10.29	Yo pa Rwoth obedo kapondo ri joma timo adieri,
PRO.10.29	t'obedo rerok ri joma timo kidakana.
PRO.10.30	Jom'otire jok'oyengere cil gi cil,
PRO.10.30	to jokidakana k'oyey jo bedo i piny.
PRO.10.31	Dhok jom'otire luwo rieko,
PRO.10.31	to lew jobanirok ilathumo woko.
PRO.10.32	Dhok jom'otire ŋeyo gimaber awaca,
PRO.10.32	to dhok jokidakana waco banirok ayin.
PRO.11.1	Latir ma twodo obedo amien ri Rwoth,
PRO.11.1	to latir m'otire obedo yodirok pere.
PRO.11.2	Ka noro obino, kenyo wickwot bende bino gine,
PRO.11.2	to rieko nigi jomamwol.
PRO.11.3	Bero pa jom'otire thielo jo,
PRO.11.3	to jobanirok jorere gi banirok pajo.
PRO.11.4	Ŋaŋo kikony i hongo ma keme,
PRO.11.4	to timo gim'otire botho kwo.
PRO.11.5	Timo gitiro pa joma bubanja miyo jo bedo maber,
PRO.11.5	to jokidakana jopodho gi kidakana pajo won.
PRO.11.6	Timo gitiro pa joma timo adieri botho jo,
PRO.11.6	to jobanirok imako jo i woro pajo.
PRO.11.7	Ka jakidakana otho, geno pere rere,
PRO.11.7	aka geno pa ji ma bu Were bende rere.
PRO.11.8	Jom'otire ibotho jo i hongo ma teko,
PRO.11.8	aka jokidakana jopodh'iye ayino.
PRO.11.9	Ji ma bu Were jonyalo kisika woko wadi jo,
PRO.11.9	to jom'otire jogonyere ro bedo gi ŋeyo.
PRO.11.10	Ka gigipiny kadho maber ri jom'otire, tindi fore,
PRO.11.10	to ka jokidakana jorere, bedo woy ma kisangala.
PRO.11.11	Tindi lokere madwoŋ gi silwany pa joma timo adieri,
PRO.11.11	to sika woko gi dhok jokidakana.
PRO.11.12	Ŋata cayo nyawote meno ŋatamiŋ,
PRO.11.12	to dhano mariek liŋ.
PRO.11.13	Jawaci nyingi wadi kedho nyaliŋliŋ,
PRO.11.13	to ŋata genere i cuny kano nyaliŋliŋ.
PRO.11.14	K'ongoye ŋata waco ri ji gimaber atima, ji jopodho,
PRO.11.14	to loyo bedo i dier jomic rieko kweth.
PRO.11.15	Cungo ri jakicar ka kopa pesa kelo teko,
PRO.11.15	to ber k'ikwero timo ameno.
PRO.11.16	Dhako ma jawor limo dwoŋ,
PRO.11.16	to dhako ma dak kula maber jalifol.
PRO.11.16	Jomanyap jokibedi gi pesa,
PRO.11.16	to jokinen jolaŋanjo.
PRO.11.17	Joma jokisa jomiyere kemba,
PRO.11.17	to jogero jokelo ri kwo pajo teko.
PRO.11.18	Ongoye gima jakidakana limo,
PRO.11.18	to jono ma jocwoyo tiro jolimo kemba.
PRO.11.19	Nyatoro m'ocungi matek i tiro bino kwo,
PRO.11.19	to nyatoro m'omena timo gimarac bino tho.
PRO.11.20	Joma jonigi paro m'okom obedo amien ri Rwoth,
PRO.11.20	to jono ma jotimo gim'otire josangala go.
PRO.11.21	Aridho rin ni ilamiyo jokidakana gir'acula,
PRO.11.21	to jono ma jotire jolaboth.
PRO.11.22	Paka peta ma zahabu i um mbiji,
PRO.11.22	apaka dhako maŋon mamiŋ cal.
PRO.11.23	Yenyo pa ŋat'otire kelo bero kende,
PRO.11.23	aka awanya pa jakidakana kelo keme.
PRO.11.24	Jomegi jomiyo gi cuny jo maber, kucel jomedo ŋaŋo,
PRO.11.24	joman jodire gi gigipiny pajo, to jolokere jocandi.
PRO.11.25	Dhano ma jamiyo ilaloko go ma cwe,
PRO.11.25	aka ŋata miyo pi bende ilamiyo go pi.
PRO.11.26	Ji jokwoŋo joma jogwondo,
PRO.11.26	to silwany nitie ri joma jotana cemo.
PRO.11.27	Nyatoro ma rango bero rango ŋono,
PRO.11.27	to gimarac yimere kwoŋ ŋata rango.
PRO.11.28	Jono ma jogeno i ŋaŋo pajo jolagore piny,
PRO.11.28	to jom'otire jolakilikalika paka lum manyaboke pendi.
PRO.11.29	Jono ma jokelo teko ri jopeco pajo jolalunjo koyo,
PRO.11.29	aka ŋatamiŋ labedo ŋeca pa jarieko.
PRO.11.30	Olemo pa ŋat'otire miyo kwo,
PRO.11.30	t'akaka reyo woko kwo.
PRO.11.31	adieri ocul jokidakana gi joreco didi!
PRO.12.1	Nyatoro m'omaro fonji omaro ŋeyo,
PRO.12.1	to jono ma jokimiti ni wotir jo jomiŋ.
PRO.12.2	Joma beyo jonwaŋo ŋono wok bongi Rwoth,
PRO.12.2	to jono ma jotimo can marac Rwoth thumo rijo banja.
PRO.12.3	Ongoye ŋata cungo matek gi kidakana,
PRO.12.3	to cakirok ma tiro kilarere.
PRO.12.4	Dhako maber obedo delok gi kisangala pa cwore,
PRO.12.4	to dhako ma kelo wickwot ri cwore cal topo ma bedo i coko pere.
PRO.12.5	Can pa jom'otire ber,
PRO.12.5	rieko pa jokidakana obedo twodo.
PRO.12.6	Wac pa jokidakana obedo podho apondi ma tho,
PRO.12.6	to wac pa jom'otire botho jo.
PRO.12.7	Jokidakana ikengila jo to jorumo,
PRO.12.7	to nyithindho pa jom'otire joyindira.
PRO.12.8	Ifoyo dhano ro rieko pere,
PRO.12.8	to jawictek icayo.
PRO.12.9	Ber wocayin to kareno inigi ŋeca,
PRO.12.9	loyo k'iwon imiyere dwoŋ t'ingoye gi cemo.
PRO.12.10	Jom'otire joŋeyo gim'ogwaŋe pajo mito,
PRO.12.10	to jokidakana joger ri apajo.
PRO.12.11	Jono ma jofuro lowo pajo jolabedo gi cemo kweth,
PRO.12.11	to jono ma jonyeko hongo luwo gim'ongoye kony jomiŋ.
PRO.12.12	Jokidakana jogomba gima wok i tim ma kidakana,
PRO.12.12	to tim pa jom'otire nyak olemo.
PRO.12.13	Imako joreco gikibenga ma dhok jo,
PRO.12.13	to jom'otire jokwale kwoŋ teko.
PRO.12.14	Wok kwoŋ gimaber ma dhok jo, dhano poŋ gigipiny mabeyo,
PRO.12.14	aka tic ma kwok nigi kemba mere.
PRO.12.15	Jomamiŋ joparo ni tim pajo wegi otire,
PRO.12.15	to jomariek jowinjo fonji.
PRO.12.16	Jomamiŋ jokiru nyutho nge pajo,
PRO.12.16	to jomariek jokidew kwoŋ yet.
PRO.12.17	Nyatoro ma luwo adieri waco gim'otire,
PRO.12.17	to jakony ma twodo luwo gitwodo.
PRO.12.18	Wac ma dhano luwo ma kipar kwoŋ gim'awaco,
PRO.12.18	nyalo yaŋo dhano paka abor,
PRO.12.18	to lew jomariek kelo both.
PRO.12.19	Dhok jo ma genere yindira cil gi cil,
PRO.12.19	to dhok jo ma twodo bedo nyaka hongo macek.
PRO.12.20	Twodo nitie i paro pa jono ma jotimo can marac,
PRO.12.20	to jono ma jofonjo siem jonigi kisangala.
PRO.12.21	Ongoye teko ma mako jom'otire,
PRO.12.21	to jokidakana jopoŋ gi litho.
PRO.12.22	Lew jo ma twodo obedo amien ri Rwoth,
PRO.12.22	to jono ma jotimo gim'otire jobedo yodirok pere.
PRO.12.23	Dhano mariek kano ŋeyo,
PRO.12.23	to paro pa jamiŋo tuco miŋo.
PRO.12.24	Tic gi yilo lamiyin meni,
PRO.12.24	to joma nyap ilamiyo jo tic arom.
PRO.12.25	Rembo kimiy dhano kisangala,
PRO.12.25	to wac maber miyo go kisangala.
PRO.12.26	Dhano m'otire miyo nyawote rieko,
PRO.12.26	to royo pa jokidakana rwenyo jo.
PRO.12.27	Joma nyap jokinwaŋ gima jomito,
PRO.12.27	to jomayil yil jolanwaŋo ŋaŋo ma dicwe.
PRO.12.28	Yo m'otire kelo kwo,
PRO.12.28	to yo marac kelo tho.
PRO.13.1	Nyathi mariek ciko ithe ka bamere fonjo go,
PRO.13.1	to jawictek kiwinji fonji.
PRO.13.2	Ji mabeyo jolimo kemba ri gima jowaco,
PRO.13.2	t'awanya pa jotwodo obedo timo akaka.
PRO.13.3	Jono ma jogwoko dhok jo jokwonga kwo pajo;
PRO.13.3	to jono ma joluwere kicar jorere.
PRO.13.4	Awanya pa janyapo nitie kweth, to kilim gimoro,
PRO.13.4	to jatic matek limo kisi gimoro.
PRO.13.5	Jom'otire jodak twodo,
PRO.13.5	to jokidakana jotimo giwickwot gi lifol.
PRO.13.6	Tiro kwonga ŋata timo gimaber,
PRO.13.6	to reco kengila jakidakana.
PRO.13.7	Jomegi jotere ni joŋaŋ, kucel jongoye gi gimoro;
PRO.13.7	joman jotere ni jocandi, kucel jonigi lim kweth.
PRO.13.8	Ŋaŋo obedo gima botho kwo pa dhano,
PRO.13.8	to jacandi kilim atise.
PRO.13.9	Jom'oŋaŋ jocale lero maliel,
PRO.13.9	to jokidakana jocale tala ma tho.
PRO.13.10	Jodelok jokitim gimoro kwanyo teko,
PRO.13.10	to rieko nigi jono ma jowinjo fonji.
PRO.13.11	Ŋaŋo m'inwaŋo gi kwakirok lalokere mathin,
PRO.13.11	to jono ma jocoko adec adec jolabedo gi mathoth.
PRO.13.12	Ka geno owire cuny jo ŋedhere,
PRO.13.12	to ka gim'oyido iparo otundo i kare bedo yath ma kwo.
PRO.13.13	Jono ma jokwero fonji m'imiyo jo, jokelo rerok kwoŋ jo,
PRO.13.13	to jono ma jowinjo or ibino miyo jo kemba.
PRO.13.14	Fonji pa ŋatariek obedo cakirok ma kwo,
PRO.13.14	jobino bongin kwoŋ bwo ma tho.
PRO.13.15	Rieko miyin ilimo dwoŋ,
PRO.13.15	to tim pa jotwodo obedo rerok pajo.
PRO.13.16	Ŋatariek timo kisi gimoro gi ŋeyo,
PRO.13.16	to jamiŋo nyutho miŋo.
PRO.13.17	Jamikwenda marac kelo teko,
PRO.13.17	to jamikwenda ma genere kelo both.
PRO.13.18	Candi gi lifol jobedo apa ŋata kiwinji fonji,
PRO.13.18	to ŋata winjo fonji imiyo dwoŋ.
PRO.13.19	Gim'igomba t'inwaŋo kelo kisangala,
PRO.13.19	to weyo timo gimarac obedo amien ri jomamiŋ.
PRO.13.20	Ŋata wotho gi ŋatariek lokere mariek,
PRO.13.20	to jawodhi jomamiŋ nwaŋo litho.
PRO.13.21	Lifol luwo joreco,
PRO.13.21	to gigipiny mabeyo labedo kemba pa jom'otire.
PRO.13.22	Joma beyo joweyo gir'alunja ri nyikway jo,
PRO.13.22	to lim pa jareco ithango ri jom'otire.
PRO.13.23	Ndelo pa jacandi nyalo nyak cemo kweth,
PRO.13.23	t'iyweyo woko ro ngoye pa tiro.
PRO.13.24	Jono ma jokimiy nyithindho pajo gir'acula jok'omaro jo,
PRO.13.24	to jono ma jomaro nyithindho pajo jofonjo jo.
PRO.13.25	Jom'otire jonigi gigipiny kweth acama,
PRO.13.25	to kec neko jokidakana i jo hongo je.
PRO.14.1	Dhako mariek geto peco pere,
PRO.14.1	to dhako mamiŋ reyo woko gi cinge.
PRO.14.2	Jono ma jotimo gim'otire jolworo Rwoth,
PRO.14.2	to ŋata tim pere rac cayo go.
PRO.14.3	Luwo pa jomamiŋ obedo luth ri dieŋey jo,
PRO.14.3	to dhok ŋatariek kwonga go.
PRO.14.4	Kama mirikwa ongoy'iye, cemo ongoye;
PRO.14.4	cemo kweth bino gi meni pa mirikwa.
PRO.14.5	Jakony ma genere kitwodi,
PRO.14.5	to jakony ma jatwodo luwo twodo.
PRO.14.6	Jodelok jorango rieko to jokinwaŋ,
PRO.14.6	to ŋeyo yot ri ŋata niaŋ.
PRO.14.7	Ikir'ibedi bongi jamiŋo,
PRO.14.7	rupiri ongoye gima go nyalo fonjin.
PRO.14.8	Ŋatariek timo gima go oŋeyo,
PRO.14.8	to miŋo pa jamiŋo wondo go.
PRO.14.9	Jomamiŋ jokirembi ka jotimo gimarac,
PRO.14.9	to jomabeyo josangala gi ŋono pa Were.
PRO.14.10	Adundo won oŋeyo litho mere,
PRO.14.10	aka ongoye jakicar ma riwere i kisangala mere.
PRO.14.11	Ibino reyo woko peco pa jakidakana,
PRO.14.11	to wema pa ŋataber bino cungo matek.
PRO.14.12	to i gike mere nitie royo ma tho.
PRO.14.13	Kiri i nyero cuny jo ramo jo,
PRO.14.13	to gike ma kisangala bedo ywak.
PRO.14.14	Joreco jolimo olemo ma yo pajo,
PRO.14.14	aka jomabeyo bende jolimo olemo ma tim pajo.
PRO.14.15	Ŋatamiŋ yeyo kisi gimoro,
PRO.14.15	to dhano mariek kaŋasa woth pere.
PRO.14.16	Ŋatariek gwokere to wire woko kwoŋ gimarac,
PRO.14.16	to jamiŋo kidiy cunye to timo gimoro kicar.
PRO.14.17	Dhano ma kwako mako nge timo gimiŋo,
PRO.14.17	aka dhano ma tim pere rac ji dak go.
PRO.14.18	Ji mamiŋ jolunjo miŋo,
PRO.14.18	to jomariek iruko rijo sangaria ma ŋeyo.
PRO.14.19	Joreco jobino miyo jomabeyo dwoŋ,
PRO.14.19	aka jokidakana jolabedo i waŋkac pa jom'otire.
PRO.14.20	K'ibedo jacandi kiri joger perin jokimitin,
PRO.14.20	to joŋaŋo jonigi merin kweth.
PRO.14.21	Jono ma jocayo wadi jo jobedo joreco,
PRO.14.21	to josilwany a jono ma jomako wor gi jocandi.
PRO.14.22	Jono ma jotimo can marac meno kibedi gi komo?
PRO.14.22	Jono ma jotimo can maber jonwaŋo wor gi genirok.
PRO.14.23	I tic matek je ma dhano timo, kemba nitie i iye,
PRO.14.23	to luwo kende kelo candi.
PRO.14.24	Sangaria pa jomariek obedo ŋaŋo pajo,
PRO.14.24	to jomamiŋ bende iŋeyo jo ro miŋo pajo.
PRO.14.25	Jakony ma luwo adieri botho jomathoth,
PRO.14.25	to ŋata luwo twodo meno obedo jacami sereko.
PRO.14.26	I lworo Rwoth dhano cungo ma kiyengere,
PRO.14.26	aka nyithindho pa nger ŋato jolanwaŋo kapondo.
PRO.14.27	Lworo Rwoth obedo cakirok ma kwo,
PRO.14.27	ŋey dhano wogwokere kwoŋ bwo ma tho.
PRO.14.28	Dwoŋ pa kere obedo ji kweth ma go dhumo,
PRO.14.28	to m'ongoye ji jadhum sika woko.
PRO.14.29	Ŋata kikwakere mako nge nigi niaŋ madwoŋ,
PRO.14.29	to dhano ma kwakere mako nge miyo miŋo dwoŋ.
PRO.14.30	Cuny m'okwe miyo del bedo maber,
PRO.14.30	to nyeko miyo cokin top.
PRO.14.31	Jono ma jodiyo jocandi joyeto jacwec pajo,
PRO.14.31	to jono ma jomako wor gi joma bu gimoro jomiyo go dwoŋ.
PRO.14.32	Jokidakana ikengila jo gi tim pajo marac,
PRO.14.32	to jom'otire jonwaŋo kapondo i tiro pajo.
PRO.14.33	Rieko bedo iy'adundo pa ŋata nigi niaŋ,
PRO.14.33	to k'iŋeyere i pal cuny jomamiŋ.
PRO.14.34	Tiro miyo nono dongo,
PRO.14.34	to reco obedo wickwot ri ji.
PRO.14.35	Ŋeca ma timo tic gi rieko sangala kere,
PRO.14.35	to keme pere nitie kwoŋ jatic meno ma timo giwickwot.
PRO.15.1	Radwok mayom waro woko keme,
PRO.15.1	to wac ma ŋedho cuny jo kwinyo nge.
PRO.15.2	Lew jomariek miyo ŋeyo,
PRO.15.2	to dhok jomamiŋ konjo woko miŋo.
PRO.15.3	Waŋ Rwoth nitie kisi kamoro,
PRO.15.3	go neno ji mareco gi jomaber.
PRO.15.4	Lew jo ma bedo moth obedo yath kwo,
PRO.15.4	to wac ma gero turo cuny jo.
PRO.15.5	Jamiŋo cayo fonji pa janywol,
PRO.15.5	to ŋata winjo fonji obedo ŋatariek.
PRO.15.6	Peco pa ŋat'otire nitie ŋaŋo kweth,
PRO.15.6	to teko podho kwoŋ lim pa jokidakana.
PRO.15.7	Dhok jomariek nyayo ŋeyo,
PRO.15.7	gim'ongoye i paro pa jomamiŋ.
PRO.15.8	Cowirok pa jokidakana obedo amien ri Rwoth,
PRO.15.8	to kwayo pa ŋataber obedo kisangala pere.
PRO.15.9	Tim pa jokidakana obedo amien ri Rwoth,
PRO.15.9	to go omaro ŋata timo gim'otire.
PRO.15.10	Nitie fonji malith ri ŋata dak yo ma rieko,
PRO.15.10	to ŋata kwero fonji latho.
PRO.15.11	K'inen piny pa jom'otho gi rerok joŋamere ruwaŋ Rwoth,
PRO.15.11	to kosa cuny dhano oŋamere nedi?
PRO.15.12	Ji ma jokano paro jokimiti fonji;
PRO.15.12	jokikidhi bongi jomariek ni jowofonji jo.
PRO.15.13	Cuny ma sangala miyo waŋ jo kisangala,
PRO.15.13	to rem turo cuny jo.
PRO.15.14	Paro pa ŋata niaŋ dwaro ŋeyo,
PRO.15.14	to dhok jomamiŋ opoŋ miŋo.
PRO.15.15	Ndelo pa jocandi je opoŋ teko,
PRO.15.15	to cuny ma sangala siemere noknok.
PRO.15.16	Ber bedo gi lim manok kareno ilworo Rwoth,
PRO.15.16	loyo bedo gi lim kweth ma kelo teko.
PRO.15.17	Ber camo fufa kama mar nitie i iye,
PRO.15.17	loyo camo riŋo maleny kama dakirok nitie i iye.
PRO.15.18	Ŋata kwako mako nge sigila dhaw,
PRO.15.18	to ŋata kikwakere mako nge kweyo piem.
PRO.15.19	Royo pa ŋata nyap bedo m'oyukino gi kudhin,
PRO.15.19	to royo pa ŋataber bedo m'olony.
PRO.15.20	Nyathi mariek sangala bamere,
PRO.15.20	to jamiŋo cayo min.
PRO.15.21	Miŋo obedo kisangala pa ŋat'ongoye gi rieko,
PRO.15.21	to dhano ma niaŋ timo gim'otire.
PRO.15.22	Ka k'omiyin rieko, can nyekere,
PRO.15.22	to gi jomic rieko gigipiny kweth kadho maber.
PRO.15.23	Miyo radwok m'otire obedo kisangala pa kisi dhano,
PRO.15.23	aka wac maber i hongo ma ripo, nga ber!
PRO.15.24	Royo pa ŋatariek tero go i kwo,
PRO.15.24	ma gwoko go kadho i piny pa jom'otho.
PRO.15.25	Rwoth turo woko peco pa jodelok,
PRO.15.25	to gwoko kew pa citho.
PRO.15.26	Can pa jokidakana obedo amien ri Rwoth,
PRO.15.26	to wac pa jom'olony obedo kisangala rigo.
PRO.15.27	Jono ma joworo ri ŋaŋo m'ilimo i royo m'okom jokelo teko ri ji pajo,
PRO.15.27	to jono ma jodak nyew jolakwo.
PRO.15.28	Ŋat'otire paro mafodi k'omiyo radwok,
PRO.15.28	to dhok jakidakana konjo woko gimarac.
PRO.15.29	Rwoth nitie bor gi jakidakana,
PRO.15.29	to go winjo kwayo pa ŋata timo gim'otire.
PRO.15.30	Waŋ jo ma bwonjo sangala jo,
PRO.15.30	wac maber yomo cokin.
PRO.15.31	Ithi jo ma winjo fonji gikululu,
PRO.15.31	bino bedo i dier jomariek.
PRO.15.32	Jono ma jocayo fonji wegi jocayere,
PRO.15.32	to jono ma jowinjo fonji jolimo niaŋ.
PRO.15.33	Lworo Rwoth obedo fonji i rieko,
PRO.15.33	aka mwolok kelo dwoŋ.
PRO.16.1	Ji jotimo can,
PRO.16.1	to Rwoth ama nigi wac macowe.
PRO.16.2	Kisi gimoro je ma dhano timo paro ni ber rigo,
PRO.16.2	to Rwoth pima cuny jo.
PRO.16.3	Weyi ri Rwoth tic perin m'itimo,
PRO.16.3	aka can perin lakadho maber.
PRO.16.4	Rwoth otieko timo kisi gimoro g'atoŋa mere,
PRO.16.4	kiri jakidakana ri ndelo ma teko.
PRO.16.5	Jono je ma jogwayo jobedo amien ri Rwoth,
PRO.16.5	aridho rin ni, jolalimo gir'acula.
PRO.16.6	Iculo reco gi cikirok ma mar gi genirok,
PRO.16.6	aka nyatoro lworo Rwoth ka gwokere kwoŋ gimarac.
PRO.16.7	Ka tim pa ji sangala Rwoth,
PRO.16.7	go miyo kiri jokwor pajo bedo i siem gi jo.
PRO.16.8	Ber bedo gi gimoro nyaka mathin m'inwaŋo i yo m'otire,
PRO.16.8	loyo bedo gi gimoro kweth kareno inwaŋo i yo m'okom.
PRO.16.9	Ji jonyalo timo can,
PRO.16.9	to Rwoth ama nyutho gir'atima.
PRO.16.10	Wac ma rieko nitie i dhok kere,
PRO.16.10	dhoke kitim reco i thumo banja.
PRO.16.11	Rapim m'otire gi latir jobedo apa Rwoth,
PRO.16.11	peko je ma bedo i mugowa obedo tic pere.
PRO.16.12	Obedo amien ri kere timo gimarac,
PRO.16.12	rupiri kom ma dhum itimo gi tiro.
PRO.16.13	Dhok jo ma luwo tiro obedo yodirok pa kere,
PRO.16.13	aka go omaro jono ma joluwo adieri.
PRO.16.14	Keme pa Rwoth obedo jamikwenda ma tho,
PRO.16.14	aka ŋatariek bino siemo go.
PRO.16.15	Bwonjo pa kere kelo kwo,
PRO.16.15	aka ŋono pere cal gi pondeponde ma kelo koth i hongo ma cwir.
PRO.16.16	Nga ber nwaŋo rieko loyo zahabu!
PRO.16.16	Limo niaŋ ber loyo feza.
PRO.16.17	Yo pa jomabeyo cero jo timo gimarac,
PRO.16.17	jono ma jokuro yo pajo jokuro kwo pajo.
PRO.16.18	Delok kelo rerok,
PRO.16.18	aka gwayo kelo podho.
PRO.16.19	Ber bedo mamwol i dier jocandi,
PRO.16.19	loyo poko gim'onyaga gi jodelok.
PRO.16.20	Jono ma jociko ithi jo i gimoro jolanwaŋo bero,
PRO.16.20	aka josilwany a jono ma jogeno i Rwoth.
PRO.16.21	Ŋatariek i cuny ilwoŋo ni janiaŋ,
PRO.16.21	aka luwo mamit medo dwoŋo jo.
PRO.16.22	Rieko obedo cakirok ma kwo ri ŋata nitie gine,
PRO.16.22	to miŋo obedo gir'acula pa jomamiŋ.
PRO.16.23	Paro pa ŋatariek miyo luwo pere bedo ma rieko,
PRO.16.23	aka fonji pere dwoŋo jo.
PRO.16.24	Wac ma wor cal gi apede kic,
PRO.16.24	mit ri adundo aka miyo del lama.
PRO.16.25	to rumacen tero jo i tho.
PRO.16.26	Awanya pa jotic miyo jo tic matek,
PRO.16.26	aka kec pajo ruma jo.
PRO.16.27	Dhano ma bukony timo can marac,
PRO.16.27	aka luwo pere cal gi mac ma waŋo jo.
PRO.16.28	Jowictek jonyayo awaca nyingi,
PRO.16.28	aka jamwoŋo poko merin ma jomitere.
PRO.16.29	Dhano ma jagwayo wondo wadi,
PRO.16.29	aka tero jo i yo ma kiber.
PRO.16.30	Dhano ma mbieto waŋe timo can ma kiber,
PRO.16.30	aka ŋata kudo dhoke miyo gimarac timere.
PRO.16.31	Lwar obedo sangaria madwoŋ,
PRO.16.31	inwaŋo i kwo m'otire.
PRO.16.32	Ŋata kikwakere mako nge ber loyo jomeni,
PRO.16.32	aka ŋata kweyo nge pere ber loyo ŋata mako tindi madwoŋ.
PRO.16.33	Ji jobolo kwir,
PRO.16.33	to Rwoth ama ridho gimoro je.
PRO.17.1	Ber camo ŋinje cemo gi siem,
PRO.17.1	loyo bedo gi kalima i ot m'opoŋ dhaw.
PRO.17.2	Ŋeca ma tiyo gi rieko ladhumo nyathi ma timo giwickwot,
PRO.17.2	aka lalimo gir'alunja paka acel kwoŋ jopeco.
PRO.17.3	Paka mac temo feza gi zahabu,
PRO.17.3	apaka Rwoth temo cuny dhano.
PRO.17.4	Jatim gimarac winjo jakidakana,
PRO.17.4	aka jatwodo winjo twodo.
PRO.17.5	Jono ma jonyoma jacandi joyeto Jacwec pajo,
PRO.17.5	aka jono ma josangala ri teko jolalimo gir'acula.
PRO.17.6	Nyikway jo obedo dwoŋ pa jom'otegino,
PRO.17.6	aka dwoŋ pa nyithindho obedo jonywol pajo.
PRO.17.7	Luwo maber kiripi gi jamiŋo,
PRO.17.7	aka twodo kiripi gi jadhum.
PRO.17.8	Cami nyew cale tele ma miliel ruwaŋ jono ma jomiyo,
PRO.17.8	kwoŋbedo kisi kama jowir'iye jotimo maber.
PRO.17.9	Ŋata cwako gimarac kelo mar,
PRO.17.9	to ŋata mena gimarac neko mere.
PRO.17.10	Apuse donjo ri ŋata niaŋ,
PRO.17.10	loyo goco dimiya ri jamiŋo.
PRO.17.11	Jomarac jorango nyaka gwenyirok,
PRO.17.11	t'iladhiro jamikwenda mager rijo.
PRO.17.12	Ber romo gi arara madhako m'okwal nyithindhe,
PRO.17.12	loyo monjo jamiŋo ma timo gimiŋo.
PRO.17.13	Raco kilangoye i ot,
PRO.17.13	pa ŋata culo raco ri bero.
PRO.17.14	Cako dhaw cal gi pi ma mol,
PRO.17.14	riameno juki mafodi k'ocako.
PRO.17.15	Ŋata thielo jokidakana gi ŋata thumo banja ri ŋat'otire,
PRO.17.15	je jobedo amien ruwaŋ Rwoth.
PRO.17.16	Aŋo m'omiy jomamiŋ culo pesa,
PRO.17.16	ma nyewo rieko ma to jongoye gi nyaŋith?
PRO.17.17	Mere bedo gi mar hongo je,
PRO.17.17	aka wade joripo karo teko.
PRO.17.18	Obedo gim'ongoye kony miyo cikirok,
PRO.17.18	ma culo banja pa jager.
PRO.17.19	Ŋat'omaro reco omaro teko,
PRO.17.19	aka ŋata ŋawo dhiot pere malo rango rerok.
PRO.17.20	Ŋata japaro marac kilim bero,
PRO.17.20	aka ŋata dhoke rep podho i teko.
PRO.17.21	Ŋata nywolo jamiŋo limo teko,
PRO.17.21	aka janywol pa jamiŋo ongoye gi kisangala.
PRO.17.22	Cuny ma sangala obedo yath maber,
PRO.17.22	to cuny ma rembo ŋinyo jo.
PRO.17.23	Jokidakana jojolo cami nyew aponda,
PRO.17.23	ma wiro yo ma tiro.
PRO.17.24	Dhano ma niaŋ timo gi rieko,
PRO.17.24	to jamiŋo ongoye g'atoŋa.
PRO.17.25	Nyithindho ma jomiŋ jobedo rem ri bajo,
PRO.17.25	gi keco ri yok jo.
PRO.17.26	Miyo ŋat'ongoye gi banja cul k'otire,
PRO.17.26	kosa cwado ŋat'otire kiber.
PRO.17.27	Ŋata kano wac nigi ŋeyo,
PRO.17.27	aka ŋata liŋ nigi niaŋ.
PRO.17.28	Kiri jomamiŋ ma jobedo liŋ itero jo paka jomariek,
PRO.17.28	ka joumo dhok gin, itero jo paka joma niaŋ.
PRO.18.1	Ŋata bedo kakende bedo jagwondo,
PRO.18.1	aka cayo kisi gima dhano je oŋeyo ni otire.
PRO.18.2	Jamiŋo kidew niaŋ kwoŋ gimoro,
PRO.18.2	kwanyo woko go timo gima cunye mito.
PRO.18.3	Kidakana gi cay kadho kanyacel,
PRO.18.3	aka wickwot kelo sewirok.
PRO.18.4	Wac ma wok i dhok dhano obedo pi maluth,
PRO.18.4	aka waŋ rieko obedo pi ma mol.
PRO.18.5	Kiber timo nyakucel ri ŋata jabanja,
PRO.18.5	kosa wiro banja ri ŋata bubanja.
PRO.18.6	Wac ma wok i dhok jamiŋo kelo dhaw,
PRO.18.6	aka luwo pere kelo goco.
PRO.18.7	Wac ma wok i dhok jamiŋo kelo kisika pere,
PRO.18.7	aka luwo pere bedo bwo rigo.
PRO.18.8	Wac pa jamwoŋo cale cemo mamit m'icamo gi woro,
PRO.18.8	donjo i iy jo piyo.
PRO.18.9	Ŋata liwere i tic,
PRO.18.9	rom gi dhano ma janyeki gigipiny.
PRO.18.10	Nyingi Rwoth obedo acurcur matek,
PRO.18.10	jono ma jotimo gim'otire joring'iye aka jokirom gi teko.
PRO.18.11	Lim pa joŋaŋo obedo tindi madwoŋ pajo matek,
PRO.18.11	joneno lim pajo paka kor ot m'oŋawere i paro pajo.
PRO.18.12	Rerok bino ro bedo gi noro ma cuny jo,
PRO.18.12	to mwolok ama kelo dwoŋ.
PRO.18.13	Ka dhano dwoko penji mafodi k'owinjo,
PRO.18.13	meno obedo miŋo giwickwot.
PRO.18.14	Cuny dhano nyalo ciro arama,
PRO.18.14	to ŋa manyalo ciro cuny m'otur?
PRO.18.15	Paro mariek mito ŋeyo,
PRO.18.15	aka ithi jarieko dwaro ŋeyo.
PRO.18.16	Miyo mic yawo thigin,
PRO.18.16	aka yawo royo neno jomadongo.
PRO.18.17	Ŋata otelo kiosa neno ni otire,
PRO.18.17	cuka ŋat'oosa obin to cako penjirok gi go.
PRO.18.18	Bolo kwir cowo piem,
PRO.18.18	aka thumo banja i dier jomeni ario.
PRO.18.19	Wat m'itimo rigo kony, tek loyo tindi madwoŋ,
PRO.18.19	to dhaw cal peta ma cego thigo.
PRO.18.20	Dhano yeŋ gi gima wok i dhoke,
PRO.18.20	aka limo gima wok i luwo pere.
PRO.18.21	Meni ma tho gi kwo nitie i lew jo,
PRO.18.21	aka jono ma jomaro jolacamo olemo mere.
PRO.18.22	Ŋata nwaŋo dhako nwaŋo gimaber,
PRO.18.22	aka limo wor wok bongi Rwoth.
PRO.18.23	Jocandi joywakere gi mwolo,
PRO.18.23	to joŋaŋo jomiyo radwok gi gero.
PRO.18.24	Jomegi jorendere ni jobedo merin,
PRO.18.24	to mere m'otire bedo cegin loyo wat ma k'osunga.
PRO.19.1	Bedo jacandi munyo iwotho iy'adieri ber,
PRO.19.1	loyo bedo jatwodo mamiŋ.
PRO.19.2	Kiber dhano wobedi m'ongoye gi ŋeyo,
PRO.19.2	aka ŋata jakwakirok rwenyo gi yo.
PRO.19.3	Miŋo pa dhano won reyo woko go,
PRO.19.3	kucel cunye mako nge gi Rwoth.
PRO.19.4	Jaŋaŋo bedo gi merin kweth,
PRO.19.4	to jacandi bedo kakende.
PRO.19.5	Ŋata luwo gitwodo i kapido lalimo gir'acula,
PRO.19.5	aka jatwodo kilaboth.
PRO.19.6	Ji kweth jodwaro wor wok bongi jodongo,
PRO.19.6	aka kisi dhano mito bedo mere pa ŋata nyutho wor.
PRO.19.7	K'inen kiri wade pa jacandi jodak go,
PRO.19.7	t'onyo kosa merin pere jodak go nedi.
PRO.19.8	Ŋata limo rieko omaro kwo pere,
PRO.19.8	aka ŋata kuro niaŋ lalimo gimaber.
PRO.19.9	Ŋata luwo twodo i kapido lalimo gir'acula,
PRO.19.9	aka jatwodo kilaboth.
PRO.19.10	Kiripi ri jacandi bedo gi kwo ma ŋaŋo,
PRO.19.10	kosa ri ŋeca dhumo jodhum.
PRO.19.11	Jono ma joniaŋ jokimaki nge piyo,
PRO.19.11	aka obedo dwoŋ rijo cayo raco m'otimi rijo.
PRO.19.12	Nge pa kere cal simbwor ma hola,
PRO.19.12	to wor pere cal thoyo i lum.
PRO.19.13	Nyathi mamiŋ obedo kisika ri bamere,
PRO.19.13	aka dhaw pa dhako cal koth ma nyidho ma kicoki.
PRO.19.14	Ot gi lim ilunjo wok bongi jonywol,
PRO.19.14	to dhako ma niaŋ ilimo wok bongi Rwoth.
PRO.19.15	Nyapo kelo nindo kende,
PRO.19.15	aka dhano ma gayagaya lacandere kec.
PRO.19.16	Jono ma jokuro or jolakwo,
PRO.19.16	to jono ma jokikure i yo pajo jolatho.
PRO.19.17	Ŋata nyutho jocandi wor cal ŋata kopa Rwoth gimoro,
PRO.19.17	aka Rwoth laculo go m'opoŋ.
PRO.19.18	Miy nyithindho gir'acula kafodi jonyalo fonjere,
PRO.19.18	aka ikir'iwey joworere.
PRO.19.19	Dhano ma ja nge kweth ripo tiŋo gima wok'iye,
PRO.19.19	k'ibotho go dicel, yikere botho go kendo.
PRO.19.20	Winji mic rieko, aka yey fonji,
PRO.19.20	ŋey inyal limo rieko ri kwo ma yuwaŋe.
PRO.19.21	Dhano nyalo bedo gi can kweth i cunye,
PRO.19.21	to atoŋa pa Rwoth ama latundo i kare.
PRO.19.22	Gima mitere i dhano obedo adieri,
PRO.19.22	aka ber bedo jacandi makiweno jatwodo.
PRO.19.23	Lworo Rwoth obedo kwo adieri,
PRO.19.23	k'ipoŋ gine ilabedo ma bu teko.
PRO.19.24	Ŋata nyap lutho cinge i bakul,
PRO.19.24	to kinyal kiri dwoko i dhoke.
PRO.19.25	Miy jaminyom gir'acula, aka ŋat'ongoye gi niaŋ lafonjere,
PRO.19.25	fonji ŋatariek aka lamedo rieko.
PRO.19.26	Ŋata yeto bamere aka riemo woko yokimere peco,
PRO.19.26	kelo wickwot g'amien.
PRO.19.27	Nyathi paran, ikir'iwey winjo fonji
PRO.19.27	gi wac ma rieko.
PRO.19.28	Ŋata luwo gitwodo i kapido nyoma tiro,
PRO.19.28	aka dhok jakidakana mwonyo gimarac.
PRO.19.29	Gir'acula kuro jominyom,
PRO.19.29	gi goco ri dieŋey jomamiŋ.
PRO.20.1	Medho kelo minyom, aka math matek kelo dhaw.
PRO.20.1	Ŋata medho rwenyo kibedi ŋatariek.
PRO.20.2	Nge pa kere miyo ilworo go paka simbwor ma hola,
PRO.20.2	ŋata miyo go nge won dere.
PRO.20.3	Obedo gi dwoŋ geŋo piem,
PRO.20.3	to kisi jamiŋo kwakere dhaw.
PRO.20.4	Ŋata nyap kicwoy i ndir,
PRO.20.4	ka hongo ma keco otundo, go ngoye gine.
PRO.20.5	Atoŋa ma paro pa dhano cal pi maluth,
PRO.20.5	to ŋatariek nyalo wodho kamaler.
PRO.20.6	Ji kweth jowaco ni jotimo adieri,
PRO.20.6	to ŋa manyalo nwaŋo ŋata genere?
PRO.20.7	Jono ma jotimo gim'otire jowotho iy'adieri,
PRO.20.7	aka nyithindho ma joluwo jo jobedo josilwany.
PRO.20.8	Kere ma bedo i kom ma thumo banja,
PRO.20.8	oŋeyo yeko raco je gi waŋe.
PRO.20.9	Ŋa manyalo waco ni, “Atieko lonyo cunyan,
PRO.20.9	an alony kwoŋ reco?”
PRO.20.10	Rapim gi latir ma k'otire,
PRO.20.10	je jobedo amien ruwaŋ Rwoth.
PRO.20.11	Nyithindho bende joŋeyere gi tim pajo,
PRO.20.11	obedi ni gima jotimo obedo adieri kosa otire.
PRO.20.12	Rwoth am'ocweyo ithi jo ma winjo,
PRO.20.12	gi waŋ jo ma neno.
PRO.20.13	Ikir'imar nindo swa, kosa ilalokere jacandi,
PRO.20.13	yaw waŋin, aka ilabedo gi cemo mathoth.
PRO.20.14	Janyew gimoro geŋisa ni, “Rac, rac.”
PRO.20.14	To go kadho munyo pakere.
PRO.20.15	Nitie zahabu gi thiwino kweth,
PRO.20.15	to dhok jo ma luwo gim'oŋeyo obedo gima welo.
PRO.20.16	Maki nanga pa ŋata cungo ri banja pa jakicar,
PRO.20.16	gi ri banja pa japath.
PRO.20.17	Cemo m'olim gi twodo mit ri dhano,
PRO.20.17	to rumacen lacale dhok jo m'opoŋ kwoyo.
PRO.20.18	Can tundo i kare gi winjo mic rieko,
PRO.20.18	aka turo lweny gi luwo can ma rieko.
PRO.20.19	Japokopoko wodho nyaliŋliŋ,
PRO.20.19	riameno ikir'imakere gi jaluwirok kicar.
PRO.20.20	K'ikwoŋo benin kosa yokin,
PRO.20.20	tala perin latho i mudho m'oasere.
PRO.20.21	Lim m'olim i yoto i cakirok,
PRO.20.21	kilabed'iye silwany i cowe.
PRO.20.22	Ikir'iwaci ni, “Alaculo raco.”
PRO.20.22	Kur Rwoth, aka go lakonyin.
PRO.20.23	Rapim ma k'otire obedo amien ri Rwoth,
PRO.20.23	aka latir ma twodo kiber.
PRO.20.24	Rwoth ama telo woth mawan,
PRO.20.24	onyo walaniaŋ nedi yo mawan wegi?
PRO.20.25	Obedo bwo ri dhano kwako ciko timo gi leŋo,
PRO.20.25	to bwok rumacen matieko timo cikirok.
PRO.20.26	Kere mariek yeko jokidakana,
PRO.20.26	aka ringo kwoŋ jo paka lipangala.
PRO.20.27	Cuny dhano obedo tala pa Rwoth,
PRO.20.27	aka rango paro ma iye.
PRO.20.28	Adieri gi tiro medo dhum pa kere,
PRO.20.28	aka kom pere ma dhum cowere i gim'otire.
PRO.20.29	Dwoŋ pa soye wok i meni pajo,
PRO.20.29	to wor pa jom'otegino wok i lwar pajo.
PRO.20.30	Goco ma kelo adhola lwoko woko raco,
PRO.20.30	aka lonyo tim ma iye.
PRO.21.1	Cuny kere cal pi ma mol i cingi Rwoth,
PRO.21.1	go wiro kama go mito.
PRO.21.2	Tim pa dhano je otire ruwaŋ go won,
PRO.21.2	to Rwoth pima cuny jo.
PRO.21.3	Timo gim'otire gi tiro,
PRO.21.3	sangala Rwoth loyo miyo cowirok.
PRO.21.4	Waŋtek gi cuny ma nor,
PRO.21.4	obedo yo pa jokidakana, aka me reco.
PRO.21.5	Can pa jarieko kelo bedo gi mathoth,
PRO.21.5	to kisi jakwakirok kibedi gi ma romo.
PRO.21.6	Limo lim gi lew jo ma twodo,
PRO.21.6	obedo luya ma duny aka bwo ma tho.
PRO.21.7	Akaka pa jokidakana reyo woko jo,
PRO.21.7	kwoŋbedo jokwero timo gim'otire.
PRO.21.8	Yo pa jabanja oban,
PRO.21.8	to tim pa ŋat'olony otire.
PRO.21.9	Ber bedo i wi kisul ot,
PRO.21.9	loyo ot manitie i iye dhako ma jakigeŋisa.
PRO.21.10	Cuny jokidakana wanya timo raco,
PRO.21.10	joger pajo jokinwaŋ wor ruwaŋ jo.
PRO.21.11	K'omiy jaminyom gir'acula, ŋata kiniaŋ je fonjere,
PRO.21.11	k'ofonji ŋatariek, jomedo bedo mariek.
PRO.21.12	Rwoth kaŋasa ot pa jokidakana,
PRO.21.12	aka go bolo jo piny to josika.
PRO.21.13	K'iculo ithin ri ywak pa jacandi,
PRO.21.13	in bende ilaywak aka ongoye ŋata lawinjin.
PRO.21.14	Miyo mic manyaliŋliŋ cowo nge,
PRO.21.14	aka nyewirok amuŋa, waro woko keme.
PRO.21.15	K'itimo tiro, obedo kisangala ri joma timo gim'otire,
PRO.21.15	to jotimi marac jodhier.
PRO.21.16	Ŋata weyo yo ma niaŋ,
PRO.21.16	laluwo jom'otho.
PRO.21.17	Ŋat'omaro kwo ma malo kilabedo gi ma romo,
PRO.21.17	aka ŋat'omaro vini gi cemo ma dibor kilaŋaŋo.
PRO.21.18	Jokidakana jocandere i kawaŋ joma timo gim'otire,
PRO.21.18	aka ji ma buyeyo i kawaŋ ji ma jotimo adieri.
PRO.21.19	Ber bedo i thim,
PRO.21.19	loyo bedo gi dhako ma jakigeŋisa aka jamijokere.
PRO.21.20	Lim ma welo bedo i ot pa jomariek,
PRO.21.20	to jamiŋo nyeko piyo.
PRO.21.21	Ŋata dwaro timo gim'otire gi wor,
PRO.21.21	labedo gi kwo mabor kodi wor.
PRO.21.22	Jarieko acel omonjo tindi madwoŋ pa jolweny,
PRO.21.22	aka oredho piny kapondo m'oyido jogeno.
PRO.21.23	Kuro dhokin gi lewin,
PRO.21.23	geŋin kwoŋ teko.
PRO.21.24	Janoro, ma ja waŋtek, m'ilwoŋo ni jaminyom,
PRO.21.24	timo gigipiny gi noro kodi gero.
PRO.21.25	Awanya pa ŋata nyap kelo rigo tho,
PRO.21.25	kwoŋbedo go kwero tic.
PRO.21.26	Jokidakana jobedo ka jowanya ndelo gipi,
PRO.21.26	to joma timo gim'otire jopoko ma jokigwondi.
PRO.21.27	Cowirok pa jakidakana obedo amien,
PRO.21.27	t'onyo kosa obedi nedi ka okeli g'atoŋa marac?
PRO.21.28	Ŋata luwo gitwodo i kapido larere woko,
PRO.21.28	to ŋata bedo moth luwo adieri i kapido.
PRO.21.29	Jokidakana jocoko nyim jo,
PRO.21.29	to ŋata timo gim'otire kutho kaŋasa yo pere.
PRO.21.30	Ongoye rieko, ongoye niaŋ, kosa mic rieko,
PRO.21.30	manyalo loyo Rwoth.
PRO.21.31	Inyalo yiko kayina ma kidho lweny,
PRO.21.31	to Rwoth ama miyo loyo.
PRO.22.1	Ber yero nyingi jo maber loyo ŋaŋo madwoŋ,
PRO.22.1	aka wor ber loyo feza gi zahabu.
PRO.22.2	Jocandi gi joŋaŋo jorom ama,
PRO.22.2	Rwoth am'ocweyo joje.
PRO.22.3	Jomariek joneno teko bino to jopondo,
PRO.22.3	to joparo macek jomedo kidho yu kama teko nitie i iye, aka jocandere.
PRO.22.4	Kemba ma mwolo gi lworo Rwoth,
PRO.22.4	obedo ŋaŋo gi dwoŋ kodi kwo.
PRO.22.5	Kudhin gi bwo opoŋ i yo pa jokidakana,
PRO.22.5	to ji ma jokure jobedo bor gine.
PRO.22.6	Fonji nyithindho i yo m'otire,
PRO.22.6	aka ka jotegino, jokilakigayagaya.
PRO.22.7	Joŋaŋo jodhumo jocandi,
PRO.22.7	aka jakikopa obedo ŋeca pa ŋat'okopa go.
PRO.22.8	Ŋata cwoyo gima butiro lakeco teko,
PRO.22.8	aka gero pa dhano bino rumo.
PRO.22.9	Jono ma jopoko gimoro jobedo josilwany,
PRO.22.9	kwoŋbedo jopoko cemo pajo ri jocandi.
PRO.22.10	Riemi woko jaminyom, aka piem larumo,
PRO.22.10	dhaw gi yetirok larumo.
PRO.22.11	Ŋat'omaro cuny m'olony aka luwo pere opoŋ wor,
PRO.22.11	labedo mere pa kere.
PRO.22.12	Waŋ Rwoth kuro ŋata luwo adieri,
PRO.22.12	to go kwero woko wac pa jotwodo.
PRO.22.13	Ŋata nyap waco ni, “Simbwor nitie woko,
PRO.22.13	aka lanekan i royo.”
PRO.22.14	Dhok dhako ma jakidakana obedo bur maluth,
PRO.22.14	aka ji ma Rwoth odak jopodh'iye.
PRO.22.15	Miŋo poŋ i cuny jayac,
PRO.22.15	to fonjo go kula kwanyo woko.
PRO.22.16	Diyo jocandi ŋey dhano woŋaŋ,
PRO.22.16	gi nyewo joŋaŋo, kelo nyaka rem.
PRO.22.17	Me wac pa jarieko.
PRO.22.17	Ciki ithin iwinji wac paran,
PRO.22.17	aka kethi fonji paran i paro.
PRO.22.18	Kole labedo rin kisangala k'ipoyo kwoŋe,
PRO.22.18	k'iluwo kwoŋe.
PRO.22.19	Ameno ilaketho geno i Rwoth,
PRO.22.19	ato atieko miyin ŋeyo jo konon.
PRO.22.20	Kole atieko ndiko rin wac piero adek,
PRO.22.20	ma rieko gi ŋeyo.
PRO.22.21	Ma nyuthin gim'otire g'adieri,
PRO.22.21	ŋey inyal miyo radwok m'otire ri jono ma joorin.
PRO.22.22	Ikir'inyaga jocandi kwoŋbedo jobedo jocandi,
PRO.22.22	kosa iŋisa ji ma bu gimoro i kapido.
PRO.22.23	Kole Rwoth ama osa rijo,
PRO.22.23	aka go piro kwo pa ŋata piro jo.
PRO.22.24	Ikir'imaki mere gi ji ma jo nge macek,
PRO.22.24	aka ikir'imakere gi ji ma jokano ŋonge.
PRO.22.25	Inyalo fonjirok kula pajo,
PRO.22.25	t'imoko i bwo.
PRO.22.26	Ikir'ibedi acel kwoŋ jono,
PRO.22.26	ma jocungo ri banja pa ji.
PRO.22.27	K'ingoye gi gim'inyalo culo gine banja,
PRO.22.27	ilamayin kanindo perin.
PRO.22.28	Ikir'ikodi kew macon,
PRO.22.28	ma kwarere perin joketho.
PRO.22.29	Jono ma jotimo tic gi kinen,
PRO.22.29	jolatic ri kerin,
PRO.22.29	aka jokilatiyo ri ji ma kisi ndelo.
PRO.23.1	K'ibedo piny cemo gi jadhum,
PRO.23.1	kaŋasa maber gima nitie ruwaŋin.
PRO.23.2	K'initie gi woro mathoth,
PRO.23.2	diy dwondin.
PRO.23.3	Ikir'iwanya cemo pa jadhum,
PRO.23.3	nyalo bedo ni go temin.
PRO.23.4	Ikir'iol gi temo dwaro ŋaŋo,
PRO.23.4	bedi mariek kwero.
PRO.23.5	Ilabwok kareno orere woko,
PRO.23.5	ka won oay gi bwombe abwap,
PRO.23.5	paka ango yupolo.
PRO.23.6	Ikir'icam cemo pa jogwondo,
PRO.23.6	kosa iwanya cemo pajo.
PRO.23.7	Kole jocale yer i lokoro,
PRO.23.7	jowaco rin ni, “Cemi aka imedhi!”
PRO.23.7	To jokinyuthi gima jowaco.
PRO.23.8	Ilaŋoko gim'oyido itieko camo,
PRO.23.8	aka ilanyeko kisangala perin.
PRO.23.9	Ikir'iluw ka jamiŋo winjo,
PRO.23.9	go lacayo rieko ma wac perin.
PRO.23.10	Ikir'ikodi kew macon,
PRO.23.10	kosa iroc i lowo pa nyithindho kic.
PRO.23.11	Kole jaboth pajo tek,
PRO.23.11	go lakiosa rijo kwoŋin.
PRO.23.12	Kethi paro perin i gim'ifonjin,
PRO.23.12	aka ciki ithin ri wac ma rieko.
PRO.23.13	Ikir'igal gi miyo nyithindho perin gir'acula,
PRO.23.13	k'icwado jo gi luth, jokilatho,
PRO.23.14	K'icwado jo gi luth,
PRO.23.14	ilabotho kwo pajo kwoŋ piny pa jom'otho.
PRO.23.15	Nyathi paran, ka cunyin riek,
PRO.23.15	cunyan bende lakisangala.
PRO.23.16	Adundo paran lasiemere,
PRO.23.16	k'iluwo gim'otire.
PRO.23.17	Ikir'iyey cunyin womaki nyeko gi joreco,
PRO.23.17	to medere lworo Rwoth.
PRO.23.18	Adieri kwo ma yuwaŋe nitie,
PRO.23.18	aka geno perin kilarumo.
PRO.23.19	Winji, nyathi paran, aka ibedi mariek,
PRO.23.19	ŋey ipar kwoŋ yo perin.
PRO.23.20	Ikir'ibedi i dier jomedho,
PRO.23.20	kosa i dier joworo ma jocamo riŋo.
PRO.23.21	Kole jomero gi joworo joladoŋ jocandi,
PRO.23.21	aka nindo lamiyo jowocaki ruko okuto.
PRO.23.22	Winji benin m'onywolin,
PRO.23.22	aka ikir'icay yokin ka go oti.
PRO.23.23	Nyew adieri, t'ikir'itana,
PRO.23.23	nyew rieko, fonji kodi niaŋ.
PRO.23.24	Ba joma jotimo gim'otire jolakisangala swa,
PRO.23.24	ŋata nywolo wode mariek lakisangala gi go.
PRO.23.25	Weyi benin gi yokin jowosangala,
PRO.23.25	weyi ŋata nywolin wosiemere.
PRO.23.26	Nyathi paran, miyan cunyin,
PRO.23.26	aka luw yo paran.
PRO.23.27	Kole malaya obedo bur maluth,
PRO.23.27	aka dhako ma timo cot obedo jwom madiny.
PRO.23.28	Go kiyo ji paka jakwo,
PRO.23.28	aka medo miyo ji kweth ngoye g'adieri.
PRO.23.29	Ŋa, manitie gi kidamba kodi rem?
PRO.23.29	Ŋa manitie gi dhaw, aka ŋa ma geŋisa?
PRO.23.29	Ŋa m'olimo adhola nono,
PRO.23.29	aka ŋa ma waŋe obokere?
PRO.23.30	Jono ma jogalo i medho,
PRO.23.30	jono ma jomedo temo ruwo math m'opokere.
PRO.23.31	Ikir'inen vini k'obokere,
PRO.23.31	ka walo i kikopo,
PRO.23.31	aka pie mothmoth.
PRO.23.32	Rumacen kaco paka thwol,
PRO.23.32	aka ŋulo kwir paka malasaŋ.
PRO.23.33	Waŋin laneno gigipiny kicar,
PRO.23.33	aka ilaparo t'iluwo gima kiniaŋere.
PRO.23.34	Ilacale ŋata tadere i dier nam,
PRO.23.34	paka ŋat'onindo malo wi kisul mel.
PRO.23.35	Ilawaco ni, “Jogoyan, t'akilimo litho,
PRO.23.35	akiwinjo kada litho.
PRO.23.35	Alacew sawa adi?
PRO.23.35	Aripo medho kendo.”
PRO.24.1	Ikir'imaki nyeko gi jokidakana,
PRO.24.1	kosa iwanya bedo kanyacel gi jo.
PRO.24.2	Kole timo teko kende ama joparo kwoŋe,
PRO.24.2	aka dhok jo luwo can marac kende.
PRO.24.3	Peco getere gi rieko,
PRO.24.3	cakere gi niaŋ.
PRO.24.4	Kisikin mere poŋ ro bedo gi ŋeyo,
PRO.24.4	gigipiny ma welo kodi maŋon.
PRO.24.5	Ŋatariek tek loyo ŋatatek,
PRO.24.5	aka ŋata nigi ŋeyo tek loyo jameni.
PRO.24.6	Kole inyalo cako lweny gi can ma rieko,
PRO.24.6	aka mic rieko kweth kelo loyo.
PRO.24.7	Jomamiŋ jokiniaŋ rieko,
PRO.24.7	ongoye gima jonyalo yawo dhok jo luwo i kapido.
PRO.24.8	Ŋata cano timo raco,
PRO.24.8	ilalwoŋo go ni jamifuto.
PRO.24.9	Can ma miŋo obedo reco,
PRO.24.9	aka jaminyom obedo amien ri ji je.
PRO.24.10	K'ilocere i ndelo ma teko,
PRO.24.10	meno ingoye gi meni adieri.
PRO.24.11	Ikir'igal gi botho jono m'itero neko,
PRO.24.11	kareno jongoye gi banja.
PRO.24.12	Inyalo rin waco ni kimaki kwoŋin,
PRO.24.12	to Were ma kaŋasa cuny ji oŋeyo atoŋa perin.
PRO.24.12	Go ma kuro adundo perin oŋeyo,
PRO.24.12	aka laculin cungo kwoŋ tim perin.
PRO.24.13	Nyathi paran, cami mo kic, kwoŋbedo obedo gimaber rin,
PRO.24.13	aka mo kic ma thon wok i ode mere mit i lewin.
PRO.24.14	Ŋey odoco ni rieko ber ri adundo perin,
PRO.24.14	k'ilimo rieko, ilabedo gi kwo ma yuwaŋe,
PRO.24.14	aka geno perin kilarumo.
PRO.24.15	Ikir'ibedi paka jobanirok jotimo kwoŋ pecin pa joma timo gim'otire,
PRO.24.15	ikir'icani kwalo pecin pajo.
PRO.24.16	Makada nende jopodhi dibirio, jolaay kendo,
PRO.24.16	to teko reyo woko jokidakana.
PRO.24.17	Ikir'isangala ka jokwor perin joromo gi teko,
PRO.24.17	aka ikir'iwey cunyin wosiemere ka jocer.
PRO.24.18	Kole Rwoth laneno aka kilakisangala,
PRO.24.18	to kwanyo woko nge pere kwoŋ jo.
PRO.24.19	Ikir'irembi ro ji mareco,
PRO.24.19	aka ikir'imaki nyeko gi jokidakana.
PRO.24.20	Kole jokidakana jongoye gi kwo ma yuwaŋe,
PRO.24.20	aka tala pajo latho.
PRO.24.21	Nyathi paran, lwor Rwoth gi kere,
PRO.24.21	aka ikir'ikwer winjo acel kwoŋ jo.
PRO.24.22	Kwoŋbedo jonyalo kelo teko abwap,
PRO.24.22	aka ŋa m'oŋeyo teko ma joje jonyalo kelo?
PRO.24.23	Me bende wac pa jarieko.
PRO.24.23	Timo nyakucel i thumo banja kiber.
PRO.24.24	Ŋata waco ri jakidakana ni bubanja,
PRO.24.24	ji jolakwoŋo go, aka piny ladak go.
PRO.24.25	To jono ma jomiyo jokidakana gir'acula,
PRO.24.25	lakadho maber gi jo aka jolalimo silwany.
PRO.24.26	Ŋata miyo radwok m'otire,
PRO.24.26	meno nyutho mere m'otire.
PRO.24.27	Yik tic perin ma woko,
PRO.24.27	neni ni kisi gimoro nitie i kare i ndelo,
PRO.24.27	aka nyaka rumacen igeti ot perin.
PRO.24.28	Ikir'ibedi jakony ri dhano g'atoŋa marac,
PRO.24.28	aka ikir'iluw twodo gi dhokin.
PRO.24.29	Ikir'iwaci ni ilatimo ri ji paka bende jotimo rin,
PRO.24.29	alaculo jo gima jotieko timo.
PRO.24.30	Abino aluwo cegin gi ndelo pa ŋata nyap,
PRO.24.30	cegin gi ndelo vini pa jamiŋo,
PRO.24.31	aka neni, oyido oyukino gi kudhin,
PRO.24.31	aka piny mere oyido opoŋ okure,
PRO.24.31	aka kor cel ma telin otur woko.
PRO.24.32	Aneno gime t'aparo kwoŋe,
PRO.24.32	akaŋasa aka anwaŋo fonjirok.
PRO.24.33	kosa dolo cingin nyaka mathin ywomirok,
PRO.24.34	kelo candi abwap paka jakwo,
PRO.24.34	aka miyin ibedo ma bu gimoro paka jalweny m'oyikere lweny.
PRO.25.1	Me agecin pa Solomon man ma jodhum pa kere Hezekia ma Yuda jokopila.
PRO.25.2	Obedo dwoŋ pa Were pano gigipiny,
PRO.25.2	t'obedo dwoŋ ri kerin dwaro gigipiny.
PRO.25.3	Paka polo oŋawere, aka piny luth,
PRO.25.3	apaka paro pa kerin kiŋeyere.
PRO.25.4	Yuy woko nyal wok i feza,
PRO.25.4	aka jandijo lanwaŋo gitimo atawo.
PRO.25.5	Kwany woko jokidakana ruwaŋ kere,
PRO.25.5	aka ker pere labed'iye tiro.
PRO.25.6	kosa irendere ni ibedo ŋatadwoŋ.
PRO.25.7	Ber ka okodin bedo i kabedo ma malo,
PRO.25.7	loyo k'owaci rin ay i kabedo ri ŋata loyin gi dwoŋ.
PRO.25.7	Gima waŋin oneno,
PRO.25.8	ikir'ikwaki tero i kapido.
PRO.25.8	Kwoŋbedo ilatimo aŋo i cowe,
PRO.25.8	ka jager perin okwot wiyin.
PRO.25.9	Osa wac mewin gi jager manyaliŋliŋ,
PRO.25.9	aka ikir'iwodhi kamaler.
PRO.25.10	Kakameno ŋat'owinjin lasewo wiyin,
PRO.25.10	aka ikilanyalo ciro.
PRO.25.11	Wac ma luwere i kare,
PRO.25.11	cale kicin ma zahabu i gim'othedhi gi feza.
PRO.25.12	Apuse ma rieko ri ŋata ciko ithe,
PRO.25.12	cale peta ma zahabu kosa thiwino ma zahabu.
PRO.25.13	Jomikwenda ma jotimo adieri ri ŋat'ooro jo,
PRO.25.13	jocale tor m'omakere i hongo ma keco,
PRO.25.13	jodwoko kwo ri jodongo pajo.
PRO.25.14	Ŋata pakere gi ciko mic ma kimiy,
PRO.25.14	cale pondeponde gi koyo ma kikel koth.
PRO.25.15	Bedo moth nyalo dwoŋo jadhum,
PRO.25.15	aka lew jo mafoth nyalo turo cuny matek.
PRO.25.16	K'inwaŋo mo kic, cami nyaka ma romin,
PRO.25.16	ka k'obedo ameno, k'icamo kweth inyalo ŋok.
PRO.25.17	Tiendin wokiri woasa terin i ot pa jager perin,
PRO.25.17	ka k'obedo ameno jager laol kodin to dakin.
PRO.25.18	Ŋata luwo gitwodo kwoŋ jager,
PRO.25.18	cale abiro ma lweny, abor g'asere mabith.
PRO.25.19	Geno ŋat'ongoye gi yeyo i hongo ma teko,
PRO.25.19	cal lak jo ma yengere kosa tiendi jo m'oŋol.
PRO.25.20	Ŋata wero wer ri cuny ma rembo,
PRO.25.20	cal ŋata mayo dhano nanga i ŋico,
PRO.25.20	kosa cumbi m'orey iy'adhola.
PRO.25.21	aka ka riyo neko jo, miy jo pi jowomadhi.
PRO.25.22	Kole ameno apaka iladhuro cuk mac i wi jo,
PRO.25.22	aka Rwoth lamiyin kemba.
PRO.25.23	Awaca nyingi kelo nge,
PRO.25.23	Paka koyo ma yumalo kelo koth.
PRO.25.24	Ber bedo i sonda ma wi kisul ot,
PRO.25.24	loyo bedo gi dhako ma jakigeŋisa i ot.
PRO.25.25	Paka pi maŋic ber ri adundo ma riyo neko,
PRO.25.25	bende apaka wac maber m'owok i piny mabor cal.
PRO.25.26	Ŋata timo gim'otire ma miyere ri ŋatarac,
PRO.25.26	cal waŋ pi m'opoŋ cwodho kosa jwom makoc.
PRO.25.27	K'obedo gimaber camo mo kic mathoth,
PRO.25.27	kosa rango dwoŋ i wi dwoŋ.
PRO.25.28	Ŋata kinyal kuro dwoŋ,
PRO.25.28	cale tindi madwoŋ m'othangere, m'ongoye gi kor ot.
PRO.26.1	K'obedo gimaber miyo jamiŋo dwoŋ,
PRO.26.1	paka pe kiber i hongo ma milengela kosa koth i hongo ma keco.
PRO.26.2	Kwoŋ m'ongoye atoŋa kinyal tundo kwoŋin,
PRO.26.2	paka obico ma ay to sala m'ongoye gi kapie.
PRO.26.3	Kayina mito kiboko,
PRO.26.3	paka punde mito tweyo dhok jo,
PRO.26.3	aka jamiŋo mito goco.
PRO.26.4	Ikir'idwok jamiŋo cungo kwoŋ miŋo pere,
PRO.26.4	kosa in bende ilacale jamiŋo.
PRO.26.5	Dwoki jamiŋo cungo kwoŋ miŋo pere,
PRO.26.5	aka go lacale ŋatariek ruwaŋe.
PRO.26.6	K'ioro jamiŋo tero mikwenda,
PRO.26.6	meno cal ŋado tiendi dhano gi madho kwir ma neko jo.
PRO.26.7	Jamiŋo nyalo wiro ageca gi dhoke,
PRO.26.7	paka tiendi jar'aŋolo nyalo wiyirok.
PRO.26.8	Miyo jamiŋo dwoŋ,
PRO.26.8	cal tweyo tele iy'asumulo.
PRO.26.9	Paka jamero futere golo kudho m'ocwowo cinge,
PRO.26.9	apaka jamiŋo futere g'ageca i dhoke.
PRO.26.10	Jadwoŋ ma miyo kisi dhano litho,
PRO.26.10	cal ŋata miyo jamiŋo kosa jamero ma joluwo rigin tic.
PRO.26.11	cal gwok ma wire to camo ŋok pere.
PRO.26.12	Dhano mariek ruwaŋe,
PRO.26.12	kiri jamiŋo nitie gi geno loyo go.
PRO.26.13	Ŋata nyap waco ni, “Simbwor nitie woko,
PRO.26.13	aka lanekan i royo.”
PRO.26.14	Ŋata nyap wire i kanindo,
PRO.26.14	paka thigo wire i miango mere.
PRO.26.15	Ŋata nyap lutho cinge i bakul,
PRO.26.15	aka bedo rigo olo swa rwako i dhoke.
PRO.26.16	Ŋata nyap paro ni go riek,
PRO.26.16	loyo ji abirio ma jomiyo radwok ri atoŋa maber.
PRO.26.17	Ŋata donjo i dhaw ma k'apere,
PRO.26.17	cal woth i royo t'iliero gwok m'inwaŋo gi ithe.
PRO.26.18	Paka janeko ma celo gilweny ma neki g'aserin cal,
PRO.26.19	apaka bende ŋata wondo jager to waco rumacen ni oyido loko wac cal.
PRO.26.20	Ka yen ongoye, mac tho,
PRO.26.20	aka kama mwoŋo ongoy'iye, dhaw rumo.
PRO.26.21	Paka maka wodho cuk m'okur aka yen moko mac,
PRO.26.21	apaka bende jadhaw cako piem.
PRO.26.22	Wac pa jamwoŋo cal cemo mamit m'icamo gi woro,
PRO.26.22	donjo i iy jo piyo.
PRO.26.23	Dhok jo ma luwo g'atoŋa marac i cuny jo,
PRO.26.23	cal minyin ma feza m'oum gine atawo ma lowo.
PRO.26.24	Jakwor rendere i luwo pere,
PRO.26.24	aka kano ŋonge.
PRO.26.25	Ka jakwor oluwo gi mwolo, ikir'iyey,
PRO.26.25	kwoŋbedo nitie amien abirio m'opanere i cunye.
PRO.26.26	Dhano nyalo umo dakirok gi twodo,
PRO.26.26	to kidakana pa jakwor lathangere i dier lwak.
PRO.26.27	Ŋata kunyo bur won lapodh'iye,
PRO.26.27	aka tele lagik to diyo ŋata won cako ŋilo.
PRO.26.28	Lew ŋata twodo dak ŋata mito timo rigo marac,
PRO.26.28	aka dhok jo ma twodo kelo rerok.
PRO.27.1	kole ikuya gima ndelo no nyalo kelo.
PRO.27.2	Weyi ŋatiman ama wopakin, makiweno dhokin won,
PRO.27.2	jakicar, makiweno in won.
PRO.27.3	Tele pek, aka kwoyo thoth,
PRO.27.3	to peko pajo kiloy nge pa jamiŋo.
PRO.27.4	Keme ger, aka nge reyo woko,
PRO.27.4	to ŋa manyalo ciro nyeko?
PRO.27.5	Ber tiro dhano kamaler,
PRO.27.5	loyo mar ma kinyuthi.
PRO.27.6	Litho ma mere miyo ber loyo,
PRO.27.6	ka jakwor ocwiyo lembin.
PRO.27.7	Ŋat'oyeŋ kwero kada mo kic,
PRO.27.7	to ka kec nekin, kiri cemo makec bedo mamit.
PRO.27.8	Ŋata bedo bor gi peco,
PRO.27.8	cal winyo ma bedo bor gi ode.
PRO.27.9	Mo akudha gi buban sangala cuny jo,
PRO.27.9	to teko turo cuny jo.
PRO.27.10	Ikir'ijwangi mere perin kosa mere pa janywol perin,
PRO.27.10	aka ikir'ikidhi i ot pa wat perin i ndelo ma teko kende.
PRO.27.10	Jager manitie cegin,
PRO.27.10	ber loyo wat manitie bor.
PRO.27.11	Bedi mariek nyathi paran, aka miy cunyan wosangala,
PRO.27.11	ŋey anyal dwoko ŋata pusa an.
PRO.27.12	Jomariek joneno teko bino to jopondo,
PRO.27.12	to joparo macek jomedo kidho yu kama teko nitie i iye, aka jocandere.
PRO.27.13	Maki nanga pa ŋata cungo ri banja pa jakicar,
PRO.27.13	gi ri banja pa japath.
PRO.27.14	Ŋata m'otho jager gi dwonde malo,
PRO.27.14	ka nyaka ocew odikin,
PRO.27.14	inyalo waco ni kwoŋo go.
PRO.27.15	Dhako ma jakigeŋisa,
PRO.27.15	cal koth ma nyidho makirum.
PRO.27.16	Temo miyo go liŋ,
PRO.27.16	cal kweyo koyo kosa mako mo i cingi jo.
PRO.27.17	Cuma pako cuma nyawote,
PRO.27.17	aka dhano acel yawo paro pa ŋatiman.
PRO.27.18	Ŋata kuro yath vini lacamo olemo mere,
PRO.27.18	aka ŋata kuro jadwoŋ lalimo dwoŋ.
PRO.27.19	Paka pi wotho cal pa dhano,
PRO.27.19	apaka bende paro dhano wotho go kamaler.
PRO.27.20	Paka piny pa jom'otho kiyeŋ,
PRO.27.20	apaka bende waŋ jo kiyeŋ.
PRO.27.21	Paka mac temo feza gi zahabu,
PRO.27.21	apaka bende itemo dhano gi pako go.
PRO.27.22	Inyalo odo jamiŋo gi ŋano i pany gi loki,
PRO.27.22	t'ikinyal wodho woko miŋo pere.
PRO.27.23	Ŋey nger ma mwendi perin joriyo i iye,
PRO.27.23	aka dew kwoŋ dhok perin.
PRO.27.24	Ŋaŋo kibedi cil gi cil,
PRO.27.24	aka sangaria kitundi i luse je.
PRO.27.25	Nyar lum to thwo, aka man wolothi,
PRO.27.25	nyar lum ma wi tendere.
PRO.27.26	Nyithindhi rombo jolamiyin yer rombo ma timo nanga,
PRO.27.26	aka diegi jolawodho pesa ma nyewo lowo.
PRO.27.27	Ilabedo gi cak diegi ma romo ma cemo perin,
PRO.27.27	ma romo peco perin gi ŋecin perin manyir.
PRO.28.1	Jokidakana joringo makada nende ongoye ŋata riemo jo,
PRO.28.1	to ŋat'otire jamisen paka simbwor.
PRO.28.2	Ka piny ogwenyere,
PRO.28.2	labedo gi jodhum kweth i hongo macek,
PRO.28.2	to jadhum mariek kelo kwe piny.
PRO.28.3	Jadhum ma diyo jocandi,
PRO.28.3	cal koth ma cwe to nyeko woko cemo.
PRO.28.4	Jono ma jodak cik jopako jokidakana,
PRO.28.4	to jono ma jokuro cik jolwenyo kwoŋ jo.
PRO.28.5	Jokidakana jokiniaŋ tiro,
PRO.28.5	to jono ma jodwaro Rwoth joniaŋ odoco.
PRO.28.6	Ber bedo jacandi t'iwotho iy'adieri,
PRO.28.6	loyo bedo jaŋaŋo ma luwo yo ma banirok.
PRO.28.7	Jono ma jokuro cik jobedo nyithindho ma joniaŋ,
PRO.28.7	to merin pa joworo jokwoto wi jonywol.
PRO.28.8	Ŋata coko lim gi magowa kweth,
PRO.28.8	coko ri ŋata nyutho wor ri jocandi.
PRO.28.9	Ka dhano kiwinji cik,
PRO.28.9	kiri kwayo pere obedo amien.
PRO.28.10	Jono ma jorwako ŋat'otire i yo marac,
PRO.28.10	jolapodho i bur ma wegi jokunyo,
PRO.28.10	to ŋat'ongoye g'apuse lalunjo gimaber.
PRO.28.11	Joŋaŋo joparo ni joriek,
PRO.28.11	to jacandi manitie gi niaŋ oŋeyo maloyo.
PRO.28.12	Ka ŋata timo gim'otire oloyo, bedo dwoŋ madwoŋ,
PRO.28.12	to ka jakidakana oloyo, ji jopondo.
PRO.28.13	Ongoye ŋata muŋo reco ma latimo maber,
PRO.28.13	to ŋata pusere aka weyo reco nwaŋo wor.
PRO.28.14	Kisangala bedo ri ŋata lworo jo,
PRO.28.14	to ŋata cunye tek lapodho i teko.
PRO.28.15	Jakidakana ma dhumo jocandi,
PRO.28.15	cal simbwor ma hola kosa arara ma jero.
PRO.28.16	Jadhum m'ongoye gi niaŋ obedo jadic mager,
PRO.28.16	to ŋata odak ngoye pa tiro ladhumo ma hongo malac.
PRO.28.17	Ka dhano otiŋo bieto ma oyo remo pa ŋatiman,
PRO.28.17	go won okunyo bur pere,
PRO.28.17	riameno wongoye ŋata wokonyi go.
PRO.28.18	Ŋata timo adieri labedo maber,
PRO.28.18	to ŋata luwo yo m'okom lapodho abwap.
PRO.28.19	Ŋata furo labedo gi cemo ma romo,
PRO.28.19	to ŋata nyeko sawa luwo gima bukony labedo jacandi.
PRO.28.20	Ŋata timo adieri lalimo silwany madwoŋ,
PRO.28.20	to ŋata kwakere ŋaŋo lalimo gir'acula.
PRO.28.21	Timo nyakucel kiber,
PRO.28.21	kucel muma mugat nyalo miyo dhano timo gim'okom.
PRO.28.22	Jogwondo jokwakere ŋaŋo,
PRO.28.22	to jokiŋey ni ndelo ma candi labino.
PRO.28.23	Ŋata pusa dhano lalimo wor rumacen,
PRO.28.23	loyo ŋata biewo gi lewe.
PRO.28.24	Ŋata kwalo bamere kosa yokimere,
PRO.28.24	to waco ni meno k'obedo banja,
PRO.28.24	obedo jakwo.
PRO.28.25	Jaworo kelo teko,
PRO.28.25	to ŋata geno Rwoth laŋaŋo.
PRO.28.26	Jono ma joluwo paro pajo wegi jomiŋ,
PRO.28.26	to jono ma jowotho i rieko jobedo maber.
PRO.28.27	Ŋata poko jocandi kilacando gimoro,
PRO.28.27	to ŋata kidew kwoŋ jolalimo kwoŋ kweth.
PRO.28.28	Ka jokidakana jodhumo, ji jopondo,
PRO.28.28	to ka jorere woko, ji m'otire jodhumo kendo.
PRO.29.1	Ŋat'ipusa, kucel medo wictek,
PRO.29.1	larere abwap ma kilaneno kendo.
PRO.29.2	Ka ŋata timo gim'otire dhumo, ji josangala,
PRO.29.2	to ka jakidakana dhumo, ji joywak.
PRO.29.3	Nyathi m'omaro rieko sangala janywol,
PRO.29.3	to timo mere gi malayin obedo nyeko lim.
PRO.29.4	Kere kelo siem i piny gi rieko,
PRO.29.4	to ŋata mito camo nyew larere woko.
PRO.29.5	Ŋata nyoma jager,
PRO.29.5	meno yaro bwo ri tiendi jager.
PRO.29.6	Jareco moko i reco pere won,
PRO.29.6	to ŋata timo gim'otire wero to sangala.
PRO.29.7	Ŋata timo gim'otire oŋeyo gima ripo gi jocandi,
PRO.29.7	to jokidakana jongoye gi nger niaŋ no.
PRO.29.8	Ji ma joŋalok jonyalo waŋo tindi madwoŋ gibe,
PRO.29.8	to ŋatariek waro woko nge.
PRO.29.9	Ka jarieko osere gi jamiŋo,
PRO.29.9	bed'iye nyero, koko gi yet.
PRO.29.10	Ji ma jonek jodak ŋat'ongoye g'apuse,
PRO.29.10	aka jodwaro kwo pa jom'otire.
PRO.29.11	Jamiŋo nyutho nge pere kamaler,
PRO.29.11	to ŋatariek dhumo nge.
PRO.29.12	Ka jadhum winjo wac twodo,
PRO.29.12	jotel pere je jolabedo jokidakana.
PRO.29.13	Jacandi gi jodic jorom ama,
PRO.29.13	Rwoth miyo waŋ joje lero.
PRO.29.14	Ka kere thumo banja ri jocandi ma kitim nyakucel,
PRO.29.14	ker pere labedo cil gi cil.
PRO.29.15	Gir'acula gi tiro nyathi kelo rieko,
PRO.29.15	to nyathi ma jalithirok kelo wickwot ri yokimere.
PRO.29.16	Ka jakidakana dhumo, reco medere,
PRO.29.16	to jom'otire jolabedo makwo neno podho pa nger jono.
PRO.29.17	Miy nyathi gir'acula, aka kilamiyin rembo,
PRO.29.17	lamiyo cunyin wosangala.
PRO.29.18	Kama menyirok ongoye i iye,
PRO.29.18	ji jorwenyo yo,
PRO.29.18	to josilwany a jono ma jokuro cik pa Were.
PRO.29.19	Wac kende kitir ŋecin,
PRO.29.19	makada nende joniaŋ, jokilawinjo.
PRO.29.20	Ŋata kwakere gi luwo,
PRO.29.20	kiri jamiŋo je nitie gi geno loyo go.
PRO.29.21	Ŋata miyo ŋeca pere kisi gimoro wok i thino,
PRO.29.21	i gike mere ŋeca no labedo rigo teko.
PRO.29.22	Ŋata mako nge jadhaw kicar,
PRO.29.22	aka timo reco kweth.
PRO.29.23	Noro pa dhano kelo podho pere,
PRO.29.23	to ŋata mwol lalimo dwoŋ.
PRO.29.24	Bedo mere gi jakwo obedo dak kwo perin won,
PRO.29.24	kwoŋbedo ikinyal luwo adieri ro kwoŋirok m'itimo.
PRO.29.25	Lworo dhano obedo ciko bwo,
PRO.29.25	to ŋata geno Rwoth bedo maber.
PRO.29.26	Ji kweth jodwaro wor wok bongi jadhum,
PRO.29.26	to Rwoth ama miyo tiro.
PRO.29.27	Jokidakana jobedo amien ri jom'otire,
PRO.29.27	aka jom'otire jobedo amien ri jokidakana.
PRO.30.1	Me wac pa Agur wod pa Jake.
PRO.30.1	Dhano waco ri Ithiel,
PRO.30.1	ri Ithiel gi Ukal.
PRO.30.2	Adieri amiŋ swa loyo ji je,
PRO.30.2	angoye gi niaŋ ma nyadhano.
PRO.30.3	An fodi akifonjere rieko,
PRO.30.3	kosa fodi akiŋeyo gimoro kwoŋ Ŋataleŋ.
PRO.30.4	Ŋa m'otieko idho polo to loro piny,
PRO.30.4	aka ŋa m'otieko coko koyo i cinge.
PRO.30.4	Ŋa m'otieko mino pi i nanga,
PRO.30.4	aka ŋa m'otieko nwaŋo gike ma piny?
PRO.30.4	Ŋata go ilwoŋo nedi aka nyathi pere ilwoŋo nedi?
PRO.30.4	Adieri iŋeyo.
PRO.30.5	Kisi wac pa Were tundo i kare,
PRO.30.5	go obedo kwot ri jono ma jopondo i go.
PRO.30.6	Ikir'imedi wac pere,
PRO.30.6	kosa go lakipusa in, aka ilaŋeyo ni ibedo jatwodo.
PRO.30.7	Gigipiny ario m'akwayin, Rwoth,
PRO.30.7	aka ikir'ithwonan kafodi akwo.
PRO.30.8	Kwany woko kwoŋan ngoye g'adieri gi twodo,
PRO.30.8	ikir'imiyan candi kosa ŋaŋo,
PRO.30.8	pidhan gi cemo m'amito.
PRO.30.9	Kwoŋbedo k'abedo gi mathoth, alakwedin,
PRO.30.9	t'awaco ni, “Rwoth obedo ŋa?”
PRO.30.9	K'abedo jacandi, alakwalo,
PRO.30.9	t'akelo wickwot ri nyingin.
PRO.30.10	Ikir'iluw pokopoko kwoŋ ŋeca ri jadwoŋ pere,
PRO.30.10	kosa ŋeca no lakwoŋin, aka ilabedo jabanja.
PRO.30.11	Nitie luse ji ma jokwoŋo bacere pajo,
PRO.30.11	aka jokimiy yokere pajo silwany.
PRO.30.12	Nitie luse ji ma joparo ni jotire ruwaŋ jo wegi,
PRO.30.12	kucel cilo pajo kilony.
PRO.30.13	Nitie luse ji ma jo waŋtek,
PRO.30.13	aka jonyoma joman.
PRO.30.14	Nitie luse ji ma lak jo obedo abor,
PRO.30.14	ma lak jo obedo apalin,
PRO.30.14	joreyo woko jocandi i piny,
PRO.30.14	gi ji ma bu gimoro i dier ji.
PRO.30.15	Kacwecwe nitie gi nyithindho manyir ario,
PRO.30.15	joje joywak ni, miy, miy.
PRO.30.15	Nitie gigipiny adek ma kiyeŋ jo,
PRO.30.15	g'aŋwen ma kirom jo.
PRO.30.16	Piny pa jom'otho, ici ma kinywol,
PRO.30.16	piny ma riyo pi neko noknok,
PRO.30.16	kodi mac maliel makitho.
PRO.30.17	Waŋ jo ma nyoma bajo,
PRO.30.17	aka cayo winjo min jo,
PRO.30.17	agak ma milelo jolafudho woko,
PRO.30.17	aka acut jolacuto woko.
PRO.30.18	Nitie gigipiny adek m'obedo gir'aura ran,
PRO.30.18	aŋwen m'akiniaŋ kwoŋe.
PRO.30.19	Yo pa ango ma ay malo i hongo,
PRO.30.19	yo pa thwol ma yware i tele.
PRO.30.19	Yo pa mel m'icewo i name wi pi,
PRO.30.19	kodi nger ma jacwo gi dhako jomitere i iye.
PRO.30.20	Me yo pa dhako ma jakidakana,
PRO.30.20	go cemo to yweyo woko dhoke,
PRO.30.20	aka waco ni ongoye gima go otimo.
PRO.30.21	Nitie gigipiny adek ma piny kirin rijo,
PRO.30.21	aka nitie aŋwen m'akinyal ciro.
PRO.30.22	Ŋeca ma lokere kere,
PRO.30.22	jamiŋo ma bedo gi kisi gima go mito camo,
PRO.30.23	Dhako ma jadakirok ma limo cwore,
PRO.30.23	kodi ŋeca manyako ma tero kabedo pa dhakodwoŋ pere.
PRO.30.24	Nitie gigipiny aŋwen ma josisiri i piny,
PRO.30.24	kucel joriek swa.
PRO.30.25	Kacuŋino jongoye gi meni,
PRO.30.25	kucel jobedo gi cemo i hongo ma ceŋ.
PRO.30.26	Tho jokitek,
PRO.30.26	kucel jogeto pecin pajo i telin.
PRO.30.27	Bonyo jongoye gi kere,
PRO.30.27	kucel joŋanjo i tome paka jolweny.
PRO.30.28	Ragwe m'inyalo mako i cingin,
PRO.30.28	kucel inyalo nwaŋo jopeco pa kere.
PRO.30.29	Nitie gigipiny adek ma jonyumo maŋon neno,
PRO.30.29	aka aŋwen ma jowotho gi noro.
PRO.30.30	Simbwor matek loyo i dier ogwaŋe madudi,
PRO.30.30	aka kiwire ŋwec ruwaŋ moro je.
PRO.30.31	Wod gweno ma koko, wod diel,
PRO.30.31	kodi kere ma nyumo ruwaŋ ji pere.
PRO.30.32	K'inen oyido ibedo jamiŋo ma won pakere,
PRO.30.32	kosa oyido itimo can marac,
PRO.30.32	um dhokin gi cingin.
PRO.30.33	Paka cak afwoya nywolo mo dhiaŋ,
PRO.30.33	apaka um jo cwer remo k'odiy,
PRO.30.33	aka kwinyo nge kelo gorok.
PRO.31.1	Me wac pa Kere Lemuel kwoŋ bieto ma yokimere ofonjo go.
PRO.31.2	Aŋo wodan, aŋo wodan m'anywolo!
PRO.31.2	Aŋo wodan ma cikirok paran!
PRO.31.3	Ikir'ikethi meni perin mito mon,
PRO.31.3	kosa yo pa mon ma reyo woko kerin.
PRO.31.4	Kiripi ri kerin, awi Lemuel,
PRO.31.4	kiripi ri kerin madho vini,
PRO.31.4	gi ri jodhum madho medho matek.
PRO.31.5	Ka jomedho, wicwil lamako jo gi cik m'oketh,
PRO.31.5	aka jokilathielo ji ma bu gimoro.
PRO.31.6	Miy dhano macegin tho medho matek,
PRO.31.6	gi vini ri ŋata nitie i litho ma rem,
PRO.31.7	weyi jowomadhi, aka wiy jo wowil gi candi pajo,
PRO.31.7	aka jokiri jowopoy teko pajo.
PRO.31.8	Yaw dhokin iluwi ri jono ma wegi jokinyal luwo,
PRO.31.8	gwok jono ma wegi jokinyal.
PRO.31.9	Luw, aka luw gim'otire,
PRO.31.9	osa ri jocandi gi ri ji ma bu gimoro.
PRO.31.10	Ŋa manyalo nwaŋo dhako ma janyalo?
PRO.31.10	Go diwelo loyo thiwino.
PRO.31.11	Cuny cwore geno go,
PRO.31.11	aka cwore kilabedo ma bu gimoro.
PRO.31.12	Go timo ri cwore bero makiweno raco,
PRO.31.12	i kwo pere je.
PRO.31.13	Go rango yer rombo gi nanga mafoth,
PRO.31.13	aka timo tic gi cinge gi mar.
PRO.31.14	Go cal paka mel pa jomitan,
PRO.31.14	go omo cemo pere wok bor.
PRO.31.15	Go ay malo worwor,
PRO.31.15	aka miyo peco pere cemo,
PRO.31.15	to poko ŋecin pere ma mon tic.
PRO.31.16	Go rango lowo to nyewo,
PRO.31.16	aka gi pesa ma go olimo pidho ndelo vini.
PRO.31.17	Go timo tic gi meni,
PRO.31.17	aka obedo dhako ma cinge tek.
PRO.31.18	Go niaŋ ni gima go timo nitie cwe,
PRO.31.18	aka tala pere kitho wor.
PRO.31.19	Go won wiyo uzi pere,
PRO.31.19	aka won kwoyo nanga pere.
PRO.31.20	Go poko gigipiny ri jocandi,
PRO.31.20	gi ri ji ma bu gimoro.
PRO.31.21	Go kirembi ri peco pere i ndir ma cwir,
PRO.31.21	kwoŋbedo joje joruko nanga mapek.
PRO.31.22	Go won kwoyo sukin pere,
PRO.31.22	aka nangin pere itimo gi nanga mafoth manyarangi ariŋo.
PRO.31.23	Cwore oŋeyere i dier ji ma tindi madwoŋ,
PRO.31.23	aka go bedo acel kwoŋ jodongo ma lowo.
PRO.31.24	Go kwoyo nangin mafoth aka tana jo,
PRO.31.24	aka go tana dende ri jomitan.
PRO.31.25	Go obedo dhako matek, aka iworo go,
PRO.31.25	go kibwoki ri kwo ma yuwaŋe.
PRO.31.26	Go luwo wac ma rieko,
PRO.31.26	aka fonjo wor.
PRO.31.27	Go kuro peco pere,
PRO.31.27	aka kicam cemo ma nyapo.
PRO.31.28	Nyithindho pere jolwoŋo go jasilwany,
PRO.31.28	kanyacel gi cwore ma pako go.
PRO.31.29	Cwore waco ni, “Mon kweth jotimo maber,
PRO.31.29	t'iloyo joje.”
PRO.31.30	Yath ger obedo twodo, aka ŋono rumo,
PRO.31.30	to dhako ma lworo Rwoth ripo wopak.
PRO.31.31	Foy go ri gima go timo,
PRO.31.31	aka weyi tic pere womiy go dwoŋ i tindi.
ECC.1.1	Me wac pa Jafonji, wod Daudi, kere i Yerusalem.
ECC.1.2	Pilok ma gik pilok apaka Jafonji owaco,
ECC.1.2	pilok ma gik pilok, kisi gimoro je obedo pilok.
ECC.1.3	Dhano olim magowa aŋo i tic pere je,
ECC.1.3	ma go oyo rigo kwok i ceŋ maliel?
ECC.1.4	Luse kadho, aka luse bino,
ECC.1.4	to piny doŋ cil gi cil.
ECC.1.5	Waŋceŋ wok to waŋceŋ podho,
ECC.1.5	aka kwakere i kabedo mere kama wok'iye gine.
ECC.1.6	Koyo kudho yupiny,
ECC.1.6	aka kadho thoko yumalo,
ECC.1.6	koyo minere kadho,
ECC.1.6	aka koyo gik kam'ocako minirok'iye gine.
ECC.1.7	Malawin je jomol i nam,
ECC.1.7	kucel nam kipoŋ,
ECC.1.7	i kabedo ma malawin mol'iye,
ECC.1.7	kenyo jomedo mol'iye.
ECC.1.8	Gigipiny je jolocere,
ECC.1.8	ma dhano kinyal waco,
ECC.1.8	waŋ jo kiyeŋ gi neno,
ECC.1.8	kosa ithi jo kipoŋ gi winjo wac.
ECC.1.9	Gimoro je m'otieko bedo ama labedo,
ECC.1.9	aka gimoro je m'otiek timo am'ila timo;
ECC.1.9	aka ongoye gimanyen i pendi waŋceŋ.
ECC.1.10	Nitie gimoro m'ilawaco ni,
ECC.1.10	“Neni, gime nyen?”
ECC.1.10	Oyido je nitie con, i hongo macene,
ECC.1.10	mafodi wan.
ECC.1.11	Gigipiny macon kipoy,
ECC.1.11	aka gigipiny ma labino bende k'opoy,
ECC.1.11	gi jono ma jobedi rumacen.
ECC.1.12	An, Jafonji, oyido abedo kere ma Isiraili paka rom i Yerusalem. 
ECC.1.13	Amiyo cunyan dwaro gi rango gi rieko kisi gimoro je manitie i pendi polo, obedo tic matek ma Were otieko miyo ji ni jowooli gine. 
ECC.1.14	Atieko neno tic je ma jotieko timo i pendi waŋceŋ, aka neni, kisi gimoro je obedo pilok gi riemo koyo.
ECC.1.15	Gim'okom kinyal twenyo,
ECC.1.15	aka gim'ongoye kinyal kwano.
ECC.1.17	Aka amiyo cunyan ŋeyo rieko gi ŋeyo neko gi miŋo. Aniaŋ ni me bende obedo riemo koyo.”
ECC.1.18	Kole i rieko mathoth nitie aŋedha cuny mathoth,
ECC.1.18	aka ŋatimoro je ma medo ŋeyo, medo kumo.
ECC.2.1	Awaco iy'adundo paran ni, “Biye pama, alatemo winjo kisangala, t'asiemere.” To neni, me bende obedo pilok. 
ECC.2.2	Awaco kwoŋ nyero ni, “Obedo miŋo.” Aka kwoŋ kisangala ni, “Kony mere bende aŋo?” 
ECC.2.3	Arango i cunyan nger ma miyo delkwoŋan kisangala gi vini; makada nende cunyan oyido fodi telan gi rieko, nger ma kiswana miŋo, cuka alaneno ginaŋo maber ma ji jolatimo i pendi polo i hongo ma ndelo macek ma kwo pajo. 
ECC.2.4	Atimo tic madongo, ageto udi ri an won t'apidho ndelin vini ri an won. 
ECC.2.5	Afuro ndelin ri an won, gi ndelin olemo, t'apidh'iye kisi yath ma nyak olemo. 
ECC.2.6	Atimo ri an won kidiwin ma pi m'anyalo dhieko lul ma yen ma jodongo. 
ECC.2.7	Anyewo ŋecin ma cwo gi ma mon, t'abedo gi ŋecin ma jonywole i ot paran. Abedo bende gi lim madwoŋ ma dhok, mwendi, rombo gi diegi, loyo jono je ma jopen bedo ran i Yerusalem. 
ECC.2.8	Acoko ri an won feza, zahabu gi lim pa kerin kodi mar'adece. Anwaŋo jower ma cwo gi ma mon, kodi gima siemo ji, gi mon kweth ma githenge.
ECC.2.10	Kisi gimoro je ma waŋan ogomba akipano kwoŋ jo; akicero cunyan siemirok, kole cunyan onwaŋo siemirok i tic paran je, aka me obedo kemba paran wok kwoŋ tic paran je. 
ECC.2.11	Kenyo t'aparo kwoŋ tic je ma cingan otieko timo gi kwok m'aoyo ma timo, aka neni, je obedo pilok gi riemo koyo, aka ongoye magowa i pendi waŋceŋ.
ECC.2.12	Ameno t'awire paro kwoŋ rieko, neko gi miŋo; aŋo ma jacwo m'obin rumacen pa kere otim? Nyaka gim'otieko timo. 
ECC.2.13	Kenyo t'aniaŋ ni rieko ber loyo miŋo paka lero ber loyo mudho.
ECC.2.14	Jomariek joneno bor, jomamiŋ jowotho i mudho. Kucel aŋeyo bende ni teko acel podho kwoŋ joje. 
ECC.2.15	Kenyo awaco i cunyan ni, “Gima timere ri jamiŋo bende latimere ran, onyo raŋo oyido abedo ŋatariek swa?” T'awaco ri adundo paran ni, me bende obedo pilok. 
ECC.2.16	Rupiri ongoye rapoy pa jarieko kosa jamiŋo, neno ni i hongo ma bino lanwaŋere ni wiy jo otieko wil gi jo con. To gidhier ni, ŋatariek gi ŋatamiŋ je jolatho? 
ECC.2.17	Riameno adaki kwo, kwoŋbedo gima timere i pendi waŋceŋ obedo teko ran; kole kisi gimoro je obedo pilok gi riemo koyo.
ECC.2.18	Adaki olo paran je m'atimo i pendi waŋceŋ, neno ni aripo weyo ri dhano m'obin k'atieko tho. 
ECC.2.19	Ŋa m'oŋeyo ka go obedi ŋatariek kosa ŋatamiŋ? Kucel go labedo jadwoŋ ma kisi gimoro je m'atieko ol'iye t'aor'iye rieko paran i pendi waŋceŋ. Me bende obedo pilok. 
ECC.2.20	Ameno awire t'amiyo cunyan ngoye gi geno kwoŋ tic paran je ma olo paran i pendi waŋceŋ, 
ECC.2.21	Kole nitie dhano m'otiyo i rieko gi ŋeyo kodi ndijo, kucel dhano ma k'otiyo ri gino am'iweyo rigo. Me bende obedo pilok gi gimarac madwoŋ. 
ECC.2.22	Dhano olim aŋo i olo pere je gi kinen je ma cunye, ma go ool'iye i pendi waŋceŋ? 
ECC.2.23	Kole ndelo pere je opoŋ gi litho, aka tic pajo obedo aŋedha cuny; kiri wor paro pajo kiywomere. Me bende obedo pilok.
ECC.2.25	Kole ka k'obedo go, ŋa m'ocem, kendo ŋa m'ofore? 
ECC.2.26	Kole ri nyatoro maber ruwaŋe, go otieko miyo rieko, ŋeyo gi kisangala; to ri ŋata timo reco, go miyo go tic ma coko gi dhuro, nyaka ma miyo ŋataber ruwaŋ Were. Me bende obedo pilok kodi riemo koyo.
ECC.3.1	Ri kisi gimoro nitie hongo m'oyik, hongo ma ripo ri kisi gima nitie i pendi polo.
ECC.3.2	Hongo ma nywolirok, gi hongo ma tho;
ECC.3.2	hongo ma pidho, gi hongo ma fudho.
ECC.3.3	Hongo ma neko, gi hongo ma cango,
ECC.3.3	hongo ma turo, gi hongo ma geto.
ECC.3.4	Hongo ma oyo pigi waŋ jo, gi hongo ma nyero,
ECC.3.4	hongo ma ywak, gi hongo ma miel.
ECC.3.5	Hongo ma ywoyo telin, gi hongo ma coko telin kanyacel,
ECC.3.5	hongo ma podho akor, gi hongo ma weyo podho akor.
ECC.3.6	Hongo ma rango, gi hongo ma rwenyo,
ECC.3.6	hongo ma kuro, gi hongo ma bolo woko.
ECC.3.7	Hongo ma yeco, gi hongo ma kwoyo,
ECC.3.7	hongo ma liŋ, gi hongo ma luwo.
ECC.3.8	Hongo ma mitirok, gi hongo ma dakirok,
ECC.3.8	hongo ma lweny, gi hongo ma siem.
ECC.3.9	Jatic olim magowa aŋo wok kwoŋ olo pere? 
ECC.3.10	Atieko neno tic ma Were oyimo ri ji ni jowooli gine. 
ECC.3.11	Go otieko timo kisi gimoro je maŋon i hongo pere ma ripo, medo kwoŋ meno go oketho iy'adundin pajo ŋeyo gima nitie yumalo, kucel ji jokinyal niaŋ tic ma Were otieko timo wok i cako kiri i gike. 
ECC.3.12	Aŋeyo ni ongoye bero rijo, to ri dhano forok gi timo bero i kwo pere, 
ECC.3.13	aka ni dhano je ripo cemo gi medho to neno bero i olo pere, obedo mic pa Were.
ECC.3.14	Aŋeyo ni kisi gimoro je ma Were timo yindira cil gi cil, ongoye gim'inyalo medo kwoŋe, aka ongoye gim'inyalo kwanyo kwoŋe, Were otieko timo, ŋey ji jowocungi i lworo ruwaŋe. 
ECC.3.15	Kisi gima nitie, oyido otieko bedo con, kisi gima labedo, otieko bedo con, aka Were larango gim'otieko timere.
ECC.3.16	Kendo atieko neno i pendi waŋceŋ ni, i kabedo pa tiro, kidakana oyido nitie, aka i kabedo pa timo gim'otire, kidakana oyido bende nitie. 
ECC.3.17	Awaco i cunyan ni, “Were lathumo banja ri joma timo gim'otire gi jokidakana, rupiri go otieko yiko hongo ma ripo ri kisi gimoro, gi kisi tim.” 
ECC.3.18	Awaco i cunyan kwoŋ ji ni Were temo jo ma nyutho ni jocale rigin ogwaŋe. 
ECC.3.19	Kole gima podho kwoŋ ji bende ama podho kwoŋ ogwaŋe; paka ji jotho, apaka bende ogwaŋe jotho. Joje jonitie gi luya acel, aka ji jongoye gi gima joloyo gine ogwaŋe; kole je obedo pilok. 
ECC.3.20	Kisi gimoro je kadho i kabedo acel, kisi gimoro je owok i fukefuke, aka kisi gimoro je gik i fukefuke. 
ECC.3.21	Ŋa m'oŋeyo ka cuny pa ji kadho malo aka cuny p'ogwaŋe loro kadho piny i lowo? 
ECC.3.22	T'aniaŋ nyaka ni ongoye gimaber, loyo dhano kisangala i tic pere won, kole meno obedo adec pere. Ŋa m'okel go neno gim'obedi ka go otieko tho?
ECC.4.1	Kenyo awire t'aneno adica je m'itimo i pendi waŋceŋ. Aka neni, pigi waŋ jom'idiyo, m'ongoye ŋat'odiy cuny jo! Kareno joma diyo jo, jonitie gi meni, to ngoye ŋat'odiy cuny jo. 
ECC.4.2	Kenyo aparo ni joma jotieko tho, jonitie kama ber loyo joma fodi kwo. 
ECC.4.3	To maber loyo joje no, obedo dhano meno ma fodi k'obedo, meno ma fodi k'oneno tim mareco ma timere i pendi waŋceŋ.
ECC.4.4	Abino aneno ni kisi olo gi ndijo je ma tic, wok i dhano mako nyeko gi nyawote. Me bende obedo pilok gi riemo koyo. 
ECC.4.5	Jamiŋo dolo cinge, to miyo delkwoŋe litho. 
ECC.4.6	Ber cingi jo acel m'oliŋ, loyo cingi jo ario m'opoŋ gi olo, kodi riemo koyo.
ECC.4.7	Awire kendo, t'aneno pilok i pendi waŋceŋ. 
ECC.4.8	Nitie ji ma jobedo kendi jo, ma jongoye gi wot jo kosa wutmin jo, kucel ongoye rijo gike ma olo pajo je, aka waŋ jo bende kiyeŋ gi ŋaŋo. Jopenjere ni, “Aol ri ŋa, ma an won akisiemere?” Me bende obedo pilok gi tic i teko.
ECC.4.9	J'ario joloyo ŋat'acel, kwoŋbedo jonitie gi kemba maber ri olo pajo. 
ECC.4.10	Kole k'acel opodho piny, acel latiŋo nyawote, to kidamba ri ŋata nitie kende, ka go opodho ongoye nyawote m'otiŋ go malo. 
ECC.4.11	Bende ka j'ario jonindo kanyacel, jobedo malieth, to ŋat'acel bende nyalo nedi bedo malieth kende? 
ECC.4.12	Dhano nyalo loyo ŋata nitie kende gi meni, to j'ario jolaciro ŋato. Uzi m'omin didek kicoti piyo.
ECC.4.13	Soye ma jacandi mariek, ber loyo kere m'oti to miŋ, ma kilatero rieko m'imiyo go kendo. 
ECC.4.14	Ŋatimoro adieri nyalo wok i katwec to bedo kere, makada nende onywole jacandi i ker? 
ECC.4.15	Aneno jomakwo je ma jowotho i pendi waŋceŋ, t'aniaŋ ni nitie soye i dier jo ma lalunjo kere. 
ECC.4.16	Ongoye gike ri ji je kiri ri jono ma jopen rijo. Kucel jono ma jobin rumacen jok'ofore i go. Adieri me bende obedo pilok gi riemo koyo.
ECC.5.1	Gwok tiendin k'ikidho i Ot pa Were. Corok cegin winjo ber loyo cowirok ma jomamiŋ jomiyo, jokipar kada ni jotimo gimarac. 
ECC.5.2	Ikir'ikwakere gi dhokin, kosa ikir'ikwakere i cunyin tuco wac ruwaŋ Were, kole Were nitie i polo, aka in initie i piny; riameno weyi wac perin wobedi manok.
ECC.5.4	Ameno k'itimo cikirok ri Were, ikir'igali gi timo, kole go kiwinji maber gi jomamiŋ. Tim gim'iciko. 
ECC.5.5	Bedo m'ikitimo cikirok ber loyo k'iciko t'iweyo m'ikitimo. 
ECC.5.6	Ikir'iyey dhokin womiy delkwoŋin wotim reco, aka iwaci ruwaŋ jamikwenda ni oyido obedo gikomo; kosa Were lamako nge gi wac perin, to reyo woko tic ma cingin.
ECC.5.7	Kole ka lek thoth wac nono bedo mathoth, to lwor Were.
ECC.5.8	Ikir'ibedi gi dhier k'ineno idiyo jacandi, aka iwiro tiro gi gim'otire iy'adec. Kole kisi jatel nigi jatel malo pere ma dhumo go, aka nitie jatel madwoŋ loyo joje. 
ECC.5.9	To i je bero pa kere bedo i lowo m'ofur ndelin mere.
ECC.5.10	Ŋat'omaro feza kilayeŋ gi feza, aka ŋat'omaro lim kilalimo ma romo. Me bende obedo pilok.
ECC.5.11	Ka ŋaŋo omedere, jono ma jocamo bende jomedere, aka wegi mere jolimo magowa aŋo kwanyowoko neno gi waŋ jo?
ECC.5.12	Nindo pa jogoy fut mit, obedi ni jocemo adec kosa i thotho, to thoŋino pa jaŋaŋo kiyey go nindo.
ECC.5.13	Nitie gimarac ma kiwacere acel m'atieko neno i pendi waŋceŋ. Jaŋaŋo okano lim pere ri litho pere, 
ECC.5.14	to ŋaŋo no orwenyo i mitan marac, go onywolo wode, to nwaŋere ni ongoye gi gimoro i cinge. 
ECC.5.15	Paka dhano wok i iy min kinyoro, ameno apaka go lagik paka go obino, go k'otiŋ kada gimoro ma olo pere, m'oter i cinge. 
ECC.5.16	Me bende obedo gimarac ma kiwacere; paka go obino, ameno apaka go lakadho. Onyo magowa aŋo ma go nitie gine ma go ol ri koyo? 
ECC.5.17	Medo kwoŋ meno, hongo pere je go lacemo i mudho, go lamako nge, i two gi mako ŋonge.
ECC.5.18	Me gim'atieko neno ni ber; Obedo gima ŋon aka ma ripo ni dhano wocemi to medho to siemere won ri tic pere i pendi waŋceŋ, i hongo ma kwo macek ma Were omiyo go; kole meno obedo adec pere. 
ECC.5.19	Kisi dhano bende ma Were otieko miyo lim gi ŋaŋo, Were bende omiyo go meni ma cemo wok'iye, limo kemba pere, gi bedo gi kisangala i olo pere. Me obedo mic pa Were. 
ECC.5.20	Kole go k'onyal paro kwoŋ ceko ma kwo pere, kwoŋbedo Were miyo go riwin gi kisangala ma cunye.
ECC.6.1	Nitie gimarac m'atieko neno i pendi waŋceŋ, aka timere swa kwoŋ ji. 
ECC.6.2	Nyatoro je ma Were miyo go lim, ŋaŋo gi dwoŋ, ma kicandi gima kwo pere gomba, kucel Were kiyey go winjo cwe ma gigipiny me, to jakicar ama lawinjo cwe mere. Me bende obedo pilok, kodi litho marac. 
ECC.6.3	Dhano nyalo nywolo nyithindho 100 to kwo ma hongo kweth; to kada oro pere obedi kweth nedi, ka go k'owinjo cwe ma gigipiny mabeyo ma kwo, kosa k'oyiki go, awaco ni, ici apodha woko ber loyo go. 
ECC.6.4	Kole bino i pilok to kadho i mudho, aka i mudho nyinge umere. 
ECC.6.5	Medo kwoŋ meno fodi k'oneno waŋceŋ kosa k'oŋeyo gimoro, kucel nwaŋo ywomirok loyo ŋati ca mere. 
ECC.6.6	Makada nende go medi kwo oro gana ario, to k'oneno gigipiny mabeyo, joje jokikidhi i kabedo acel?
ECC.6.7	Olo pa dhano je obedo ri iye, kucel awanya kiyeŋ. 
ECC.6.8	Ŋatariek loyo jamiŋo g'aŋo? Aka jacandi nitie g'aŋo, go m'oŋeyo nger ma kwo ruwaŋ jomakwo? 
ECC.6.9	Ber swa gima waŋ neno loyo awanya ma waya; me bende obedo pilok gi riemo koyo.
ECC.6.10	Gim'otieko bedo, otiek cwoko nyinge, aka oŋeyere gima dhano obedo, aka ni go kinyal piem gi ŋata jameni loyo go. 
ECC.6.11	Wac kweth, bedo pilok kweth, onyo ober ri dhano nedi? 
ECC.6.12	Rupiri ŋa m'oŋeyo gimaber ri dhano i kwo i hongo pere ma kwo ma pilok, ma dhano luw'iye paka tipo? Kole ŋa manyalo waco ri dhano gim'obedi ka go otieko ngoye i pendi waŋceŋ?
ECC.7.1	aka ndelo ma tho ber loyo ndelo ma nywolirok.
ECC.7.2	Ber kidho i ot ma ywak
ECC.7.2	loyo kidho i ot ma kalima;
ECC.7.2	ato me gike pa kisi dhano
ECC.7.2	aka dhano makwo je laketho gime i cunye.
ECC.7.3	Rem loyo nyero,
ECC.7.3	kwoŋbedo i kumo ma waŋ jo,
ECC.7.3	cuny sangala.
ECC.7.4	Cuny jarieko nitie i ot ma ywak,
ECC.7.4	to cuny jamiŋo nitie i ot ma yodirok.
ECC.7.5	Ber winjo apuse pa jarieko,
ECC.7.5	loyo winjo wer pa jamiŋo.
ECC.7.6	Kole paka kudhin gwaro pendi ayiga,
ECC.7.6	ameno apaka nyero pa jamiŋo nitie;
ECC.7.6	me bende obedo pilok.
ECC.7.7	Adieri adica miŋo jarieko,
ECC.7.7	aka cami nyew fuyo cuny jo.
ECC.7.8	Gike ma gimoro ber loyo cakirok mere,
ECC.7.8	ŋata bedo moth i cuny, ber loyo janoro i cuny.
ECC.7.9	kole nge nindo i pal cuny jomamiŋ.
ECC.7.10	Ikir'iwaci ni, “Raŋo hongo macon ober loyo ma pama?”
ECC.7.10	Kole ikipenjo gime gi rieko.
ECC.7.11	Rieko ber paka gir'alunja,
ECC.7.11	aka obedo cwe ri jono ma joneno waŋceŋ.
ECC.7.12	Kikwonga rieko cal gi kikwonga pesa,
ECC.7.12	aka bero pa ŋeyo obedo ni rieko miyo kwo ri ŋata nitie gine.
ECC.7.13	Par kwoŋ tic pa Were,
ECC.7.13	ŋa manyalo loko m'otire gim'otieko timo m'oban?
ECC.7.14	I hongo ma gigipiny ber'iye bedi maber, aka i hongo ma gigipiny rac'iye par gime, Were otieko timo gigipiny ma cal, ŋey dhano okir wocaki rango kwoŋ gimoro je ma labino ka go otieko ngoye.
ECC.7.15	Atieko neno kisi gimoro i kwo paran ma pilok, nitie ŋata timo gim'otire ma tho i timo gim'otire, aka nitie jakidakana ma medo kwo i kidakana pere. 
ECC.7.16	Ikir'iasa timo gim'otire, aka ikir'iasa bedo mariek, raŋo irey kwo perin? 
ECC.7.17	Ikir'iasa bedo jakidakana, aka ikir'ibedi ŋatamiŋ, raŋo itho mafodi hongo perin k'otundo? 
ECC.7.18	Ber k'imako gimoro acel, m'ikiweyo man wokadhin, kole ri ŋata lworo Were lakadho maber i je.
ECC.7.19	Rieko timo gimadwoŋ ri jarieko loyo gima jodhum apar jonyalo timo ri tindi madwoŋ.
ECC.7.20	Adieri, ongoye dhano i piny m'otire ma timo bero ma kitim reco.
ECC.7.21	Ikir'iwinji wac je ma ji joluwo, kosa inyalo winjo ka ŋeca perin lamin. 
ECC.7.22	Iŋeyo i cunyin hongo m'oromo ma in won bende itieko lamo joman.
ECC.7.23	Gime je atieko temo gi rieko, awaco ni, “Alalokere mariek.” To oyido bor kodan. 
ECC.7.24	Gim'otieko bedo, nitie bor swa, aka thuth adieri, ŋa manyalo rango tiende? 
ECC.7.25	Awiro adundo paran ma ŋeyo, kikaŋasa, gi rango rieko, kodi tito paka gigipiny nitie, gi ŋeyo ni obedo miŋo bedo jakidakana aka ni obedo neko bedo jamiŋo. 
ECC.7.26	Anwaŋo gimakec loyo tho; dhako m'obedo bwo, ma cunye obedo bwo gi twec. Ŋata siemo Were kwale kwoŋe, to mako ŋata timo reco. 
ECC.7.27	Me a gim'atieko nwaŋo. Jafonji waco, medo gimoro acel i wi acel nwaŋo ni obedo aŋo, 
ECC.7.28	m'adundo paran otieko rango, to fodi akinwaŋo. Anwaŋo jacwo acel kwoŋ gana acel, t'akinwaŋo dhako kwoŋ jome je. 
ECC.7.29	Par kwoŋ gime kende, m'atieko nwaŋo, ni Were ocweyo ji ma jotire, to jotieko rango yo kweth.
ECC.8.1	Ŋa ma cal dhano mariek?
ECC.8.1	Aka ŋa m'oŋeyo tito dwoŋ ma gimoro?
ECC.8.1	Rieko miyo waŋ jo leny,
ECC.8.1	aka waŋtek pere wire.
ECC.8.2	Awaco ni, winji wac ma wok i dhok kere,
ECC.8.2	r'atoŋa ma cikirok pa Were.
ECC.8.3	Ikir'ikwakere eye ruwaŋe,
ECC.8.3	ikir'imena gimarac,
ECC.8.3	kole go latimo gimoro je ma go mito.
ECC.8.4	Kwoŋbedo wac pa kere nitie gi meni,
ECC.8.4	aka ŋa m'openji go ni, “Itimo aŋo?”
ECC.8.5	Ŋata winjo or, k'oŋey gimarac,
ECC.8.5	cuny ŋatariek oŋeyo sawa m'otire gi yo m'otire.
ECC.8.6	Kole kisi gimoro nitie gi hongo mere ma ripo gi yo,
ECC.8.6	kwoŋbedo teko pa ji dwoŋ kwoŋ jo.
ECC.8.7	Adieri, go kuya gima labedo,
ECC.8.7	kwoŋbedo ŋa m'owaci rigo paka labedo?
ECC.8.8	Ongoye dhano ma nigi meni kwoŋ koyo,
ECC.8.8	manyalo kweyo koyo,
ECC.8.8	ongoye ŋata nigi meni kwoŋ ndelo ma tho,
ECC.8.8	ongoye kisewila kama lweny ogunj'iye,
ECC.8.8	aka kidakana kinyal botho wegi mere.
ECC.8.9	Atieko neno gime je, aka atieko ketho cunyan i kisi tic je ma timere i pendi waŋceŋ, kareno ŋatimoro nigi meni kwoŋ jomegi ma timo rijo gimarac. 
ECC.8.10	Aka i nger no, atieko neno k'iyiko jokidakana. Oyido jomaro donjo gi wok i Kabedo Maleŋ, aka wiy ji owil gi jo i tindi madwoŋ kama jotim'iye nger gino. Me bende obedo pilok.
ECC.8.11	Kwoŋbedo thumo banja kwoŋ tim marac kitim i kwakirok, riameno cuny ji oyikere timo gimarac. 
ECC.8.12	Makada nende jareco otim reco dimiya acel to medo kwo. Kucel aŋeyo ni labedo maber gi jono ma jolworo Were, rupiri jocungo gi lworo ruwaŋ go, 
ECC.8.13	to k'obedi maber gi jokidakana, kosa hongo pajo k'obedi malac paka tipo, rupiri jokicungi gi lworo ruwaŋ Were. 
ECC.8.14	Nitie pilok ma timere i piny, ni nitie joma timo gim'otire ma gigipiny timere rijo paka tim pa jokidakana, aka nitie jokidakana ma gigipiny timere rijo paka tim pa joma timo gim'otire. Awaco ni me bende obedo pilok.
ECC.8.15	Onyo ayere gi kisangala, rupiri ongoye gimaber ri ji i pendi waŋceŋ loyo cemo, medho gi bedo gi kisangala, kole meno labedo gi dhano i olo pere hongo je ma kwo pere ma Were miyo go i pendi waŋceŋ.
ECC.8.16	Munyo amiyo cunyan ŋeyo rieko, gi neno gima timere i piny, anwaŋo ni wor g'odieceŋ waŋ dhano ngoye nindo. 
ECC.8.17	Kenyo aparo kwoŋ tic pa Were je, ni ongoye ŋata nyalo nwaŋo gima timere i pendi waŋceŋ, kwoŋbedo makada nende dhano ool nedi rango, kucel go k'onwaŋ, aka makada nende ŋatariek opar ni oŋeyo, kucel go k'onyal nwaŋo.
ECC.9.1	Gime je atieko ketho i cunyan, kikaŋasa je, nger ma joma timo gim'otire gi jomariek kodi tim pajo je nitie i cingi Were, obedi mar kosa dakirok dhano kiŋey. Kisi gima nitie ruwaŋ jo obedo pilok. 
ECC.9.2	Gimoro acel timere ri joma timo gim'otire gi ri jokidakana, ri jomabeyo, ri jom'olony gi jomakoc, ri joma miyo cowirok gi ri joma kimiy cowirok. Paka ŋataber nitie, ameno apaka ŋatarac nitie, ŋata kwoŋere cal ŋata lworo kwoŋirok. 
ECC.9.3	Me obedo raco ma timere i pendi waŋceŋ, ni gimoro acel timere ri kisi dhano. Aka bende, cuny ji je opoŋ gi raco, aka neko nitie i cuny jo kafodi jokwo, aka rumacen jokadho bongi jom'otho. 
ECC.9.4	To ri ŋat'oriwere gi jomakwo je nitie gi geno, kole gwoki makwo ber loyo simbwor m'otho. 
ECC.9.5	Jomakwo joŋeyo ni jolatho, to ongoye gima jom'otho joŋeyo, jongoye gi kemba, aka wiy ji wil gi jo. 
ECC.9.6	Mar pajo, dakirok pajo gi nyeko pajo je otieko rere woko cango con, kucel jok'obedi kendo gi migew cil gi cil i gimoro je ma timere i pendi waŋceŋ.
ECC.9.7	Kadhi, icami cemo perin gi kisangala, aka imadhi vini perin gi kisangala i cunyin; kole Were otieko yeyo gim'itimo cango con. 
ECC.9.8	Weyi nangin perin jowobedi matar hongo je, ikir'iwey m'ikiwiro mo i wiyin. 
ECC.9.9	Neni ni icamo kwo gi dhako m'imaro, hongo je ma kwo perin ma pilok m'otiek miyin i pendi waŋceŋ, rupiri meno obedo kemba perin i kwo gi tic perin m'iol gine i pendi waŋceŋ. 
ECC.9.10	Gimoro je ma cingin nwaŋo atima, tim gi meni perin, kole ongoye tic kosa paro kosa ŋeyo kosa rieko i piny pa jom'otho, kam'ikadh'iye koro.
ECC.9.11	Awire t'aneno i pendi waŋceŋ ni, ŋwec kibedi ri joma dwir, kosa lweny kibedi ri jomatek, kosa cemo k'ibedi ri jomariek, kosa ŋaŋo ri joma niaŋ, kosa wor ri jondijo; to hongo gi silwany bedo ri joje. 
ECC.9.12	Kole dhano okuya hongo ma teko. Paka rec m'imako i bwo, kosa paka winyo ma moko i kilara, apaka bende iciko dhano i bwo i hongo ma teko, ka podho kwoŋ jo abwap.
ECC.9.13	Atieko neno bende i pendi waŋceŋ, aka ocale ran gimadwoŋ swa. 
ECC.9.14	Oyido nitie tindi madwoŋ madiny gi cwo manok'iye. Kere madwoŋ obino kwoŋe, to thoko mako, to geto gigeŋo madwoŋ thoko. 
ECC.9.15	Onyo onwaŋere jacwo moro ma jacandi mariek, aka go gi rieko pere to botho tindi madwoŋ. Kucel ongoye ŋat'opoyo jacwo ma jacandi no. 
ECC.9.16	Kenyo awaco ni, “Rieko ber loyo meni, kucel icayo rieko pa jacwo ma jacandi, aka kiwinji wac pere.”
ECC.9.17	Wac pa ŋatariek manyaliŋliŋ iwinjo,
ECC.9.17	loyo kihola pa jadhum i dier jomamiŋ.
ECC.9.18	Rieko ber loyo gilweny ma lweny,
ECC.9.18	to ŋatarac acel reyo woko bero kweth.
ECC.10.1	Lwaŋino ma jotho jomiyo mo akudha ŋwece marac,
ECC.10.1	miŋo nyaka mathin reyo woko tim ma rieko gi dwoŋ.
ECC.10.2	Cuny ŋatariek thenere i cinge maracuc,
ECC.10.2	to cuny jamiŋo, yu cinge maracam.
ECC.10.3	Kiri ka jamiŋo wotho i royo, ongoye gi rieko,
ECC.10.3	aka nyutho kisi dhano ni go miŋ.
ECC.10.4	Ka cuny pa jadhum oay kwoŋin, ikir'iwey kabedo perin,
ECC.10.4	kole bedo moth lakweyo banjin madongo.
ECC.10.5	Nitie gimarac m'atieko neno i pendi waŋceŋ,
ECC.10.5	paka komo ma wok bongi jadhum.
ECC.10.6	Iketho jomamiŋ i kabedo ma malo,
ECC.10.6	aka joŋaŋo jobedo i kabedo masisiri.
ECC.10.7	Atieko neno ŋecin wi kayinin,
ECC.10.7	aka jodhum jowotho atiendi paka ŋecin.
ECC.10.8	aka ŋat'otur kor ot, thwol latoŋo.
ECC.10.9	Ŋat'okuny telin, telin lamiyo go litho,
ECC.10.9	aka ŋat'obar mbawo, mbawo lakelo rigo litho.
ECC.10.10	Ka cuma fol, aka nyatoro kipaki lewe,
ECC.10.10	go ripo oro meni kweth,
ECC.10.10	to rieko konyo dhano nwaŋo bero.
ECC.10.11	Ka thwol okayin mafodi k'ofudhi lake,
ECC.10.11	meno jafudhi lake ongoye gi magowa.
ECC.10.12	Wac ma wok i dhok ŋatariek kelo wor,
ECC.10.12	to dhok jamiŋo reyo woko go.
ECC.10.13	Cakirok ma wac ma wok i dhoke obedo miŋo,
ECC.10.13	aka luwo pajo cowo i neko ma kelo kidakana.
ECC.10.14	Jamiŋo oyo wac kweth,
ECC.10.14	makada nende ongoye ŋat'oŋeyo gim'obedi,
ECC.10.14	aka ŋa m'owaci rigo gim'obedi ka go otieko ngoye?
ECC.10.15	Olo pa jamiŋo loco woko go,
ECC.10.15	rupiri go kuya kiri royo ma kidho i tindi madwoŋ.
ECC.10.16	Kidamba rin, awi piny, ma kere perin obedo soye,
ECC.10.16	aka jodhum mewin jocemo odikin!
ECC.10.17	Silwany rin, piny, ma kere perin obedo wod kere,
ECC.10.17	aka jodhum mewin jocemo i hongo ma ripo,
ECC.10.17	ma nwaŋo meni, makiweno mero!
ECC.10.18	Wok kwoŋ nyapo, wiy ot riewere,
ECC.10.18	aka wok kwoŋ nyapirok ma cingi jo, ot cwer.
ECC.10.19	Ji jotimo kalima ri nyero,
ECC.10.19	vini miyo kwo bedo gi kisangala,
ECC.10.19	aka pesa cowo teko je.
ECC.10.20	I paro perin bende, ikir'ilam kere,
ECC.10.20	kosa ilami jaŋaŋo, kada gi kanindo perin,
ECC.10.20	rupiri winyo ma polo nyalo tiŋo dwondin,
ECC.10.20	kosa cwec moro ma jabwombe nyalo luwo kwoŋe.
ECC.11.1	Cami cemo perin gi ji,
ECC.11.1	kole rumacen ma ndelo kweth ilanwaŋo.
ECC.11.2	Pok lim perin i migew ario, kosa kada di boro,
ECC.11.2	rupiri ikuya teko manyalo timere i piny.
ECC.11.3	Ka pondeponde jotieko poŋ,
ECC.11.3	to jocwe koth i piny,
ECC.11.3	obedi ni yath opodho yupiny kosa yumalo,
ECC.11.3	i kabedo ma yath no opodh'iye, kenyo ama larier'iye.
ECC.11.4	Ŋata kuro koyo kilacwoyo,
ECC.11.4	aka ŋata ŋiyo pondeponde, kilakeco.
ECC.11.5	Paka ikuya nger ma luya ma kwo bino i cokin perin i iy yokin,
ECC.11.5	ameno apaka ikuya tic pa Were, go ma timo kisi gimoro.
ECC.11.6	Cwoy kodhi perin odikin,
ECC.11.6	aka othieno ikir'iyey cingin wobedi ma k'otimo gimoro;
ECC.11.6	kole ikuya ma lakadho maber, me kosa meca,
ECC.11.6	kosa ka joje jobedi maber.
ECC.11.7	Paka lero mit,
ECC.11.7	apaka ber ri waŋ jo neno waŋceŋ.
ECC.11.8	Ka nyatoro okwo ma oro kweth,
ECC.11.8	go ripo kisangala i je;
ECC.11.8	kucel go ripo poyo ni hongo ma mudho labedo kweth.
ECC.11.8	Gima bino je obedo pilok.
ECC.11.9	Fore awi jayac, kafodi ibedo soye, aka weyi cunyin wosangala in i hongo perin ma soye. Wothi i yo ma cunyin gi gima waŋin neno ni ber, to ŋey ni ri gigipiny me je Were lathumo rin banja.
ECC.11.10	Kwany woko rembo i cunyin, aka kwany woko litho i delkwoŋin, kwoŋbedo thino gi soye jobedo pilok.
ECC.12.1	Poyi Jacwec perin i hongo ma soye perin, ka hongo ma teko fodi k'obino, kosa oro m'ilawac'iye ni, “Akiwinji cwe i jo.” 
ECC.12.2	Kafodi lero ma waŋceŋ, dwe gi micalin k'olokere macol to pondeponde jodwoko gi koth. 
ECC.12.3	I ndelo ma badin nyapere, m'ikinyal gwokirok, ma lakin ma nyamo cemo jowey tic rupiri jonok, to waŋin ma ŋiyo g'idirisa joneno ma nimnim. 
ECC.12.4	Ithin latho ma winjo koko i royo, aka ikilawinjo derino ma rego, kosa dwondi winyo ma wero. 
ECC.12.5	Ilalworo kabedo mabor, kosa wotho i royo; ye wiyin lalokere matar paka thiw yath nyasi, ikilanyalo ywarok paka otwoŋo. Kwoŋbedo dhano kadho i peco pere ma cil gi cil, aka joywak jolawirin i royo. 
ECC.12.6	Adasa ma feza lacot, kosa acero ma zahabu ŋinyere, kosa t'iŋidho agwata pi i waŋ pi, kosa t'ituro woko tiendi cawila i jwom. 
ECC.12.7	Kenyo fukefuke lagik i lowo paka con, to cuny gik bongi Were m'omiyo go. 
ECC.12.8	Pilok, je pilok, Jafonji waco, gimoro je pilok.
ECC.12.9	Ibedo mariek, Jafonji bende ofonjo ji ŋeyo, opima, orango to cano maber agecin kweth. 
ECC.12.10	Jafonji orango nwaŋo wac ma yere, aka gim'ondiki oyido otire, wac mar'adieri.
ECC.12.11	Wac pa dhano mariek cal asanda, gi paka musumalere ma jodongo m'orwaki ma kiyengere, obedo luwo m'ocoki ma wok bongi jakwath rombo acel. 
ECC.12.12	Kwoŋ gimoro je loyo me, awi nyathi paran, gwokere. Ndiko kitawin kweth, ongoye gike mere, aka kisoma m'oasere loco delkwoŋ.
ECC.12.13	Me gike ma wac, kisi gimoro je otiek winjo. Lwor Were, aka ikuri or pere, kole me gima ji je joripo timo. 
ECC.12.14	Kole Were lathumo banja ri kisi tim je, gi kisi gimoro je m'opanere, obedi maber kosa marac.
SNG.1.2	Cwiy lemban gi dhokin,
SNG.1.2	kwoŋbedo mar perin loyo ran vini.
SNG.1.3	Iŋwe kur,
SNG.1.3	aka nyingin poyan gino.
SNG.1.3	Ongoye dhako ma k'onyalo mitin.
SNG.1.4	Kadhi kodan, warweny woko,
SNG.1.4	bedi kere paran aka iteran i kisika perin.
SNG.1.4	Walakisangala to wasiemere,
SNG.1.4	weyi wasiemere i mar perin loyo vini,
SNG.1.4	kole am'omiyo mon je jomitin.
SNG.1.5	Acol ran, t'aŋon,
SNG.1.5	awi nyir ma Yerusalem.
SNG.1.5	Acol paka wemin ma Kedar,
SNG.1.5	t'aŋon paka nangin m'iliero m'igeŋere gine i cel pa Solomon.
SNG.1.6	Wikiri wiŋisa an kwoŋbedo acol,
SNG.1.6	kwoŋbedo waŋceŋ owaŋo delkwoŋan.
SNG.1.6	Wot mama oyido jomako nge kodan,
SNG.1.6	jomiyan bedo jakur ndelo vini,
SNG.1.6	t'akikuro ndelo vini paran won.
SNG.1.7	Waci ran, jamitirok paran,
SNG.1.7	kune m'ikway'iye mwendi perin,
SNG.1.7	joywomere kune kwoŋ ceŋ?
SNG.1.7	Raŋo aumere gi kitambala cako rangin,
SNG.1.7	i dier mwendi pa wadin?
SNG.1.8	K'inen ikuya, nyako maŋon,
SNG.1.8	luw masembo mwendi,
SNG.1.8	aka inwaŋ lum ri diegi perin,
SNG.1.8	cegin gi wemin pa jokwath rombo.
SNG.1.9	Apima in, jamitirok paran,
SNG.1.9	gi punda i dier punde pa Farawo.
SNG.1.10	Ye wiyin ŋon kiri i pindin,
SNG.1.10	aka podho i tokin paka thiwino.
SNG.1.11	To walatimo rin thiwino ma zahabu,
SNG.1.11	m'okedi gi feza.
SNG.1.12	Kere paran oyido nindo i kanindo pere,
SNG.1.12	aka mo paran opoŋo koyo gi kur mere.
SNG.1.13	Jamitirok paran nigi ŋwece ma mo akudha,
SNG.1.13	ka go ŋare wi thundho paran.
SNG.1.14	Jamitirok paran cal mawuwa madudi,
SNG.1.14	ma likalika i ndelo vini ma Engedi.
SNG.1.15	A, jamitirok paran, nga iŋon,
SNG.1.15	iŋon, aka waŋin pilin gi mar paka njiwin.
SNG.1.16	A, jamitirok paran, iŋon ba,
SNG.1.16	adieri iŋon!
SNG.1.16	Lum labedo kitanda mawan,
SNG.1.17	yen sida jolabedo wi ot mawan,
SNG.1.17	aka yen maboyo laumo wiye.
SNG.2.1	Acalo mawuwa ma Saron,
SNG.2.1	thiw mawuwa i milelin.
SNG.2.2	Paka thiw mawuwa i dier kudhin,
SNG.2.2	apaka jamar paran cal i dier mon.
SNG.2.3	Paka yath apo i dier yen ma mbawin,
SNG.2.3	apaka jamitirok paran obedo i dier cwo.
SNG.2.3	Amaro bedo i tipo pere,
SNG.2.3	aka olemo pere mit ran.
SNG.2.4	Go okelan i ot ma kalima,
SNG.2.4	aka atoŋa pere ran obedo mitirok.
SNG.2.5	Dwoki meni paran gi ŋano m'othwo,
SNG.2.5	cewan gi apo,
SNG.2.5	kwoŋbedo anyapere gi mitirok.
SNG.2.6	Cingi go maracam otheno wiyan,
SNG.2.6	aka cinge maracuc otwodan.
SNG.2.7	Cikan win, nyir ma Yerusalem,
SNG.2.7	kwoŋere ran win g'apol kodi rudina,
SNG.2.7	ni wik'oriwere i mitirok mawan.
SNG.2.8	Awinjo dwondi jamitirok paran,
SNG.2.8	neni, go bino,
SNG.2.8	por wi gote,
SNG.2.8	aka ŋweco kalo wi tendere bino bongan.
SNG.2.9	Jamitirok paran cal gi rudina,
SNG.2.9	kosa paka nyathi apol.
SNG.2.9	Neni, eno go ocungo i thengi kor ot mawan,
SNG.2.9	ŋiyo g'idirisa,
SNG.2.9	aka leŋo waŋe gi nanga.
SNG.2.10	Jamitirok paran luwo kodan.
SNG.2.10	Ay ibin bongan, jamitirok paran maŋon.
SNG.2.11	Kole ndir ma cwir orumo,
SNG.2.11	aka koth ocok cwe.
SNG.2.12	Mawuwa jothiwo i piny,
SNG.2.12	me hongo ma wer.
SNG.2.12	Dwondi akuru winjere i lowo mawan.
SNG.2.13	Yath makuyu nyak nyandere,
SNG.2.13	aka yen vini thiwo,
SNG.2.13	kur pajo kudho.
SNG.2.13	Ay ibin bongan, jamitirok paran maŋon.
SNG.2.14	Icale akuru ma pondo i ŋungu tele,
SNG.2.14	weyi anen waŋin mafoth,
SNG.2.14	aka awinji dwondin mamit.
SNG.2.15	Maki win kibwe, kibwe mathindho,
SNG.2.15	mafodi jok'onyeko ndelo vini mawan ma thiwo.
SNG.2.16	Jamitirok paran obedo aparan, aka abedo apere,
SNG.2.16	go kwayo mwendi pere i dier mawuwa m'ilwoŋo ni lili.
SNG.2.17	Cuka thoyo thon,
SNG.2.17	to tipo rere,
SNG.2.17	dwoki, jamitirok paran, paka rudina,
SNG.2.17	paka nyathi apol ma gote ma Bether.
SNG.3.1	I kanindo paran wor,
SNG.3.1	adwaro ŋata cunyan mito,
SNG.3.1	adwaro go, t'akinwaŋo go.
SNG.3.2	Aay t'akidho i tindi madwoŋ,
SNG.3.2	i royo gi kam'othangere,
SNG.3.2	dwaro ŋata cunyan mito,
SNG.3.2	adwaro go, t'akinwaŋo.
SNG.3.3	Jokur jonwaŋan,
SNG.3.3	munyo jowaya i tindi madwoŋ,
SNG.3.3	aka apenjo jo ka joneno ran ye ŋata cunyan mito.
SNG.3.4	Tekin akalo jo,
SNG.3.4	t'anwaŋo ŋata cunyan mito.
SNG.3.4	Amako go, aka akiweyo go kadho,
SNG.3.4	cuka atero go i ot pa mama,
SNG.3.4	i kisika kam'anywol'iye.
SNG.3.5	Cikan win, awi nyir ma Yerusalem,
SNG.3.5	kwoŋere ran win g'apol kodi rudina,
SNG.3.5	ni wik'oriwere i mitirok mawan.
SNG.3.6	Aŋo no ma bino malo wok i thim,
SNG.3.6	paka tome yiro,
SNG.3.6	ŋwe buban gi mo akudha,
SNG.3.6	mo ma moko ma jomitan jotana.
SNG.3.7	Neni, manago obedo kitanda pa Solomon,
SNG.3.7	jolweny piero aucel matek jothoko,
SNG.3.7	cwo matek i Isiraili.
SNG.3.8	Joje jotiŋo abore,
SNG.3.8	aka jobedo jolweny matek.
SNG.3.8	Kisi dhano otweyo abor pere i eme,
SNG.3.8	ka jokuro monjo wor.
SNG.3.9	Kere Solomon oyiko kitanda pere,
SNG.3.9	gi mbawo ma Lebanon.
SNG.3.10	Go otimo miango mere gi feza,
SNG.3.10	dieŋeye mere ma zahabu, aka muto mere obedo ma rangi ariŋo.
SNG.3.11	Nyir ma Yerusalem, wok win winen,
SNG.3.11	kere Solomon oruko sangaria pere,
SNG.3.11	ma yokimere oruko rigo i wiye.
SNG.3.11	I ndelo ma go otim'iye kalima ma nywomirok maleŋ,
SNG.3.11	i ndelo ma kisangala ma cunye.
SNG.4.1	Iŋon ba, jamitirok paran, iŋon swa,
SNG.4.1	waŋin pilin paka waŋ akuru yuŋey katimba perin.
SNG.4.1	Ye wiyin cal lwodo diegi,
SNG.4.1	ma joloro piny wok wi tendere ma Giliad.
SNG.4.2	Lakin tar paka yer rombo,
SNG.4.2	ma nyaka owok lielo t'ilwoko.
SNG.4.2	Ongoye kad'acel m'orem,
SNG.4.2	kisi moro nigi nyawote.
SNG.4.3	Dhokin cal wuz m'obokere,
SNG.4.3	aka joŋon k'iluwo.
SNG.4.3	Pindin cal pomo m'obar dirio,
SNG.4.3	jopilin yuŋey katimba perin.
SNG.4.4	Ŋutin cal acurcur pa Daudi,
SNG.4.4	oŋinere aka foth,
SNG.4.4	gi thiwino ma cal kwote m'oliero thoko.
SNG.4.5	Thundho perin cal rudina ario,
SNG.4.5	apol ario ma jocemo i dier mawuwa m'ilwoŋo ni lili.
SNG.4.6	Cuka piny oyawere,
SNG.4.6	to mudho rwenyo,
SNG.4.6	aladoŋ wi got ma buban,
SNG.4.6	gi wi tendere ma mo akudha.
SNG.4.7	Je fodi iŋon, jamitirok paran,
SNG.4.7	ongoye delkwoŋin kam'ojony.
SNG.4.8	Biye kodan mweha paran, wok wi gote ma Lebanon,
SNG.4.8	biye kodan wok i Lebanon.
SNG.4.8	Lori piny wok wilwindi ma got Amana,
SNG.4.8	wok wi got Senir gi got Hamon,
SNG.4.8	wok i od simbwore gi kwace.
SNG.4.9	Itieko ywayo cunyan, nyamin an, mweha paran,
SNG.4.9	iywayo cunyan gi ŋono perin,
SNG.4.9	kodi thiwino m'iruko.
SNG.4.10	Mar perin mit, nyamin an, mweha paran,
SNG.4.10	mar perin ber loyo vini,
SNG.4.10	aka kur mo perin loyo kur je.
SNG.4.11	Lewin mit pa mo kic, mweha paran,
SNG.4.11	mo kic gi cak nitie i lewin.
SNG.4.11	Kur perin cal kur ma Lebanon.
SNG.4.12	Mweha paran, nyamin an cal ndelo m'opanere,
SNG.4.12	ndelo m'ogoy cel kwoŋe, waŋ pi m'ogeti.
SNG.4.13	Ibedo ndelo pomo,
SNG.4.13	ma nyak olemo mabeyo,
SNG.4.13	gi binzar m'ilwoŋo ni hena, nad,
SNG.4.14	safiron, kalamus gi sinamon,
SNG.4.14	kodi yen ma mo akudha,
SNG.4.14	mo maŋwe kur gi alovera.
SNG.4.15	Ndelo ma pi mol'iye, pi ma kicwiy,
SNG.4.15	waŋ pi ma mol wok i Lebanon.
SNG.4.16	Ay, awi koyo ma yumalo,
SNG.4.16	biye, awi koyo ma yupiny.
SNG.4.16	Kudhi i ndelo paran,
SNG.4.16	ŋey kur mere woywore i koyo.
SNG.4.16	Weyi jamitirok paran wobin i ndelo,
SNG.4.16	aka wocam olemo mabeyo.
SNG.5.1	Atieko donjo i ndelo paran, nyamin an, mweha paran,
SNG.5.1	atieko coko mo maŋwe kur paran gi binzar,
SNG.5.1	atieko camo mo kic paran kiri g'apede mere,
SNG.5.1	atieko madho vini paran gi cak paran.
SNG.5.1	Cemi win, jomitirok, aka wimedhi,
SNG.5.1	cuka winomer gi mitirok.
SNG.5.2	Anindo, to cunyan k'oywomere.
SNG.5.2	Awinjo jamitirok paran goyo kodi.
SNG.5.2	Yaw ran, nyamin an, mweha paran,
SNG.5.2	akuru paran, jamitirok paran.
SNG.5.2	Wiyan odhiek gi thoyo,
SNG.5.2	aka ye wiyan ŋic gi tor.
SNG.5.3	An atieko lunyo woko nanga paran,
SNG.5.3	raŋo aruki kendo?
SNG.5.3	Atieko lawo tiendan,
SNG.5.3	raŋo akoc kendo?
SNG.5.4	Jamitirok paran otelo cinge to geyo thigo,
SNG.5.4	aka cunyan owanya go.
SNG.5.5	Aay malo yawo rigo,
SNG.5.5	aka cingan oyido thon gi mo maŋwe kur,
SNG.5.5	aka lwet cingan oyido thon gi mo ma liw i cingi thigo,
SNG.5.5	paka amidho cingi thigo.
SNG.5.6	Ayawo thigo ri jamitirok paran,
SNG.5.6	to go oyido otieko kadho.
SNG.5.6	Cunyan okadho rigo ma mito winjo dwonde,
SNG.5.6	arango go, t'akinwaŋo go,
SNG.5.6	alwoŋo go, to go k'odwokan.
SNG.5.7	Jokur m'oyido jowaya i tindi madwoŋ jonwaŋan,
SNG.5.7	jogoyan to jomiyan litho,
SNG.5.7	jokur ma kor ot ma tindi madwoŋ jomayan junga paran.
SNG.5.8	Cikan win, nyir ma Yerusalem,
SNG.5.8	ni ka winorom gi jamitirok paran,
SNG.5.8	wilawaco rigo ni atho gi mitirok.
SNG.5.9	Jamitirok perin no opokere kwoŋ jomitirok man,
SNG.5.9	awi dhako maŋon loyo?
SNG.5.9	Aŋo ma jamitirok perin loyo gine jomitirok man,
SNG.5.9	ma waripo miyin cikirok mawan?
SNG.5.10	Jamitirok paran ŋon aka go tek,
SNG.5.10	go kende i dier cwo gana apar.
SNG.5.11	Waŋe foth aka ŋon,
SNG.5.11	ye wiye ominere aka col paka agak.
SNG.5.12	Waŋe ŋon paka waŋ akurin ma thengi waŋ pi,
SNG.5.12	akurin ma jolwokere i cak aka jocungo i thengi pi ma mol.
SNG.5.13	Pinde ber paka ndelo,
SNG.5.13	m'opoŋ gi yen kodi binzar.
SNG.5.13	Dhoke cal mawuwa m'ilwoŋo ni lili,
SNG.5.13	m'odhiek gi mo akudha.
SNG.5.14	Cingi go cal zahabu m'oŋinere,
SNG.5.14	m'oketh'iye thiwino thoko.
SNG.5.14	Delkwoŋe cal lak liec mafoth,
SNG.5.14	m'oketh'iye telin manyabululu ma welo.
SNG.5.15	Tiende cal siro ma telin ma welo manyabululu,
SNG.5.15	m'ocan i wi zahabu.
SNG.5.15	Cal pere cal gi gote ma Lebanon,
SNG.5.15	gi yen sida pajo maboyo.
SNG.5.16	Dhok go mit,
SNG.5.16	kisi gimoro ma kwoŋe ŋon ran.
SNG.5.16	Me a jamitirok paran, aka me mere paran,
SNG.5.16	awi nyir ma Yerusalem.
SNG.6.1	Jamitirok perin okadho kune,
SNG.6.1	awi nyako maŋon loyo mon je?
SNG.6.1	Jamitirok perin okadho i yo mene,
SNG.6.1	ŋey wanyal rango rin go?
SNG.6.2	Jamitirok paran okadho i ndelo pere,
SNG.6.2	kama yen maŋwe kur jodong'iye.
SNG.6.2	Go pidho mwendi pere i ndelo,
SNG.6.2	aka coko mawuwa m'ilwoŋo ni lili.
SNG.6.3	Jamitirok paran obedo aparan, aka an abedo apere,
SNG.6.3	go pidho mwendi pere i dier mawuwa m'ilwoŋo ni lili.
SNG.6.4	Jamitirok paran, iŋon paka tindi madwoŋ Tiriza,
SNG.6.4	iŋon paka Yerusalem,
SNG.6.4	aka ŋono perin turo cuny jo.
SNG.6.5	Kwany woko waŋin kwoŋan,
SNG.6.5	kole jobwokan!
SNG.6.5	Ye wiyin cal yer diegi,
SNG.6.5	ma joloro piny wok wi tendere Giliad.
SNG.6.6	Lakin tar paka sidwol rombo,
SNG.6.6	ma nyaka jowok lwoki.
SNG.6.6	Ongoye kwoŋ jo ma rem,
SNG.6.6	kisi moro nigi nyawote.
SNG.6.7	Pindin cal pomo m'obar diere,
SNG.6.7	yuŋey katimba perin.
SNG.6.8	Kere bedo gi nyamicalin piero aucel, kodi mon ma thenge piero aboro,
SNG.6.8	nyir ma kikwanere.
SNG.6.9	To an amito jamitirok paran kende,
SNG.6.9	go ŋon paka akuru.
SNG.6.9	Go obedo nyar yokimere kende,
SNG.6.9	nyar yokimere ma kacunye.
SNG.6.9	Mon je joŋiyo go to jopako go,
SNG.6.9	nyamicalin kodi mon ma thenge jowero ka jopako go.
SNG.6.10	Me ŋa maler paka ŋamba ma riedo?
SNG.6.10	Go ŋon paka dwe, aka ler paka ceŋ maliel,
SNG.6.10	aka ŋono pere turo cuny jo.
SNG.6.11	Atieko loro piny i ndelo segonya,
SNG.6.11	ŋiyo thiwo ma milelo,
SNG.6.11	neno ye ka vini lothi,
SNG.6.11	gi ka pomo likalika.
SNG.6.12	Mafodi akiŋeyo mito paran oywayan,
SNG.6.12	i cawila kabuti wod kere paran.
SNG.6.13	Dwoki, dwoki, awi nyako ma wok Sulam,
SNG.6.13	dwoki, dwoki, ŋey wanyal nenin.
SNG.6.13	Raŋo wimito nenan, an nyako ma wok Sulam,
SNG.6.13	k'amielo i dier lwak ji?
SNG.7.1	Nga tiendin ŋon i war,
SNG.7.1	awi nyar kere.
SNG.7.1	Emin m'oŋinere cal thiwino,
SNG.7.1	ma jandijo otimo.
SNG.7.2	Pendin cal acero ma nyaraunda,
SNG.7.2	ma vini kirum'iye.
SNG.7.2	Iyin cal kidhur ŋano,
SNG.7.2	ma mawuwa m'ilwoŋo ni lili thoko.
SNG.7.3	Thundho perin cal apol ario,
SNG.7.3	paka rudina ario.
SNG.7.4	Ŋutin cal acurcur ma lak liec,
SNG.7.4	waŋin cal kidiwa i tindi madwoŋ Hesbon,
SNG.7.4	i thengi waŋkac ma Bathrabim.
SNG.7.4	Umin cal acurcur ma Lebanon,
SNG.7.4	ma ŋiyere gi Damasiko.
SNG.7.5	Wiyin otire paka got Kamel,
SNG.7.5	ye wiyin minyin paka nanga mafoth,
SNG.7.5	ŋono mere mako waŋ kere.
SNG.7.6	Nga iŋon, aka iber anena,
SNG.7.6	awi ŋat'omar, nyar kere m'ayodere gine.
SNG.7.7	Idongo paka thith,
SNG.7.7	aka thundho perin cal kayego mere.
SNG.7.8	Alaidho i wi thith,
SNG.7.8	t'afono amalagejo.
SNG.7.8	Weyi thundho perin wocale ran kayego nyingi vini,
SNG.7.8	aka luya perin paka ŋwece kur p'olemo m'ilwoŋo ni apo.
SNG.7.9	Dhokin mit paka vini mandiko.
SNG.7.9	Weyi vini womol ri jamitirok paran,
SNG.7.9	womol i dhoke gi lake.
SNG.7.10	Abedo apa jamitirok paran,
SNG.7.10	aka go gomba an.
SNG.7.11	Biye, jamitirok paran,
SNG.7.11	weyi wakidhi kam'othangere,
SNG.7.11	aka wanindi i calin.
SNG.7.12	Weyi wamondi kadho i ndelo vini,
SNG.7.12	aka wanen ka yen vini joloth.
SNG.7.12	Wanen ka joguro madut,
SNG.7.12	gi ka pomo likalika.
SNG.7.13	Yen ma mitirok joŋwe kur,
SNG.7.13	aka olemo mabeyo je jonitie i dhiot mawan,
SNG.7.13	manyen gi m'oti je m'atieko kano rin, awi jamitirok paran.
SNG.8.1	Kabedi oyido ibedo omin an,
SNG.8.1	ma yokan am'opido to dhotho.
SNG.8.1	Kabedi arom kodin woko,
SNG.8.1	d'acwiyo lembin to ngoye ŋat'odewo.
SNG.8.2	Dinyo atelin t'akelin,
SNG.8.2	i ot pa mama,
SNG.8.2	i kisika ma mama onywolan'iye.
SNG.8.2	Dinyo amiyin vini,
SNG.8.2	pigi pomo paran.
SNG.8.3	Cingin maracam otheno wiyan,
SNG.8.3	aka cingin maracuc otwodan.
SNG.8.4	Cikan win, nyir ma Yerusalem,
SNG.8.4	ni wik'oriwere i mitirok mawan.
SNG.8.5	Meno ŋa ma bino wok i thim,
SNG.8.5	m'othenere kwoŋ jamitirok pere?
SNG.8.5	Acewin i tiendi yath apo,
SNG.8.5	kama ŋedi oram'iye yokin to nywol kenyo.
SNG.8.6	Kethan kacunyin,
SNG.8.6	aka ikir'imaki ŋatiman i cingin kwanyo woko an.
SNG.8.6	Kole mitirok tek paka tho,
SNG.8.6	aka candirok ger paka bur ma yik.
SNG.8.6	Mitirok liel paka mac,
SNG.8.6	aka waŋ paka mac m'odheth.
SNG.8.7	Pi kweth kinyal kweyo mitirok,
SNG.8.7	kosa mikula kinyal munyere gine.
SNG.8.7	Ka moro otemo nyewo mitirok,
SNG.8.7	gi lim pere je ma ot,
SNG.8.7	dinyo olimo nyaka cay.
SNG.8.8	Wanigi nyamin wan mathin,
SNG.8.8	to thundho pere fodi k'ogulo.
SNG.8.8	Wanotim aŋo ri nyamin wan,
SNG.8.8	i ndelo ma jacwo obin weco gine.
SNG.8.9	Kabedi go obedo kor ot,
SNG.8.9	di wageto rigo acurcur ma feza.
SNG.8.9	To ka go obedo dhiot,
SNG.8.9	walatimo rigo thigo gi yen sida.
SNG.8.10	An abedo kor ot,
SNG.8.10	aka thundho paran jobedo acurcur mere,
SNG.8.10	kenyo aneno ruwaŋ go,
SNG.8.10	paka ŋata kelo siem.
SNG.8.11	Solomon oyido nigi ndelo vini i Bal Hamon,
SNG.8.11	aka oketho i cingi jokur,
SNG.8.11	aka kisi dhano oyido ripo culo nusu feza gana acel ma nyinge.
SNG.8.12	Ndelo vini paran, obedo aparan won, aka ri an won,
SNG.8.12	in, Solomon, inyalo tero feza gana no,
SNG.8.12	aka jokur olemo jowonwaŋ miya ario,
SNG.8.12	to an anigi ndelo vini paran won.
SNG.8.13	In m'ibedo i ndelin,
SNG.8.13	merin paran jowinjo dwondin,
SNG.8.13	weyi awinji k'iluwo.
SNG.8.14	Kwakere, jamitirok paran,
SNG.8.14	paka rudina kosa paka nyathi apol wi got kama yen maŋwe kur dong'iye.
ISA.1.2	Winji, awi polo, ciki ithin, awi piny,
ISA.1.2	kole Rwoth otieko luwo.
ISA.1.2	Nyithindho m'apidho t'adongo,
ISA.1.2	jogwenyere kwoŋan.
ISA.1.3	Merikwa oŋeyo won mere,
ISA.1.3	aka punda ma roya oŋeyo wer ma cemo pa jadwoŋ pere,
ISA.1.3	to Isiraili okuya an,
ISA.1.3	ji paran jokiniaŋ.
ISA.1.4	Awi, piny m'opoŋ gi reco,
ISA.1.4	ji mareco pajo pek rijo.
ISA.1.4	Kodhi ma jotimo gimarac,
ISA.1.4	nyithindho ma jodakana,
ISA.1.4	jotieko jwango Rwoth,
ISA.1.4	jotieko cayo Were maleŋ pa Isiraili,
ISA.1.4	jotieko rwenyo kicutho!
ISA.1.5	Raŋo wirango goco man?
ISA.1.5	Raŋo wimedere gwenyirok?
ISA.1.5	Wiy win gipi two,
ISA.1.5	aka cuny win gipi podho.
ISA.1.6	Wok i par tiendi win kiri i wiwin,
ISA.1.6	ongoye kama ber,
ISA.1.6	kwanyowoko alama gi dhethi,
ISA.1.6	g'adholin macwer,
ISA.1.6	ma k'obiy kosa k'otwey,
ISA.1.6	ma kimadi kosa kirway gi mo.
ISA.1.7	Piny mewin ojwangere,
ISA.1.7	tindin mewin madongo iwaŋo gi mac,
ISA.1.7	kareno wineno ama.
ISA.1.7	Jokicar josika lowo mewin,
ISA.1.7	ojwangere paka jopath jomako.
ISA.1.8	Ojwangi Yerusalem kakende,
ISA.1.8	paka kayindi i ndelo vini,
ISA.1.8	paka kaywomirok i ndelo biriŋanya nyamizungu m'ilwoŋo ni kakamba,
ISA.1.8	paka tindi madwoŋ m'okar mako.
ISA.1.9	k'oweyo riwan ji mogo,
ISA.1.9	oyido wacal Sodom,
ISA.1.9	oyido wacal Gomora.
ISA.1.10	Winji win wac pa Rwoth,
ISA.1.10	awi jotel ma Sodom!
ISA.1.10	Ciki ithi win ri fonji pa Were mawan
ISA.1.10	awi ji ma Gomora!
ISA.1.11	Rwoth waco.
ISA.1.11	Mic mewin awaŋa ma wot rombo,
ISA.1.11	gi bor ma dhok mewin oroman.
ISA.1.11	Akisangala gi remo thwondhe,
ISA.1.11	kosa rombo kosa wot diegi.
ISA.1.12	Ka wibino ruwaŋan,
ISA.1.12	Ŋa m'okwayo win gime wok i cingi win,
ISA.1.12	nyono diedipo paran?
ISA.1.13	Ongoye kelo mic ma bukony kendo,
ISA.1.13	buban obedo ran amien,
ISA.1.13	Kalima ma Dwe Manyen gi Sabato kodi cokirok manyadini mewin,
ISA.1.13	akinyali ciro cokirok m'opoŋ kidakana.
ISA.1.14	Kalima mewin ma Dwe Manyen gi ndelo mewin maleŋ je,
ISA.1.14	cunyan odak;
ISA.1.14	jolokere ran bieto,
ISA.1.14	aol gi ciro jo.
ISA.1.15	Ka witiŋo cingi win malo i kwayo,
ISA.1.15	alakano waŋan kwoŋ win;
ISA.1.15	makada nende winokway i thotho,
ISA.1.15	akilawinjo;
ISA.1.15	cingi win opoŋ oyo remo.
ISA.1.16	Lwokere win, lokere win m'olony,
ISA.1.16	kwany win woko raco i tim mewin
ISA.1.16	ruwaŋan,
ISA.1.16	weyi win timo gimarac,
ISA.1.17	fonjere win timo bero,
ISA.1.17	rangi win tiro,
ISA.1.17	both win ji m'idiyo,
ISA.1.17	thiel win nyithindho kic,
ISA.1.17	osa win ri citho.
ISA.1.18	Onyo biye win, weyi waluw kanyacel,
ISA.1.18	Rwoth waco.
ISA.1.18	Makada nende reco mewin obokere swa,
ISA.1.18	lalony matar paka pe,
ISA.1.18	paka yer rombo.
ISA.1.19	K'inen wiyere aka winowinjan,
ISA.1.19	wilacamo gimaber ma wok i lowo.
ISA.1.20	To ka wikwero to wigwenyere,
ISA.1.20	ilakisika win g'abor,
ISA.1.20	kole dhok Rwoth otieko luwo.
ISA.1.21	Tindi madwoŋ m'oyido timo adieri,
ISA.1.21	olokere nedi malaya!
ISA.1.21	Go m'oyido opoŋ gi tiro,
ISA.1.21	m'oyido itim'iye gim'otire,
ISA.1.21	onyo pama jonek!
ISA.1.22	Feza perin olokere gima bukony,
ISA.1.22	vini perin oruwere gi pi.
ISA.1.23	Jodhum perin jobedo jodudi,
ISA.1.23	aka merin pa jokwo.
ISA.1.23	Kisi dhano omaro cami nyew
ISA.1.23	aka joredo jolo mic.
ISA.1.23	Jokithiel nyithindho kic,
ISA.1.23	aka jokiwinji banja pa citho.
ISA.1.24	Riameno, Rwoth pa lwak jolweny,
ISA.1.24	Jameni je pa Isiraili waco ni,
ISA.1.24	“Ey, alakonjo keme paran kwoŋ jokwor paran,
ISA.1.24	alaculo kwor kwoŋ jokwor paran!
ISA.1.25	Alawiro cingan kwoŋ win,
ISA.1.25	alathodho win kwanyo woko koco mewin,
ISA.1.25	t'awaro woko cilo mewin je.
ISA.1.26	Aladwoko riwin jothum banja paka marapena,
ISA.1.26	jomic rieko paka i cakirok.
ISA.1.26	Rumacen ilalwoŋo win ni tindi madwoŋ ma timo tiro,
ISA.1.26	tindi madwoŋ ma timo adieri.”
ISA.1.27	Zayon laboth gi tiro,
ISA.1.27	aka jono ma jobed'iye ma joŋuti reco, gi timo gim'otire.
ISA.1.28	To jogwenyirok gi joreco,
ISA.1.28	ilareyo woko jo kanyacel,
ISA.1.28	aka jono ma jokwero Rwoth jolarere woko.
ISA.1.29	Kole wickwot lamako win kodi olwa mewin,
ISA.1.29	m'oyido wiyodere gine;
ISA.1.29	gi ndelin mewin ma wiyero.
ISA.1.30	Kole wilacale paka olwa,
ISA.1.30	ma boke mere thwo,
ISA.1.30	kendo paka ndelo m'ongoy'iye pi.
ISA.1.31	Jameni lalokere ŋat'iywayo,
ISA.1.31	aka tic pere cuk mac ma cot,
ISA.1.31	jolawaŋ kanyacel gi tic pajo,
ISA.1.31	m'ongoye ŋata nyalo neko.
ISA.2.1	Wac ma Isaya wod Amoz oneno ma mako kwoŋ Yuda gi Yerusalem.
ISA.2.2	Aka latundo i kare i ndelo ma rumacen,
ISA.2.2	got ma Ot pa Rwoth,
ISA.2.2	ilaketho wi gote,
ISA.2.2	ilatiŋo malo kalo tendere je.
ISA.2.2	Nonin je jolamol'iye.
ISA.2.3	Nonin kweth jolabino to jowaco ni,
ISA.2.3	“Biye, weyi wakadhi win malo wi got pa Rwoth,
ISA.2.3	i Ot pa Were pa Yakobo;
ISA.2.3	ŋey go wofonji wan royo pere
ISA.2.3	aka ŋey wawothi i yo pere.
ISA.2.3	Kole fonji pa Rwoth wok i Zayon
ISA.2.3	aka wac pa Rwoth wok i Yerusalem.”
ISA.2.4	aka lakiosa ri ji kweth.
ISA.2.4	Jolathedho abor pajo wolokere kwe dhok ma fur,
ISA.2.4	aka tonge pajo wolokere apala nyangoda.
ISA.2.4	Ongoye nono ma latiŋo abor kwoŋ nono man kendo,
ISA.2.4	kosa fonjere lweny kendo.
ISA.2.5	Awi ot pa Yakobo,
ISA.2.5	biye, weyi wawothi,
ISA.2.5	i lero pa Rwoth!
ISA.2.6	Kole iweyo yo pa ji perin,
ISA.2.6	ot pa Yakobo.
ISA.2.6	Adieri jopoŋ gi jothieth wok yuwok ceŋ,
ISA.2.6	gi jojwok paka i Filistia,
ISA.2.6	aka joriwo cingi jo gi nyithindho pa jopath.
ISA.2.7	Lowo pajo opoŋ gi feza gi zahabu,
ISA.2.7	aka lim pajo ongoye gike.
ISA.2.7	Lowo pajo opoŋ gi kayinin,
ISA.2.7	aka cawilin pajo ongoye gike.
ISA.2.8	Lowo pajo opoŋ gi cal,
ISA.2.8	jokule piny ri tic ma cingi jo,
ISA.2.8	ri gima lwet cingi jo won am'otimo.
ISA.2.9	Ameno dhano mwole,
ISA.2.9	aka kisi dhano dwokere piny,
ISA.2.9	ikir'icwaki rijo!
ISA.2.10	kosa pondi i fukefuke,
ISA.2.10	kwoŋ nge pa Rwoth,
ISA.2.10	kwoŋ dwoŋ ma dhum pere.
ISA.2.11	Waŋ ji ma pakirok iladwoko piny,
ISA.2.11	aka delok pa kisi dhano ilamwolo
ISA.2.11	aka Rwoth kende am'ila tiŋo malo
ISA.2.11	i ndelo no.
ISA.2.12	Kole Rwoth pa lwak jolweny nigi ndelo,
ISA.2.12	kwoŋ jodelok je gi jopakirok,
ISA.2.12	gi kwoŋ kisi dhano ma janoro,
ISA.2.12	aka iladwoko go piny.
ISA.2.13	Kwoŋ yen sida je ma Lebanon,
ISA.2.13	maboyo aka otiŋere malo,
ISA.2.13	gi kwoŋ olwa je ma Basan;
ISA.2.14	kwoŋ gote je maboyo,
ISA.2.14	gi kwoŋ tendere je m'otiŋere malo,
ISA.2.15	kwoŋ acurcur je maboyo,
ISA.2.15	gi kwoŋ kor udi m'ogeŋ je,
ISA.2.16	kwoŋ mel je ma Tarsis,
ISA.2.16	gi kwoŋ gi ndijo je.
ISA.2.17	Pakirok pa ji ilamwolo,
ISA.2.17	aka delok pa kisi dhano iladwoko piny
ISA.2.17	aka Rwoth kende am'ila tiŋo malo
ISA.2.17	i ndelo no.
ISA.2.18	Cal je jolarwenyo kicutho.
ISA.2.19	Ji joladonjo i ŋungu telin,
ISA.2.19	gi i kero piny,
ISA.2.19	ri lworo pa Were,
ISA.2.19	ri dwoŋ ma dhum pere,
ISA.2.19	ka go oay miyo piny kirin.
ISA.2.20	I ndelo no ji jolabolo woko
ISA.2.20	cal pajo ma feza,
ISA.2.20	gi cal pajo ma zahabu,
ISA.2.20	ma jotimo rijo wegi lamo,
ISA.2.20	ri fuko gi kilafundo.
ISA.2.21	Ji joladonjo i ŋungu telin,
ISA.2.21	gi i wilwindi riete,
ISA.2.21	kwoŋ lworo pa Rwoth,
ISA.2.21	gi dwoŋ ma dhum pere,
ISA.2.21	ka go oay miyo piny kirin.
ISA.2.22	Wire woko kwoŋ dhano,
ISA.2.22	ma luya pere nitie i ume,
ISA.2.22	aŋo bende ma go nyalo?
ISA.3.1	Kole neni, Rwoth, Rwoth pa lwak jolweny,
ISA.3.1	kwanyo wok i Yerusalem gi Yuda,
ISA.3.1	kony gi luth ma kwath,
ISA.3.1	kony je ma cemo,
ISA.3.1	gi kony je ma pi.
ISA.3.2	Jacwo ma jameni gi jalweny,
ISA.3.2	jathum banja gi jatuci wac Were,
ISA.3.2	jathieth gi ŋat'otegino,
ISA.3.3	jatel ma piero abic,
ISA.3.3	gi ŋat'iworo,
ISA.3.3	jamic rieko gi jandijo ma timo gir'aura ma curcur,
ISA.3.3	kodi jandijo ma kingirok.
ISA.3.4	Alaketho yac bedo jotel pajo,
ISA.3.4	aka nyithindho joladhumo jo.
ISA.3.5	Ji jolabedo iy'adica,
ISA.3.5	kisi dhano ladiyo nyawote,
ISA.3.5	kisi dhano gi jager pere,
ISA.3.5	soye lacayo jadwoŋ,
ISA.3.5	aka ji ma bukony jokilaworo jodongo pajo.
ISA.3.6	Dhano lamako wat pere,
ISA.3.6	wok i ot pa bamere, ka waco ni,
ISA.3.6	“Inigi law,
ISA.3.6	bedi jatel mawan,
ISA.3.6	aka weyi kidhur gunda me wobedi i cingin.”
ISA.3.7	To ŋat'oyer laywak i ndelo no, ka waco ni
ISA.3.7	“Akilabedo jaboth,
ISA.3.7	kole i ot paran ongoye mugat kosa law,
ISA.3.7	ikir'ikethan jatel pa ji.
ISA.3.8	Kole Yerusalem ocer,
ISA.3.8	aka Yuda otieko opodho,
ISA.3.8	kwoŋbedo luwo pajo gi tim pajo gwenyere kwoŋ Rwoth,
ISA.3.8	geŋo neno madwoŋ pere.”
ISA.3.9	Ŋiyo ma nyim jo osa jo,
ISA.3.9	jotimo reco kamaler paka Sodom,
ISA.3.9	jokikan.
ISA.3.9	Kidamba rijo!
ISA.3.9	Kole jotieko kelo gimarac kwoŋ jo.
ISA.3.10	Waci ri ŋata timo gim'otire ni,
ISA.3.10	lakadho maber gi jo,
ISA.3.10	kole jolacamo ranyak ma tim pajo.
ISA.3.11	Kidamba ri jakidakana,
ISA.3.11	kole tim marac ma cinge am'ila timo rigo.
ISA.3.12	Ji paran, nyithindho ama jodiyo jo,
ISA.3.12	aka mon jodhumo jo.
ISA.3.12	Awi ji paran, jotel mewin jorwenyo win,
ISA.3.12	aka jomieno yo maber wiluw.
ISA.3.13	Rwoth mako kabedo pere kiosa banja pere,
ISA.3.13	go cungo malo thumo banja ri nonin.
ISA.3.14	Rwoth bino ri thumo banja,
ISA.3.14	gi jodongo kodi jodhum pa ji pere.
ISA.3.14	Win wiŋati winyaga ndelo vini,
ISA.3.14	udi mewin opoŋ gigipiny pa jocandi.
ISA.3.15	Winyutho aŋo ka wiŋinyo ji paran,
ISA.3.15	ka wirego nyim jocandi?
ISA.3.15	Rwoth pa lwak jolweny waco.
ISA.3.16	Rwoth owaco,
ISA.3.16	kwoŋbedo nyir ma Zayon jodele,
ISA.3.16	aka jowotho ka jotelo ŋuti gin,
ISA.3.16	jombieto waŋ gin m'ongoye wickwot,
ISA.3.16	jothule gi woth,
ISA.3.16	aka jowiyo tiendi jo.
ISA.3.17	Riameno Rwoth laketho situka,
ISA.3.17	i wi mon ma Yerusalem,
ISA.3.17	to lero wi jo gi pata.
ISA.3.18	I ndelo no Rwoth lakwanyo woko gigipiny ma jonor gine, thiwino ma joruko iy'odondo tiendi jo, i wi jo, gi ŋuti jo. 
ISA.3.19	Thiwino ma ithi jo, aminda, gi giboyo wi jo, 
ISA.3.20	kodi jungin pajo. Atego ma jotweyo iy'odondo, kisiwiro, sanduku mo akudha gi tiko ma joruko. 
ISA.3.21	Peta ma cingi gin gi ma um gin, 
ISA.3.22	nangin pajo ma kadho i kalima, rinda pajo, law, mugowe ma cingi jo, 
ISA.3.23	nanga pajo ma nyaparpar, nanga mafoth, jungin pajo gi kitambalin maboyo ma joruko i wi gin.
ISA.3.24	I kabedo ma kur maber, labedo ŋwece marac,
ISA.3.24	i kabedo ma kisiwiro, labedo thol,
ISA.3.24	i kabedo ma wi jo m'oyik, pata,
ISA.3.24	i kabedo ma nangin mafoth, kutiya;
ISA.3.24	i kabedo ma ŋono, waŋ.
ISA.3.25	Cwo mewin jolatho g'abor,
ISA.3.25	aka jomeni mewin jolatho i lweny.
ISA.3.26	Waŋkac ma tindi madwoŋ lakumo to ywak,
ISA.3.26	ladoŋ nono, to jengere piny.
ISA.4.1	Mon abirio jolamako jacwo acel i ndelo no, ka jowaco ni,
ISA.4.1	“Walacamo cemo mawan won to waruko nangin mawan won,
ISA.4.1	nyaka weyi walwoŋere gi nyingin,
ISA.4.1	kwany woko wickwot mawan.”
ISA.4.2	I ndelo no jangi yath pa Rwoth labedo maŋon to limo dwoŋ, aka ranyak ma lowo labedo noro gi dwoŋ pa Joisiraili ma joboth. 
ISA.4.3	Ŋat'owey i Zayon to doŋ i Yerusalem ilalwoŋo ni ŋataleŋ, kisi ŋat'ondiki ri kwo i Yerusalem, 
ISA.4.4	ka Rwoth otieko lwoko woko cilo pa nyar Zayon to cido woko remo m'oduwo Yerusalem i diere mere gi cuny ma thumo banja kodi cuny maliel. 
ISA.4.5	Nyaka Rwoth lacweyo i kabedo ma Got Zayon niye gi cokirok mere pondeponde odieceŋ gi yiro kodi mac maliel wor. Dwoŋ pa Were laumo to kwonga tindi madwoŋ gibe. 
ISA.4.6	Labedo tipo ma bwok kwoŋ lietho m'odieceŋ, kapondo gi kabwok kwoŋ asur gi koth.
ISA.5.1	wer paran ma mar ma mako kwoŋ ndelo vini pere.
ISA.5.1	Agwera paran oyido nigi ndelo vini,
ISA.5.1	i wi tendere ma lowo ma diwa.
ISA.5.2	Ofuro to dimo woko telin,
ISA.5.2	to pidho yen vini maber loyo.
ISA.5.2	Ogeto acurcur ma kuro i dier ndelo,
ISA.5.2	aka okunyo bur ma biyo nyinge,
ISA.5.2	ogeno ni lanyak olemo,
ISA.5.2	to, onyak olemo makec ayino.
ISA.5.3	Aka onyo pama, Awi ji ma jobedo i Yerusalem,
ISA.5.3	kodi ji ma Yuda,
ISA.5.3	thum win banja i dier an,
ISA.5.3	gi ndelo vini paran.
ISA.5.4	Aŋo man ma mitere atima ri ndelo vini paran,
ISA.5.4	m'akitimo rigo?
ISA.5.4	Munyo oyido akuro wonyak olemo,
ISA.5.4	raŋo onyak olemo makec?
ISA.5.5	Aka onyo pama alawaco rin,
ISA.5.5	gim'alatimo ri ndelo vini paran.
ISA.5.5	Alakwanyo woko cel mere,
ISA.5.5	aka ilanyeko;
ISA.5.5	alaturo woko tielo mere,
ISA.5.5	aka ilanyono piny.
ISA.5.6	Alaweyo wodongi gi doy,
ISA.5.6	akilakikolesa kosa doyo,
ISA.5.6	alaweyo okure gi kudhin jowodong'iye,
ISA.5.6	alageŋo kiri pondeponde cwe koth i iye.
ISA.5.7	Kole ndelo vini pa Rwoth pa lwak jolweny,
ISA.5.7	obedo ot pa Isiraili,
ISA.5.7	aka ji ma Yuda,
ISA.5.7	jobedo yen vini ma go pidho gi kisangala.
ISA.5.7	Go oyido mito tiro,
ISA.5.7	to oneno jooyo remo!
ISA.5.7	Go oyido mito jowotimi gim'otire,
ISA.5.7	to owinjo ywak pa ji!
ISA.5.8	Kidamba riwin, ma wiriwo ot gi ot,
ISA.5.8	wimedo ndelo i wi ndelo,
ISA.5.8	tundo kam'ongoye thwolo ri joman kwanyo woko win,
ISA.5.8	aka widoŋ bedo kendi win i lowo.
ISA.5.9	Rwoth pa lwak jolweny otieko kwoŋere munyo awinjo.
ISA.5.9	Adieri udi kweth ladoŋ nono,
ISA.5.9	udi madongo maŋon ladoŋ m'ongoye i iye ji.
ISA.5.10	Ndelo eka apar ma vini lacwero vini lita aboro,
ISA.5.10	aka mugowa apar ma kodhi lanyak mugowa acel ma ŋano.
ISA.5.11	Kidamba riwin, ma wimondo cew odikin,
ISA.5.11	cako rango medho makec,
ISA.5.11	ma wigalo tundo othieno,
ISA.5.11	cuka vini mero jo!
ISA.5.12	Kalima mewin bedo tongol gi sasi,
ISA.5.12	milowe gi vini,
ISA.5.12	to wikidew kwoŋ tim pa Rwoth,
ISA.5.12	kosa neno tic ma cingi go!
ISA.5.13	Riameno ji paran jokadho bedo jopath ro ngoye gi niaŋ;
ISA.5.13	cwo pajo m'iworo jotho kec,
ISA.5.13	aka ji ma kisi ndelo jolatho ro riyo pi.
ISA.5.14	Riameno piny pa jom'otho kec neko rijo,
ISA.5.14	aka oyawo dhoke malac,
ISA.5.14	mwonyo jodhum ma Yerusalem,
ISA.5.14	kanyacel gi ji ma kisi ndelo,
ISA.5.14	lwak ji pere gi jono je ma yodere gine.
ISA.5.15	Ji jokule piny, kisi dhano idwoko piny,
ISA.5.15	aka ilamwolo jodelok.
ISA.5.16	To Rwoth pa lwak jolweny,
ISA.5.16	nyutho dwoŋ pere gi timo gim'otire,
ISA.5.16	aka Were Maleŋ nyutho leŋo pere gi tiro.
ISA.5.17	Nyithindhi rombo jolacemo i kakwath pajo,
ISA.5.17	jopath jolacamo bor mere i gundin.
ISA.5.18	Kidamba ri jono, ma joywayo reco g'adasa ma twodo,
ISA.5.18	jono ma joywayo reco paka gi thondhe ma magal.
ISA.5.19	Jono ma jowaco ni,
ISA.5.19	“Weyi Rwoth wokwakere,
ISA.5.19	weyi woredi timo tic pere,
ISA.5.19	ŋey wanyal neno.
ISA.5.19	Weyi atoŋa pa Were Maleŋ pa Isiraili worikere,
ISA.5.19	weyi wobin, ŋey wanyal ŋeyo!”
ISA.5.20	Kidamba ri jono, ma jolwoŋo raco ni bero,
ISA.5.20	aka bero ni raco,
ISA.5.20	wiketho mudho ri lero,
ISA.5.20	aka lero ri mudho,
ISA.5.20	wiketho keco ri mito,
ISA.5.20	aka mito ri keco!
ISA.5.21	Kidamba riwin, ma wiriek ruwaŋ win wegi,
ISA.5.21	aka wijorieko kweth!
ISA.5.22	Kidamba ri waseni, ma joloyo i math,
ISA.5.22	jombaka i ruwo math!
ISA.5.23	Win ma wiweyo jokomo kadho ro cami nyew,
ISA.5.23	aka wimono ji ma bubanja tiro!
ISA.5.24	Riameno, paka lew mac reyo woko kanja,
ISA.5.24	aka paka lum m'othwo munyere piny i mac maliel,
ISA.5.24	ameno apaka fuc pajo latop,
ISA.5.24	aka thiw joladuny paka fukefuke.
ISA.5.24	Ato jokwero cik pa Rwoth pa lwak jolweny,
ISA.5.24	aka jotieko cayo wac pa Were Maleŋ pa Isiraili.
ISA.5.25	Riameno nge pa Rwoth oliel kwoŋ ji pere,
ISA.5.25	aka orieyo cinge kwoŋ jo to rwadho jo,
ISA.5.25	gote joyengere,
ISA.5.25	delkwoŋ jom'otho odoŋ i royo paka yuk.
ISA.5.25	Kucel kiri gi gime je, Rwoth fodi nigi nge,
ISA.5.25	aka fodi orieyo cinge ma miyo gir'acula.
ISA.5.26	Rwoth lamiyo ranyuth ri nono mabor,
ISA.5.26	lamwoŋo ri ji i gike ma piny.
ISA.5.26	E jobino, mayil yil, ma piyo piyo!
ISA.5.27	Ongoye kwoŋ jo ŋat'olacere, ongoye ŋata ceri,
ISA.5.27	ongoye ŋata nur kosa nindo.
ISA.5.27	Ongoye kisiwiro m'olwogere,
ISA.5.27	kosa thol war m'ocot.
ISA.5.28	Aserin pajo bith,
ISA.5.28	atum bor pajo ogondere,
ISA.5.28	tiendi kayina pajo tek paka tele ma cot mac,
ISA.5.28	tiendi cawilin pajo wire paka asur.
ISA.5.29	Joŋur paka simbwor,
ISA.5.29	joŋur paka nyithindhi simbwor;
ISA.5.29	joŋur aka jomako cemo pajo,
ISA.5.29	jotiŋo woko, to ngoye ŋat'onyali botho.
ISA.5.30	Jolaŋur kwoŋ Isiraili i ndelo no,
ISA.5.30	paka nam ma ŋur.
ISA.5.30	Aka ka nyatoro oŋiy lowo,
ISA.5.30	neni, mudho gi litho kende,
ISA.5.30	aka lero umere gi colo ma pondeponde.
ISA.6.2	Thoko go oyido nitie cwec ma jobwombi gin m'ilwoŋo ni Serafim; kisi acel oyido nigi bwombe aucel. Kisi cwec oyido umo waŋe gi bwombe ario, umo kwoŋe gi bwombe ario, aka ay gi bwombe ario. 
ISA.6.3	Acel oyido lwoŋo nyawote to waco ni,
ISA.6.3	“Maleŋ, Maleŋ, Maleŋ!
ISA.6.3	Rwoth pa lwak jolweny!
ISA.6.3	Dwoŋ pere opoŋ i piny gibe.”
ISA.6.5	Kenyo awaco ni, “Kidamba ran! Kole arwenyo, kole abedo jacwo ma dhoke koc, aka abedo i dier ji ma dhok gin koc, kucel waŋan otieko neno Kere, Rwoth pa lwak jolweny!”
ISA.6.6	Kenyo acel kwoŋ cwec ma jabwombe oay to pie kwoŋan, oyido otiŋo cuk mac i cinge m'okwanyo wok i migam gi lew tala ario.
ISA.6.7	Ogeyo dhokan gi cuk mac aka owaco ni, “Neni ee, paka gime ogeyo dhokin, okwanyo woko banja perin, aka reco perin ocwaki.”
ISA.6.8	Kenyo awinjo dwondi Rwoth ka penjo ni: “Ŋa m'alaoro? Ŋa ma labedo jamikwenda mawan?”
ISA.6.8	Adwoko ni, “An e! Oran!”
ISA.6.9	“Winji win noknok, to wikiri winiaŋ,
ISA.6.9	Neni win noknok, to wikiri wiŋey.”
ISA.6.10	“Loki paro pa ji mamiŋ,
ISA.6.10	cul ithi gin,
ISA.6.10	neki waŋ gin,
ISA.6.10	ŋey jokiri jowoneni gi waŋ gin,
ISA.6.10	jokiri jowowinji gi ithi gin,
ISA.6.10	aka jokiri jowoniaŋ gi paro pajo,
ISA.6.10	aka jowire wobothi jo.”
ISA.6.11	Kenyo apenjo ni, “Kiri keraŋo Awi Rwoth?”
ISA.6.11	Aka go odwoko ni,
ISA.6.11	“Cuka tindin madongo othangere,
ISA.6.11	m'ongoye ji ma jobed'iye,
ISA.6.11	aka udi ongoye ji,
ISA.6.11	to lowo doŋ nono kicutho.
ISA.6.12	Cuka Rwoth oriem woko ji bor swa,
ISA.6.12	to lowo gipi doŋ nono.
ISA.6.13	Makada nende acel kwoŋ ji apar odoŋ,
ISA.6.13	ilawaŋo go kendo,
ISA.6.13	paka olwa m'otoŋ,
ISA.6.13	to conge doŋ m'ocungo,
ISA.6.13	rijo, conge obedo kodhi maleŋ.”
ISA.7.2	Munyo okow ri ker ma Yuda ni Siria oyido jonitie i riwirok gi Isiraili, cuny go gi ji pere opodho aka jokirin paka yen ma yengere ro kudho pa koyo.
ISA.7.3	Kenyo Rwoth owaco ri Isaya ni, “Kadhi gi wodin Sear Yasub aka irom gi Kere Ahaz. Ilanwaŋo go i royo kama jokwoc nangin jotiy'iye, i gike ma fereji ma kelo pi wok i kidiwa ma malo kidho i kisawe pa jalwok nangin. 
ISA.7.4	Waci rigo wogwokere, wobedi liŋ, aka wokiri wobwoki kosa cunye wopodhi ro kasik mac ario ma duny yiro me, i nge pa Kere Rezin gi Siria gi wod Remalia. 
ISA.7.5	Kwoŋbedo Siria kanyacel gi wod pa Remalia jotimo can marac kwoŋin, ka jowaco ni: 
ISA.7.6	‘Weyi wakidhi wakedhi Yuda, wabwok to wakengila wobedi amawan, aka ŋey wokethi wod pa Tabel bedo kere mere.’ ”
ISA.7.7	Riameno Rwoth Were waco ama:
ISA.7.7	Kilacungo,
ISA.7.7	aka kilatundo i kare.
ISA.7.8	Kole wic Siria obedo Damasiko,
ISA.7.8	aka wic Damasiko obedo Rezin.
ISA.7.8	(I oro piero aucel g'abic Isiraili (Ker ma Yumalo) latur mathindho thindho ŋey wongoye gi ji.)
ISA.7.9	Wic Isiraili obedo Samaria,
ISA.7.9	aka wic Samaria obedo wod pa Remalia.
ISA.7.9	K'ikicungo matek i yeyo,
ISA.7.9	ik'ocungi kada mathin.
ISA.7.10	Rwoth oluda luwo gi Ahaz ka waco ni, 
ISA.7.11	“Kway Rwoth Were perin womiyin ranyuth. Weyi wobedi maluth paka piny pa jom'otho kosa mabor paka polo.”
ISA.7.12	Ahaz odwoko ni, “Akilakwayo, aka akilatemo Rwoth.”
ISA.7.13	Kenyo Isaya owaco ni, “Onyo winji, Awi ker pa Daudi. Obedo gimathin swa riwin joko ji; ma wijoko Were paran bende? 
ISA.7.14	Riameno Rwoth won gipi lamiyo win ranyuth. Neni, nyako mambula lagamo iye to nywolo wode aka ilacwoko nyinge ni Manwer.
ISA.7.15	Go lamadho cak to camo mo kic cuka tundo i hongo ma go oŋey'iye kwero raco kodi yero bero. 
ISA.7.16	Kole kafodi jayac k'oŋeyo kwero raco gi yero bero, lowo no ma wilworo kerin pajo ario ilajwango woko.”
ISA.7.17	“Rwoth kidho kelo kwoŋ win, ji mewin, gi kwoŋ ot pa kwarere mewin ndelo mafodi k'otundo wok cuka ker ma Isiraili tiakere woko kwoŋ Yuda, go lakelo kere ma Asiria.”
ISA.7.18	“I ndelo no, Rwoth lalwiyo ri ji ma Misir ma jocale lwaŋino manitie i waŋ pi ma Misir, gi ri ji ma Asiria ma jocale kic. 
ISA.7.19	Jolabino to jogeto i milelo gi ŋungu tele, i wi kudhin je, kodi i wi lum je.”
ISA.7.20	“I ndelo no, Rwoth lalielo gi kamweso m'opangisa yu kalo Malawa, kere ma Asiria, ye wi jo gi yer ma tiendi jo, aka bende lawaro woko ye tik jo.”
ISA.7.21	I ndelo no, nyatoro lakuro dhiaŋ ma roya gi rombo ario, 
ISA.7.22	aka rupiri jolacwero cak i dito, go lamadho cak, kole jono ma jodoŋ i piny, jolamadho cak gi mo kic.
ISA.7.23	“I ndelo no, ndelo vini m'oyido nitie yen vini gana acel, ma welo mere feza gana acel, lalokere okure gi kudhin. 
ISA.7.24	Dhano moro je lakidho kenyo dwar g'atum abor kodi aserin. Ey, lowo gipi lapoŋ, kudhin gi dudi. 
ISA.7.25	Tendere je m'oyido ifur'iye cemo lakisika gi kudhin m'ongoye ŋata lanyalo kidho kenyo. Ladoŋ nyaka kakwath pa dhok gi kama rombo nyono.”
ISA.8.1	Kenyo Rwoth owaco ran ni, “Kwany tele mapando aka indik'iye gi nyikuta madongo ni, ‘Apa Maher Salal Hasbaz.’
ISA.8.2	Nwaŋ cwo ario, Uriya jacway ri Were i wi migam gi Zekaria wod pa Jeberekia, jowobedi paka jokony ma jogenere.”
ISA.8.3	Rumacen ma hongo moro dhako paran ogamo iye to nywolo nyathi majayac. Kenyo Rwoth owaco ran kendo ni, “Cwoki nyingi nyathi ni, Maher Salal Hasbaz. 
ISA.8.4	Kole mafodi nyathi k'oŋeyo ywak ni baba kosa ni mama, ilatiŋo woko lim ma Damasiko gi ma Samaria je ruwaŋ kere ma Asiria.”
ISA.8.5	Rwoth oluda luwo kodan kendo ka waco ni, 
ISA.8.6	“Kwoŋbedo ji me jokwero pi ma wok i milelo Silowa ma mol moth, aka jokirin gi lworo ruwaŋ Rezin gi wod Remalia; 
ISA.8.7	Rwoth kelo kwoŋ jo pi ma Malawa, ma dimeni aka thoth, kere ma Asiria gi jolweny pere je, aka laay kwoŋ jange je gi thenge je. 
ISA.8.8	Laluwo i wi Yuda paka mikula ma tundo kiri i dwondi win, Awi Manwer, gi bwombin m'oyare umi thutho ma piny perin.”
ISA.8.9	Riwere win kanyacel i lworo, nonin je,
ISA.8.9	ciki ithi win, piny mabor je.
ISA.8.9	Yikere win lweny, aka ilaŋinyo win mathindho thindho,
ISA.8.9	yikere win lweny, aka ilaŋinyo win mathindho thindho.
ISA.8.10	Tim win can kanyacel, to k'oyindira.
ISA.8.10	Luw win wac, to kilatundo i kare,
ISA.8.10	kole Were nigi wan.
ISA.8.11	Kole Rwoth oluwo kodan gi cinge ma dimeni kwoŋan, to gwokan ni akir'awothi i yo pa ji me ka waco ni, 
ISA.8.12	“Ikir'iriwere i can pa ji aka Ikir'ilwor gima jolworo kosa ibwoki. 
ISA.8.13	To Rwoth pa lwak jolweny kende ama iter paka ŋataleŋ, weyi go ama wobedi lworo gi bwok perin. 
ISA.8.14	Go lalokere Kabedo Maleŋ, tele ma thumo banja, gi tele ma ceri ri kerin ario ma Isiraili, bwo gi mitego ri ji ma jobedo i Yerusalem. 
ISA.8.15	Kweth jolacer, jolapodho to jotur. Jolamoko i bwo t'itero jo.”
ISA.8.16	Tweyi ranyuth, imwon fonji no i dier jofonjirok paran. 
ISA.8.17	Alakuro Rwoth, go ma pano waŋe kwoŋ ot pa Yakobo, aka alaketho geno paran i go.
ISA.8.19	To ka jowaci riwin penjo mikwenda wok bongi jothieth gi jojwok ma jomwoŋo aka jocur. To kere ji jokiripi rango Were pajo? Kendo joluw gi jom'otho ri jomakwo?
ISA.8.20	Ri fonji gi mijulisi! Adieri ri wac ma joluwo me jokilaneno lero.
ISA.8.21	Ji jolawotho i piny i litho madwoŋ gi kec, aka kec lamiyo jo nge to jokwoŋo kere pajo gi werin pajo. Jolaŋiyo malo i polo, 
ISA.8.22	to joŋiyo piny, to jolaneno nyaka litho gi mudho, mudho ma nge, aka ilabolo jo i mudho mapek.
ISA.9.2	Ji m'oyido jowotho i mudho,
ISA.9.2	jotieko neno lero madwoŋ,
ISA.9.2	oyido jobedo i piny ma mudho,
ISA.9.2	to lero omenyo jo.
ISA.9.3	Itieko medo piny me,
ISA.9.3	itieko medo kisangala mere,
ISA.9.3	jofore ruwaŋin,
ISA.9.3	paka josangala i ndir ma keco,
ISA.9.3	paka cwo ka jopoko lim ma jonyaga.
ISA.9.4	Kole okol ma bieto pere,
ISA.9.4	gi luth ma goke,
ISA.9.4	luth ma nyweny pa ŋata diyo go,
ISA.9.4	itieko turo paka i ndelo pa Midian.
ISA.9.5	Kole kisi war pa jalweny ŋanjo gi yengirok,
ISA.9.5	aka kisi law m'ocido gi remo,
ISA.9.5	ilawaŋo paka mo ri mac.
ISA.9.6	Omiy wan nyathi majayac!
ISA.9.6	Dhum nitie i goke,
ISA.9.6	aka ilalwoŋo go ni jadiy cuny ji ma Gir'aura, Were Majameni,
ISA.9.6	bawan ma cil gi cil, Kere ma siem.
ISA.9.7	Dhum pere k'orumi,
ISA.9.7	aka siem labedo cil gi cil,
ISA.9.7	i wi kom ma dhum pa Daudi gi ker pere,
ISA.9.7	cako gi mako matek,
ISA.9.7	gi tiro kodi timo gim'otire,
ISA.9.7	wok i hongo me kadho yuwaŋe aka cil gi cil.
ISA.9.7	Rwoth pa lwak jolweny omiyere timo gime.
ISA.9.8	Rwoth odhiro wac kwoŋ Yakobo,
ISA.9.8	aka opodho kwoŋ Isiraili.
ISA.9.9	Ji je jolaŋeyo kwoŋe.
ISA.9.9	Efrayim gi ji ma jobedo i Samaria
ISA.9.9	ma i noro gi gero ma cuny gin jowaco ni,
ISA.9.10	“Matafal jopodho,
ISA.9.10	to walageto gi telin,
ISA.9.10	otoŋ piny yen musikamol,
ISA.9.10	to walakisoya gi yen sida i kabedo pajo.”
ISA.9.11	Ameno Rwoth sigila jokwor
ISA.9.11	jokwor pa Rezin monjo jo,
ISA.9.11	aka miyo jokwor pere nge.
ISA.9.12	Siria yuwok ceŋ, Filistia yupodho ceŋ,
ISA.9.12	aka jocamo Isiraili gi dhok gin m'oŋamere.
ISA.9.12	Kucel nge pa Rwoth fodi k'orumo,
ISA.9.12	aka fodi orieyo cinge miyo gir'acula.
ISA.9.13	Ji jok'ogik bongi go m'ogoyo jo,
ISA.9.13	kosa jok'orango Rwoth pa lwak jolweny.
ISA.9.14	Ameno Rwoth otoŋo woko kwoŋ Isiraili wic gi yiwe,
ISA.9.14	jangi thith gi kedi i ndelo acel.
ISA.9.15	Ato jodongo gi ji m'iworo jo ama jobedo wic,
ISA.9.15	aka jotuci wac Were ma jofonjo twodo jobedo yiwe.
ISA.9.16	Kole jono m'oyido jotelo jome jorwenyo jo,
ISA.9.16	aka jono m'oyido itelo jo owey jo i nywowirok.
ISA.9.17	Am'omiyo Rwoth kisangala gi nyithindho pajo,
ISA.9.17	kosa maki wor gi nyithindho kic gi mon tho.
ISA.9.17	Ato kisi dhano oyido bu Were aka jotimi gimarac,
ISA.9.17	aka kisi dhok dhano luwo miŋo.
ISA.9.17	Kucel nge pa Rwoth fodi k'orumo,
ISA.9.17	aka go fodi orieyo cinge miyo gir'acula.
ISA.9.18	Kole kidakana liel paka mac,
ISA.9.18	aka waŋo okure gi kudhin,
ISA.9.18	paka lul m'otwere maliel,
ISA.9.18	aka dunyo malo siro yiro.
ISA.9.19	Gi keme pa Rwoth pa lwak jolweny piny waŋ,
ISA.9.19	ji jocale paka mo ri mac,
ISA.9.19	aka ongoye ŋata botho nyawote.
ISA.9.20	Dhano ocamo cinge maracuc,
ISA.9.20	to kec omedo neko,
ISA.9.20	ocamo cinge maracam, to k'oyeŋ,
ISA.9.20	kisi dhano ocamo riŋo ma cinge.
ISA.9.21	Manase omonjo Efrayim aka Efrayim omonjo Manase,
ISA.9.21	aka kanyacel jomonjo Yuda.
ISA.9.21	Kucel nge pa Rwoth fodi k'orumo;
ISA.9.21	aka go fodi orieyo cinge miyo gir'acula.
ISA.10.1	Kidamba ri jono, ma jotimo cik ma kidakana,
ISA.10.1	gi jondiko ma jondiko teko,
ISA.10.2	ma wiro thumo banja pa jocandi,
ISA.10.2	gi mayo jocandi tiro,
ISA.10.2	ŋey jowonyaga mon tho,
ISA.10.2	aka jowokwal nyithindho kic.
ISA.10.3	Winotim aŋo i ndelo ma gir'acula,
ISA.10.3	gi rerok ma labino wok bor?
ISA.10.3	Winoŋwec bongi ŋa rango kony?
ISA.10.3	Aka winowey lim mewin kune?
ISA.10.4	Ongoye gima doŋ, to guŋo i dier jotwec,
ISA.10.4	kosa podho i dier jom'onek.
ISA.10.4	Kole nge fodi omako Rwoth,
ISA.10.4	go fodi orieyo cinge miyo gir'acula.
ISA.10.5	abiro ma cingi jo obedo keme paran!
ISA.10.6	Aoro Asiria monjo piny ma bu Were,
ISA.10.6	amiyo go or kwoŋ ji ma jomiyan nge,
ISA.10.6	kinyaga gi kwalo,
ISA.10.6	gi nyono jo piny paka cwodho ma royo.
ISA.10.7	To me k'agima go ocano,
ISA.10.7	kosa k'agima go nitie gine i paro;
ISA.10.7	to go nigi paro ma nyeko,
ISA.10.7	gi reyo woko piny kweth.
ISA.10.8	Kole go waco ni:
ISA.10.8	“Jomituka paran je jok'obedo kerin?
ISA.10.9	Amako Kalino gi Karkemis,
ISA.10.9	Hamath kiri gi Aripad.
ISA.10.9	Samaria kiri gi Damasiko.
ISA.10.10	Paka cingan otundo i kerin pa cal,
ISA.10.10	ma cal pajo thoth loyo ma Yerusalem gi Samaria,
ISA.10.11	ak'otim ri Yerusalem gi cal pere je,
ISA.10.11	gim'atieko timo ri Samaria gi cal pere je?”
ISA.10.12	Ka Rwoth otieko timo tic pere je kwoŋ Got Zayon gi kwoŋ Yerusalem, go lamiyo gir'acula ri kere ma Asiria ri delok pere je gi noro pere je. 
ISA.10.13	Kole go waco ni,
ISA.10.13	“Gi meni paran atieko timo,
ISA.10.13	aka gi rieko paran, kole anigi niaŋ,
ISA.10.13	atieko kwanyo woko kewin pa nonin,
ISA.10.13	t'akwalo woko lim pajo,
ISA.10.13	paka thwon, anyono piny ji m'oyido jodhumo.
ISA.10.14	Cingan onwaŋo lim pa ji,
ISA.10.14	paka od winyo,
ISA.10.14	aka paka cwo jocoko tongi winyo m'ojwangi,
ISA.10.14	ameno bende apaka acoko piny,
ISA.10.14	to ngoye m'oyaro bwombe,
ISA.10.14	kosa m'oŋamo dhoke ywak.”
ISA.10.15	Le bende owaci ni dwoŋ loyo ŋata toŋere gine,
ISA.10.15	kosa musimeno bende nigi cwe loyo ŋata randa gine?
ISA.10.15	Abiro bende tiŋo malo ŋat'omako,
ISA.10.15	kosa luth bende otiŋ ŋata k'obedo mbawo?
ISA.10.16	Riameno Rwoth pa lwak jolweny,
ISA.10.16	ladhiro two kwoŋ jolweny pere ma jokor gin,
ISA.10.16	aka dwoŋ pere laliel paka liel pa mac.
ISA.10.17	Were, lero pa Isiraili labedo paka mac,
ISA.10.17	Were maleŋ pa Isiraili labedo paka mac,
ISA.10.17	ma laliel to reyo woko,
ISA.10.17	kudhin gi okure i ndelo acel.
ISA.10.18	Dwoŋ ma lul pa Asiria gi ndelo olemo pere,
ISA.10.18	ilareyo woko kicutho paka cuny gi del,
ISA.10.18	aka jolarere paka ŋata two.
ISA.10.19	Yen ma lul pere ladoŋ,
ISA.10.19	manok swa ma kiri nyathi je nyalo kwano.
ISA.10.20	I ndelo no Joisiraili gi Joyuda ma joboth kendo jokilagoŋere kwoŋ piny m'otemo reyo jo woko, to jolagoŋere kwoŋ Rwoth Maleŋ pa Isiraili, iy'adieri. 
ISA.10.21	Jom'oboth joladwoko, jom'oboth pa Yakobo jolawire bongi Were pajo ma jameni. 
ISA.10.22	Kole makada nende Joisiraili oyido jothoth paka kwoyo ma nam, nyaka ma joboth ama joladwoko. Rerok nitie ri ji, aka opoŋ de oy gi tiro. 
ISA.10.23	Kole Rwoth, Rwoth pa lwak jolweny lakelo rerok paka go owaco ni latimo i dier piny gibe.
ISA.10.24	Riameno Rwoth, Rwoth pa lwak jolweny waco, “Awi ji paran, ma wibedo i Zayon, wikiri wibwok ro Joasiria ka jocwado win g'abiro gi luth paka Jomisir jotimo. 
ISA.10.25	Kole i hongo macek won, gir'acula paran riwin latundo i gike, aka nge paran lacomere gi jo. 
ISA.10.26	Rwoth pa lwak jolweny lacwado jo gi luth pere paka i hongo m'ocwad'iye ji ma Midian i got ma Oreb. Aka luth pere ma nyweny labedo i wi nam, aka latiŋo malo paka otimo i Misir. 
ISA.10.27	Aka i ndelo no peko pere langoye woko i gokin, aka bieto pere ilareyo woko i ŋutin ro peko mere.”
ISA.10.28	Neni, jakwor omako tindi madwoŋ Ayath,
ISA.10.28	oluwo gi Migron,
ISA.10.28	okano gigipiny pere i Mikmas.
ISA.10.29	Joŋado g'iger,
ISA.10.29	jonindo i Geba wor,
ISA.10.29	ji ma Rama jokirin,
ISA.10.29	Gibeya pa Saulo oringo.
ISA.10.30	Ywak win malo, awi ji ma Galim!
ISA.10.30	Winji win, awi ji ma Layisa!
ISA.10.30	Dwoki win, awi ji ma Anathoth!
ISA.10.31	Madimena oringo,
ISA.10.31	ji ma jobedo i Gebim joringo pondo.
ISA.10.32	I ndelo me won, go lacungo i Nob,
ISA.10.32	go lawito adol pere,
ISA.10.32	wi got Zayon,
ISA.10.32	tendere ma Yerusalem.
ISA.10.33	To neni, Rwoth pa lwak jolweny,
ISA.10.33	latoŋo jange gi meni kweth,
ISA.10.33	ma joboyo malo ilatoŋo piny,
ISA.10.33	aka ma jolile iladwoko piny.
ISA.10.34	Rwoth latoŋo yukino ma lul gi le,
ISA.10.34	Lebanon gi yen mere matek.
ISA.11.1	aka jangi yath lakitula wok i fuc mere.
ISA.11.2	Cuny pa Rwoth lapie kwoŋ go,
ISA.11.2	cuny ma rieko gi niaŋ,
ISA.11.2	cuny ma mic rieko gi meni,
ISA.11.2	cuny ma ŋeyo gi lworo Rwoth.
ISA.11.3	Kisangala pere labedo i lworo Were,
ISA.11.3	Go kilathumo banja gi gima waŋ go neno,
ISA.11.3	kosa gi gima ithi go winjo;
ISA.11.4	to yero gir'atima marom ri jomamwol i piny.
ISA.11.4	Go lamiyo piny gir'acula gi luth ma nyweny ma dhoke,
ISA.11.4	aka laneko jokidakana gi luya ma dhoke.
ISA.11.5	aka genirok labedo del ma piere.
ISA.11.6	kwac lanindo piny kanyacel gi nyathi diel.
ISA.11.6	Nyathi dhiaŋ gi simbwor jolacemo kanyacel,
ISA.11.6	aka nyathi maŋic lakwayo jo.
ISA.11.7	Dhok g'arara jolacemo kanyacel,
ISA.11.7	nyithindhi jo jolanindo piny kanyacel,
ISA.11.7	aka simbwor lacamo lum paka dhiaŋ.
ISA.11.8	Nyathi ma dhoth latuko
ISA.11.8	i kero malasaŋ,
ISA.11.8	nyathi m'oweyo dhoth larwako cinge i od uu.
ISA.11.9	wi got maleŋ paran je.
ISA.11.9	Piny lapoŋ ŋeyo Rwoth
ISA.11.9	paka pi umo nam.
ISA.11.11	I ndelo no Rwoth lacoro cinge kendo madirio dwoko peco ji pere ma joboth, wok i Asiria gi Misir, wok i Pathiros, wok i Ethopiya, wok i Elam, wok i Babilon, wok i Hamath, gi wok i kigoda ma nam.
ISA.11.12	Go latiŋo ranyuth ri nonin
ISA.11.12	aka lacoko Joisiraili ma jodamba,
ISA.11.12	gi ji ma Yuda ma jokedhere,
ISA.11.12	wok i sonda aŋwen ma piny.
ISA.11.13	Nyeko pa Efrayim larumo,
ISA.11.13	aka jono ma jotero Yuda gi gwayo ilakwanyo woko,
ISA.11.13	Efrayim kilamako nyeko gi Yuda,
ISA.11.13	aka Yuda kilatero Efrayim gi gwayo.
ISA.11.14	To jolamonjo Filistia yupodho ceŋ,
ISA.11.14	jolakinyaga ji kanyacel yuwok ceŋ.
ISA.11.14	Joladhumo ji ma Edom gi Mowab
ISA.11.14	aka ji ma Amon jolawinjo jo.
ISA.11.15	go latiŋo cinge i wi malawa Yufrete,
ISA.11.15	gi koyo pere malieth,
ISA.11.15	to poko i jange abirio,
ISA.11.15	ŋey ji jowoŋadi atiendi.
ISA.11.16	Ameno royo layawere wok i Asiria,
ISA.11.16	ri ji pere ma joboth,
ISA.11.16	paka obedo ri Isiraili,
ISA.11.16	i ndelo ma jowok'iye i piny ma Misir.
ISA.12.1	Wilawero i ndelo no ni:
ISA.12.1	Alamiyin foyo, Awi Rwoth,
ISA.12.1	kole kad'oyido imako nge kodan,
ISA.12.1	nge perin owire woko,
ISA.12.1	aka iyomo cunyan.
ISA.12.2	alageno go, aka akilabwok;
ISA.12.2	kole Rwoth obedo meni paran gi wer paran,
ISA.12.2	go otieko bedo both paran.
ISA.12.3	Gi kisangala wilatwomo pi wok i waŋ pi ma both.
ISA.12.4	Wilawaco i ndelo no,
ISA.12.4	miy win Rwoth foyo,
ISA.12.4	lwoŋ win nyingi go,
ISA.12.4	miy win tim pere woŋeyere i dier nonin,
ISA.12.4	tuci win ni nyingi go dwoŋ.
ISA.12.5	Wer win pak ri Rwoth, kole go otieko timo gigipiny madongo,
ISA.12.5	weyi gime woŋeyere i piny gibe.
ISA.12.6	Koki win malo, aka wer win ri kisangala ji ma Zayon,
ISA.12.6	kole ŋatadwoŋ i dier win,
ISA.12.6	obedo Ŋataleŋ pa Isiraili.
ISA.13.2	Tiŋi malo bendera ma lweny i wi tendere m'othangere,
ISA.13.2	ywak malo rijo,
ISA.13.2	tiŋi malo cingin rijo jowodonji,
ISA.13.2	i waŋkace pa jodhum.
ISA.13.3	An won gipi atieko wodho or ri ji paran maleŋ,
ISA.13.3	atieko lwoŋo jolweny paran, jowonyuthi nge paran,
ISA.13.3	ji paran m'anor gi jo.
ISA.13.4	Winji win koko wi gote,
ISA.13.4	paka koko pa lwak ji!
ISA.13.4	Winji win, derino pa kerin,
ISA.13.4	nonin ma jocokere kanyacel!
ISA.13.4	Rwoth pa lwak jolweny coko jolweny,
ISA.13.4	kadho i lweny.
ISA.13.5	Jobino wok i piny mabor,
ISA.13.5	wok i gike ma polo,
ISA.13.5	Rwoth gi gilweny ma nge pere,
ISA.13.5	ma reyo piny gibe.
ISA.13.6	labino paka rerok wok bongi Jameni je!
ISA.13.7	Riameno cingi joje lanyapere,
ISA.13.7	aka cuny dhano je laleny,
ISA.13.8	aka jolabwok.
ISA.13.8	Litho madwoŋ lamako jo,
ISA.13.8	jolacale paka dhako ma ŋedi ramo.
ISA.13.8	Jolaŋiyere m'ongoye kony,
ISA.13.8	nyim gin laliel mac.
ISA.13.9	Neni, ndelo pa Rwoth bino,
ISA.13.9	mager, gi keme kodi nge ma kelo lworo,
ISA.13.9	loko piny abar,
ISA.13.9	reyo woko joreco wok'iye.
ISA.13.10	jokilamiyo lero;
ISA.13.10	waŋceŋ lalokere macol ka wok,
ISA.13.10	aka dwe kilamenyo lero pere.
ISA.13.11	Alamiyo piny gir'acula ro reco pere,
ISA.13.11	gi jokidakana ro reco pajo;
ISA.13.11	alamwolo noro pa jogero,
ISA.13.11	t'adwoko piny kwoto pa jomaker.
ISA.13.12	Alamiyo ji bedo manok,
ISA.13.12	aka ji labedo manok loyo zahabu ma Ofir.
ISA.13.13	Riameno alamiyo polo kirin,
ISA.13.13	aka piny layengere wok i kabedo pere,
ISA.13.13	i keme pa Rwoth pa lwak jolweny,
ISA.13.13	i ndelo ma nge pere oliel.
ISA.13.14	Paka amudhe m'idwaro,
ISA.13.14	kosa paka rombo ma jongoye gi ŋat'olek jo,
ISA.13.14	kisi dhano lagik bongi ji pere,
ISA.13.14	aka kisi dhano laringo i piny pere.
ISA.13.15	Ŋat'onwaŋ je ilacwowo,
ISA.13.15	aka m'omak je ilaneko g'abor.
ISA.13.16	Nyithindho pajo ilaŋinyo mathindho thindho
ISA.13.16	ruwaŋ jo wegi;
ISA.13.16	udi pajo ilakinyaga
ISA.13.16	t'inindo gi mon pajo.
ISA.13.17	Neni, amiyo ji ma Medes monjo Jobabilon,
ISA.13.17	ma jongoye gi kony gi feza,
ISA.13.17	aka jokifore i zahabu.
ISA.13.18	Atum bor pajo lathumo cwo,
ISA.13.18	jo kilamako wor gi nyithindho maŋic,
ISA.13.18	aka jolangoye gi wor ri nyithindho.
ISA.13.19	ŋono gi noro pa Jokaldin,
ISA.13.19	lacale gi Sodom kodi Gomora,
ISA.13.19	munyo Were oreyo woko jo.
ISA.13.20	Kilaget'iye kendo,
ISA.13.20	kosa bed'iye i luse je.
ISA.13.20	Jowarabu jokilagero wema pajo kenyo,
ISA.13.20	jokwath rombo jokilamiyo rombo pajo nindo kenyo.
ISA.13.21	udi mere lapoŋ gi cwec ma uja,
ISA.13.21	maya madhako gi diegi madudi jolamielo kenyo.
ISA.13.22	Ondiekere jolaywak iy'acurcur mere
ISA.13.22	kodi ogwaŋe madudi i cel pa kere mere mabeyo,
ISA.13.22	hongo mere ocore cegin,
ISA.13.22	aka ndelo mere kilagalo.
ISA.14.1	To Rwoth latimo wor gi Yakobo to yero Isiraili kendo, laketho jo i lowo pajo wegi; aka jopath jolabino bedo gi jo to joriwere gi ot pa Yakobo. 
ISA.14.2	Nonin jolakelo jo i kabedo pajo, aka ot pa Isiraili latero jo i lowo pa Rwoth paka ŋecin ma cwo gi ma mon. Isiraili lamako jono ma cango jomako jo, aka ladhumo jono ma cango jodiyo jo.
ISA.14.3	Ka Rwoth otiek miyo Joisiraili ywomirok kwoŋ litho gi candirok, gi tic matek m'oyido iromo jo timo, 
ISA.14.4	jolaoro ageca me ma ŋalo kere ma Babilon:
ISA.14.4	Jadic orumo nedi!
ISA.14.4	Mbaka oloyo jagero nedi!
ISA.14.5	Rwoth oturo luth pa jokidakana,
ISA.14.5	luth ma dhum pa jodhum,
ISA.14.6	ma jofodo piny ji i keme,
ISA.14.6	gi goco makirum,
ISA.14.6	m'odhumo piny i nge
ISA.14.6	gi candirok makirum.
ISA.14.7	Piny gibe oywomere aka oliŋ,
ISA.14.7	jomwoc gi wer.
ISA.14.8	Yen lwiyo jofore kwoŋin,
ISA.14.8	yen sida ma Lebanon, ka jowaco ni,
ISA.14.8	“Wok cuka oredhin piny,
ISA.14.8	ongoye jakiranda mbawo ma bino kwoŋ wan.”
ISA.14.9	Piny pa jom'otho oyikere jolin,
ISA.14.9	romo kodin k'ibino;
ISA.14.9	sigila tipo pa jom'otho rin,
ISA.14.9	cewo jono je m'oyido jobedo jotel ma piny;
ISA.14.9	wok i kombere pajo ma dhum.
ISA.14.10	Joje jolaluwo,
ISA.14.10	aka jolawaco rin ni,
ISA.14.10	“Itieko lokere manyap paka wan!
ISA.14.10	Itieko lokere paka wan!”
ISA.14.11	Dwoŋ perin odwoki i piny pa jom'otho,
ISA.14.11	gi dwondi wer ma tongol perin.
ISA.14.11	Kudin jolak kwoŋin,
ISA.14.11	aka njoka joumin.
ISA.14.12	Awi micala m'odieceŋ, wod ŋamba!
ISA.14.12	Otoŋin nedi kiri piny,
ISA.14.12	in m'oyido iredho piny nonin!
ISA.14.13	“Alaidho i polo,
ISA.14.13	alatiŋo malo kom paran ma dhum,
ISA.14.13	kalo micalin pa Were;
ISA.14.13	alabedo wi got ma romo,
ISA.14.13	bor swa yumalo.
ISA.14.14	Alaidho malo i wi pondeponde,
ISA.14.14	alacale Jamalo Loyo.”
ISA.14.15	To oredhin i piny pa jom'otho,
ISA.14.15	i lutho ma bur.
ISA.14.16	Jono ma jonenin jolakiŋisa in,
ISA.14.16	aka jolapenjere ni,
ISA.14.16	“Me won a jacwo m'omiyo piny kirin,
ISA.14.16	m'oyengo kerin,
ISA.14.17	m'oloko piny paka thim,
ISA.14.17	to reyo woko tindin madongo,
ISA.14.17	aka k'oyeyo jotwec pere dok peco?”
ISA.14.18	Kerin pa nonin je jonindo i dwoŋ,
ISA.14.18	kisi dhano i kaliel pere,
ISA.14.19	to obolin woko, bor gi kaliel perin,
ISA.14.19	paka jangi yath,
ISA.14.19	iumere gi delkwoŋ jolweny m'oneki i lweny,
ISA.14.19	ma jodonjo i telin ma bur,
ISA.14.19	paka delkwoŋ ŋat'otho m'onyon gi tiendi jo.
ISA.14.20	Ikilariwere gi jo i yikirok,
ISA.14.20	kwoŋbedo itieko reyo woko lowo perin,
ISA.14.20	ineko ji perin won.
ISA.14.20	Weyi nyikway joreco,
ISA.14.20	wokiri wocwoki nyingi jo kendo!
ISA.14.21	Yikere win thumo wot kere,
ISA.14.21	ro reco pa kwarere pajo,
ISA.14.21	ŋey jokiri jowoay, kosa dhumo piny,
ISA.14.21	to joumo piny gi tindin madongo.
ISA.14.22	Rwoth pa lwak jolweny waco ni, “Alaay kwoŋ jo, aka alakwanyo woko kwoŋ Babilon nyinge gi nyithindho je, Rwoth pa lwak jolweny waco. 
ISA.14.23	Alaloko kabedo pa kinapupu, gi kidiwin ma pi, aka alayweyo gi ywec ma rerok, Rwoth pa lwak jolweny waco.”
ISA.14.24	“Paka atieko yiko,
ISA.14.24	apaka labedo,
ISA.14.24	aka paka atieko cano,
ISA.14.24	apaka latundo i kare.
ISA.14.25	Alaturo Joasiria i lowo paran,
ISA.14.25	aka alanyono go gi par tiendan wi gote paran,
ISA.14.25	ilakwanyo woko okol pere kwoŋ jo,
ISA.14.25	gi bieto pere i badi jo.
ISA.14.26	Me atoŋa m'atieko cano,
ISA.14.26	ma mako piny gibe,
ISA.14.26	aka me a cingan m'arieyo
ISA.14.26	kwoŋ nonin je.”
ISA.14.27	Kole Rwoth pa lwak jolweny otieko cano,
ISA.14.27	aka ŋa ma lakwero?
ISA.14.27	Cinge oriere woko,
ISA.14.27	ŋa ma ladolo?
ISA.14.29	ni abiro m'ocwado win otur,
ISA.14.29	kole wok i fuc thwol lawok uu,
ISA.14.29	aka olemo mere labedo thwol ma ay gi bwombe.
ISA.14.30	Okayo pa jacandi lafono,
ISA.14.30	aka ji ma bukony joriere piny i siem.
ISA.14.30	To alamiyo fuc mewin wotho gi kec,
ISA.14.30	aka ji mewin ma jodoŋ alaneko woko.
ISA.14.31	Goy ndur, awi waŋkac, ywak, awi tindi madwoŋ,
ISA.14.31	leny i lworo, awi Filistia, wijoje!
ISA.14.31	Kole yiro wok yumalo,
ISA.14.31	aka ongoye jalweny ma labedo kende i dwoŋ pere.
ISA.14.32	Aŋo ma dhano odwoki jomikwenda ma piny?
ISA.14.32	Rwoth otieko nwaŋo Zayon,
ISA.14.32	aka i go ji pere ma jodamba,
ISA.14.32	jolanwaŋo kapondo.
ISA.15.1	Osika woko Ar ma Mowab,
ISA.15.1	orey woko wor,
ISA.15.1	osika woko kiri Mowab,
ISA.15.1	orey woko.
ISA.15.2	Ji je ma Dibon jokadho malo,
ISA.15.2	i kitipa pa jom'oyeyo ywak,
ISA.15.2	ri Nebo gi Medeba.
ISA.15.2	Mowab ywak,
ISA.15.2	Wi kisi dhano odoŋ pata,
ISA.15.2	ye tik jo je oliel.
ISA.15.3	Joruko kutiya,
ISA.15.3	i wi udi gi i royo,
ISA.15.3	kisi dhano ywak gi geregere mathoth.
ISA.15.4	Wok i Hesbon tundo i Eliale,
ISA.15.4	dwondi jo winjere tundo bor kiri i Jahaz.
ISA.15.4	Riameno jolweny ma Mowab jokoko,
ISA.15.4	adundo pere kirin.
ISA.15.5	Cunyan ywak ri Mowab,
ISA.15.5	ji pere joringo i Zowar,
ISA.15.5	gi Egilath Selisiya.
ISA.15.5	Joywak malomalo i yo,
ISA.15.5	ka jokadho i tindi Luhith;
ISA.15.5	i royo ma kadho Horonayim,
ISA.15.5	jotiŋo malo ywak ma rerok.
ISA.15.6	Pi ma Nimrim,
ISA.15.6	othwo woko,
ISA.15.6	lum othwo, aka kilothi,
ISA.15.6	ongoye gima nyaboke pendi.
ISA.15.7	Riameno lim gibe m'oyido jonwaŋo je,
ISA.15.7	gi m'oyido jocoko,
ISA.15.7	itiŋo woko,
ISA.15.7	kalo milelo ma Wilo.
ISA.15.8	Kole ywak owinjere,
ISA.15.8	thoko adec ma Mowab.
ISA.15.8	Ywak winjere kiri i Egilayim,
ISA.15.8	tundo kiri i Berelim.
ISA.15.9	Kole pi ma Dibon opoŋ gi remo,
ISA.15.9	kucel alakelo kiri madwoŋ loyo kwoŋ Dibon,
ISA.15.9	simbwor ri jono ma jokwale wok i Mowab,
ISA.15.9	ri jom'oboth i piny.
ISA.16.1	Dhiri win nyithindhi rombo
ISA.16.1	bongi jadhum ma piny,
ISA.16.1	wok i Sela, tundo i thim,
ISA.16.1	tundo i got pa nyar Zayon.
ISA.16.2	Paka winyin m'oriem wok i od gin jolera,
ISA.16.2	ameno bende apaka nyir ma Mowab jolabedo,
ISA.16.2	i thengi malawa Arnon.
ISA.16.3	“Miy rieko,
ISA.16.3	miy tiro,
ISA.16.3	tim tipo perin paka wor
ISA.16.3	odieceŋ par,
ISA.16.3	pan ŋat'odamba,
ISA.16.3	ikir'icam sereko ri ŋat'oriem.
ISA.16.4	Weyi ji paran ma jodamba jowobedi kodin, Mowab
ISA.16.4	bedi kapondo rijo,
ISA.16.4	kwoŋ jono ma jomito reyo jo.”
ISA.16.4	Jadiy jo gi jarey jo orumo,
ISA.16.4	janyon ji gi tiende orumo i piny,
ISA.16.5	kenyo ilaketho kom ma jadhum i mar makiwire
ISA.16.5	wok i wema pa Daudi,
ISA.16.5	aka i wiye labedo iy'adieri,
ISA.16.5	jathum banja ma rango tiro,
ISA.16.5	aka yil ma timo gim'otire.
ISA.16.6	Watieko winjo noro pa Mowab,
ISA.16.6	nger ma go nor'iye!
ISA.16.6	Gero pere, noro pere gi pakirok pere;
ISA.16.6	delok pere je nono.
ISA.16.7	Riameno weyi Mowab wogoy lelo,
ISA.16.7	kole Mowab gibe lagoyo ndur.
ISA.16.7	Ywak win cuka wilacere kicutho,
ISA.16.7	ri cemo maber ma Kir Hareseth.
ISA.16.8	Kole ndelin ma Hesbon jothwo,
ISA.16.8	gi yen vini ma Sibima.
ISA.16.8	Jodhum ma piny,
ISA.16.8	jotieko rwadho piny nyingi vini maber loyo,
ISA.16.8	m'otundo kiri i Jaza,
ISA.16.8	jolera i thim,
ISA.16.8	withe mere oloth to yare
ISA.16.8	kalo wi nam.
ISA.16.9	Riameno aywak paka Jaza,
ISA.16.9	ri yen vini ma Sibima.
ISA.16.9	Aladhiekin gi pigi waŋan,
ISA.16.9	awi Hesbon gi Eliale,
ISA.16.9	kole koko mar'olemo perin gi keco perin,
ISA.16.9	otieko podho.
ISA.16.10	Ilakwanyo woko kisangala gi forok,
ISA.16.10	wok i ndelo olemo,
ISA.16.10	gi wok i ndelin vini.
ISA.16.10	Ongoye wer gi koko kendo,
ISA.16.10	kama idhiŋ'iye nyingi vini.
ISA.16.10	Atieko juko koko.
ISA.16.11	Riameno adundo paran gore paka dingidi ri Mowab,
ISA.16.11	gi cunyan ri Kir Heres.
ISA.16.12	Ka Mowab obin, to ol i kitipa pa jom'oyeyo, ka go obin i Kabedo Maleŋ kwayo, go k'onyal.
ISA.16.13	Me wac ma Rwoth oluwo kwoŋ Mowab cango. 
ISA.16.14	To onyo Rwoth waco ni, “I oro adek, paka jatic m'opangisa, dwoŋ pa Mowab ilaloko cay, makada nende jothoth, aka ma joboth jolabedo manok kareno joloc.”
ISA.17.1	Neni, Damasiko kilabedo tindi madwoŋ kendo,
ISA.17.1	aka labedo kidhur gunda.
ISA.17.2	Ilajwango tindin pere kicutho,
ISA.17.2	jolabedo kabedo pa mwendi,
ISA.17.2	ma jolariere piny aka ongoye ŋata ladwoko jo.
ISA.17.3	Ka pondo langoye i Isiraili,
ISA.17.3	aka Damasiko langoye gi ker.
ISA.17.3	Josiria ma joboth,
ISA.17.3	jolacale dwoŋ pa Isiraili,
ISA.17.3	Rwoth pa lwak jolweny waco.
ISA.17.4	I ndelo no,
ISA.17.4	dwoŋ pa Yakobo iladwoko piny,
ISA.17.4	aka bor ma delkwoŋe ilawaro woko.
ISA.17.5	Lacale paka jakeco,
ISA.17.5	ma coko withi ŋano m'ocungo,
ISA.17.5	gi paka ŋata dimo withi ŋano gi cinge,
ISA.17.5	i milelo ma Refayim.
ISA.17.6	Ilakeco abudha abudha,
ISA.17.6	paka k'igoyo yath oliv,
ISA.17.6	nyinge ario kosa adek,
ISA.17.6	aŋwen kosa abic,
ISA.17.6	i jange ma wilwindi,
ISA.17.6	kosa i jangi yath olemo.
ISA.17.6	Rwoth Were pa Isiraili waco.
ISA.17.7	I ndelo no, ji jolawire bongi Jacwec pajo,
ISA.17.7	aka waŋ jo laŋiyo bongi Were maleŋ pa Isiraili.
ISA.17.8	Jok'omiy dwoŋ ri migame,
ISA.17.8	m'obedo tic ma cingi jo,
ISA.17.8	aka jok'oŋiy gima cingi gin am'otimo,
ISA.17.8	obedi werin ma mon, Asera kosa migame ma waŋo buban.
ISA.17.9	I ndelo no tindin madongo ma pondo pere lacale paka kabedo m'ojwangi i lul, gi wilwindi yath, ma joweyo ro Joisiraili, aka lakisika woko.
ISA.17.10	Kole wiy win owil gi Were ma both mewin,
ISA.17.10	aka wikipoyo Tele ma pondo mewin;
ISA.17.10	riameno makada nende winofur ndelin,
ISA.17.10	ma lamo were makicar,
ISA.17.11	makada nende jotwi to jodongo gi ndelo m'opidh'iye,
ISA.17.11	kucel keco kilabedo,
ISA.17.11	kwanyowoko two gi litho makicangi.
ISA.17.12	Awi, mwoc pa nonin kweth,
ISA.17.12	jomwoc paka mor ma nam!
ISA.17.12	Awi kihola pa piny kweth
ISA.17.12	johola paka pi ma nigi derino madwoŋ!
ISA.17.13	Nonin johola paka pi kweth,
ISA.17.13	to Were ladwoko jo, to joringo bor,
ISA.17.13	ilariemo jo paka cuŋ ma koyo kwadho wi gote,
ISA.17.13	kodi rudino mar'asur ruwaŋ koth ma cwe gi koyo madwoŋ.
ISA.17.14	K'otundo othieno, neni, teko!
ISA.17.14	Mafodi piny k'oyawere, jongoye.
ISA.17.14	Me a gima timere ri jono ma jonyaga wan,
ISA.17.14	gi gigipiny pa jono ma jokwalo wan.
ISA.18.1	manitie bor kalo malawin ma Ethopiya;
ISA.18.2	ma jodhiro jomikwenda gi malawa Nayil,
ISA.18.2	iy'atewe ma toko wi pi!
ISA.18.2	Kadhi win, jomikwenda ma joyilyil,
ISA.18.2	i piny ma ji mere joboyo aka jofoth,
ISA.18.2	bongi ji m'ilworo cegin gi bor,
ISA.18.2	piny matek aka kengila piny megi,
ISA.18.2	piny ma malawin poko lowo mere.
ISA.18.3	Awi, ji je ma piny gibe,
ISA.18.3	win ma wibedo i piny,
ISA.18.3	k'otiŋ malo ranyuth wi gote, neni win!
ISA.18.3	K'okudhi gwara, winji!
ISA.18.4	Kole Rwoth owaco ran ni,
ISA.18.4	“Alaŋiyo liŋ gi kabedo paran,
ISA.18.4	paka ceŋ liel i lietho m'odieceŋ,
ISA.18.4	paka pondeponde ma thoyo i lietho ma keco.”
ISA.18.5	Kole mafodi keco, ka thiwo orumo,
ISA.18.5	aka mawuwa lokere nyingi vini m'ocek,
ISA.18.5	Were lanyaro woko withi jo gi musalauyo ma kikolesa,
ISA.18.5	to jako woko jange je.
ISA.18.6	Ilaweyo joje ri winyin ma gote,
ISA.18.6	g'ogwaŋe madudi.
ISA.18.6	Winyin jolacamo i milengela,
ISA.18.6	aka ogwaŋe madudi jolacamo i cwir.
ISA.18.7	I hongo no ilakelo mic ri Rwoth pa lwak jolweny,
ISA.18.7	wok bongi ji maboyo aka jofoth,
ISA.18.7	wok bongi ji m'ilworo cegin gi bor,
ISA.18.7	piny matek aka kengila piny megi,
ISA.18.7	piny ma malawa poko lowo mere.
ISA.18.7	Jolabino i Got Zayon, kabedo m'ilam'iye nyingi Rwoth pa lwak jolweny.
ISA.19.1	Neni, Rwoth gweco i pondeponde masew,
ISA.19.1	aka bino i Misir;
ISA.19.1	cal je ma Misir jolakirin ruwaŋ go,
ISA.19.1	aka cuny Jomisir lapodho i jo.
ISA.19.2	Alakisigila Jomisir kwoŋ jo wegi gi wegi,
ISA.19.2	aka jolalweny, acel gi nyawote,
ISA.19.2	jager gi jager,
ISA.19.2	tindi madwoŋ gi tindi madwoŋ, ker gi ker.
ISA.19.3	Jomisir jolangoye gi meni,
ISA.19.3	ka anonywow can pajo.
ISA.19.3	Jolatemo nwaŋo rieko,
ISA.19.3	wok bongi cal pajo je,
ISA.19.3	wok bongi tipo pa jom'otho,
ISA.19.3	gi wok bongi jothieth.
ISA.19.4	Alamiyo Jomisir
ISA.19.4	i cingi jadwoŋ matek,
ISA.19.4	kere mager ladhumo jo,
ISA.19.4	Rwoth pa lwak jolweny waco.
ISA.19.5	Pi ma Nayil lacwiyo woko,
ISA.19.5	aka malawa lacwiyo to thwo.
ISA.19.6	Waŋ pi mere laŋwe,
ISA.19.6	waŋ pi ma Misir lacwiyo,
ISA.19.6	aka midole gi lum maboyo,
ISA.19.6	jolathwo woko.
ISA.19.7	Midolin ma Nayil gi ma thengi Nayil,
ISA.19.7	kisi ndelin ma Nayil m'ocwoy'iye,
ISA.19.7	laduny woko, to ngoye man.
ISA.19.8	Jokitoga rec jolaywak,
ISA.19.8	jono je ma jobolo siragetere i Nayil jolakumo,
ISA.19.8	aka jono ma joyaro bwo wi pi mbaka laloyo jo.
ISA.19.9	Jokwoc nangin gi jotudi nangin mafoth,
ISA.19.9	jolabedo giwickwot.
ISA.19.10	Jono ma jobedo sirin ma piny ilaŋidho jo,
ISA.19.10	aka jono je ma jotimo tic ma cul m'ipangisa jo jolabedo i rem.
ISA.19.11	Jodhum ma Zowan jomiŋ swa,
ISA.19.11	jomic rieko pa Farawo ma joriek jomiyo rieko ma miŋo.
ISA.19.11	Winyalo nedi waco ri Farawo ni,
ISA.19.11	“Abedo wod jorieko,
ISA.19.11	wod kerin macene?”
ISA.19.12	Onyo nikune cwo perin ma joriek?
ISA.19.12	Weyi jowowaci rin aka jowomiy woŋey,
ISA.19.12	atoŋa pa Rwoth pa lwak jolweny kwoŋ Misir.
ISA.19.13	Jodhum ma Zowan jotieko lokere jomamiŋ,
ISA.19.13	aka otiek wondo jodhum ma Memfis.
ISA.19.13	Jono ma jobedo telin ma sonda ma nonin pere,
ISA.19.13	jotieko rwenyo woko Misir.
ISA.19.14	Rwoth otieko konjo kwoŋ jo,
ISA.19.14	cuny ma nywowirok,
ISA.19.14	aka jomiyo Misir kimudamuda i gima timo je,
ISA.19.14	paka jamero tangatanga i ŋok pere.
ISA.19.15	Aka langoye gimoro ri Misir,
ISA.19.15	ma wic kosa yiwe, jangi thith, kosa kedi onyali timo.
ISA.19.16	I ndelo no Jomisir jolacale mon, to jokirin gi lworo ruwaŋ cingi jo ma Rwoth pa lwak jolweny yengo i wiy jo. 
ISA.19.17	Lowo ma Yuda lalokere lworo madwoŋ ri ji ma Misir, kisi ŋat'otuc rigo nyingi Yuda labedo gi lworo r'atoŋa pa Rwoth pa lwak jolweny kwoŋ Misir.
ISA.19.18	I ndelo no labedo tindin madongo abic i lowo ma Misir ma joluwo dhodhok ma Kanan aka jolakwoŋere i nyingi Rwoth pa lwak jolweny. Acel kwoŋ jo ilalwoŋo ni Tindi madwoŋ ma Waŋceŋ.
ISA.19.19	I ndelo no migam labedo ri Rwoth i dier lowo ma Misir, gi siro ri Rwoth i kew ma Misir. 
ISA.19.20	Aka labedo ranyuth gi mijulisi ri Rwoth pa lwak jolweny i piny ma Misir, ka joywak ri Rwoth ro jor'adica, go laoro rijo jaboth, ma lagwoko to gonyo jo. 
ISA.19.21	Rwoth lanyuthere to ŋeyere ri Jomisir, aka Jomisir jolaŋeyo Rwoth i ndelo no. Jolalamo go gi cowirok gi mic awaŋa, aka jolatimo cikirok ri Rwoth to joculo. 
ISA.19.22	Rwoth lamiyo Misir gir'acula, to rumacen cango jo. Jolagik bongi Rwoth, aka go lawinjo kwayo pajo to cango jo.
ISA.19.23	I ndelo no labedo royo madwoŋ wok i Misir tundo i Asiria, aka Joasiria jolabino i Misir, Jomisir bende jolakidho i Asiria, aka Jomisir jolalamo kanyacel gi Joasiria. 
ISA.19.24	I ndelo no Isiraili labedo mar'adek gi Misir kodi Asiria, silwany i dier piny, 
ISA.19.25	ma Rwoth pa lwak jolweny omiyo silwany ka waco ama: “Silwany wobedi ri ji paran ma Misir, Asiria tic ma cingan, kodi Isiraili alunja paran.”
ISA.20.1	I oro ma jamituka, ma Kere Sargon ma Asiria ooro, obino monjo Asdod tindi madwoŋ ma Filistia, 
ISA.20.2	i hongo no Rwoth oluwo gi Isaya wod Amoz, ka waco ni, “Kadhi, aka iluny woko kutiya gi war perin wok i tiendin.” Isaya otimo ameno aka owotho kinyoro gi par tiende. 
ISA.20.3	Rwoth owaco ni, “Paka ŋeca paran Isaya otieko woth kinyoro aka gi par tiende ma oro adek, me ranyuth ma gima latimere ri Misir gi Ethopiya. 
ISA.20.4	Ameno apaka kere ma Asiria latero kinyoro jotwec ma go omaki wok i Misir gi Ethopiya, mathindho gi madongo, jolawoth kinyoro gi par tiendi gin, ma jok'oumo madeko gin, kelo wickwot kwoŋ Misir. 
ISA.20.5	Jono ma joketho geno pajo i Ethopiya gi Misir paka ka yumirok pajo, jolanywowere to jongoye gi geno. 
ISA.20.6	I ndelo no, ji ma jobedo i thengi nam ma Filistia jolawaco ni, ‘Neni, me a gim'otimere ri jono m'oyido wageno aka waparo ni jolabotho wan kwoŋ kere ma Asiria! To onyo wan, walaboth nedi?’”
ISA.21.1	Me mikwenda ma teko ma mako kwoŋ Babilon.
ISA.21.1	Paka asur ma yupiny ma Kanan yweyo piny,
ISA.21.1	teko bino wok i thim,
ISA.21.1	wok i piny ma kiwacere.
ISA.21.2	Onyuthan menyirok, ma gigipiny ma kiwacere,
ISA.21.2	jamisegey, segeya,
ISA.21.2	aka janyeki nyeko.
ISA.21.2	Kadhi malo, Awi Elam,
ISA.21.2	thoki ma mako, Awi Mediya,
ISA.21.2	Rwoth otieko ciko kelo i gike,
ISA.21.2	candirok pere.
ISA.21.3	Riameno, pieran opoŋ g'arama ma litho,
ISA.21.3	ŋedi omakan paka dhako ma ŋedi ramo.
ISA.21.3	Akule piny ŋey anyal bedo m'akiwinjo,
ISA.21.3	adhier m'akinyal neno.
ISA.21.4	Cunyan podho,
ISA.21.4	lworo miyan kirin;
ISA.21.4	othieno m'oyido akuro,
ISA.21.4	onyo olokere ran lworo.
ISA.21.5	Joyiko meza,
ISA.21.5	jopedho okute,
ISA.21.5	jocemo, jomedho.
ISA.21.5	Ay win malo, awi jodhum,
ISA.21.5	wir win kwot gi mo!
ISA.21.6	Kole Rwoth owaco ran ni,
ISA.21.6	“Kadhi, kethi jakur,
ISA.21.6	weyi go wowaci gima neno.
ISA.21.7	Go laneno, cwo ma jogweyo kayina j'ario ario,
ISA.21.7	jogwey punda, gi jogwey ŋamia,
ISA.21.7	go laciko ithe maber,
ISA.21.7	maber swa.”
ISA.21.8	Kenyo jakur olwoŋo ni,
ISA.21.8	“Awi Rwoth, acungo i wi kakur,
ISA.21.8	noknok odieceŋ,
ISA.21.8	aka apidhere ka tic paran,
ISA.21.8	wor gipi.
ISA.21.9	cwo ma jogweyo kayina j'ario ario!”
ISA.21.9	Kenyo jakur odwoko ni,
ISA.21.9	“Opodho, Babilon opodho;
ISA.21.9	aka cal ma werin pere je,
ISA.21.9	dhano oŋinyo piny.”
ISA.21.10	Awi ji paran, wicale gim'osusila t'ipiedho,
ISA.21.10	gim'atieko winjo wok bongi Rwoth pa lwak jolweny,
ISA.21.10	Were pa Isiraili, atuco riwin.
ISA.21.11	Me mikwenda ma teko ma mako kwoŋ Duma.
ISA.21.11	Dhano lwoŋan wok i Edom,
ISA.21.11	“Jakur, wor nedi?
ISA.21.11	Jakur, wor nedi?”
ISA.21.12	Jakur odwoko ni,
ISA.21.12	“Odikin bino, aka wor bende bino,
ISA.21.12	k'ilapenjo, penji,
ISA.21.12	t'idwoko kendo.”
ISA.21.13	Me mikwenda ma teko ma mako kwoŋ piny pa Jowarabu.
ISA.21.13	Wilanindo i lul ma piny pa Jowarabu,
ISA.21.13	awi jowoth pa Jodedan.
ISA.21.14	Keli win pi ri ji ma riyo neko,
ISA.21.14	miy win jopath cemo,
ISA.21.14	win ji ma jobedo i lowo ma Tema.
ISA.21.15	Kole joringo kwoŋ abor,
ISA.21.15	abor m'icelo,
ISA.21.15	kwoŋ atum bor m'okom,
ISA.21.15	gi kwoŋ teko ma lweny.
ISA.21.16	Kole Rwoth owaco ran ni, “I oro acel cungo kwoŋ oro pa jotic m'opangisa dwoŋ pa Kedar latundo i gike, 
ISA.21.17	aka jolweny g'atum abor ma joboth, cwo matek ma Kedar lanoko; kole Rwoth, Were pa Isiraili, otieko luwo.”
ISA.22.1	Me mikwenda ma teko ma mako kwoŋ milelo ma menyirok.
ISA.22.1	Winyutho aŋo ni wikadho malo,
ISA.22.1	wijoje, i wi udi mewin?
ISA.22.2	Awi tindi madwoŋ m'opoŋ woy,
ISA.22.2	Awi tindi madwoŋ m'opoŋ kisangala.
ISA.22.2	Ji mewin ma jotho k'oneki jo g'abor,
ISA.22.2	kosa jok'otho i lweny.
ISA.22.3	Jodhum mewin je joringo kanyacel,
ISA.22.3	omaki jo m'ongoye atum bor.
ISA.22.3	Ji mewin je m'onwaŋ omaki,
ISA.22.3	makada nende oyido joringo bor swa.
ISA.22.4	Riameno awaco ni,
ISA.22.4	Ŋiy bor kwoŋan,
ISA.22.4	weyi aywak pigi waŋan makec,
ISA.22.4	ikir'icandere kweyo cunyan
ISA.22.4	ro rerok pa ji paran.
ISA.22.5	Kole Rwoth pa lwak jolweny nigi ndelo,
ISA.22.5	ma teko, nyono piny gi nywowirok,
ISA.22.5	i milelo ma menyirok,
ISA.22.5	guro piny kor udi,
ISA.22.5	gi koko ri wi gote.
ISA.22.6	Elam otiŋo malo kakano gilweny pere,
ISA.22.6	gi cawilin gi jogwey kayinin,
ISA.22.6	aka Kiri oyawo kwot.
ISA.22.7	Milelo mewin maŋon loyo,
ISA.22.7	opoŋ gi cawilin,
ISA.22.7	jogwey kayinin jocungo matek,
ISA.22.7	i waŋkace.
ISA.22.8	Owey Yuda m'othangere.
ISA.22.8	I ndelo no wiŋiyo gilweny ma Ot ma Lul, 
ISA.22.9	aka wineno ni hoŋere ma tindi madwoŋ pa Daudi oyido thoth, aka wikulo pi wok i kidiwa ma piny. 
ISA.22.10	Wikwano udi ma Yerusalem, aka wituro piny udi ri geto kor ot. 
ISA.22.11	Wigeto gikano pi i dier kor ot ario ma pi ma kidiwa m'oti. To wikicomo waŋ win kwoŋ ŋat'ocano gime cango con to miyo wotimere.
ISA.22.12	I ndelo no Rwoth Were pa lwak jolweny
ISA.22.12	olwoŋo ndur gi ywak,
ISA.22.12	cido ye wiwin gi ruko kutiya.
ISA.22.13	wicamo riŋo to wimadho vini.
ISA.22.13	Weyi wacem, wamedhi,
ISA.22.13	kole dikin wanyalo tho.
ISA.22.14	Rwoth pa lwak jolweny oluwo m'awinjo gi ithan.
ISA.22.14	Adieri reco me k'ocwaki riwin,
ISA.22.14	cuka winotho,
ISA.22.14	Rwoth pa lwak jolweny waco.
ISA.22.15	Rwoth pa lwak jolweny owaco ran ni, “Biye kadhi bongi jagwoki lim me, bongi Sebina, ma jakur ot aka ipenji go ni, 
ISA.22.16	‘Imito timo aŋo ka, aka inigi ŋa ka, m'ipayo kayik perin, win ma wipayo kayik mewin kam'oŋawere, aka wigoro kabedo mewin i tele? 
ISA.22.17	Neni, Rwoth cegin dimin to bolin woko gi meni, awi in jal ma jameni me. Go lamakin matek, 
ISA.22.18	aka lawitin to bolin paka mupira i piny malac. Ilatho kenyo i thengi cawilin perin m'oyido inor gine. Ibedo wickwot ri ot pa jadwoŋ perin.’ 
ISA.22.19	Alakwanyin wok i ka tic perin t'adwokin piny.”
ISA.22.20	“I ndelo no alalwoŋo ŋeca paran Eliakim wod Hilikia, 
ISA.22.21	aka alaruko rigo kanzu perin t'itweyo rigo del perin. Alamiyo go dwoŋ m'oyido inigine. Go labedo ba ji ma jobedo i Yerusalem gi i ot pa Yuda. 
ISA.22.22	Alaketho i goke rayaw ma ot pa Daudi, ka go oyaw, ongoye ŋata lacego, ka go ocegi, ongoye ŋata layawo. 
ISA.22.23	Alaloko go m'ocwiny paka kedi ma wema m'ocom matek, aka Eliakim labedo kom madwoŋ i ot pa bamere.”
ISA.22.24	“Dwoŋ ma ot pa bamere je laliero kwoŋ go, gi nyithindho je. Jolaliero kwoŋe paka degi g'acerin ma joliero wok i kedi. 
ISA.22.25	I ndelo no, Rwoth pa lwak jolweny waco, kedi m'oyido ocom m'ocwiny lalwogere, ilatoŋo to podho, aka bieto m'oyido nitie i wiye ilatoŋo woko.” Kole Rwoth pa lwak jolweny otieko luwo.
ISA.23.1	Ywak, Awi mel ma Tarsis,
ISA.23.1	kole orey woko Tire kicutho,
ISA.23.1	m'ongoye ot kosa kadonjo.
ISA.23.1	Jobino wok i lowo ma Saipras
ISA.23.1	munyo onyuthi jo.
ISA.23.2	Liŋ win, awi ji ma jobedo i thengi nam,
ISA.23.2	awi jomitan ma Sidon,
ISA.23.2	jomikwenda mewin joŋado nam,
ISA.23.3	aka oyido jonitie wi pi kweth,
ISA.23.3	dome mewin oyido obedo ŋano ma Sihor,
ISA.23.3	gi keco ma Nayil,
ISA.23.3	oyido wibedo jomitan pa nonin.
ISA.23.4	Wickwot omaki win, awi Sidon,
ISA.23.4	kapondo ma Nam waco.
ISA.23.4	Fodi ŋedi k'oraman, kosa anywol,
ISA.23.4	fodi akikuro yac,
ISA.23.4	kosa nyir ma fodi jokuya cwo.
ISA.23.5	K'okow ri Misir,
ISA.23.5	jolabwok to jodhier kwoŋ wac ma mako kwoŋ Tire.
ISA.23.6	Por win loka ma Tarsis,
ISA.23.6	wiywak win ji ma wibedo i thengi nam.
ISA.23.7	Me a tindi mewin madwoŋ ma dikisangala?
ISA.23.7	Tindi m'ocaki cango con,
ISA.23.7	ma par tiende otiŋo wok bor,
ISA.23.7	kadho woth.
ISA.23.8	Ŋa m'ocano gime,
ISA.23.8	kwoŋ Tire, japok sangaria,
ISA.23.8	ma jomitan pere jobedo jodhum,
ISA.23.8	aka iworo jo i piny gibe?
ISA.23.9	Obedo atoŋa pa Rwoth pa lwak jolweny,
ISA.23.9	nyeko kwoto ma ŋono je,
ISA.23.9	kelo cay kwoŋ jom'iworo je i piny.
ISA.23.10	Mol i lowo perin paka Nayil,
ISA.23.10	awi nyar Tarsis;
ISA.23.10	ongoye rageŋ moro je kendo.
ISA.23.11	Rwoth orieyo cinge i wi nam
ISA.23.11	go otieko miyo kerin kirin.
ISA.23.11	Rwoth owodho or ma mako kwoŋ Kanan
ISA.23.11	reyo woko kapondo mere.
ISA.23.12	Rwoth owaco ama,
ISA.23.12	Ikilakisangala kendo,
ISA.23.12	Awi nyir ma fodi jokuya cwo, ma Sidon m'idiyo jo;
ISA.23.12	Ay, Saipras, ikali loka ca,
ISA.23.12	kiri koro wikilanwaŋo ywomirok.
ISA.23.13	Neni, lowo pa Jokaldin! Obedo ji me, makiweno Asiria. Joloko Tire kabedo p'ogwaŋe madudi. Jogeto acurcur ma thoko go mako, joreyo woko muluwir mere to josika woko go.
ISA.23.14	Ywak, awi mel ma Tarsis,
ISA.23.14	kole kapondo perin orey woko.
ISA.23.15	Wok i ndelo no, kilapoyo Tire kendo ma oro piero ario, paka ndelin pa kere acel. Ka oro no orum, latimere ri Tire paka nitie i wer pa malaya me.
ISA.23.16	Kwany tongol,
ISA.23.16	woth thoko tindi madwoŋ,
ISA.23.16	in malaya ma kipoy kendo!
ISA.23.16	Diy dwondin mamit,
ISA.23.16	wer wer kweth,
ISA.23.16	ŋey wonyali poyin.
ISA.23.17	I gike ma oro piero ario, Rwoth lawendo ri Tire, aka Tire lagik i mitan pere kendo, aka latimo malaya gi kerin je ma piny. 
ISA.23.18	Magowa pere gi cul pere ilamiyo ri Rwoth, kilakano, t'ilaoro ma miyo cemo gi nangin ri ji ma jobedo ruwaŋ Rwoth.
ISA.24.1	Onyo Rwoth cegin nyeko piny to weyo nono,
ISA.24.1	aka lawiyo cal mere to kedho woko ji ma jobed'iye.
ISA.24.2	Aka labedo, paka gi ji, ameno gi jocway ri Were i wi migam;
ISA.24.2	paka ri ŋeca, apaka ri jadwoŋ pere,
ISA.24.2	paka ri ŋeca madhako, apaka ri dhakodwoŋ pere,
ISA.24.2	paka ri jamitan, apaka ri janyew,
ISA.24.2	paka ri ŋata kopa, apaka ri ŋat'okopa go,
ISA.24.2	paka ri ŋata banja, apaka ri ŋat'ibanja.
ISA.24.3	Piny ladoŋ m'othangere aka gunda,
ISA.24.3	kole Rwoth otieko luwo wac me.
ISA.24.4	Piny othwo to ner,
ISA.24.4	piny gibe nyapere aka ner,
ISA.24.4	polo nyapere kanyacel gi piny.
ISA.24.5	Piny oduwere,
ISA.24.5	i cingi ji ma jobed'iye,
ISA.24.5	joturo cik,
ISA.24.5	jok'oluwo fonji,
ISA.24.5	joturo cikirok m'oyido ripo bedo cil gi cil.
ISA.24.6	Riameno lam oreyo woko piny,
ISA.24.6	aka ji mere jocandere ro reco pajo,
ISA.24.6	ji ma jobedo i piny jowaŋ,
ISA.24.6	aka odoŋ ji manok.
ISA.24.7	Vini manyen othwo woko,
ISA.24.7	vini nyekere,
ISA.24.7	kisi ŋat'oyido sangala onyo hamo.
ISA.24.8	Dwondi sasi ma kisangala oliŋ,
ISA.24.8	koko ma kisangala orumo,
ISA.24.8	dwondi tongol ma kisangala oliŋ.
ISA.24.9	Jokiwer ka jomadho vini pajo,
ISA.24.9	aka vini kec ri jomedho.
ISA.24.10	Tindi madwoŋ ma nywowirok otur piny,
ISA.24.10	aka udi ocegi m'ongoye ŋata nyalo donjo.
ISA.24.11	Ywak winjere i royo ro ngoye pa vini
ISA.24.11	kisangala ongoye kendo,
ISA.24.11	forok orwenyo woko i piny.
ISA.24.12	Osika woko tindi madwoŋ,
ISA.24.12	aka waŋkace mere otur piny.
ISA.24.13	Ameno apaka labedo i dier piny,
ISA.24.13	kodi i dier nonin,
ISA.24.13	paka ijwero yen oliv kosa ndelo vini,
ISA.24.13	to doŋ nono k'ifono nyingi vini.
ISA.24.14	Ji jotiŋo dwondi gin malo aka jowero ri kisangala,
ISA.24.14	jokoko malo ri dwoŋ pa Rwoth yupodho ceŋ.
ISA.24.15	Riameno ji ma yuwok ceŋ miy win Rwoth dwoŋ,
ISA.24.15	ji ma jobedo i thengi nam, pak win nyingi Rwoth, Were pa Isiraili.
ISA.24.16	Wok i gike ma piny wawinjo wer ma pak,
ISA.24.16	madwoŋ ri Ŋat'otire.
ISA.24.16	T'awaco ni, arumo woko,
ISA.24.16	arumo woko, kidamba ran!
ISA.24.16	Kole jor'akaka jotimo akaka,
ISA.24.16	jor'akaka jotimo akaka swa.
ISA.24.17	Teko, bur, gi bwo
ISA.24.17	kuro win, awi ji ma jobedo i piny!
ISA.24.18	Ŋat'oringi derino ma teko,
ISA.24.18	lapodho i bur,
ISA.24.18	aka ŋat'owok i bur,
ISA.24.18	lamoko i bwo.
ISA.24.18	Kole dirisin ma polo oyawere,
ISA.24.18	aka kindi piny kirin.
ISA.24.19	Piny otur kicutho adieri,
ISA.24.19	piny obare to pokere mathindho thindho adieri,
ISA.24.19	piny oyengere swa adieri.
ISA.24.20	Piny tangatanga paka jamero,
ISA.24.20	yengere paka simba,
ISA.24.20	reco mere pek kwoŋe,
ISA.24.20	aka podho ma koay malo kendo.
ISA.24.21	I ndelo no Rwoth lamiyo gir'acula,
ISA.24.21	lwak ma polo, i polo,
ISA.24.21	gi kerin ma piny, i piny.
ISA.24.22	Ilacoko jo kanyacel,
ISA.24.22	paka jotwec i bur,
ISA.24.22	ilacego jo i katwec,
ISA.24.22	aka rumacen ma ndelo kweth ilamiyo jo gir'acula.
ISA.24.23	Kenyo dwe lalokere macol,
ISA.24.23	aka ceŋ k'oliel kendo,
ISA.24.23	kole Rwoth pa lwak jolweny ladhumo,
ISA.24.23	wi Got Zayon kodi i Yerusalem,
ISA.24.23	aka go lanyutho dwoŋ pere ruwaŋ jotel pa ji pere.
ISA.25.1	Awi Rwoth, ibedo Were paran,
ISA.25.1	alatiŋin malo, alapako nyingin;
ISA.25.1	kole itieko timo gigipiny ma gir'aura,
ISA.25.1	can m'itimo cene, mar'adieri aka m'otire.
ISA.25.2	Kole itieko loko tindi madwoŋ kidhur,
ISA.25.2	tindi madwoŋ m'otinda iloko gunda,
ISA.25.2	muluwir pa jopath k'obedi tindi madwoŋ kendo,
ISA.25.2	kilageto kendo.
ISA.25.3	Riameno ji matek jolamiyin dwoŋ;
ISA.25.3	tindin madongo pa piny mager jolalworin.
ISA.25.4	Kole itieko bedo kapondo ri jocandi,
ISA.25.4	kapondo ri ŋata bu gimoro i teko pere,
ISA.25.4	kabwok kwoŋ koth gi tipo kwoŋ lietho;
ISA.25.4	ka derino pa jomaker cal asur ma cwir.
ISA.25.5	Paka lietho kam'othwo.
ISA.25.5	Ikweyo koko pa jokwor mawan,
ISA.25.5	paka pondeponde kweyo ndelo malieth,
ISA.25.5	imiyo wer pa jomaker liŋ.
ISA.25.6	Rwoth pa lwak jolweny latimo kalima ri nonin je wi got me, kalima ma cemo maleny, kalima ma vini ma loŋo, cemo maleny m'opoŋ'iye more, vini ma loŋo, m'okenera.
ISA.25.7	Rwoth lareyo woko wi got me,
ISA.25.7	gium m'obol i wi nonin,
ISA.25.7	kitambala m'oyar i wi nonin.
ISA.25.9	Ilawaco i ndelo no ni, “Neni, me Were mawan, watieko kuro go ŋey wobothi wan. Me Rwoth ma watieko kuro; weyi wasangala aka wafore i both pere.”
ISA.25.11	Makada nende go oyar cinge paka jobuk pi joyaro cingi gin buko pi; Rwoth lamwolo noro pere kanyacel gi rieko ma cinge. 
ISA.25.12	Kor ot pere ilaguro piny, t'ibolo woko piny i fukefuke.
ISA.26.1	Ilawero wer me i ndelo no i lowo ma Yuda.
ISA.26.1	Wanigi tindi madwoŋ matek,
ISA.26.1	Were otieko kelo both,
ISA.26.1	paka kor ot ma iye gi kor ot ma woko.
ISA.26.2	Yaw waŋkace,
ISA.26.2	ŋey piny ma timo gim'otire,
ISA.26.2	aka kuro adieri wodonji.
ISA.26.3	Rwoth, ikuro go i siem ma gibe,
ISA.26.3	ri ŋata ketho paro i in,
ISA.26.3	kwoŋbedo oketho geno pere i in.
ISA.26.4	Kethi geno i Rwoth cil gi cil,
ISA.26.4	kole Rwoth Were,
ISA.26.4	obedo tele ma cil gi cil.
ISA.26.5	Kole Rwoth odwoko piny,
ISA.26.5	ji ma jobedo i kabedo ma malo,
ISA.26.5	tindi madwoŋ m'ogeti m'oŋawere,
ISA.26.5	cuka geyo fukefuke.
ISA.26.6	Onyo jocandi gi ji ma bu gimoro,
ISA.26.6	ama jonyono woko piny.
ISA.26.7	Royo pa joma timo gim'otire obipi,
ISA.26.7	iŋat'iloko royo pajo mafoth.
ISA.26.8	Watieko kuro yo ma thumo banja perin,
ISA.26.8	wakurin, Awi Rwoth,
ISA.26.8	poyo nyingin,
ISA.26.8	a mito ma cuny wan.
ISA.26.9	An won awanya in wor gipi,
ISA.26.9	cunyan i an koro dwarin adieri.
ISA.26.9	Kole ka thumo banja perin nitie i piny,
ISA.26.9	ji ma jobedo i piny jofonjere timo gim'otire.
ISA.26.10	K'onyuthi jokidakana wor,
ISA.26.10	jokilafonjere timo gim'otire.
ISA.26.10	I lowo pa joma timo gim'otire, go timo komo,
ISA.26.10	aka kinen meni pa Rwoth ma dhum.
ISA.26.11	to jokinen.
ISA.26.11	Weyi jowoneni miyirok perin ri ji perin, aka wickwot womaki jo.
ISA.26.11	Weyi mac pa jokwor perin worey woko jo.
ISA.26.12	Awi Rwoth, ilamiyo wan siem,
ISA.26.12	kole bende, itieko timo riwan tic mawan je.
ISA.26.13	Awi Rwoth Were mawan,
ISA.26.13	rwodhe man bende jotieko dhumo wan paka in,
ISA.26.13	to, nyingin kende ama walwoŋo.
ISA.26.14	Jotho, jokilakwo,
ISA.26.14	jobedo tipo, jokilacerino;
ISA.26.14	i gike mere itieko reyo woko jo,
ISA.26.14	iyweyo woko poyirok pajo.
ISA.26.15	To itieko miyo nono mawan omedere Awi Rwoth,
ISA.26.15	itieko medo nono, ilimo dwoŋ,
ISA.26.15	itieko loko malac kew je ma lowo.
ISA.26.16	Awi Rwoth, i teko ji jorangin,
ISA.26.16	jokwayo,
ISA.26.16	munyo imiyo jo gir'acula.
ISA.26.17	Paka dhako ma nigi iye,
ISA.26.17	core cegin i hongo pere ma nywol,
ISA.26.17	go ywak i litho ka ŋedi ramo,
ISA.26.17	ameno apaka oyido wanitie ro in, Awi Rwoth.
ISA.26.18	Wabedo gi iy wan,
ISA.26.18	to cale pa wanywolo koyo.
ISA.26.18	Wakicowo konyo piny,
ISA.26.18	aka ji ma jobedo i piny jok'opodho.
ISA.26.19	Ji perin ma jotho jolakwo,
ISA.26.19	delkwoŋ jolacerino.
ISA.26.19	Awi ji ma jonindo i fukefuke, cew win aka wiwer ro kisangala!
ISA.26.19	Kole thoyo mewin obedo thoyo ma lero,
ISA.26.19	aka piny laŋulo jom'otho.
ISA.26.20	Biye win, ji paran donji win i udi mewin,
ISA.26.20	aka wicegi thigo mewin yuŋey win;
ISA.26.20	pondi win ma hongo moro,
ISA.26.20	cuka keme pa Rwoth orum.
ISA.26.21	Kole Rwoth bino wok i kabedo pere,
ISA.26.21	miyo ji ma piny gir'acula ro reco pajo,
ISA.26.21	piny laŋulo remo m'ooy i iye,
ISA.26.21	aka kilaumo kendo jom'onek jo.
ISA.27.2	I ndelo no,
ISA.27.2	wer win kwoŋ ndelo vini ma kisangala!
ISA.27.3	An, Rwoth, abedo jakur mere,
ISA.27.3	akonjo rigo pi noknok.
ISA.27.3	Akuro go wor g'odieceŋ,
ISA.27.3	wongoye ŋata wonyeki.
ISA.27.4	Angoye gi keme,
ISA.27.4	To ka nitie kudhin gi okure,
ISA.27.4	ran lweny gine,
ISA.27.4	alawaŋo woko jo kanyacel.
ISA.27.5	Kosa jowocwire kwoŋan, akwonga jo,
ISA.27.5	weyi jowotimi siem kodan,
ISA.27.5	weyi jowotimi siem kodan.
ISA.27.6	I ndelo ma bino, nyikway Yakobo jolarwako fuc,
ISA.27.6	Isiraili lathiwo to ketho withe,
ISA.27.6	aka lapoŋo piny gibe g'olemo.
ISA.27.7	Go otieko rwadho jo piny paka orwadho piny jono ma jorwadho jo?
ISA.27.7	Kosa oneko jo paka oneki joma joneko jo?
ISA.27.8	Gi gweyo woko, gi riemo woko,
ISA.27.8	ilakiosa banja gine,
ISA.27.8	go ogweyo woko gi koyo malieth,
ISA.27.8	i ndelo ma koyo ma yuwok ceŋ.
ISA.27.9	Riameno, gi gime ilaumo reco pa Yakobo,
ISA.27.9	me labedo ranyak m'opoŋ ma kwanyo woko reco pere,
ISA.27.9	ka go oloko telin je ma migam,
ISA.27.9	paka coka m'oŋiny mathindho thindho,
ISA.27.9	m'ongoye migam pa were madhako Asera kosa ma buban m'odoŋ.
ISA.27.10	Tindi madwoŋ m'othok gi cel
ISA.27.10	odoŋ gunda, aka ojwangi paka thim;
ISA.27.10	nyathi dhiaŋ cemo kenyo,
ISA.27.10	nindo piny, aka jako jange mere.
ISA.27.11	Ka jangi yen jothwo, ituro,
ISA.27.11	mon jobino dimo aka jomoko gine mac.
ISA.27.11	Kole me ji ma jongoye gi niaŋ,
ISA.27.11	riameno jacwec pajo kilamako gi jo wor,
ISA.27.11	go m'ocweyo jo k'onyutho jo ŋono.
ISA.27.12	I ndelo no, Rwoth layeko win wok i Yufrete tundo i kew ma Misir, aka ilacoko win kanyacel acel acele, awi Joisiraili. 
ISA.27.13	I ndelo no, ilakudho gwara madwoŋ, aka jono m'oyido jorwenyo i lowo ma Asiria kodi jono m'oyido oriem jo woko i lowo ma Misir jolabino lamo Rwoth wi got maleŋ i Yerusalem.
ISA.28.1	Kidamba ri sangaria ma noro,
ISA.28.1	pa jomero ma Efrayim,
ISA.28.1	ma ŋono madwoŋ pere cal mawuwa ma thwo;
ISA.28.1	manitie i wi milelo ma diwa pa joma jolacere gi vini!
ISA.28.2	Neni, Rwoth nigi jameni aka tek;
ISA.28.2	paka asur pe, ma reyo woko ŋawirok,
ISA.28.2	paka asur matek, paka pi ma poŋ de oy;
ISA.28.2	go laredho jo piny gi cinge.
ISA.28.3	Ilanyono piny gi tiendi jo,
ISA.28.3	sangaria ma noro pa jomero ma Efrayim.
ISA.28.4	Ŋono madwoŋ pere lacale paka mawuwa ma thwo,
ISA.28.4	manitie i wi milelo ma diwa,
ISA.28.4	labedo paka nyandere macek marapena mafodi milengela;
ISA.28.4	nyatoro je ma neno camo woko
ISA.28.4	tekin podho i cinge.
ISA.28.5	I ndelo no, Rwoth pa lwak jolweny labedo sangaria madwoŋ,
ISA.28.5	gi sangaria ma ŋono, ri ji pere ma joboth;
ISA.28.6	kodi cuny ma tiro, ri jathum banja,
ISA.28.6	gi meni ri jono ma joriemo lweny i waŋkac.
ISA.28.7	Jome bende jobenga gi vini,
ISA.28.7	jotangatanga gi math matek,
ISA.28.7	jocway ri Were i wi migam gi jotuci wac Were.
ISA.28.7	Jonywowere gi vini,
ISA.28.7	jotangatanga gi math matek,
ISA.28.7	aka jobenga i mikwenda pajo,
ISA.28.7	aka jokom i miyo rieko.
ISA.28.8	Kole mezin oumere gi ŋok,
ISA.28.8	m'ongoye kama kikoc.
ISA.28.9	Ŋa ma go ofonji ŋeyo,
ISA.28.9	kosa ŋa ma go otiti rigo mikwenda?
ISA.28.9	Kono nyithindho ma nyaka ocieri jo dhoth,
ISA.28.9	ma joweyo thundho.
ISA.28.10	Kole obedo nyikuta i wi nyikuta,
ISA.28.10	bol i wi bol,
ISA.28.10	wac i wiwaci.
ISA.28.11	kodi lew joman,
ISA.28.11	go laluwo gi ji me,
ISA.28.12	m'otieko waco rijo ni,
ISA.28.12	“Me kabedo ma ywomirok
ISA.28.12	miy ywomirok ri jom'olacere
ISA.28.12	me kabedo ma ywomirok,
ISA.28.12	kucel jok'onyalo winjo.
ISA.28.13	Riameno, wac pa Rwoth labedo rijo,
ISA.28.13	nyikuta i wi nyikuta,
ISA.28.13	bol i wi bol,
ISA.28.13	wac i wiwaci.”
ISA.28.13	Nyaka jowonyal kadho, to jopodho aŋey,
ISA.28.13	jowotur, ocik rijo bwo, aka woter jo.
ISA.28.14	Riameno, winji win wac pa Rwoth, win jogero,
ISA.28.14	ma widhumo ji me ma jonitie i Yerusalem.
ISA.28.15	Kwoŋbedo witieko waco ni, “Watieko timo cikirok gi tho,
ISA.28.15	watieko yerok gi piny pa jom'otho,
ISA.28.15	ka goco ma teko oluwi,
ISA.28.15	kilatundo bongi wan,
ISA.28.15	kole watieko loko gima k'adieri kapondo mawan,
ISA.28.15	gi twodo kabwok mawan.”
ISA.28.16	Neni, aketho misingi matek ri Zayon,
ISA.28.16	gi tele ma welo ma sonda, misingi matek.
ISA.28.16	Ŋat'oyey k'okwakere.
ISA.28.17	Alaketho tiro paka bol ma kipima,
ISA.28.17	timo gim'otire paka gi bipo,
ISA.28.17	pe layweyo woko kapondo ma twodo,
ISA.28.17	aka pi lapoŋ i kabwok.
ISA.28.18	Cikirok mewin ma witimo gi tho ilareyo woko,
ISA.28.18	yerok mewin ma witimo gi piny pa jom'otho k'ocungi,
ISA.28.18	ka goco ma teko oluwi,
ISA.28.18	ilacwado win gine piny.
ISA.28.19	Wok i dito ma luwo gine, latero win,
ISA.28.19	kole kisi odikin laluwo,
ISA.28.19	odieceŋ gi wor,
ISA.28.19	labedo nyaka kirin, niaŋ mikwenda mere.
ISA.28.20	Kitanda cek swa ma dhano kinyal rierok i iye,
ISA.28.20	aka bilangit thin ma dhano kinyal minirok i iye.
ISA.28.21	kodi i milelo Gibeon;
ISA.28.21	timo tim pere, tim pere ma dhier,
ISA.28.21	kodi timo tic pere, tic pere ma kiniaŋere.
ISA.28.22	Onyo riameno, wikiri winyer,
ISA.28.22	kosa gir'acula mewin labedo matek loyo,
ISA.28.22	kole atieko winjo Rwoth Were pa lwak jolweny,
ISA.28.22	wodho or ma reyo woko piny gibe.
ISA.28.23	Ciki ithi win, aka winji win dwondan,
ISA.28.23	winji win, aka winji win luwo paran.
ISA.28.24	Ŋata furo gi kwer dhok, furo m'oluwere aluwa,
ISA.28.24	ka go lacwoyo, yawo to teŋo lowo pere.
ISA.28.25	Go kutho bipo lowo,
ISA.28.25	cwoyo kodhi,
ISA.28.25	pidho ŋano gi bale i bol,
ISA.28.25	to nyaka cwoyo kodhi man i kew.
ISA.28.26	Kole ofonji go woŋey,
ISA.28.26	Were pere fonjo go.
ISA.28.27	Nyim kiteŋ gi ngolo,
ISA.28.27	kosa tiendi magal kiŋili wi nyim,
ISA.28.27	to nyim iteŋo gi luth,
ISA.28.27	igoyo gi ngolo.
ISA.28.28	Dhano bende ŋinyo mugat ŋano?
ISA.28.28	Be, go kiŋiny kicutho,
ISA.28.28	ka go ogweyo tiendi magal pere i wiye,
ISA.28.28	kayina pere kiŋiny woko.
ISA.28.29	Gime bende wok bongi Rwoth pa lwak jolweny;
ISA.28.29	go jamic rieko ma gir'aura,
ISA.28.29	aka jarieko ma malo swa.
ISA.29.1	Kidamba ri Ariel, kidamba ri Ariel!
ISA.29.1	Tindi madwoŋ kama Daudi oketh'iye kambi,
ISA.29.1	oro gi oro timo kalima thoko.
ISA.29.2	Kucel alamiyin Ariel litho,
ISA.29.2	aka labedo ywak gi kiuja,
ISA.29.2	go labedo ran paka Ariel.
ISA.29.3	Alaketho kambi thokin,
ISA.29.3	alathokin makin,
ISA.29.3	alageto acurcur ma thokin.
ISA.29.4	Kenyo ilaluwo wok i lutho ma piny,
ISA.29.4	wok i milelo i fukefuke wac perin lawok;
ISA.29.4	dwondin lawinjere wok i piny paka dwondi jwogi,
ISA.29.4	aka luwo perin lalwiyo wok i fukefuke.
ISA.29.5	To lwak jokwor perin jolacale paka fukefuke mathindho thindho,
ISA.29.5	lwak jogero jolakadho,
ISA.29.5	abwap ma k'oniaŋere.
ISA.29.6	Rwoth pa lwak jolweny lawendo rin,
ISA.29.6	gi mwoc koth kodi yengirok pa piny kodi woy madwoŋ,
ISA.29.6	g'asur kodi mac ma reyo woko.
ISA.29.7	Kenyo lwak piny je ma jolwenyo gi Ariel,
ISA.29.7	ma jolwenyo gi go kodi kapondo pere, aka jomiyo go litho,
ISA.29.7	jolarwenyo paka lek, kosa paro ma wor.
ISA.29.8	Paka ŋata kec neko leko ni cemo,
ISA.29.8	to cew munyo kec fodi neko,
ISA.29.8	kosa ŋata riyo neko leko ni madho gir'amadha,
ISA.29.8	to cew m'ongoye meni, ma fodi riyo neko,
ISA.29.8	ameno apaka lwak piny je,
ISA.29.8	ma jolwenyo gi got Zayon jolabedo.
ISA.29.9	Miŋere win aka bedi win mamiŋ,
ISA.29.9	rwenyi win aka weyi waŋ win wotho!
ISA.29.9	Mer win, to ki gi vini;
ISA.29.9	tangatanga win, to ki gi medho matek!
ISA.29.10	cuny ma nindo,
ISA.29.10	go oumo waŋ win, jotuci wac Were,
ISA.29.10	to umo wiy win, win ma wineno gima latimere yuwiye.
ISA.29.11	Menyirok mere je ocale riwin wac m'omwon i kitawo. K'omiy ŋat'oŋeyo ndiko t'iwaco ni “Mondo soma gime.” Go ladwoko ni, “Akinyali kisoma, kole omwon.” 
ISA.29.12	To k'omiy ŋat'okuya ndiko t'iwaco ni, “Mondo soma gime.” Go lawaco ni, “Akinyali ndiko.”
ISA.29.13	“Kwoŋbedo ji me jocore cegin adhok,
ISA.29.13	joworan gi wac nono,
ISA.29.13	kucel cuny jo nibor kodan,
ISA.29.13	aka lworo pajo ran obedo or pa ji ma jopoyo.
ISA.29.14	gi dhier gi ji me,
ISA.29.14	gigipiny ma miyo jo bwok aka gidhier.
ISA.29.14	Rieko pa jorieko pajo larere,
ISA.29.14	aka niaŋ pa joma niaŋ lapanere.”
ISA.29.15	Kidamba riwin ma witemo pano can mewin kwoŋ Rwoth,
ISA.29.15	ma tim pajo nitie i mudho,
ISA.29.15	ma jowaco ni, “Ŋa ma neno wan? Ŋa m'oŋeyo wan?”
ISA.29.16	jacwec dak orom gi dak?
ISA.29.16	Cwec bende owaci ri jacwec mere ni,
ISA.29.16	iŋat'ikicweyan?
ISA.29.16	Kosa gim'oŋin bende waco ri ŋat'oŋino ni,
ISA.29.16	ongoye gi niaŋ?
ISA.29.17	K'odoŋ hongo macek ama,
ISA.29.17	to lul ma Lebanon lokere ndelo olemo,
ISA.29.17	aka ndelo olemo lalokere lul?
ISA.29.18	I ndelo no joma ithi jo otho jolawinjo,
ISA.29.18	wac ma kitawo,
ISA.29.18	aka joma waŋ jo otho m'oyido jobedo i mudho,
ISA.29.18	waŋ jo layawere to joneno.
ISA.29.19	Jomamwol jolanwaŋo kisangala i Rwoth,
ISA.29.19	aka jocandi jolafore i Ŋataleŋ pa Isiraili.
ISA.29.20	Kole jogero gi jodhaw
ISA.29.20	jolarwenyo kicutho;
ISA.29.20	aka ilareyo woko jono je ma jokuro timo reco,
ISA.29.21	ma jothumo banja ri dhano gi wac,
ISA.29.21	jociko bwo ri jathum banja i waŋkac,
ISA.29.21	aka jowire githenge ŋata timo gim'otire m'ongoye atoŋa.
ISA.29.22	Riameno, Rwoth, m'obotho Abraham waco ama kwoŋ ot pa Yakobo:
ISA.29.22	Yakobo kilabedo i wickwot kendo,
ISA.29.22	waŋe kilataro kendo.
ISA.29.23	Kole ka go onen nyithindho pere,
ISA.29.23	tic ma cingan i dier go,
ISA.29.23	jolatero nyingan maleŋ;
ISA.29.23	jolamiyo Ŋataleŋ pa Yakobo dwoŋ,
ISA.29.23	aka jolalworo Were pa Isiraili.
ISA.29.24	Aka jono je ma jotimo gi komo i cuny jolaniaŋ,
ISA.29.24	jono je ma joŋunyaŋunya,
ISA.29.24	jolayeyo fonji.
ISA.30.1	Kidamba ri nyithindho ma jogwenyere, Rwoth waco,
ISA.30.1	ma jotimo can ma k'obedo aparan,
ISA.30.1	ma jotimo cikirok, to k'owoki bongi cuny paran,
ISA.30.1	medo reco i wi reco.
ISA.30.2	Jomiyere kadho piny i Misir,
ISA.30.2	m'ongoye penjo rieko paran,
ISA.30.2	jopondo i Misir ni Farawo wokwonga jo,
ISA.30.2	aka jorango kabwok i tipo pa Misir.
ISA.30.3	Riameno kikwonga pa Farawo labedo wickwot riwin,
ISA.30.3	aka kabwok i tipo ma Misir labedo teko riwin.
ISA.30.4	Makada nende jodhum pere jonitie i Zowan,
ISA.30.4	aka jomikwenda pere jotundo i Hanes,
ISA.30.5	kisi dhano je wiye kwot,
ISA.30.5	luwo i ji ma jongoye rijo cwe,
ISA.30.5	ma jokikel kony kosa cwe,
ISA.30.5	to wickwot kodi amien.
ISA.30.6	Me mikwenda ma mako kwoŋ ogwaŋe ma yupiny ma Kanan.
ISA.30.6	Luwo i lowo ma teko gi litho,
ISA.30.6	wok kwoŋ simbwor gi simbwor madhako,
ISA.30.6	malasaŋ kodi thwol ma ay gi bwombe,
ISA.30.6	jotiŋo lim i wi punde kodi ŋamia,
ISA.30.6	tero ri ji ma jongoye rijo gi cwe.
ISA.30.7	Kole kony pa Misir bukony aka nono.
ISA.30.7	Riameno atieko miyo nyinge ni,
ISA.30.7	“Rahab ma bedo liŋ.”
ISA.30.8	Rwoth owaco ran ni,
ISA.30.8	Kadhi pama, indiki ruwaŋ jo i tele mapando,
ISA.30.8	indiki i kitawo,
ISA.30.8	ŋey wobedi kiri i hongo ma bino
ISA.30.8	ma cil gi cil.
ISA.30.9	Kole jobedo ji ma jogwenyere,
ISA.30.9	nyithindho ma jotwodo,
ISA.30.9	nyithindho ma jokiwinji,
ISA.30.9	cik pa Rwoth;
ISA.30.10	ma jowaco ri joneno ni, “Wikiri winen.”
ISA.30.10	Gi ri jotuci wac Were ni, “Wikiri wiwaci riwan gim'otire.
ISA.30.10	Luw win gi wan gima foth,
ISA.30.10	tuci win twodo,
ISA.30.11	eye win i royo, leŋ win i yo,
ISA.30.11	wakimiti winjo kendo gima mako kwoŋ Were Maleŋ pa Isiraili.”
ISA.30.12	Riameno Were maleŋ pa Isiraili waco ama:
ISA.30.12	Kwoŋbedo witieko kwero wac me,
ISA.30.12	aka witieko ketho geno iy'akaka gi twodo,
ISA.30.12	aka wigoŋere kwoŋe.
ISA.30.13	Riameno reco me lacale riwin,
ISA.30.13	paka barok i kor ot mabor, m'oleŋere aka cegin podho,
ISA.30.13	ma barok mere bino abwap, ma piyo.
ISA.30.14	Tur mere cale paka dak m'ocwey gi lowo,
ISA.30.14	ma ŋinyere marac,
ISA.30.14	to ngoye thago ma nwaŋere,
ISA.30.14	kada ma toko cuk mac wok i kendo, kosa ma twomo pi wok i bur.
ISA.30.15	Kole Rwoth Were, Were Maleŋ pa Isiraili otieko waco ama:
ISA.30.15	I dwoko bongan wilalimo ywomirok gi both,
ISA.30.15	liŋ gi geno labedo meni mewin,
ISA.30.15	to wikiyeyo.
ISA.30.16	To wiwaco ni,
ISA.30.16	Be! Walakwale i wi kayina;
ISA.30.16	riameno wilakwale i wi kayina.
ISA.30.16	To jono ma joriemo win,
ISA.30.16	jolabedo kiri mayil loyo.
ISA.30.17	Ji gana kwoŋ win jolaringo k'acel obwok win,
ISA.30.17	wilaringo k'abic jobwok win,
ISA.30.17	cuka winodoŋ,
ISA.30.17	paka luth ma bendera wi got,
ISA.30.17	paka ranyuth i wi tendere.
ISA.30.18	Riameno Rwoth kuro nyutho win wor;
ISA.30.18	go laay malo nyutho win wor.
ISA.30.18	Kole Rwoth obedo Were ma timo tiro,
ISA.30.18	josilwany a jono je ma jokuro go.
ISA.30.19	Adieri, awi ji ma Zayon, ma jobedo i Yerusalem, wikilaywak kendo. Adieri Rwoth lanyutho win wor i derino ma ywak mewin, ka go owinji, go ladwoko win. 
ISA.30.20	Makada nende Rwoth omiy win mugat ma litho gi pi makec, kucel kilakwanyo woko jofonjere mewin kendo, to waŋ win laneno jo. 
ISA.30.21	Ka winowire racuc kosa racam, ithi win lawinjo wac yuŋey win ka waco ni, “Me a yo; woth win i iye.” 
ISA.30.22	Kenyo wilakwanyo cal mewin m'oum gi feza kodi zahabu to wibolo woko paka oselo ma dhako oro ka ruko dwe, aka wilawaco ni, “Wikoci.” 
ISA.30.23	Rwoth lamiyo koth ri kodhi ma wicwoyo i lowo, kodi ŋano, aka cemo lanyak m'owega. I ndelo no ogwaŋe mewin jolabedo gi lum kweth. 
ISA.30.24	Megikwe gi punde ma jofuro ndelin mewin jolacamo cemo dhok ma di cumbi m'otiek piedho. 
ISA.30.25	Malawin kodi waŋ pi jolakitula wok i wi kisi got kodi tendere, i ndelo ma thumirok madwoŋ ka acurcur opodhi. 
ISA.30.26	Dwe laliel paka waŋceŋ, aka waŋceŋ laliel dibirio loyo paka liel, paka ceŋ ma ndelo ario i ndelo acel, i ndelo ma Rwoth otwey to cango adhola m'omiyo ji pere gi goco pere.
ISA.30.27	Neni, Rwoth bino wok bor swa,
ISA.30.27	gi nge pere maliel,
ISA.30.27	kodi tome yiro ma ay malo,
ISA.30.27	dhoke opoŋ lam,
ISA.30.27	aka lewe cal mac ma reyo woko jo.
ISA.30.28	Ywe pere cal mikula pi,
ISA.30.28	ma mwonyo jo kiri i ŋuti.
ISA.30.28	Go cunga nonin i kicungwo ma bukony,
ISA.30.28	aka tweyo dingi nonin rwenyo woko jo.
ISA.30.29	Wilawero paka witimo wor ma kalima maleŋ, aka cuny win lakisangala paka ŋata wotho gi milowe ka kadho wi got pa Rwoth, Tele pa Isiraili.
ISA.30.30	Rwoth lamiyo dwoŋ ma dwondi go wowinji, aka ilaneno cinge oloro ma goco, i nge mager kodi mac ma reyo woko jo, gi mwoc koth kodi cwe pe. 
ISA.30.31	Joasiria jolabwok ka jowinji dwondi Rwoth to joneno go ka gore gi luth pere ma nyweny. 
ISA.30.32	Kisi ka Rwoth sigila jo gi luth m'oyik, mor paka sasi gi tongol. Go lawito cinge lweny gi jo. 
ISA.30.33	Kole otiek yiko kama mac m'odheth lawaŋo kere ma Asiria cango con. Kanyago luth aka lac, aka ocan i iye yen. Rwoth laywe tome mac ma lacwinyo.
ISA.31.1	Kidamba ri jono ma jokadho i Misir rango kony,
ISA.31.1	jogoŋere kwoŋ kayinin,
ISA.31.1	joketho geno i cawilin kwoŋbedo jokweth,
ISA.31.1	kodi jogwey kayinin kwoŋbedo jotek.
ISA.31.1	To jokiŋiy Were Maleŋ pa Isiraili
ISA.31.1	kosa rango Rwoth!
ISA.31.2	Kucel Rwoth bende riek aka kelo teko,
ISA.31.2	go kidwoki wac m'oluwo;
ISA.31.2	to, laay malo kwoŋ ot pa joreco,
ISA.31.2	gi jono ma jokonyo joma timo gimarac.
ISA.31.3	Jomisir jobedo ji, makiweno Were,
ISA.31.3	kayinin pajo jobedo del, makiweno cuny.
ISA.31.3	Ka Rwoth oriey cinge,
ISA.31.3	jakony lacer, aka ŋat'ikonyo lapodho,
ISA.31.3	aka jolarere kanyacel.
ISA.31.4	Kole Rwoth otieko waco ran ni,
ISA.31.4	paka simbwor kosa nyathi mere hola kwoŋ cemo pere,
ISA.31.4	aka makada nende jokwath rombo ma jotemo kikwonga rombo jokoki nedi,
ISA.31.4	kibwoki ro koko pajo,
ISA.31.4	kosa bwonere ro woy pajo;
ISA.31.4	ameno apaka Rwoth pa lwak jolweny laloro piny,
ISA.31.4	lweny wi Got Zayon gi i wi tendere mere.
ISA.31.5	Paka winyo ma ay,
ISA.31.5	ameno apaka Rwoth pa lwak jolweny,
ISA.31.5	lakikwonga Yerusalem,
ISA.31.5	go lakikwonga to gonyo go,
ISA.31.5	go lakoyo to botho go.
ISA.31.6	Wire win bongi ŋata wicamo rigo sereko, awi Joisiraili. 
ISA.31.7	Kole i ndelo no wilabolo woko cal mewin je ma feza gi zahabu ma cingi win m'opoŋ reco am'otimo riwin.
ISA.31.8	Asiria lapodho g'abor, makiweno gi meni pa dhano;
ISA.31.8	abor ma dhano ama k'otimo, laneko go.
ISA.31.8	Asiria laringo kwoŋ abor,
ISA.31.8	aka yac pere ilamiyo jo timo tic arom.
ISA.31.9	Tele pere laringo i lworo,
ISA.31.9	jomituka jolalworo bendera mere,
ISA.31.9	Rwoth waco, go ma mac pere nitie i Zayon,
ISA.31.9	aka go ma mac pere m'odheth nitie i Yerusalem.
ISA.32.1	Neni, kere ma timo gim'otire ladhumo,
ISA.32.1	jodhum ma jotimo tiro joladhumo.
ISA.32.2	Kisi acel kwoŋ jolabedo paka kapondo kwoŋ koyo,
ISA.32.2	gi kabwok kwoŋ asur,
ISA.32.2	paka waŋ pi kam'othwo,
ISA.32.2	paka tipo tele madwoŋ i piny m'oloc.
ISA.32.3	Kenyo waŋ jono ma joneno kilatho,
ISA.32.3	aka ithi jono ma jowinjo lacikere.
ISA.32.4	Cuny joma kwako niaŋ laŋeyo,
ISA.32.4	aka lew joma dhombo wac lakwako luwo maber.
ISA.32.5	Jamiŋo kilamiyo wor kendo,
ISA.32.5	aka ŋata bukony kilamiyo wor.
ISA.32.6	Kole jamiŋo joluwo miŋo,
ISA.32.6	timo kidakana i cunye;
ISA.32.6	timo gima bu Were,
ISA.32.6	luwo twodo kwoŋ Rwoth,
ISA.32.6	weyo kec neko ji,
ISA.32.6	aka thwono joma riyo neko gir'amadha.
ISA.32.7	Gilweny pa ŋata bukony obedo ma kidakana,
ISA.32.7	go timo atoŋa pere marac,
ISA.32.7	reyo woko ji ma jonitie i litho,
ISA.32.7	makada nende ŋata bu gimoro luw gim'otire.
ISA.32.8	To dhano m'iworo cano tim ma wor,
ISA.32.8	aka cungo i gim'otire.
ISA.32.9	Ay win malo, win mon ma wibedo i kwo mayom, winji win dwondan,
ISA.32.9	win ma wiwegi wicowere, ciki ithi win ri luwo paran.
ISA.32.10	I ndelo ma kirom oro,
ISA.32.10	wilakirin, win mon ma wibedo i kwo mayot;
ISA.32.10	wikilakeco vini.
ISA.32.11	Kirin win, win mon ma wibedo i kwo mayot,
ISA.32.11	win ma wiwegi wicowere,
ISA.32.11	lunyere win kinyoro,
ISA.32.11	aka tweyi win kutiya i pier win.
ISA.32.12	Goy win thundho mewin,
ISA.32.12	ri ndelo mabeyo gi ndelin vini.
ISA.32.13	I lowo pa ji paran,
ISA.32.13	kudhin g'okure ladong'iye;
ISA.32.13	i wi udi ma kisangala je,
ISA.32.13	kodi i wi tindi madwoŋ m'opoŋ'iye kisangala.
ISA.32.14	Kole ilajwango muluwir,
ISA.32.14	tindi madwoŋ ladoŋ nono,
ISA.32.14	tendere kodi kakur lalokere od simbwor kicutho,
ISA.32.14	kisangala pa punde madudi, gi ka cemo pa mwendi.
ISA.32.15	Tunado kama okonji kwoŋ wan cuny wok malo,
ISA.32.15	to thim lokere ndelo olemo,
ISA.32.15	aka ndelo olemo lalokere lul.
ISA.32.16	Kenyo tiro labedo i thim,
ISA.32.16	aka timo gim'otire ladoŋ i ndelo olemo.
ISA.32.17	Timo gim'otire lakelo siem,
ISA.32.17	lawok kudirok gi kwe piny cil gi cil.
ISA.32.18	Ji paran jolabedo i pecin ma siem,
ISA.32.18	kam'okwe kodi i kabedo m'oliŋ.
ISA.32.19	Lul gi tindi madwoŋ,
ISA.32.19	jolapodho kicutho.
ISA.32.20	Josilwany a win ma wicwoyo i thengi pi,
ISA.32.20	ma wigonyo tiendi dhiaŋ gi punde mewin.
ISA.33.1	Kidamba rin ijarey jo,
ISA.33.1	in m'ongoye fodi ŋat'oreyin,
ISA.33.1	in ijar'akor,
ISA.33.1	m'ongoye fodi ŋat'otimo rin akor!
ISA.33.1	Tekin icowo reyo woko,
ISA.33.1	in bende ilareyin woko,
ISA.33.1	tekin icowo timo akor,
ISA.33.1	in bende ilatimo rin akor.
ISA.33.2	Awi Rwoth, maki gi wan wor, wakurin.
ISA.33.2	Bedi meni mawan kisi odikin,
ISA.33.2	both mawan i hongo ma teko.
ISA.33.3	Nonin joringo, ro derino ma koko,
ISA.33.3	kiay malo, nonin jokedhere woko.
ISA.33.4	Ocok gim'onyaga paka bonyo poto,
ISA.33.4	paka tome bonyo ma por, ilapor kwoŋe.
ISA.33.5	Rwoth oŋawere, go bedo malo;
ISA.33.5	go opoŋo Zayon gi tiro kodi timo gim'otire.
ISA.33.6	Go lakelo kwe piny i hongo perin,
ISA.33.6	both ma gibe, rieko gi ŋeyo;
ISA.33.6	aka lworo Rwoth obedo lim madwoŋ swa ri Zayon.
ISA.33.7	Winji win, jomiseni joywak i royo,
ISA.33.7	jomikwenda mawan ma siem joywak tektek.
ISA.33.8	Royo odoŋ nono,
ISA.33.8	jowoth joweyo royo.
ISA.33.8	Cikirok otur woko,
ISA.33.8	dhano ocayo tindin madongo,
ISA.33.8	aka ongoye ŋata woro dhano.
ISA.33.9	Lowo thwo woko aka lacere,
ISA.33.9	Lule ma Lebanon thwo woko,
ISA.33.9	Saron cal thim,
ISA.33.9	aka i Basan kodi Got Kamel boke oy woko.
ISA.33.10	Rwoth waco ni, “Onyo alaay malo,
ISA.33.10	aka alatiŋere malo,
ISA.33.10	onyo ilatiŋan malo.
ISA.33.11	Tim mewin cal kanja kosa cuŋ,
ISA.33.11	luya mewin obedo mac ma lareyo woko win.
ISA.33.12	Ji je jolacale pa jowaŋ to jolokere buru,
ISA.33.12	paka kudhin m'itoŋo t'iwaŋo gi mac.”
ISA.33.13	Winji, win ma winitie bor,
ISA.33.13	gim'atieko timo,
ISA.33.13	aka win ma winitie cegin, yey win meni paran.
ISA.33.14	Joreco i Zayon jobwok,
ISA.33.14	ji ma bu Were jokirin.
ISA.33.14	Jowaco ni,
ISA.33.14	“Ŋa i dier wan manyalo bedo kanyacel gi mac ma reyo jo?
ISA.33.14	Ŋa i dier wan manyalo bedo kanyacel gi mac makitho cil gi cil?”
ISA.33.15	Jono ma jotimo gim'otire, aka joluwo adieri,
ISA.33.15	jono ma jocayo cwe ma kwo,
ISA.33.15	jono ma joteŋo cingi jo jolo nyew,
ISA.33.15	jono ma jokimiti winjo can ma oyo remo,
ISA.33.15	aka jokimiti neno ni itimo gimarac.
ISA.33.16	Jolabedo i kabedo ma malo,
ISA.33.16	aka jolapondo i tele,
ISA.33.16	jolabedo gi cemo kodi pi ma romo.
ISA.33.17	Waŋ win laneno kere i ŋono pere,
ISA.33.17	wilaneno go dhumo lowo ma tundo bor swa.
ISA.33.18	Kenyo wilapenjere ni:
ISA.33.18	Nikune jodhum no,
ISA.33.18	ma jobwoko wan to joromo wan
ISA.33.18	culo misolo mapek.
ISA.33.19	Wikilaneno jocay kendo,
ISA.33.19	ji ma joluwo luwo ma wikinyal niaŋ,
ISA.33.19	jodhombo dhodhok wikinyal niaŋ.
ISA.33.20	Ŋiy Zayon, tindi madwoŋ ma timo kalima mawan m'oyik,
ISA.33.20	waŋin laneno Yerusalem,
ISA.33.20	kabedo m'oliŋ, wema ma kicore,
ISA.33.20	ma loce mere k'ofudhi woko,
ISA.33.20	aka thondhe mere kicoti.
ISA.33.21	To kenyo Rwoth labedo gi wan i dwoŋ pere,
ISA.33.21	kenyo labedo malawin maluth gi jwombe malac,
ISA.33.21	riato m'icewo gi mel madongo jok'ocewer'iye.
ISA.33.22	Kole Rwoth obedo jathum banja mawan, Rwoth obedo jadhum mawan;
ISA.33.22	Rwoth obedo kere mawan, go labotho wan.
ISA.33.23	Thondhe mewin olwogere,
ISA.33.23	kinyal mako tiendi mel matek,
ISA.33.23	kosa miyo mel wocewere.
ISA.33.23	Ilapoko cemo m'onyaga,
ISA.33.23	aka kiri jor'aŋolo je jolalimo.
ISA.33.24	Ongoye ŋata bedo i lowo mawan ma latwo kendo,
ISA.33.24	ji ma jobedo kenyo je ilacwako ri joreco pajo.
ISA.34.1	Core win cegin, awi nonin, wiwinji;
ISA.34.1	cik ithi win, awi ji!
ISA.34.1	Weyi piny gi cwec mere je jowowinji;
ISA.34.1	piny gibe, gi gima bed'iye je.
ISA.34.2	Rwoth omako nge gi piny je,
ISA.34.2	gi jolweny pajo je.
ISA.34.2	Othumo rijo banja ma rerok.
ISA.34.3	Ilabolo woko delkwoŋ jom'otho pajo,
ISA.34.3	joriere kenyo m'otop aka maŋwe;
ISA.34.3	gote lamol gi remo pajo.
ISA.34.4	aka pondeponde ladole paka kitawo.
ISA.34.4	Jolweny pajo jolathwo,
ISA.34.4	paka boke yath thwo wi yath vini,
ISA.34.4	kosa paka olemo thwo wi yath makuyu.
ISA.34.5	neni, laloro i Edom,
ISA.34.5	kwoŋ ji m'atieko thumo rijo banja ma rerok.
ISA.34.6	Rwoth nitie g'abor, oduwere gi remo,
ISA.34.6	omok'iye bor,
ISA.34.6	gi remo pa nyithindhi rombo gi diegi,
ISA.34.6	gi bor ma rogi wot rombo.
ISA.34.6	Kole Rwoth nigi cowirok i Bozra,
ISA.34.6	neki madwoŋ swa i piny ma Edom.
ISA.34.7	Mirikwa madudi jolapodho gi jo,
ISA.34.7	mirikwa pajo gi thwondhe pajo.
ISA.34.7	Lowo pajo laduwere gi remo pajo,
ISA.34.7	aka lowo pajo latop gi bor pajo.
ISA.34.8	Kole Rwoth nigi ndelo ri Zayon,
ISA.34.8	ma culo kwor kwoŋ jokwor pere.
ISA.34.9	Jwombe ma Edom lalokere kisawe mupira,
ISA.34.9	aka lowo pere lalokere telin ma wodho mac kibiriti,
ISA.34.9	aka piny gibe lalokere kisawe mupira maliel.
ISA.34.10	yiro mere laduny malo cil gi cil.
ISA.34.10	Wok i luse tundo i luse ladoŋ gunda,
ISA.34.10	aka ongoye ŋata laluw'iye kendo.
ISA.34.11	To kinapupu gi katateŋ ama jolaloko peco pajo,
ISA.34.11	tula g'agak jolabed'iye,
ISA.34.11	Were lakelo i iye nywowirok,
ISA.34.11	gi rerok kwoŋ jodhum mere.
ISA.34.12	Ilalwoŋo ni ker m'ongoye,
ISA.34.12	aka jodhum mere je jolangoye kony.
ISA.34.13	Kudhin latwi i muluwir gi tindin mere,
ISA.34.13	aka ogwaŋe madudi gi nyar maya jolabedo kenyo.
ISA.34.14	Pusere madudi jolaromo g'ondiekere,
ISA.34.14	jwogi diegi jolaywomere kenyo,
ISA.34.14	g'ogwaŋe je ma jowotho wor.
ISA.34.15	Tula jolageto od jo kenyo,
ISA.34.15	jolabuto to jotoŋo i tipo mere;
ISA.34.15	otengo bende jolakiwura kenyo ma jacwo gi madhako.
ISA.34.16	Rangi aka wisoma gima wok i kitawo pa Rwoth;
ISA.34.16	ongoye kwoŋ cwec me ma kilabedo,
ISA.34.16	je jolabedo ma jacwo gi madhako.
ISA.34.16	Kole dhok Rwoth otieko wodho or,
ISA.34.16	aka cuny pere otieko coko jo.
ISA.34.17	Rwoth otieko miyo joje adec lowo pajo,
ISA.34.17	go otieko baro rijo adec gi cinge,
ISA.34.17	jolabed'iye luse gi luse,
ISA.34.17	aka labedo apajo cil gi cil.
ISA.35.1	Thim gi lowo m'othwo jolakisangala,
ISA.35.1	thim lafore to jolikalika;
ISA.35.1	paka mawuwa.
ISA.35.2	Thim lawero to koko ri kisangala,
ISA.35.2	labedo maŋon paka gote ma Lebanon;
ISA.35.2	ma nyak cemo paka ndelin ma Kamel gi Saron.
ISA.35.2	Kisi dhano laneno dwoŋ pa Rwoth,
ISA.35.2	gi meni pa Were mawan.
ISA.35.3	aka loki m'ocwiny congi jo m'oregeya.
ISA.35.4	Waci ri jono ma cuny jo lwor ni,
ISA.35.4	“Bedi win jomeni, wikiri wilwor!
ISA.35.4	Were mewin ee,
ISA.35.4	go bino botho win,
ISA.35.4	go bino miyo jokwor mewin gir'acula.”
ISA.35.5	aka joma ithi jo otho jolawinjo.
ISA.35.6	Jor'aŋolo jolapor to jomielo
ISA.35.6	aka obadhin jolakoko ri kisangala.
ISA.35.6	Waŋ pi lamol i opalipat;
ISA.35.7	kwoyo malieth lalokere kidiwa,
ISA.35.7	aka lowo m'othwo lapoŋ gi pi.
ISA.35.7	Kama ogwaŋe madudi cango jobed'iye lalokere samba,
ISA.35.7	lum lalokere midole g'osege.
ISA.35.8	Royo labedo kenyo,
ISA.35.8	aka ilalwoŋo ni Royo Maleŋ.
ISA.35.8	Ongoye jareco ma laluw'iye,
ISA.35.8	jomamiŋ jok'orweny'iye dhano.
ISA.35.9	Simbwor kilabedo kenyo,
ISA.35.9	kosa ogwaŋ mager kilaluwo royo no
ISA.35.9	jok'onwaŋere kenyo,
ISA.35.9	to joma Rwoth otieko botho, ama jolawoth kenyo.
ISA.35.10	Aka jono ma Rwoth otieko botho joladok,
ISA.35.10	to jobino i Zayon gi wer,
ISA.35.10	kisangala ma cil gi cil labedo i wi jo;
ISA.35.10	jolanwaŋo siem gi kisangala,
ISA.35.10	kumo gi rem larumo woko.
ISA.36.1	I oro mar'apar g'aŋwen ma dhum pa kere Hezekia, Senakerib kere ma Asiria omonjo tindin madongo m'otinda ma Yuda to mako. 
ISA.36.2	Senakerib ooro Rabisake wok Lakis bongi kere Hezekia i Yerusalem, gi jolweny madwoŋ. Go ocungo i yo ma jokwoc nangin jotiy'iye, yu fereji ma kidiwa ma malo i yo ma kadho i ndelo pa jalwok nangin. 
ISA.36.3	Kenyo jolwoŋo Hezekia, aka jodhum pere adek jokidho romo gi jo. Eliakim wod Hilikia m'oyido jatel ma peco pa kere, Sebina jandiko ma kapido, gi Yowa wod Asaf m'oyido jandiki gima timere je. 
ISA.36.4	Jatel pa jamituka ma Siria owaco rijo ni, “Waci win ri kere Hezekia ni, kere madwoŋ, kere ma Asiria mito ŋeyo gima miyo Hezekia bedo gi miseni ameno. 
ISA.36.5	Iparo ni wac kende nyalo tero kabedo pa gilweny gi meni? Ŋa m'iparo ni bino konyin m'igwenyere kwoŋ Asiria? 
ISA.36.6	Neni, igeno ni kere ma Misir bino konyin, kedi maluth m'otur no, ma bino cwowo cingi ŋata thenere kwoŋe. Ameno apaka Farawo kere ma Misir nitie ri jono ma jogeno go.”
ISA.36.7	“Kosa winowaci ran ni wigeno Rwoth Were mewin. Obedo sawin pa Rwoth gi migame pere ma Hezekia onyeko, munyo owaco ri ji ma Yuda gi Yerusalem lamo i migam ma Yerusalem kende. 
ISA.36.8	Onyo biye win, wabedi gi piem i nyingi kere ma Asiria. Abino miyo win kayinin gana ario ka winonwaŋ cwo ma romo ma jonyalo gweyo jo! 
ISA.36.9	Wikinyal kiri lweny gi jadhum mathin loyo i Asiria, aka kucel wiparo ni Misir bino dhiro riwin cawilin gi cwo ma jogweyo kayinin! 
ISA.36.10	Kole Rwoth won am'okonyan monjo piny mewin. Rwoth won am'owaco ran ni amonji aka arey woko.”
ISA.36.11	Kenyo Eliakim, Sebina, gi Yowa jodwoko go ni, “Jadwoŋ, luw gi wan dhoaramayik. Ikir'iluw gi wan dhoebulaniya, kwoŋbedo ji ma kor ot je jowinjo.”
ISA.36.12	Go odwoko ni, “Wiparo ni kere ooran waco riwin gi kere kende gime? Be, aluwo bende gi ji ma jobedo i kor ot, ma bende jobino camo ceth pajo to jomadho lac pajo, paka win bende.”
ISA.36.13	Kenyo go oay malo aka okoko i dhoebulaniya ni, “Winji win gima kere madwoŋ, kere ma Asiria waco riwin! 
ISA.36.14	Go gwoko win ni wikiri wiyey Hezekia wowondi win. Go kinyal botho win wok i cingan. 
ISA.36.15	Aka wikiri wiyey go wodwoŋi win geno Rwoth. Wikiri wipar ni Rwoth bino konyo win, kosa ni go bino juko jolweny mawan ma Asiria mako tindi madwoŋ me. 
ISA.36.16	Wikiri wiwinji Hezekia; kole kere ma Asiria waco ni, ‘Tim win siem kodan aka wiwok bongan, kenyo kisi nyatoro lacemo wok i vini pere won, gi nyandere pere, aka kisi nyatoro bino madho pi ma waŋ pi pere won; 
ISA.36.17	cuka anobin t'atero win i lowo ma cal lowo mewin, lowo ma ŋano gi vini, lowo ma mugat gi ndelo vini, lowo ma yen oliv gi mo kic, ŋey wikiri witho, to wikwo. 
ISA.36.18	Wikiri wiyey Hezekia womiŋi win gi paro ni Rwoth labotho win. Nitie were ma piny moro je m'otieko botho lowo pere wok i cingi kere ma Asiria? 
ISA.36.19	Werin ma Hamath gi Aripad jonikune? Werin ma Sefarivayim, Hena, gi Iva jonikune? Jobotho Samaria wok i cingan? 
ISA.36.20	Keraŋo ma werin ma piny me je jobotho piny pajo wok i cingan, ma Rwoth ripo botho Yerusalem wok i cingan?’”
ISA.36.21	To ji oyido joliŋ aka jok'odwoko go. Kole kere oyido owodho or ni, “Wikiri widwoki go.” 
ISA.36.22	Kenyo Eliakim wod pa Hilikia m'oyido kuro muluwir, gi Sebina jandiko, gi Yowa wod pa Asaf, jandiki gima timere, jobino bongi Hezekia gi nangin pajo m'oyec, to jowaco rigo wac pa Rabisake.
ISA.37.1	Munyo kere Hezekia owinjo radwok pajo, oyeco nangin pere i rem to ruko kutiya, aka okidho i Ot pa Rwoth. 
ISA.37.2	Ooro Eliakim m'oyido obedo jadwoŋ ma muluwir, Sebina jandiko ma kapido, gi jatuci wac Were m'otegino, to joruko kutiya, bongi Isaya wod pa Amoz. 
ISA.37.3	Me a mikwenda m'omiyo jowaco ri Isaya ni, “Konon obedo ndelo ma kidamba, imiyo wan gir'acula aka wanitie i wickwot. Wacal dhako m'oyikere nywol, to meni loyo ma colo nyathi. 
ISA.37.4	Kere ma Asiria ooro jadhum pere madwoŋ yeto Were makwo. Weyi Rwoth Were perin wowinji yet me, aka womiy joma joluwo gir'acula. Riameno kway ri ji mawan ma jodoŋ.”
ISA.37.5	Munyo ŋecin pa kere Hezekia jobino bongi Isaya, Isaya owaco rijo ni, 
ISA.37.6	“Waci win ri jadwoŋ mewin ni, ‘Me apaka Rwoth waco. Ikir'ibwoki ro atise ma ŋecin pa kere jowaco rin ni Rwoth kinyal bothin. 
ISA.37.7	Neni, alaketho cuny i go, ŋey go wowinji pokopoko ma bino miyo go gik i piny pere won; aka alamiyo go wotho g'abor i piny pere won.’”
ISA.37.8	Rabisake to dok, aka onwaŋo ni kere ma Asiria oyido lwenyo gi tindi madwoŋ Libina, rupiri oyido otieko winjo ni kere oyido otieko ay Lakis. 
ISA.37.9	Aka munyo kere ma Asiria owinjo ni kere Tirihaka ma Ethopiya oyido bino monjo jo, odhiro balwa ri kere Hezekia ma Yuda ni, 
ISA.37.10	“Me a gim'ila waco ri kere Hezekia ma Yuda. Ikir'iyey Were perin m'igeno wowondin ka cikin ni k'okethi Yerusalem i cingi kere ma Asiria. 
ISA.37.11	Neni, itieko winjo gima kere ma Asiria otimo ri piny je m'oreyo jo kicutho. Iparo ni inokwale? 
ISA.37.12	Nitie ye werin ma piny mogo m'otieko botho jo, piny ma kwarere paran joreyo woko, paka Gozan, Haran, Rezef, gi ji ma Eden m'oyido jonitie Telesar? 
ISA.37.13	Kerin ma tindin madongo Hamath, Aripad, Sefarivayim, Hena, gi Iva jonikune?”
ISA.37.14	Kere Hezekia ojolo balwa wok i cingi jomikwenda to soma. Kenyo okidho i Ot pa Rwoth to ketho balwa no ruwaŋ Rwoth, 
ISA.37.15	aka okwayo ni, 
ISA.37.16	“Awi Rwoth pa lwak jolweny, Were pa Isiraili m'obedo i wi cwec ma jobwombi gin, in kende a Were, ma dhumo kerin je ma i piny. Icweyo polo gi piny. 
ISA.37.17	Onyo Rwoth, winji wan aka neni gima timere riwan. Cik ithin iwinji gima Senakerib waco je ma yetin, Were makwo. 
ISA.37.18	Adieri Rwoth, kerin ma Asiria jotieko reyo piny kweth, to josika woko lowo pajo, 
ISA.37.19	jowaŋo woko werin pajo m'oyido jok'obedo werin kada to cal ma yen gi telin ma ji ama joyiko gi cingi jo, riameno orey woko jo. 
ISA.37.20	Riameno Rwoth Were mawan, akwayin, both wan kwoŋ Joasiria, ŋey nonin je ma piny jowoŋey ni in kende a Rwoth.”
ISA.37.21	Kenyo Isaya wod pa Amoz odhiro mikwenda ri kere Hezekia ni, Rwoth, Were pa Isiraili waco. Rupiri itieko kwayo t'awinjo kwayo perin ma mako kwoŋ Senakerib kere ma Asiria. 
ISA.37.22	Me wac ma Rwoth otieko luwo ma mako kwoŋ Senakerib.
ISA.37.22	Ji ma Yerusalem
ISA.37.22	jocayin aka jotimo ginyero kodin.
ISA.37.22	Jonyero
ISA.37.22	yu dieŋeyin,
ISA.37.22	nyar Yerusalem.
ISA.37.23	Senakerib, ikwoŋan,
ISA.37.23	ikoko ran, t'ipeko waŋin kwoŋan,
ISA.37.23	kwoŋ Were pa Isiraili madwoŋ loyo!
ISA.37.24	Iweyo jodhum perin
ISA.37.24	joyetan, Rwoth.
ISA.37.24	Aka me a gim'iwaco.
ISA.37.24	Atelo cawilin paran kweth,
ISA.37.24	tundo i ŋawirok ma gote ma Lebanon.
ISA.37.24	Aluthere i lul mere,
ISA.37.24	aka aŋolo piny yen sida mere maber loyo
ISA.37.24	gi yen madongo maboyo ma jo boke kweth.
ISA.37.25	Akunyo jwombe t'amadho pi,
ISA.37.25	t'acwiyo woko jwombe ma mol je ma Misir g'ofuny tiendan
ISA.37.25	wok i jwombe ma an won akunyo.
ISA.37.26	Fodi oyido ikiwinjo ni acano gime con?
ISA.37.26	Acano wok i hongo macene,
ISA.37.26	gim'onyo amiyo wotundi i kare,
ISA.37.26	ni winyal timo tindin madongo m'otinda,
ISA.37.26	woŋinyere i wic gundin,
ISA.37.27	kucel ji pajo jolacere,
ISA.37.27	jobedo gi nyawin madwoŋ.
ISA.37.27	Jocale mawuwa madudi,
ISA.37.27	kosa lum mayom,
ISA.37.27	paka lum madongo i wi ot,
ISA.37.27	to jothwo mafodi jok'otegino.
ISA.37.28	T'aŋeyo gima mako kwoŋin je,
ISA.37.28	kiri gi nger m'imako nge swa
ISA.37.28	kodan.
ISA.37.29	Kwoŋbedo inigi keme kodan,
ISA.37.29	aka nge perin madit otieko tundo i ithan,
ISA.37.29	onyo abino ketho siraget i umin,
ISA.37.29	gi nyweny paran ma lekin i dhokin,
ISA.37.29	to nyaka adwokin,
ISA.37.29	kam'iwok'iye.
ISA.37.30	Kenyo Isaya owaco ri kere Hezekia ni, “Me ranyuth ma gima kidho timere. Oro me gi oro ma luwo ibino bedo gi ŋano madudi acama, to i oro mar'adek ibino nyalo cwoyo ŋano t'ikeco, aka ibino pidho yen vini t'icamo olemo mere. 
ISA.37.31	Aka ji ma joboth i Yuda jobino pidhirok pa yen ma jorwako fuc piny i lowo aka jonyak ranyak. 
ISA.37.32	Kole bino bedo ji ma jobino both i Yerusalem gi Got Zayon kwoŋbedo Rwoth omiyere miyo gime timirok.”
ISA.37.33	Riameno me a gima Rwoth owaco kwoŋ kere ma Asiria. Go kiladonjo i tindi madwoŋ me kosa celo asere kad'acel kwoŋe. Ongoye jolweny ma jonigi kwote ma jobino core cegin gi tindi madwoŋ, aka jok'othoki mako. 
ISA.37.34	Go bino gik gi royo acel m'obino gine, ma k'odonjo i tindi madwoŋ me. An Rwoth, atieko waco. 
ISA.37.35	Kole abino kikwonga tindi madwoŋ me t'abotho, ro an won gi cikirok m'atimo ri ŋeca paran Daudi.
ISA.37.36	Aka wor no won malaika pa Rwoth okidho i kambi pa Joasiria to neko jolweny 185,000 aka munyo ji jocewi odikin joneno mulambin. 
ISA.37.37	Kenyo Senakerib kere ma Asiria owire to gik Ninivi. 
ISA.37.38	Ndelo acel munyo go oyido lamo i ot pa were pere Nisrok, wote ario, Adramelek kodi Sareza joneko go g'abor pajo to joringo i piny Ararat. Aka wode man Esarhadon olunjo go paka kere.
ISA.38.1	I hongo no kere Hezekia two omako aka obothi tho. Isaya jatuci wac Were wod Amoz obino bonge to waco rigo ni, “Me apaka Rwoth waco: ‘Kethi gigipiny je i kare, kole ikilaboth, ibino tho.’”
ISA.38.2	Kenyo Hezekia owire to ŋiyo kor ot aka okwayo ni, 
ISA.38.3	“Awi Rwoth, mondo akwayin, poyi paka awotho ruwaŋin iy'adieri aka gi cunyan je. Atieko timo gim'otire ruwaŋin.” Kenyo Hezekia oywaki gi geregere.
ISA.38.4	Rwoth owaco ri Isaya ni, 
ISA.38.5	“Giki bongi Hezekia jadhum pa ji paran iwaci rigo ni Rwoth, Were pa kwarin Daudi waco ni owinjo kwayo perin to neno pigi waŋin. Go lamedin oro apar g'abic man. 
ISA.38.6	Go labotho tindi madwoŋ Yerusalem kwoŋ kere ma Asiria aka lamedo kikwonga tindi madwoŋ me.”
ISA.38.7	“Me ranyuth rin wok bongi Rwoth, ni Rwoth bino timo gima go ociko. 
ISA.38.8	Neni, alamiyo tipo gik cen ma madala ma kere Ahaz ogeto dipar.” Ameno tipo owire gik cen ma madala dipar m'oyido.
ISA.38.9	Rumacen munyo Kere Hezekia otieko both kwoŋ two pere, ondiko wer ma pak me:
ISA.38.10	Oyido aparo ni i oro paran mabeyo,
ISA.38.10	alakadho i piny pa jom'otho,
ISA.38.10	ma kwo paran ongoye kendo.
ISA.38.11	Awaco ni, akilaneno Rwoth kendo,
ISA.38.11	i piny pa jomakwo.
ISA.38.11	Akilaneno ji kendo,
ISA.38.11	kwoŋ ji ma jokwo i piny.
ISA.38.12	Kwo paran oyido oŋadi aka oromo,
ISA.38.12	paka wema pa jakwath rombo,
ISA.38.12	paka nanga m'oŋad wok i nyweny ma cuma kwoyirok.
ISA.38.12	Oyido aparo ni Were okelo kwo paran i gike.
ISA.38.13	Wor gipi aywak i litho,
ISA.38.13	paŋini simbwor oyido turo cokin paran.
ISA.38.13	Oyido aparo ni Were okelo kwo paran i gike.
ISA.38.14	Dwondan oyido thin aka nyap,
ISA.38.14	aka aywak paka akuro.
ISA.38.14	Waŋan jool gi ŋiyo polo.
ISA.38.14	Awi Rwoth, odiyan, bedi jakur paran!
ISA.38.15	T'anowaci aŋo? Kole go otieko luwo kodan,
ISA.38.15	aka go won am'otimo gime.
ISA.38.15	Nindo paran je orwenyo,
ISA.38.15	ro keco mar'adundo paran.
ISA.38.16	Awi Rwoth, gi gigipiny me ji jokwo,
ISA.38.16	aka i gime je ama cunyan kwo i iye.
ISA.38.16	Awi, dwokan akwo maber aka miyan akwo!
ISA.38.17	Neni, obedo ro bero paran won,
ISA.38.17	ama abedo gi keco madwoŋ,
ISA.38.17	t'idwoko kwo paran wok i bur ma rerok,
ISA.38.17	rupiri ibolo reco paran je yuŋeyan.
ISA.38.18	Kole piny pa jom'otho kinyal foyin,
ISA.38.18	tho kinyal pakin,
ISA.38.18	kole jono ma jokadho piny i bur jokinyal geno adieri perin.
ISA.38.19	Jomakwo, jomakwo, jofoyin,
ISA.38.19	paka atimo ndelo me,
ISA.38.19	jonywol jomiyo nyithindho ŋeyo,
ISA.38.19	adieri perin.
ISA.38.20	Rwoth labothan,
ISA.38.20	aka walatuko tongol ka wawero pak,
ISA.38.20	ndelo ma kwo paran je,
ISA.38.20	i Ot pa Rwoth.
ISA.38.21	Isaya oyido owaco ni, wonyadhi nyandere wokethi i bur pa Hezekia, ŋey wocangi. 
ISA.38.22	Kere Hezekia openjo Isaya ni, “Aŋo ma nyutho ni abino kidho i Ot pa Rwoth?”
ISA.39.1	I hongo no kere ma Babilon Merodak Baladan wod pa Baladan owinjo ni kere Hezekia oyido two, ameno ooro jomikwenda gi balwa gi mic. 
ISA.39.2	Hezekia ojolo jo aka onyutho jo lim pere, feza pere gi zahabu, gigipiny maŋwe kur, gi gilweny pere. Hezekia onyutho jo lim ma ker pere je. 
ISA.39.3	Kenyo jatuci wac Were Isaya obino bongi Hezekia to penjo go ni, “Cwo me jowok kune aka jowaco rin aŋo?”
ISA.39.3	Hezekia odwoko ni, “Jowok i piny mabor swa Babilon.”
ISA.39.4	Isaya openjo Hezekia ni, “Aŋo ma joneno i muluwir?”
ISA.39.4	Hezekia odwoko ni, “Joneno gigipiny je. Anyutho jo gigipiny je.”
ISA.39.5	Kenyo Isaya owaco ri Hezekia ni, “Winji wac pa Rwoth pa lwak jolweny: 
ISA.39.6	‘Neni, ndelo bino ma gigipiny je ma muluwir perin, gigipiny je ma kwarere perin jokano tundo konon, ibino tiŋo woter i Babilon. Ongoye gima bino doŋ. 
ISA.39.7	Aka megi kwoŋ wotin won, m'inywolo ibino tero jo bedo cwo ma lur i muluwir pa kere ma Babilon.’”
ISA.39.8	Gikenyo to Hezekia waco ri Isaya ni, “Wac pa Rwoth m'itieko waco ber.” Kole go oyido oparo ni, “Siem gi kwe pa piny labedo i hongo pere.”
ISA.40.1	Yom, awi yom cuny ji paran,
ISA.40.1	Were perin waco.
ISA.40.2	Luw gi mwolo gi Yerusalem,
ISA.40.2	aka ywak rigo,
ISA.40.2	ni go otieko candere m'oromo
ISA.40.2	aka ocwaki reco pere,
ISA.40.2	ni go otieko jolo i cingi Rwoth gir'acula dirio gipi ro reco pere je.
ISA.40.3	“Yik win yo i thim ri Rwoth,
ISA.40.3	tir win royo madwoŋ i thim ri Were mawan.
ISA.40.4	Kama luŋ moro je wotiŋ malo,
ISA.40.4	kisi got moro je i tendere wobipi;
ISA.40.4	piny m'ogondere wotir,
ISA.40.4	aka kam'onyany onyany wopiel.
ISA.40.5	Kenyo dwoŋ pa Rwoth lanyuthere,
ISA.40.5	aka ji je jolaneno go kanyacel,
ISA.40.5	kole dhok Rwoth otieko luwo.”
ISA.40.6	T'awaco ni, “Anoywak aŋo”
ISA.40.6	Ji je jobedo lum,
ISA.40.6	aka ŋono pajo cal gi mawuwa ma ndelo.
ISA.40.7	Lum ner, mawuwa rwenyo cal mere,
ISA.40.7	ka luya pa Rwoth okudho,
ISA.40.7	adieri ji jobedo lum.
ISA.40.8	Lum ner, mawuwa rwenyo rangi mere;
ISA.40.8	to wac pa Were mawan lakiyindira cil gi cil.
ISA.40.9	Yerusalem, idhi wi got mabor,
ISA.40.9	jamikwenda ma wac maber ri Zayon
ISA.40.9	tiŋi dwondin malo gi meni.
ISA.40.9	Awi Yerusalem, jamikwenda ma wac maber,
ISA.40.9	tiŋi dwondin malo, ikir'ilwor;
ISA.40.9	wac ri tindin madongo ma Yuda ni,
ISA.40.9	“Were mewin ee!”
ISA.40.10	go bino dhumo gi meni;
ISA.40.10	kemba pere nigi go,
ISA.40.10	aka cul pere nitie ruwaŋe.
ISA.40.11	go lacoko nyithindhi rombo i bade,
ISA.40.11	to tiŋo jo i kore,
ISA.40.11	to leko megi rombo m'odeda.
ISA.40.12	Ŋa m'otieko kipima pi poŋ cinge,
ISA.40.12	aka opima polo thenge gi thenge,
ISA.40.12	m'ocego fukefuke ma piny i rapim,
ISA.40.12	to pima gote i latir
ISA.40.12	gi tendere i rapim?
ISA.40.13	kosa paka jamic rieko pere otieko fonjo go?
ISA.40.14	Openjo ŋa gir'atima,
ISA.40.14	aka ŋa m'ofonjo go royo ma tiro?
ISA.40.14	Ŋa m'ofonjo go ŋeyo,
ISA.40.14	to nyutho go royo ma niaŋ?
ISA.40.15	Neni, kiri nonin je jocale gim'othon i baketi,
ISA.40.15	aka ikwano jo paka fukefuke i wi rapim.
ISA.40.15	Neni, go tero kigodin ma pi paka fukefuke m'onuŋere.
ISA.40.16	Lebanon oyido kinyal wodho mo m'oromo,
ISA.40.16	kad'ogwaŋe mere kirom ma mic awaŋa.
ISA.40.17	Nonin je jocale gim'ongoye kony ruwaŋe;
ISA.40.17	go kwano jo paka gima sisiri loyo gim'ongoye gi gima ninono.
ISA.40.18	kosa cal mene?
ISA.40.19	Cal, jatic ama timo,
ISA.40.19	aka jathedhi nyweny ama umo gi zahabu,
ISA.40.19	to timo rigo lijegere ma feza.
ISA.40.20	Nyatoro yero mbawo ober,
ISA.40.20	mbawo ma kitopi paka mic,
ISA.40.20	nyaka to dwaro japac ma jandijo,
ISA.40.20	ma yiko cal makicar ma kinyal podho.
ISA.40.21	Fodi ikuya? Fodi ikiwinjo?
ISA.40.21	Fodi k'owaci rin wok i cako?
ISA.40.21	Fodi ikiniaŋ wok i misingi ma piny?
ISA.40.22	Obedo go ma bedo kalo malo ma thokirok ma piny,
ISA.40.22	aka ji mere jocale otwoŋo;
ISA.40.22	go ma yaro woko polo paka nanga m'iumo gine dhiot,
ISA.40.22	to yaro jo paka wema ma bed'iye.
ISA.40.23	Go ama loko jodhum gim'ongoye kony,
ISA.40.23	to timo jodhum ma piny paka gim'ongoye kony.
ISA.40.24	Ipidho jo m'okele okele, ocwoy jo m'okel okel,
ISA.40.24	ma tiendi jo fodi k'odonji i lowo maber,
ISA.40.24	ka go okudho jo woko, to joner,
ISA.40.24	aka asur sira gi jo malo paka kanja.
ISA.40.25	Onyo inopima an gi ŋa,
ISA.40.25	kosa ŋa marom kodan? Ŋataleŋ penjo.
ISA.40.26	Tiŋi waŋin malo akinen,
ISA.40.26	ŋa m'ocweyo gime?
ISA.40.26	Go ma wodho woko lwak pajo to kwano jo,
ISA.40.26	lwoŋo joje gi nyingi jo;
ISA.40.26	rupiri go obedo ŋatadwoŋ i meni,
ISA.40.26	meni pere oasere,
ISA.40.26	ongoye kad'acel ma rem.
ISA.40.27	Raŋo wiwaco, Awi Yakobo,
ISA.40.27	aka wiluwo, Awi Isiraili ni,
ISA.40.27	“Royo paran opanere kwoŋ Rwoth,
ISA.40.27	aka Were paran kidew kwoŋ gima ripo kodan.”
ISA.40.28	Fodi ikiŋeyo? Fodi ikiwinjo?
ISA.40.28	Rwoth obedo Were ma cil gi cil,
ISA.40.28	jacwec ma witum ma piny.
ISA.40.28	Go kiol kosa lacere,
ISA.40.28	niaŋ pere kiŋeyere.
ISA.40.29	Go miyo meni ri joma meni oloyo,
ISA.40.29	to miyo meni ri jom'olacere.
ISA.40.30	Kiri soye je meni laloyo jo to jolacere,
ISA.40.30	aka yac jolaol to jopodho piny.
ISA.40.31	To jono ma jokuro Rwoth,
ISA.40.31	meni pajo lalokere manyen,
ISA.40.31	jolaay gi bwombin gin paka aŋo,
ISA.40.31	jolaŋwec to jok'olacere,
ISA.40.31	jolawoth to jok'ool.
ISA.41.1	Cik ithi win wiwinjan, win piny ma yuthengi nam,
ISA.41.1	weyi ji jowoloki meni pajo manyen,
ISA.41.1	weyi jowocore cegin, nyaka jowoluwi,
ISA.41.1	weyi wajoje wacore cegin ri thumo banja.
ISA.41.2	Ŋa m'okelo jatur lweny wok yuwok ceŋ,
ISA.41.2	ma nwaŋo loyo i kisi madala,
ISA.41.2	to lwoŋo go i tic pere?
ISA.41.2	Go gonyo nonin je rigo,
ISA.41.2	to nyono kerin je gi par tiende;
ISA.41.2	go loko jo fukefuke g'abor pere,
ISA.41.2	asere pere kedho jo paka kanja ma duny gi weyo.
ISA.41.3	Go riemo jo to kadho ma bu teko,
ISA.41.3	ma dwir ma kigey piny gi tiende.
ISA.41.4	Ŋa m'otimo to miyo gime timirok,
ISA.41.4	lwoŋo lusin wok i cakirok?
ISA.41.4	An, Rwoth, abedo marapena,
ISA.41.4	aka alabedo macowe.
ISA.41.5	Piny ma yuthengi nam jotieko neno aka jobwok,
ISA.41.5	tum ma piny jokirin,
ISA.41.5	jocore cegin aka jobino.
ISA.41.6	Kisi acel konyo nyawote,
ISA.41.6	ka waco ri nyawote, “Bedi jamisen!”
ISA.41.7	Japac miyo jathedhi nyweny miseni,
ISA.41.7	aka ŋata fotho cal makicar gi nyundu miyo jagoy musumal miseni,
ISA.41.7	ka waco kwoŋ jamwon ni, “Ber.”
ISA.41.7	To joridho gi musumal ŋey wokiri wonyali dhirok.
ISA.41.8	Yakobo, m'atieko yero,
ISA.41.8	kodhi pa Abraham, mere paran,
ISA.41.9	in m'akwanyin wok witum ma piny,
ISA.41.9	t'alwoŋin wok i sonda mere mabor,
ISA.41.9	k'awaco rin ni, “Ibedo ŋeca paran,
ISA.41.9	atieko yerin, ak'obolin woko!”
ISA.41.10	Ikir'ilwor, kole anitie kodin,
ISA.41.10	ikir'ibwoki, kole abedo Were perin,
ISA.41.10	alamedin meni, alakonyin,
ISA.41.10	alamakin gi cingan maracuc ma turo lweny.
ISA.41.11	Ey, jono je ma jomako nge gi win,
ISA.41.11	wickwot lamako jo t'ikengila jo,
ISA.41.11	jono ma jolwenyo kodin,
ISA.41.11	jolacale pa gim'ongoye kony to jotho.
ISA.41.12	Wiladwaro jono ma jopiemo gi win,
ISA.41.12	to wik'onwaŋ jo;
ISA.41.12	jono ma jolweny gi win,
ISA.41.12	jolacale gim'ongoye kony kicutho.
ISA.41.13	Kole An, Rwoth Were mewin,
ISA.41.13	amako cingi win maracuc,
ISA.41.13	aŋat'awaco riwin ni, “Wikiri wilwor,
ISA.41.13	alakonyo win.”
ISA.41.14	Rwoth waco ni,
ISA.41.14	“Makada nende ithin aka inyap rin, Isiraili,
ISA.41.14	Ikir'ilwor, alakonyin.
ISA.41.14	An, a Were maleŋ pa Isiraili, aŋat'abothin.
ISA.41.15	Neni, alalokin ngolo ma muko cemo,
ISA.41.15	mabith, manyen, aka ma nigi lake,
ISA.41.15	wilamuko gote to wiŋinyo jo,
ISA.41.15	to wiloko gote paka cuŋ.
ISA.41.16	Wilapiedho jo to koyo kudho jo,
ISA.41.16	aka asur lakedho jo.
ISA.41.16	Nyaka to wifore i Rwoth,
ISA.41.16	wilalimo dwoŋ i Ŋataleŋ pa Isiraili.
ISA.41.17	Ka jocandi gi joma bu gimoro jorango pi,
ISA.41.17	aka ongoye moro,
ISA.41.17	aka lew jo othwo gi riyo,
ISA.41.17	An Rwoth aladwoko jo,
ISA.41.17	An Were pa Isiraili ak'ojwangi jo.
ISA.41.18	Alayawo malawin womol i dier tendere ma lwanda,
ISA.41.18	gi waŋ pi i dier milelin,
ISA.41.18	alaloko thim kama pi opoŋ'iye,
ISA.41.18	gi piny m'othwo waŋ pi.
ISA.41.19	Alaketho yath sida i thim,
ISA.41.19	kasia, yath mawuwa maŋwe kur kodi oliv,
ISA.41.19	alaketho yath lwiyo i thim,
ISA.41.19	yath ma timo sanduku kodi yath ma mbawo mere yom kanyacel.
ISA.41.20	Kenyo ji je jolaneno to joŋeyo,
ISA.41.20	joje jowoteri paka gimadwoŋ to joniaŋ,
ISA.41.20	ni cingi Rwoth am'otimo gime,
ISA.41.20	Ŋataleŋ pa Isiraili am'ocweyo go.”
ISA.41.21	Keli win banja mewin, Rwoth waco,
ISA.41.21	keli win piem mewin, Kere pa Yakobo waco.
ISA.41.22	Weyi jokel jo, to jowaco riwan
ISA.41.22	gima latimere.
ISA.41.22	Jowaci riwan gigipiny macon, gima jobedo,
ISA.41.22	ŋey wanyal paro kwoŋ jo,
ISA.41.22	aka bende waŋey gima jotimo,
ISA.41.22	kosa wotuci kamaler riwan gigipiny ma labino.
ISA.41.23	Jowotuci riwan gima labino yuwiye,
ISA.41.23	ŋey wanyal ŋeyo ni wibedo werin,
ISA.41.23	ma jonyalo timo bero, kosa timo teko,
ISA.41.23	ŋey wanyal bedo gi lworo to wakirin.
ISA.41.24	Neni win, adieri, wikibedo gimoro,
ISA.41.24	aka tic mewin ongoye gimoro swa,
ISA.41.24	ŋata yero win obedo amien.
ISA.41.25	Atieko kitugila ŋatimoro wok yumalo, aka otieko bino,
ISA.41.25	olwoŋi go wok yuwok ceŋ, go lalwoŋo nyingan.
ISA.41.25	Go lanyono kerin paŋini pany,
ISA.41.25	paka jacwey degi nyono lowo nyamasiga.
ISA.41.26	Ŋa m'owaco ginago kamaler wok i cakirok, ŋey wanyal ŋeyo,
ISA.41.26	aka mafodi, ŋey wanyal waco ni, “Go otire?”
ISA.41.26	Ongoye ŋatimoro m'owaco ginago kamaler, ongoye ŋat'otuco,
ISA.41.26	ongoye ŋat'owinjo wac perin.
ISA.41.27	Awaco kutho marapena ri Zayon,
ISA.41.27	aka amiyo Yerusalem jamikwenda ma siem.
ISA.41.28	To k'aneno, ongoye moro,
ISA.41.28	i dier jome, ongoye jamic rieko,
ISA.41.28	ma k'apenjo, miyo radwok.
ISA.41.29	Be, joje jobedo gima mieno jo,
ISA.41.29	tic pajo ongoye kony,
ISA.41.29	cal makicar pajo m'onyel obedo weyo nono.
ISA.42.1	dhano paran m'ayero, ma cunyan sangala gine,
ISA.42.1	atieko ketho cuny paran kwoŋe,
ISA.42.1	go lakelo tiro ri nonin.
ISA.42.2	Go k'oywaki kosa otiŋ dwonde malo,
ISA.42.2	kosa k'omiy wowinjere i yo.
ISA.42.3	Go k'otur kedi midole,
ISA.42.3	aka k'oneki mac maliel ma nimnim;
ISA.42.3	go lakelo tiro iy'adieri.
ISA.42.4	Go k'ojok kosa k'odwokere cen,
ISA.42.4	cuka okeli tiro i piny,
ISA.42.4	aka piny ma yuthengi nam kuro cik pere.
ISA.42.5	m'ocweyo polo to yaro jo woko,
ISA.42.5	m'oyaro piny gi gima wok'iye,
ISA.42.5	go ma miyo ji ma jobed'iye luya ma ywe,
ISA.42.5	gi cuny ri jono ma jowoth'iye.
ISA.42.6	atieko kwanyin gi cingan t'akurin,
ISA.42.6	atieko miyin paka cikirok ri ji,
ISA.42.6	gi lero ri nonin.
ISA.42.7	Ma yawo waŋ jo m'otho
ISA.42.7	ma fudho jotwec ma jonitie i mudho,
ISA.42.7	ma gonyo wok i katwec jono ma jonitie i colo.
ISA.42.8	An abedo Rwoth, meno nyingan;
ISA.42.8	dwoŋ paran akimiy ŋatiman,
ISA.42.8	kosa pak paran ri cal m'ogor.
ISA.42.9	Neni, gigipiny ma cango jotieko tundo i kare,
ISA.42.9	aka onyo pama awodho kamaler gigipiny manyen,
ISA.42.9	mafodi jok'otimere,
ISA.42.9	awaco riwin kwoŋ jo.
ISA.42.10	Wer ri Rwoth wer manyen,
ISA.42.10	pak pere wok i tum ma i piny!
ISA.42.10	Weyi nam womor,
ISA.42.10	kodi gima kwo i iye je,
ISA.42.10	piny ma yuthengi nam gi ji ma jobed'iye je.
ISA.42.11	Weyi thim gi tindin mere jowotiŋ dwondi jo malo,
ISA.42.11	calin je ma jonitie i Keda;
ISA.42.11	weyi ji ma jobedo Sela jowower gi kisangala,
ISA.42.11	weyi jowohola wok wi gote malo.
ISA.42.12	Weyi jowomiy Rwoth dwoŋ,
ISA.42.12	to jowodho kamaler pak pere i piny ma yuthengi nam.
ISA.42.13	Rwoth telo paka siragama,
ISA.42.13	paka dhano ma jalweny, go tugila nge pere,
ISA.42.13	go ywak, go koko malo,
ISA.42.13	go nyutho meni pere kwoŋ jokwor pere.
ISA.42.14	Ma hongo malac, atieko bedo liŋ,
ISA.42.14	atieko bedo liŋ t'atwenyere,
ISA.42.14	onyo pama alaywak paka dhako ma ŋedi ramo,
ISA.42.14	alacole to ŋetan geŋ.
ISA.42.15	Alareyo gote gi tendere,
ISA.42.15	t'athwo woko lum gi yen,
ISA.42.15	alawiro malawin jowolokere kigodin ma pi,
ISA.42.15	t'athwo woko kidiwin.
ISA.42.16	Alatelo ji ma waŋ jo otho,
ISA.42.16	gi royo ma jokuya,
ISA.42.16	g'iger ma fodi jokuya,
ISA.42.16	alatelo jo.
ISA.42.16	Alawiro mudho ma ruwaŋ jo wobedi lero,
ISA.42.16	kabedo m'onyany onyany wobedi lowo m'obipere.
ISA.42.16	Me a gigipiny m'alatimo,
ISA.42.16	aka ak'ojwangi jo.
ISA.42.17	Ilawiro jo aŋey t'iketho jo i wickwot kicutho,
ISA.42.17	jono ma jogeno cal makicar m'opay,
ISA.42.17	ma jowaco ri cal makicar m'oleny ni,
ISA.42.17	“Wibedo werin mawan.”
ISA.42.18	Winji win, win ma ithi win otho;
ISA.42.18	gi win ma waŋ win otho, ŋiy win malo aka winen!
ISA.42.19	Ŋa ma waŋ'otho kwanyo woko ŋeca paran,
ISA.42.19	kosa ma ithe otho paka jamikwenda paran m'adhiro?
ISA.42.19	Ŋa ma waŋ'otho paka ŋat'atimo gine cikirok,
ISA.42.19	kosa ma waŋ'otho paka ŋeca pa Rwoth?
ISA.42.20	Go neno gigipiny kweth, to kikaŋasa;
ISA.42.20	ithe oyawere, to kiwinji.
ISA.42.21	Rwoth osangala ro timo gim'otire,
ISA.42.21	ma tiŋo malo cik pere gi miyo dwoŋ.
ISA.42.22	To me a ji m'okwal jo t'inyaga jo,
ISA.42.22	joje jomoko i buce,
ISA.42.22	aka jopanere i katwec,
ISA.42.22	jolokere gim'omoko m'ongoye jagony jo,
ISA.42.22	gim'onyekere m'ongoye ŋat'owaci ni, “Dwoki i kare!”
ISA.42.23	Ŋa kwoŋ win m'ocik ithe ri gime,
ISA.42.23	ŋa m'okidhi rigo to winjo gime i hongo ma labino?
ISA.42.24	Ŋa m'omiyo Yakobo ri janyeki,
ISA.42.24	gi Isiraili ri jokwo?
ISA.42.24	K'obedo Rwoth, ma watieko timo reco kwoŋe,
ISA.42.24	k'obedo go ma jok'onyalo woth i royo pere,
ISA.42.24	ma bende jok'onyalo kuro or pere?
ISA.42.25	Ameno go okonjo kwoŋe lietho ma nge pere,
ISA.42.25	gi keme ma lweny,
ISA.42.25	omoko kwoŋe mac i thenge je, to go k'onyalo niaŋ,
ISA.42.25	owaŋo go, to k'ofonjere kada gimoro.
ISA.43.1	T'onyo pama Rwoth waco,
ISA.43.1	ŋat'ocweyin, Awi Yakobo,
ISA.43.1	ŋat'otimin, Awi Isiraili.
ISA.43.1	Ikir'ilwor, kole atieko bothin
ISA.43.1	atieko lwoŋin gi nyingin, ibedo aparan.
ISA.43.2	K'iluwo wi pi, alabedo kodin,
ISA.43.2	aka malawa, k'omwonyin;
ISA.43.2	k'iluwo i mac, ik'owaŋ,
ISA.43.2	aka mac m'ogaŋere k'onekin.
ISA.43.3	Kole abedo Were perin,
ISA.43.3	Ŋataleŋ pa Isiraili, jaboth perin.
ISA.43.3	Amiyo Misir paka mic mareco perin,
ISA.43.3	awilo Ethopiya gi Seba kodin.
ISA.43.4	Rupiri ibedo gima diwelo ruwaŋan,
ISA.43.4	aka iworin, amarin,
ISA.43.4	amiyo dhano i kabedo perin,
ISA.43.4	t'awilo ji gi kwo perin.
ISA.43.5	Ikir'ilwor, kole anikodin,
ISA.43.5	alakelo nyithindhin wok yuwok ceŋ,
ISA.43.5	t'acoko win wok yupodho ceŋ.
ISA.43.6	Alawaco ri yumalo ni, “Weyere gi jo.”
ISA.43.6	Alawaco ri yupiny ni, “Ikir'igeŋ,
ISA.43.6	keli wotan wok bor,
ISA.43.6	gi nyithindho paran manyir wok i witum ma piny,
ISA.43.7	kisi dhano je m'ilwoŋo gi nyingan,
ISA.43.7	m'acweyo ri dwoŋ paran,
ISA.43.7	m'atimo t'acweyo.”
ISA.43.8	Wodhi woko jono ma waŋ gin otho, kucel jonigi waŋ gin,
ISA.43.8	joma ithi gin otho, kucel jonigi ithi gin!
ISA.43.9	Weyi nonin je jowocokere kanyacel,
ISA.43.9	aka weyi ji jowocokere.
ISA.43.9	Ŋa kwoŋ jo m'owodho gime kamaler,
ISA.43.9	to nyutho wan gigipiny m'otimere con?
ISA.43.9	Weyi jowokeli jokony pajo joworidhi ni jotire,
ISA.43.9	aka weyi jowowinji to jowaco ni, “Obedo adieri.”
ISA.43.10	Wibedo jokony paran, Rwoth waco,
ISA.43.10	gi ŋeca paran m'atieko yero,
ISA.43.10	ŋey winyal ŋeyo to wiyeyan
ISA.43.10	to winiaŋ ni Abedo go.
ISA.43.10	Ongoye were m'otelo bedo ran,
ISA.43.10	aka ongoye moro je ma labino yuŋeyan.
ISA.43.11	An, abedo Rwoth,
ISA.43.11	aka makiweno an, ongoye jaboth.
ISA.43.12	Awodho kamaler, abotho t'atuco,
ISA.43.12	munyo oyido ongoye were makicar i dier win,
ISA.43.12	aka wibedo jokony paran Rwoth waco.
ISA.43.13	Abedo Were, aka cil gi cil Abedo Go;
ISA.43.13	ongoye ŋata nyalo botho wok i cingan;
ISA.43.13	gim'atimo ongoye ŋata nyalo geŋo.
ISA.43.14	Me apaka Rwoth waco,
ISA.43.14	Jaboth perin, Ŋataleŋ pa Isiraili,
ISA.43.14	Ro in aladhiro jolweny i Babilon,
ISA.43.14	t'aturo woko nywenye je,
ISA.43.14	aka koko pa Jokaldin lalokere kumo.
ISA.43.15	An abedo Rwoth, Ŋataleŋ perin,
ISA.43.15	Jacwec pa Isiraili, Kere perin.
ISA.43.16	Me apaka Rwoth waco,
ISA.43.16	go m'otimo royo i nam,
ISA.43.16	m'oyweyo ger i pi ma meni,
ISA.43.17	go ma fudho woko cawila gi punda,
ISA.43.17	jolweny gi janek apondi,
ISA.43.17	jopodho piny, jokinyal ay,
ISA.43.17	ineko jo, ikudho jo paka kitambi tala.
ISA.43.18	Ikir'ipoy gigipiny macon,
ISA.43.18	kosa ipar kwoŋ gigipiny macene.
ISA.43.19	Ere neni, atimo gimanyen;
ISA.43.19	pama onyo tula, ikineni?
ISA.43.19	Alatimo royo i thim,
ISA.43.19	gi malawin iy'opalipat.
ISA.43.20	Ogwaŋe madudi jolamiyan dwoŋ,
ISA.43.20	kibwe gin gi nyithindhi maya,
ISA.43.20	rupiri amiyo pi i thim,
ISA.43.20	malawin iy'opalipat,
ISA.43.20	ma miyo ji paran m'ayero gir'amadha.
ISA.43.21	Ji m'atimo ri an won,
ISA.43.21	ŋey jowotuci pak paran.
ISA.43.22	Kucel wikilwoŋan, awi Yakobo;
ISA.43.22	to wijok kodan, awi Isiraili!
ISA.43.23	Fodi wikikelo ran rombo mewin ma mic awaŋa,
ISA.43.23	kosa wimiyan dwoŋ gi cowirok mewin.
ISA.43.23	Fodi akijoko win gi kwayo mic,
ISA.43.23	kosa alaco win gi kwayo buban.
ISA.43.24	Fodi wikikelo ran niaŋ mewin mamit gi pesa,
ISA.43.24	kosa wiyeŋan gi bor ma cowirok mewin.
ISA.43.24	To wituran gi reco mewin,
ISA.43.24	wilacan gi reco mewin.
ISA.43.25	Kucel, Abedo Were
ISA.43.25	ma cwako reco mewin ro bero paran won,
ISA.43.25	aka Ak'opoy reco mewin.
ISA.43.26	Osa wi an, weyi wakidhi i kapido,
ISA.43.26	keli banja mewin, ŋey wonyali ridho ni witire.
ISA.43.27	Kwari win marapena otimo reco,
ISA.43.27	aka jopendo mewin jotimo reco kwoŋan.
ISA.43.28	Alakoco jotel ma Kabedo Maleŋ,
ISA.43.28	aka alamiyo Yakobo rerok makicutho,
ISA.43.28	t'aweyo iyeto Isiraili.
ISA.44.1	T'onyo pama winji, awi Yakobo ŋeca paran,
ISA.44.1	Isiraili m'atieko yero!
ISA.44.2	Rwoth m'ocweyin waco ama,
ISA.44.2	go m'otimin i ici aka lakonyin.
ISA.44.2	Ikir'ilwor, awi Yakobo ŋeca paran,
ISA.44.2	Yesurun m'atieko yero.
ISA.44.3	Kole alakonjo pi i piny m'othwo,
ISA.44.3	gi waŋ pi i lowo m'othwo,
ISA.44.3	alakonjo cuny paran kwoŋ nyikwayin,
ISA.44.3	gi silwany paran kwoŋ nyithindho perin.
ISA.44.4	Jolakitula paka lum i dier pi,
ISA.44.4	paka osege i thengi pi ma mol.
ISA.44.5	Me lawaco ni, “Abedo apa Rwoth.”
ISA.44.5	Man lalwoŋere gi nyingi Yakobo,
ISA.44.5	aka man landiko i cinge ni, “Apa Rwoth.”
ISA.44.5	Go lalwoŋere gi nyingi Isiraili.
ISA.44.6	Jaboth pere, Rwoth pa lwak jolweny ni
ISA.44.6	“Abedo marapena aka macowe,
ISA.44.6	aka ongoye were man kwanyowoko an.
ISA.44.7	Ŋa ma cal an? Weyi go wotuci,
ISA.44.7	weyi go wowodhi kamaler to jengo ruwaŋan.
ISA.44.7	Ŋa m'otieko tuco wok cene gigipiny ma labino?
ISA.44.7	Weyi go wowaci riwan gima fodi labino.
ISA.44.8	Wikiri wikirin, kosa wibwok,
ISA.44.8	fodi akiwaco riwin wok cene t'awodho kamaler?
ISA.44.8	Wibedo jokony paran!
ISA.44.8	Nitie were man je kwanyowoko an?
ISA.44.8	Ongoye tele man, ongoye m'aŋeyo.”
ISA.44.9	Jono ma jotimo cal makicar jongoye kony, aka gigipiny ma joyodere gine ongoye magowa; jokony pajo jokinen kendo jokuya, ni inyalo ketho jo i wickwot. 
ISA.44.10	Ŋa won m'oyido nyalo timo were kosa timo cal ma dimagowa ma nono? 
ISA.44.11	Neni, joma jomakere gine je ilaketho jo i wickwot, jopac ma jobedo ji a jiya. Weyi joje jowocokere, weyi jowoay malo. Jolakirin, ilaketho jo i wickwot kanyacel.
ISA.44.12	Jathedhi nyweny kwanyo nyweny to ketho i wi mac. Bade ma meni tiŋo nyundu ma ŋinyo nyweny. Ka go tiyo, kec gi riyo neko to meni loyo to lacere. 
ISA.44.13	Japac cero bol, ketho ranyuth gi kalam, gori gi gigoro, ketho ranyuth gi lew cuma, timo i cal makicar pa dhano, gi ŋono pa dhano, to ketho i ot. 
ISA.44.14	Go toŋo yath sida kosa yero yath lwiyo kosa olwa to weyo dongo matek i dier lul. Go pidho yath sida to koth dongo. 
ISA.44.15	Kenyo inyalo oro paka yen ma tedo. Adec mere go kwanyo to oyo, go moko mac to tedo mugat. Bende go timo were to lamo, payo cal were m'ogor to riewere piny rigo. 
ISA.44.16	Adec man go waŋo i mac, i wi adec me, go bul'iye riŋo, camo to yeŋ. Go bende oyo mac to waco ni, “A, atieko bedo malieth, atieko oyo mac!” 
ISA.44.17	M'odoŋ mere to go timo gine were, cal makicar pere, riere piny rigo to lamo go, go kwayo ka waco ni, “Bothan, kole ibedo were paran!”
ISA.44.18	Jokuya, jokiniaŋ; kole waŋ jo ocule, ŋey jokiri jowoneni, gi paro pajo je, ŋey jokiri jowoniaŋ. 
ISA.44.19	Ongoye ŋata par, ongoye ŋeyo je kosa poko bero kwoŋ raco, ma waco ni, “Adec mere awaŋo i mac; atedo bende mugat i cuk mere, abulo riŋo t'acamo. Onyo anoloki m'odoŋ mere gir'amien? Anoriere piny ruwaŋ kidhur yen?” 
ISA.44.20	Go pidhere gi buru, cuny ma komo otieko rwayo go, aka kinyal botho kwo pere kosa waco ni, “Gima nitie i cingan maracuc me k'obedo gitwodo?”
ISA.44.21	Poyi gigipiny me, awi Yakobo,
ISA.44.21	gi Isiraili, kole ibedo ŋeca paran;
ISA.44.21	acweyin, ibedo ŋeca paran,
ISA.44.21	awi Isiraili, wiyan kinyal wil kodin.
ISA.44.22	Atieko ywero woko reco perin paka pondeponde,
ISA.44.22	gi reco mewin paka fumbi,
ISA.44.22	dwoki bongan, kole atieko bothin.
ISA.44.23	Wer, awi polo, kole Rwoth otieko timo,
ISA.44.23	koki awi thutho ma piny;
ISA.44.23	bar dwondin gi wer, awi gote,
ISA.44.23	awi lul, gi kisi yath ma iye!
ISA.44.23	Kole Rwoth otieko botho Yakobo,
ISA.44.23	aka go lalimo dwoŋ i Isiraili.
ISA.44.24	Rwoth, Jaboth perin waco ama,
ISA.44.24	go m'ocweyin i ici.
ISA.44.24	Abedo Rwoth, m'otimo gigipiny je,
ISA.44.24	go kende m'orieyo polo,
ISA.44.24	an m'awon ayaro piny,
ISA.44.25	gi ma miŋo jor'ajwoka;
ISA.44.25	go ma dwoko cen jomariek,
ISA.44.25	to loko ŋeyo pajo miŋo.
ISA.44.26	Go ma ridho wac pa ŋeca pere,
ISA.44.26	to ketho i kare gima ŋecin pere jowaco.
ISA.44.26	Go ma waco kwoŋ Yerusalem ni, “Ilabed'iye.”
ISA.44.26	Go waco kwoŋ tindin ma Yuda ni, “Ilageto jo kendo,
ISA.44.26	aka alacewo gundin pajo.”
ISA.44.27	Go ma waco ri pi maluth ni, “Thwo,
ISA.44.27	alathwo woko malawin mewin.”
ISA.44.28	aka lamiyo atoŋa paran je wotundi i kare.”
ISA.44.28	Go waco bende ri Yerusalem ni, “Ilageto go kendo.”
ISA.44.28	To waco ri Ot pa Were ni, “Ilajengo misingi perin.”
ISA.45.1	Me apaka Rwoth waco ri ŋat'owir pere, ri Siras,
ISA.45.1	go m'atieko mako cinge maracuc
ISA.45.1	wokengila piny kweth ruwaŋe,
ISA.45.1	mayo kerin dhum pajo.
ISA.45.1	Rwoth layawo rigo waŋkace ma tindi madongo.
ISA.45.1	Rwoth waco ri Siras ni,
ISA.45.2	“Alatelo yuwiyin,
ISA.45.2	alabipo gote.
ISA.45.2	Alaturo woko waŋkace ma ywel,
ISA.45.2	t'aŋinyo woko petin ma nywenye.
ISA.45.3	Alamiyin lim ma mudho,
ISA.45.3	ŋaŋo m'okan kam'opondo;
ISA.45.3	ŋey iŋey ni obedo an, Rwoth,
ISA.45.3	Were pa Isiraili, m'olwoŋin gi nyingin.
ISA.45.4	Obedo ro ŋeca paran Yakobo,
ISA.45.4	gi ro Isiraili m'ayero,
ISA.45.4	am'omiyo alwoŋin gi nyingin,
ISA.45.4	gi nyingin ma peco, makada nende ikuya an.
ISA.45.5	An abedo Rwoth, aka ongoye man,
ISA.45.5	ongoye were man kendo,
ISA.45.5	alokin matek, makada nende ikuya an.
ISA.45.6	Atimo gime ŋey kisi dhano je,
ISA.45.6	wok yuwok ceŋ gi yupodho ceŋ,
ISA.45.6	jowoŋey ni ongoye were man,
ISA.45.6	abedo Rwoth, aka ongoye man kendo.
ISA.45.7	Acweyo lero gi mudho,
ISA.45.7	akelo kisangala gi kidamba;
ISA.45.7	An, Rwoth, ma timo gigipiny me je.”
ISA.45.8	Awi polo, cwo gim'otire wok malo,
ISA.45.8	aka weyi piny woyawere ŋey both paran wonyali kitula,
ISA.45.8	weyi womiy gim'otire wotula bende,
ISA.45.8	an Rwoth, atieko cweyo.
ISA.45.9	dak bende piemo gi ŋata cweyo,
ISA.45.9	Lowo nyamasiga penjo jacwec degi ni, “Icweyo aŋo?”
ISA.45.9	Kosa ni, “Tic perin ongoye cinge?”
ISA.45.10	Kidamba ri ŋata waco ri bamere ni, “Inywolo aŋo?”
ISA.45.10	Kosa ri dhako ni, “Ŋedi ramin g'aŋo?”
ISA.45.11	Rwoth, Were Maleŋ pa Isiraili,
ISA.45.11	aka jacwec pere waco,
ISA.45.11	Wilapenjan kwoŋ nyithindho paran,
ISA.45.11	kosa wilamiyan or kwoŋ tic paran?
ISA.45.12	Acweyo piny,
ISA.45.12	t'acweyo dhano bed'iye,
ISA.45.12	obedo cingan ama ojaro polo,
ISA.45.12	aka acweyo cwec man i polo je gi or paran.
ISA.45.13	Atieko ico Siras timo gim'otire,
ISA.45.13	alatiro royo pere.
ISA.45.13	Go lageto Yerusalem tindi paran madwoŋ,
ISA.45.13	to gonyo ji paran ma wiloka,
ISA.45.13	m'ongoye cul kosa kemba.
ISA.45.13	Rwoth pa lwak jolweny waco.
ISA.45.14	Rwoth waco ri Isiraili ni
ISA.45.14	Lim ma Misir gi Ethopiya labedo mewin,
ISA.45.14	aka cwo maboyo ma Seba jolabedo ŋecin mewin,
ISA.45.14	jolaluwo win i lijegere,
ISA.45.14	to jokule riwin piny ka jotuco ni,
ISA.45.14	Were nigi win, aka ongoye man,
ISA.45.14	ongoye were man kendo.
ISA.45.15	Adieri, ibedo Were ma panere,
ISA.45.15	Awi Were pa Isiraili, Jaboth.
ISA.45.16	Jono ma jotimo cal makicar jolanywowere,
ISA.45.16	aka wi gin lakwot kanyacel.
ISA.45.17	To Rwoth botho Isiraili,
ISA.45.17	aka loyo pere bedo cil gi cil,
ISA.45.17	jokilanywowere, kosa bedo i wickwot hongo je.
ISA.45.18	Me apaka Rwoth waco,
ISA.45.18	go m'ocweyo polo,
ISA.45.18	(go obedo Were!)
ISA.45.18	Go ocweyo piny,
ISA.45.18	(ocweyo m'ocwiny aka ma cil gi cil.
ISA.45.18	Go k'ocweyo piny m'ojwangere,
ISA.45.18	to ocweyo ni ji jowobed'iye.)
ISA.45.18	An abedo Rwoth,
ISA.45.18	aka ongoye man.
ISA.45.19	Akiluwo nyaliŋliŋ,
ISA.45.19	i piny ma mudho,
ISA.45.19	kosa akipano atoŋa paran.
ISA.45.19	Akiwaco ri nyikway Yakobo,
ISA.45.19	ni joworangan kam'othangere.
ISA.45.19	An, Rwoth aluwo adieri,
ISA.45.19	Atuco gim'otire.
ISA.45.20	Cokere win aka wibin,
ISA.45.20	core win cegin kanyacel,
ISA.45.20	win ma wiboth i kisi piny!
ISA.45.20	Ongoye gima joŋeyo,
ISA.45.20	jono ma jotiŋo cal makicar pajo ma mbawo,
ISA.45.20	aka jokwayo were ma kinyal konyo jo.
ISA.45.21	Biye win wikel banja mewin i kapido,
ISA.45.21	weyi jowomiyere rieko kanyacel!
ISA.45.21	Ŋa m'owaco gime cango?
ISA.45.21	Ŋa m'otuco con?
ISA.45.21	K'obedo an, Rwoth?
ISA.45.21	Ongoye were man kendo,
ISA.45.21	Were ma timo gim'otire aka botho,
ISA.45.21	ongoye ŋatiman kendo.
ISA.45.22	Wire win bongan aka wibothi,
ISA.45.22	ji je ma piny gibe!
ISA.45.22	Kole an abedo Were, aka ongoye man kendo.
ISA.45.23	aka atuco gi dhokan gim'otire,
ISA.45.23	wac ma kilawire ni,
ISA.45.23	“Kisi nyatoro laguro ran conge,
ISA.45.23	to tuco gi lewe ni An abedo Rwoth.”
ISA.45.24	Jolawaco ni i Rwoth kende,
ISA.45.24	ama gim'otire gi meni wok'iye.
ISA.45.24	To jono je ma jodakan,
ISA.45.24	wickwot lamako jo.
ISA.45.25	I Rwoth, nyikway Isiraili je,
ISA.45.25	jolalimo loyo to josiemere.
ISA.46.1	Me gike pa werin ma Babilon!
ISA.46.1	Bel gi Nebo m'oyido cango ilamo,
ISA.46.1	gigipiny ma witiŋo me jopek,
ISA.46.1	paka bieto ri ogwaŋe.
ISA.46.2	Joluŋere, jokule kanyacel,
ISA.46.2	jokinyal botho bieto,
ISA.46.2	to jo wegi jokidho i twec.
ISA.46.3	Winjan win, awi ot pa Yakobo,
ISA.46.3	ji ma joboth je ma ot pa Isiraili,
ISA.46.3	win m'atieko tiŋo wok i nywolirok,
ISA.46.3	atiŋo win wok i ici.
ISA.46.4	Kiri ka witi, abedo Were mewin,
ISA.46.4	kiri ka witwi lwar, alatiŋo win.
ISA.46.4	Atieko cweyo win, aka alabielo win,
ISA.46.4	alatiŋo win t'abotho win.
ISA.46.5	Nitie ŋata wilakipima an gi go? Rwoth penjo.
ISA.46.5	Nitie ŋata rom kodan?
ISA.46.6	Ji joyawo mugowa pesa pajo aka jokonjo zahabu,
ISA.46.6	jopima feza i kilo.
ISA.46.6	Jopangisa jandijo timo rijo were,
ISA.46.6	aka jokule piny lamo.
ISA.46.7	Jotiŋo gino to jojengo i goki jo,
ISA.46.7	joketho i kabedo mere, aka cungo kenyo,
ISA.46.7	kinyal core wok kama nitie i iye.
ISA.46.7	Ka dhano okwayo, kinyal dwoko kwayo,
ISA.46.7	kosa kinyal botho ŋato wok i teko.
ISA.46.8	Poyi win gime, aka par win kwoŋe,
ISA.46.8	kethi win i paro, win joreco.
ISA.46.9	Poyi win gigipiny ma cango con,
ISA.46.9	kole abedo Were, aka ongoye man,
ISA.46.9	Abedo Were, aka ongoye ŋata cale kodan.
ISA.46.10	Atuco gike wok i cakirok,
ISA.46.10	aka wok cene atuco gima fodi k'otimere.
ISA.46.10	Awaco ni, atoŋa paran latundo i kare,
ISA.46.10	aka alatimo gim'amito.
ISA.46.11	Alwoŋo winyo ma camo wadi wok yuwok ceŋ,
ISA.46.11	jacwo ma wok bor timo atoŋa paran.
ISA.46.11	Atieko luwo, aka alamiyo wotimere,
ISA.46.11	obedo atoŋa paran, aka alatimo.
ISA.46.12	Winjan win, win jowictek,
ISA.46.12	win ma wibor gi both:
ISA.46.13	Akelo both paran cegin, ki nitie bor,
ISA.46.13	aka both paran kilagalo;
ISA.46.13	Alaketho both paran i Zayon,
ISA.46.13	aka i Isiraili dwoŋ paran.
ISA.47.1	Babilon lori piny wok i kom perin ma dhum,
ISA.47.1	ibedi piny i fukefuke i lowo.
ISA.47.1	Oyido icale nyako mambula, tindi madwoŋ ma kimaki,
ISA.47.1	to, kilabedo ameno kendo.
ISA.47.2	Kwany win tele ma rego, aka wicaki rego ŋano.
ISA.47.2	Luny win nangin ma waŋ win,
ISA.47.2	lunyere win, dol win nangin ma tiendi win,
ISA.47.2	wiluw i malawin.
ISA.47.3	Kinyoro mewin ibino yawo,
ISA.47.3	t'ineno wickwot mewin.
ISA.47.3	Alaculo kwor kwoŋ win, aka ongoye ŋat'alaweyo.
ISA.47.4	Jaboth mawan, Rwoth pa lwak jolweny, meno nyingi go,
ISA.47.4	go obedo Ŋataleŋ pa Isiraili.
ISA.47.5	Rwoth waco ri Babilon,
ISA.47.5	bedi liŋ aka kadhi i mudho,
ISA.47.5	Awi nyar Jokaldin,
ISA.47.5	kilalwoŋin ni nyamicala ma kerin kendo.
ISA.47.6	Oyido amako nge gi ji paran,
ISA.47.6	t'akoco alunja paran,
ISA.47.6	aketho jo i cingin,
ISA.47.6	aka ikinyutho jo ŋono,
ISA.47.6	kiri jom'oti je iketho kwoŋ jo okol mapek ma kiwacere.
ISA.47.7	Iwaco ni, “Alabedo nyamicala cil gi cil.”
ISA.47.7	Ikiketho gime i cunyin,
ISA.47.7	kosa ikiparo ni latundo i gike.
ISA.47.8	in m'ibedo kam'okwe,
ISA.47.8	m'iwaco i cunyin ni,
ISA.47.8	“An ago, ongoye ŋata cale kodan,
ISA.47.8	akilabedo paka citho,
ISA.47.8	kosa nyithindho paran jokilatho.”
ISA.47.9	i hongo macek, i ndelo acel,
ISA.47.9	nyithindho perin jolatho, aka ilabedo citho m'ongoye keŋ,
ISA.47.9	makada nende inoor meni ma thieth gi meni mathoth ma yido perin.
ISA.47.10	Iwinjo m'okwe i kidakana perin,
ISA.47.10	t'iwaco ni, ongoye ŋata nenan.
ISA.47.10	Rieko perin gi ŋeyo perin,
ISA.47.10	orweyin woko,
ISA.47.10	t'iwaco i cunyin ni,
ISA.47.10	obedo an won kende, aka ongoye ŋatiman kendo.
ISA.47.11	To gimarac lapodho kwoŋin,
ISA.47.11	m'ikonyal kwanyo woko.
ISA.47.11	Teko lapodho kwoŋin,
ISA.47.11	m'ikila nyalo ciro,
ISA.47.11	rerok lapodho kwoŋin abwap, m'ikiŋeyo.
ISA.47.12	Cungi m'ocwiny i yido perin,
ISA.47.12	gi jothieth perin kweth,
ISA.47.12	m'itieko oyo kwok wok i soye perin,
ISA.47.12	kono onyali konyin,
ISA.47.12	kono onyali bwoko jokwor perin.
ISA.47.13	Ingoye gi meni makada nende inigi jomic rieko;
ISA.47.13	weyi jobin aka jowobothin,
ISA.47.13	jono ma jopoko polo,
ISA.47.13	ma jokaŋasa micalin,
ISA.47.13	ma kisi ka dwe opor,
ISA.47.13	jowaco amien ma latimere rin.
ISA.47.14	Neni, jolacale kanja,
ISA.47.14	aka mac lareyo jo woko!
ISA.47.14	Jokinyal bothirok,
ISA.47.14	kwoŋ meni pa mac.
ISA.47.14	K'obedo cuk ma dhano nyalo oyo,
ISA.47.14	kosa mac m'inyalo bedo cegin gine.
ISA.47.15	Meno a nger jono m'itieko oyo kwok gi jo,
ISA.47.15	m'itimo gi jo mitan wok i soye perin.
ISA.47.15	Jolera kicar, kisi dhano i yo pere,
ISA.47.15	aka ongoye ŋat'obothi win.
ISA.48.1	Winji win gime, awi ot pa Yakobo,
ISA.48.1	win m'ilwoŋo win gi nyingi Isiraili,
ISA.48.1	kodi Yuda,
ISA.48.1	ma wikwoŋere i nyingi Rwoth,
ISA.48.1	aka wituco Were pa Isiraili,
ISA.48.1	to, wikitim iy'adieri kosa m'otire.
ISA.48.2	Wilwoŋere ni wibedo i tindi madwoŋ maleŋ,
ISA.48.2	aka wigoŋere kwoŋ Were pa Isiraili,
ISA.48.2	m'ilwoŋo ni Rwoth pa lwak jolweny.
ISA.48.3	Rwoth waco ri Isiraili ni,
ISA.48.3	Cango con atuco gima latimere,
ISA.48.3	awaco gi dhokan aka amiyo jowoŋeyere;
ISA.48.3	kenyo atimo jo abwap aka jotundo i kare.
ISA.48.4	Rupiri oyido aŋeyo ni wijowictek,
ISA.48.4	cuny win tek paka nyweny,
ISA.48.4	aka wikitoy paka ywel.
ISA.48.5	Ameno aluwo kwoŋ jo riwin cango con,
ISA.48.5	aka atito riwin mafodi jok'otundo i kare;
ISA.48.5	ŋey wikiri wiwaci ni cal makicar mewin am'otimo jo,
ISA.48.5	ni cal mewin m'opay gi cal mewin m'oleny ama jowodho or kwoŋ jo.
ISA.48.6	Witieko winjo, pama onyo neni win gime je;
ISA.48.6	aka wik'otuci kamaler?
ISA.48.6	Wok pama kadho yuwaŋe amiyo win winjo gigipiny manyen,
ISA.48.6	gigipiny m'opanere mafodi wikuya.
ISA.48.7	Jocweyere pama, makiweno cango con,
ISA.48.7	nyaka wiwinjo kwoŋe konon me,
ISA.48.7	ŋey wikiri wiwaci ni, oyido atieko kiri ŋeyo jo.
ISA.48.8	Fodi wikiwinjo, aka fodi wikiŋeyo,
ISA.48.8	wok cango ithi win oyido fodi k'oyawere.
ISA.48.8	Rupiri aŋeyo ni di wibedo jobanirok,
ISA.48.8	aka ni wok i nywolirok mewin,
ISA.48.8	oyido ilwoŋo win ni jogwenyirok.
ISA.48.9	Ro nyingan, adhumo nge paran,
ISA.48.9	ro pak paran adwoko cen ro win,
ISA.48.9	ŋey akir'awey win woko.
ISA.48.10	Neni, atieko temo lonyo win,
ISA.48.10	to makiweno paka ilonyo feza i mac,
ISA.48.10	atieko temo win i kabangala ma candirok.
ISA.48.11	Ro an won, kendo ro an won, atimo,
ISA.48.11	rupiri inyalo nedi koco nyingan?
ISA.48.11	Dwoŋ paran ak'omiy moro.
ISA.48.12	Winjan win, Awi nyikway Yakobo,
ISA.48.12	Isiraili, ji m'atieko lwoŋo jo!
ISA.48.12	An ago, abedo marapena,
ISA.48.12	aka abedo macowe.
ISA.48.13	Cingan am'ogeto misingi ma piny,
ISA.48.13	aka cingan maracuc am'orieyo woko polo;
ISA.48.13	k'alwoŋo piny gi polo,
ISA.48.13	jowoay kiromo.
ISA.48.14	Cokere win, wijoje, aka wiwinji!
ISA.48.14	Ŋa kwoŋ jo m'otieko tuco kamaler gigipiny me?
ISA.48.14	Rwoth omaro go,
ISA.48.14	go latimo atoŋa pere kwoŋ Babilon,
ISA.48.14	aka badi go bino bedo kwoŋ Jokaldin.
ISA.48.15	An, won, aŋat'aluwo aka alwoŋo go,
ISA.48.15	akelo go tundo ka,
ISA.48.15	aka labedo gi loyo i gima go timo.
ISA.48.16	Core win cegin kodan, winji win gime!
ISA.48.16	Wok i cakirok akiluwo aponda,
ISA.48.16	aka je timere ma an bende aneno.
ISA.48.16	Aka onyo pama Rwoth Were ooran gi Cuny pere.
ISA.48.17	Rwoth, Jaboth mewin, aka Were Maleŋ pa Isiraili waco,
ISA.48.17	Abedo Rwoth, Were mewin,
ISA.48.17	ma fonjo win ro bero mewin,
ISA.48.17	aka telo win i yo ma wiripo luwo.
ISA.48.18	Kabedi oyido wiwinji or paran!
ISA.48.18	Dinyo siem mewin omol ma kicwiy,
ISA.48.18	paka malawa!
ISA.48.18	Dinyo loyo obino riwin paka ulok ma nam
ISA.48.19	Nyithindho mewin dinyo jobedo kweth paka kwoyo,
ISA.48.19	to nyikway win jobedo mathoth paka nyingi cemo.
ISA.48.19	Dinyo nyingi jo k'orere woko,
ISA.48.19	kosa di k'orey woko jo ruwaŋan.
ISA.48.20	Koki win gi wac ma kisangala, tuci win,
ISA.48.20	dhiri win wac kiri witum ma piny,
ISA.48.20	wac win ni, “Rwoth otieko botho Yakobo ŋeca pere!”
ISA.48.21	Riyo k'oneko jo munyo jowotho i thim,
ISA.48.21	go omiyo pi mol rijo wok i tele,
ISA.48.21	go obaro woko tele to pi bayere woko.
ISA.48.22	“Siem ongoye ri jokidakana.”
ISA.49.1	win ji ma wiwok bor!
ISA.49.1	Rwoth olwoŋan mafodi k'onywolan,
ISA.49.1	mafodi anitie i iy mama go ocwoko nyingan.
ISA.49.2	opanan i tipo ma par cinge;
ISA.49.2	ocweyan paka asere m'owidhere,
ISA.49.2	i mikoro pere okanan.
ISA.49.3	Go owaco ran ni, “Ibedo ŋeca paran,
ISA.49.3	Isiraili, ma lakelo ran dwoŋ.”
ISA.49.4	To awaco ni, “Atieko tic ma nono,
ISA.49.4	atieko oro meni paran, m'ongoye gim'alimo gipilok,
ISA.49.4	kucel adieri, tim paran Rwoth oneno,
ISA.49.4	aka kemba paran nigi Were paran.”
ISA.49.5	Onyo pama, Rwoth waco,
ISA.49.5	go m'ocweyan i ici bedo ŋeca pere,
ISA.49.5	ma dwoko Yakobo bonge,
ISA.49.5	aka ni wonyali coko rigo Isiraili.
ISA.49.5	Kole anwaŋo dwoŋ ruwaŋ Rwoth,
ISA.49.5	aka Were paran otieko lokere meni paran.
ISA.49.6	“Obedo gima sew ni iripo bedo ŋeca paran,
ISA.49.6	tiŋo malo nonin pa Yakobo,
ISA.49.6	gi dwoko Joisiraili ma joboth.
ISA.49.6	Alamiyo in paka lero ri nonin,
ISA.49.6	ŋey both paran wotundi i tielo je ma piny.”
ISA.49.7	Rwoth waco,
ISA.49.7	Jaboth pa Isiraili aka Ŋataleŋ pere,
ISA.49.7	ri ŋat'icayo swa, aka nonin jodak,
ISA.49.7	ŋeca pa jodhum ni,
ISA.49.7	“Kerin jolaneno to joay,
ISA.49.7	jodhum jolakule piny,
ISA.49.7	kwoŋbedo Rwoth ma timo adieri,
ISA.49.7	Were Maleŋ pa Isiraili m'otieko yerin.”
ISA.49.8	“I hongo ma ŋono atieko dwokin,
ISA.49.8	itieko ndelo ma both akonyin,
ISA.49.8	atieko kurin t'amiyin,
ISA.49.8	paka cikirok ri ji,
ISA.49.8	ma cako piny,
ISA.49.8	ma poko lim m'ojwangere.
ISA.49.9	Awaco ri jotwec ni, ‘Kadhi win.’
ISA.49.9	Awaco ri jono ma jonitie i mudho ni, ‘Wok win woko i lero.’
ISA.49.9	Jolacemo i yo malomalo,
ISA.49.9	jolacemo kiri i wi tendere maler.
ISA.49.10	weyo malieth kosa ceŋ k'orwadhi jo piny,
ISA.49.10	kole ŋata mako gi jo wor ama latelo jo,
ISA.49.10	aka latelo jo kadho i waŋ pi ma mol.”
ISA.49.11	“Alawiro gote paran je jowobedi royo,
ISA.49.11	aka ngudin paran madongo ilatiŋo malo.
ISA.49.12	Neni, ji paran jolawok bor swa,
ISA.49.12	aka neni, jolawok yumalo gi yupodho ceŋ,
ISA.49.12	gi wok i lowo ma Siyene yupiny.”
ISA.49.13	Wer, Awi polo! Koki ro kisangala, Awi piny!
ISA.49.13	Weyi gote jowomwoci gi wer,
ISA.49.13	kole Rwoth otieko yomo cuny ji pere,
ISA.49.13	aka lamako wor gi ji pere ma jocandere.
ISA.49.14	To, Zayon waco ni, “Rwoth otieko jwangan,
ISA.49.14	Rwoth paran wiye owil kodan.”
ISA.49.15	Dhako wiye nyalo wil gi nyathi pere ma dhoth,
ISA.49.15	kosa nyalo weyo ma k'omako wor gi nyathi ma iye?
ISA.49.15	To makada nende dhako wiye nyalo wil gi nyathi pere,
ISA.49.15	kucel wiyan k'owil kodin.
ISA.49.16	Neni, atieko ndiko nyingin i par cingan,
ISA.49.16	initie i paro paran noknok.
ISA.49.17	Joma getin jokengila joma joreyin,
ISA.49.17	aka jono ma jothangin jolakadho bor kwoŋin.
ISA.49.18	Tiŋi waŋin malo thoko akinen,
ISA.49.18	joje jocokere, jobino bongin.
ISA.49.18	Rwoth waco ni, kafodi go kwo,
ISA.49.18	ilaruko joje kwoŋin paka thiwino,
ISA.49.18	paka ilatweyo jo kwoŋin paka mweha.
ISA.49.19	Adieri piny perin m'oyido orere aka odoŋ gunda,
ISA.49.19	onyo pama labedo madiny,
ISA.49.19	ri jono ma jobedi kenyo.
ISA.49.19	Aka jono m'oyido jomwonyo win woko jolabedo bor koro.
ISA.49.20	Nyithindho m'onywol jo i hongo ma litho
ISA.49.20	jolawaco k'iwinjo ni,
ISA.49.20	kabedo me diny ran;
ISA.49.20	tim ran kabedo man ma bed'iye!
ISA.49.21	Kenyo ilapenjere i cunyin ni,
ISA.49.21	“Ŋa m'onywolo ran nyithindho me je?
ISA.49.21	Oyido aywak aka akinywol,
ISA.49.21	oyido ajawiloka aka obolan,
ISA.49.21	to ŋa won m'opidho nyithindho me je?
ISA.49.21	Oyido adoŋ kendan,
ISA.49.21	onyo nyithindho me jowok kune?”
ISA.49.22	Me apaka Rwoth Were waco ri ji pere.
ISA.49.22	Acegin tiŋo cingan ri nonin,
ISA.49.22	t'atiŋo ranyuth paran ri ji,
ISA.49.22	ŋey jowokeli wotin i kor jo,
ISA.49.22	aka nyiki win ilatiŋo i goki jo.
ISA.49.23	Kerin gi nyamicalin jolabedo jonywol rin,
ISA.49.23	jolakule piny rin miyin dwoŋ,
ISA.49.23	jolamwole nyutho wor pajo rin,
ISA.49.23	to jonaŋo fukefuke ma tiendin.
ISA.49.23	Kenyo ilaŋeyo ni Abedo Rwoth,
ISA.49.23	aka jono ma jokuro kony paran jok'obedi i wickwot.
ISA.49.24	Inyalo mayo jalweny gima go onyaga?
ISA.49.24	Inyalo botho jotwec wok i cingi ŋatatek aka ger?
ISA.49.25	To me apaka Rwoth waco ama:
ISA.49.25	Kiri jotwec pa siragama ilamako woko,
ISA.49.25	aka ilamayo ŋatatek aka kiri gima go onyaga.
ISA.49.25	Alalweny gi ŋata lwenyo kodin,
ISA.49.25	aka alabotho nyithindho perin.
ISA.49.26	Alamiyo jono ma jodiyin camo delkwoŋ jo,
ISA.49.26	aka jolamer gi remo pajo paka jomer gi vini.
ISA.49.26	Kenyo ji je jolaŋeyo ni,
ISA.49.26	Abedo Rwoth, Jaboth perin,
ISA.49.26	aka Jagony perin, Jameni pa Yakobo.
ISA.50.1	Me apaka Rwoth waco,
ISA.50.1	Wiparo ni ariemo woko ji paran,
ISA.50.1	paka jacwo ma riemo woko cege?
ISA.50.1	Nikune, ere papila ma turo nywomirok?
ISA.50.1	Wiparo ni atana win i twec,
ISA.50.1	paka jacwo tana nyithindho pere paka ŋecin?
ISA.50.1	Neni, wikadho bedo i twec ro reco mewin;
ISA.50.1	aka ro kibenga mewin oriem min win.
ISA.50.2	Raŋo munyo abino akinwaŋo dhano?
ISA.50.2	Raŋo munyo alwoŋo, ongoye ŋat'odwoko?
ISA.50.2	Cingan cek ma kinyal botho?
ISA.50.2	Kosa angoye gi meni ma botho?
ISA.50.2	Gi or paran athwo woko nam,
ISA.50.2	aloko malawin opalipat;
ISA.50.2	rec pajo joŋwe ro ngoye pa pi,
ISA.50.2	aka jotho ro riyo.
ISA.50.3	Anyalo loko polo macol,
ISA.50.3	t'aloko kutiya paka gium pajo.
ISA.50.4	Rwoth otieko miyan,
ISA.50.4	lew joma jofonjere,
ISA.50.4	ŋey anyal ŋeyo nger ma miyo meni,
ISA.50.4	ri ji ma jolacere.
ISA.50.4	Kisi odikin go cewan,
ISA.50.4	cewo ithan,
ISA.50.4	winjo paka ji ma jofonjere.
ISA.50.5	Rwoth otieko yawo ithan,
ISA.50.5	aka akigwenyere,
ISA.50.5	akigiki acen.
ISA.50.6	gi pindan ri jono ma jojwaco ye tikan,
ISA.50.6	akipano waŋan,
ISA.50.6	munyo joyetan to joŋulo kwoŋan law.
ISA.50.7	Rwoth Were konyan,
ISA.50.7	riameno wickwot k'omakan,
ISA.50.7	aketho waŋan paka cuk mac ma cot,
ISA.50.7	aka aŋeyo ni wickwot k'omakan.
ISA.50.8	aka lawaco ni abu banja.
ISA.50.8	Nitie ŋata nyalo temo kelo banja kwoŋan?
ISA.50.8	Weyi wakadhi i kapido kanyacel!
ISA.50.8	Ŋa m'obedo jakwor paran?
ISA.50.8	Weyi go wocore cegin kodan.
ISA.50.9	Ere neni, Rwoth Were ama konyan.
ISA.50.9	Neni, joje jolati paka nanga,
ISA.50.9	masirigi lacamo jo woko.
ISA.50.10	Ŋa kwoŋ win ma lworo Rwoth,
ISA.50.10	aka winjo dwondi ŋeca pere,
ISA.50.10	ma wotho i mudho,
ISA.50.10	aka ongoye gi lero,
ISA.50.10	kucel ketho geno i nyingi Rwoth,
ISA.50.10	aka goŋere kwoŋ Were?
ISA.50.11	Ere neni, wijoje ma wimoko mac,
ISA.50.11	to wiketho kasik mac.
ISA.50.11	Woth win i lero ma mac mewin,
ISA.50.11	gi kasik mac ma witieko moko!
ISA.50.11	Me a gima wilanwaŋo wok i cingan,
ISA.50.11	wilanindo piny i litho.
ISA.51.1	Winjan win, win ma widwaro both,
ISA.51.1	win ma wirango Rwoth.
ISA.51.1	Ŋiy win tele kama wiwok'iye,
ISA.51.1	kam'iŋiny'iye telin m'okuny'iye win.
ISA.51.2	Ŋiy win Abraham kwari win,
ISA.51.2	gi Sara m'onywolo win.
ISA.51.2	Kole Abraham oyido ongoye gi nyathi munyo alwoŋo go,
ISA.51.2	to, amiyo go silwany gi nyithindho,
ISA.51.2	aloko nyikway go kweth.
ISA.51.3	Kole Rwoth layomo cuny Zayon;
ISA.51.3	gi jono je ma jobedo i gundin mere.
ISA.51.3	Go laloko thim mere paka Eden,
ISA.51.3	aka opalipat mere paka ndelo pa Rwoth.
ISA.51.3	Forok gi kisangala lanwaŋere i go,
ISA.51.3	foyo kodi dwondi ma wer.
ISA.51.4	Winjan win, ji paran,
ISA.51.4	winji win gim'awaco, nono paran.
ISA.51.4	Amiyo piny fonji paran,
ISA.51.4	aka tiro paran kelo lero ri ji.
ISA.51.5	Alabino piyo botho jo,
ISA.51.5	both paran nitie cegin.
ISA.51.5	An won aladhumo ji.
ISA.51.5	Piny ma thengi nam jokuran,
ISA.51.5	jokuran adhum jo.
ISA.51.6	Tiŋi waŋ win malo i polo,
ISA.51.6	aka wiŋiy pendi piny.
ISA.51.6	Kole polo larere paka yiro,
ISA.51.6	piny lati paka nanga,
ISA.51.6	aka jono ma jobed'iye jolatho paka lwaŋino.
ISA.51.6	To both paran bedo cil gi cil
ISA.51.6	aka loyo paran langoye gi gike.
ISA.51.7	Winjan win, win ma wiŋeyo tiro,
ISA.51.7	win ma winigi fonji paran i cuny win,
ISA.51.7	wikiri wilwor yet pa ji man,
ISA.51.7	aka wikiri wilwor ka jowaco riwin gima ŋedho cuny win.
ISA.51.8	Kole masirigi lacamo jo paka nanga,
ISA.51.8	aka kudin lacamo jo paka famba;
ISA.51.8	to loyo paran labedo ma cil gi cil,
ISA.51.8	kodi both paran ri luse je.
ISA.51.9	Cew, cew, ruk meni,
ISA.51.9	Awi cingi Rwoth,
ISA.51.9	cew paka ndelo macene,
ISA.51.9	ri luse ji ma cango con!
ISA.51.9	Iŋati cango ikitoŋo Rahab mathindho thindho,
ISA.51.9	iŋat'ikicwowo bulir?
ISA.51.10	Iŋat'ikithwo woko nam,
ISA.51.10	pi maluth swa,
ISA.51.10	t'itimo royo ri ji perin i nam,
ISA.51.10	ŋey ji m'ibotho jowonyal ŋado?
ISA.51.11	Ameno ji ma Rwoth obotho joladwoko,
ISA.51.11	to jobino i Zayon gi wer,
ISA.51.11	forok ma bu gike bino bedo rijo.
ISA.51.11	Jobino nwaŋo forok gi kisangala,
ISA.51.11	aka kumo gi hamo bino ngoye woko.
ISA.51.12	An, Rwoth, aŋat'ayomo cuny win,
ISA.51.12	onyo in ŋa m'ilworo nyaka dhano ma tho,
ISA.51.12	wod dhano ma cal lum.
ISA.51.13	Wiwin owil gi Rwoth, jacwec mewin,
ISA.51.13	m'oyaro polo,
ISA.51.13	to geto misingi ma piny.
ISA.51.13	Wimedo bedo gi lworo ndelo gipi,
ISA.51.13	ro nge pa jono ma jodiyo win,
ISA.51.13	jono ma joyikere reyo win woko?
ISA.51.13	Nikune keme pa joma jodiyo win?
ISA.51.14	Jono m'idiyo ilagonyo jo piyo,
ISA.51.14	jokilatho to jokadho piny i bur,
ISA.51.14	kosa jok'ocandi cemo.
ISA.51.15	Kole Abedo Rwoth, Were mewin,
ISA.51.15	ma tugila nam to koyo mere hola,
ISA.51.15	Rwoth pa lwak jolweny a nyinge.
ISA.51.16	Atieko ketho wac paran i dhok win,
ISA.51.16	t'akano win i tipo ma cingan,
ISA.51.16	arieyo polo,
ISA.51.16	t'ageto kindi piny,
ISA.51.16	k'awaco ri Zayon ni, “Wibedo ji paran.”
ISA.51.17	Ay malo, awi Yerusalem,
ISA.51.17	witieko madho i cingi Rwoth,
ISA.51.17	kikopo ma keme pere,
ISA.51.17	witieko madho to wiloko thiŋ,
ISA.51.17	acero m'omiyo win kitangatanga.
ISA.51.18	Ongoye ŋat'otel go,
ISA.51.18	i dier yac je ma go onywolo,
ISA.51.18	ongoye ŋat'omaki cinge,
ISA.51.18	kwoŋ yac je ma go opidho.
ISA.51.19	Teko ario opodho kwoŋin,
ISA.51.19	ŋa m'oywaki kodin?
ISA.51.19	Kisika gi rerok, kec gi lweny,
ISA.51.19	ŋa m'oyom cuny win?
ISA.51.20	Ji mewin jolocere,
ISA.51.20	joriere i sonda ma kisi royo,
ISA.51.20	paka amudhe m'omoko i bwo,
ISA.51.20	jopoŋ gi keme pa Rwoth,
ISA.51.20	bwok pa Were mewin.
ISA.51.21	Riameno winji win gime, win ma wilimo litho,
ISA.51.21	ma wimer, to makiweno gi vini.
ISA.51.22	Rwoth mewin waco ama, Rwoth,
ISA.51.22	Were mewin ma osa ri mito pa ji pere.
ISA.51.22	Neni, akwanyo woko kikopo ma kitangatanga i cingi win,
ISA.51.22	wik'omedhi kendo,
ISA.51.22	wok i bakul ma keme paran.
ISA.51.23	Aka alaketho i cingi joma pilo win,
ISA.51.23	jono ma jotieko waco riwin ni,
ISA.51.23	“Kule win piny, ŋey wanyal kadho.”
ISA.51.23	Witieko loko dieŋey win ka nyono,
ISA.51.23	paka royo rijo aluwa.
ISA.52.1	bedi matek kendo, Awi Zayon!
ISA.52.1	Ruk nangin perin maŋon,
ISA.52.1	awi Yerusalem, tindi madwoŋ maleŋ.
ISA.52.1	Kole ji ma jok'othumere gi jomakoc jok'obin bongin.
ISA.52.2	Teŋi woko fukefuke kwoŋin, aka ay malo,
ISA.52.2	awi Yerusalem manitie i twec,
ISA.52.2	gony woko lijegere i ŋuti win,
ISA.52.2	Awi ji ma Yerusalem ma jonitie i twec.
ISA.52.3	Kole me apaka Rwoth waco, “Otana win m'ongoye cul, aka ilabotho win m'ongoye pesa. 
ISA.52.4	Me apaka Rwoth Were waco. Cango con, ji paran wegi joloro piny i Misir bedo paka jopath gi mito pajo, to Asiria otero jo gi mbaka m'ongoye cul. 
ISA.52.5	Onyo riameno atimo aŋo ka, Rwoth waco, ŋiyo k'itero ji paran ma bu cul? Jotel mewin jocur gi litho, aka kisi ndelo jomedo cayo nyingan. 
ISA.52.6	Riameno ji paran jolaŋeyo nyingan, i ndelo no jolaŋeyo ni an Were, aŋat'aluwo, An e.”
ISA.52.7	masembo pa jamikwenda ma tuco wac maber,
ISA.52.7	ma tuco siem, kelo wac maber ma bero,
ISA.52.7	tuco both,
ISA.52.7	aka waco ri Zayon ni, “Were perin dhumo.”
ISA.52.8	Winji win, jokur mewin jotiŋo dwondi gin malo,
ISA.52.8	jowero kanyacel ro kisangala;
ISA.52.8	kole joneno awaŋ g'awaŋ,
ISA.52.8	dwoko pa Rwoth i Zayon.
ISA.52.9	Mwoc dwondi win kanyacel gi wer,
ISA.52.9	win gundin ma Yerusalem!
ISA.52.9	Kole Rwoth otieko yomo cuny ji pere,
ISA.52.9	go otieko botho Yerusalem.
ISA.52.10	Rwoth otieko rieyo bade maleŋ,
ISA.52.10	ruwaŋ nonin je,
ISA.52.10	aka tielo je ma piny laneno,
ISA.52.10	both pa Were mawan.
ISA.52.11	wikiri wigeyi gimakoc,
ISA.52.11	eye win i dier jo, aka lokere win m'olony,
ISA.52.11	win ma witiŋo atewe pa Rwoth.
ISA.52.12	Waŋin me wikilawok i kwakirok;
ISA.52.12	wikilatemo kwalok.
ISA.52.12	Kole Rwoth Were mewin latelo win,
ISA.52.12	aka Were pa Isiraili lagwoko win gi yucen.
ISA.52.13	Neni, ŋeca paran labedo gi loyo i tic pere,
ISA.52.13	ilaworo go t'imiyo go dwoŋ,
ISA.52.13	aka labedo malo swa.
ISA.52.14	Paka ji kweth jodhier munyo joneno go,
ISA.52.14	cal pere oyido onyekere m'okalo cal pa dhano,
ISA.52.14	aka neno pere okalo apa wot cwo.
ISA.52.15	aka kerin jolamwono dhok gin ro go;
ISA.52.15	rupiri jolaneno gigipiny mafodi k'owaci rijo,
ISA.52.15	aka jolaniaŋ gigipiny m'oyido fodi jok'owinjo.
ISA.53.1	Aka ri ŋa ma cingi Rwoth otieko menyirok?
ISA.53.2	Ŋeca pa Rwoth odongo paka dudi ma nyaka rwako fuc i lowo m'othwo.
ISA.53.2	Go oyido ongoye gi dwoŋ kosa ŋono,
ISA.53.2	m'omiy waŋiy go,
ISA.53.2	kosa cal moro kwoŋe ma d'oyway cuny wan,
ISA.53.2	kosa ŋono ma d'omiy wawanya go.
ISA.53.3	Ji jocayo go, aka jokwedere kwoŋe,
ISA.53.3	dhano ma jarem,
ISA.53.3	gi candirok madit.
ISA.53.3	Ongoye ŋat'obolo kada waŋe ŋiyo go,
ISA.53.3	wacayo go, aka wakidewo kwoŋe paka ŋata dikony.
ISA.53.4	to tiŋo rem mawan;
ISA.53.4	kucel waparo ni ber ogoy go,
ISA.53.4	aka ni Were won am'ogoyo go to miyo go litho.
ISA.53.5	oyure ro raco mawan.
ISA.53.5	Gir'acula pere miyo wan kwo gibe,
ISA.53.5	aka luth m'ogoy go cango two mawan.
ISA.53.6	kisi moro ocomo yo pere,
ISA.53.6	to, Rwoth miyo gir'acula podho kwoŋ go,
ISA.53.6	gir'acula m'oyido waŋati waripo limo.
ISA.53.7	kucel go k'oyawo dhoke;
ISA.53.7	paka rombo m'itero yaŋo,
ISA.53.7	paka rombo m'icegin lielo,
ISA.53.7	ameno go k'oyawo dhoke.
ISA.53.8	G'adica kodi thumo banja, oter go neko;
ISA.53.8	paka ri luse pere, watero ni go oyido ripo gi tho,
ISA.53.8	wogoy go ro kibenga pa ji paran?
ISA.53.9	oyiki go paka joŋaŋo,
ISA.53.9	makada nende go oyido bubanja,
ISA.53.9	kosa k'oluwo twodo gi dhoke.
ISA.53.10	Kucel obedo mito pa Rwoth ni go wolimi litho;
ISA.53.10	to miyo go kumo,
ISA.53.10	munyo olokere cowirok ma cwako reco,
ISA.53.10	go laneno nyikwaye, go lamedo ndelo pere;
ISA.53.10	aka luwo i go atoŋa pa Rwoth latundo i kare.
ISA.53.11	Rumacen ma kwo ma candirok, go laneno kisangala;
ISA.53.11	go laŋeyo ni k'ocandere ma nono.
ISA.53.11	Ŋeca paran m'omiyere, aka ma sangala an,
ISA.53.11	latiŋo gir'acula pa ji kweth,
ISA.53.11	aka ro go alacwako rijo.
ISA.53.12	go lapoko lim m'onyaga gi jom'ocwiny;
ISA.53.12	rupiri okonjo woko kwo pere i tho,
ISA.53.12	t'ikwano go gi joreco;
ISA.53.12	kucel otiŋo reco pa ji kweth,
ISA.53.12	to kwayo ri joreco.
ISA.54.1	mwoc gi wer aka iywaki malo,
ISA.54.1	in ma ŋedi k'oramin!
ISA.54.1	Onyo pama ilabedo gi nyithindho kweth,
ISA.54.1	loyo dhako m'otieko nywomirok, Rwoth waco.
ISA.54.2	Loki wema perin malac,
ISA.54.2	aka weyi nanga ma geŋo kam'ibed'iye woyar woko;
ISA.54.2	ikir'ipan, loki mabor thondhe perin,
ISA.54.2	aka iridhi loce perin.
ISA.54.3	Ilayawo kew perin i thenge maracuc gi maracam,
ISA.54.3	ji perin joladwoko i lowo,
ISA.54.3	ma nonin man oyido jobed'iye.
ISA.54.3	Ji jolabedo i tindin ma pama obedo gundin.
ISA.54.4	Ikir'ibedi gi lworo, kole wickwot kilamakin;
ISA.54.4	Ikir'ilacere, wickwot kilamakin.
ISA.54.4	Wiyin lawil gi wickwot ma soye perin,
ISA.54.4	aka ikilawinjo wickwot ro bedo citho.
ISA.54.5	Kole jacwec perin obedo cworin,
ISA.54.5	Rwoth pa lwak jolweny obedo nyinge;
ISA.54.5	Were Maleŋ pa Isiraili obedo Jaboth perin,
ISA.54.5	ilwoŋo go ni Were ma piny gibe.
ISA.54.6	Kole Rwoth otieko lwoŋin,
ISA.54.6	paka dhako m'ojwangi aka cunye ramo,
ISA.54.6	paka dhako ma fodi soye k'oriemi woko,
ISA.54.6	Were perin waco.
ISA.54.7	I hongo macek ajwangin,
ISA.54.7	to, gi wor madwoŋ alacokin.
ISA.54.8	I keme paran m'opoŋ de oy ma hongo macek,
ISA.54.8	apano rin waŋan,
ISA.54.8	to alamako kodin wor gi mar makiwire,
ISA.54.8	Rwoth, Jaboth perin waco.
ISA.54.9	m'akwoŋere ni pi ma hongo pa Nowa
ISA.54.9	wokiri woum piny,
ISA.54.9	ameno akwoŋere ni akilamako nge kodin kendo,
ISA.54.9	aka akilabwokin kendo.
ISA.54.10	Gote gi tendere jonyalo barok,
ISA.54.10	to mar paran makiwire rin k'oeye kwoŋin;
ISA.54.10	aka alakuro cikirok paran ma siem,
ISA.54.10	Rwoth ma mako wor kodin waco.
ISA.54.11	Awi Yerusalem, tindi madwoŋ ma candere aka ongoye ŋat'okony,
ISA.54.11	ongoye ŋat'oyom cunyin.
ISA.54.11	Alageto kindi ot perin kendo gi telin ma welo.
ISA.54.12	Alageto acurcur perin gi telin ma welo,
ISA.54.12	waŋkace perin gi telin maliel paka mac,
ISA.54.12	kodi cel perin je gi telin ma welo.
ISA.54.13	“
ISA.54.13	aka nyithindho perin jolabedo joŋaŋo madwoŋ.
ISA.54.14	Ilagetere m'ocwiny i tiro,
ISA.54.14	ilabedo bor g'adica, aka lworo k'omakin,
ISA.54.14	gi kwoŋ acanda, rupiri k'ocore cegin bongin.
ISA.54.15	Ka moro okwinyin,
ISA.54.15	meno k'owoki bongan,
ISA.54.15	aka moro otugila lweny kodin,
ISA.54.15	lapodho kwoŋbedo in.
ISA.54.16	Neni, aŋat'acweyo jandijo,
ISA.54.16	ma buko cuk mac,
ISA.54.16	to wodho gilweny ri atoŋa mere.
ISA.54.16	Atieko bende cweyo janek ma reyo woko.
ISA.54.17	Ongoye gilweny m'ilathedho ma lweny kodin ma lakiyindira,
ISA.54.17	aka ilawiro woko lew je m'oay kwoŋin i thumo banja.
ISA.54.17	Me alunja pa ŋecin pa Rwoth,
ISA.54.17	gi gwok pajo wok bongan.”
ISA.54.17	Rwoth waco.
ISA.55.1	Biye, ŋata riyo neko je,
ISA.55.1	biye i pi!
ISA.55.1	Biye, ŋat'ongoye gi pesa,
ISA.55.1	biye nyewere t'icemo!
ISA.55.1	Biye, nyew vini gi cak,
ISA.55.1	m'ongoye pesa kosa cul.
ISA.55.2	Raŋo wioro pesa ri gima k'obedo cemo,
ISA.55.2	gi meni mewin ri gima kiyeŋ win?
ISA.55.2	Winjan win maber, aka wicam gimaber,
ISA.55.2	to wiyodere gi cemo ma dicwe.
ISA.55.3	winji win, ŋey cuny win wonyali kwo.
ISA.55.3	Alatimo gi win cikirok ma cil gi cil,
ISA.55.3	mar paran makiwire, mar'adieri ri Daudi.
ISA.55.4	Neni, aketho go mijulisi ri ji,
ISA.55.4	jatel aka jamituka pa ji.
ISA.55.5	Neni, ilalwoŋo nonin ma fodi ikiŋeyo,
ISA.55.5	aka piny m'oyido k'oŋeyin laringo bino bongin,
ISA.55.5	kwoŋbedo An abedo Rwoth, Were Maleŋ pa Isiraili,
ISA.55.5	rupiri go otieko miyin dwoŋ.
ISA.55.6	Rangi Rwoth, ka go fodi nyalo nwaŋere,
ISA.55.6	lwoŋ Rwoth, ka go fodi nicegin.
ISA.55.7	Weyi jokidakana jowojwangi yo pajo,
ISA.55.7	jowowey paro pajo marac;
ISA.55.7	weyi jowogiki bongi Rwoth, ŋey wonyali timo gi jo ŋono
ISA.55.7	kodi bongi Were mawan, kole go lacwako i thotho.
ISA.55.8	Kole paro paran k'obedo paro mewin,
ISA.55.8	aka yo paran opokere kwoŋ mewin, Rwoth waco.
ISA.55.9	Kole paka polo bor yombo piny,
ISA.55.9	apaka yo paran nitie malo kalo mewin,
ISA.55.9	aka paro paran kalo paro mewin.
ISA.55.10	aka jokigiki malo cuka jotieko dhieko piny,
ISA.55.10	to jomiyo gim'opidhi twi gi dongo,
ISA.55.10	miyo jacwoyo kodhi gi cemo ma camo.
ISA.55.11	Ameno apaka wac ma wok i dhokan labedo,
ISA.55.11	k'ogiki bongan nono,
ISA.55.11	to lamiyo atoŋa mere wotundi i kare,
ISA.55.11	latimo kisi gim'adhiro ni wotim.
ISA.55.12	Kole wilaweyo Babilon gi kisangala,
ISA.55.12	aka ilatelo win ka widok i siem.
ISA.55.12	Gote gi tendere jolamwoc gi wer,
ISA.55.12	aka yen madudi jolagoyo adhoŋ.
ISA.55.13	Yen lwiyo latwi kama pama kudhin nitie i iye,
ISA.55.13	aka yen ma lile malo latwi kama pama kayongo nitie i iye.
ISA.55.13	Me labedo rapoy ri Rwoth,
ISA.55.13	ri ranyuth ma cil gi cil ma k'orumi.
ISA.56.1	Me apaka Rwoth waco:
ISA.56.1	Kur win tiro, aka witim gim'otire,
ISA.56.1	kole both paran cegin bino,
ISA.56.1	aka gony paran lanyuthere.
ISA.56.2	Jasilwany a ŋata timo gime,
ISA.56.2	ŋata mako matek swa,
ISA.56.2	ŋata kuro sabato, ma kikoc,
ISA.56.2	aka cinge kitim reco moro je.
ISA.56.3	Jopath ma jolaman jokiri jowowaci ni,
ISA.56.3	“Rwoth kilayeyan lamo go kanyacel gi ji pere.”
ISA.56.3	Jacwo ma lur wokiri wowaci ni,
ISA.56.3	“Neni, abedo yath m'othwo.”
ISA.56.4	Kole me apaka Rwoth waco ama:
ISA.56.4	Ri cwo ma lur, ma jokuro Sabato paran,
ISA.56.4	ma joyero gigipiny ma sangala an,
ISA.56.4	aka jokuro cikirok paran,
ISA.56.5	alamiyo wopoy nyingi jo i ot paran, gi i dier ji paran,
ISA.56.5	loyo k'oyido jonitie gi nyithindho mayac gi manyir.
ISA.56.5	Alamiyo nyingi jo wopoy kicutho,
ISA.56.5	ma kilarere woko.
ISA.56.6	Jopath ma joriwere bongi Rwoth,
ISA.56.6	tic rigo, maro nyingi Rwoth,
ISA.56.6	gi bedo ŋecin pere,
ISA.56.6	moro je m'okur sabato, aka kikoc,
ISA.56.6	to kuro cikirok paran;
ISA.56.7	t'amiyo jo kisangala i ot paran ma kwayo.
ISA.56.7	Alajolo mic awaŋa pajo gi cowirok pajo i wi migam paran.
ISA.56.7	Kole ot paran ilalwoŋo ni ot ma kwayo ri ji je.
ISA.56.8	Me apaka Rwoth Were waco ama:
ISA.56.8	Go ma coko kanyacel Joisiraili ma jonitie woko.
ISA.56.8	Alamedo coko joman rijo,
ISA.56.8	medo kwoŋ jono m'atieko coko.
ISA.56.9	Kisi ogwaŋ madudi, biye winyul,
ISA.56.9	win kisi ogwaŋ ma lul!
ISA.56.10	Jokur pa Isiraili waŋin otho
ISA.56.10	joje jongoye gi ŋeyo;
ISA.56.10	joje jobedo gwokere m'obadha,
ISA.56.10	ma jokinyal gwe,
ISA.56.10	jomaro swa rierok piny gi lek,
ISA.56.10	jomaro swa nur.
ISA.56.11	Gwokere jothoth gi woro,
ISA.56.11	to jokinwaŋ gima romo jo.
ISA.56.11	Jokwath bende jokiniaŋ,
ISA.56.11	joje jowire i yo pajo wegi,
ISA.56.11	kisi acel i magowa pere won, acel aka joje.
ISA.56.12	Jowaco ni, “Biye, weyi wanwaŋ vini,
ISA.56.12	weyi wamadhi math matek ma romo wan,
ISA.56.12	dikin lacale konon,
ISA.56.12	madit ma kiwacere.”
ISA.57.1	Ji ma jotimo gim'otire jotho,
ISA.57.1	aka ongoye ŋata dewo;
ISA.57.1	ji ma jomiyere irwenyo gi jo,
ISA.57.1	kucel ongoye ŋata niaŋ kwoŋe.
ISA.57.1	Kole ibotho ŋat'otire i teko,
ISA.57.2	Go donjo i siem,
ISA.57.2	joywomere i siem,
ISA.57.2	rupiri jotimo gim'otire.
ISA.57.3	To win, core win ka,
ISA.57.3	win nyithindho pa jothieth,
ISA.57.3	nyithindho pajo jacot gi jakidakana.
ISA.57.4	Witimo gi nyero gi ŋa?
ISA.57.4	Wiŋamo dhok win malac kwoŋ ŋa?
ISA.57.4	Wijwiyo ŋa?
ISA.57.4	Wikibedo nyithindho mareco,
ISA.57.4	nyikway jotwodo.
ISA.57.5	Win ma wiwaŋ g'awanya i tiendi podo,
ISA.57.5	i kisi tiendi yen moro je.
ISA.57.5	Win ma withumo nyithindho mewin i milelin,
ISA.57.5	i kisi ŋungu telin?
ISA.57.6	I kisi telin mafoth ma milelo winwaŋ'iye werin mewin;
ISA.57.6	jobedo adec mewin.
ISA.57.6	Wikonjo rijo mic ma vini gi mic ma cemo.
ISA.57.6	Gino osangala an?
ISA.57.7	Wipedho kanindo mewin,
ISA.57.7	malo wi gote mabor,
ISA.57.7	aka kenyo ama wimiyo cowirok.
ISA.57.8	Yucen ma thigo gi dhiot mewin,
ISA.57.8	wiketho ranyuth mewin,
ISA.57.8	onyo ma weyan, witieko yawo kanindo mewin,
ISA.57.8	aka w'idho kanindo mewin malac gi jomitirok mewin ma winyewo nindo gi jo,
ISA.57.8	witieko maro kanindo pajo,
ISA.57.8	witieko neno kinyoro pajo.
ISA.57.9	Wikidho bongi were Molek,
ISA.57.9	kareno wiwiro mo mewin maŋwe kur nger gi nger,
ISA.57.9	widhiro jomikwenda mewin bor swa,
ISA.57.9	widhiro jo kiri i piny pa jom'otho.
ISA.57.10	I thotho ma woth mewin, oyido wilacere
ISA.57.10	to wikiwaco ni “Obedo gim'ongoye kony.”
ISA.57.10	Winwaŋo kwo manyen ri meni mewin,
ISA.57.10	aka ameno wikinyapere.
ISA.57.11	Ŋa m'oyido wikirin to wilworo,
ISA.57.11	m'omiyo witwodo,
ISA.57.11	wikipoyan kosa wikiparo kwoŋan?
ISA.57.11	Wikwero lworan,
ISA.57.11	kwoŋbedo aliŋ ma hongo mabor?
ISA.57.12	Alakedho kamaler tiro mewin gi tic mewin,
ISA.57.12	to jok'okony win.
ISA.57.13	Ka winogoy koko, weyi cal makicar mewin ma wicoko jowobothi win!
ISA.57.13	Koyo latiŋo woko,
ISA.57.13	luya won lakudho jo.
ISA.57.13	To ŋata pondo i an, lalimo lowo,
ISA.57.13	to lunjo got paran maleŋ.
ISA.57.14	Aka ilawaco ni,
ISA.57.14	“Geti win, geti win, yik win yo,
ISA.57.14	kwany win woko rageŋ mogo je i royo pa ji paran.”
ISA.57.15	Kole Jamalo swa, ŋataleŋ waco,
ISA.57.15	go makwo cil gi cil, ma nyinge Leŋ.
ISA.57.15	Abedo kam'oŋawere, kamaleŋ,
ISA.57.15	gi jono bende ma joŋuto aka jobwonere i cuny,
ISA.57.15	dwoko cuny jomamwol,
ISA.57.15	gi dwoko cuny joma ŋuto reco.
ISA.57.16	Kole akilamedo kisegeya ji paran,
ISA.57.16	kosa mako nge noknok.
ISA.57.16	Kole bongan ama cuny wok'iye,
ISA.57.16	aka atieko timo luya ma kwo.
ISA.57.17	Amako nge gi jo ro awanya gi reco pajo,
ISA.57.17	amiyo jo gir'acula, apondo rijo aka oyido amako nge;
ISA.57.17	to jomedo gik cen i yo ma cuny jo wegi.
ISA.57.18	Atieko neno yo pajo, to alacango jo;
ISA.57.18	alatelo jo,
ISA.57.18	aka alayomo cuny joma ywak
ISA.57.18	miyo ji pere ma ywak nyero.
ISA.57.19	siem, siem, ri joma nitie bor gi cegin,
ISA.57.19	aka alacango jo.
ISA.57.20	To jokidakana jocale nam ma dewadewa,
ISA.57.20	ato kinyal kwe,
ISA.57.20	pi mere ma dewadewa ulo koco gi cwodho.
ISA.57.21	“Siem ongoye ri jokidakana.”
ISA.58.1	Koki malo, ikir'iliŋ!
ISA.58.1	Tiŋi dwondin malo paka gwara,
ISA.58.1	tuci ri ji paran reco pajo,
ISA.58.1	ri ot pa Yakobo reco pajo.
ISA.58.2	Kucel jorangan kisi ndelo,
ISA.58.2	aka josangala mito ŋeyo yo paran,
ISA.58.2	paŋini piny ma timo gim'otire,
ISA.58.2	aka jok'ojwango cik pa Were pajo.
ISA.58.2	Jokwayan thumo banja gi tiro,
ISA.58.2	aka josangala bino cegin gi Were.
ISA.58.3	Ji jopenjere ni, “Raŋo wariyo kec aka ikineni?
ISA.58.3	Raŋo wamwole, to Rwoth kiŋey?”
ISA.58.3	Neni, i ndelo ma wiriy'iye,
ISA.58.3	wirango gigipiny mewin ma siemo win,
ISA.58.3	aka widiyo jotic mewin je.
ISA.58.4	Neni, wiriyo to wicako dhaw gi gorok,
ISA.58.4	gi gorok g'adonde ma kidakana.
ISA.58.4	Nger riyo kec paka mewin i ndelo me,
ISA.58.4	k'omiy dwondi win winjirok malo.
ISA.58.5	Me a nger riyo kec m'ayero,
ISA.58.5	ndelo ma dhano ber womwoli'ye?
ISA.58.5	Ni obedo kulo wiy win piny paka dudi m'oriewere,
ISA.58.5	to wiruko kutiya to wibedo i buru?
ISA.58.5	Winolwoŋ gime ni obedo riyo kec,
ISA.58.5	gi ndelo ma yere ri Rwoth?
ISA.58.6	Me ka riyo kec ma Rwoth mito:
ISA.58.6	Kwanyo woko ngoye pa tiro,
ISA.58.6	gonyo jotwec,
ISA.58.6	weyo jom'idiyo bedo gi thwolo,
ISA.58.6	gi kwanyo woko bieto pajo?
ISA.58.7	gi rwako jacandi ma bu peco i ot mewin;
ISA.58.7	ka wineno jokinyoro, wiruk jo,
ISA.58.7	aka wikiri wikwer konyo wade mewin won?
ISA.58.8	Ameno nyaka lero mewin laliel paka ŋamba,
ISA.58.8	aka adhola mewin lacango piyo.
ISA.58.8	Jaboth mewin latelo yuwiy win,
ISA.58.8	aka dwoŋ pa Rwoth lagwoko win yucen.
ISA.58.9	Kenyo ka wikwayo, Rwoth ladwoko win,
ISA.58.9	wilaywak ri kony, aka go ladwoko ni, An e.
ISA.58.9	Ka wikwanyo woko okol i dier win,
ISA.58.9	cimirok gi lwet win, gi luwo gimarac,
ISA.58.10	Ka winomiy joma kec neko cemo,
ISA.58.10	to widewo kwoŋ joma nitie i litho,
ISA.58.10	nyaka lero mewin lawok i mudho,
ISA.58.10	to kumo mewin bedo paka odieceŋ.
ISA.58.11	Rwoth latelo win noknok,
ISA.58.11	to yeŋo mito mewin gi gigipiny mabeyo,
ISA.58.11	to loko cokin mewin matek.
ISA.58.11	Wilacale ndelo m'ikonj'iye pi,
ISA.58.11	paka waŋ pi,
ISA.58.11	ma pi mere kicwiy.
ISA.58.12	Gundin mewin macene ilageto kendo,
ISA.58.12	wilageto kendo kindi udi ma luse ma cango.
ISA.58.12	Ilalwoŋo win joyiki gim'otur,
ISA.58.12	joyiki royin m'ibed'iye.
ISA.58.13	Weyi win cayo Sabato,
ISA.58.13	to wiwire kwoŋ timo gima wimito i ndelo paran maleŋ,
ISA.58.13	lwoŋo win sabato ni kisangala,
ISA.58.13	to wimiyo ndelo pa Rwoth dwoŋ,
ISA.58.13	miy win dwoŋ, ma wikitimo gimewin won,
ISA.58.13	ma sangala win,
ISA.58.13	kosa widwaro siemirok, kosa wiluwo gima bukony.
ISA.58.14	Kenyo nyaka wilakisangala i Rwoth,
ISA.58.14	aka alamiyo win dwoŋ i piny,
ISA.58.14	alamiyo win silwany gi lowo m'amiyo kwari win Yakobo,
ISA.58.14	kole dhok Rwoth otieko luwo.
ISA.59.1	Neni, cingi Rwoth kicek ma kinyal botho,
ISA.59.1	kosa ithe k'ocule ma kinyal winjo.
ISA.59.2	To, obedo reco mewin,
ISA.59.2	ama poko win gi Were mewin,
ISA.59.2	aka omiyo go pano waŋe kwoŋ win,
ISA.59.2	aka kiwinji kwayo mewin.
ISA.59.3	Cingi win oduwere gi remo,
ISA.59.3	lwet win opoŋ reco,
ISA.59.3	dhok win luwo twodo,
ISA.59.3	aka lew win tuco kidakana.
ISA.59.4	Ongoye ŋata donjo i kapido g'adieri,
ISA.59.4	aka wiluwo twodo i kapido;
ISA.59.4	wigoŋere kwoŋ ywakirok ma twodo, joluwo twodo,
ISA.59.4	witimo can mewin ma miyo joman litho.
ISA.59.5	Jotoŋo tongi malasaŋ,
ISA.59.5	jowiyo od bumbu;
ISA.59.5	ŋata camo tongi jo je tho,
ISA.59.5	aka tongi jo m'oŋidhi toŋo malasaŋ.
ISA.59.6	To, od bumbu kinyal bedo rijo paka nanga;
ISA.59.6	ji jok'onyal um kodi gima jotimo.
ISA.59.6	Tim pajo obedo tim mareco,
ISA.59.6	aka tim mar'akaka ama ni cingi jo.
ISA.59.7	aka joredo oyo remo pa ji ma bubanja;
ISA.59.7	paro pajo obedo paro mareco,
ISA.59.7	joreyo ji aka joweyo gundin i ngudin pajo madongo.
ISA.59.8	Jokuya yo ma siem,
ISA.59.8	aka tiro ongoye i yo pajo.
ISA.59.8	Royin pajo ma jotimo okom,
ISA.59.8	aka ongoye ŋata woth i jo m'oŋeyo siem.
ISA.59.9	Riameno, tiro nitie bor gi wan,
ISA.59.9	aka tiro kitundi riwan,
ISA.59.9	wakuro lero, to neni, mudho ama nitie.
ISA.59.9	Wakuro piny wocoti, to wawotho i mudho.
ISA.59.10	Wamudamuda pa joma waŋ jo otho,
ISA.59.10	wacer odieceŋ par,
ISA.59.10	paŋini i hongo ma nyaka waŋceŋ podho,
ISA.59.10	aka i dier jomwamba wacale jom'otho.
ISA.59.11	Waŋur paka arara,
ISA.59.11	warembo paka akurin.
ISA.59.11	Wakuro tiro, to ongoye;
ISA.59.11	wakuro both, to nitie bor gi wan.
ISA.59.12	Kole reco mawan thoth ruwaŋin,
ISA.59.12	aka josegeya wan ruwaŋin.
ISA.59.12	Wapoŋ gi reco,
ISA.59.12	aka waŋeyo reco mawan.
ISA.59.13	Wagwenyere to wakwedere kwoŋ Rwoth,
ISA.59.13	aka wakwero luwo Were mawan.
ISA.59.13	Waluwo wac mar'adica gi ma gwenyirok,
ISA.59.13	waere gi wac ma twodo aka watuco jo wok iy'adundin mawan.
ISA.59.14	Tiro odwoki yucen,
ISA.59.14	aka ongoye gim'otire m'itimo.
ISA.59.14	Kole adieri ongoye i kapido,
ISA.59.14	aka genirok ongoye.
ISA.59.15	Adieri ongoye,
ISA.59.15	aka ŋata temo weyo gimarac lokere jabanja.
ISA.59.15	Munyo Rwoth oneno ni tiro ongoye,
ISA.59.15	go k'osangala.
ISA.59.16	ameno cingi go ma meni,
ISA.59.16	okelo rigo loyo aka obotho jo.
ISA.59.17	gi both paka junga i wiye,
ISA.59.17	to ruko nangin ma culo kwor,
ISA.59.17	to boyere i nge paŋini del m'itwere gine.
ISA.59.18	Cungo kwoŋ tim pajo go laculo jo;
ISA.59.18	keme pere ri jokwor pere, culo kwor ri jokwor pere,
ISA.59.18	go laculo kwor ri piny ma yuthengi nam.
ISA.59.19	Ameno ji ma yupodho ceŋ jolalworo nyingi Rwoth,
ISA.59.19	aka ji ma yuwok ceŋ jolamiyo go dwoŋ,
ISA.59.19	kole go labino paka malawa ma ule,
ISA.59.19	ma koyo pa Rwoth ama gweyo.
ISA.59.20	kodi ri nyikway Yakobo,
ISA.59.20	ma joŋuto reco pajo, Rwoth waco.
ISA.59.21	Aka ri an, Rwoth waco, me cikirok paran gi jo. Cuny paran nitie kwoŋ win, aka wac paran m'atieko ketho i dhok win kilaeye i dhok win, kosa i dhok nyithindho mewin, kosa dhok nyikway win, wok pama kadho yuwaŋe gi cil gi cil.
ISA.60.1	Ay, liel; Yerusalem, kole lero perin otieko bino,
ISA.60.1	aka dwoŋ pa Rwoth otieko liel kwoŋin.
ISA.60.2	Kole mudho laumo piny,
ISA.60.2	aka mudho m'opoto laumo ji,
ISA.60.2	to Rwoth layweyo ŋamba kwoŋin,
ISA.60.2	aka dwoŋ pere laneno kwoŋin.
ISA.60.3	Nonin jolabino i lero perin,
ISA.60.3	aka kerin jolabino i lero ma ŋamba perin.
ISA.60.4	Tiŋi waŋin malo iŋiy korin gi korin,
ISA.60.4	jo je jocokere kanyacel, jobino bongin,
ISA.60.4	wotin jolabino wok bor,
ISA.60.4	ilakideda nyikin i cingin.
ISA.60.5	Kenyo ilaneno t'ipoŋ gi kisangala,
ISA.60.5	cunyin lapoŋ mo to fore,
ISA.60.5	rupiri lim ma nam je ladwoko bongin,
ISA.60.5	lim pa nonin je ladwoko bongin.
ISA.60.6	Ŋamin kweth ma kikwanere jolaumin,
ISA.60.6	ŋamin ma nyaka joay ma Midian gi Efa,
ISA.60.6	gi ma jowok i Seba je jolabino.
ISA.60.6	Jolakelo zahabu kodi buban,
ISA.60.6	aka jolatuco pak pa Rwoth.
ISA.60.7	Ilacoko rin mwendi je ma Kedar,
ISA.60.7	wot rombo ma Nebayoth je ilamiyin paka cowirok,
ISA.60.7	alajolo jo i wi migam paran,
ISA.60.7	aka Rwoth lamiyo ot pere wobedi gi dwoŋ loyo.
ISA.60.8	Me jokune, ma joay paka pondeponde,
ISA.60.8	paka akurin ma jodok i od gin?
ISA.60.9	Kole piny ma yuthengi nam jolakuran,
ISA.60.9	mele ma Tarsis marapena,
ISA.60.9	ma lakelo wotin wok bor,
ISA.60.9	jolabedo gi feza gi zahabu pajo,
ISA.60.9	ma miyo nyingi Rwoth Were perin dwoŋ,
ISA.60.9	ri Ŋataleŋ pa Isiraili,
ISA.60.9	rupiri go otieko miyin dwoŋ.
ISA.60.10	Rwoth waco ri Yerusalem ni,
ISA.60.10	“Jopath jolageto cel perin kendo,
ISA.60.10	aka kerin pajo jolatic rin.
ISA.60.10	Amiyo win gir'acula i keme paran,
ISA.60.10	to i mar paran, atieko timo gi win ŋono.
ISA.60.11	kilacego odieceŋ gi wor,
ISA.60.11	ŋey piny jowokeli rin lim pajo,
ISA.60.11	ka kerin pajo jotelo jo i woth.
ISA.60.12	Kole piny gi ker,
ISA.60.12	ma k'otiy rin jolakisika,
ISA.60.12	ilareyo woko kicutho.”
ISA.60.13	Dwoŋ pa Lebanon labino rin,
ISA.60.13	mbawin ma yen mabeyo,
ISA.60.13	ma geto Yerusalem kendo,
ISA.60.13	loko Kabedo Maleŋ paran maŋon,
ISA.60.13	aka alamiyo kabedo ma keth'iye tiendan dwoŋ.
ISA.60.14	jolabino bwonirok ruwaŋin,
ISA.60.14	aka jono ma jocayin,
ISA.60.14	jolaguro rin congi gin.
ISA.60.14	Jolalwoŋin Tindi madwoŋ pa Rwoth,
ISA.60.14	Zayon, tindi madwoŋ pa Were ma Leŋ pa Isiraili.
ISA.60.15	Makada nende oyido ajwangin aka adakin,
ISA.60.15	m'oyido ongoye moro je ma luwo kenyo,
ISA.60.15	alalokin madwoŋ aka maŋon cil gi cil,
ISA.60.15	gi kisangala wok i luse tundo i luse.
ISA.60.16	Iladhotho cak pa nonin,
ISA.60.16	iladhotho thundho pa kerin,
ISA.60.16	aka ibino ŋeyo ni An, Rwoth abedo Jaboth perin,
ISA.60.16	aka Jagony perin, Jameni pa Yakobo.
ISA.60.17	Alakelo rin zahabu i kabedo pa ywel,
ISA.60.17	alakelo rin feza i kabedo pa nyweny,
ISA.60.17	ywel, i kabedo pa mbawo,
ISA.60.17	nyweny i kabedo pa telin.
ISA.60.17	Jodhum mewin jokiladiyo win kendo;
ISA.60.17	alamiyo jo dhumo gi tiro kodi siem.
ISA.60.18	Akaka k'obedi kendo i lowo perin,
ISA.60.18	rerok gi kisika gigipiny langoye.
ISA.60.18	Wilalwoŋo kor udi mewin ni both,
ISA.60.18	waŋkace mewin ni pak.
ISA.60.19	kosa dwe wor;
ISA.60.19	to Rwoth, ama labedo lero perin ma cil gi cil;
ISA.60.19	aka Were perin labedo dwoŋ perin.
ISA.60.20	Ceŋ perin kilapodho,
ISA.60.20	aka dwe perin kilapodho;
ISA.60.20	kole Rwoth labedo lero perin cil gi cil,
ISA.60.20	aka ndelo perin ma ywak latundo i gike.
ISA.60.21	Ji perin je jolabedo jom'otire,
ISA.60.21	aka jolabedo gi lowo cil gi cil.
ISA.60.21	Jobedo kolo m'apidho, tic ma cingan,
ISA.60.21	ŋey anyal limo dwoŋ.
ISA.60.22	Ma sisiri kwoŋ jo, lalokere nono,
ISA.60.22	aka mathin loyo lalokere madwoŋ paka piny matek,
ISA.60.22	An abedo Rwoth,
ISA.60.22	i hongo mere, alamiyo gime wotimere piyo.
ISA.61.1	kwoŋbedo Rwoth owiran gi mo,
ISA.61.1	ooran kelo wac manyen maber ri ji m'idiyo,
ISA.61.1	yomo cuny joma cuny jo otur,
ISA.61.1	tito gonyirok pa joma jonitie i twec,
ISA.61.1	gi gonyo joma jotudere.
ISA.61.2	gi ndelo ma culo kwor pa Were mawan,
ISA.61.2	kodi yomo cuny ji je ma joywak.
ISA.61.3	Miyo ji ma joywak i Zayon,
ISA.61.3	kisangala gi forok i kabedo pa rem,
ISA.61.3	mo ma wir i kabedo pa ywak,
ISA.61.3	bujwenge ma pak i kabedo ma cuny manyap.
ISA.61.3	Kenyo nyaka wonyali lwoŋo jo ni olwa ka jotimo gim'otire,
ISA.61.3	ma Rwoth won am'opidho, ŋey wonyali miyo go dwoŋ.
ISA.61.4	Jolageto tindin madongo macene kendo,
ISA.61.4	jolatiŋo malo kam'oyido osika con,
ISA.61.4	jolayiko tindin madongo m'obedo gundin,
ISA.61.4	ma jorere i luse kweth.
ISA.61.5	Jopath jolatic riwin,
ISA.61.5	to jokwayo mwendi mewin,
ISA.61.5	jowiloka jolafur gi dhok mewin to jolwero lisik vini mewin.
ISA.61.6	To win, ilalwoŋo win ni jocway ri Were i wi migam pa Rwoth,
ISA.61.6	ilalwoŋo win ni ŋecin pa Were mawan,
ISA.61.6	wilawinjo cwe ma lim pa nonin man,
ISA.61.6	aka wilakwoto i ŋaŋo pajo.
ISA.61.7	I kabedo pa wickwot mewin, wilalimo lim mirundi ario,
ISA.61.7	i kabedo pa bwon, wilasiemere i lowo mewin won,
ISA.61.7	riameno i lowo mewin won, wilalimo lim mirundi ario,
ISA.61.7	kisangala mewin labedo cil gi cil.
ISA.61.8	Kole an Rwoth, amaro tiro,
ISA.61.8	adaki kwo gi timo gi komo;
ISA.61.8	alamiyo ji paran kemba iy'adieri,
ISA.61.8	aka alatimo gi jo cikirok ma cil gi cil.
ISA.61.9	Kisi nono laŋeyo nyikway jo,
ISA.61.9	aka ji jolaŋeyo nyithindho pajo.
ISA.61.9	Ji je ma joneno jolaŋeyo,
ISA.61.9	ni jobedo ji ma Rwoth otieko miyo silwany.
ISA.61.10	adundo paran gipi layodere i Were paran;
ISA.61.10	kole go otieko rukan gi law ma both,
ISA.61.10	go otieko uman gi kanzu ma tiro,
ISA.61.10	paka jamweha koda wiye sangaria,
ISA.61.10	paka mweha kikere gi thiwino pere.
ISA.61.11	Kole paka lowo miyo kodhi twi to dongo,
ISA.61.11	paka ndelo miyo gim'ocwoy'iye twi,
ISA.61.11	ameno apaka Rwoth Were lamiyo tiro gi pak
ISA.61.11	kitula ruwaŋ nonin je.
ISA.62.1	Ro Zayon, akilaliŋ,
ISA.62.1	akilaywomere ro Yerusalem;
ISA.62.1	cuka tiro pere oliel paka ŋamba,
ISA.62.1	aka both pere paka tala m'ocwiny maliel.
ISA.62.2	Nonin jolaneno tiro perin,
ISA.62.2	aka Kerin je jolaneno dwoŋ perin.
ISA.62.2	Ilalwoŋin gi nyingin manyen,
ISA.62.2	ma Rwoth lacwoko gi dhoke.
ISA.62.3	Ilabedo sangaria ma ŋono i cingi Rwoth,
ISA.62.3	gi sangaria ma keri i cingi Were perin.
ISA.62.4	Kilalwoŋin kendo ni m'ojwangi,
ISA.62.4	kosa lowo perin ni Gunda.
ISA.62.4	To ilalwoŋin ni Kisangala paran ni go,
ISA.62.4	gi lowo perin ni m'onywomere.
ISA.62.4	Kole Rwoth sangala kodin,
ISA.62.4	aka lowo perin lanywomo.
ISA.62.5	Kole paka jayac nywomo dhako mambula,
ISA.62.5	ameno apaka yac perin lanywomin.
ISA.62.5	Aka paka jamweha fore gi mweha pere,
ISA.62.5	ameno apaka Were perin lafore kodin.
ISA.62.6	Awi Yerusalem, aketho jokur,
ISA.62.6	i kor udi perin,
ISA.62.6	odieceŋ gipi gi wor gipi;
ISA.62.6	jokilaliŋ.
ISA.62.6	Jono ma jopoyo Rwoth,
ISA.62.6	jokiywomere.
ISA.62.7	Jokilaywomere,
ISA.62.7	cuka go ogeti Yerusalem,
ISA.62.7	to loko pak i piny.
ISA.62.8	Rwoth otieko kwoŋere gi cinge maracuc,
ISA.62.8	gi bade ma meni ni,
ISA.62.8	“Ak'omiy kendo ŋano mewin,
ISA.62.8	wobedi cemo ri jokwor mewin,
ISA.62.8	aka jokicar jokilamadho vini mewin,
ISA.62.8	ma witieko oyo rigo kwok.
ISA.62.9	To jono ma jopidho to jokeco jolacamo,
ISA.62.9	to jopako Rwoth.
ISA.62.9	Jono ma jopidho to jofono vini jolamedho,
ISA.62.9	i diedipo ma ot paran.”
ISA.62.10	Donji win, donji win gi waŋkace,
ISA.62.10	yik win yo ri ji;
ISA.62.10	geti win, geti win ngudo madwoŋ,
ISA.62.10	kwany win woko telin manitie i iye,
ISA.62.10	tiŋi win ranyuth ri ji.
ISA.62.11	Waci win ri nyar Zayon ni,
ISA.62.11	“Neni, both perin bino,
ISA.62.11	kemba pere nitie gi go,
ISA.62.11	kodi cul pere ruwaŋe.”
ISA.62.12	Aka ilalwoŋo jo ni ji maleŋ mapa Were,
ISA.62.12	ji ma Rwoth obotho,
ISA.62.12	aka ilalwoŋin ni m'odwar,
ISA.62.12	tindi madwoŋ ma k'ojwangi.
ISA.63.1	wok i tindi madwoŋ Bozra gi nanga m'ocido m'obokere?
ISA.63.1	Ŋa me m'orukere swa,
ISA.63.1	ŋanjo gi meni ma teko pere?
ISA.63.1	Obedo an, ma langa loyo pere,
ISA.63.1	aka nigi meni ma botho.
ISA.63.2	Raŋo kanzu perin obokere,
ISA.63.2	aka nangin perin cal nanga pa jadhiŋ vini?
ISA.63.3	aka ongoye ŋat'obino konyan.
ISA.63.3	Apor kwoŋ jo i nge paran,
ISA.63.3	aka anyono jo i keme paran,
ISA.63.3	remo pajo okire i nangin paran,
ISA.63.3	aka ocido kanzin paran.
ISA.63.4	Kole ndelo ma culo kwor oyido nitie iy'adundo paran,
ISA.63.4	aka oro paran ma both otieko bino.
ISA.63.5	adhier, to ngoye moro m'othielan,
ISA.63.5	ameno cingan won am'okelo ran loyo,
ISA.63.5	aka keme paran othielan.
ISA.63.6	Anyono ji piny i nge paran,
ISA.63.6	amero jo i keme paran,
ISA.63.6	aka akonjo remo ma kwo pajo piny.
ISA.63.7	Alaluwo kwoŋ tim ma mar pa Rwoth makiwire,
ISA.63.7	pak pa Rwoth,
ISA.63.7	cungo kwoŋ gimoro je ma Rwoth otieko miyo wan,
ISA.63.7	gi bero pere madwoŋ ri ot pa Isiraili
ISA.63.7	m'otieko miyo jo ro ŋono pere,
ISA.63.7	cungo kwoŋ mar pere mathoth makiwire.
ISA.63.8	Kole go owaco ni, adieri jobedo ji paran,
ISA.63.8	nyithindho ma jokinyal wondan,
ISA.63.8	to go lokere jaboth pajo.
ISA.63.9	I litho pajo je, go olimo litho,
ISA.63.9	to malaika pere botho jo.
ISA.63.9	I mar pere gi wor pere, go obotho jo,
ISA.63.9	otiŋo jo malo to rendo joje i hongo macene.
ISA.63.10	To jogwenyere kwoŋ Rwoth,
ISA.63.10	aka jomiyo cuny maleŋ pere nge.
ISA.63.10	Riameno go olokere jakwor pajo,
ISA.63.10	aka go won gipi olwenyo gi jo.
ISA.63.11	Nyaka to poyo hongo macon,
ISA.63.11	hongo pa Musa ŋeca pere.
ISA.63.11	Aka jopenjo ni, nikune Rwoth m'owodho,
ISA.63.11	jokwath rombo pere woko i nam?
ISA.63.11	Nikune go m'oketho i dier jo
ISA.63.11	cuny maleŋ pere?
ISA.63.12	kidho i cingi Musa maracuc,
ISA.63.12	poko pi i diere ruwaŋ jo,
ISA.63.12	ma timo rigo nyinge ma cil gi cil?
ISA.63.13	Ŋa m'otelo jo i lutho?
ISA.63.13	Paka kayina iy'opalipat,
ISA.63.13	jok'ocer.
ISA.63.14	Cuny pa Rwoth omiyo jo ywomirok,
ISA.63.14	paka dhok ma jodonjo i milelo.
ISA.63.14	Ameno apaka itelo ji perin,
ISA.63.14	ma miyo nyingin dwoŋ.
ISA.63.15	Ŋiy piny wok i polo, ineni,
ISA.63.15	wok i kabedo perin maleŋ aka didwoŋ.
ISA.63.15	Nikune kinen perin gi meni perin?
ISA.63.15	Mito mar'adundo perin gi wor perin
ISA.63.15	opanere kwoŋan.
ISA.63.16	Kole in a Bawan,
ISA.63.16	makada nende Abraham okuya wan,
ISA.63.16	aka Isiraili kiyey wan,
ISA.63.16	in, Awi Rwoth, ibedo Bawan,
ISA.63.16	jaboth mawan wok cango obedo nyingin.”
ISA.63.17	Awi Rwoth, raŋo imiyo warwenyo gi yo perin,
ISA.63.17	aka iridho adundin mawan matek, ma wakinyali lworin?
ISA.63.17	Dwoki, ro ŋecin perin,
ISA.63.17	nonin ma jobedo alunja perin.
ISA.63.18	Ji perin maleŋ jobedo i Kabedo Maleŋ perin ma hongo macek,
ISA.63.18	jokwor mawan jotieko nyono piny.
ISA.63.19	Watieko lokere jono ma fodi ikidhumo,
ISA.63.19	paka jono ma jokilwoŋere gi nyingin.
ISA.64.1	Kabed'iyec polo t'iloro piny,
ISA.64.1	ŋey gote jowonyal yengirok ruwaŋin,
ISA.64.2	paka mac cwinyo dudi,
ISA.64.2	gi paka mac miyo pi walo,
ISA.64.2	ma miyo nyingin ŋeyirok ri jokwor perin,
ISA.64.2	gi nonin kirin ruwaŋin.
ISA.64.3	iloro piny, gote joyengere ruwaŋin.
ISA.64.4	Wok cene ongoye ŋat'otieko winjo,
ISA.64.4	kosa m'otieko niaŋ gi ithe,
ISA.64.4	ongoye waŋ m'otieko neno Were man kwanyowoko in,
ISA.64.4	ma timo nger tim no ri jono ma jokuro go.
ISA.64.5	Ikonyo jono ma jotimo gim'otire gi kisangala,
ISA.64.5	jono ma jopoyin i yo perin je.
ISA.64.5	Neni, nge oyido omakin, to watimo reco;
ISA.64.5	watieko timo reco ma hongo malac,
ISA.64.5	aka wanobothi?
ISA.64.6	Wajoje watieko lokere ŋata koc,
ISA.64.6	aka tim mawan maber je cal okuto.
ISA.64.6	Wathwo paka boke,
ISA.64.6	aka reco mawan kudho wan, paka koyo.
ISA.64.7	Ongoye ŋata lwoŋo nyingin,
ISA.64.7	kosa ma temo goŋirok kwoŋin;
ISA.64.7	kole ipano riwan waŋin,
ISA.64.7	aka iolo wan i cingi reco mawan.
ISA.64.8	Kucel, Awi Rwoth, ibedo Bawan,
ISA.64.8	wabedo lowo nyamasiga, aka ibedo jacwec degi,
ISA.64.8	wajoje wabedo tic ma cingin.
ISA.64.9	Awi Rwoth, ikir'imaki nge tektek,
ISA.64.9	aka ikir'ipoy reco cil gi cil.
ISA.64.9	Neni, dew ni wajoje wabedo ji perin.
ISA.64.10	Tindin perin madongo maleŋ jotieko lokere thim,
ISA.64.10	Zayon olokere thim,
ISA.64.10	Yerusalem olokere gunda.
ISA.64.11	Ot mawan maleŋ aka ŋon,
ISA.64.11	kama kwarere mawan jopakin'iye,
ISA.64.11	owaŋ gi mac,
ISA.64.11	aka kabedo mawan je ma josiemo wan jolokere gundin.
ISA.64.12	Awi Rwoth, ka gigipiny me je timere, ik'opar kwoŋe?
ISA.64.12	Inoliŋaliŋa, t'imiyo wan gir'acula malith?
ISA.65.1	Oyido ayikere dwoko kwayo pa ji paran, to jok'okwayan.
ISA.65.1	Oyido ayikere jowonwaŋan, to jok'orangan.
ISA.65.1	Awaco ni an e, an e,
ISA.65.1	ri piny ma k'olwoŋo kada nyingan.
ISA.65.2	ri ji ma jogwenyere,
ISA.65.2	ma jowotho i yo ma kiber,
ISA.65.2	joluwo rieko pajo wegi.
ISA.65.3	Ji ma jomiyan nge,
ISA.65.3	ruwaŋan radhik,
ISA.65.3	jomiyo cowirok manyakafir i ndelin,
ISA.65.3	aka jowaŋo buban i wi matafalere.
ISA.65.4	Jobedo i dier kaliele,
ISA.65.4	aka jotero wor gipi i kabedo m'opondo;
ISA.65.4	jocamo riŋo mbiji,
ISA.65.4	aka jomadho kado dek ma riŋo makoc iy'ayigin pajo.
ISA.65.5	Jowaco ri joman ni,
ISA.65.5	“Wikiri wicore cegin gi wan!
ISA.65.5	Kole waleŋ swa ma kiber oyido wimul wan.”
ISA.65.5	Nger jono jocale yiro i uman,
ISA.65.5	mac maliel ndelo gipi.
ISA.65.6	Neni, gir'acula pajo ondiki i ruwaŋan,
ISA.65.6	akilaliŋ to alaculo jo,
ISA.65.6	gima rom gi reco pajo.
ISA.65.7	Reco pajo gi reco pa kwarere pajo.
ISA.65.7	Rwoth waco.
ISA.65.7	Jowaŋo buban ri cal makicar wi gote,
ISA.65.7	joluwo marac kwoŋan,
ISA.65.7	ameno alamiyo jo,
ISA.65.7	gir'acula je ri tim pajo.
ISA.65.8	Me apaka Rwoth waco,
ISA.65.8	paka vini inwaŋo i kayego,
ISA.65.8	aka jowaco ni, “Ikir'irey woko,
ISA.65.8	kole nitie silwany i iye.”
ISA.65.8	Ameno apaka alatimo ro ŋecin paran,
ISA.65.8	ak'orey woko joje.
ISA.65.9	Alayero nyikway Yakobo,
ISA.65.9	aka nyikway Yuda jolalunjo gote paran.
ISA.65.9	Ji paran m'ayero jolalunjo, aka ŋecin paran jolabedo kenyo.
ISA.65.10	aka milelin ma Akor kaywomirok ri dhok,
ISA.65.10	ri ji paran ma jorangan.
ISA.65.11	To win, ma wijwango Rwoth,
ISA.65.11	ma wiy win wil gi got paran maleŋ,
ISA.65.11	aka wijengo meza ri Gad gi Meni,
ISA.65.11	werin ma silwany gi lifol,
ISA.65.11	to wipoŋo kikopere ma vini m'oruw.
ISA.65.12	Silwany maber mewin labedo,
ISA.65.12	tho malith g'abor,
ISA.65.12	kwoŋbedo munyo alwoŋo, wikidwoko,
ISA.65.12	munyo aluwo, wikiwinjo,
ISA.65.12	to witimo gimarac ruwaŋan,
ISA.65.12	wiyero gima kisangala an.
ISA.65.13	Riameno me apaka Rwoth Were waco,
ISA.65.13	ŋecin paran jolacemo,
ISA.65.13	to kec laneko win,
ISA.65.13	ŋecin paran jolabedo gi gir'amadha,
ISA.65.13	to riyo laneko win,
ISA.65.13	ŋecin paran jolafore,
ISA.65.13	to wilabedo giwickwot.
ISA.65.14	Ŋecin paran jolawero ri kisangala ma cuny jo,
ISA.65.14	to wilaywak ro arama cuny,
ISA.65.14	aka wilaywak gi cuny win m'otur.
ISA.65.15	Ŋecin paran jolaoro nyingi win ma kwoŋo,
ISA.65.15	aka an, Rwoth Were alaneko win,
ISA.65.15	t'amiyo ŋecin paran nyingi jo man.
ISA.65.16	Kenyo kisi ŋata kwayo silwany i lowo,
ISA.65.16	lakwayo gi Were ma timo adieri,
ISA.65.16	aka kisi ŋata timo cikirok i lowo,
ISA.65.16	latimo gi Were ma timo adieri,
ISA.65.16	kwoŋbedo teko macon larumo aka kilapoyo.
ISA.65.17	gi piny manyen,
ISA.65.17	k'opoy gigipiny macon,
ISA.65.17	kosa k'opar kwoŋe.
ISA.65.18	To sangala win aka fore win cil gi cil,
ISA.65.18	i gim'acweyo;
ISA.65.18	kole neni, acweyo Yerusalem lapoŋ forok,
ISA.65.18	aka ji mere jolabedo kisangala.
ISA.65.19	t'asangala i ji paran;
ISA.65.19	derino ma ywak k'owinjere kendo i iye,
ISA.65.19	kosa ywak ma litho.
ISA.65.20	Ongoye nyathi ma latho ma fodi ŋic,
ISA.65.20	kisi dhano lakwo kiri i tiyo.
ISA.65.20	Ŋat'otho munyo jaoro miya acel ilawaco ni oyido fodi soye,
ISA.65.20	aka ŋat'otho mafodi k'otundo oro miya acel ilawaco ni olam go.
ISA.65.21	Ji jolageto udi to wegi jobed'iye,
ISA.65.21	jolapidho ndelo vini to jocamo olemo mere.
ISA.65.22	Jokilageto udi to joman ama jonind'iye,
ISA.65.22	jokilapidho ndelo vini to joman ama jocamo.
ISA.65.22	Ji paran jolakwo to joti paka yen,
ISA.65.22	aka ayera paran jolawinjo cwe ma hongo malac ma tic ma cingi jo.
ISA.65.23	Jokilatiyo manono,
ISA.65.23	kosa nywol nyithindho to jolimo teko,
ISA.65.23	Rwoth lamiyo nyithindho pajo,
ISA.65.23	kodi nyikway jo silwany.
ISA.65.24	Kiri mafodi jok'olwoŋan, aladwoko jo,
ISA.65.24	mafodi jok'ocowo luwo alawinjo.
ISA.65.25	simbwor lacamo kanja paka dhok,
ISA.65.25	to cemo pa thwol labedo fukefuke!
ISA.65.25	Jok'omiy litho kosa reyo,
ISA.65.25	wi got paran maleŋ je,
ISA.65.25	Rwoth waco.
ISA.66.1	polo obedo kom ma dhum paran,
ISA.66.1	aka piny obedo kama aketh'iye tiendan.
ISA.66.1	Nger ot aŋo ma winyalo geto ran,
ISA.66.1	aka kune m'anyalo ywomirok'iye?
ISA.66.2	An, aŋat'acweyo gigipiny me gi cingan,
ISA.66.2	aka je jobedo aparan,
ISA.66.2	Rwoth waco.
ISA.66.2	To me a ŋat'aladwaro,
ISA.66.2	ŋata mwole aka bwonere i cuny
ISA.66.2	ma kirin i wac paran.
ISA.66.3	Ŋata thumo mirikwa cale gi ŋata neko dhano,
ISA.66.3	ŋata ma miyo cowirok ma rombo, cale gi ŋata turo ŋuti gwok,
ISA.66.3	ŋata miyo mic ma cemo manyinge, cale gi ŋata miyo cowirok ma remo mbiji;
ISA.66.3	ŋata timo mic ma rapoy ma buban, cale ŋata miyo cal makicar silwany.
ISA.66.3	Jome joyero yo pajo wegi, aka cuny gin siemere i mienirok pajo.
ISA.66.4	An bende ayero miyo jo litho,
ISA.66.4	gi kelo kwoŋ jo gima jolworo;
ISA.66.4	kwoŋbedo munyo alwoŋo, ongoye ŋat'odwoko,
ISA.66.4	munyo aluwo, ongoye ŋat'owinjo;
ISA.66.4	to jotimo gimarac ruwaŋan to joyero gima kisangala an.
ISA.66.5	Winji win wac pa Rwoth,
ISA.66.5	win ma wikirin i wac pere.
ISA.66.5	Wutmin win ma jodak win,
ISA.66.5	aka jobolo win woko ro nyingan,
ISA.66.5	jowaco ni, “Weyi Rwoth omiy dwoŋ,
ISA.66.5	ŋey wanyal neno kisangala perin”
ISA.66.5	To jo am'ila ketho jo i wickwot.
ISA.66.6	Winji, koko nitie i tindi madwoŋ,
ISA.66.6	derino wok i Ot pa Were!
ISA.66.6	Dwondi Rwoth,
ISA.66.6	miyo jokwor pere gir'acula!
ISA.66.7	to go nywol;
ISA.66.7	ma fodi litho ma nywol k'obino kwoŋe,
ISA.66.7	ocol go to nywolo wode.
ISA.66.8	Ŋa m'otieko winjo nger gino?
ISA.66.8	Ŋa m'otieko neno nger gino?
ISA.66.8	Piny bende nywole i ndelo acel?
ISA.66.8	Nono bende nywole i hongo manok?
ISA.66.8	Kole tekin ŋedi cako ramo Zayon, to nywolo wote.
ISA.66.9	Anyalo kelo ji paran dhu nywol,
ISA.66.9	t'akwero colo jowonywolere?
ISA.66.9	Rwoth waco;
ISA.66.9	an ma miyo jo nywol, anocegi ici?
ISA.66.9	Were waco.
ISA.66.10	Fore win gi Yerusalem, sangala win gi go,
ISA.66.10	wijoje ma wimaro go,
ISA.66.10	Fore win gi go pama,
ISA.66.10	wijoje m'oyido wiywak rigo.
ISA.66.11	Go lapido win to yomo cuny win,
ISA.66.11	paka yok win,
ISA.66.11	cuka wiyeŋ.
ISA.66.11	Wilakisangala gi dwoŋ pere.
ISA.66.12	Kole me apaka Rwoth waco,
ISA.66.12	Alacoro ri Yerusalem silwany paka malawa,
ISA.66.12	gi lim ma piny man paka jwom ma mol.
ISA.66.12	Zayon lapido win,
ISA.66.12	larendo win i tiende.
ISA.66.13	Paka yok nyathi yomo cuny nyathi pere,
ISA.66.13	ameno apaka alayomo cuny win i Yerusalem.
ISA.66.14	Wilaneno gime timere, aka cuny win lafore;
ISA.66.14	lamiyo win bedo matek gi kwo maber.
ISA.66.14	Aka wilaŋeyo ni Rwoth, konyo jono ma jowinjo go,
ISA.66.14	aka nyutho jokwor pere nge.
ISA.66.15	Kole Rwoth labino gi mac,
ISA.66.15	gi cawilin pere ma cal asur,
ISA.66.15	go lamiyo jokwor pere,
ISA.66.15	gir'acula gi mac.
ISA.66.16	Kole Rwoth lakelo tiro g'abor pere,
ISA.66.16	go laneko ji kweth ma jonwaŋere ni jobanja
ISA.66.16	aka ji kweth jolatho.
ISA.66.17	Rwoth waco, gike cegin ri jono ma jolonyo kwo pajo ri lamo cal makicar i ndelin, jocamo riŋo mbiji g'oyeyo kodi cemo man ma kicam. 
ISA.66.18	Kole aŋeyo tim pajo gi paro pajo, aka abino coko ji ma joluwo dhodhok m'opokere opokere gi nonin nyutho jo dwoŋ paran. 
ISA.66.19	Alaketho ranyuth i dier jo. Wok kwoŋ jo alaoro ji ma joboth i piny kweth, Tarsis, Libia, gi Lidia ma jo oro asere gi kwote, Tubal, Javan gi piny ma yuthengi nam, mafodi jok'owinjo ŋeyirok kosa neno dwoŋ paran; aka jolatuco kamaler dwoŋ paran i dier nonin. 
ISA.66.20	Jolakelo wade perin je wok i piny man paka mic ri Rwoth, i wi kayinin gi cawilin, i ywel kodi i nyithindhi kayina, i wi ŋamia, to jotero wi got paran i Yerusalem, paka Joisiraili jokelo mic ma cemo manyinge iy'atawo m'olony i Ot pa Rwoth.
ISA.66.21	Megi kwoŋ jo alatero loko jocway ri Were i wi migam aka joman loko Jolevi, Rwoth waco.
ISA.66.22	Paka polo manyen, gi piny manyen,
ISA.66.22	m'abino timo,
ISA.66.22	joladoŋ ruwaŋan,
ISA.66.22	ameno apaka nyikway win gi nyingi win ladoŋ.
ISA.66.23	I kisi kalima ma dwe manyen,
ISA.66.23	gi kisi ndelo ma Sabato,
ISA.66.23	ji ma kisi piny, jolabino lamo ruwaŋan ka i Yerusalem,
ISA.66.23	Rwoth waco.
JER.1.1	Kitawo me mako kwoŋ gima Yeremia wod pa Hilikia owaco, acel kwoŋ jocway ri Were i wi migam ma tindi ma Anathoth iy'adec pa Benyamin. 
JER.1.2	Rwoth oluwo gi Yeremia i oro mar'apar g'adek ma dhum pa Yosia wod pa Amon, kere ma Yuda. 
JER.1.3	Rwoth oluwo gine kendo munyo wod pa Yosia m'ilwoŋo ni Yehoyakim oyido obedo kere ma Yuda, tundo i gike ma oro mar'apar g'acel ma dhum pa Zedekia wod pa Yosia. I dwe mar'abic ma oro no ji ma Yerusalem oter jo i piny pa Jopath.
JER.1.4	Rwoth owaco ran ni, 
JER.1.5	“Mafodi akicweyin i ici, aŋeyin, aka mafodi k'onywolin ayerin ni ibedi jatuci wac Were ri nonin.”
JER.1.6	T'adwoko ni, “Awi Rwoth Were, kole akuya luwo fodi abedo soye.”
JER.1.7	To Rwoth waco ran ni, “Ikir'iwaci ni fodi ibedo soye, to kadhi bongi ji m'aorin bongi jo, aka iwaci rijo kisi gimoro je m'aorin waco. 
JER.1.8	Ikir'ilwor jo, rupiri alabedo kodin ma kikwonga in,” Rwoth ama luwo.
JER.1.9	Rwoth otelo cinge, ogeyo dhokan, to waco ran ni, “Eno atieko ketho wac paran i dhokin. 
JER.1.10	Konon amiyin meni kwoŋ nonin kodi kerin ma fudho gi turo piny, ma reyo gi kikengila, ma geto kodi pidho.”
JER.1.11	Wac pa Rwoth obino ran to penjan ni, “Yeremia ineno aŋo?” Adwoko ni, “Jangi yath mapera.”
JER.1.12	Rwoth owaco ran ni, “Itire, aka onyo akuro neno ni wac paran otundo i kare.”
JER.1.14	To Rwoth waco ran ni, “Rerok kidho walo wok yumalo kwoŋ ji je ma jobedo i lowo me, 
JER.1.15	rupiri alwoŋo nonin ma yumalo.” Apaka Rwoth waco. “Jolabino to jojengo adhumbe pajo i waŋkace ma Yerusalem kodi i kor udi mere thoko, kodi thoko tindin madongo ma Yuda je. 
JER.1.16	Alamiyo ji paran gir'acula rupiri jotieko timo reco; jotieko jwangan, aka jotieko miyo cowirok ri werin man, jotieko timo cal to jolamo tic ma cingi jo. 
JER.1.17	Tweyi pierin, Yeremia; kidhi iwaci rijo kisi gimoro je m'aorin waco. Ikir'ilwor jo, rupiri anyalo lokin malwor ruwaŋ jo. 
JER.1.18	An konon alokin paka tindi madwoŋ m'otinda, siro ma nyweny, gi kor ot ma ywel, i wi lowo je, ri kerin ma Yuda, jotel mere, jocway ri Were mere, kodi ji ma piny. 
JER.1.19	Jolalweny kodin; to jok'onyalin, rupiri anitie kodin, Rwoth ama luwo, go ma bothin.”
JER.2.1	Wac pa Rwoth obino ran ka waco ni: 
JER.2.2	Kidhi ititi mikwenda me ri kisi dhano ma Yerusalem. Me apaka Rwoth waco:
JER.2.2	“Apoyo cikirok perin ma mar munyo fodi i soye,
JER.2.2	mar perin paka mweha,
JER.2.2	nger m'iluwan iye i thim,
JER.2.2	i lowo m'oyido fodi k'ocwoy'iye.
JER.2.3	Isiraili oyido obedo gimaleŋ ri Rwoth,
JER.2.3	ranyak marapena ma keco pere.
JER.2.3	Jono je ma jocuto go jobedo gi banja;
JER.2.3	aka teko oyimere kwoŋ jo.”
JER.2.4	Winji win mikwenda pa Rwoth, win nyikway Yakobo, kodi pecin je ma ot pa Isiraili. 
JER.2.5	Me apaka Rwoth waco:
JER.2.5	“Gimarac aŋo ma kwarere pajo jonwaŋo kwoŋan,
JER.2.5	ma jokadho bor kwoŋan,
JER.2.5	to jokidho ri gigipiny ma pilok, to wegi jolokere gipilok?”
JER.2.6	Jok'openjere ni, “Nikune Rwoth,
JER.2.6	m'owodho wan wok i piny Misir,
JER.2.6	go m'otelo i thim,
JER.2.6	i piny m'obipere, m'opalipat kodi buce,
JER.2.6	i piny m'othwo kodi mudho m'opoto,
JER.2.6	i piny m'ongoye ŋata luw'iye,
JER.2.6	kam'ongoye ŋata bed'iye?”
JER.2.7	Akelo win i piny m'oŋaŋ
JER.2.7	ni wicam ranyak mere kodi gigipiny mere mabeyo.
JER.2.7	To munyo widonjo wikoco lowo paran,
JER.2.7	to wiloko alunja paran gir'amien.
JER.2.8	Jocway ri Were i wi migam jok'openjo ni, “Nikune Rwoth?”
JER.2.8	Jono ma jokuro cik jok'oŋeyan;
JER.2.8	jokwath jogwenyere kwoŋan;
JER.2.8	jotuci wac Were joluwo kwoŋ Bal ayino,
JER.2.8	to jodwaro gigipiny ma bu magowa.
JER.2.9	Riameno asegeya win kendo,
JER.2.9	Rwoth ama luwo,
JER.2.9	aka asegeya nyikway win.
JER.2.10	Ŋadi win i thengi nam ma Sipro aka winen.
JER.2.10	Dhiri win ji i Kedar aka wikaŋasa maber swa;
JER.2.10	neni win k'inen gima pameno oyido otieko bedo.
JER.2.11	Nono moro otieko wilo werin pere,
JER.2.11	kada nende bedi ni jok'obedo werin?
JER.2.11	To ji paran jotieko wilo dwoŋ pajo
JER.2.11	ri gimoro ma kikel magowa.
JER.2.12	Dhier win, awi polo, kwoŋ gime,
JER.2.12	bwoki, aka wijwangere makicutho,
JER.2.12	Rwoth waco.
JER.2.13	Kole ji paran jotieko timo reco ario:
JER.2.13	Jojwangan,
JER.2.13	waŋ pi ma pi ma kwo,
JER.2.13	to jokunyo kacoko pi rijo wegi,
JER.2.13	kacoko pi m'obare
JER.2.13	ma kinyal tiŋo pi.
JER.2.14	Isiraili obedo ŋeca?
JER.2.14	Onyo raŋo olokere gim'onyaga?
JER.2.15	Nyithindhi simbwore jotieko kiuja kwoŋe,
JER.2.15	jotieko kiuja malo.
JER.2.15	Jotieko loko lowo pere opalipat,
JER.2.15	tindin mere madongo olokere gundin, m'ongoye joma bed'iye.
JER.2.16	Medo kwoŋ meno, ji ma Mefis kodi Tapanihes
JER.2.16	jotieko turo woko kahanga wiye.
JER.2.17	Isiraili, iwon ikitieko kelo kwoŋin gime
JER.2.17	ro jwango Rwoth Were perin,
JER.2.17	hongo ma go otelin iye i yo?
JER.2.18	Onyo riameno ilimo magowa aŋo gi kidho i Misir,
JER.2.18	madho pi ma Nayil?
JER.2.18	Kosa ilimo magowa aŋo gi kidho Asiria,
JER.2.18	madho pi ma Yufrete?
JER.2.19	Kidakana perin lamiyin gir'acula,
JER.2.19	aka kwedirok perin kwoŋan lathumo rin banja.
JER.2.19	Ilaŋeyo t'ineno ni obedo gimarac aka kec
JER.2.19	ri in jwango Rwoth Were perin;
JER.2.19	ikilworan,
JER.2.19	Rwoth Were pa lwak jolweny waco.
JER.2.20	Rwoth Were waco ni,
JER.2.20	“Isiraili, cango con ikwero meni paran
JER.2.20	t'ikwero woran gi laman
JER.2.20	t'iwaco ni, ‘Ak'otim, alatimo kibenga ayin’.
JER.2.20	I wi kisi tendere m'oŋawere je,
JER.2.20	kodi i tiendi yath manyaboke pendi je,
JER.2.20	iwaya i iye t'inindo kodin paka malaya.
JER.2.21	Kucel apidho in paka yath vini m'ayero
JER.2.21	wok kwoŋ kodhi maber loyo.
JER.2.21	To doko iwire nedi t'inyekere
JER.2.21	t'ilokere yath vini makicar?
JER.2.22	Kad'ilwokere gi soda
JER.2.22	t'ioro sabun kweth,
JER.2.22	cilo mareco perin fodi nitie ruwaŋan,”
JER.2.22	Rwoth Were waco.
JER.2.23	Inyalo waco nedi ni, “Fodi akikocere,
JER.2.23	fodi akikidho ri Bal.”
JER.2.23	Neni royo perin i milelo;
JER.2.23	ŋey gim'itieko timo.
JER.2.23	Icale pa nyathi ŋamia ma nyaka ay ma dwir
JER.2.23	ma ŋweco malo gicen.
JER.2.24	Icale punda madhako ma mito ringo gi ma wode yuthim,
JER.2.24	i lietho pere ŋweyo koyo!
JER.2.24	Ŋa manyalo geŋo awanya pere?
JER.2.24	Ongoye jono ma jodwaro go ma joripo locirok;
JER.2.24	jolanwaŋo go i dwe pere.
JER.2.25	Isiraili ikir'imiy par tiendin woyure i kisia mewin
JER.2.25	kodi dwondin winjo riyo.
JER.2.25	T'iwaco ni, “Obedo gim'ongoye geno,
JER.2.25	rupiri atieko mito werin makicar,
JER.2.25	aka alaluwo jo.”
JER.2.26	Paka jakwo wiye kwot k'omaki,
JER.2.26	ameno apaka wiy Joisiraili bino kwot.
JER.2.26	Jo, kerin pajo, jotel pajo,
JER.2.26	jocway ri Were i wi migam pajo kodi jotuci wac Were pajo,
JER.2.27	ma jowaco ri yath ni, “Ibedo bawan.”
JER.2.27	Kodi ri tele ni, “Iŋat'inywolan.”
JER.2.27	Kole jotieko wiro ran ŋey jo,
JER.2.27	makiweno waŋ jo.
JER.2.27	To i hongo ma teko pajo jowaco ni,
JER.2.27	“Biye both wan!”
JER.2.28	To nikune werin mewin
JER.2.28	ma witimo ma konyo win?
JER.2.28	Weyi jowobin, ka jonyalo botho win,
JER.2.28	i hongo mewin ma teko;
JER.2.28	kole winitie gi werin kweth
JER.2.28	paka winitie gi tindin madongo, awi Yuda.
JER.2.29	Raŋo wiŋunyaŋunya kodan?
JER.2.29	Wijoje witieko gwenyere kwoŋan.
JER.2.30	Atieko rwadho nyithindho mewin piny;
JER.2.30	jokwero winjo fonji.
JER.2.30	Abor mewin wegi ocamo woko jotuci wac were mewin
JER.2.30	paka simbwor ma reyo woko jo.
JER.2.31	Win, Joisiraili, par win kwoŋ wac pa Rwoth!
JER.2.31	Oyido abedo thim ri Isiraili,
JER.2.31	kosa piny ma mudho m'opoto?
JER.2.31	Raŋo onyo ji paran jowaco ni, “Wanitie gi thwolo,
JER.2.31	wak'odwoki bongin kendo?”
JER.2.32	Wiy nyako nyalo wil gi pogo pere,
JER.2.32	kosa wiy mweha wil gi ruk pere?
JER.2.32	Kucel wiy ji paran owil kodan,
JER.2.32	ma hongo malac.
JER.2.33	Nga wiŋeyo timo can
JER.2.33	ma dwaro jomitirok mewin!
JER.2.33	Ameno kiri ri mon ma jodakana
JER.2.33	witieko fonjo jo kula mewin.
JER.2.34	Bende i wi rinda mewin nitie
JER.2.34	remo ma kwo pa jocandi ma bukony,
JER.2.34	kada wimako jo munyo joturo udi.
JER.2.34	Kucel gi gigipiny me je
JER.2.35	wiwaco ni, “Ongoye gima watimo marac,
JER.2.35	adieri nge pere owire woko kwoŋan.”
JER.2.35	Pama onyo akidho thumo riwin banja
JER.2.35	ma waco ni, “Wakitimo gimarac.”
JER.2.36	Raŋo witero gigipiny gi sewo?
JER.2.36	Wiwiro kula mewin!
JER.2.36	Wilakwotere wic gi Misir,
JER.2.36	paka okwot wiy win gi Asiria.
JER.2.37	Wok kenyo bende wilakadho,
JER.2.37	i rem madwoŋ;
JER.2.37	kole An Rwoth otieko kwero woko jono ma wigeno,
JER.2.37	aka wik'olim gimoro luwo kwoŋ jo.
JER.3.1	Ka jal moro oriemo cege
JER.3.1	to dheno weyo go
JER.3.1	to lokere cipa ŋatiman,
JER.3.1	jalo nyalo gik bonge?
JER.3.1	Nger lowo no kinyal kocirok kicutho?
JER.3.1	Itieko nindo gi cwo kweth;
JER.3.1	onyo iparo ni inyalo dwoko bongan?
JER.3.1	Rwoth waco.
JER.3.2	Tiŋi waŋin ineni tendere manitie nono!
JER.3.2	Kune ma fodi k'onind'iye kodin?
JER.3.2	Itieko bedo i thengi royin kuro jomitirok perin,
JER.3.2	rijo itieko cal Jamwarabu i thim.
JER.3.2	Itieko koco piny
JER.3.2	gi malaya perin kodi kidakana perin.
JER.3.3	Riameno ogeŋo koth k'ocwe,
JER.3.3	aka koth ma cwir fodi k'obino.
JER.3.3	Kucel icale malaya,
JER.3.3	ingoye giwickwot.
JER.3.4	Nyaka ikiwok lwoŋan pama won me,
JER.3.4	“Awi baba paran, imaran wok i soye paran.
JER.3.5	Go obedi gi nge cil gi cil,
JER.3.5	cuny go oŋedhere kiri i gike?”
JER.3.5	Me apaka itieko luwo,
JER.3.5	to itieko timo gimarac moro je m'inyalo.
JER.3.7	Aka aparo ni, Ka go oyido otieko timo gigipiny me je go lagik bongan; to go k'ogiki, aka nyamin go Yuda ma jabanirok oneno gino. 
JER.3.8	Yuda oneno ni ariemo woko Isiraili t'adhiro go bor rupiri go oyido oweyan aka go oyido olokere malaya. To Yuda nyamin go ma jabanirok k'olworo. Go bende olokere malaya 
JER.3.9	aka wiye k'okwoti kada mathi. Go okoco piny, to go timo cot gi lamo telin kodi yen. 
JER.3.10	Aka munyo gigipiny me je otieko rumo, Yuda, nyamin Isiraili ma jabanirok, nyaka to rendere ni gik bongan; oyido kitim gir'adieri.”
JER.3.10	Rwoth waco.
JER.3.11	Kenyo Rwoth owaco ran ama: Isiraili ma kigenere otieko nyutho ni go jabanja manok loyo Yuda ma jabanirok. 
JER.3.12	Kidhi ititi wac me yuthenge ma yumalo, aka iwaci ni:
JER.3.12	“Gik, awi Isiraili ma kigenere.”
JER.3.12	Rwoth waco.
JER.3.12	Ak'onenin gi nge,
JER.3.12	rupiri abedo jawor.
JER.3.12	Rwoth waco.
JER.3.12	Akilamako nge cil gi cil.
JER.3.13	Yey banja perin kende,
JER.3.13	ni igwenyere kwoŋ Rwoth Were perin,
JER.3.13	t'ikedho silwany perin i dier jokicar i tiendi yath moro je manyaboke pendi,
JER.3.13	t'ikwero winjo dwondan.
JER.3.13	Rwoth waco.
JER.3.14	Dwoki win, awi nyithindho ma jobanirok.
JER.3.14	Rwoth waco.
JER.3.14	Rupiri abedo jadwoŋ mewin.
JER.3.14	Alakwanyo win, acel wok i tindi madwoŋ kodi ario wok i nono,
JER.3.14	aka alakelo win i Zayon.
JER.3.15	Alamiyo win jokwath ma kacunyan, ma jolapidho win gi ŋeyo kodi niaŋ. 
JER.3.16	Aka ka witieko nywol to winyay i piny, i hongo no, Rwoth waco, doko jok'owaci kendo ni, “Kakan ma Cikirok pa Rwoth.” K'obin i paro, k'opoy, k'okeŋ; kosa k'otimi man kendo.
JER.3.17	I hongo no ilalwoŋo Yerusalem ni kom pa Rwoth, aka nonin je jolacokere iye, i nyingi Rwoth i Yerusalem, aka gi wictek pajo jok'otimi kendo gimarac ma wegi joyero. 
JER.3.18	I hongo no Joyuda jolariwere kodi Joisiraili, aka kanyacel jolabino wok i piny ma yumalo i lowo ma cango amiyo kwarere mewin mar'alunja.
JER.3.19	Rwoth waco ni,
JER.3.19	“Isiraili, oyido amito jolo win paka nyithindho paran,
JER.3.19	t'amiyo win lowo ma sangala win,
JER.3.19	gir'alunja maŋon loyo ma nonin je.
JER.3.19	Aka oyido aparo ni winyalo lwoŋan ni baba,
JER.3.19	to wikwero weyan.
JER.3.20	Kucel, paka dhako ma jabanirok ma weyo cwore,
JER.3.20	ameno apaka wibanere ran, awi Joisiraili.
JER.3.21	Dwondi winjere i wi tendere ma ninono,
JER.3.21	ywak kodi pido pa nyithindho ma Isiraili,
JER.3.21	rupiri jotieko rwenyo royo pajo;
JER.3.21	wiy jo owil gi Rwoth Were pajo.
JER.3.22	Dwoki win, awi nyithindho ma jobanirok,
JER.3.22	alacango banirok mewin.”
JER.3.22	E wabino bongin;
JER.3.22	kole ibedo Rwoth Were mawan.
JER.3.23	Adieri tendere jobedo gima wondo jo,
JER.3.23	yengirok wi gote.
JER.3.23	Adieri i Rwoth Were,
JER.3.23	ama nitie iye both pa Isiraili.
JER.3.24	To wok i soye mawan giwickwot otieko reyo woko gimoro je ma kwarere mawan jocwer'iye kwok, mwendi pajo gi dhok pajo, wot jo gi nyiki jo. 
JER.3.25	Weyi waŋare piny i wickwot, aka weyi wickwot mawan woumi wan; rupiri watieko timo reco kwoŋ Rwoth Were mawan, wan kodi kwarere mawan, wok i soye mawan tundo gunyo ni, aka fodi wakiworo dwondi Rwoth Were mawan.
JER.4.1	Ka winodwoki, awi Isiraili,
JER.4.1	Rwoth waco.
JER.4.1	Ka widwoko bongan,
JER.4.1	ka winokwany woko amien mewin ruwaŋan,
JER.4.1	to wibedo ma wikitangatanga,
JER.4.2	to wikwoŋere ni, “Paka Rwoth kwo!”
JER.4.2	Iy'adieri, i tiro, kodi i genirok,
JER.4.2	nyaka nonin jobino limo silwany i go,
JER.4.2	aka jobino noro i go.
JER.4.3	“Fur win lowo mewin ma k'ofuri,
JER.4.3	aka wikiri wicwoy i kudhin.
JER.4.4	Kuri win cikirok mewin kodan, Rwoth mewin,
JER.4.4	aka wimiyere ran,
JER.4.4	win ji ma Yuda gi Yerusalem.
JER.4.4	Kakameno, keme paran bino icere paka mac,
JER.4.4	to liel m'ongoye ŋat'oneki,
JER.4.4	kwoŋbedo tim mareco mewin.”
JER.4.5	Langa i Yuda, aka ituci i Yerusalem, aka iwaci ni:
JER.4.5	“Kudhi gwara i piny;
JER.4.5	koki malo aka iwaci ni,
JER.4.5	‘Cokere win kanyacel, aka weyi wakadhi win
JER.4.5	i tindin madongo m'ogoy'iye cel!’”
JER.4.6	Tiŋi win bendera i wi gute yu Zayon,
JER.4.6	ŋwec win wipondi, wikiri wigal,
JER.4.6	kole akidho kelo gimarac wok yumalo,
JER.4.6	kodi rerok madwoŋ.
JER.4.7	Simbwor otieko wok i kapondo pere,
JER.4.7	jarey nonin otieko wok woko;
JER.4.7	otieko wok woko wok i kabedo pere
JER.4.7	ma reyo woko piny;
JER.4.7	tindin mewin madongo ma Yuda joladoŋ gundin
JER.4.7	m'ongoye ŋat'obed'iye.
JER.4.8	Kwoŋbedo gime, ruki win kutiya,
JER.4.8	ywak win aka wibiy pigi waŋ win,
JER.4.8	kole nge pa Rwoth mager
JER.4.8	fodi k'oweyo wan.
JER.4.9	I ndelo no, Rwoth waco, miseni bino loyo kere kodi jotel; jocway ri Were i wi migam jolabwok to jotuci wac Were jodhier. 
JER.4.10	Kenyo t'awaco ni, “A, Rwoth Were, nga itieko wondo ji me kodi Yerusalem, k'iwaco ni, ‘Gigipiny lakadho maber gi win.’ Makada nende abor otieko tundo i dwondi jo!”
JER.4.11	I hongo no ibino waco ri ji me kodi Yerusalem ni: “Koyo malieth wok i wi tendere i thim kidho yu bongi ji paran ma jocandi, ki ma yeko kosa cido woko, 
JER.4.12	Koyo manitie gi meni ri gino. Onyo obedo an ma luwo i thumo banja kwoŋ jo.”
JER.4.13	Neni! Go eno bino paka pondeponde,
JER.4.13	cawilin pere jocale asur;
JER.4.13	punde pere jodwir loyo ango,
JER.4.13	Kidamba riwan, kole warere woko!
JER.4.14	Awi Yerusalem, lwoki adundo perin wolony kwoŋ kidakana,
JER.4.14	ŋey inyal both.
JER.4.14	Paro ma cunyin marac odoŋ kiri keraŋo?
JER.4.15	Kole dwondi tito wok i Dan,
JER.4.15	aka tuco teko wok i piny matendere tendere Efrayim.
JER.4.16	Waci ri nonin, “E jonitie ka!”
JER.4.16	Tuci kwoŋ Yerusalem,
JER.4.16	Joma thokin jowok i piny mabor.
JER.4.16	Jokoko kwoŋ tindin madongo ma Yuda.
JER.4.17	Joriko go paka joma kuro ndelo,
JER.4.17	kwoŋbedo go otieko gwenyirok kwoŋan,
JER.4.17	Rwoth waco.
JER.4.18	Kula perin gi tim perin,
JER.4.18	am'okelo gime kwoŋin.
JER.4.18	Me obedo rerok perin; kec marom nedi!
JER.4.18	Otieko tundo iy'adundo perin.
JER.4.19	Litho paran, litho paran! Adwanyere i litho!
JER.4.19	Awi, gima umo adundo paran!
JER.4.19	Cunyan gore swa;
JER.4.19	akinyali liŋ;
JER.4.19	rupiri awinjo derino ma gwara,
JER.4.19	gwara ma lweny.
JER.4.20	Rerok ma luwere aluwa,
JER.4.20	piny gibe odoŋ gunda.
JER.4.20	Kayindere paran jorere abwap,
JER.4.20	nangin paran ma geŋirok joyec mathindho thindho.
JER.4.21	Anonen gute m'otiŋo bendera kiri keraŋo,
JER.4.21	t'awinjo derino ma gwara?
JER.4.22	Kole ji paran jomiŋ,
JER.4.22	jokuya an;
JER.4.22	jobedo nyithindho mamiŋ,
JER.4.22	jongoye gi niaŋ.
JER.4.22	Jonitie gi ndijo ma timo reco ayin,
JER.4.22	to jokuya nger ma timo bero.
JER.4.23	Awiro waŋan t'aneno piny,
JER.4.23	oyido obedo gunda,
JER.4.23	aka oyido nitie nono;
JER.4.23	t'aneno polo, aka oyido lero ongoye.
JER.4.24	Awiro waŋan t'aneno gote, aka oyido joyengere,
JER.4.24	aka tendere je jodhire amalo g'acen.
JER.4.25	Awiro waŋan t'aneno,
JER.4.25	oyido ongoye dhano kad'acel,
JER.4.25	aka winyin je ma malo oyido joringo woko.
JER.4.26	Awiro waŋan t'aneno, piny m'oyido nyak
JER.4.26	olemo oyido otieko lokirok thim,
JER.4.26	aka tindin mere madongo je oyido jotieko lokere gundin
JER.4.26	ruwaŋ Rwoth, ruwaŋ nge pere mager.
JER.4.27	Kole Rwoth Were waco ama:
JER.4.27	Piny gibe ladoŋ m'ojwangere,
JER.4.27	kucel ak'orey woko kicutho.
JER.4.28	Kwoŋbedo gime, piny bino ywak,
JER.4.28	aka polo malo lalokere macol;
JER.4.28	kole atieko luwo, atieko timo atoŋa;
JER.4.28	Ak'odoki keme paran cen kosa ak'owire.
JER.4.29	Ka jagwey punda kodi jabay asere jogoy dwondi jo
JER.4.29	kisi tindi laŋwec;
JER.4.29	joladonj'iye; jolaidho malo i dier telin;
JER.4.29	ojwangi tindin je,
JER.4.29	aka ongoye dhano ma bedo i jo.
JER.4.30	Aka in, awi ŋat'ojwangi,
JER.4.30	onyo inyutho aŋo ni iruko nanga m'obokere,
JER.4.30	ni ijaŋo kwoŋin thiwino ma zahabu,
JER.4.30	ni ireyo waŋin gi rangi?
JER.4.30	Ipile ni ilokere maŋon.
JER.4.30	Jomitirok perin jobwonin;
JER.4.30	jodwaro kwo perin.
JER.4.31	Kole awinjo ywak,
JER.4.31	ma cale gi ywak pa dhako ma ŋedi ramo,
JER.4.31	pa litho pa dhako manywolo nyathi pere makayo.
JER.4.31	Ywak pa Yerusalem ka dwanyere ri luya,
JER.4.31	yaro cinge aka waco ni,
JER.4.31	“Kidamba ran! Cunyan gore ruwaŋ jonek paran!”
JER.5.1	Ji ma Yerusalem, ŋwec win malo gicen, ŋwec win i royin mewin,
JER.5.1	aka mondo neni win kor gi korin aka wipar kwoŋe!
JER.5.1	Woth win i katale mere je
JER.5.1	winen ka inyalo nwaŋo dhano acel
JER.5.1	ma timo gim'otire
JER.5.1	aka dwaro tiro
JER.5.1	ŋey anyal cwako Yerusalem.
JER.5.2	Kada jowaco ni, “Paka Rwoth kwo.”
JER.5.2	Kucel jokwoŋere ma twodo.
JER.5.3	Awi Rwoth, waŋin kinen adieri?
JER.5.3	Itieko rwadho piny jo,
JER.5.3	to jok'owinjo litho;
JER.5.3	itieko neko jo,
JER.5.3	to jok'owinjo fonji.
JER.5.3	Jotieko loko waŋ jo matek loyo tele;
JER.5.3	jokwero ŋuto.
JER.5.4	Kenyo t'awaco ni, “Me obedo nyaka jocandi,
JER.5.4	jongoye gi niaŋ;
JER.5.4	kole jokuya royo pa Rwoth,
JER.5.4	cik pa Were pajo.
JER.5.5	Weyi akidhi ri jomadongo
JER.5.5	aka aluw gi jo;
JER.5.5	adieri joŋeyo royo pa Rwoth,
JER.5.5	cik pa Were pajo.”
JER.5.5	To jo bende oyido jotieko turo majogi,
JER.5.5	oyido jotieko yeco woko gima riwo wan.
JER.5.6	Riameno simbwor ma wok i lul bino neko jo,
JER.5.6	arara ma wok i thim bino reyo woko jo.
JER.5.6	Kwac waya i tindin pajo madongo;
JER.5.6	kisi ŋat'owok woko moro je ibino yeco mathindho thindho
JER.5.6	rupiri kibenga pajo thoth,
JER.5.6	aka jotieko jwango Were pajo dikweth.
JER.5.7	Anyalo cwako win nedi?
JER.5.7	Nyithindho mewin jotieko jwangan,
JER.5.7	aka jotieko kwoŋere gi nyingi jono ma jok'obedo werin.
JER.5.7	Munyo apidho jo to joyeŋ,
JER.5.7	jotimo cot,
JER.5.7	jokadho i udi pa malayin.
JER.5.8	Oyido jocale gi kayinin m'opidhi maber ma jonyacwo,
JER.5.8	kisi acel nyacwo mako ri cipa nyawote.
JER.5.9	Ak'omiy jo gir'acula ri gigipiny me?
JER.5.9	Rwoth penjo;
JER.5.9	ak'ocul kwor kwoŋ nger nono me?
JER.5.10	Woth i bibiro ma ndelo vini pere aka irey woko go,
JER.5.10	t'ikir'irey woko kicutho;
JER.5.10	jaki woko jange,
JER.5.10	rupiri jok'obedo apa Rwoth.
JER.5.11	Kole Joisiraili kodi Joyuda
JER.5.11	jotieko banere ran swa,
JER.5.11	Rwoth waco.
JER.5.12	Jotieko luwo gima k'obedo adieri kwoŋ Rwoth,
JER.5.12	aka jotieko waco ni, “Go k'otimi gimoro.”
JER.5.12	Ongoye gimarac ma lapodho kwoŋ wan,
JER.5.12	aka wakibino neno litho kosa kec.
JER.5.13	Jotuci wac Were jok'obedo gimoro to koyo ayin,
JER.5.13	rupiri wac ongoye i jo.
JER.5.13	Ameno apaka ibino timo rijo!
JER.5.14	Riameno Rwoth Were pa lwak jolweny waco ama:
JER.5.14	Rupiri jotieko luwo wac me,
JER.5.14	onyo akidho loko wac ma dhokin wocale mac,
JER.5.14	t'aloko ji me paka yen, aka mac lareyo woko jo.
JER.5.15	Akidho kelo kwoŋ win,
JER.5.15	nono ma wok bor, awi Joisiraili.
JER.5.15	Obedo nono ma jociro,
JER.5.15	obedo nono macene,
JER.5.15	nono ma wikuya dhodhok pajo,
JER.5.15	ma wikinyal niaŋ gima jowaco.
JER.5.16	Mikoro pajo cale kaliel m'oŋamere,
JER.5.16	joje jocale jolweny apondi ma jomeni.
JER.5.17	Jobino camo ranyak mewin kodi cemo mewin;
JER.5.17	jolacamo wot win gi nyiki win.
JER.5.17	Jolacamo mwendi mewin gi dhok mewin;
JER.5.17	jobino camo olemo mewin kodi nyandere mewin.
JER.5.17	Jobino reyo g'abor
JER.5.17	tindin mewin madongo m'ogoy'iye cel ma wigeno.
JER.5.18	To kada i hongo no, Rwoth waco, “Ak'orey win kicutho.” 
JER.5.19	Ka ji mewin jopenji ni, “Raŋo Rwoth Were mawan otimo gigipiny me je riwan?” Wibino dwoko jo ni, “Paka witieko jwangan to witiyo ri werin makicar i piny mewin, ameno wilatic ri jopath i piny ma k'obedo mewin.”
JER.5.20	Langa gime i ot pa Yakobo,
JER.5.20	tuci i Yuda:
JER.5.21	winitie gi waŋ win, to wikinen,
JER.5.21	winitie gi ithi win, to wikiwinji wac.
JER.5.22	Wikikirin ruwaŋan?
JER.5.22	Aketho kwoyo paka kew ri nam,
JER.5.22	rageŋ ma cil gi cil ma go kinyal luwo;
JER.5.22	kad'asur ma nam tem yengo, kinyal loyo gi meni,
JER.5.22	kada jomoor, jokinyal ŋado.
JER.5.23	To ji me wiy gin tek; jonitie g'adundo ma gwenyirok;
JER.5.23	jotieko wire githenge to jokadho.
JER.5.24	Jokiwaci i cuny jo ni,
JER.5.24	“Mondo weyi win walwor Rwoth Were mawan,
JER.5.24	go m'amiyo koth i hongo mere ma ripo,
JER.5.24	koth ma oro kodi ma cwir,
JER.5.24	aka kuro riwan i hongo mere
JER.5.24	ndelin m'oyik ma keco i hongo mere.”
JER.5.25	Reco mewin dhiro gigipiny me gicen,
JER.5.25	aka reco mewin thwono win gimaber.
JER.5.26	Kole jokidakana jonitie i dier ji paran;
JER.5.26	jomayo ji gigipiny pajo.
JER.5.26	Jocale jociko ma jociko bwo;
JER.5.26	to jomako ji.
JER.5.27	Paka kilara m'opoŋ'iye winyin,
JER.5.27	ameno apaka udi pajo opoŋ gi gigipiny m'onyaga.
JER.5.27	Riameno onyo jolokere jomadongo gi joŋaŋo.
JER.5.28	Jocwe aka jofoth.
JER.5.28	Jodakana ma kiwacere;
JER.5.28	jokithum banja gi tiro
JER.5.28	yuthenge pa nyathi kic, wonyali kadho maber,
JER.5.28	aka jokithiel tiro ma mako joma bukony.
JER.5.29	“Ak'omiy jo gir'acula ri gigipiny me?”
JER.5.29	Rwoth penjo.
JER.5.29	“Ak'ocul kwor kwoŋ nono ma cale me?
JER.5.30	Gimarac gi gima kiwacere
JER.5.30	otieko timirok i piny:
JER.5.31	Jotuci wac Were jotuco wac ma twodo,
JER.5.31	aka jocway ri Were i wi migam joluwo gima jotuci wac Were jowaco rijo.
JER.5.31	Ji paran jomito wobedi ameno,
JER.5.31	to winotim nedi ka gike otundo?”
JER.6.1	Ŋwec wipondi, awi ji pa Benyamin,
JER.6.1	wok win i dier Yerusalem!
JER.6.1	Kudhi win gwara i Tekowa,
JER.6.1	aka witiŋ malo ranyuth i wi Beth Hakerem;
JER.6.1	kole teko bino wok yumalo,
JER.6.1	kodi rerok madwoŋ.
JER.6.2	Atieko kipima Yerusalem
JER.6.2	kodi lum maŋon tektek.
JER.6.3	Jokwath jolakelo mwendi pajo iye.
JER.6.3	Jolajengo kayindere pajo thoko go,
JER.6.3	jolakwayo mwendi, kisi dhano iy'adec pere.
JER.6.4	Jobino waco ni, “Yikere ma lweny gi Yerusalem,
JER.6.4	ay win, weyi wamonji go sawa aucel m'odieceŋ!”
JER.6.4	“Amien riwan, kole piny oyutho,
JER.6.4	aka tipo m'othieno onyo lokere mabor!”
JER.6.5	“Ay win, weyi wamonji win go wor,
JER.6.5	to wareyo woko cel mere je m'ogoy!”
JER.6.6	Kole Rwoth pa lwak jolweny waco ama:
JER.6.6	“Toŋ woko yen pere;
JER.6.6	witinda bibiro kwoŋ Yerusalem.
JER.6.6	Me obedo tindi madwoŋ ma ripo amiya gir'acula;
JER.6.6	ongoye gimoro i iye kwanyowoko adica.
JER.6.7	Paka jwom kuro pi mere ma k'onyekere,
JER.6.7	ameno apaka Yerusalem kuro kidakana pere ma k'onyekere.
JER.6.7	Gwayo kodi rerok jowinjere i iye;
JER.6.7	two kodi adholin a gigipiny m'aneno.
JER.6.8	Gwokere, awi Yerusalem,
JER.6.8	rupiri anyalo wire kwoŋin i jok,
JER.6.8	t'ajwangin
JER.6.8	paka piny ma kibed'iye.”
JER.6.9	Rwoth Were pa lwak jolweny waco ama:
JER.6.9	“Lweri m'ikibudho paka yath vini,
JER.6.9	joma joboth ma jok'otho ma Isiraili,
JER.6.9	paka jacoki nyingi yath, tel cingin kendo
JER.6.9	i jange.
JER.6.10	Anoluw gi ŋa t'amiyo gwokirok,
JER.6.10	ŋey jowonyal winjo?
JER.6.10	Neni, ithi jo ocule,
JER.6.10	jokinyal winjo.
JER.6.10	Wac pa Rwoth rijo obedo gima jocayo;
JER.6.10	jokisangala gine.
JER.6.11	To an ayeŋ kodi keme pa Rwoth;
JER.6.11	aloc gi tiŋo.”
JER.6.11	Rwoth owaco ran ni, “Konji nge paran kwoŋ nyithindho i royo,
JER.6.11	kodi kwoŋ coko nyithindho bende;
JER.6.11	cwo gi mon je ilakadho gi jo,
JER.6.11	jom'otegino kodi jom'oti.
JER.6.12	Udi pajo ilamiyo joman,
JER.6.12	kanyacel gi ndelin pajo kodi mon pajo;
JER.6.12	kole alatelo cingan
JER.6.12	kwoŋ joma bedo i piny.
JER.6.13	Kole wok kwoŋ jomathindho tundo i jomadongo kwoŋ jo,
JER.6.13	kisi dhano obedo jaworo ri magowa ma k'otire;
JER.6.13	aka wok i jatuci wac Were tundo i jacway ri Were i migam,
JER.6.13	kisi dhano je obedo jabanirok.
JER.6.14	ka jowaco ni, ‘Siem, siem.’
JER.6.14	To kucel siem ongoye.
JER.6.15	kucel wiy jo k'okwoti,
JER.6.15	jok'oŋeyo nger ma bedo giwickwot.
JER.6.15	Riameno jolapodho i dier jono ma jopodho;
JER.6.15	i hongo m'abino miy'iye jo gir'acula, alamayo jo dhum.”
JER.6.15	Rwoth waco.
JER.6.16	Rwoth waco ama:
JER.6.16	“Cungi win i dhoyin, aka winen,
JER.6.16	penji win yo macene,
JER.6.16	kama royo maber nitie i iye; wiwoth'iye,
JER.6.16	aka winwaŋ ywomirok ri cuny win.”
JER.6.16	To jowaco ni, “Wak'owoth'iye.”
JER.6.17	Aketho bende jokur riwin:
JER.6.17	Winji win dwondi gwara!
JER.6.17	To jowaco ni, “Wak'owinji.”
JER.6.18	Riameno winji win, awi nonin,
JER.6.18	aka wiŋey, awi cokirok, gima latimere rijo.
JER.6.19	Winji, awi piny, akidho kelo kidamba kwoŋ ji me,
JER.6.19	gima wok i can pajo,
JER.6.19	rupiri jokwero winjo wac paran;
JER.6.19	aka paka ri fonji paran, jotieko kwero woko.
JER.6.20	Buban ma wok Seba konyan nedi,
JER.6.20	kosa niaŋ mamit ma wok i piny mabor?
JER.6.20	Mic mewin awaŋa kijol,
JER.6.20	aka cowirok mewin bende kisangala an.
JER.6.21	Riameno Rwoth waco ama:
JER.6.21	Neni, aketho ruwaŋ ji me
JER.6.21	amien ma jolakitangatanga i wiye;
JER.6.21	jonywol kodi nyithindho kanyacel,
JER.6.21	jager kodi mere jolakisika woko.
JER.6.22	Rwoth waco ama:
JER.6.22	“Neni, ji jobino wok i piny ma yumalo,
JER.6.22	nono madwoŋ jotukere wok iy'adec mabor ma piny.
JER.6.23	Jomidho asere kodi toŋ,
JER.6.23	joger aka jongoye gi wor,
JER.6.23	derino pajo cal kodi nam ma mor;
JER.6.23	jogweyo kayinin.
JER.6.23	Joyikere paka jolweny apondi ri kama lweny ogunj'iye;
JER.6.23	lweny kodin, awi Yerusalem!”
JER.6.24	“Watieko winjo wac manyen ma mako jo,
JER.6.24	meni oloyo wan;
JER.6.24	lworo omako wan,
JER.6.24	nger litho pa dhako ma nywol.
JER.6.25	Wikiri wikidhi i ndelo,
JER.6.25	kosa wiwoth i royo;
JER.6.25	rupiri jakwor nitie g'abor,
JER.6.25	lworo nitie kisi thenge.”
JER.6.26	Awi ji paran, ruk win kutiya,
JER.6.26	aka wiŋindere i buru;
JER.6.26	ywak win paka wiywako nyathi acel g'acel,
JER.6.26	ywak win gi geregere swa;
JER.6.26	kole jarey ji labino,
JER.6.26	abwap kwoŋ wan.
JER.6.27	Atieko lokin jatemo kodi cel i dier ji paran
JER.6.27	ŋey inyal ŋeyo t'itemo kula pajo.
JER.6.28	Joje jobedo joma wiy gin tek ma jogwenyirok,
JER.6.28	jolera aka joluwere kicar;
JER.6.28	wiy jo tek paka ywel kodi nyweny,
JER.6.28	joje jotimo tim ma nyew.
JER.6.29	Mac m'odheth liel m'ogaga,
JER.6.29	nywenye ma jongoye kony mac camo jo;
JER.6.29	bedo gipilok medo rudo jo,
JER.6.29	kwoŋbedo jokidakana kikwany jo woko.
JER.6.30	Ilwoŋo jo ni “Feza m'okwer.”
JER.6.30	Kole Rwoth otieko kwero jo.
JER.7.1	Me wac pa Rwoth m'obino ri Yeremia wok bongi Rwoth ka waco ni, 
JER.7.2	“Cungi i waŋkac ma Ot pa Rwoth, aka ititi kenyo wac me, aka iwaci ni, ‘Winji win wac pa Rwoth, win ji je ma Yuda, win ma widonjo gi waŋkac me lamo Rwoth.’ ” 
JER.7.3	Me apaka Rwoth pa lwak jolweny, Were pa Isiraili waco ama: Wiri win kula mewin gi tim mewin, ŋey anyal bedo i dier win i kabedo me. 
JER.7.4	Wikiri wikethi geno i wac ma twodo me. Me obedo Ot pa Rwoth, Ot pa Rwoth, Ot pa Rwoth.
JER.7.5	Adieri ka winowir kula mewin gi tim mewin, ka winotim gim'otire ri wadi win, 
JER.7.6	ka wikidiyo jakicar, nyathi kic, kodi citho, kosa oyo remo pa dhano ma bubanja i kabedo me, aka ka wik'olam werin man ma jolakelo teko riwin, 
JER.7.7	nyaka alabedo gi win i kabedo me, i piny m'amiyo cango con ri kwarere mewin cil gi cil.
JER.7.8	E winitie ka, wiketho geno mewin i wac ma twodo ma kikony. 
JER.7.9	Winokwal, winoneki, winotim cot, winokwoŋere nono, winomiy mic ri Bal, to wilamo werin man ma fodi wikuya, 
JER.7.10	nyaka to wibino to wicungo ruwaŋan i ot me, m'ilwoŋo gi nyingan, to wiwaco ni, “Wangoye gi teko!” Kareno wimedere gi timo amien me je? 
JER.7.11	Ot me m'ilwoŋo gi nyingan, onyo olokere kapondo pa jokwo ma wineno? Wiŋeyo ni an bende aneno, Rwoth waco. 
JER.7.12	Onyo kidhi win pama i kabedo paran m'oyido nitie Silo, kam'amiyo nyingan obed'iye marapena, aka winen gim'atimo rigo ro kidakana pa ji paran Isiraili. 
JER.7.13	Aka onyo, kwoŋbedo witieko timo gigipiny me je, Rwoth waco, munyo aluwo gi win g'amen, wikwero winjo, aka munyo alwoŋo win, wikidwoko. 
JER.7.14	Riameno alatimo ri ot m'ilwoŋo gi nyingan, ma wiketho geno mewin iye, kodi kabedo m'amiyo win kodi kwarere mewin, nger gim'atimo ri Silo. 
JER.7.15	Aka alaywoyo win woko ruwaŋan, paka aywoyo woko wade mewin, nyikway Efrayim je.
JER.7.16	Rwoth owaco ama: Yeremia, ikir'ikway ri ji me, ikir'iywak kwoŋbedo jo, aka ikir'iywak ran, rupiri ak'owinjin. 
JER.7.17	Ikineni gima jotimo i tindin madongo ma Yuda kodi i royin ma Yerusalem? 
JER.7.18	Nyithindho jocoko yen, jodongo jobuko mac, aka mon jodwanyo moko, ma yiko mugat ri were madhako ma jolwoŋo ni kere ma i polo. Jo bende jokonjo woko mic ma math ri werin man, ma miyan amaki nge. 
JER.7.19	Obedo an ma jokwinyo? Rwoth penjo. K'obedo jo wegi, ma wegi jomiyere litho? 
JER.7.20	Riameno Rwoth Were waco ama: Nge paran kodi keme paran jobino konjere woko i kabedo me, kwoŋ ji kodi kwoŋ ogwaŋe, kwoŋ yen madudi kodi olemo ma lowo; laliel aka k'oneki.
JER.7.21	Rwoth pa lwak jolweny, Were pa Isiraili waco ama: Medi win mic mewin awaŋa i cowirok mewin, aka wicam riŋo. 
JER.7.22	Kole i ndelo m'awodh'iye kwarere mewin woko i piny ma Misir, akiluwo gi jo kendo akiwodho or rijo cungo kwoŋ mic awaŋa kodi cowirok. 
JER.7.23	To me a or m'amiyo jo, Winji win dwondan, aka nyaka alabedo Were mewin, aka wilabedo ji paran; jowotimi gim'ayenyo ma oro jo, ŋey gigipiny wobedi maber rijo.
JER.7.24	Kucel jok'owinjo kosa jok'ociko ithi jo, to i wictek ma cuny jo marac, jotimo gima wegi jomito, to joŋiyo yucen makiweno yumalo. 
JER.7.25	Wok i ndelo ma kwarere pajo jowok woko i piny ma Misir tundo gunyo ni, atieko kimena dhiro ŋecin paran je, jotuci wac Were rijo, radhik radhik; 
JER.7.26	kucel jok'owinjan, kosa ciko ithi jo, to wiy jo medo lokirok matek. Jotimo gimarac loyo kwarere pajo.
JER.7.27	Ameno ibino luwo wac me je rijo, to jok'owinjin. Ilalwoŋo jo to jok'odwokin. 
JER.7.28	Ilawaco rijo ni: Me nono ma jokwero winjo dwondi Rwoth Were pajo, aka jokwero winjo fonji; adieri ongoye kwoŋ jo; otiek kwanyo woko wok i dhok jo.
JER.7.29	Ŋadi win ye wiy win to wibolo woko;
JER.7.29	goy win ndur wi tendere,
JER.7.29	kole Rwoth otieko kwero ak'ojwango
JER.7.29	luse m'okwinyo keme pere.
JER.7.30	Kole ji ma Yuda jotieko timo gimarac ruwaŋan, Rwoth waco; jotieko jengo amien pajo i ot m'ilwoŋo gi nyingan, jokoco. 
JER.7.31	I Milelo ma Hinom jotieko geto migam m'ilwoŋo Tofeth, manitie i milelo pa wod Hinom, ma waŋo wot jo gi nyithindho manyir pajo i mac m'akioro jo, kosa k'obino kada i paro paran. 
JER.7.32	Riameno, adieri ndelo bino, Rwoth waco, ma doko k'olwoŋ ni Tofeth, kosa milelo pa wod pa Hinom, to milelo ma Yaŋirok; kole jolayikere i Tofeth cuka kabedo langoye. 
JER.7.33	Delkwoŋ ji me labedo cemo pa winyin ma koyo, kodi ri ogwaŋe ma piny; aka ongoye ŋata lamiyo jo lworo. 
JER.7.34	Aka alaketho i gike derino ma siemirok kodi kisangala, dwondi mweha kodi jamweha i tindin madongo ma Yuda kodi i royin ma Yerusalem; rupiri piny lalokere gunda.
JER.8.1	I hongo no, Rwoth waco, cokin pa kerin ma Yuda, cokin pa jotel, cokin pa jocway ri Were i wi migam, cokin pa jotuci wac Were, cokin pa ji ma bedo Yerusalem ibino golo woko i kaliele pajo. 
JER.8.2	Ibino yaro jo i waŋceŋ kodi dwe kodi lwak je ma polo, ma jotieko maro to jotiyo rijo, ma jotieko luwo, ma jotieko penjo jo gir'atima to jolamo. K'ocoki jo kosa k'oyiki jo; jolacale woyo dhiaŋ i wi lowo. 
JER.8.3	Ji je ma jodoŋ ma nono marac me jolayenyo tho loyo kwo i kabedo je m'atieko kedh'iye jo, Rwoth pa lwak jolweny waco.
JER.8.4	Ibino waco rijo ama, Rwoth waco ama:
JER.8.4	Ka ji jopodho, jokiay malo kendo?
JER.8.4	Ka jorwenyo, jokiwire?
JER.8.5	Raŋo onyo ji me jowire woko
JER.8.5	rwenyo cil gi cil.
JER.8.5	Jotieko timo riyo kec ma twodo,
JER.8.5	jotieko jokwero dwoko.
JER.8.6	Atieko ciko ithan t'awinjo,
JER.8.6	to jokiluwi g'adieri;
JER.8.6	ongoye ŋata ŋuto kidakana pere,
JER.8.6	ka penjere ni, Gimarac aŋo m'atimo?
JER.8.6	Joje jowire itimo gima jomito,
JER.8.6	paka kayina pa podho gi wiye kama lweny ogunj'iye.
JER.8.7	Kiri obusi ma koyo
JER.8.7	oŋeyo sawa ma dok;
JER.8.7	aka akuru, obico, kodi owel
JER.8.7	jokuro sawa ma dwoko pajo;
JER.8.7	to ji paran jokuya
JER.8.7	cik pa Rwoth.
JER.8.8	Winyalo nedi waco ni wariek,
JER.8.8	aka cik pa Rwoth nitie gi wan.
JER.8.8	Munyo iy'adieri, gi ndiko ma twodo pa jondiko,
JER.8.8	otieko loko gino twodo?
JER.8.9	Ilakwoto wiy jomariek,
JER.8.9	jolamienere t'imako jo;
JER.8.9	paka onyo jotieko kwero wac pa Rwoth,
JER.8.9	rieko aŋo manitie i jo?
JER.8.10	Riameno alamiyo mon pajo ri joman
JER.8.10	kodi ndelin pajo ri joma laloyo jo gi meni,
JER.8.10	rupiri wok i jomathindho tundo i jomadongo
JER.8.10	kisi dhano je jaworo ri magowa ma k'otire;
JER.8.10	wok kwoŋ jatuci wac Were tundo kwoŋ jacway ri Were i wi migam
JER.8.10	kisi dhano timo gikomo.
JER.8.11	ka jowaco ni siem, siem,
JER.8.11	kucel siem ongoye.
JER.8.12	kucel wiy jo k'okwoti kada,
JER.8.12	jok'oŋeyo nger ma bedo giwickwot.
JER.8.12	Riameno jolapodho i dier jono ma jopodho.
JER.8.12	I hongo m'abino miy'iye jo gir'acula, jolakitangatanga,
JER.8.12	Rwoth waco.
JER.8.13	Munyo oyido amito coko jo, Rwoth waco,
JER.8.13	olemo ongoye i yath vini,
JER.8.13	nyandere ongoye i wi makuyu;
JER.8.13	kiri boke je joner,
JER.8.13	aka atieko yeyo jokicar mayo jo lowo pajo.
JER.8.14	Raŋo wabedo ma wakikithini?
JER.8.14	Cokere win kanyacel, weyi wakidhi win i tindin madongo m'ogoy'iye cel
JER.8.14	to wasika woko kenyo;
JER.8.14	kole Rwoth Were mawan otieko thumo riwan banja ma tho,
JER.8.14	aka go otieko miyo wan pi ma kwir amadha,
JER.8.14	rupiri watieko timo reco kwoŋ Rwoth.
JER.8.15	Warango siem, to wakinwaŋ bero,
JER.8.15	hongo ma both, to nitie litho ayino.
JER.8.16	Ywe pa kayinin pajo winjere wok Dan;
JER.8.16	i derino ma ywe pa kayinin pajo
JER.8.16	piny gibe yengere.
JER.8.16	Jokwor mawan jobino reyo woko piny mawan kodi kisi gimoro je man'iye,
JER.8.16	tindi mawan madwoŋ kodi ji ma jobed'iye.
JER.8.17	Neni, acegin dhiro thwole i dier win,
JER.8.17	uu ma kinyal yiro,
JER.8.17	aka jolakayo win.
JER.8.17	Rwoth waco.
JER.8.18	Kisangala paran orumo, ywak opoŋ kwoŋan,
JER.8.18	cunyan podho.
JER.8.19	Eno, ywak pa jocandi
JER.8.19	wok bor kodi kama lac i piny:
JER.8.19	“Rwoth ki nitie i zayon?
JER.8.19	Kere ma Zayon onyo ongoye kenyo?”
JER.8.19	Raŋo wimiyan nge gi cal mewin,
JER.8.19	gi lamo werin mewin makicar ma jongoye kony?
JER.8.20	Ji joywak ni,
JER.8.20	“Keco otieko rumo, milengela otieko tundo i gike,
JER.8.20	aka fodi wakiboth.”
JER.8.21	Ro litho pa ji paran ma jocandi, alimo litho,
JER.8.21	aywak, aka atieko dhier.
JER.8.22	Ongoye yath moro i Giliad?
JER.8.22	Ongoye jamilerwa moro kenyo?
JER.8.22	Raŋo onyo ji paran ma jocandi fodi jok'olimo both?
JER.9.1	Awi ka bedi wiyan oyido obedo waŋ pi,
JER.9.1	aka waŋan kama pigi waŋ jo wok'iye,
JER.9.1	ŋey anyal ywak wor g'odieceŋ
JER.9.1	ri ji paran ma jocandi m'oneki jo!
JER.9.2	Awi ka bedi oyido anitie gi kabedo i thim
JER.9.2	kam'anyalo weyo ji paran t'abed'iye!
JER.9.2	Joje jobedo jobanirok
JER.9.2	kweth pa jomisegey.
JER.9.3	Jodolo lew gin paka asere;
JER.9.3	jotieko dongo matek i piny ma twodo, makiweno adieri;
JER.9.3	kole jomedere wok i gimarac tundo i gimarac,
JER.9.3	aka jokuya an, Rwoth waco.
JER.9.4	Kisi dhano ripo gwokirok kwoŋ nyawote,
JER.9.4	aka ongoye ŋata nyalo geno omin;
JER.9.4	kole kisi omin jo obedo jatwodo paka Yakobo,
JER.9.4	aka kisi dhano waco nyingi nyawote.
JER.9.5	Joje jowondo wadi gin,
JER.9.5	aka ongoye ŋata waco adieri;
JER.9.5	jotieko fonjo lew jo luwo twodo;
JER.9.5	jotimo reco aka jolocere swa ma jokinyal ŋuto.
JER.9.6	Adica wi adica, twodo wi twodo!
JER.9.6	Jokwero ŋeyan, Rwoth waco.
JER.9.7	Riameno Rwoth pa lwak jolweny waco ama:
JER.9.7	“Alarudo t'atemo jo,
JER.9.7	onyo anotim aŋo kendo gi ji paran ma joreco?
JER.9.8	Lew jo cale asere ma neko jo;
JER.9.8	noknok jowaco twodo.
JER.9.8	Kisi dhano waco wac maber ri nyawote,
JER.9.8	to iy'adieri ciko bwo rigo”.
JER.9.9	“Ak'omiy jo gir'acula ro gigipiny me?” Rwoth penjo;
JER.9.9	Ak'ocul kwor
JER.9.9	kwoŋ nono paka me?
JER.9.9	An Rwoth, atieko luwo.
JER.9.10	Awaco ni, “Alabiyo pigi waŋan ri gote,
JER.9.10	kodi ywak ri lum ma thim,
JER.9.10	rupiri jotieko thwo,
JER.9.10	aka ongoye ŋata luwo i jo.
JER.9.10	Ywak pa dhok kiwinjere kendo;
JER.9.10	winyin kodi ogwaŋe madudi jotieko ringo to jokadho.”
JER.9.11	Me apaka Rwoth waco, “Alaloko Yerusalem gundin m'opanga,
JER.9.11	kabedo ma kibwe jobed'iye;
JER.9.11	tindin madongo ma Yuda jolalokere thim,
JER.9.11	kabedo m'ongoye ŋata bed'iye.”
JER.9.12	T'apenjo ni “Ŋa mariek loyo manyalo niaŋ gime? Ŋa ma Rwoth otieko luwo gine manyalo tito? Raŋo piny odoŋ gunda ak'othangere paka thim m'ongoye ŋata luw'iye?” 
JER.9.13	To Rwoth dwoko ni: “Kwoŋbedo jotieko jwango cik paran m'atieko jengo ruwaŋ jo, aka jokwero winjo dwondan, kosa timo gim'awaco rijo. 
JER.9.14	To kucel gi wictek jotimo gima cuny jo yenyo aka jotieko lamo Bal paka kwarere pajo ofonjo jo. 
JER.9.15	Riameno Rwoth pa lwak jolweny waco ama, Were pa Isiraili: Alapidho ji me gi yath makec kodi pi ma kwir amadha. 
JER.9.16	Alakedho jo i dier nonin ma jo kosa kwarere pajo fodi jokuya; aka aladhiro abor to luwo jo, cuka anorey jo kicutho.”
JER.9.17	Rwoth pa lwak jolweny waco ama:
JER.9.17	Par win kwoŋ gima timere, aka wilwoŋ mon ma joywak ajore jowobin;
JER.9.17	wilwoŋ mon ma jondijo jowobin.
JER.9.18	Ji jowaco ni,
JER.9.18	“Weyi jowobin piyo piyo jowoywak ajore riwan,
JER.9.18	cuka pigi waŋ wan wooy,
JER.9.18	aka yer ma waŋ wan wodhieki gi ywak.”
JER.9.19	Kole derino ma ywak winjere wok Zayon:
JER.9.19	“Walokere gunda!
JER.9.19	Wiy wan okwot kicutho,
JER.9.19	rupiri waweyo lowo mawan,
JER.9.19	kwoŋbedo okedhi woko pecin mawan.”
JER.9.20	Winji win, awi mon, wac pa Rwoth,
JER.9.20	aka weyi ithi win wojol wac ma dhoke;
JER.9.20	fonji win nyiki win ywak ajore,
JER.9.20	aka wifonji wadi win ywak.
JER.9.21	“Tho otieko bino i dirisin mawan,
JER.9.21	otieko donjo i cel mawan,
JER.9.21	ma neko woko nyithindho wok i royin
JER.9.21	kodi yac wok i kam'othangere.”
JER.9.22	Luw! Apaka Rwoth waco ama:
JER.9.22	Del pa ji m'otho lapodho
JER.9.22	paka woyo i kisawe
JER.9.22	paka withi kal yuŋey jakeco,
JER.9.22	aka ongoye ŋata lacoko jo.
JER.9.24	To weyi jono ma jodele jowodele i gime: Ni jowoniaŋ aka jowoŋeyan, nike Abedo Rwoth. Atiyo gi mar makiwire, tiro, kodi adieri i piny, afore i gigipiny me,” Rwoth waco.
JER.9.25	Hongo bino, Rwoth waco, m'abino tiy'iye gi jono je ma jothumere to jok'okuro cikirok mere. 
JER.9.26	Misir, Yuda, Edom, Amon, Mowab, kodi jono je m'oliel wiy gin ma jobedo i thim. Ongoye kwoŋ ji me aka ongoye kwoŋ Joisiraili ma jokuro cikirok paran.
JER.10.1	Ji ma Isiraili, winji win wac ma Rwoth waco riwin. 
JER.10.2	Me apaka Rwoth waco:
JER.10.2	“Wikiri wiluw tim pa nonin,
JER.10.2	kosa ranyuth ma polo wokiri wocandi paro mewin;
JER.10.2	kole gigipiny me cando paro pa nonin.
JER.10.3	Kole kula pa ji me obedo gim'okom:
JER.10.3	Yath ma lul itoŋo woko,
JER.10.3	itiyo gine gi le gi cingi japac;
JER.10.4	ji joloko maŋon gi feza gi zahabu;
JER.10.4	joridho gi nyundu kodi musumalere
JER.10.4	ŋey wokiri wodhire.
JER.10.5	Cal pajo jocale gim'itimo ma miyo winyin lworo i ndelo pa gima nitie pige ma cal nyarieŋa,
JER.10.5	aka jokinyal luwo;
JER.10.5	itiŋatiŋa jo,
JER.10.5	rupiri jokinyal woth.
JER.10.5	Wikiri wilwor jo,
JER.10.5	rupiri jokinyal timo teko,
JER.10.5	aka jokinyal timo bero moro.”
JER.10.6	Ongoye ŋata cale kodin, awi Rwoth;
JER.10.6	Idwoŋ, aka nyingin dwoŋ i meni.
JER.10.7	Kole iripo awora.
JER.10.7	I dier jomariek je ma nonin
JER.10.7	kodi i kerin pajo je
JER.10.7	ongoye ŋata cale kodin.
JER.10.8	Joje jongoye gi rieko aka jomiŋ;
JER.10.8	fonji ma cal jomiyo
JER.10.8	k'opokere kodi yath!
JER.10.9	Feza m'onyadhi ikelo wok Tarsis,
JER.10.9	kodi zahabu wok Ufaz.
JER.10.9	Jobedo tic pa japac kodi tic ma cingi jathedhi zahabu;
JER.10.9	ruk pajo obedo manyabululu kodi mar'ariŋo;
JER.10.9	joje jobedo gima jondijo am'otimo.
JER.10.10	To Rwoth obedo Were mar'adieri;
JER.10.10	go obedo Were makwo kodi Kere ma cil gi cil.
JER.10.10	I keme pere piny yengere,
JER.10.10	aka nonin kinyal ciro nge pere.
JER.10.11	Wibino waco rijo ama: Werin ma jok'ocweyo polo gi piny jolakisika wok i piny kodi wok i pendi polo.
JER.10.12	Obedo Rwoth m'ocweyo piny gi meni pere,
JER.10.12	go m'ocako piny gi rieko pere,
JER.10.12	aka gi niaŋ pere to yaro polo.
JER.10.13	Ka go ogoyo dwonde, pi mor i polo,
JER.10.13	aka go miyo tor ay wok i tielo ma piny.
JER.10.13	Go miyo lithkoth pilin i koth,
JER.10.13	aka go wodho koyo wok i ot pere ma kan.
JER.10.14	Ka ji joneno gime, jolokere mamiŋ ma jongoye gi ŋeyo;
JER.10.14	jothedhi zahabu je iketho jo i wickwot gi cal pajo;
JER.10.14	rupiri cal pajo jobedo gim'okom,
JER.10.14	aka jongoye gi kwo.
JER.10.15	Jongoye kony, tic ma twodo;
JER.10.15	i hongo pajo ma gir'acula jolakisika.
JER.10.16	Were pa Yakobo kicale jo;
JER.10.16	go ama timo kisi gimoro,
JER.10.16	aka go otieko yero nono ma Isiraili ni wobedi alunja pere;
JER.10.16	Rwoth pa lwak jolweny am'obedo nyinge.
JER.10.17	Ji ma Yerusalem, okar win! Coki win gigipiny mewin. 
JER.10.18	Kole Rwoth waco ama: Akidho dwiro woko ji ma piny i hongo me; alakelo kidamba kwoŋ jo ŋey jowonyal winjo.
JER.10.19	Ji ma Yerusalem joywak ni,
JER.10.19	nga walimo litho marac!
JER.10.19	Adholin mawan k'ocangi.
JER.10.19	T'awaco ni, “Me gir'acula paran,
JER.10.19	aka aripo ciro.”
JER.10.20	Kayindi paran orey woko,
JER.10.20	aka dende paran je otur woko;
JER.10.20	nyithindho paran jokadho joweyan,
JER.10.20	aka jongoye kicutho;
JER.10.20	ongoye nyatoro m'oyar kayindi paran kendo,
JER.10.20	m'olier nangin mere ma geŋo.
JER.10.21	Kole jotel mawan jomiŋ,
JER.10.21	jokipenji Rwoth gir'atima;
JER.10.21	riameno ongoye gima jotimo to kadho maber
JER.10.21	aka ji pajo je jokedhere.
JER.10.22	Winji, mikwenda eno bino
JER.10.22	nywowirok madwoŋ wok i piny ma yumalo
JER.10.22	ma loko tindin madongo ma Yuda kam'ojwangi
JER.10.22	kam'ondiek jobed'iye.
JER.10.23	Aŋeyo, awi Rwoth, ni ji wegi jokidhum kwo pajo,
JER.10.23	ni ji ka jowotho wegi jokinyuthere ka luwo.
JER.10.24	Tir wan, awi Rwoth, to i nger ma ripo;
JER.10.24	kosa imiy wan gir'acula ka nge omakin,
JER.10.24	kole inyalo reyo wan woko.
JER.10.25	Konji keme perin kwoŋ nonin ma fodi jokuya in,
JER.10.25	kodi kwoŋ ji ma jokilwoŋ nyingin;
JER.10.25	rupiri jotieko neko ji perin;
JER.10.25	jotieko reyo woko wan kicutho
JER.10.25	to joweyo piny mawan nono.
JER.11.1	Wac me obino ri Yeremia wok bongi Rwoth ka waco ni, 
JER.11.2	Winji wac ma cikirok me, aka iluwi kodi ji ma Yuda kodi joma bedo i Yerusalem. 
JER.11.3	Ibino waco rijo ni me apaka Rwoth, Were pa Isiraili waco ama: Kwoŋ ri ŋata k'owinji wac ma cikirok me. 
JER.11.4	Amiyo kwarere mewin or munyo owodho jo wok i piny Misir, wok i mac m'odheth, k'awaco ni, “Winji win dwondan, aka witim kisi gimoro je m'aoro win. Ameno nyaka to wibedo ji paran t'abedo Were mewin. 
JER.11.5	Nyaka t'akuro cikirok m'akwoŋere ri kwarere mewin, m'amiyo jo piny ma mol gi cak kodi mo kic, paka i ndelo me. T'adwoko ni, ‘Weyi wobedi ameno Rwoth.’ ”
JER.11.6	To Rwoth waco ran ama: Tuci wac me je i tindin madongo ma Yuda, kodi i royin ma Yerusalem. Iwaci ri ji jowowinji thenethene ma cikirok aka jowotimi paka mitere. 
JER.11.7	Kole agwoko kwarere mewin teltel munyo awodho jo woko ma piny ma Misir, agwoko jo g'amen, tundo gunyo ni, k'awaco ni, winji win dwondan. 
JER.11.8	Kucel jok'owinjo kosa ciko ithi jo, to kisi dhano wotho i wictek ma tim pere marac. Ameno t'ayimo kwoŋ jo wac je ma cikirok me, m'aoro jo timo, to jokwero.
JER.11.9	To Rwoth waco ran ama: Ji ma Yuda kodi ji ma Yerusalem jocamo ran sereko. 
JER.11.10	Jogik i reco pa kwarere pajo macon, ma jokwero winjo wac paran; jokadho ri werin man to jolamo jo; Joisiraili kodi Joyuda jotieko turo woko cikirok m'atimo gi kwarere pajo. 
JER.11.11	Riameno, Rwoth waco ama: Adieri akidho kelo kidamba kwoŋ jo ma jok'onyal kwale; kada joywak ran, ak'owinji jo. 
JER.11.12	Kenyo tindin madongo ma Yuda kodi joma bedo i Yerusalem jokidhi to joywak ri werin ma jowodho mic rijo, to jok'oboth jo i hongo ma teko pajo. 
JER.11.13	Kole werin mewin onyo jonyay paka tindin mewin madongo, awi Yuda; paka royin ma Yerusalem nitie kweth, apaka migame ma witimo ma wickwot, migame ma miyo mic ri Bal.
JER.11.14	Paka ri in Yeremia, ikir'ikway ri ji me, kosa ikir'iywakere ran rijo, rupiri ak'owinji ka jogoyo ran koko i hongo ma teko pajo. 
JER.11.15	Rwoth waco ama: Ji m'amaro jotimo gigipiny mareco. Meni aŋo, ma jonigine ma bedo i ot paran? Joparo ni jonyalo geŋo teko ka jotimo cikirok kodi miyo cowirok mar'ogwaŋe? Gino nyalo miyo jo kisangala? 
JER.11.16	Rwoth i hongo moro olwoŋo jo ni yath oliv manyaboke pendi, m'opoŋ g'olemo maŋon, t'onyo pama, gi mor ma cal mwoc pa koth, lamok'iye mac, aka boke mere lawaŋ. 
JER.11.17	Rwoth pa lwak jolweny, m'opidho win, otieko tuco gimarac kwoŋ win, kwoŋbedo gimarac ma Joisiraili kodi Joyuda jotieko timo, kwinyo nge paran gi miyo Bal mic.
JER.11.18	Rwoth am'okedho ran gime, t'aŋeyo;
JER.11.18	to nyuthan tim pajo mareco.
JER.11.19	To oyido acalo rombo m'ogen
JER.11.19	m'itero neko.
JER.11.19	Akiŋeyo ni oyido mako kwoŋan
JER.11.19	m'oyido jocamo tiende gi piny, ka jowaco ni,
JER.11.19	“Weyi warey woko yath g'olemo mere,
JER.11.19	weyi watoŋ woko go wok i piny pa jomakwo,
JER.11.19	ŋey wokiri wopoy nyinge kendo!”
JER.11.20	To in, Awi Rwoth pa lwak jolweny, in m'ithumo banja gi tiro,
JER.11.20	in m'itemo adundo kodi paro,
JER.11.20	weyi anen culo kwor perin kwoŋ jo,
JER.11.20	rupiri ri in atieko miyo banja paran ŋeyirok.
JER.11.21	Riameno Rwoth waco ama mako kwoŋ ji ma Anathoth, ma jodwaro kwo perin, aka jowaco ni, “Ik'oluwi i nyingi Rwoth, k'inotimi walanekin.” 
JER.11.22	Riameno Rwoth pa lwak jolweny waco ama: Akidho miyo jo gir'acula; yac jolatho g'abor; wot jo kodi nyiki jo jolatho kec; 
JER.11.23	ongoye moro m'odoŋ kwoŋ jo. Kole alakelo kidamba kwoŋ ji ma Anathoth, i oro ma gir'acula pajo.
JER.12.1	Itimo gim'otire, awi Rwoth,
JER.12.1	k'ageŋisa rin;
JER.12.1	kucel d'aosa banja paran ruwaŋin.
JER.12.1	Raŋo gima jokidakana jotimo kadho maber?
JER.12.1	Raŋo jobanirok je jowinjo maber?
JER.12.2	Ipidho jo, to jorwako fuc,
JER.12.2	jodongo to jonyak olemo,
JER.12.2	noknok joluwo maber kwoŋin,
JER.12.2	kucel jokipar kwoŋin.
JER.12.3	To in, awi Rwoth, iŋeyan;
JER.12.3	inenan aka itemo paro paran ka nitie kwoŋin.
JER.12.3	Yway jo woko paka rombo m'ikidho thumo,
JER.12.3	aka ikethi jo gicen ri ndelo m'ilathum'iye jo.
JER.12.4	Piny oywaki kiri keraŋo,
JER.12.4	to lum ma kisi ndelo thwo woko?
JER.12.4	Ro kidakana pa jono ma jobed'iye
JER.12.4	ogwaŋe kodi winyin iyweyo woko jo,
JER.12.4	aka kwoŋbedo ji jowaco ni, “Were kinen gima watimo.”
JER.12.5	Rwoth owaco ama:
JER.12.5	Yeremia, k'itieko ŋwec gi joman to joolin,
JER.12.5	onyo inopiem nedi gi kayinin?
JER.12.5	Aka k'inen ipodho piny i piny maber
JER.12.5	inonyal nedi i lule ma Yordan?
JER.12.6	Kole kiri wade perin, joma peco mewin won,
JER.12.6	jotieko kisita in;
JER.12.6	joywakin gi pigi waŋ jo;
JER.12.6	ikir'iyey jo,
JER.12.6	kada joluwo wac ma nyamere kodin.
JER.12.7	Rwoth waco ama:
JER.12.7	Atieko jwango Isiraili,
JER.12.7	atieko kijala alunja paran.
JER.12.7	Atieko miyo ji m'amaro,
JER.12.7	i cingi jokwor pajo.
JER.12.8	Alunja paran jotieko lokere ran,
JER.12.8	paka simbwor i lule.
JER.12.8	Otieko tiŋo dwonde kwoŋan,
JER.12.8	riameno adaki go.
JER.12.9	Ji paran m'oyer jocale winyo,
JER.12.9	m'obuko yath jokwinyo wok i thenge je.
JER.12.9	Lwoŋ ogwaŋe mager madudi,
JER.12.9	jobin jowocami jo.
JER.12.10	Jokwath kweth jotieko reyo woko ndelo vini paran,
JER.12.10	jotieko nyono piny ndelo paran,
JER.12.10	jotieko loko ndelo paran maŋon,
JER.12.10	thim m'ojwangi.
JER.12.11	Jotieko loko go thim,
JER.12.11	kam'ojwangi, go ywak ran.
JER.12.11	Piny gipi olokere thim,
JER.12.11	aka ongoye ŋata dewo.
JER.12.12	I wi tendere tendere ma thim je
JER.12.12	ji jobino kinyaga;
JER.12.12	kole abor pa Rwoth neko ji
JER.12.12	wok i gike acel tundo i man;
JER.12.12	ongoye ŋata laboth.
JER.12.13	Jocwoyo ŋano to jokeco kudhin,
JER.12.13	jotieko olo, to jok'olimo gimoro.
JER.12.13	Wiy jo lakwot gi ranyak pajo
JER.12.13	kwoŋbedo nge pa Rwoth maliel.
JER.12.14	Me apaka Rwoth waco mako kwoŋ joger pa Joisiraili ma jogeyo gir'alunja ma go otieko miyo ji pere Isiraili lunjo: Acegin muko jo woko wok i lowo pajo, aka alamuko woko Joyuda wok i dier jo. 
JER.12.15	Aka k'atieko muko woko jo, alamako wor gi jo kendo, t'akelo jo kendo iy'alunja pajo kodi i piny pajo, kisi dhano kwoŋ jo. 
JER.12.16	Aka nyaka, ka jofonjere tim pa ji paran, kwoŋirok gi nyingan ni, “Paka Rwoth kwo.” Paka jofonjo ji paran kwoŋirok gi Bal, nyaka jobino getere i dier ji paran. 
JER.12.17	To ka nono moro jok'owinji, nyaka abino fudho woko kicutho t'areyo woko, Rwoth waco.
JER.13.1	Rwoth owaco ran ni, “Kidhi inyew pale ma law mafoth, aka iruki, aka ikir'ilwok i pi.” 
JER.13.2	Ameno t'anyewo pale cungo kwoŋ wac pa Rwoth, t'aruko. 
JER.13.3	To wac pa Rwoth bino ran madirio, ka waco ni, 
JER.13.4	“Kwany pale m'inyewo m'iruko no, ikidhi i malawa Yufrete aka ikani kenyo i ŋungu tele.” 
JER.13.5	Ameno akidho t'akano i thengi Yufrete paka Rwoth ooran.
JER.13.6	Aka munyo hongo okadho m'oromo, to Rwoth waco ran ni, “Ay malo ikidhi i thengi Yufrete, aka ikwany pale ma ndirino aorin kano kenyo.” 
JER.13.7	Kenyo t'akadho i thengi Yufrete, akunyo t'akwanyo pale wok kam'oyido akan'iye. To oyido otop m'ongoye kony.
JER.13.8	Kenyo wac pa Rwoth obino ran kendo, ka waco ni: 
JER.13.9	Rwoth waco ama: “Ameno won apaka alareyo woko delok pa Yuda kodi delok madwoŋ pa Yerusalem. 
JER.13.10	Ji mareco me, ma jokwero winjo wac paran, ma gi wictek jotimo gima wegi jomito aka onyo jotieko kidho ri werin man tiyo rijo gi lamo jo, jolacale gi pale me m'ongoye kony. 
JER.13.11	Kole paka pale moko i pier jo, ameno apaka amiyo Joisiraili gibe kodi Joyuda gibe cwirok kwoŋan, Rwoth waco, ŋey jowonyal bedo ran ji paran, jowomiy nyingan pak kodi dwoŋ. To jok'onyalo winjo.”
JER.13.12	Rwoth oluwo kodan, owaco ni, Yeremia, wac rijo ni Rwoth waco ama, Were pa Isiraili: “Wopoŋ kisi jagi moro je gi vini. Aka jolapenjin ni, ‘Oyido iparo ni wakuya ni kisi jagi moro je iripo poŋo gi vini?’ ” 
JER.13.13	Kenyo ibino dwoko jo ni: Rwoth waco ama: “Acegin poŋo joma bedo i piny me je, kerin ma jobedo i kom ma dhum pa Daudi, jocway ri Were i wi migam, jotuci wac Were, kodi joma bedo i Yerusalem je gi mero. 
JER.13.14	Aka aladiyo jo acel kwoŋ nyawote, jonywol gi nyithindho kanyacel, Rwoth waco. Ak'omaki wor, ak'okoy kendo aka ak'obedi gi wor k'areyo jo.”
JER.13.15	Ji ma Isiraili, winji win,
JER.13.15	aka cik win ithi win,
JER.13.15	wikiri wibedi jokwoto,
JER.13.15	kole Rwoth otieko luwo.
JER.13.16	Miy win Rwoth Were mewin dwoŋ,
JER.13.16	ka go fodi k'okelo mudho,
JER.13.16	kendo ka tiendi win fodi k'orwombere,
JER.13.16	wi gote ka ŋamba riedo;
JER.13.16	ka wirango lero,
JER.13.16	go wiro gino i mudho madwoŋ
JER.13.16	to timo gino mudho m'opoto.
JER.13.17	To ka wik'owinji,
JER.13.17	alaywak nyaliŋliŋ ro delok mewin;
JER.13.17	alaywak gi geregere aka pigi waŋan laoy
JER.13.17	kwoŋbedo okadhi gi ji pa Rwoth paka jotwec.
JER.13.18	Rwoth owaco ran ni,
JER.13.18	Waci ri kere gi nyamicala ama:
JER.13.18	Bedi win i kom ma piny,
JER.13.18	rupiri sangaria mewin maŋon,
JER.13.18	otieko podho piny wok i wiwin.
JER.13.19	Tindin madongo ma yupiny jocegere
JER.13.19	m'ongoye ŋat'oyaw jo;
JER.13.19	Yuda gibe oter jo i piny man,
JER.13.19	oter joje i piny man.
JER.13.20	Tiŋi waŋin malo akinen,
JER.13.20	jokwor perin ma jobino wok yumalo.
JER.13.20	Nikune ji perin m'oyido omiyin,
JER.13.20	ji perin m'oyido i dele gi jo swa?
JER.13.21	Inowaci nedi ka ji m'oyido iparo ni jobedo merin perin
JER.13.21	jokengila in to jodhumin?
JER.13.21	Litho k'omakin paka dhako ma nywol?
JER.13.22	Aka k'ipenjere gi i cunyin ni,
JER.13.22	“Raŋo gigipiny me jopodho kwoŋan?”
JER.13.22	Obedo ro reco mewin ma kiwacere
JER.13.22	m'omiyo otiŋ rinda mewin malo
JER.13.22	t'inindo gi win gi mbaka.
JER.13.23	Jaethopiya nyalo wiro rangi ma cal pere
JER.13.23	kosa kwac nyalo wiro rangi mere m'othon othon?
JER.13.23	Ka jonyalo, onyo win m'ongoye gima witimo
JER.13.23	ma wiŋiyo timo reco,
JER.13.23	winyalo fonjere timo gimaber.
JER.13.24	Alakedho win paka cuŋ
JER.13.24	ma koyo kudho wok i thim.
JER.13.25	Me a gima latimere riwin,
JER.13.25	me a adec m'atieko kipima riwin, Rwoth waco,
JER.13.25	kwoŋbedo wiy win owil kodan
JER.13.25	to wigeno twodo.
JER.13.26	An won gipi alatiŋo rindin mewin i nyim win
JER.13.26	t'ineno wickwot mewin.
JER.13.27	Atieko neno amien mewin,
JER.13.27	cot mewin kodi ywe mewin, kidakana mewin ma malaya mewin
JER.13.27	i wi tendere i kisawe.
JER.13.27	Kidamba rin, awi Yerusalem!
JER.13.27	Latero hongo aŋo
JER.13.27	mafodi k'olony win?
JER.14.1	Me wac pa Rwoth m'obino ri Yeremia ma mako kwoŋ milengela:
JER.14.2	Yuda ywak
JER.14.2	aka tindin madongo pere jorere woko;
JER.14.2	gi gut joŋare piny,
JER.14.2	aka ywak pa Yerusalem kadho malo.
JER.14.3	Joŋaŋo jodhiro ŋecin pajo twomo pi;
JER.14.3	jotundo i waŋ pi,
JER.14.3	to jokinwaŋ pi,
JER.14.3	jodok gi degi pajo m'ongoye gimoro iye.
JER.14.3	Wickwot gi lworo mako jo
JER.14.3	aka joumo waŋ jo,
JER.14.4	kwoŋbedo piny obare.
JER.14.4	Kwoŋbedo koth fodi k'ocwe i piny
JER.14.4	jofur jobwok;
JER.14.4	joboyo wiy gin.
JER.14.5	Kiri arara madhako ma ndelo
JER.14.5	jwango nyathi mere ma nyaka onywolo
JER.14.5	kwoŋbedo lum ongoye.
JER.14.6	Punde mager madudi jocungo i wi tendere,
JER.14.6	johamo ri luya paka kibwe;
JER.14.6	waŋ jo kinen
JER.14.6	kwoŋbedo jongoye gi cemo.
JER.14.7	Makada nende reco mawan segeya wan,
JER.14.7	tim gimoro, awi Rwoth, kwoŋbedo nyingin.
JER.14.7	Watieko jwangin hongo m'oromo,
JER.14.7	aka watieko timo reco kwoŋin.
JER.14.8	Iŋat'ibedo geno pa Isiraili,
JER.14.8	jaboth pere i hongo ma teko.
JER.14.8	Raŋo ibedo paka jakicar i piny,
JER.14.8	paka jawoth ma goyo ŋeti nyaka ma wor acel?
JER.14.9	Raŋo ibedi paka ŋat'opodhi kwoŋe abwap,
JER.14.9	paka jalweny apondi ma kinyal miyo kony?
JER.14.9	Kucel in, awi Rwoth, initie i dier wan,
JER.14.9	aka walwoŋere gi nyingin;
JER.14.9	ikir'ijwangi wan!
JER.14.10	Rwoth waco ama kwoŋ ji me:
JER.14.10	“Adieri jomaro kilera,
JER.14.10	jokiywom par tiendi jo;
JER.14.10	riameno Rwoth kijol jo,
JER.14.10	onyo go lapoyo reco pajo
JER.14.10	to miyo jo gir'acula ro reco pajo.”
JER.14.11	Rwoth owaco ran ni: “Ikir'ikwayan ni akony ji me. 
JER.14.12	Makada nende joriy kec, ak'owinji ywak pajo, aka makada nende jomiy mic awaŋa kodi mic ma cemo, ak'ojol jo; to alaneko jo g'abor, gi kec, kodi two nundu.”
JER.14.13	Kenyo t'awaco ni: “A Rwoth Were! E jotuci wac Were ma jowaco rijo ni, ‘Wik'onen abor, wik'obedi gi kec, aka alamiyo win siem mar'adieri i kabedo me.’ ”
JER.14.14	To Rwoth dwoko ni, “Jotuci wac Were joluwo twodo i nyingan; akioro jo, kendo akimiyo jo or kosa luwo gi jo. Jotuco menyirok ma twodo, miliel ma bukony, kodi twodo ma paro pajo.” 
JER.14.15	Riameno Rwoth waco ama mako kwoŋ jotuci wac Were ma joluwo i nyingan kad'akioro jo, aka jowaco ni, “Abor kodi kec k'obin i piny me”: Jotuci wac Were no jolatho g'abor kodi kec. 
JER.14.16	Aka ji ma joluwo rijo ilabolo jo i royin ma Yerusalem, joma kec kodi abor laneko jo. Ongoye ŋat'oyiki jo; jo wegi, mon pajo, wot jo, kodi nyiki jo. Kole alakonjo woko kidakana pajo kwoŋ jo.
JER.14.17	Ibino waco rijo wac me:
JER.14.17	Weyi pigi waŋan wooy wor kodi odieceŋ,
JER.14.17	aka weyi jokiri jowocoki,
JER.14.17	kwoŋbedo nyar ji paran mambula, ji paran,
JER.14.17	orwadhi jo piny g'adol ma ŋinyo jo,
JER.14.17	g'adhola ma kiwacere.
JER.14.18	K'akidho woko i ndelo,
JER.14.18	aneno ji m'oneki jo g'abor!
JER.14.18	K'adonjo i tindi madwoŋ,
JER.14.18	aneno ji ma jotho kec!
JER.14.18	Kole jatuci wac Were kodi jacway ri Were i wi migam jotieko ŋweyo piny,
JER.14.18	aka jongoye gi ŋeyo.
JER.14.19	Rwoth, itieko kwero Yuda kicutho?
JER.14.19	Cunyin odak Zayon?
JER.14.19	Raŋo itieko rwadho wan piny
JER.14.19	ŋey both wongoye riwan?
JER.14.19	Warango siem, to wakinwaŋ bero;
JER.14.19	hongo ma both, to nitie gwayo ayino.
JER.14.20	Wayeyo kidakana mawan, awi Rwoth,
JER.14.20	reco pa kwarere mawan,
JER.14.20	kole watieko timo reco kwoŋin.
JER.14.21	Ikir'iŋisa wan, kwoŋbedo nyingin;
JER.14.21	ikir'ibwon kom perin madwoŋ ma dhum;
JER.14.21	poyi aka ikir'itur cikirok perin gi wan.
JER.14.22	Cal pa nonin moro je nyalo dhiro koth?
JER.14.22	Kosa polo nyalo miyo koth ma cwe?
JER.14.22	K'obedo in, awi Rwoth Were mawan?
JER.14.22	Waketho geno mawan kwoŋin,
JER.14.22	kole iŋat'itimo gime je.
JER.15.2	Ka jopenjin ni, “Wakidhi kune?” Dwoki jo ni: Me apaka Rwoth waco:
JER.15.2	Ŋata latho two nundu, latho two nundu,
JER.15.2	aka jono m'oyik ni jolatho g'abor, jolatho g'abor;
JER.15.2	jono m'oyik ni jolatho kec, jolatho kec,
JER.15.2	aka jono m'oyik ni jolatho i twec, jolatho i twec.
JER.15.3	Alaketho rijo nger gima reyo jo aŋwen, Rwoth waco. Abor ma laneko, gwokere ma laywayo woko, winyin ma koyo kodi ogwaŋe madudi mager ma lacuto to reyo. 
JER.15.4	Alaloko jo gilworo ri kerin je ma piny kwoŋbedo gima kere Manase wod Hezekia ma Yuda otimo i Yerusalem.
JER.15.5	Rwoth penjo ni,
JER.15.5	“Ŋa m'omak kodin wor, awi Yerusalem,
JER.15.5	kosa ŋa m'oywakin?
JER.15.5	Ŋa m'owire githenge
JER.15.5	to penjo paka initie?
JER.15.6	Witieko kweran, Rwoth waco,
JER.15.6	wigik aŋey;
JER.15.6	ameno atieko rieyo cingan kwoŋ win t'areyo woko win
JER.15.6	aol gi dwoko nge paran cen.
JER.15.7	Atieko piedho jo g'adher
JER.15.7	i waŋkace ma piny;
JER.15.7	atieko miyo jo ywak, atieko reyo ji paran;
JER.15.7	to jok'oweyo tim pajo.
JER.15.8	Mon citho jolalokere mathoth loyo
JER.15.8	kwoyo ma nam.
JER.15.8	Atieko kelo kwoŋ megi soye,
JER.15.8	jarey sawa aucel m'odieceŋ.
JER.15.8	Atieko miyo rembo madwoŋ kodi lworo ma kiwacere
JER.15.8	wopodhi kwoŋ dheno abwap.
JER.15.9	Dhako m'okeŋ nyithindho pere abirio mbaka oloyo,
JER.15.9	ywe pa cunye cot
JER.15.9	waŋceŋ pere opodho mafodi piny;
JER.15.9	okwot wiye t'ibwono.
JER.15.9	Jono ma jodoŋ kwoŋ jo,
JER.15.9	jokwor pajo jolaneko jo g'abor”
JER.15.9	Rwoth waco.
JER.15.10	Adamba ama raŋo! Raŋo mama onywolan? Adhawere t'apiemo gi kisi dhano i piny. Fodi akimiyo dhano pesa ni woculan rumacen kosa akikopa dhano pesa, kucel dhano je kwoŋan. 
JER.15.11	Rwoth owaco ni, “Adieri atieko donjo i kwo perin ro bero, adieri atieko yimo kwoŋin jokwor i hongo ma teko kodi i hongo ma kidamba. 
JER.15.12	Nyweny kodi ywel bende jonyal turo nyweny ma wok yumalo?”
JER.15.13	Rwoth owaco ran ni, “Aladhiro jokwor jowonyaga ŋaŋo kodi lim pa ji paran, ma miyo jo gir'acula ri reco ma jotieko timo iy'adece je. 
JER.15.14	Alamiyo witiy ri jokwor mewin i piny ma wikuya, kole i nge paran mac omoko ma laliel cil gi cil.”
JER.15.15	Awi Rwoth, iŋeyo;
JER.15.15	poyan aka iwendi ran,
JER.15.15	aka iculi ran kwor kwoŋ joma miyan litho.
JER.15.15	Ibedo moth perin, ikir'ikwanyan woko;
JER.15.15	ŋey ni obedo ro in am'omiyo iyetan.
JER.15.16	Anwaŋo wac perin, t'acamo jo,
JER.15.16	aka wac perin olokere ran kisangala
JER.15.16	kodi noro ma cunyan.
JER.15.16	Kole alwoŋere gi nyingin,
JER.15.16	awi Rwoth, Were pa lwak jolweny.
JER.15.17	Akibedo i kitipa pa joyodirok
JER.15.17	aka akiyodere.
JER.15.17	I wor perin, abedo kendan,
JER.15.17	rupiri ipoŋan gi nge.
JER.15.18	Raŋo litho paran kirum,
JER.15.18	raŋo adhola paran kicangi,
JER.15.18	raŋo kwero cango?
JER.15.18	Adieri ibedo paka waŋ pi ma twodo,
JER.15.18	paka pi ma kigenere?
JER.15.19	Riameno Rwoth waco ama:
JER.15.19	“K'inogiki, aladwokin cen,
JER.15.19	aka ilacungo ruwaŋan.
JER.15.19	K'inotuci gima dicwe, makiweno gima sisiri,
JER.15.19	ilatimo tic paka dhokan.
JER.15.19	Jo ama jolagik bongin,
JER.15.19	to ikilagik bongi jo.
JER.15.20	Alalokin ri ji me,
JER.15.20	paka kor cel ma ywel.
JER.15.20	Jolalweny kodin,
JER.15.20	to jok'okengila in.
JER.15.20	Kole anitie kodin,
JER.15.20	ma bothin gi gonyin.
JER.15.21	Alagonyin wok i cingi jokidakana,
JER.15.21	Rwoth waco,
JER.15.21	t'abothin wok i cingi jogwayo.”
JER.16.1	Wac pa Rwoth obino ran: 
JER.16.2	“Ikir'inywom dhako, aka ikir'ibedi gi nyithindho i kabedo me. 
JER.16.3	Kole Rwoth waco ama mako kwoŋ nyithindho mayac gi nyir m'inywolo i kabedo me, kodi mako kwoŋ mon gi cwo ma jonywolo jo i piny me: 
JER.16.4	Jolatho two ma kiwacere. Ongoye ŋata laywako jo, aka ongoye ŋata layiko jo. Jolalokere paka woyo manitie i wi lowo. Jolatho g'abor kodi kec, aka delkwoŋ jolalokere cemo ri winyin ma koyo kodi ri ogwaŋe mager ma piny.”
JER.16.5	Kole Rwoth waco ama: Ikir'idonji i ot ma ywak, kosa ikir'ikidhi iywaki, kosa ikir'iywor jo; rupiri atieko kwanyo woko siem paran kwoŋ ji me, Rwoth waco, mar paran makiwire kodi ŋono paran. 
JER.16.6	Jomadongo gi jomathindho jolatho i piny me; k'oyiki jo, aka ongoye ŋata laywako jo; ongoye ŋata lalielo kosa cido ye wiye rijo. 
JER.16.7	Ongoye ŋata laturo mugat ri jaywak, ma kweyo cuny jom'okeŋ ji pajo. Ongoye ŋata lamako wor gi dhano m'okeŋ bamere kosa min. 
JER.16.8	Ikir'idonji i ot ma kalima ma bedo piny gi jo, ma cemo gi jo. 
JER.16.9	Kole Rwoth pa lwak jolweny, Were pa Isiraili waco ama: “Akidho kwanyo woko wok i piny, i hongo perin kodi ruwaŋin, dwondi jo ma kisangala, dwondi jamweha kodi dwondi mweha.”
JER.16.10	K'inowaci rijo wac me je, to jopenjin ni, “Raŋo Rwoth oluwo gimarac madwoŋ me je kwoŋ wan? Reco mawan obedo aŋo? Reco aŋo ma watieko timo kwoŋ Rwoth Were mawan?” 
JER.16.11	Nyaka ibino dwoko jo ni: Obedo kwoŋbedo kwarere pajo jojwangan Rwoth waco, aka onyo jokadho ri werin man aka jotiyo rijo to jolamo jo, jotieko jwangan aka jok'okuro cik paran. 
JER.16.12	To win witieko timo marac loyo kiri kwarere mewin. Kisi dhano kwoŋ win wiye tek aka jareco, wikwero winjan. 
JER.16.13	Riameno alabolo win woko wok i piny me yuthenge ma piny ma win kosa kwarere pajo kuya, aka korago, wilatic ri werin man wor g'odieceŋ, kole ak'onyuthi win ŋono.
JER.16.14	Riameno, adieri hongo bino, Rwoth waco, ma ji doko jok'okwoŋere kodan paka Were makwo, go m'ofudho ji ma Isiraili woko ma piny ma Misir. 
JER.16.15	To jolakwoŋere kodan paka Were makwo m'ofudho ji ma Isiraili woko ma piny ma yumalo kodi woko ma piny je kam'oyido go okedh'iye jo. Kole aladwoko jo i piny pajo won, piny ma cango amiyo kwarere pajo.
JER.16.16	Onyo pama adhiro jokitoga paran, Rwoth waco, aka jolamako jo. Rumacen aladhiro jodwar kweth, aka joladwaro jo wok i kisi gote kodi i kisi tendere, kodi i ŋungu telin. 
JER.16.17	Kole acomo waŋan i tim pajo je; jok'opanere kwoŋan, kosa reco pajo k'opanere kwoŋan. 
JER.16.18	Alamiyo jo gir'acula dirio ro reco kodi reco pajo kwoŋbedo jotieko koco piny paran gi cal kodi mulambin pajo, aka jotieko poŋo gir'alunja paran g'amien pajo.
JER.16.19	Awi Rwoth, meni paran gi cel paran,
JER.16.19	kapondo paran i hongo ma teko,
JER.16.19	nonin je jolabino bongin
JER.16.19	wok i tielo gi tielo ma piny to jowaco ni:
JER.16.19	Kwarere mawan jok'olunjo gimoro kwanyowoko twodo,
JER.16.19	gigipiny masisiri m'ongoye iye magowa.
JER.16.20	Ji jonyalo timo werin rijo wegi?
JER.16.20	Nger gi go jok'obedo werin!
JER.16.21	“Riameno adieri akidho fonjo jo, hongo me akidho fonjo jo meni paran gi mwamba paran, aka jolaŋeyo ni nyingan obedo Rwoth.”
JER.17.1	Me apaka Rwoth waco: Ji ma Yuda, reco mewin indiko gi bol pen ma nyweny; ogwor iy'adundin mewin gi tele ma cot mac t'idolo i kona ma migame mewin. 
JER.17.2	Ji mewin jolamo i migame kodi i cal m'ogeti ri were madhako Asera i kisi tiendi yath manyaboke pendi, kodi i wi tendere m'oŋawere, 
JER.17.3	wi gote i piny m'othangere. Ŋaŋo mewin gi cwe mewin alamiyo paka gim'onyaga; paka cul ri reco mewin iy'adec mewin je parom. 
JER.17.4	Gi tim mewin won wilakeŋ gir'alunja ma cango amiyo win, aka alamiyo witiy ri jokwor mewin i piny ma wikuya, kole i nge paran mac omoko ma laliel cil gi cil.
JER.17.5	Me apaka Rwoth waco:
JER.17.5	Kwoŋ ri jono ma jogeno nyaka ji
JER.17.5	to joloko ji meni pajo,
JER.17.5	joma cuny jo bor gi Rwoth.
JER.17.6	Jolacale paka dudi iy'opalipat,
JER.17.6	aka jok'onen ka bero obin.
JER.17.6	Jolabedo kam'othwo ma thim,
JER.17.6	i lowo ma cumbi ma ji kibed'iye.
JER.17.7	Jasilwany a ŋata geno Rwoth,
JER.17.7	ma geno pere nitie i Rwoth.
JER.17.8	Go cal
JER.17.8	ma rwako tiende i pi ma mol.
JER.17.8	Go kilwor lietho k'obino,
JER.17.8	aka boke mere doŋ manyaboke pendi.
JER.17.8	Go kirembi i hongo ma milengela,
JER.17.8	aka kike nyak olemo.
JER.17.9	Ŋa manyalo niaŋ cuny dhano?
JER.17.9	Ongoye giman ma jatwodo,
JER.17.9	go two swa ma kinyal botho.
JER.17.10	t'atemo adundin pa ji.
JER.17.10	Atiyo gi kisi dhano cungo kwoŋ tim pere,
JER.17.10	cungo kwoŋ gima go timo.
JER.17.11	Paka winyo ma buto to toŋo tonge ma k'onywolo,
JER.17.11	apaka jono ma jodhuro ŋaŋo i yo m'okom;
JER.17.11	gi diere kenyo ŋaŋo laweyo jo,
JER.17.11	aka i gike ma kwo pajo nyaka to nyutho kamaler ni oyido jomiŋ.
JER.17.12	Kom madwoŋ ma dhum, m'oŋawere malo wok i cakirok,
JER.17.12	obedo Kabedo Maleŋ mawan!
JER.17.13	Awi geno pa Isiraili! Awi Rwoth!
JER.17.13	Jono je ma jojwangin ibino ketho jo i wickwot;
JER.17.13	jono je ma joweyin ilandiko nyingi jo i pendi piny,
JER.17.13	rupiri jotieko jwango cakirok ma pi ma kwo, in Rwoth.
JER.17.14	Cangan, awi Rwoth, aka abino cango;
JER.17.14	bothan, aka abino both;
JER.17.14	kole ibedo pak paran.
JER.17.15	Neni paka jopenjan ni,
JER.17.15	“Nikune wac pa Rwoth?
JER.17.15	Weyi wobin!”
JER.17.16	To fodi akiringo t'aweyo bedo jakwath i tic perin,
JER.17.16	kosa fodi akigomba teko rijo.
JER.17.16	Iŋeyo gim'owok i dhokan;
JER.17.16	iŋeyo gim'awaco.
JER.17.17	Ikir'ilokere ran lworo madwoŋ;
JER.17.17	ibedo kapondo paran i hongo ma teko.
JER.17.18	Weyi wiy joma miyan litho wokwoti,
JER.17.18	to ikir'imiy wiyan wokwoti;
JER.17.18	weyi wiy jo wokwoti,
JER.17.18	ikir'imiyan bwok;
JER.17.18	keli kwoŋ jo ndelo ma teko;
JER.17.18	aka irey jo kicutho.
JER.17.19	Rwoth owaco ran ama: Yeremia kidhi icungi i waŋkace pa ji, kama kerin ma Yuda jodonjo gine kodi kama jowok gine, aka i waŋkace je ma Yerusalem, 
JER.17.20	aka iwaci rijo ni: Winji win wac pa Rwoth, win kerin ma Yuda, Yuda gibe, kodi ji je ma jobedo i Yerusalem, ma jodonjo gi waŋkace me. 
JER.17.21	Rwoth waco ama: Ro bero ma kwo mewin, gwokere win ni wikibielo bieto i ndelo ma sabato kosa wirwako gino gi waŋkace ma Yerusalem. 
JER.17.22	Aka wikiri witiŋ bieto wok i udi mewin i sabato kosa witim tic moro je, to kur win sabato paka gimaleŋ, paka aoro kwarere mewin. 
JER.17.23	Kucel jok'owinjo kosa ciko ithi jo; wiy jo olokere matek to jokwero winjo kosa jolo fonji.
JER.17.24	To ka winowinjan, Rwoth waco, to wibedo ma wikikelo bieto moro gi waŋkace ma tindi madwoŋ me i ndelo ma sabato, to wikuro ndelo ma sabato paka gimaleŋ to wibedo ma wikitimo tic i ndelo no, 
JER.17.25	kenyo nyaka joladonjo i waŋkace ma tindi madwoŋ me, kerin ma jobedo i wi kom ma dhum pa Daudi, ma jogweyo cawilin kodi kayinin, jo kodi jotel pajo, ji ma Yuda kodi joma bedo i Yerusalem; aka ji jolabedo i tindi madwoŋ me cil gi cil. 
JER.17.26	Ji jolabino wok i tindin ma Yuda kodi kabedo ma jothoko Yerusalem, wok i piny pa Benyamin, wok i tiendi gote, wok i piny matendere, kodi wok yupiny, ka jokelo mic awaŋa kodi cowirok, mic ma kodhi kodi buban, gi kelo mic ma foyo i Ot pa Rwoth. 
JER.17.27	To ka wik'owinjan, ma kuro ndelo ma sabato paka gimaleŋ, gi tiŋo bieto gi waŋkace ma Yerusalem i ndelo ma sabato, nyaka alamoko mac i waŋkace mere; bino waŋo woko cel ma Yerusalem aka ongoye ŋat'onyal neko.
JER.18.1	Wac m'obino ri Yeremia wok bongi Rwoth: 
JER.18.2	“Ay malo, i lori yupiny i ot pa jacwec degi, aka kenyo alayeyin winjo wac paran.” 
JER.18.3	Ameno t'aloro yupiny i ot pa jacwec degi, aka kenyo go oyido timo tic pere i wi telin ario ma dwanyo degi. 
JER.18.4	Atawo m'oyido go cweyo gi lowo nyamasiga onyekere, to ŋinyo meno woko to cako cweyo man, m'osangala go.
JER.18.5	Kenyo to wac pa Rwoth bino ran ama: 
JER.18.6	Akinyali timo gi win, awi ot pa Isiraili, paka jacwec degi me otimo? Rwoth penjo. Paka lowo nyamasiga i cingi jacwec degi, ameno bende apaka winitie i cingan, awi ot pa Isiraili. 
JER.18.7	Ndelo moro alatuco kwoŋ gima mako nono kosa ker, ni alafudho woko, t'aŋinyo woko, kendo t'areyo woko, 
JER.18.8	to ka nono no, ma mako kwoŋ gim'atieko luwo kwoŋe, owey timo reco, abino wiro paro paran mako kwoŋ teko m'oyido apiro kelo kwoŋe. 
JER.18.9	Aka i hongo man alatuco mako kwoŋ nono kosa ker m'abino geto t'apidho.
JER.18.10	To k'otimi gimarac m'aneno, k'okwer winjo dwondan, kenyo nyaka alawiro paro paran ma mako kwoŋ bero m'oyido amito timo rigo. 
JER.18.11	Onyo, riameno, waci ri ji ma Yuda kodi joma bedo i Yerusalem: Rwoth waco ama: Neni, an ajacwec degi apayo gimarac kwoŋ win aka atimo can kwoŋ win. Wire win pama, wijoje wok kwoŋ tim mewin marac, wiwir tim mewin gi kula mewin. 
JER.18.12	To jolawaco ni, “Mar'aŋo, wak'otim! Walaluwo can mawan wawegi, aka kisi dhano kwoŋ wan latimo gimoro cungo kwoŋ wictek ma gimarac ma cunye oro go.”
JER.18.13	Riameno Rwoth waco ama:
JER.18.13	Penji win i dier nonin:
JER.18.13	Ŋa m'otieko winjo ye gima cale ama?
JER.18.13	Ji ma Isiraili jotieko timo
JER.18.13	gima kiwacere.
JER.18.14	Pe ma Lebanon bende nyalo weyo
JER.18.14	jondijo ma joidho got?
JER.18.14	Pi ma got bende cwiyo
JER.18.14	pi ma mol maŋic?
JER.18.15	Kucel ji paran wiy jo owil kodan,
JER.18.15	jowaŋo mic ri gima k'adieri;
JER.18.15	Jotieko kitangatanga i royin pajo,
JER.18.15	i royin pajo macene,
JER.18.15	jotieko luwo i ger,
JER.18.15	makiweno i ngudo madwoŋ.
JER.18.16	Jotieko loko lowo pajo opalipat,
JER.18.16	gim'ila cayo cil gi cil.
JER.18.16	Joma joluw'iye je jobino bwok gi gima joneni;
JER.18.16	to joyengo wiy gin idhier.
JER.18.17	Paka koyo ma wok yuwok ceŋ,
JER.18.17	alakedho jo ruwaŋ jokwor pajo.
JER.18.17	Alanyutho jo dieŋeyan, makiweno nyiman,
JER.18.17	i ndelo ma kidamba pajo.
JER.18.18	Kenyo to ji jowaco ni, “Biye win watim gimoro ri Yeremia! Kole wak'ocandi jacway ri Were i wi migam ma fonjo wan, jomariek ma miyo wan rieko, kodi jotuci wac Were ma tuco mikwenda pa Were. Biye win, weyi wakel kwoŋe banja, aka weyi wakiri wawinji wac pere moro je.”
JER.18.19	Ameno t'akwayo ni, “Winjan, awi Rwoth,
JER.18.19	aka iwinji gima jokwor paran jowaco!
JER.18.20	Gimarac bende i oro i kabedo pa bero?
JER.18.20	Kucel jotieko kunyo ran bur.
JER.18.20	Poyi paka cango acungo ruwaŋin
JER.18.20	ma luwo bero rijo,
JER.18.20	ma miyin ikir'imaki nge gi jo.
JER.18.21	Riameno weyi kec woneki nyithindho pajo;
JER.18.21	konji woko jo ri tho.
JER.18.21	Weyi mon pajo jowongoye gi nyithindho aka jowolokere mon tho.
JER.18.21	Weyi cwogi jo jowotho tho two nundu,
JER.18.21	soye pajo woneki jo g'abor kama lweny ogunj'iye.
JER.18.22	Weyi ywak ma kidamba wowinji wok i udi pajo,
JER.18.22	ka inokel jokinyaga abwap kwoŋ jo!
JER.18.22	Kole jotieko kunyo bur ni apodh'iye,
JER.18.22	aka jotieko yaro bwo ma makan.
JER.18.23	Kucel in, awi Rwoth, iŋeyo
JER.18.23	can pajo je ma nekan.
JER.18.23	Ikir'icwaki reco pajo,
JER.18.23	ikir'icwaki reco pajo ruwaŋin.
JER.18.23	Weyi wokengila jo ruwaŋin;
JER.18.23	tiyi gi jo ka nge omakin.”
JER.19.1	Rwoth owaco ran ama: Kidhi inyew jagi pa jacwec degi ma lowo nyamasiga. Kidhi gi jotel pa ji mogo kodi jocway ri Were i wi migam ma jotieko tic hongo m'oromo, 
JER.19.2	aka iwok gi milelo pa wod Hinom i kama donjo i waŋkac pa Potcad, aka ititi kenyo mikwenda m'abino waco rin. 
JER.19.3	Rwoth owaco ran ni awaci ama: Winji win wac pa Rwoth, win kerin ma Yuda kodi ji ma bedo i Yerusalem. Rwoth pa lwak jolweny, Were pa Isiraili waco ama: Akidho kelo kidamba ma kiwacere kwoŋ kabedo me ma ithi kisi dhano m'owinji kwoŋe bino cwowo gi litho. 
JER.19.4	Akidho timo gime kwoŋbedo ji jojwangan, aka jotieko koco kabedo me gi miyo mic ri werin man i iye ma jo, kwarere pajo kosa kerin ma Yuda fodi jokuya; kodi kwoŋbedo jotieko poŋo kabedo me gi remo pa ji m'oneki jo m'ongoye gima jotimo marac, 
JER.19.5	aka jotieko geto migame ri Bal ma waŋo nyithindho pajo i mac paka mic awaŋa ri Bal, m'akiwaco rijo kendo akiyere gine, kosa k'obino kada i paro paran. 
JER.19.6	Riameno, adieri hongo bino, Rwoth waco, ma kabedo me doko k'olwoŋ ni Tofeth, kosa milelo pa wod Hinom, to milelo ma neki. 
JER.19.7	I kabedo me can pa Joyuda kodi ji ma Yerusalem moro je ma jotimi latho gaya. Alaweyo jokwor pajo wokengila jo to joneko jo kama lweny ogunj'iye, kodi i cingi jono ma jodwaro kwo pajo. Alamiyo mulambin pajo paka cemo ri winyin ma koyo kodi ri ogwaŋe mager ma piny. 
JER.19.8	Alakelo rerok ma kiwacere kwoŋ tindi madwoŋ me ma kisi ŋat'okadhi je bino dhier to bwok. 
JER.19.9	Alamiyo jo camo delkwoŋ nyithindho pajo, aka joje jolacamo delkwoŋ wadi jo k'okar jo, kodi i litho ma jokwor pajo kodi jono ma jodwaro kwo pajo jomiyo jo.
JER.19.10	Kenyo ibino ŋinyo jagi ka jono ma jokadho kodin joneno, 
JER.19.11	aka ibino waco rijo ni: Rwoth Were pa lwak jolweny waco ama: “Ameno apaka bende alaturo ji me kodi tindi madwoŋ me, paka dhano ŋinyo gima jacwec degi ocweyo gi lowo nyamasiga, m'odoko kinyal mwono. I Tofeth, jolayikere to kabedo ma yikirok rumo. 
JER.19.12	Ameno apaka alatimo bende ri kabedo me, Rwoth waco, aka ri ji ma jobed'iye, k'aloko tindi madwoŋ me paka Tofeth. 
JER.19.13	Udi ma Yerusalem kodi udi pa kerin ma Yuda ibino koco paka kabedo ma Tofeth, kodi i dier udi je ma wi kisul pajo otiek waŋ'iye buban ri micalin kodi kam'otiek konj'iye woko vini paka mic ri werin man.”
JER.19.14	Munyo Yeremia odwoko wok Tofeth, kam'oyido odhir'iye go tuco wac pere, ocungo i kapido ma Ot pa Rwoth to waco ri ji je ni: 
JER.19.15	Rwoth pa lwak jolweny, Were pa Isiraili waco ama: “Pama onyo akelo kwoŋ tindi madwoŋ me kodi kwoŋ tindin mere je kidamba m'atieko tuco kwoŋe, rupiri wiy jo tek, jokwero winjo wac paran.”
JER.20.1	Munyo jacway ri Were i wi migam Pasur wod pa Imer, m'oyido obedo jadwoŋ ma Ot pa Rwoth, owinjo Yeremia tito gigipiny me, 
JER.20.2	owodho cik ni wogoyan t'ikethan i lijegere cegin kodi waŋkac pa Benyamin ma yumalo i Ot pa Rwoth. 
JER.20.3	Odikin ma luwo, munyo Pasur otieko gonyo Yeremia i lijegere, Yeremia owaco rigo nike Rwoth k'ocwoko nyingin ni Pasur to ni Lworo madwoŋ i thenge je. 
JER.20.4	Kole Rwoth waco ama: Alokin lworo madwoŋ ri in won kodi ri merin perin je; aka jolatho g'abor pa jokwor pajo k'ineno. Aka alamiyo Yuda gibe i cingi kere ma Babilon; jolatiŋo jo paka jotwec tero Jobabilon, aka jolaneko jo g'abor. 
JER.20.5	Alamiyo thoŋino je ma tindi madwoŋ me, magowa mere je, gima iye je ma bey, cwe pa kerin je ma Yuda i cingi jokwor pajo, ma jobino kinyaga jo, jolakwanyo jo to jotero i Babilon. 
JER.20.6	Aka in, Pasur, kodi jopeco perin je, ilamako win t'itero win i twec i Babilon. Wilatho t'iyiko win koro, win kodi merin mewin je, m'itieko tuco rijo wac Were ma twodo.
JER.20.7	Awi Rwoth, itieko wondan,
JER.20.7	aka owondan.
JER.20.7	Itek loyan,
JER.20.7	aka itieko kikengila an.
JER.20.7	Kisi dhano jwiyan,
JER.20.7	jonyeran hongo je.
JER.20.8	Kisi k'aluwo, aripo ywak,
JER.20.8	aripo koko ni, “Akaka gi rerok!”
JER.20.8	Kwoŋbedo wac pa Rwoth otieko lokere ran
JER.20.8	yet kodi nyero hongo je.
JER.20.9	K'awaco ni, “Ak'opoy Rwoth,
JER.20.9	kosa ak'oluw kendo i nyinge.”
JER.20.9	Kenyo i an nitie gimoro ma cale, mac maliel
JER.20.9	m'ocegi i cokin paran;
JER.20.9	Alocere gi ciro,
JER.20.9	aka ak'onyal.
JER.20.10	Kole awinjo mwoŋo pa ji kweth:
JER.20.10	Lworo madwoŋ thenge je thoko!
JER.20.10	Kwedere kwoŋe! Weyi wakwedere kwoŋe!
JER.20.10	Merin paran je m'ageno
JER.20.10	jokuro neno podho paran.
JER.20.10	Kono miti inyalo dwoŋo go,
JER.20.10	to wakengila go,
JER.20.10	to waculo kwor kwoŋe.
JER.20.11	To in, Rwoth, initie kodan, paka jalweny ma jameni,
JER.20.11	riameno jono ma jomiyan litho jolapodho piny,
JER.20.11	jok'onyalan.
JER.20.12	Awi Rwoth pa lwak jolweny,
JER.20.12	itemo joma timo gim'otire
JER.20.12	ineno adundo kodi paro;
JER.20.12	weyi anen culo kwor perin kwoŋ jo,
JER.20.12	kole atieko tito rin teko paran.
JER.20.13	Wer ri Rwoth;
JER.20.13	paki Rwoth!
JER.20.13	Kole go otieko botho kwo pa joma bukony
JER.20.13	wok i cingi joreco.
JER.20.14	ma cango onywolan'iye!
JER.20.14	Ndelo ma min an onywolan'iye,
JER.20.14	wokiri wofoy!
JER.20.15	Wokwoŋ jal
JER.20.15	ma cango okelo mikwenda ri baba, ka waco ni,
JER.20.15	“Onywol rin nyathi, majayac.”
JER.20.15	To miyo go kisangala tektek.
JER.20.16	Weyi jalo wocale gi tindin madongo,
JER.20.16	ma Rwoth omako m'ongoye wor
JER.20.16	weyi go wowinji ywak odikin
JER.20.16	kodi ndur sawa aucel m'odieceŋ,
JER.20.17	rupiri go k'onekan gi iy mama;
JER.20.17	ameno mama d'olokere kaliel paran,
JER.20.17	aka iye d'obedo madwoŋ cil gi cil.
JER.20.18	Raŋo onywolan?
JER.20.18	Obedo nyaka ma bedo gi teko kodi kumo,
JER.20.18	ma cowo kwo paran i wickwot?
JER.21.1	Me wac pa Rwoth m'obino ri Yeremia wok bongi Rwoth, munyo kere Zedekia odhiro rigo Pasur wod pa Malikia kodi jacway ri Were i wi migam Zefania wod pa Maseya, ka waco ni, 
JER.21.2	 “Mondo penji Rwoth riwan, rupiri kere Nebukadineza ma Babilon cano lweny gi wan; kono miti Rwoth otim gir'aura riwan, paka noknok timo, to miyo go gonyere kwoŋ wan.”
JER.21.3	Kenyo Yeremia owaco rijo ni: Wibino waco ri Zefania ama: 
JER.21.4	Rwoth waco ama, Were pa Isiraili: “Zedekia, akidho kikengila jolweny perin ma jolwenyo kodi kere ma Babilon kodi jolweny pere ma jothoko win woko ma cel. Alakelo jo kanyacel i dier tindi madwoŋ me. 
JER.21.5	An won gipi alalweny gi win gi cingan m'oyare gi badan ma meni, i nge, aŋedha cuny kodi i keme madwoŋ. 
JER.21.6	Alaneko woko joma bedo i tindi madwoŋ me, ji kodi ogwaŋe; jolatho i two nundu madwoŋ. 
JER.21.7	Rumacen mere, Rwoth waco, alamiyo kere Zedekia ma Yuda, gi ŋecin pere, kodi ji ma tindi madwoŋ me, jono ma joboth two nundu, abor kodi kec i cingi kere Nebukadineza ma Babilon, i cingi jokwor pajo, i cingi joma dwaro kwo pajo. Go bino neko jo g'abor mabith; go k'omaki gi jo wor, kosa k'okoy jo, kosa k'omaki wor.”
JER.21.8	Kenyo to Rwoth waco ran ni awaci ri ji ni, “E, aketho ruwaŋ win royo ma kwo kodi royo ma tho. 
JER.21.9	Jono ma jobedo i tindi madwoŋ me jolatho g'abor, kec kodi two nundu; to jono ma jotiŋ cingi jo malo ri Jobabilon ma jothoko win jolakwo aka jolabedo gi kwo pajo paka kemba ma lweny. 
JER.21.10	Kole atieko como waŋan kwoŋ tindi madwoŋ me ro gimarac makiweno ro bero, Rwoth waco. Abino ketho i cingi kere ma Babilon, aka go bino waŋo woko gi mac.”
JER.21.11	Ri ot pa kere ma Yuda wac ni: Winji win wac pa Rwoth, 
JER.21.12	awi nyikway Daudi! Rwoth waco ama:
JER.21.12	Tim win tiro odikin,
JER.21.12	aka wigony i cingi jadic
JER.21.12	kisi nyatoro m'otiek kwalo gipere,
JER.21.12	ka k'obedo ameno keme paran bino moko paka mac,
JER.21.12	to liel, m'ongoye ŋat'oneki,
JER.21.12	kwoŋbedo tim mewin marac.
JER.21.13	Amon kodin, Yerusalem, ma bedo malo i wi milelo,
JER.21.13	awi paka tele ma kam'obipere, Rwoth waco;
JER.21.13	in m'ipenjo ni, “Ŋa m'olor piny kwoŋ wan,
JER.21.13	kosa ŋa manyalo donjo i kabedo mawan ma wapond'iye?”
JER.21.14	Alamiyo win gir'acula cungo kwoŋ tim mewin, Rwoth waco;
JER.21.14	alamoko mac i lul mere,
JER.21.14	aka alareyo woko gimoro je m'othoko go.
JER.22.1	Me apaka Rwoth waco: Kidhi yupiny i ot pa kere ma Yuda, aka iluwi kenyo wac me, 
JER.22.2	waci ni, “Winji win wac pa Rwoth, awi kere ma Yuda ma bedo i wi kom ma dhum pa Daudi, win kodi ŋecin mewin, kodi ji mewin ma jodonjo i waŋkace me. 
JER.22.3	Me apaka Rwoth waco: Tim win gim'otire kodi gir'adieri, aka wigony wok i cingi jadic kisi nyatoro m'otiek kwalo. Wikiri witim gikomo kosa gwayo ri jakicar, nyathi kic, kodi citho, kosa wioy remo pa dhano ma nono i kabedo me. 
JER.22.4	Ka winowor wac me adieri, nyaka wiladonjo gi waŋkace ma ot me, bongi kerin ma jobedo i kom pa Daudi ma dhum, ma jogweyo cawilin kodi kayinin, jo kodi ŋecin pajo kanyacel gi ji pajo. 
JER.22.5	To ka wik'owinji wac me, awon akwoŋere, Rwoth waco, ni ot me bino lokere gunda.” 
JER.22.6	Kole Rwoth waco ama kwoŋ ot pa kere ma Yuda:
JER.22.6	Wicale ran Giliad,
JER.22.6	paka acurcur ma Lebanon,
JER.22.6	t'akwoŋere ni alaloko win thim,
JER.22.6	tindi madwoŋ ma kibed'iye.
JER.22.7	Alayiko jorey ma jolalwenyo gi win,
JER.22.7	joje gi gilweny pajo;
JER.22.7	jolatoŋo woko yen sida mewin mabeyo
JER.22.7	to joywoyo i mac.
JER.22.8	Nonin kweth jolaluwo gi tindi madwoŋ me, aka joje jolapenjere ni, “Raŋo Rwoth otimo nger gime ri tindi madwoŋ me?” 
JER.22.9	Aka joladwoko ni, “Kwoŋbedo jojwango cikirok pa Rwoth Were pajo, to jolamo werin man kendo to jotiyo rijo.”
JER.22.10	Wikiri wiywak dhano m'otho,
JER.22.10	kosa wibiy pigi waŋ win rigo;
JER.22.10	to biy win pigi waŋ win ri dhano m'oweyo win,
JER.22.10	rupiri go k'odwoki
JER.22.10	ma neno piny m'onywol'iye go.
JER.22.12	Go latho i piny m'oter'iye go paka jatwec, go k'oneni piny me kendo.
JER.22.13	Kidamba ri ŋata geto ot pere ma butiro,
JER.22.13	kodi kisikin pere ma malo i komo.
JER.22.13	Go m'amiyo ji timo rigo tic ma bu cul,
JER.22.13	aka kicul jo misara pajo.
JER.22.14	Kidamba ri ŋata waco ni,
JER.22.14	“Alageto ot paran madwoŋ
JER.22.14	gi kisikin malac malo mere.”
JER.22.14	Go ketho dirisin iye,
JER.22.14	to ketho miango ma thigin mere ma yath sida,
JER.22.14	to goy'iye rangi m'obokere.
JER.22.15	Lokin kere maber loyo
JER.22.15	k'igeto ot ma yath sida,
JER.22.15	maber loyo apa joman?
JER.22.15	Benin k'ocemo to medho
JER.22.15	to timo gitiro kodi gir'adieri?
JER.22.15	Kenyo to gigipiny kadho rigo maber.
JER.22.16	Othumo banja ri jocandi kodi joma bukony gi tiro;
JER.22.16	to bedo rigo maber.
JER.22.16	Meno a gima nyutho ŋeyo Rwoth.
JER.22.17	To waŋin kodi adundo perin
JER.22.17	nitie nyaka i magowa perin ma k'adieri,
JER.22.17	ma oyo remo pa ji ma nono,
JER.22.17	kodi ri tim ma diyo ji gi gwayo.
JER.22.18	Ongoye ŋat'oywaki go k'otho, ka waco ni,
JER.22.18	“Awi lelo, omin an!” Kosa “Awi lelo, nyamin an!”
JER.22.18	Jok'oywak go ka jowaco ni,
JER.22.18	Awi lelo, jadwoŋ paran! Awi lelo, kere paran!
JER.22.19	Ilayiko go paka iyiko punda,
JER.22.19	m'iywayo t'ibolo woko bor gi waŋkace ma Yerusalem.
JER.22.20	Ji ma Yerusalem, kidhi win kiri Lebanon, aka wiywak,
JER.22.20	aka wigoy ndur i Basan;
JER.22.20	ywak win wok Abarim,
JER.22.20	rupiri joma wimaro otiek ŋinyo jo woko.
JER.22.21	Rwoth oluwo kodi win munyo wiŋaŋ,
JER.22.21	to wikwero winjo.
JER.22.21	Me a tim mewin wok i thino mewin,
JER.22.21	kole fodi wikiwinjo dwondan.
JER.22.22	Jotel mewin je koyo lakudho jo woko,
JER.22.22	aka joma wimaro jo jolakadho i twec;
JER.22.22	nyaka to wickwot kodi lworo mako win
JER.22.22	kwoŋbedo kidakana mewin je.
JER.22.23	Awi ji ma Lebanon,
JER.22.23	wiywomere m'okwe i dier yen sida,
JER.22.23	Winodwanyere nedi ka litho obin kwoŋ win,
JER.22.23	litho ma cal kodi apa dhako ma mito nywol.
JER.22.25	t'akethin i cingi jono ma jodwaro nekin, i cingi jono m'ilworo jo, kiri i cingi Kere Nebukadineza ma Babilon kodi i cingi jolweny pere. 
JER.22.26	Alabolo win woko kodi dhako m'onywolo win i piny man, kama k'onywol'iye win, to witho kenyo. 
JER.22.27	Wilamito neno piny me kendo, to wik'ogiki.”
JER.22.28	Apenjere ni, “Kere Yehoyakin olokere paka jagi m'obare m'ibolo woko m'ongoye ŋata miti? Meno am'omiyo go kodi nyithindho pere obol jo woko i twec i piny ma jokuya?”
JER.22.29	Awi piny, piny, piny,
JER.22.29	winji wac pa Rwoth!
JER.22.30	Rwoth waco ama:
JER.22.30	“Ndiki jame pa ŋat'ongoye gi nyathi,
JER.22.30	jal ma i hongo pere ongoye gima lakadho rigo maber;
JER.22.30	kole ongoye nyathi pere mogo m'onyal
JER.22.30	bedo i wi kom ma dhum pa Daudi,
JER.22.30	to dhumo i Yuda kendo.”
JER.23.1	Kidamba ri jokwath ma joreyo aka jokedho rombo ma lum paran! Rwoth waco. 
JER.23.2	Riameno me apaka Rwoth, Were pa Isiraili waco, kwoŋ jokwath ma jokwayo ji paran: “Obedo win ma witieko kedho rombo paran, aka witieko riemo jo woko, aka wikidewo kwoŋ jo. Riameno alatic gi win ro tim mewin marac, Rwoth waco. 
JER.23.3	Kenyo an won gipi alacoko rombo paran m'odoŋ wok i piny m'atieko kedh'iye jo, t'adwoko jo i sidwol pajo, jolanywol to jonyay. 
JER.23.4	Alaketho jokwath ma kikwonga. Ji paran jok'obedi malwor kendo, kosa jok'obwok, kosa ongoye m'orweny, Rwoth waco.”
JER.23.6	I hongo pere ilabotho Yuda kodi Isiraili aka ji ma Isiraili jolabedo i siem. Aka me a nyingi m'ibino lwoŋo gine go: “Rwoth a tiro mawan.”
JER.23.7	Riameno, hongo bino adieri, Rwoth waco, ma k'owaci kendo ni, “Paka Were kwo go m'ofudho ji ma Isiraili woko ma piny Misir. 
JER.23.8	Kucel, jolakwoŋere kodan paka Were makwo m'ofudho ji ma Isiraili woko ma yumalo kodi wok i piny je m'oyido akedh'iye jo.” Kenyo jolabedo i piny pajo won.
JER.23.9	Ma mako kwoŋ jotuci wac Were:
JER.23.9	Adundo paran oŋidhere woko,
JER.23.9	aka cokin paran yengere;
JER.23.9	alokere paka jamero,
JER.23.9	paka ŋat'omer gi vini,
JER.23.9	kwoŋbedo Rwoth
JER.23.9	kodi kwoŋbedo wac pere maleŋ.
JER.23.10	Kole piny gi ji jokigenere ri Rwoth;
JER.23.10	kwoŋbedo kwoŋ, piny ywak,
JER.23.10	aka lum ma thim jothwo woko.
JER.23.10	Tim pajo rac,
JER.23.10	aka jokiori meni pajo maber.
JER.23.11	Jotuci wac Were kodi jocway ri Were i wi migam je jokuya Were;
JER.23.11	kiri i ot paran je atieko nwaŋo kidakana pajo, Rwoth waco.
JER.23.12	Riameno ger pajo lalokere rijo
JER.23.12	paka ger mafoth i mudho,
JER.23.12	m'iladhir'iye jo to jopodho piny.
JER.23.12	Kole alakelo kidamba kwoŋ jo
JER.23.12	i oro ma gir'acula pajo, Rwoth waco.
JER.23.13	In jotuci wac Were ma Samaria
JER.23.13	aneno gimijokere:
JER.23.13	Joluwo i nyingi Bal
JER.23.13	to jorwenyo woko ji paran Isiraili.
JER.23.14	aneno gima kiwacere loyo:
JER.23.14	Jotimo cot to joluwo twodo;
JER.23.14	jokonyo ji timo gimarac,
JER.23.14	ŋey wongoye ŋata weyo timo kidakana.
JER.23.14	Joje jolokere paka Sodom ri an,
JER.23.14	aka ji ma iye paka Gomora.
JER.23.15	Riameno Rwoth Were pa lwak jolweny waco ama kwoŋ jotuci wac Were:
JER.23.15	“Akidho miyo jo camo yath makec
JER.23.15	t'amiyo jo madho pi ma kwir;
JER.23.15	kwoŋbedo wok kwoŋ jotuci wac Were ma Yerusalem
JER.23.15	tim ma bu Were otieko nyay i piny gipi.”
JER.23.16	Rwoth pa lwak jolweny waco ama ri ji ma Yerusalem: Wikiri wiwinji wac ma jotuci wac Were no jowaco riwin; jowaco riwin gitwodo. Joluwo kwoŋ menyirok ma paro pajo wegi, ma k'owoki i dhok Rwoth. 
JER.23.17	Jowaco noknok ri jono ma jobwono wac pa Rwoth ni, “Gigipiny lakadho riwin maber kodi ri ji je ma wiy gin tek ma wegi jotimo gima jomito, ka jowaco ni, ‘Ongoye teko ma lapodho kwoŋ win.’”
JER.23.18	Apenjo ni, “Ŋa m'otieko ye bedo i romo pa Rwoth
JER.23.18	ŋey wonyali neno gi winjo wac pere?
JER.23.18	Ŋa m'otieko ye ciko ithe ri wac pere ŋey wonyali tuco?
JER.23.19	Neni, nge pere cal mor pa koth!
JER.23.19	Keme pere otieko fudhere,
JER.23.19	asur madwoŋ;
JER.23.19	lakedhere woko i wiy jokidakana.
JER.23.20	Nge pa Rwoth k'owire aŋey
JER.23.20	cuka ocow to ketho i kare
JER.23.20	atoŋa ma paro pere.
JER.23.20	I hongo ma rumacen wilaniaŋ gino maber.”
JER.23.21	Rwoth waco ni, “Go k'odhiro jotuci wac Were,
JER.23.21	kucel joŋweco;
JER.23.21	go k'oluwo gi jo,
JER.23.21	kucel joluwo i nyingan.
JER.23.22	To bedi jobedi i romo paran,
JER.23.22	nyaka di jotuco wac paran ri ji paran,
JER.23.22	aka di jowiro jo wok i yo pajo marac,
JER.23.22	kodi i tim pajo marac.”
JER.23.23	Abedo Were macegin, Rwoth penjo, makiweno mabor? 
JER.23.24	Jokune ma jonyalo pondo kam'opanere ŋey akir'anen jo? Rwoth penjo. Wikuya ni anitie kisi kamoro i polo kodi i piny? Rwoth penjo. 
JER.23.25	Atieko winjo gima jotuci wac Were jotieko waco ma jotuco wac ma twodo i nyingan, ka jowaco ni, “Aleko, aleko!” 
JER.23.26	Kiri keraŋo ma jotuci wac Were no jomien ji paran gi luwo twodo, gi joma joluwo twodo mar'adundin pajo wegi? 
JER.23.27	Jotimo can ma miyo wiy ji paran wil kodan gi lek pajo ma jokowo ri wadi gin, paka wiy kwarere pajo owil kodan kwoŋbedo Bal. 
JER.23.28	Weyi jotuci wac Were manitie gi lek wowaci, to weyi ŋata nitie gi wac paran woluwi wac paran ma k'onyeko. Bero aŋo ma kanja nitie gine k'opima gi ŋano? Rwoth penjo. 
JER.23.29	Wac paran kicale gi mac, Rwoth penjo, paka nyundu ma baro tele mathindho thindho? 
JER.23.30	Riameno, abedo jakwor pa jotuci wac Were ma jokwalo wac paran bongi wadi gin, Rwoth waco. 
JER.23.31	Abedo jakwor pa jotuci wac Were ma wegi joluwo wac pajo to jokethere ni owok bongan, Rwoth waco. 
JER.23.32	Winji win, abedo jakwor pa jono ma joluwo twodo, Rwoth waco, ma joluwo to jorwenyo ji paran gi twodo pajo gi timo gigipiny kicar, m'akioro jo kosa aketho jo; ameno ongoye gimoro kad'acel ma jokonyo gine ji me, Rwoth waco.
JER.23.33	Rwoth owaco ran ni, “Yeremia, ka ŋat'acel kwoŋ ji me kosa jatuci wac Were kosa jacway ri Were i wi migam openjin ni, ‘Bieto pa Rwoth obedo aŋo?’ Iwaci rigo ni, ‘Iŋat'ibedo bieto ri Rwoth, aka go lajwangin, Rwoth waco.’ ” 
JER.23.34	Ka ŋatimoro kwoŋ ji paran, kosa jatuci wac Were kosa jacway ri Were i wi migam bende oor wac ni bieto pa Rwoth, alamiyo jo gir'acula kodi pecin pajo. 
JER.23.35	Kucel, joripo penjo wadi jo kodi wade pajo ni, Radwok aŋo ma Rwoth omiyo? Rwoth owaco nedi? 
JER.23.36	Ameno jokiripi kendo oro wac ni bieto pa Rwoth, rupiri ka ŋatimoro otim, alaloko mikwenda paran bieto mar'adieri rigo. Ji jotieko wiro woko wac pa Were makwo, Rwoth pa lwak jolweny, Were mawan.
JER.23.37	Yeremia, ipenji jotuci wac Were no ama: Radwok aŋo ma Rwoth omiyo win? Rwoth owaco nedi? 
JER.23.38	To ka jokwer winjo or paran to jooro wac ni bieto pa Rwoth, kenyo wac rijo ni, 
JER.23.39	riameno alakwanyo jo t'abolo jo woko bor kodan, win kodi tindi madwoŋ ma cango amiyo win kodi kwarere mewin. 
JER.23.40	Alayimo kwoŋ win lifol kodi wickwot ma cil gi cil, ma wiy ji k'owil gine.
JER.24.2	Adita marapena otiŋo nyandere maber tektek, nger nyandere ma pen cek; to adita man mere oyido otiŋo nyandere marac tektek, ma k'onyalo camere. 
JER.24.3	To Rwoth penjan ni, “Yeremia, ineno aŋo?” Adwoko ni, “Nyanderin, nyanderin mabeyo, jobeyo tektek, nyanderin mareco, jorac tektek, ma kinyal camo.”
JER.24.4	Kenyo wac pa Rwoth obino ran. 
JER.24.5	Me apaka Rwoth, Were pa Isiraili waco ama: Paka nyanderin ma jobeyo me, alatero paka gimaber jotwec ma jowok Yuda, m'atieko riemo jo woko wok i kabedo me kidho i piny ma Babilon. 
JER.24.6	Alacomo waŋan kwoŋ jo kicutho, aka aladwoko jo i piny me. Alageto jo, aka ak'orey woko jo; alapidho jo, aka k'ofudhi jo. 
JER.24.7	Alamiyo adundo ma miyo jo ŋeyo ni Abedo Rwoth; jolabedo ji paran t'abedo Were pajo, kwoŋbedo jolagik bongan g'adundin pajo je.
JER.24.8	To Rwoth waco ama: “Paka nyanderin mareco tektek ma kinyal camo, ameno apaka alatic kodi Kere Zedekia ma Yuda, jotel pere, ji ma jodoŋ Yerusalem ma jodoŋ i piny me, kodi jono ma jobedo i piny ma Misir. 
JER.24.9	Alaloko jo ginyero, gimoro marac, ri kerin je ma piny, lifol, gir'awaca, aŋala, t'ioro nyingi jo paka kwoŋ kisi kamoro je m'akedh'iye jo. 
JER.24.10	Alakelo lweny, kec, two nundu kwoŋ jo, cuka jorere woko kicutho wok i piny m'amiyo jo kodi kwarere pajo.”
JER.25.2	ma jatuci wac Were Yeremia oluw'iye gi ji je ma Yuda kodi ji je ma jobedo i Yerusalem: 
JER.25.3	Ma oro piero ario g'adek, wok i oro mar'apar g'adek apa Kere Yosia wod pa Amon ma Yuda, tundo gunyo ni, wac pa Rwoth obino ran, aka atieko luwo g'amen riwin, to wikwero winjo. 
JER.25.4	Kada nende Rwoth omena dhiro riwin ŋecin pere jotuci wac Were, fodi wikiwinjo kosa ciko ithi win ma winjo 
JER.25.5	ka jowaco ni, “Wire win, kisi dhano kwoŋ win, i royo mewin marac kodi tim ma kidakana, nyaka to widoŋ i piny ma Rwoth otieko miyo win kodi kwarere mewin macon kodi ma cil gi cil. 
JER.25.6	Jowaco riwin ni wikiri wikwoŋ to witiyo ri werin man gi bedo ma wikimiyo Rwoth nge gi lamo cal ma witimo. Bedi wiwinji Rwoth, di go k'omiyo win gir'acula.” 
JER.25.7	Kucel wikwero winjan, Rwoth waco, aka ameno onyo wikwinyo nge paran gi cal mewin ma witimo aka onyo wikelo litho kwoŋ win.
JER.25.8	Riameno me apaka Rwoth pa lwak jolweny waco: “Kwoŋbedo winjo wac paran, 
JER.25.9	akidho dhiro ri nonin je ma yumalo, Rwoth waco, kiri ri Kere Nebukadineza ma Babilon, ŋeca paran, alakelo jo kwoŋ piny me kodi ji ma iye, kodi kwoŋ nonin me thoko; alareyo jo kicutho, t'aloko jo ginyero kodi gidhier, gibwok ma cil gi cil. 
JER.25.10	Alareyo woko kwoŋ jo derino ma siemirok kodi ma kisangala, dwondi jamweha kodi dwondi mweha, derino pa cuma ma rego kodi lero pa tala. 
JER.25.11	Piny me gibe lalokere gunda gi kam'ojwangi, aka nonin me jolatic ri kere ma Babilon ma oro piero ario. 
JER.25.12	Kenyo ka oro piero ario otieko rumo, alamiyo gir'acula ri kere ma Babilon kodi nono no, piny ma Babilon, ro reco pajo, Rwoth waco, k'aloko piny no gunda ma cil gi cil. 
JER.25.13	Alakelo kwoŋ piny no wac je m'atieko luwo, kisi gimoro je m'ondiki i kitawo me, ma Yeremia otieko luwo kwoŋe kwoŋ nonin je. 
JER.25.14	Kole nonin kweth kodi kerin madongo jolaloko jo ŋecin; aka alaculo jo cungo kwoŋ tim pajo kodi tic ma cingi jo.”
JER.25.15	Me apaka Rwoth, Were pa Isiraili, owaco ran: “Ee agwata ma vini ma keme paran, aka imiy nonin je m'adhirin bongi jo jowomadhi. 
JER.25.16	Jolamadho to jotangatanga to wiy jo nyekere kwoŋbedo abor m'adhiro i dier jo.”
JER.25.17	Ameno akwanyo agwata i cingi Rwoth, t'amiyo nonin je ma Rwoth odhiran bongi jo madho. 
JER.25.18	Yerusalem kodi tindin madongo ma Yuda, kerin mere kodi jotel mere, ma loko jo gundin kodi kam'ojwangi, gima miyo dhano dhier kodi kwoŋ, paka jonitie kiri konon. 
JER.25.19	Ee nyingi joman ma jomadho gim'oyido nitie iy'agwata: Farawo kere ma Misir, ŋecin pere, jotel pere, kodi ji pere je; 
JER.25.20	ji je m'oruwere; kerin je ma piny ma Uz; kerin je ma piny pa Jofilistia paka tindin madongo ma Asikelon, Gaza, Ekiron, kodi jom'odoŋ ma Asdod; 
JER.25.21	Edom, Mowab, kodi Joamon; 
JER.25.22	kerin je ma Tire, kerin je ma Sidon, kodi kerin je ma kigodin m'othoko nam; 
JER.25.23	Dedan, Tema, Buzi, kodi ji je ma jolielo wiy jo; 
JER.25.24	kerin je mapa Jowarabu kodi kerin pa ji je m'oruwere ma jobedo i thim; 
JER.25.25	kerin je ma Zimiri, kerin je ma Elam, kodi kerin je ma Mediya; 
JER.25.26	kerin je ma yumalo, ma jowok bor gi cegin, ma joluwere, kodi kerin ma piny ma jonitie. Ka jocowo, kere ma Babilon bino madho.
JER.25.27	Kenyo to Rwoth waco ran ama: Waci ri ji ni Rwoth pa lwak jolweny, Were pa Isiraili waco ama: Medhi win, mer win to wiŋok. Podhi win piny to meni loyo win ma ay, kwoŋbedo abor m'adhiro i dier win.
JER.25.28	To ka jokwer jolo agwata wok i cingin ma madho gima iye, kenyo ibino waco rijo ama: Rwoth pa lwak jolweny waco ama: Wiripo madho! 
JER.25.29	Kole acako kelo rerok kwoŋ tindi paran madwoŋ, aka winonyali geŋo nedi gir'acula? Ak'owey m'akimiyo win gir'acula, kwoŋbedo alwoŋo abor kwoŋ ji je ma jobedo i piny, Rwoth pa lwak jolweny waco.
JER.25.30	In Yeremia, iripo tuco rijo kisi gimoro je
JER.25.30	m'atieko waco. Iripo waco rijo ama:
JER.25.30	Rwoth lakiuja wok i polo,
JER.25.30	kodi wok i kabedo pere maleŋ to jero;
JER.25.30	go lakiuja gi meni kwoŋ ji pere,
JER.25.30	to koko paka jono ma jodhiŋo olemo,
JER.25.30	kwoŋ ji je ma jobedo i piny.
JER.25.31	Derino lawinjere i tielo je ma piny,
JER.25.31	rupiri Rwoth nitie gi banja kwoŋ nonin;
JER.25.31	go donjo i thumo banja ri ji je,
JER.25.31	aka joma jotimo banja, go laneko jo,
JER.25.31	Rwoth waco.
JER.25.32	Rwoth pa lwak jolweny waco ama:
JER.25.32	Eno teko bino wok i nono tundo i nono,
JER.25.32	aka koyo madwoŋ cokere
JER.25.32	wok i witum ma piny.
JER.25.33	I ndelo no del pa jono ma Rwoth oneko laywore wok i tielo gi tielo ma piny. Ongoye ŋata laywako jo, k'ocoki jo, aka k'oyiki jo. Jolabedo i wi lowo paka woyo.
JER.25.34	Ywak win, win jokwath pa ji, aka wigoy ndur;
JER.25.34	ŋindere win i buru, win rwodhe pa mwendi.
JER.25.34	Kole ndelo ma neko win otundo kodi kedhirok mewin,
JER.25.34	aka wilagore piny paka atawo maŋon.
JER.25.35	Gima jokwath joori ma kwalok ladhiero jo,
JER.25.35	aka langoye nger ma kwalok ri rwodhe pa mwendi.
JER.25.36	Winji ywak pa jokwath,
JER.25.36	kodi ywak pa rwodhe pa mwendi!
JER.25.36	Kole Rwoth reyo woko lum pajo,
JER.25.37	aka mwendi ma jobedo i siem jokedhere
JER.25.37	kwoŋbedo nge pa Rwoth maliel.
JER.25.38	Paka simbwor ma weyo ŋungu pere, Rwoth ojwango ji pere,
JER.25.38	kole piny olokere gunda,
JER.25.38	kwoŋbedo abor pa Rwoth mager,
JER.25.38	gi kwoŋbedo nge pere maliel.
JER.26.2	Me apaka Rwoth waco: Cungi i kapido ma Ot pa Rwoth, aka iluwi kodi ji ma jowok i tindin madongo ma Yuda ma jobino lamo i Ot pa Rwoth; luw rijo wac je m'aorin; ikir'iwey gimoro kad'acel. 
JER.26.3	Kono miti jowinji, joje, to jowire wok i yo pajo marac, ŋey anyal wiro paro paran kwoŋ teko ma mito kelo kwoŋ jo kwoŋbedo tim pajo marac. 
JER.26.4	Ibino waco rijo ni, Rwoth waco ama: Ka winokwer winjan, ma woro cik paran m'amiyo win, 
JER.26.5	to wiwinjo wac pa ŋecin paran jotuci wac Were m'adhiro riwin i yoto kada wikwero winjo, 
JER.26.6	nyaka alaloko ot me paka Silo, aka alaloko tindi madwoŋ me kwoŋ ri nonin je ma i piny.
JER.26.7	Jocway ri Were i wi migam kodi jotuci wac Were kodi ji je jowinjo Yeremia luwo wac me i Ot pa Rwoth. 
JER.26.8	Munyo Yeremia otieko luwo gimoro je ma Rwoth ooro go ni wowaci ri ji je, kenyo to jocway ri Were i wi migam kodi jotuci wac Were kodi ji je jopodho kwoŋe, ka jowaco ni, “Ilatho!” 
JER.26.9	Raŋo iluwo i nyingi Rwoth, k'iwaco ni, Ot me lacale Silo, aka tindi madwoŋ lajwangere, m'ongoye ji? To ji jocokere thoko Yeremia i Ot pa Rwoth.
JER.26.10	Munyo jotel ma Yuda jowinjo gime, jobino wok i ot pa kere to jokidho i Ot pa Rwoth to jobedo piny i Waŋkac Manyen pa Rwoth. 
JER.26.11	Kenyo to jocway ri Were i wi migam kodi jotuci wac Were jowaco ri jotel kodi ri ji je ni, “Jame mito thumo rigo banja ma tho rupiri go otieko luwo kwoŋ tindi madwoŋ me, paka wiwegi witieko winjo gi ithi win.”
JER.26.12	Kenyo to Yeremia oluwo kodi jotel je kodi ji je ka waco ni, “Obedo Rwoth am'ooran ni aluw kwoŋ Ot pa Rwoth me kodi tindi madwoŋ me wac je ma witieko winjo. 
JER.26.13	Onyo riameno wir win yo mewin kodi tim mewin, aka wiwinji dwondi Rwoth Were mewin, aka Rwoth bino wiro paro pere kwoŋ rerok ma go otieko luwo kwoŋ win. 
JER.26.14	To paka ri an, an ee i cingi win. Tim win kodan gima wiparo ni ber aka otire riwin. 
JER.26.15	Ŋey win nyaka gimoro acel adieri ni, ka winonekan, win kodi ji ma tindi madwoŋ me wilabedo gi banja ma neko dhano m'ongoye gi banja, rupiri obedo Rwoth am'ooran kelo wac me je riwin ni wiwinji.”
JER.26.16	Kenyo to jotel kodi ji je jowaco ri jocway ri Were i wi migam kodi jotuci wac Were ni, “Jame kiripi kodi banja ma tho, rupiri go otieko luwo kodi wan i nyingi Rwoth Were mawan.” 
JER.26.17	Rumacen to jotel mogo ma piny joay malo to jowaco ri ji m'oyido jocokere ama: 
JER.26.18	 Munyo Hezekia oyido obedo Kere ma Yuda, jatuci wac Were Mika m'owok Moras owaco ri ji je ma Yuda ni Rwoth pa lwak jolweny waco ama:
JER.26.18	Ilafuro Zayon paka ndelo;
JER.26.18	Yerusalem lalokere kidhur gunda,
JER.26.18	aka tendere ma Ot pa Rwoth lalokere lul.
JER.26.19	Kere Hezekia kodi ji ma Yuda jok'oneko Mika. Kucel, Hezekia omiyo Rwoth dwoŋ aka otemo mito ni Rwoth wonyuthi go ŋono. Rwoth owiro paro pere kwoŋ rerok m'oyido go ociko kelo kwoŋ jo. Onyo wan ee wacegin kelo rerok madwoŋ kwoŋ wan.
JER.26.20	Obedo jal moro man, Uriya wod pa Semaya m'owok Keriath Yirim, m'oluwo i nyingi Rwoth kwoŋ tindi madwoŋ me kodi kwoŋ piny me i nger acel paka Yeremia otimo. 
JER.26.21	Munyo Kere Yehoyakim, gi jolweny pere kodi jotel pere jowinjo wac pa Uriya, kere otemo mito neko go. To munyo Uriya owinjo kwoŋ gino, lworo omako go to ringo pondo Misir. 
JER.26.22	Kenyo Kere Yehoyakim to dhiro Elinathan wod pa Akibor kodi cwo mogo mako Uriya. 
JER.26.23	Jokelo Uriya bongi Kere Yehoyakim wok Misir, m'oneko go g'abor to bolo delkwoŋe kam'iyik'iye ji ma kisi ndelo.
JER.26.24	To cingi Ahikam wod pa Safan oyido nitie gi Yeremia m'omiyo k'onyal ketho go i cingi ji ma neko go.
JER.27.2	Rwoth owaco ran ama: Tim majogi ma thondhe kodi ma nyweny rin, aka ikethi i ŋutin.
JER.27.3	Idhiri mikwenda ri kere ma Edom, kere ma Mowab, kere pa Joamon, kere ma Tire, kodi kere ma Sidon k'iluwo gi bongi jomikwenda ma jobino i Yerusalem bongi kere Zedekia ma Yuda. 
JER.27.4	Miy jo or me ri jodongo pajo: Rwoth pa lwak jolweny, Were pa Isiraili waco ama: Me a gima wilawaco ri jodongo mewin: 
JER.27.5	Obedo an ma gi meni paran madwoŋ gi badan m'arieyo m'acweyo gine piny, ji kodi ogwaŋe je manitie i piny, t'amiyo ŋat'asangala gine. 
JER.27.6	Pama atieko ketho piny me i cingi Kere Nebukadineza ma Babilon, ŋeca paran, aka atieko miyo go kiri ogwaŋe mager madudi tiyo rigo. 
JER.27.7	Nonin je jolatic rigo, ri wote kodi nyikwaye cuka hongo ma ker pere won opodh'iye, nyaka to nonin man kodi kerin madongo joloko go ŋeca pajo.
JER.27.8	To ka nono moro kosa ker moro k'otiy ri kere me, Nebukadineza ma Babilon, to ketho ŋute i majogi pa kere ma Babilon, kenyo abino miyo nono no gir'acula g'abor, gi kec kodi two nundu, Rwoth waco, cuka anocow reyo woko gi cingan. 
JER.27.9	In, riameno, ikiripi winjo jotuci wac Were perin, kosa dhano moro je ma paro ni ongoye gima latimere yuwaŋe, jolek, joma luwo gi cuny jom'otho kodi jomiliel. Jobino waco rin ni, “Ikir'itiy ri kere ma Babilon.” 
JER.27.10	Kole joluwo riwin twodo, aka lamiyo wokwany win t'itero win i piny man mabor. Alariemo win woko, aka wilarere woko. 
JER.27.11	To nono moro je m'okel ŋute to rwako i majogi pa kere ma Babilon to tiyo rigo, kenyo abino weyo win wibedi i piny mewin, wifur to wibedo kenyo, Rwoth waco.
JER.27.12	Aluwo gi kere Zedekia ma Yuda i nger acel ama: Keli ŋuti win i majogi pa kere ma Babilon, witiy rigo gi ji pere, aka wibino kwo. 
JER.27.13	Raŋo wiripo tho, win kodi ji mewin g'abor, gi kec kodi two nundu, paka Rwoth otieko luwo ma mako kwoŋ nono moro je ma k'otiy ri kere ma Babilon? 
JER.27.14	Wikiri wiwinji wac pa jotuci wac Were ma jowaco riwin kwero tic ri kere ma Babilon, kole joluwo twodo riwin. 
JER.27.15	Akidhiro jo, Rwoth waco, to joluwo twodo i nyingan, ma lamiyo woriem win woko to wirere, win kodi jotuci wac Were ma joluwo riwin.
JER.27.16	Kenyo t'aluwo kodi jocway ri Were i wi migam kodi ji me je, k'awaco ni: Rwoth waco ama: Wikiri wiwinji wac pa jotuci wac Were mewin ma joluwo riwin, jowaco ni, “Atewe ma Ot pa Rwoth, icegin dwoko wok Babilon.” Kole jotuco riwin twodo. 
JER.27.17	Wikiri wiwinji jo; tiyi win ri kere ma Babilon aka wilakwo. Raŋo tindi madwoŋ me wolokere gunda? 
JER.27.18	Adieri ka jobedo jotuci wac Were, aka ka wac pa Rwoth nitie gi jo, kenyo weyi jowopidi gi Rwoth pa lwak jolweny, ni atewe m'owey i Ot pa Rwoth, i ot pa kere ma Yuda, kodi i Yerusalem wokiri woter i Babilon. 
JER.27.19	Kole Rwoth pa lwak jolweny waco ama kwoŋ sirin, nam, madalin, kodi atewe man m'odoŋ i tindi madwoŋ me, 
JER.27.20	ma Kere Nebukadineza ma Babilon k'okadho gine munyo otero i twec wok Yerusalem kidho Babilon, Kere Yekonia wod pa Yehoyakim ma Yuda, kodi jotel je ma Yuda gi Yerusalem.
JER.27.21	Rwoth pa lwak jolweny, Were pa Isiraili, waco ama kwoŋ atewe m'owey i Ot pa Rwoth, i ot pa kere ma Yuda, kodi i Yerusalem: 
JER.27.22	Ilatero Jobabilon, aka jolabedo kenyo cuka tundo ndelo m'anociki ithan rijo, Rwoth waco. Kenyo alakelo jo t'adwoko jo i kabedo me.
JER.28.2	“Rwoth pa lwak jolweny, Were pa Isiraili waco ama: Atieko turo woko meni pa kere ma Babilon. 
JER.28.3	I hongo ma oro ario aladwoko i kabedo me atewe je ma Ot pa Rwoth, ma Kere Nebukadineza ma Babilon okwanyo wok i kabedo me to tero Babilon. 
JER.28.4	Aladwoko bende i kabedo me Kere Yekonia wod pa Yehoyakim ma Yuda, kodi jotwec je wok Yuda ma jokidho Babilon, Rwoth waco, rupiri alaturo woko meni pa kere ma Babilon.”
JER.28.5	Kenyo to jatuci wac Were Yeremia luwo kodi jatuci wac Were Hanania munyo jocway ri Were i wi migam kodi ji je m'oyido jonitie jocungo i Ot pa Rwoth; 
JER.28.6	to jatuci wac Were Yeremia waco ni, “Ayeyo! Weyi Rwoth wotim ameno; weyi Rwoth wokethi i kare wac je m'itieko luwo, aka wodwoki i kabedo me wok Babilon atewe ma Ot pa Rwoth kodi jotwec je. 
JER.28.7	To winji win wac me m'aluwo ka wiwinjo kodi ka ji je jowinjo. 
JER.28.8	Jotuci wac Were ma jopen bedo riwin gi an wok i hongo macon joluwo kwoŋ lweny, kec kodi two nundu kwoŋ piny kweth kodi kerin madongo. 
JER.28.9	Paka ri jatuci wac Were m'oluwo kwoŋ siem, ka wac pa jatuci wac Were no obedi adieri, nyaka bino ŋeyere ni Rwoth adieri am'odhiro jatuci wac Were no.”
JER.28.10	Kenyo jatuci wac Were Hanania to kwanyo majogi i ŋuti jatuci wac Were Yeremia to turo woko. 
JER.28.11	Hanania oluwo munyo ji je jowinjo, owaco ni, “Rwoth waco ama: Ama apaka alaturo woko meni pa Kere Nebukadineza ma Babilon wok i ŋuti nonin je nyaka i oro ario kende.” Kenyo jatuci wac Were Yeremia to kadho yo pere.
JER.28.12	Kare moro munyo jatuci wac Were Hanania otieko turo woko majogi wok i ŋuti jatuci wac Were Yeremia, wac pa Rwoth obino ri Yeremia ama: 
JER.28.13	“Kidhi iwaci ri Hanania, Rwoth waco ama: Itieko turo woko majogi ma mbawo to alayiko man ma nyweny lunjo jo! 
JER.28.14	Kole me apaka Rwoth pa lwak jolweny, Were pa Isiraili waco: Atieko ketho majogi ma nyweny i ŋuti nonin me je ŋey jowonyal tic ri Kere Nebukadineza ma Babilon, aka adieri jolatic rigo; atieko miyo kiri ogwaŋe mager madudi tiyo rigo.” 
JER.28.15	Jatuci wac Were Yeremia to waco ri jatuci wac Were Hanania ni, “Winji, Hanania, Rwoth k'odhirin, aka imiyo ji me joketho geno pajo i twodo. 
JER.28.16	Riameno Rwoth waco ama: Akidho kwanyin woko i piny. I oro me won ilatho, rupiri itieko luwo gwenyirok kwoŋ Rwoth.”
JER.28.17	I oro no won, i dwe mar'abirio, to jatuci wac Were Hanania tho.
JER.29.2	Gime otimere munyo Yekonia kodi nyamicala, jotel ma kapido, jotel ma Yuda gi Yerusalem, jopac, jothedhi nyweny oyido jotieko ay wok Yerusalem. 
JER.29.3	Balwa no odhir i cingi Elasa wod pa Safan kodi Gemaria wod pa Hilikia, ma Kere Zedekia ma Yuda odhiro i Babilon bongi Kere Nebukadineza ma Babilon. Owaco ama: 
JER.29.4	Rwoth pa lwak jolweny, Were pa Isiraili waco ama, ri jotwec je m'adhiro jo i twec wok i Yerusalem kidho Babilon: 
JER.29.5	Geti win udi to wibed'iye. Pidhi win cemo to wicamo ranyak mere. 
JER.29.6	Nywom win to winywolo nyithindho. Nywom win ri wot win, aka wiyey nyiki win jowonywomere, ŋey jowonyal nywolo nyithindho; jowonyay kenyo ma jok'omojere. 
JER.29.7	To tiyi win ri bero pa tindi madwoŋ kam'adhiro win'iye i twec, aka wikway Rwoth i nyingi jo, rupiri i bero pajo wilalimo bero. 
JER.29.8	Kole me apaka Rwoth pa lwak jolweny, Were pa Isiraili waco ama: Wikiri wiyey jotuci wac Were kodi joma joparo ni joŋeyo gima latimere yuwaŋe ma jonitie i dier win jowowondi win, aka wikiri wiwinji lek pajo ma joleko, 
JER.29.9	rupiri obedo twodo ama joluwo riwin kwoŋe i nyingan, akidhiro jo, Rwoth waco.
JER.29.11	Adieri aŋeyo can m'anitie gine riwin, Rwoth waco, can ma bero mewin makiweno raco, ma miyo win hongo ma yuwaŋe gi geno. 
JER.29.12	Kenyo nyaka ka wilwoŋan to wibino to wikwayan, alawinjo win. 
JER.29.13	Ka wirangan, wilanwaŋan, ka widwaran gi cuny win je, 
JER.29.14	wilanwaŋan, Rwoth waco. Aladwoko silwany mewin t'acoko win wok i nonin je kodi kabedo je m'akedh'iye win, Rwoth waco. Aladwoko win i kabedo m'akwany'iye win t'atero win wiloka.”
JER.29.15	Kwoŋbedo witieko waco ni, “Rwoth otieko miyo wan jotuci wac Were i Babilon.” 
JER.29.16	Rwoth waco ama kwoŋ kere ma bedo i kom ma dhum pa Daudi, kodi kwoŋ ji je ma jobedo i tindi madwoŋ me, wade mewin ma jok'okadho gi win i wiloka. 
JER.29.17	Rwoth pa lwak jolweny waco ama, akidho gonyo kwoŋ jo abor, kec kodi two nundu, aka alaloko jo paka nyandere m'otop marac swa ma kinyal camo. 
JER.29.18	Alariemo jo g'abor, gi kec kodi two nundu, aka alaloko jo gibwok ri kerin je ma piny. Jolabedo paka kwoŋ, gibwok, gidhier, kodi ginyero i dier nonin je kam'atieko kedh'iye jo. 
JER.29.19	Gime latimere rijo kwoŋbedo jok'oworo mikwenda paran, munyo amena dhiro rijo ŋecin paran jotuci wac Were. Jokwero winjo, Rwoth waco. 
JER.29.20	To onyo pama, win ma winitie i wiloka je m'ariemo wok Yerusalem kidho Babilon, winji win wac pa Rwoth.
JER.29.21	Rwoth pa lwak jolweny, Were pa Isiraili waco ama, ma mako Ahab wod pa Kolaya kodi Zedekia wod pa Maseya, ma joluwo gitwodo i nyingan. Akidho ketho jo i cingi Kere Nebukadineza ma Babilon, aka go laneko jo ka wineno. 
JER.29.22	Ka ji m'oter jo paka jotwec wok Yerusalem kidho Babilon jomito kelo kwoŋ nyatoro, jobino waco ni, “Weyi Rwoth wotim riwin paka Zedekia kodi Ahab, ma kere ma Babilon obulo jo i mac.” 
JER.29.23	Kwoŋbedo jotimo gimiŋo i Isiraili to jotimo cot gi mon pa wadi gin, aka jotieko luwo wac ma twodo i nyingan m'akioro jo; aŋat'aŋeyo aka abedo jakony, Rwoth waco.
JER.29.24	Waci ri Semaya ma Nehelam ni: 
JER.29.25	Rwoth pa lwak jolweny, Were pa Isiraili waco ama: I nyingin won idhiro balwa ri ji je ma jonitie i Yerusalem, kodi ri jacway ri Were i wi migam Zefania wod pa Maseya, kodi ri jocway ri Were i wi migam je, k'iwaco ama: 
JER.29.26	Rwoth won gipi am'olokin jacway ri Were i wi migam i kabedo pa jacway ri Were i wi migam Yehoyada, ŋey jotic jowonyal bedo i Ot pa Rwoth ma geŋo ŋatimoro ma kethere ni obedo jatuci wac Were, ma ketho go i lijegere ma ŋute oŋinere. 
JER.29.27	Onyo riameno raŋo ikibwoko Yeremia ja Anathoth m'okethere ni go obedo jatuci wac Were riwin? 
JER.29.28	Rupiri go obino bongi wan i Babilon, ka waco ni, “Labedo hongo malac; geti win udi wibed'iye, fur win cemo to wicamo ranyak mere.”
JER.29.29	Jacway ri Were i wi migam Zefania osoma balwa me munyo jatuci wac Were Yeremia winjo. 
JER.29.30	Kenyo to wac pa Were bino ri Yeremia: 
JER.29.31	Dhiri ri joma nitie i wiloka je mikwenda me, k'iwaco ni, “Rwoth waco ama Semaya ja Nehelam: Kwoŋbedo Semaya otieko luwo gi win, kad'akidhiro go, aka otieko miyo win ketho geno mewin i twodo, 
JER.29.32	riameno Rwoth waco ama: Akidho miyo Semaya ja Nehelam kodi nyikwaye gir'acula. Go k'obedi kodi nyatoro moro je makwo kwoŋ ji me m'onen gimaber m'akidho timo ri ji paran, Rwoth waco, rupiri go otieko luwo gwenyirok kwoŋ Rwoth.”
JER.30.1	Wac pa Rwoth obino ri Yeremia wok bongi Rwoth ka waco ama: 
JER.30.2	Rwoth Were pa Isiraili, waco ama: Ndiki i kitawo wac je m'atieko waco rin. 
JER.30.3	Kole ndelo bino adieri, Rwoth waco, m'abino dwoko lim pa ji paran, Isiraili kodi Yuda. Rwoth waco, aladwoko jo i lowo m'amiyo kwarere pajo aka jolalunjo.
JER.30.4	Me wac ma Rwoth oluwo ma mako kwoŋ Isiraili kodi Yuda:
JER.30.5	Rwoth waco ama:
JER.30.5	Watieko winjo ywak ma kirin,
JER.30.5	ywak ma lworo kodi ngoye pa siem.
JER.30.6	Mondo penjere pama, aka neni,
JER.30.6	jacwo bende nyalo nywolo nyathi?
JER.30.6	To raŋo aneno kisi jacwo omako iye paŋini dhako ma nywol?
JER.30.6	Raŋo jolokere matar?
JER.30.7	Kidamba! Ndelo no dwoŋ swa
JER.30.7	ongoye ma pimere gine;
JER.30.7	obedo hongo ma litho ri ji paran;
JER.30.7	kucel ilabotho jo kwoŋe.
JER.30.8	I ndelo no, Rwoth pa lwak jolweny waco, alaturo majogi manitie i ŋuti jo t'akwanyo woko lijegere i ŋuti jo. Jopath jok'olok jo ŋecin kendo. 
JER.30.9	Kucel, jolatic ran, Rwoth Were pajo, kodi nyakwar Daudi kere pajo, m'abino ketho paka kere.
JER.30.10	kosa wikiri wibwoki, awi Isiraili;
JER.30.10	kole akidho botho win wok bor,
JER.30.10	kodi nyikway win wok i lowo ma twec pajo.
JER.30.10	Wiladwoko peco to wibedo i siem;
JER.30.10	wilabedo m'ongoye teko, aka langoye ŋata bino miyo win lworo.
JER.30.11	Kole anitie gi win, Rwoth waco, ma botho win;
JER.30.11	alaketho i gike nonin je
JER.30.11	m'akedho win i dier jo,
JER.30.11	to akilareyo woko win.
JER.30.11	Alamiyo win gir'acula paka ripo,
JER.30.11	aka ak'owey m'akimiyo win gir'acula.
JER.30.12	Kole Rwoth waco ama:
JER.30.12	Adhola mewin kicangere,
JER.30.12	kama lithi mewin oasere.
JER.30.13	Ongoye ŋata nyalo kuro win,
JER.30.13	wingoye gi yath ma mado adhola mewin,
JER.30.13	ongoye geno ma botho riwin.
JER.30.14	Jomitirok mewin je wiy jo owil gi win;
JER.30.14	jokipar kada kwoŋ win.
JER.30.14	Kole atieko monjo win paka jakwor,
JER.30.14	gir'acula mewin obedo magway,
JER.30.14	kwoŋbedo kidakana mewin madwoŋ.
JER.30.15	Raŋo wiywak ri kama lithi mewin?
JER.30.15	Litho mewin kicangere.
JER.30.15	Amiyo win nger gir'acula me
JER.30.15	kwoŋbedo reco mewin thoth
JER.30.15	aka kidakana mewin dwoŋ.
JER.30.16	Riameno jono je ma jorey win woko ilareyo woko jo,
JER.30.16	aka jokwor mewin je, kisi dhano kwoŋ jo, ilatero jo i twec.
JER.30.16	Jono je ma jonyaga win, ilakinyaga jo,
JER.30.16	aka jono ma jodiy win, iladiyo jo bende.
JER.30.17	Kole alamiyo wilama kendo;
JER.30.17	aka alacango adholin mewin je, Rwoth waco.
JER.30.17	Kwoŋbedo jotieko lwoŋin ni jawoko;
JER.30.17	Zayon m'ongoye ŋata dewo kwoŋe,
JER.30.18	Rwoth waco ama:
JER.30.18	Akidho dwoko ji paran i lowo pajo,
JER.30.18	t'anyutho ŋono ri kisi peco.
JER.30.18	Ilageto Yerusalem kendo,
JER.30.18	t'idwoko cel pa kere mere kendo.
JER.30.19	Ji ma jobedo kenyo jolawero pak;
JER.30.19	jolakoko ri kisangala.
JER.30.19	Alaloko jo mathoth, aka jokilabedo manok,
JER.30.19	alamiyo wowor jo, aka k'ocay jo.
JER.30.20	Nyithindho pajo jolabedo paka cango,
JER.30.20	kweth pajo lacungo matek ruwaŋan;
JER.30.20	aka alamiyo gir'acula ri jono ma jodiy jo.
JER.30.21	Jadhum pajo labedo acel kwoŋ jo wegi,
JER.30.21	go bino wok i dier jo wegi.
JER.30.21	Alakelo go cegin, aka go lacore bongan,
JER.30.21	kwoŋbedo ŋa manyalo bedi gi miseni ma corok bongan? Rwoth penjo.
JER.30.22	Wilabedo ji paran,
JER.30.22	aka alabedo Were mewin.
JER.30.23	Neni, asur pa Rwoth madwoŋ,
JER.30.23	keme pere owok,
JER.30.23	nge pere mager swa,
JER.30.23	lamwoc i wiy jokidakana.
JER.30.24	Nge pa Rwoth malieth kilagik
JER.30.24	cuka go otiek timo to cowo
JER.30.24	atoŋa ma paro pere.
JER.30.24	I hongo ma yuwaŋe, wilaniaŋ gime.
JER.31.1	I hongo no, Rwoth waco, alabedo Were pa pecin je i Isiraili, aka jolabedo ji paran.
JER.31.2	Me apaka Rwoth waco,
JER.31.2	Ji ma joboth abor,
JER.31.2	jonwaŋo wor i thim,
JER.31.2	munyo Isiraili orango ywomirok.
JER.31.3	Rwoth onenere ran wok bor.
JER.31.3	Atieko marin gi mar ma cil gi cil,
JER.31.3	riameno amedo timo rin adieri.
JER.31.4	Alageto in kendo, aka ilageto in,
JER.31.4	Awi Isiraili!
JER.31.4	Ilakwanyo seke perin kendo,
JER.31.4	aka ilamielo miel pa josiemirok.
JER.31.5	Ilapidho ndelo vini kendo,
JER.31.5	wi got Samaria,
JER.31.5	jopidho jolapidho,
JER.31.5	aka jolacamo olemo mere.
JER.31.6	Kole ee, hongo bino ma jokur jolalwoŋo,
JER.31.6	i piny matendere Efrayim.
JER.31.6	Ay win, weyi wakadhi malo i Zayon,
JER.31.6	bongi Rwoth, Were mawan.
JER.31.7	Kole Rwoth waco ama,
JER.31.7	wer malo gi kisangala ri Yakobo,
JER.31.7	aka koki gi kisangala ri Rwoth pa nonin,
JER.31.7	tuci, miy pako, aka wac ni,
JER.31.7	“Awi Rwoth, both ji perin,
JER.31.7	ma joboth i Isiraili.”
JER.31.8	Neni, akidho kelo jo wok i lowo ma yumalo,
JER.31.8	t'acoko jo wok iy'adec mabor ma piny.
JER.31.8	Jo waŋtho kodi jor'aŋolo jolabino gi jo,
JER.31.8	mon ma minyur kodi ma ŋedi ramo jo, kanyacel,
JER.31.8	lwak madwoŋ ladwoko ka.
JER.31.9	Joladwoko kareno joywak,
JER.31.9	aka alatelo jo dwoko k'adiyo cuny jo.
JER.31.9	Alamiyo jo woth i thengi waŋ pi,
JER.31.9	i royo m'otire ma jokinyal cer,
JER.31.9	kwoŋbedo atieko bedo ba Isiraili,
JER.31.9	Efrayim obedo okayo paran.
JER.31.10	Winji win wac pa Rwoth, awi nonin,
JER.31.10	aka tuci win bor i kigodin.
JER.31.10	Waci win ni, “Ŋat'okedho Isiraili lacoko go,
JER.31.10	aka lakuro go paka jakwath rombo kuro mwendi.”
JER.31.11	Kole Rwoth otieko botho Yakobo,
JER.31.11	obotho go wok i cingi ŋatatek loyo go.
JER.31.12	Jolabino to jowero wi got Zayon,
JER.31.12	aka jolakisangala ri gigipiny maber pa Rwoth,
JER.31.12	ri ŋano kodi vini kodi mo,
JER.31.12	kodi mwendi kodi dhok.
JER.31.12	Kwo pajo labedo paka ndelo m'ikonjo iye pi,
JER.31.12	aka jokilanyapere kendo.
JER.31.13	Mon mathindho jolafore i miel,
JER.31.13	aka yac kodi jodongo jolasiemere.
JER.31.13	Alaloko ywak pajo kisangala,
JER.31.13	alayomo cuny jo, t'amiyo jo kisangala i kabedo pa rem.
JER.31.14	Alamiyo jocway ri Were i wi migam gima jomito,
JER.31.14	aka ji paran jolayeŋo gi kweth gigipiny paran mabeyo.
JER.31.14	Rwoth waco.
JER.31.15	dwondi winjere i Rama,
JER.31.15	ywak kodi geregere makec.
JER.31.15	Laker ywako nyithindho pere,
JER.31.15	go okwero wokwey cunye ri nyithindho pere,
JER.31.15	kwoŋbedo jongoye.
JER.31.16	Me apaka Rwoth waco,
JER.31.16	Miy dwondin kwoŋ ywak,
JER.31.16	aka weyi cwero pigi waŋin,
JER.31.16	kole initie gi kemba ri tic perin.
JER.31.16	Rwoth waco.
JER.31.17	Initie gi geno ma yuwaŋe,
JER.31.17	Rwoth waco.
JER.31.17	Nyithindho perin joladwoko i piny perin won.
JER.31.18	Adieri awinjo Efrayim ywakere ama:
JER.31.18	Ifonjan, aka awinjo fonji,
JER.31.18	oyido acalo nyathi dhiaŋ ma k'ofonji.
JER.31.18	Dwokan, aka weyi adwoki,
JER.31.18	kole in ibedo Rwoth Were paran.
JER.31.19	Kole munyo atieko wire woko kwoŋin,
JER.31.19	apusere.
JER.31.19	Rumacen abino aniaŋ, apayo eman,
JER.31.19	abedo giwickwot aka adhier,
JER.31.19	kwoŋbedo oyido anitie giwickwot mareco paran ma soye paran.
JER.31.20	Efrayim obedo wodan ma kacunyan?
JER.31.20	Go obedo nyathi ma fore gine?
JER.31.20	Paka aluwo kwoŋ go noknok,
JER.31.20	fodi apoyo go.
JER.31.20	Riameno cunyan rembo rigo,
JER.31.20	alanyutho go ŋono adieri.
JER.31.20	Rwoth waco.
JER.31.21	Pidhi win kipande ma nyutho royo,
JER.31.21	cer win ranyuth,
JER.31.21	kethi win cuny win i royo,
JER.31.21	ma cango wiluwo.
JER.31.21	Dwoki, Awi Isiraili,
JER.31.21	dwoki i tindin perin madongo me.
JER.31.22	Ilawiro paro kiri keraŋo,
JER.31.22	Awi ji paran ma jongoye g'adieri?
JER.31.22	Kole Rwoth otieko cweyo gimanyen i piny,
JER.31.22	go lagwoko go paka dhako gwoko jacwo.
JER.31.23	Me apaka Rwoth waco pa lwak jolweny, Were pa Isiraili waco ama: Ibino oro kendo wac me i piny Yuda kodi i tindin mere ka adwoko lim pajo.
JER.31.23	Rwoth womiyin silwany, Awi Kabedo Maleŋ
JER.31.23	got maleŋ kama go bed'iye.
JER.31.24	Ji jolabedo i Yuda kodi tindin mere kendo; jofur jolabedo kanyacel gi jokwath kodi mwendi pajo. 
JER.31.25	Alayeŋo jom'oloc, t'apidho joma kec neko. 
JER.31.26	Gikenyo acew t'aŋiyo, aka nindo paran ober ran swa.
JER.31.27	Ndelo bino adieri, Rwoth waco, m'abino cwoyo ot pa Isiraili kodi ot pa Yuda gi kodhi ma ji kodi kodhi ogwaŋe. 
JER.31.28	Paka abedo g'atoŋa fudho jo kodi turo jo piny, bolo woko gi reyo kodi kelo raco, ameno apaka alakikwonga jo geto kodi pidho jo, Rwoth waco. 
JER.31.29	I hongo no ji jokilawaco kendo ni,
JER.31.29	“Jonywol pajo jotieko camo olemo mawac,
JER.31.29	aka lak nyithindho pajo olokere mafol.”
JER.31.30	To kisi dhano won latho ri reco pere, kisi ŋat'ocam olemo mawac lake lalokere mafol.
JER.31.32	Kilabedo paka cikirok ma cango atimo gi kwarere pajo munyo amako cingi jo t'awodho jo wok i piny Misir. Cikirok ma joturo, makada nende oyido abedo cwor jo, Rwoth waco. 
JER.31.33	To me a cikirok m'abino timo gi ot pa Isiraili rumacen ma ndelo no, Rwoth waco. Alandiko cik paran i jo, aka alandiko i cuny jo. Were pajo aka jolabedo ji paran. 
JER.31.34	Kendo jokilafonjere kosa waco wegi gi wegi ni, “Ŋey Rwoth.” Kole jolaŋeyan, wok i mathin tundo kwoŋ madwoŋ, Rwoth waco. Alacwako reco pajo, aka akilapoyo kendo.
JER.31.35	Me apaka Rwoth waco:
JER.31.35	Go ma miyo ceŋ liel odieceŋ,
JER.31.35	kodi dwe gi micalin liel wor.
JER.31.35	Go ico nam to miyo mor,
JER.31.35	Rwoth pa lwak jolweny obedo nyingi go.
JER.31.36	Kabedi can me oyido tundi i gike,
JER.31.36	ruwaŋan, Rwoth waco,
JER.31.36	dinyo Isiraili bende otundo i gike,
JER.31.36	ma bedo nono ruwaŋan cil gi cil.
JER.31.37	Rwoth waco ama,
JER.31.37	K'inen inyalo kipima polo malo,
JER.31.37	aka inyalo nwaŋo misingi ma piny,
JER.31.37	meno alakwero ji ma Isiraili je,
JER.31.37	kwoŋbedo gima jotieko timo je.
JER.31.37	Rwoth waco.
JER.31.38	Ndelo bino adieri, Rwoth waco, m'ilageto kendo tindi madwoŋ ri Rwoth wok iy'acurcur ma Hananel tundo i Waŋkac ma Sonda. 
JER.31.39	Bol ma kew lamedere wok kenyo yupodho ceŋ tundo i tendere ma Gareb to thoko kiri i Gowa. 
JER.31.40	Milelo gibe, kam'iyik'iye jom'otho aka ikonj'iye buru, ndelin je tundo kiri i milelo ma Kidron, kiri i sonda ma Waŋkac ma Kayina yuthenge ma yuwok ceŋ labedo maleŋ ri Rwoth. Kilafudho kendo kosa turo piny tindi madwoŋ cil gi cil.
JER.32.2	I hongo no jolweny pa kere ma Babilon oyido jothoko ma mako Yerusalem, aka oyido ocegi Yeremia i diedipo ma cel pa kere pa kere ma Yuda. 
JER.32.3	Kere Zedekia am'oyido ocego go kenyo. Ato Zedekia oyido penjo ni, “Raŋo ituco wac Were k'iwaco ni, Rwoth waco ama: Akidho miyo tindi madwoŋ me i cingi kere ma Babilon, aka go latero. 
JER.32.4	Kere Zedekia kilakwale wok i cingi Jobabilon, to adieri alamiyo go i cingi kere ma Babilon; aka laluwo gi go awaŋ g'awaŋ to neno go gi waŋe. 
JER.32.5	Kere ma Babilon latero Zedekia i Babilon, aka go ladoŋ koro cuka atiyo gi go. Makada nende inolweny gi Jobabilon, ikilaloyo?” Rwoth waco.
JER.32.6	Yeremia owaco ni, wac pa Rwoth obino ran: 
JER.32.7	Hanamel wod pa nerin Salum labino bongin ka waco ni, “Nyew ndelo paran manitie i Anathoth, kole in iŋat'iripo nyewo.” 
JER.32.8	Kenyo Hanamel wod pa nera obino bongan i diedipo ma cel pa kere, cungo kwoŋ wac pa Rwoth to waco ran ni, “Nyew ndelo paran manitie i Anathoth i lowo pa Benyamin, kole in iŋat'iripo nyewo, nyew paka aperin.” Kenyo aŋeyo nike me obedo wac pa Rwoth. 
JER.32.9	Anyewo ndelo i Anathoth wok bongi Hanamel wod pa nera, aka apima rigo pesa ma romo muma feza apar g'ario. 
JER.32.10	Aketho cingan i cikirok t'amwono, anwaŋo jokony, t'apima pesa i latir. 
JER.32.11	Akwanyo cikirok ma nyewirok m'omwon, manitie iye yerok, kodi man ma k'omwon. 
JER.32.12	Amiyo cikirok ma nyewirok ri Baruk wod pa Neria nyakwar Maseya, ruwaŋ Hanamel wod pa Neria, kodi ruwaŋ jokony ma joketho cingi jo i cikirok, kodi ruwaŋ Joyuda m'oyido jobedo i diedipo ma cel pa kere. 
JER.32.13	Awodho or ri Baruk ruwaŋ joje k'awaco ama: 
JER.32.14	Rwoth pa lwak jolweny, Were pa Isiraili waco ama: Ter cikirok me, m'omwon kodi ma k'omwon je, ikethi jo iy'agwata ma lowo, ŋey jowobedi ma hongo malac. 
JER.32.15	Kole me apaka Rwoth pa lwak jolweny, Were pa Isiraili waco ama: Kendo ibino nyewo udi kodi ndelin kodi ndelin vini i lowo me.
JER.32.16	Rumacen munyo atieko miyo Baruk wod pa Neria cikirok, akwayo Rwoth k'awaco ni, 
JER.32.17	Awi Rwoth Were, Obedi in iŋat'icweyo polo kodi piny gi meni perin madwoŋ kodi cingin m'oyare! Ongoye gimatek rin swa. 
JER.32.18	Inyutho luse ganin mar perin makiwire, t'imiyo gir'acula ri nyithindho ro reco pa jonywol pajo. Awi Were Madwoŋ, aka Jameni, nyingin obedo Rwoth pa lwak jolweny. 
JER.32.19	Rieko perin dwoŋ aka tim perin dimeni. Waŋin neno yo pa ji je, aka iculo joje cungo kwoŋ yo pajo kodi tim pajo. 
JER.32.20	Inyutho ranyuth kodi gir'aura i piny Misir, aka tundo kiri gunyo ni i Isiraili i dier ji je, aka itieko timo nyingin ma medere tundo kiri gunyo ni. 
JER.32.21	Iwodho ji perin Isiraili wok i piny Misir gi ranyuth kodi gir'aura, gi cingin matek kodi cingin m'oyare kodi lworo kweth, 
JER.32.22	aka imiyo jo lowo me, ma ikwoŋere ri kwarere pajo miyo jo. Lowo ma mol gi cak kodi mo kic. 
JER.32.23	Jodonjo iye aka jolunjo, to jok'owinjo dwondin luwo cik perin, kwoŋ gim'iwodho or rijo timo je, ongoye ma jotimo. Riameno imiyo teko me je podho kwoŋ jo.
JER.32.24	“Neni, Jobabilon jogeto cel kwoŋ tindi madwoŋ ma mako, tindi madwoŋ ocomere g'abor kodi kec kodi two nundu. Itieko miyo i cingi Jobabilon ma jolwenyo gine. Gima cango iluwo otieko timere, aka in won inyalo neno. 
JER.32.25	Kucel in, Awi Rwoth Were, itieko waco ran ni, ‘Nyew ndelo gi pesa aka kethi jokony.’ Makada nende itieko miyo tindi madwoŋ i cingi Jobabilon.”
JER.32.26	Wac pa Rwoth obino ri Yeremia ni: 
JER.32.27	Neni, An Abedo Rwoth, Were pa ji je, nitie gimatek swa ran? 
JER.32.28	Riameno, Rwoth waco ama: Akidho miyo tindi madwoŋ me i cingi Jobabilon, aka go latero. 
JER.32.29	Jobabilon ma jolwenyo gi tindi madwoŋ me jolabino, aka jolacwinyo iye mac, to jowaŋo, kanyacel gi udi ma imiy'iye mic ri Bal aka ikonj'iye cowirok ri werin man, ma kwinyo nge paran. 
JER.32.30	Kole ongoye gima ji ma Yuda kodi ji ma Isiraili jotieko timo kwanyowoko reco kende ruwaŋan wok i soye pajo. Ongoye gima jotimo, kwanyowoko kwinyo nge paran gi tic ma cingi jo, Rwoth waco. 
JER.32.31	Tindi madwoŋ otieko ico nge paran kodi keme paran, wok i ndelo m'ogeti iye tundo gunyo ni; ŋey akwany woko waŋan kwoŋe. 
JER.32.32	Me kwoŋbedo reco je pa ji ma Isiraili kodi ji ma Yuda ma jokwinyo nge paran. Jo kodi kerin pajo kodi jodhum pajo kodi jocway ri Were i wi migam pajo kodi jotuci wac Were pajo, ji ma jobedo i Yuda kodi joma jobedo i Yerusalem. 
JER.32.33	Jotieko wiro ran dieŋey jo, makiweno waŋ jo; makada nende atieko fonjo jo g'amen, jok'onyalo winjo kosa yeyo atir jo. 
JER.32.34	Joketho amien pajo i ot m'ilwoŋo gi nyingan, aka jokoco woko. 
JER.32.35	Jogeto migame ri Bal i milelo pa wod pa Hinom, ma miyo wot jo kodi nyithindho manyir pajo ri Molek, makada nende akiwodho rijo or timo, kosa k'obedo i paro paran nike joripo timo amien me, miyo Yuda timo reco.
JER.32.36	Onyo riameno, me apaka Rwoth, Were pa Isiraili waco, kwoŋ tindi madwoŋ me ma wiluwo kwoŋe ni, “Imiyo i cingi kere ma Babilon g'abor kodi kec kodi two nundu.” 
JER.32.37	Neni, alacoko jo wok i lowo je m'abino kedh'iye jo i nge paran kodi keme paran kodi gero madwoŋ. Aladwoko jo i kabedo me, aka alamiyo jo bedo ka i siem. 
JER.32.38	Alabedo Were pajo, aka jolabedo ji paran. 
JER.32.39	Alamiyo jo bedo gi cuny acel kodi yo acel, ŋey jowolworan i hongo je, ri bero pajo wegi kodi bero pa nyithindho pajo ma joluw jo 
JER.32.40	Alatimo gi jo cikirok ma cil gi cil, ma akilaweyo timo rijo bero kendo. Alaketho lworo Were i cuny jo, ŋey jokiri jowowire kwoŋan kendo. 
JER.32.41	Alafore i timo bero rijo, aka alapidho jo i lowo me iy'adieri, gi cunyan je kodi adundo paran je.
JER.32.42	Kole Rwoth waco ama: Paka atieko kelo teko madwoŋ me kwoŋ ji me, ameno alakelo kwoŋ jo bero ma pama aciko jo. 
JER.32.43	Ilanyewo ndelin i lowo me, m'iwaco ni ojwangere, m'ongoye ji kosa ogwaŋe, m'otiek ketho i cingi Jobabilon. 
JER.32.44	Ilanyewo ndelin gi pesa, t'iketho cingi jo i cikirok t'imwono aka jokony jolabedo, i lowo pa Benyamin, i kabedo m'othoko Yerusalem, kodi i tindin ma Yuda, i tindin ma piny matendere, i Sefela kodi yupiny ma Yuda. Aladwoko rijo silwany, Rwoth waco.
JER.33.1	Wac pa Rwoth obino ri Yeremia madirio, kareno fodi ocegi go i diedipo ma cel pa kere. 
JER.33.2	Me apaka Rwoth m'ocweyo piny waco. Rwoth m'otimo piny to ketho i kare, Rwoth obedo nyingi go. 
JER.33.3	Lwoŋan aka aladwokin, alawaco rin gigipiny madongo m'opanere ma fodi ikiŋeyo. 
JER.33.4	Kole me apaka Rwoth, Were pa Isiraili waco, kwoŋ udi ma tindi madwoŋ me kodi udi pa kerin ma Yuda m'otur woko t'igeto kwoŋe cel ma thoko mako kodi monjo g'abor. 
JER.33.5	Jobabilon jobino lweny kodi poŋo udi gi delkwoŋ jom'otho pa jono m'abino neko i nge paran kodi i keme paran. Kole atieko pano waŋan kwoŋ tindi madwoŋ me kwoŋbedo kidakana pajo je. 
JER.33.6	To aladwoko jo t'acango jo. Alacango two ma tindi madwoŋ me, alanyutho jo siem, t'akweyo piny rijo. 
JER.33.7	Aladwoko lim ma Yuda kodi lim ma Isiraili, t'ageto jo kendo paka cango con. 
JER.33.8	Alacido woko reco pajo je aka alacwako reco pajo gi gwenyirok pajo je kwoŋan. 
JER.33.9	Tindi madwoŋ me labedo ran nyingi kisangala, pak kodi dwoŋ ruwaŋ nonin je ma i piny, ma jowinji kwoŋ bero je m'atimo rijo. Jolabedo gi lworo to jokirin kwoŋbedo bero je kodi lim m'abino miyo tindi madwoŋ me.
JER.33.10	Me apaka Rwoth waco: I kabedo me ma wiluwo kwoŋe ni, “Othangere m'ongoye ji kodi ogwaŋe.” I tindin ma Yuda kodi i royin ma Yerusalem m'odoŋ nono, m'ongoye ji ma jobed'iye, ji kosa ogwaŋe, kendo bino winjere, 
JER.33.11	dwondi jo ma kisangala kodi forok. Lawinjere dwondi jamweha kodi mweha kodi dwondi ji ma jowero, ka jokelo foyo i Ot pa Rwoth ka jowaco ni,
JER.33.11	“Miy win Rwoth pa lwak jolweny foyo,
JER.33.11	kole Rwoth ber,
JER.33.11	aka mar pere makiwire bedo cil gi cil!”
JER.33.11	Kole aladwoko lim ma lowo paka marapena, Rwoth waco.
JER.33.12	Rwoth pa lwak jolweny waco ama: I kabedo me m'othangere, m'ongoye ji kodi ogwaŋe, kodi i tindin je labedo kendo kakwath ri jokwath rombo ma kwayo mwendi pajo. 
JER.33.13	I tindin ma piny matendere, ma Sefela kodi i yupiny, i lowo pa Benyamin, i kabedo je thoko Yerusalem kodi i tindin ma Yuda, jokwath rombo kendo jolakwano mwendi pajo, Rwoth waco.
JER.33.15	I ndir no kodi i hongo no, alayero kere m'otire ma nyakwar Daudi. Kere no latimo gir'adieri kodi gim'otire i piny. 
JER.33.16	I ndir no, ilabotho Yuda aka siem labedo i Yerusalem. Me a nyinge m'ilalwoŋo gine, “Rwoth, obedo tiro mawan.”
JER.33.18	Jocway ri Were i wi migam ma jobedo Jolevi jokilangoye ruwaŋan gi jacwo ma miyo mic awaŋa, mic ma cemo, kodi timo cowirok ma hongo je.
JER.33.19	Wac pa Rwoth obino ri Yeremia: 
JER.33.20	Me apaka Rwoth waco: Ka moro kwoŋ win oyido nyalo turo cikirok paran gi odieceŋ kodi cikirok paran gi wor, ŋey jokiri jowobin i hongo pajo, 
JER.33.21	meno nyaka cikirok paran m'atimo gi ŋeca paran Daudi nyalo tur, ŋey go wongoye gi wode manyalo lunjo kom pere ma dhum, kodi cikirok m'atimo gi Jolevi ŋecin paran. 
JER.33.22	Paka kinyal kwano micalin manitie i polo aka kinyal kipima kwoyo ma nam, ameno apaka alamedo nyikway ŋeca paran Daudi, kodi Jolevi ŋecin paran.
JER.33.23	Wac pa Rwoth obino ri Yeremia: 
JER.33.24	Poyi fodi ikikaŋasa maber kite ma ji me jowaco ni, “Pecin ario ma Rwoth oyido oyero go otieko kwero woko.” Kite m'iter'iye ji paran gi cay ma kiter jo paka nono? 
JER.33.25	Rwoth waco ama: Kabedi oyido akitimo cikirok paran gi odieceŋ kodi wor kodi cik ma dhumo piny kodi polo, 
JER.33.26	dinyo akwero nyikway Yakobo kodi ŋeca paran Daudi m'akiyeyo moro kwoŋ nyikwaye paka jadhum kwoŋ nyikway Abraham, Isaka kodi Yakobo. Kole aladwoko lim pajo, aka alamako wor gi jo.
JER.34.2	Rwoth waco ama, Were pa Isiraili: Kidhi iluwi gi Kere Zedekia ma Yuda aka iwaci rigo ni, Rwoth waco ama: Akidho ketho tindi madwoŋ me i cingi kere ma Babilon, aka go lawaŋo gi mac. 
JER.34.3	In won ikilakwale wok i cinge, t'ilamakin adieri t'ikethin i cingi go. Ilaneno kere ma Babilon gi waŋin, aka ilaluwo gi go awaŋ g'awaŋ, aka ilakidho i Babilon. 
JER.34.4	Kucel winji wac pa Rwoth, Awi Zedekia kere ma Yuda! Rwoth waco ama kwoŋin: Ikilatho g'abor. 
JER.34.5	Ilatho i siem, aka paka owaŋ ri kwarere perin buban, kerin ma jotelo dhum rin, apaka bende ilawaŋo rin t'iywakin k'iwaco ni, “Awi kere mawan!” Kole An atieko luwo, Rwoth waco.
JER.34.6	Kenyo Yeremia jatuci wac Were oluwo wac no je ri Zedekia kere ma Yuda i Yerusalem, 
JER.34.7	munyo jolweny pa kere ma Babilon oyido jolwenyo gi Yerusalem kodi tindin madongo je ma Yuda m'oyido jodoŋ, Lakis kodi Azeka. Me kende a tindin madongo m'otinda m'oyido jodoŋ i Yuda.
JER.34.8	Wac pa Rwoth obino ri Yeremia, rumacen munyo kere Zedekia otieko timo cikirok gi ji ma Yerusalem, tuco gonyo 
JER.34.9	ŋecin ma Joyuda ma cwo kodi ma mon, ŋey wongoye ŋata womaki Jaisiraili nyawote paka ŋeca. 
JER.34.10	Joje jowinjo, jodhum je kodi ji je m'oyido jotimo cikirok nike jowogony ŋecin pajo, cwo kodi mon, ŋey wongoye ŋata kendo laketho jo i twec, jogonyo jo. 
JER.34.11	To rumacen jowire aka jotero ŋecin ma cwo kodi ma mon m'oyido jotieko gonyo to doko jodwoko jo i twec.
JER.34.12	Wac pa Rwoth obino ri Yeremia: 
JER.34.13	Rwoth, Were pa Isiraili waco ama: An won atimo cikirok gi kwarere mewin munyo awodho jo wok i piny Misir, wok i piny ma twec, k'awaco ni, 
JER.34.14	 “Kisi oro mar'abirio wiripo gonyo Jaebulaniya moro je m'otana riwin kareno jotieko tic ma oro aucel. Wiripo ywomo jo tic.” To kwarere pajo jok'owinjo kosa jok'ociko ithi gin ran. 
JER.34.15	Win bende manyen me, wipusere to witimo gim'otire ruwaŋan gi tuco gonyo wadi win, aka witimo cikirok i ot m'ilwoŋo gi nyingan. 
JER.34.16	To wiwire kendo to wikoco nyingan munyo kisi dhano odwoko ŋecin ma cwo kodi ma mon m'oyido witieko gonyo cungo kwoŋ mito pajo, aka kendo wiloko jo ŋecin mewin. 
JER.34.17	Riameno Rwoth waco ama: Wikiwinjan nyalo gonyo joger kodi merin mewin. Akidho gonyo win, Rwoth waco, ri abor, two nundu kodi kec. Alamiyo win bedo gi bwok ri kerin je ma i piny. 
JER.34.18	Jono ma joturo cikirok paran ma jok'okuro yerok ma cikirok ma jotimo ruwaŋan. Alaloko jome paka nyathi dhiaŋ m'otoŋ i diere dirio t'iluwo i diere. 
JER.34.19	Jotel ma Yuda, jotel ma Yerusalem, cwo ma jolur, jocway ri Were i wi migam kodi ji je ma piny ma joluwo i dier nyathi dhiaŋ m'oyaŋ diere dirio, 
JER.34.20	alaketho jo i cingi jokwor pajo kodi jono ma jodwaro kwo pajo. Delkwoŋ jolalokere cemo ri winyin ma koyo kodi ogwaŋe madudi ma piny. 
JER.34.21	Paka ri Zedekia kere ma Yuda kodi jotel pere, alaketho i cingi jokwor pajo kodi jono ma jodwaro kwo pajo, ri jolweny pa kere ma Babilon, ma joweyo monjo win. 
JER.34.22	Alawodho or, Rwoth waco, aka aladwoko jo i tindi madwoŋ me, jolalweny gine, jolamako to jowaŋo gi mac. Alaloko tindin ma Yuda m'ojwangere m'ongoye dhano ma bed'iye.
JER.35.2	Kidhi i ot pa nyikway Rekab, aka iluwi gi jo, ikeli jo i Ot pa Rwoth, iy'acel kwoŋ kisikin, kenyo miy jo medho. 
JER.35.3	Ameno akwanyo Yasania wod pa Yeremia nyakwar Habazina kodi wutmin go kodi wote je kodi ot pa Rekab gibe. 
JER.35.4	Akelo jo i Ot pa Rwoth i kisika pa wod pa Hanan nyakwar Igidalia, jacwo pa Were, m'oyido nitie cegin gi kisika pa jodhum, i wi kisika pa Maseya wod pa Salum, jakur ma dhiot. 
JER.35.5	Kenyo ajengo ruwaŋ nyikway Rekab kikopere kodi agwatin m'opoŋ vini t'awaco rijo ni, “Medhi win.”
JER.35.6	To jodwokan ni, “Wan wakimedhi. Kole kwari wan Yonadab wod pa Rekab cango owodho or riwan ni, ‘Wikiripi madho vini, win kosa nyithindho mewin cil gi cil, 
JER.35.7	kosa wikiri wigeti udi kosa wicwoy kodhi kosa wipidhi ndelo vini kosa wibedi gine, to wiripo bedo i wemin i kwo mewin je, ŋey winyal kwo ma hongo malac i lowo ma wibed'iye.’ 
JER.35.8	Watieko kuro or pa kwari wan Yonadab wod pa Rekab i gima go owodho or riwan timo, bedo ma wakimedhi kwo mawan je, wan wegi, mon mawan, wot wan kodi nyithindho mawan manyir. 
JER.35.9	Aka wakigeti ot ma bed'iye. Wangoye gi ndelo vini kosa ndelo kosa kodhi. 
JER.35.10	To wabedo i wemin, aka watieko winjo kodi timo kisi gima kwari wan Yonadab owodho riwan or ni tim. 
JER.35.11	To munyo kere Nebukadineza ma Babilon obino lweny kwoŋ piny, wawaco ni, ‘Biye win, weyi wakadhi win i Yerusalem ro lworo ri jolweny ma Babilon kodi jolweny ma Siria.’ Meno am'omiyo wabedo i Yerusalem.”
JER.35.12	Kenyo wac pa Rwoth obino ri Yeremia: 
JER.35.13	Rwoth waco ama, Were pa Isiraili: Kidhi iwaci ri ji ma Yuda kodi ji ma jobedo i Yerusalem ni, “Wikinyal fonjirok kodi winjo wac paran?” Rwoth waco. 
JER.35.14	Yonadab owodho or ri nyikway Rekab nike jokiri jowomadhi vini, aka jokimedhi kiri konon me, kwoŋbedo jowinjo or pa kwari jo. To an won atieko luwo gi win mar'amen aka wikiwinjan. 
JER.35.15	Atieko oro riwin ŋecin paran jotuci wac Were mar'amen k'awaco ni, “Wire win kisi dhano kwoŋ yo pere marac, yik win tim mewin, aka wikiri wikwoŋ werin man ka witiyo rijo, ŋey wibedi i piny m'amiyo win kodi kwarere mewin.” To wikiciko ithi win winjan. 
JER.35.16	Nyikway Yonadab wod pa Rekab jotieko kuro or ma kwari jo owodho rijo, to nono me fodi k'owinjan. 
JER.35.17	Riameno, me apaka Rwoth pa lwak jolweny, Were pa Isiraili waco ama: Alakelo ri Yuda kodi ji ma jobedo i Yerusalem je kisi teko m'alwoŋo kwoŋ jo, kwoŋbedo atieko luwo gi jo to jok'owinjan. Atieko lwoŋo jo, to jokiye ran.
JER.35.18	To ri ot pa Rekab Yeremia owaco ama: Rwoth pa lwak jolweny, Were pa Isiraili waco ma: Kwoŋbedo witieko winjo or pa kwari win Yonadab, aka wikuro cik pere, to witimo or ma go owodho riwin je, 
JER.35.19	riameno me apaka Rwoth pa lwak jolweny, Were pa Isiraili waco ama: Yonadab wod pa Rekab kilangoye gi nyakware majayac ma latic ran noknok.
JER.36.2	Kwany kitawo indik'iye wac je m'atieko luwo kwoŋ Isiraili kodi Yuda kodi nonin je, wok i ndelo m'aluwo iye kodin, wok i hongo pa Yosia tundo konon. 
JER.36.3	Poyi ka ot pa Yuda jowinjo teko m'agendera kelo kwoŋ jo, joje jowire kwoŋ yo pajo marac, ŋey anyal cwako kidakana pajo kodi reco pajo.
JER.36.4	Yeremia olwoŋo Baruk wod pa Neria, aka Baruk ondiko i kitawo kareno Yeremia duma rigo wac je ma Rwoth oyido owaco rigo. 
JER.36.5	Yeremia owodho or ri Baruk ka waco ni, “Ocieran donjo i Ot pa Rwoth, 
JER.36.6	riameno in won kidhi, aka i ndelo marapena ka ji jowinjo i Ot pa Rwoth, ilakisoma wac pa Rwoth wok i kitawo m'indik'iye wac m'atieko kiduma rin. Ilakisoma bende ka ji je ma Yuda ma jowok i tindin pajo jowinjo. 
JER.36.7	Poyi ywak pajo onyali tundo ruwaŋ Rwoth, aka joje jowire woko kwoŋ yo pajo marac, kole nge kodi keme pa Rwoth manitie kwoŋ ji me dwoŋ.” 
JER.36.8	Ameno Baruk wod pa Neria otimo kisi gima Yeremia owodho rigo or ni wotimo ma mako kwoŋ kisoma wac pa Rwoth wok i kitawo m'omin i Ot pa Rwoth.
JER.36.9	I dwe mar'abuŋwen, i oro mar'abic ma dhum pa kere Yehoyakim wod pa Yosia ma Yuda, ji je ma Yerusalem kodi ji je m'oyido jobino wok i tindin ma Yuda i Yerusalem jocako riyo kec ruwaŋ Rwoth.
JER.36.10	Kenyo munyo ji je jowinjo, Baruk osoma wac pa Yeremia wok i Papila m'omin, i Ot pa Rwoth, i kisika pa Gemaria wod pa Safan jandiko, m'oyido nitie i kapido ma malo, i kadonjo ma Waŋkac ma Ot pa Rwoth Manyen.
JER.36.11	Munyo Mikaya wod pa Gemaria, aka nyakwar Safan owinjo wac pa Rwoth je wok i papila m'omin, 
JER.36.12	go oloro piny i ot pa kere, i kisika pa jandiko, aka jotel je oyido jobedo kenyo: Mikaya wod pa jandiko, Delaya wod pa Semaya, Elinathan wod pa Akibor, Gemaria wod pa Safan, Zedekia wod pa Hanania kodi jodhum je. 
JER.36.13	Mikaya owaco rijo wac je ma go owinjo, munyo Baruk soma papila m'omin kareno ji jowinjo. 
JER.36.14	Kenyo jotel je jooro Yehud wod pa Nethania wod pa Selemia aka nyakwar Kus waco ri Baruk ni, “Keli papila m'omin m'isoma kareno ji jowinjo, aka biye.” Baruk wod pa Neria otero papila i cinge aka obino bongi jo. 
JER.36.15	Jotel no jowaco rigo ni, “Bedi piny isoma riwan.” Baruk osoma rijo. 
JER.36.16	Tekin jowinjo wac je, jowire ŋiyirok i dhier, to jowaco ri Baruk ni, “Waripo adieri kowo wac me je ri kere.” 
JER.36.17	Jopenjo Baruk ni, “Waci riwan, indiko nedi wac me je? Yeremia am'oduma rin?” 
JER.36.18	Baruk odwoko jo ni, “Yeremia oduma ran wac me je, aka andiko gi vino i papila.” 
JER.36.19	Kenyo jodhum jowaco ri Baruk ni, “Kadhi wipondi, in kodi Yeremia, aka wongoye ŋata woŋey kama winitie iye.”
JER.36.20	Jotel joweyo papila i kisika pa Elisama jandiko, to jokadho i kapido pa kere. Jokowo rigo wac je. 
JER.36.21	Kenyo kere ooro Yehud kwanyo papila, aka okwanyo wok i kisika pa Elisama jandiko. Yehud osoma papila ri kere kodi jodhum je m'oyido jocungo kabuti kere. 
JER.36.22	Onyo oyido obedo dwe mar'abuŋwen, hongo ma ŋico, aka kere oyido obedo i ot pere ma hongo ma ŋico, aka oyido nitie mac m'omok liel ruwaŋe. 
JER.36.23	Paka Yehud osoma sirin adek kosa aŋwen, kere oyido yeco g'athero aka bolo i mac maliel, cuka papila je owaŋ i mac. 
JER.36.24	Kucel kere, kosa kada ŋecin pere ma jowinjo wac me je jok'obedo gi dhier, aka jok'oyeco kada law pajo. 
JER.36.25	Kiri munyo Elinathan kodi Delaya kodi Gemaria jonaŋo kere weyo ma k'owaŋo papila, go k'owinjo jo. 
JER.36.26	Kere owodho or ri Yeramel wod pa kere kodi Seraya wod pa Aziriel kodi Selemia wod pa Abidel mako jandiko Baruk kodi Yeremia jatuci wac Were. To Rwoth okano jo.
JER.36.27	Rumacen munyo kere otieko waŋo woko papila gi wac ma Baruk ondiko kareno Yeremia duma rigo, wac pa Rwoth obino ri Yeremia. 
JER.36.28	Kwany papila man, indik'iye wac ca je m'oyido nitie i papila marapena, ma kere Yehoyakim owaŋo. 
JER.36.29	Iwaci ri kere Yehoyakim ma Yuda nike Rwoth waco ama: Ikethere waŋo papila me, k'iwaco ni, “Raŋo indiko nike kere ma Babilon labino adieri to reyo woko piny me, aka laneko woko ji kodi ogwaŋe mere? 
JER.36.30	Riameno Rwoth waco ama kwoŋ kere ma Yuda: Go langoye gi ŋata lalunjo kom ma dhum pa Daudi, aka ilabolo delkwoŋ woko ri lietho m'odieceŋ kodi ŋico ma wor. 
JER.36.31	Alamiyo go, nyithindho pere kanyacel gi ŋecin pere gir'acula ro reco pajo. Alakelo kwoŋ jo kodi kwoŋ ji ma jobedo i Yerusalem kodi kwoŋ ji ma Yuda, teko je m'atieko kitisa gine jo; to jokwero winjo.”
JER.36.32	Kenyo Yeremia okwanyo kitawo man aka omiyo jandiko Baruk wod pa Neria, m'ondik'iye wac je m'oyido nitie i papila ma kere Yehoyakim owaŋo i mac, munyo Yeremia duma, kodi wac man bende ma cal gine.
JER.37.2	To go kosa ŋecin pere kosa ji ma Yuda jokwero winjo wac pa Rwoth ma go oluwo luwo kwoŋ Yeremia jatuci wac Were.
JER.37.3	Kere Zedekia ooro Yehukal wod pa Selemia kodi Zefania jacway ri Were i wi migam wod pa Maseya bongi Yeremia ka waco ni, “Mondo kway riwan Rwoth Were mawan.” 
JER.37.4	Onyo Yeremia oyido fodi wotho i dier ji, kole oyido fodi k'otwey go i katwec. 
JER.37.5	Kareno jolweny pa Farawo oyido jowok i Misir, aka tekin Jobabilon m'oyido jothoko Yerusalem ma mako jowinjo wac kwoŋ Jomisir, jowire woko ngoye i Yerusalem.
JER.37.6	Kenyo wac pa Rwoth obino ri jatuci wac Were Yeremia ni: 
JER.37.7	Me apaka Rwoth Were pa Isiraili waco ama: Me a wac ma wijario wilawaco ri kere ma Yuda, m'odhiro win penjan. Jolweny pa Farawo, ma jobino konyo win joladok i piny pajo, i Misir. 
JER.37.8	Jobabilon joladwoko lweny kwoŋ tindi madwoŋ me, jolamako to jowaŋo gi mac. 
JER.37.9	Me apaka Rwoth waco: Wikiri wiwondere ka wiwaco ni, “Jobabilon jokiladwoko bongi wan adieri.” Kole jokilakadho woko. 
JER.37.10	Makada nende oyido wikengila jolweny gibe ma Babilon ma jolwenyo gi win, to doŋ nyaka cwo ma jolimo litho i wema pajo, jonyalo ay malo kendo to jowaŋo tindi madwoŋ me gi mac.
JER.37.11	Onyo munyo Jobabilon oyido jowire to jongoye i Yerusalem munyo jolweny pa Farawo jobino, 
JER.37.12	Yeremia owok i Yerusalem kadho i piny pa Benyamin jolo adec ma lim pere wok bongi ji ma kenyo. 
JER.37.13	Munyo go otundo i Waŋkac pa Benyamin, jatel pa jolweny m'oyido jokuro kenyo, jacwo m'ilwoŋo ni Iriya wod pa Selemia wod pa Hanania omako Yeremia ka waco ni, “Iringo kwoŋ Jobabilon.”
JER.37.14	Yeremia odwoko ni, “Meno twodo. An akiringi kwoŋ Jobabilon.” To Iriya k'onyalo winjo go, omako go to kelo go bongi jodhum. 
JER.37.15	Jodhum jomako nge swa gi Yeremia, aka jogoyo go to jotweyo go i katwec i ot pa jandiko Yonathan, kwoŋbedo oyido nitie gi katwec. 
JER.37.16	Ameno okethi Yeremia i waŋ pi i katwec ma piny, to doŋ kenyo ma ndelo kweth.
JER.37.17	Kenyo to Kere Zedekia ooro wokel go, aka ojolo go. Kere openjo go nyaliŋliŋ gi i ot pere, aka owaco ni, “Nitie wac moro wok bongi Rwoth?”
JER.37.17	Yeremia odwoko ni, “Ey, nitie! Ilakethin i cingi kere ma Babilon.” 
JER.37.18	Yeremia bende openjo kere ni, “Raco aŋo m'atieko timo rin kosa jodhum perin kosa ji me, ma witweyan i katwec? 
JER.37.19	Nikune jotuci wac Were perin ma jotuci wac Were ka jowaco ni, ‘Kere ma Babilon kilabino lweny kodin kodi piny me’? 
JER.37.20	Onyo, mondo winjan, Rwoth paran kere, tim maber winjo ywak paran, aka ikir'idwokan i ot pa jandiko Yonathan atho kenyo.”
JER.37.21	Kere Zedekia owodho or, aka ocegi Yeremia i diedipo ma cel pa kere, aka go odoŋ kenyo, kareno imiyo go mugat wok i katedo mugat kisi ndelo, cuka mugat je orumo i tindi madwoŋ.
JER.38.1	Sefatiya wod pa Matan, Gedalia wod pa Pasur, Yukal wod pa Selemia kodi Pasur wod pa Malikia jowinjo wac pa Yeremia m'oyido waco ri ji ni, 
JER.38.2	Me apaka Rwoth waco: Jono ma jodoŋ i tindi madwoŋ jolatho g'abor, kec kodi two nundu. To jono ma jokadhi yu Babilon jolakwo, kwo pajo labedo cul ma lweny aka jolakwo won. 
JER.38.3	Me apaka Rwoth waco: Tindi madwoŋ me adieri lamiyere i cingi jolweny pa kere ma Babilon aka ilamako.
JER.38.4	Kenyo jodhum jowaco ri kere ni, “Jal me ber woneki, kwoŋbedo go cilo cuny jolweny ma jodoŋ i tindi madwoŋ me, kodi ji je gi waco kiti wac no rijo. Kole jal me kidwar bero pa ji me, to raco ayin.”
JER.38.5	Kere Zedekia owaco ni, “Go ee, nitie i cingi win, kere ongoye gi dwoŋ kwoŋ win.” 
JER.38.6	Ameno jotero Yeremia to jobolo go i waŋ pi ma peco pa Malikia, wod pa kere m'oyido nitie i diedipo ma cel pa kere, ka joliero go piny gi thol. Onyo waŋ pi oyido ocwiyo, kwanyowoko cwodho kende am'oyido odoŋ, to Yeremia munyere i cwodho.
JER.38.7	Ebed Melek Jaethopiya, jacwo m'okol i ot pa kere, owinjo nike oyido obol Yeremia i waŋ pi. Kere oyido obedo i Waŋkac pa Benyamin. 
JER.38.8	Ameno to Ebed Melek wok i ot pa kere to luwo gi kere ka waco ni, 
JER.38.9	“Rwoth paran kere, cwo me jotimo gikidakana i gima jotimo je ri Yeremia jatuci wac Were gi bolo go i waŋ pi wotho kenyo kec, kwoŋbedo mugat orumo i tindi madwoŋ.” 
JER.38.10	Kenyo Kere owodho or ri Ebed Melek Jaethopiya ka waco ni, “Kadhi gi cwo adek wok ka, aka wiyway Yeremia wifudhi go wok i waŋ pi mafodi k'otho.” 
JER.38.11	Ameno Ebed Melek okadho gi cwo adek i ot pa kere, i kabada ma nangin kam'ikan'iye gigipiny, to jokwanyo okute kodi nangin m'oti, to jorudho piny ri Yeremia i waŋ pi gi thol. 
JER.38.12	Kenyo Ebed Melek Jaethopiya owaco ri Yeremia ama: Kethi okute kodi nangin i ywothin kodi thol. Yeremia otimo ameno.
JER.38.13	Kenyo joywayo Yeremia malo gi thondhe wok i waŋ pi. Rumacen to Yeremia doŋ i diedipo ma cel pa kere.
JER.38.14	Kere Zedekia ooro wokel Yeremia jatuci wac Were aka ojolo go i dhiot mar'adek ma Ot pa Rwoth. Kere openjo Yeremia ni, “Anitie gi gim'amito penjin, ikir'imuŋan gimoro je.”
JER.38.15	Yeremia owaco ri Zedekia ni, “K'anowaci rin, ilanekan, ik'onekan? K'anomiyin rieko, ikilawinjan.” 
JER.38.16	Ameno Zedekia okwoŋere ri Yeremia manyaliŋliŋ ka waco ni, “Paka Rwoth kwo, go m'omiyo wan kwo, akilanekin, aka akilakethin i cingi jono ma jodwaro kwo perin.”
JER.38.17	Kenyo Yeremia owaco ri Zedekia ni, “Rwoth waco ama, Were pa lwak jolweny, Were pa Isiraili: K'inomiyere ri jodhum pa kere ma Babilon, jokilanekin, aka jokilawaŋo tindi madwoŋ me gi mac, aka in kodi peco perin wilakwo. 
JER.38.18	To k'ikimiyere ri jodhum pa kere ma Babilon, meno tindi madwoŋ me ilaketho i cingi Jobabilon t'iwaŋo gi mac, aka kiri in won gipi ik'obudhere i cingi jo.”
JER.38.19	Kere Zedekia odwoko Yeremia ni, “Anitie gi bwok ri Joyuda ma joriwere gi Jobabilon, kole inyalo kethan i cingi jo to jomiyan litho.”
JER.38.20	Yeremia owaco ama: Be, kilamiyin i cingi jo. Mondo winji dwondi Rwoth i gim'awaco rin, aka labedo maber kodin, kilanekin. 
JER.38.21	To k'ikwero tiŋo cingin, me a gima Rwoth otieko nyuthan i menyirok ni latimere; 
JER.38.22	i menyirok, aneno mon je ma jodoŋ i ot pa kere ma Yuda kareno jotel pa kere ma Babilon jotelo jo ka jowaco ni,
JER.38.22	Merin perin m'oyido igeno swa jodwoŋin,
JER.38.22	aka jotieko lacin woko.
JER.38.22	Onyo pama paka tiendin omoko i cwodho,
JER.38.22	jojwangin woko.
JER.38.23	“Ilatero mon perin je kodi nyithindho kadho i Babilon, ma kiri in won gipi, ik'okwale wok i cingi jo. To kere ma Babilon lamakin, aka ilawaŋo tindi madwoŋ me gi mac.”
JER.38.24	Kenyo Zedekia owaco ri Yeremia ni, “Ikir'iwey dhano man woŋey kwoŋ kiliesa me, kwoŋbedo inyalo nekin. 
JER.38.25	Ka jotel jowinji nike atieko luwo kodin, to jobino penjin ni, ‘Nyaka wac riwan gima kere owaco rin, ikir'imuŋ wan kwoŋbedo wanyalo nekin. Aŋo ma kere owaco rin?’ 
JER.38.26	Kenyo dwoki jo ni, ‘An oyido awodho ywak paran ri kere wokiri wodwokan i ot pa Yonathan atho koro.’ ” 
JER.38.27	Jotel je jobino bongi Yeremia to jopenjo go; kenyo Yeremia dwoko jo wac ma kere oyido owodho rigo or waco. Ameno joweyere gi penjo go, kwoŋbedo ongoye ŋat'owinjo kiliesa pajo. 
JER.38.28	Yeremia odoŋ i diedipo ma cel pa kere tundo i ndelo m'omak'iye Yerusalem.
JER.39.1	I dwe mar'apar, i oro mar'abuŋwen ma dhum pa kere Zedekia i Yuda, kere Nebukadineza ma Babilon kodi jolweny pere je jobino lweny gi Yerusalem aka jothoko. 
JER.39.2	K'abuŋwen i dwe mar'aŋwen i oro mar'apar g'acel otur kor cel ma tindi madwoŋ.
JER.39.3	Munyo otiek mako Yerusalem, jotel ma Babilon je jobino to jobedo i Waŋkac Ma diere: Nerigal Sareza, Samigar Nebo, Sarisekim Jarabisar kodi Nerigal Sareza Jarabimag, kanyacel gi jotel man je mapa kere ma Babilon.
JER.39.4	Munyo Zedekia kere ma Yuda kodi jolweny je joneno jo, joringo, jowok i tindi madwoŋ wor gi royo ma ndelo pa kere luwo i waŋkac manitie i dier kor cel ario, to jokadho yu Araba. 
JER.39.5	Jolweny pa Jobabilon joriemo jo, aka jomako Zedekia kam'othangere ma Yeriko, to jokelo go bongi kere Nebukadineza ma Babilon i Ribila i piny ma Hamath t'ithumo rigo banja. 
JER.39.6	Kere ma Babilon othumo wot Zedekia je i Ribila ruwaŋe, to thumo jotel je ma Yuda. 
JER.39.7	Go ogolo waŋ Zedekia, to tweyo go gi lijegere tero go i Babilon. 
JER.39.8	Jobabilon jowaŋo ot pa kere kodi udi pa ji pere, to joturo woko piny kor cel ma Yerusalem. 
JER.39.9	Kenyo Nebuzaradan jamituka pa jolweny otero i twec ji m'oyido jodoŋ i tindi madwoŋ kodi jono m'oyido joriwere i thenge pere. 
JER.39.10	Nebuzaradan oweyo i piny ma Yuda jocandi man m'oyido jongoye gi gimoro, to miyo jo ndelo vini kodi ndelin.
JER.39.11	Kere Nebukadineza ma Babilon owodho or kwoŋ Yeremia ri Nebuzaradan, jamituka pa jolweny ka waco ni, 
JER.39.12	“Ter go, kur go maber aka Ikir'itim rigo raco, to tim rigo paka go won omiti.” 
JER.39.13	Ameno Nebuzaradan jamituka pa jolweny, Nebusazban Jarabisar, Nerigal Sareza Jarabimag, kodi jotel pa jolweny je pa kere ma Babilon m'oor jo, 
JER.39.14	jokelo Yeremia wok i diedipo ma cel pa kere. Joketho go i cingi Gedalia wod pa Ahikam wod pa Safan woter go peco. Ameno to Yeremia obedo gi ji pere won.
JER.39.15	Wac pa Rwoth obino ri Yeremia kareno fodi ocegi go i diedipo ma cel pa kere: 
JER.39.16	Kidhi iwaci ri Ebed Melek Jaethopiya ni: Me apaka Rwoth pa lwak jolweny, Were pa Isiraili waco ama: “Akidho ketho i kare wac paran m'awaco kwoŋ tindi madwoŋ me ri raco makiweno bero, aka latundo i kare kareno in ineno gi waŋin i ndelo no. 
JER.39.17	To alabothin i ndelo no, Rwoth waco, aka kilakethin i cingi jono m'ilworo. 
JER.39.18	Kole alabothin adieri, aka ikilatho g'abor. To kwo perin laboth paka cul ri lweny, kwoŋbedo itieko ketho geno perin i an.” Rwoth waco.
JER.40.1	Wac pa Rwoth obino ri Yeremia rumacen munyo Nebuzaradan jamituka pa jolweny oweyo go dok i Rama, munyo otwey go i lijegere kanyacel gi jotwec man ma Yerusalem kodi Yuda m'oyido itero jo i Babilon. 
JER.40.2	Jamituka pa jolweny oywayo Yeremia gicen to waco rigo ni, “Rwoth Were perin opiro kabedo me gi teko, 
JER.40.3	aka onyo Rwoth otieko kelo, to timo paka go owaco, kwoŋbedo wijoje witimo reco kwoŋ Rwoth aka wikiwinjo dwonde. Riameno gime obino kwoŋ win. 
JER.40.4	Onyo neni, atieko gonyin konon me kwoŋ lijegere m'oyido nitie i cingin. K'imito inyalo kadho kodan i Babilon, aka alakurin maber. To ka idaki kadho kodan i Babilon, inyalo weyo. Neni, piny gibe nitie ruwaŋin, kadhi kam'iparo nike ber aka otire rin kadh'iye. 
JER.40.5	K'idoŋ ka, kadhi bongi Gedalia wod pa Ahikam wod pa Safan, ma kere ma Babilon oketho paka gavana ma tindin ma Yuda, aka ibedi bongi go i dier ji, kosa kadhi kam'iparo nike otire rin kadh'iye.” Ameno Jamituka pa jolweny omiyo go cemo m'oromo kodi mic to weyo go kadho. 
JER.40.6	Kenyo Yeremia okadho bongi Gedalia wod pa Ahikam i Mizipa, aka obedo i dier ji m'oyido jodoŋ i piny.
JER.40.8	Isimayil wod pa Nethania, Yohana wod pa Kareya kodi Seraya wod pa Makathite jokidho bongi Gedalia i Mizipa kanyacel gi jolweny pajo. 
JER.40.9	Gedalia wod pa Ahikam wod pa Safan okwoŋere rijo kodi jolweny pajo ka waco ni, “Wikiri wibwok tiyo ri Jobabilon. Bedi win i piny me, aka witiy ri Jobabilon, aka labedo maber gi win. 
JER.40.10	Paka ri an, alabedo i Mizipa cungo ikawaŋ win ruwaŋ Jobabilon ma jobino bongi wan. To riwin, coki win vini kodi olemo ma cwir kodi mo, wikan iy'atewe mewin, to wibedo i tindin ma wimako.” 
JER.40.11	I nger acel munyo Joyuda je m'oyido jonitie i Mowab kodi i dier Joamon kodi Joedom kodi i piny man jowinjo nike kere ma Babilon oyido oweyo ji ma joboth i Yuda, aka oketho Gedalia wod pa Ahikam wod pa Safan bedo gavana pajo, 
JER.40.12	kenyo joje jodwoko wok i kabedo m'oyido jokedhere iye to jobino i Yuda, bongi Gedalia i Mizipa. Jocoko vini kodi olemo ma cwir i thotho.
JER.40.13	Onyo Yohana wod pa Kareya kodi jotel je ma lweny i piny m'othangere jobino bongi Gedalia i Mizipa, 
JER.40.14	to jowaco rigo ni, “Iŋeyo paka Balis kere pa Joamon ooro Isimayil wod pa Nethania nekin?” To Gedalia wod pa Ahikam k'oyeyo wac pajo. 
JER.40.15	Kenyo Yohana wod pa Kareya oluwo gi Gedalia i Mizipa manyaliŋliŋ ka waco ni, “Mondo weyi akadhi aneki Isimayil wod pa Nethania, aka ongoye ŋata laŋeyo. Raŋo go mito nekin, ŋey Joyuda ma jocokere thokin jowokedhere, aka ji ma jodoŋ i Yuda joworere?”
JER.40.16	To Gedalia wod pa Ahikam odwoko Yohana wod pa Kareya ni, “Ikir'itim nger gino, kwoŋbedo iluwo twodo kwoŋ Isimayil.”
JER.41.2	Isimayil wod pa Nethania kodi cwo apar m'oyido jonitie gi go joay malo to joneko Gedalia wod pa Ahikam wod pa Safan g'abor, kwoŋbedo kere ma Babilon oyido oketho go bedo gavana ma piny. 
JER.41.3	Isimayil bende oneko Joyuda je m'oyido jonitie gi Gedalia i Mizipa, kodi jolweny ma Babilon m'oyido jonitie kenyo.
JER.41.4	I ndelo ma yawo ndelo m'oneki iye Gedalia, mafodi ongoye ŋat'oŋeyo kwoŋe, 
JER.41.5	cwo piero aboro jotundo wok i Sekem kodi Silo kodi Samaria, gi ye tik jo m'oliel kodi nangin pajo m'oyec, gi delkwoŋ jo m'ogwer, bino kelo mic pajo ma cemo kodi buban i Ot pa Rwoth. 
JER.41.6	Isimayil wod pa Nethania owok i Mizipa romo gi jo, kareno ywak ka bino. Munyo oromo gi jo, owaco rijo ni, “Biye win bongi Gedalia wod pa Ahikam.” 
JER.41.7	Munyo jotundo i dier tindi madwoŋ, Isimayil wod pa Nethania kodi cwo m'oyido jonitie gi go jothumo jo to jobolo jo i waŋ pi.
JER.41.8	To oyido nitie cwo apar kwoŋ jo ma jowaco ni, “ikir'ineki wan, kole wanitie gi dero ŋano, bale, mo kodi mo kic m'opanere i ndelin.” Ameno go k'oneko jo kanyacel gi wadi jo. 
JER.41.9	Onyo waŋ pi ma Isimayil obolo iye delkwoŋ cwo ma go oneko am'obedo madwoŋ loyo ma cango kere Asa ogeto ma kwoŋirok kwoŋ kere Basa ma Isiraili. Isimayil wod pa Nethania opoŋo waŋ pi no gi ji ma go oneko. 
JER.41.10	Kenyo Isimayil otero ji m'odoŋ m'oyido jonitie i Mizipa paka jotwec. Go otero nyir pa kere kodi ji je m'oyido jodoŋ i Mizipa, ma Nebuzaradan, jamituka pa jolweny oyido oketho i cingi Gedalia wod pa Ahikam. Isimayil wod pa Nethania otero jo paka jotwec aka oyikere ŋado kadho bongi Joamon.
JER.41.11	To munyo Yohana wod pa Kareya kodi jotel jolweny je jowinjo kwoŋ neki ma Isimayil wod pa Nethania otimo, 
JER.41.12	jotero cwo pajo je to jokidho lweny kwoŋ Isimayil wod pa Nethania. Joriko go i kidiwa madwoŋ manitie i Gibeon. 
JER.41.13	Munyo ji je m'oyido jonitie bongi Isimayil joneno Yohana wod pa Kareya kodi jotel pa jolweny je, josangala. 
JER.41.14	Ameno ji je m'oyido Isimayil otero paka jotwec wok i Mizipa jowire to jogik bongi Yohana wod pa Kareya. 
JER.41.15	To Isimayil wod pa Nethania okwale woko kwoŋ Yohana kanyacel gi cwo aboro to jokadho bongi Joamon.
JER.41.16	Yohana wod pa Kareya kodi jotel pa jolweny je jotero ji je ma jodoŋ m'oyido Isimayil wod pa Nethania oyido okadho gi jo paka jotwec wok i Mizipa munyo go otieko neko Gedalia wod pa Ahikam. Jolweny, mon, nyithindho kodi cwo m'okol ma Yohana odwoko jo wok i Gibeon. 
JER.41.17	Jowotho, aka jocungo i Geruth Kimham cegin gi Bethelehem, kareno jogendera kadho i Misir, 
JER.41.18	kwoŋbedo oyido jolworo Jobabilon. Kole oyido jonitie gi bwok ri Jobabilon, kwoŋbedo Isimayil wod pa Nethania oyido oneko Gedalia wod pa Ahikam, ma kere ma Babilon oyido oketho paka gavana ma lowo.
JER.42.1	Kenyo jotel pa jolweny je kanyacel gi Yohana wod pa Kareya kodi Azaria wod pa Hosaya, kodi ji je wok kwoŋ mathindho tundo kwoŋ madongo jobino 
JER.42.2	bongi Yeremia jatuci wac Were aka jowaco rigo ni, “Bedi ŋataber iwinji ywak mawan, ikway Rwoth Were mawan ri ji ma jodoŋ je. Kole wadoŋ nyaka manok kwoŋ kweth m'oyido wanitie, paka in bende ineno gi waŋin. 
JER.42.3	Weyi Rwoth Were perin wonyuthi wan kama waripo kidh'iye kodi gima waripo timo.”
JER.42.4	Yeremia jatuci wac Were odwoko jo ni, “Ber swa: Akidho kwayo Rwoth Were mewin paka wikwayan, aka gima Rwoth odwokan je alawaco riwin. Ongoye gim'alapano kwoŋ win.”
JER.42.5	Kenyo jowaco ri Yeremia ama: Weyi Rwoth wobedi jakony mawan m'otire, mar'adieri kwoŋ wan ka wakitimo cungo kwoŋ kisi gima Rwoth Were perin ooro wan timo luwo kwoŋin. 
JER.42.6	Obedi ni ber kosa rac, walawinjo dwondi Rwoth Were mawan ma wakidho orin bonge, ŋey wobedi maber gi wan ka wawinjo dwondi Rwoth Were mawan.
JER.42.7	Rumacen ma ndelo apar wac pa Rwoth obino ri Yeremia. 
JER.42.8	Yeremia olwoŋo Yohana wod pa Kareya kodi jotel pa jolweny je m'oyido jonitie gi go, kodi ji je wok kwoŋ mathindho tundo kwoŋ madongo. 
JER.42.9	Go owaco rijo ni, Rwoth, Were pa Isiraili ma wioran bonge ywak ruwaŋe waco ama: 
JER.42.10	Tekin widoŋ i lowo me won kende, alageto win aka akiladwoko win piny. Alapidho win aka akilafudho win woko, kole arem ri raco m'atieko kelo kwoŋ win. 
JER.42.11	Wikiri wibwok ri kere ma Babilon, paka witimo, wikiri wibwok rigo, Rwoth waco. Kole anitie gi win, botho kodi gonyo win woki cingi go. 
JER.42.12	Alanyutho win wor, aka alamiyo go mako wor gi win to dwoko win i piny mewin. 
JER.42.13	To ka wimedere waco ni, wakilabedo i piny me, to wikwero winjo dwondi Rwoth Were mewin 
JER.42.14	gi waco ni, be, walakadho i piny Misir, kama wakilaneno i iye lweny, kosa winjo dwondi gwara kosa riyo kec, aka walabedo koro, 
JER.42.15	winji win wac ma Rwoth waco, Awi ji pa Isiraili m'odoŋ. Rwoth pa lwak jolweny, Were pa Isiraili waco ama: Ka wimiyere donjo i Misir kadho bedo koro, 
JER.42.16	abor ma wilworo laromo gi win koro, i piny Misir, aka kec ma bwok kwoŋe lariko win i Misir to witho. 
JER.42.17	Ji je ma jomiyere kadho i Misir bedo koro jolatho g'abor, kec kodi two nundu. Ongoye kwoŋ jo ma laboth teko m'akidho kelo kwoŋ jo.
JER.42.18	Kole me apaka Rwoth pa lwak jolweny, Were pa Isiraili waco ama: Paka akonjo nge paran kodi keme paran kwoŋ ji ma Yerusalem, ameno apaka bende alakonjo kwoŋ win ka wikidho i Misir. Wilalokere gi mibiew, lworo, kwoŋ kodi gi cay. Wik'onen kabedo me kendo.
JER.42.19	Rwoth otieko waco riwin, Awi ji pa Yuda m'odoŋ, wikiri wikidhi i Misir. Ŋey win nike atieko piro win konon 
JER.42.20	nike witimo gikomo madwoŋ. Wiwegi wioran bongi Rwoth Were mewin, ka wiwaco ni, kway riwan Rwoth Were mawan; aka gima Rwoth Were mawan owaci je, waci riwan walatimo. 
JER.42.21	Riameno atieko waco riwin konon, to wikiwinjo dwondi Rwoth Were mewin i gimoro je ma go ooran waco riwin. 
JER.42.22	Ŋey win maber, nike wilatho g'abor, kec kodi two nundu i kabedo ma wiyenyo kidho bed'iye.
JER.43.1	Munyo Yeremia otieko luwo ri ji je wac me je ma Rwoth Were pajo ooro Yeremia waco rijo, 
JER.43.2	Azaria wod pa Hosaya kodi Yohana wod pa Kareya kodi cwo je ma jocay jowaco ri Yeremia ni, “Iwaco twodo. Rwoth Were mawan k'oorin waco nike wakiri wakidhi i Misir bedo koro. 
JER.43.3	Baruk wod pa Neria ama segeya wan bongin, ketho wan i cingi Jobabilon, ŋey jowoneki wan kosa jowoteri wan i twec.” 
JER.43.4	Ameno Yohana wod pa Kareya kodi jotel pa jolweny je kodi ji je jok'owinjo dwondi Rwoth, ma doŋ i piny ma Yuda. 
JER.43.5	To Yohana wod pa Kareya kodi jotel pa jolweny je jotero ji ma jodoŋ i Yuda je m'oyido jodwoko bedo i Yuda wok piny man je m'oyido joring'iye, 
JER.43.6	cwo, mon, nyithindho kodi nyir pa kere, kodi kisi dhano ma Nebuzaradan jamituka pa jolweny oyido oweyo i cingi Gedalia wod pa Ahikam wod pa Safan kanyacel gi Yeremia kodi Baruk wod pa Neria. 
JER.43.7	Jokidho i piny Misir, kwoŋbedo jok'owinjo dwondi Rwoth, aka jotundo i Tapanihes.
JER.43.8	Wac pa Rwoth obino ri Yeremia i Tapanihes ni: 
JER.43.9	Kwany telin mapando moro i cingin, aka iyiki jo i fereji ma lowo manitie i waŋkac ma peco pa kere i Tapanihes ka Joyuda joneno. 
JER.43.10	Iwaci rijo ni, “Rwoth pa lwak jolweny, Were pa Isiraili waco ama: Akidho oro ŋeca paran kere Nebukadineza ma Babilon, aka go laketho kom pere ma dhum i wi telin m'ayiko me, go layaro wema pere kwoŋ jo. 
JER.43.11	Go labino to kengila Misir, aka jomegi jolatho gi two nundu, joman joladoŋ i twec aka joman jolatho g'abor. 
JER.43.12	Go lacwinyo mac i udi pa werin ma Misir, aka lawaŋo to tero jo paka jotwec. Go layweyo piny Misir paka jakwath rombo dimo onywogo i nanga pere, to weyo kenyo m'olimo teko. 
JER.43.13	Go lanyeko woko sirin manyakafir i Bethsemes i piny Misir to waŋo woko udi pa werin ma Misir gi mac.”
JER.44.1	Me wac pa Rwoth m'obino ri Yeremia kwoŋ Joyuda je m'oyido jobedo i piny Misir, i Migdol, Tapanihes, Memfis kodi i lowo ma Pathiros. 
JER.44.2	Rwoth pa lwak jolweny, Were pa Isiraili waco ama: Wiwegi witieko neno teko m'atieko kelo kwoŋ Yerusalem kodi tindin je ma Yuda. Ŋiy win jo, konon jodoŋ gundin m'ongoye ŋata bedo i jo, 
JER.44.3	kwoŋbedo kidakana pajo ma jotimo, to jokwinyo nge paran, munyo jomiyo cowirok to jotiyo ri werin man ma fodi jokuya, jo, kosa win kosa kwarere mewin. 
JER.44.4	Kucel aoro riwin g'amen ŋecin paran jotuci wac Were, k'awaco ni, “Akwayo win wikiri witim amien me m'adak!” 
JER.44.5	To jok'owinjo kosa ciko ithi gin, wirok kwoŋ kidakana pajo, weyo miyo cowirok ri werin man. 
JER.44.6	Ameno nge paran kodi keme paran oliel kwoŋ tindin ma Yuda kodi i royin ma Yerusalem, aka jolokere gundin ma kiber anena paka fodi jonitie kiri konon.
JER.44.7	Onyo Rwoth, Were pa lwak jolweny, Were pa Isiraili waco ama: Raŋo witimo kiti raco madwoŋ ameno kwoŋ win, neko jacwo kodi dhako, nyithindho kodi nyathi maŋic wok i dier Yuda, to widoŋ m'ongoye ji ma joboth? 
JER.44.8	Raŋo wikwinyo nge paran gi tic ma cingi win, miyo cowirok ri werin man i piny Misir kama wibino bed'iye? Wilamedere kwedirok ŋey wilokere gi kwoŋ kodi gi cay i dier nonin je ma i piny? 
JER.44.9	Wiy win otieko wil gi banjin pa kwarere mewin, kerin ma Yuda, mon pajo, kodi banjin mewin kodi mon mewin, ma jotimo i piny Yuda kodi i royin ma Yerusalem? 
JER.44.10	Jok'obwonere kosa bedo gi lworo kiri gunyo ni, kendo jok'owotho i cik paran kodi or paran m'amiyo kwarere mewin kodi win.
JER.44.11	Riameno, me apaka Rwoth pa lwak jolweny, Were pa Isiraili waco ama: Amiyere kelo teko kwoŋ win, reyo woko Yuda gibe. 
JER.44.12	Alatero ji ma jodoŋ i Yuda ma jomiyere bino i piny Misir bed'iye, aka jolarere kisi dhano i piny Misir g'abor kodi kec, wok kwoŋ mathindho tundo kwoŋ madongo. Jolalokere gibwok, lworo, kwoŋ kodi cay. 
JER.44.13	Alamiyo gir'acula ri jono ma jobedo i piny Misir, paka atieko miyo gir'acula ri Yerusalem g'abor, kec kodi two nundu. 
JER.44.14	Ongoye ji ma jodoŋ i Yuda ma jobino bedo i piny Misir ma jolakwale kosa both kosa dok i piny Yuda. Makada nende jomito swa dok bedo koro, jokiladok, kwanyowoko ma joringo manok.
JER.44.15	Kenyo cwo je m'oyido joŋeyo ni mon pajo oyido jomiyo cowirok ri werin man, kodi mon je m'oyido jocungo cegin, lwak madwoŋ, ji je m'oyido jobedo i Pathiros i piny Misir, jodwoko Yeremia ni, 
JER.44.16	“Wac no je m'iwaco riwan i nyingi Rwoth, wakilawinjo. 
JER.44.17	Walamedere timo kisi gima wakwoŋere timo, miyo cowirok ri nyamicala ma i polo kodi konjo rigo mic ma vini, paka wan kodi kwarere mawan, kerin mawan kodi jodhum oyido watimo i tindin ma Yuda kodi i royin ma Yerusalem. Cango oyido wanitie gi cemo kweth, aka wabedo i bero ma wakinen teko. 
JER.44.18	To wok cuka wawey miyo cowirok ri nyamicala ma i polo kodi konjo rigo mic ma vini, ongoye gima wanitie gine aka watieko tho g'abor kodi kec.”
JER.44.19	Mon jomedo waco ni, “Adieri walamedo miyo cowirok ri nyamicala ma i polo kodi konjo vini rigo. Iparo nike oyido watimo mugat to waketho iye cal pere, to wakonjo rigo vini ma cwogi wan jokuya?”
JER.44.20	Kenyo Yeremia owaco ri ji je, cwo kodi mon kodi ji je m'oyido jomiyo go radwok ni, 
JER.44.21	“Wiparo ni Rwoth kipoy buban ma wiwaŋo i tindin madongo i Yuda kodi i royin ma Yerusalem, win kodi kwarere mewin kodi kerin mewin kodi jodhum mewin kodi ji ma lowo no? Wiparo ni wiy go owil? 
JER.44.22	Rwoth k'onyalo ciro medo neno tim mewin marac, amien ma witimo, riameno lowo mewin olokere gunda, m'ongoye ji ma jobed'iye. Piny mewin olokere gima bwoko jo kodi kwoŋ tundo gunyo ni. 
JER.44.23	Gime me je obedo kwoŋbedo wiwaŋo mic to witimo reco ruwaŋ Rwoth aka wikiwinjo dwondi Rwoth kosa woth i cik pere, kodi i or pere kodi i fonji pere, am'omiyo teko me opodho kwoŋ win, paka nitie konon me.”
JER.44.24	Yeremia owaco ri ji je kodi mon je ni, “Winji win wac pa Rwoth, win ji ma Yuda je ma winitie i piny Misir. 
JER.44.25	Me apaka Rwoth pa lwak jolweny, Were pa Isiraili waco ama: Win kodi mon mewin witieko nyutho i tim gima wiwaco i luwo ni, ‘Wayikere timo kwoŋirok ma watimo miyo cowirok ri nyamicala ma i polo kodi konjo rigo vini.’ I nger mogo je, kuri win kwoŋirok mewin aka konji win rigo vini i royo je! 
JER.44.26	Riameno winji win wac pa Rwoth, win Joyuda je ma wibedo i piny Misir: E, akwoŋere gi nyingan madwoŋ, Rwoth waco, nike nyingan kilatuco i dhok Joyuda ma jobedo i piny Misir, ka jowaco ni, ‘Paka Rwoth Were kwo.’ 
JER.44.27	Akidho neno nike teko opodho kwoŋ jo ma kibero. Ji je ma Yuda ma jobedo i piny Misir jolarere g'abor kodi kec m'ongoye ŋata ladoŋ. 
JER.44.28	Jono ma joboth abor joladok wok i piny Misir kidho i piny Yuda, manok i welo, aka ji ma jodoŋ i Yuda ma jobino bedo i piny Misir jolaŋeyo nike wac pa ŋa maloyo, aparan kosa apajo! 
JER.44.29	Me labedo ranyuth riwin, Rwoth waco, nike akidho miyo win gir'acula i kabedo me, ŋey winyal ŋeyo nike wac paran riwin latundo i kare adieri. 
JER.44.30	Rwoth waco ama, akidho ketho Farawo Hofira, kere ma Misir, i cingi jokwor pere, jono ma jodwaro neko go, paka aketho kere Zedekia ma Yuda i cingi kere Nebukadineza ma Babilon, jakwor pere m'odwaro neko go.”
JER.45.2	Me apaka Rwoth waco, Were pa Isiraili waco rin, Awi Baruk: 
JER.45.3	Iwaco ni, “Kidamba ran! Rwoth otieko medo rem i wi litho paran, anyocere gi ywak paran, aka angoye gi ywomirok.”
JER.45.4	Waci ri Baruk ni, “Me apaka Rwoth waco, akidho turo piny gim'atieko geto, t'afudho woko gim'atieko pidho; meno piny me gibe. 
JER.45.5	To in, idwaro gimadwoŋ ri in won? Ikir'idwar jo; kole akidho kelo teko kwoŋ kwo je, Rwoth waco; to alamiyin kwo perin paka cul ma lweny i kabedo je m'inokadh'iye.”
JER.46.1	Me wac pa Rwoth m'obino ri Yeremia jatuci wac Were ma mako kwoŋ nonin. 
JER.46.2	Me wac ma mako kwoŋ Misir, m'oyido nitie i thengi malawa Yufrete i Karkemis ma kere Nebukadineza ma Babilon okengila i oro mar'aŋwen ma dhum pa kere Yehoyakim wod pa Yosia ma Yuda:
JER.46.3	Yik win siraget kodi kwot,
JER.46.3	aka yikere win lweny!
JER.46.4	Tweyi win kayinin mewin,
JER.46.4	idhi win kayinin mewin ma lweny!
JER.46.4	Ter win kabedo mewin gi jungin mewin,
JER.46.4	yedhi win lew tonge mewin,
JER.46.4	aka ruk win law mewin ma lweny.
JER.46.5	Raŋo aneno jobwok?
JER.46.5	Jotieko gik acen,
JER.46.5	olac woko jolweny pajo,
JER.46.5	joringo piyo.
JER.46.5	Jok'oŋiyo yucen,
JER.46.5	lworo oumo jo.
JER.46.5	Rwoth waco.
JER.46.6	Joma dwir jokinyal ringo,
JER.46.6	kiri jalweny kinyal kwalok,
JER.46.6	yumalo i thengi malawa Yufrete,
JER.46.6	jocer to jopodho.
JER.46.7	Me ŋa, ma tiŋere malo paka Nayil,
JER.46.7	paka malawin ma pi mere ule?
JER.46.8	Misir tiŋere malo paka Nayil,
JER.46.8	paka malawin ma pi mere ule.
JER.46.8	Go owaco ni, weyi atiŋere malo, weyi aum piny,
JER.46.8	weyi arey woko tindin madongo kodi ji ma jobed'iye.
JER.46.9	Miy win kayinin or jowokadho,
JER.46.9	aka cawilin jowodwire!
JER.46.9	Weyi jolweny jowowoki,
JER.46.9	Ethopiya kodi Libia ma jotiŋo kwot,
JER.46.9	jo Ludim ma jocelo asere.
JER.46.10	Ndelo no obedo ndelo pa Rwoth Were pa lwak jolweny,
JER.46.10	ndelo ma culo kwor,
JER.46.10	ndelo ma miyo gir'acula ri jokwor pere.
JER.46.10	Abor pere lacamo jo cuka yeŋ,
JER.46.10	aka lamadho remo pajo cuka poŋ.
JER.46.10	Kole Rwoth pa lwak jolweny miyo cowirok,
JER.46.10	i piny ma yumalo i thengi malawa Yufrete.
JER.46.11	Kadhi win malo, aka wirey yath ma cango litho,
JER.46.11	Awi ji ma Misir!
JER.46.11	Witieko oro yen kweth nono,
JER.46.11	ongoye gima nyalo cango win.
JER.46.12	Nonin jotieko winjo kwoŋ wickwot perin,
JER.46.12	aka piny opoŋ gi ywak perin,
JER.46.12	jalweny lwowere i jalweny man,
JER.46.12	joje jopodho kanyacel.
JER.46.14	Tuci i Misir, aka langa i Migdol,
JER.46.14	Memfis kodi Tapanihes.
JER.46.14	Waci ni, “Cungi win, yikere win,
JER.46.14	kole abor lareyo woko kisi gimoro thoko win.”
JER.46.15	Raŋo Apis oringo?
JER.46.15	Raŋo thwon mewin k'ocungo?
JER.46.15	Obedo kwoŋbedo Rwoth oredho go piny.
JER.46.16	Jolweny mewin jocer to jopodho,
JER.46.16	kisi dhano owaco ri nyawote ni,
JER.46.16	biye, weyi wagiki bongi ji mawan,
JER.46.16	i piny ma wanywolere iye,
JER.46.16	aka waboth abor ma reyo wan woko.
JER.46.17	Miy Farawo, kere ma Misir nyinge:
JER.46.17	Jakoko m'okeŋ hongo pere.
JER.46.18	Paka akwo, kere waco,
JER.46.18	go ma nyinge obedo Rwoth pa lwak jolweny, moro bino,
JER.46.18	paka Tabor i dier gote,
JER.46.18	paka ŋamia i thengi nam.
JER.46.19	Yik win migugu mewin kadho i twec,
JER.46.19	win ji ma Misir!
JER.46.19	Kole Memfis lalokere thim,
JER.46.19	gunda, m'ongoye ji ma jobed'iye.
JER.46.20	Misir cal paka roya maŋon,
JER.46.20	ma kilasese m'owok yumalo omonjo.
JER.46.21	Jolweny pere m'opangisa,
JER.46.21	jocale nyithindhi dhok ma cwe i cel,
JER.46.21	jo bende jowire to joringo kanyacel,
JER.46.21	jok'ocungo.
JER.46.21	Kole ndelo pajo ma teko otieko podho kwoŋ jo,
JER.46.21	hongo ma gir'acula pajo.
JER.46.22	Misir ringo, aka lwiyo paka thwol,
JER.46.22	kole jokwor pere joŋanjo gi meni,
JER.46.22	jobino kwoŋe gi le,
JER.46.22	paka jotoŋ yen.
JER.46.23	Jolacwado lul pere,
JER.46.23	makada nende oyukino swa,
JER.46.23	kwoŋbedo jothoth loyo bonyo,
JER.46.23	aka jokikwanere.
JER.46.24	Ji ma Misir wiy jo lakwot,
JER.46.24	ilaketho jo i cingi ji ma yumalo.
JER.46.25	Rwoth pa lwak jolweny, Were pa Isiraili waco ama: Neni, akelo gir'acula kwoŋ Amon ma Thebes kodi Farawo kodi Misir kodi werin pere kodi kerin pere kodi kwoŋ Farawo kodi jono ma joketho geno kwoŋ go. 
JER.46.26	Alaketho jo i cingi jono ma jodwaro neko jo, ri kere Nebukadineza ma Babilon kodi jotel pere. Rumacen ji jolabedo i Misir kendo paka cango con, Rwoth waco.
JER.46.27	aka wikiri wibwok, Awi Isiraili;
JER.46.27	Kole akidho botho win wok bor,
JER.46.27	kanyacel gi nyithindho mewin wok i piny ma twec.
JER.46.27	Yakobo ladwoko peco to bedo i piny ma disiem,
JER.46.27	aka ongoye ŋata lamiyo go bwok.
JER.46.28	Paka ri in, Yakobo ŋeca paran, ikir'ilwor,
JER.46.28	Rwoth waco.
JER.46.28	Kole anitie kodin.
JER.46.28	Alareyo woko nonin je
JER.46.28	kam'akedho win'iye,
JER.46.28	t'akilareyo win woko.
JER.46.28	Alamiyo win gir'acula ma ripo,
JER.46.28	kole akilaweyo m'akimiyo win gir'acula.
JER.47.2	Rwoth waco ama:
JER.47.2	Neni, pi tula wok yumalo,
JER.47.2	aka lalokere paka mikula m'opoŋ de oy,
JER.47.2	jolaumo piny kodi kisi gima nitie iye,
JER.47.2	tindi madwoŋ kodi jono ma jobed'iye.
JER.47.2	Ji jolaywak,
JER.47.2	aka ji ma piny jolagoyo ndur.
JER.47.3	I mayindo ma tiendi kayinin pere,
JER.47.3	i derino ma cawilin pere kodi yengirok ma tiendi jo,
JER.47.3	jonywol jokinyal gik omo nyithindho pajo,
JER.47.3	kwoŋbedo cingi gin nyapere.
JER.47.4	Ndelo bino,
JER.47.4	ma reyo woko Jofilistia je,
JER.47.4	ilacego woko i Tire kodi Sidon,
JER.47.4	kony je m'oyido odoŋ.
JER.47.4	Kole Rwoth lareyo woko Jofilistia,
JER.47.4	ji ma jodoŋ i Kirete.
JER.47.5	Pata otieko mako ji ma Gaza ro ywak,
JER.47.5	Asikelon oliŋ nisi.
JER.47.5	Awi ji ma jodoŋ i milelo pajo,
JER.47.5	wilaywak kiri keraŋo.
JER.47.6	Awi, abor pa Rwoth,
JER.47.6	ilakudere kiri keraŋo?
JER.47.6	Gik i odin,
JER.47.6	ywomere aka liŋ.
JER.47.7	To oliŋ nedi,
JER.47.7	ma Rwoth otieko wodho rigo or,
JER.47.7	kwoŋ Asikelon kodi ji ma jobedo i thengi nam,
JER.47.7	otiek miyo go tic koro.
JER.48.1	Me apaka Rwoth pa lwak jolweny, Were pa Isiraili waco ama:
JER.48.1	Kidamba ri Nebo, kole odoŋ gunda!
JER.48.1	Kiriathayim odoŋ i wickwot aka omaki,
JER.48.1	kapondo mere otur woko.
JER.48.2	Dwoŋ pa Mowab orumo woko,
JER.48.2	jocano raco i Hesibon kwoŋe,
JER.48.2	ma reyo woko go bedo nono.
JER.48.2	Win bende, cwo ma joneko, ilamwolo win,
JER.48.2	ka abor oriem win.
JER.48.3	Ji ma Horonayim joywak ama,
JER.48.3	Akaka gi rerok!
JER.48.4	Orey woko Mowab,
JER.48.4	nyithindho pere joywak.
JER.48.5	Winji derino ma cwako um gin,
JER.48.5	i yo ka joidho malo i Luhith,
JER.48.5	jokadho ka joywak gi litho,
JER.48.5	ka joloro piny i Horonayim.
JER.48.6	Jowaco ni, kwakere win,
JER.48.6	ringi win wibothi kwo mewin,
JER.48.6	paka punda madhako madudi i thim.
JER.48.7	Kole kwoŋbedo oyido iketho geno i tic perin kodi i lim perin,
JER.48.7	in bende ilamakin,
JER.48.7	were perin Kemos lakadho bedo i wiloka,
JER.48.7	kanyacel gi jotel pere kodi jocway ri were i wi migam pere.
JER.48.8	Jarey woko labino i kisi tindi madwoŋ,
JER.48.8	aka ongoye tindi madwoŋ ma lakwale.
JER.48.8	Milelo kiri gi kam'othangere je lakisika woko,
JER.48.8	paka Rwoth otieko luwo.
JER.48.9	Kethi gicen cumbi ri Mowab,
JER.48.9	kole go lapodho adieri,
JER.48.9	tindin pere ladoŋ nono,
JER.48.9	m'ongoye ji ma jobedi i iye.
JER.48.10	Kwoŋ ri ŋata timo tic pa Rwoth gi lithirok,
JER.48.10	kwoŋ ri ŋat'owey ma k'ooro abor pere ma neko.
JER.48.11	Mowab oyido nitie i kwo m'otoy wok i soye pere
JER.48.11	go oyido opie paka vini m'opie,
JER.48.11	paka vini ma k'oloki wok iy'atawo konjo i man,
JER.48.11	cwe pere k'orumo,
JER.48.11	aka kur pere k'okwok.
JER.48.12	Riameno ndelo bino, Rwoth waco, m'abino dhiro ji ma jolayweyo go, aka jolalwindo atewe ma vini pere to joturo mathindho thindho. 
JER.48.13	Kenyo wickwot lamako Jomowab gi were pajo Kemos, paka cango wickwot omako Joisiraili gi Bethel were m'oyido jogeno.
JER.48.14	Winyalo nedi waco ni, “Wabedo jomiseni,
JER.48.14	aka jolweny matek?”
JER.48.15	Jarey woko Mowab kodi tindin pere otieko ay malo,
JER.48.15	aka yac pere mabeyo loyo jotieko kadho piny neki,
JER.48.15	Kere waco, go ma nyinge obedo Rwoth pa lwak jolweny.
JER.48.16	Teko pa Mowab ocore cegin,
JER.48.16	aka rerok pere bino ma dwir.
JER.48.17	Ywak win ri Mowab, win joger pere,
JER.48.17	kodi jono je ma joŋeyo nyinge.
JER.48.17	Waci win ni, “Neni nger maluth ma dhum pere otur'iye,
JER.48.17	luth madwoŋ!”
JER.48.18	Lori win piny wok i dwoŋ,
JER.48.18	aka wibedi i piny i fukefuke,
JER.48.18	win ma wibedo i Dibon.
JER.48.18	Kole jarey woko Mowab otieko bino malo kwoŋ win,
JER.48.18	go otieko reyo woko kapondo mewin.
JER.48.19	Cungi win i thengi royo winen,
JER.48.19	win ma wibedo i Arower.
JER.48.19	Penji win jacwo ma ringo kodi dhako ma kwale,
JER.48.19	ka wiwaco ni, “Aŋo m'otimere?”
JER.48.20	Wickwot omako Mowab, kole otur woko,
JER.48.20	goy win ndur aka ywak win!
JER.48.20	Waci win i thengi malawa Arinon,
JER.48.20	nike orey woko Mowab.
JER.48.21	Kole otiek thumo banja ri piny m'obipere: Kwoŋ Holon, Jaza kodi Mefath. 
JER.48.22	Dibon, Nebo kodi Beth Diblathayim. 
JER.48.23	Kiriathayim, Beth Gamul kodi Beth Mewon. 
JER.48.24	Kerioth, Bozra kodi tindin je i piny Mowab, bor kodi cegin. 
JER.48.25	Otur woko tungi Mowab, aka dhum pere orey woko, Rwoth waco.
JER.48.26	Rwoth waco ni, Miy win Mowab womer, kwoŋbedo go otiŋere malo kwoŋ Rwoth. Weyi Mowab woŋindere i ŋok pere. Go bende lalokere ginyero. 
JER.48.27	Isiraili oyido obedo ginyero rin, makada nende k'omaki go i dier jokwo. To kisi k'oyido iluwo kwoŋ go, iyengo wiyin.
JER.48.28	Ngoye win i tindin aka wibedi i telin,
JER.48.28	win ji ma wibedo i Mowab!
JER.48.28	Bedi win paka akuro ma geto ode,
JER.48.28	i thengi milelo maluth.
JER.48.29	Watieko winjo kwoŋ delok pa Mowab,
JER.48.29	go jakwoto swa.
JER.48.29	Watieko winjo kwoŋ telok pere, delok kodi gero pere,
JER.48.29	kodi kwoŋ kwoto ma cunye.
JER.48.30	An won aŋeyo kwoŋ gero pere, Rwoth waco,
JER.48.30	delok pere ma twodo,
JER.48.30	gi tim pere ma twodo.
JER.48.31	Riameno agoyo ndur ri Mowab,
JER.48.31	aywak ri Mowab gibe,
JER.48.31	aka arem ri ji ma Kiri Heres.
JER.48.32	Aywak riwin loyo ji ma Yazer,
JER.48.32	awi ji ma Sibima!
JER.48.32	Jangin okalo nam,
JER.48.32	aka otundo bor kiri Yazer.
JER.48.32	To jarey woko otieko podho kwoŋin,
JER.48.32	olemo perin ma cwir kodi kwoŋ nyingi vini perin.
JER.48.33	Omayin woko forok kodi kisangala,
JER.48.33	wok i piny Mowab ma wega olemo.
JER.48.33	Atieko juko vini wok i kadhiŋo vini,
JER.48.33	ongoye ŋata biyo vini gi kisangala,
JER.48.33	aka koko ma kisangala ongoye.
JER.48.34	Ji ma Hesibon kodi Eliale joywak, aka ywak pajo winjere tundo kiri Yahaz. Dwondi jo winjere i Zowar kiri i Horonayim kodi Egilath Selisiya. 
JER.48.35	Rwoth waco ni, “Alakwanyo woko ji ma jomiyo cowirok kodi mic ri werin pajo i kalamo.”
JER.48.36	Riameno adundo paran ywak ri Mowab paka madundo kodi ri ji ma Kiri Heres. Kole lim m'oyido jolimo orere woko. 
JER.48.37	Joje jotieko lielo ye wi jo kodi ye tik jo. Joje jogwero cingi jo to jotweyo kutiya i pier jo. 
JER.48.38	I wi udi ma Mowab je kodi kam'othangere je ongoye giman kwanyo woko ywak, kwoŋbedo an atieko turo woko Mowab paka atawo m'ongoye ŋata mito, Rwoth waco. 
JER.48.39	Neni paka otur! Neni paka joyway! Neni paka Mowab owiro ŋeye i wickwot! Ameno apaka Mowab otieko lokere ginyero kodi gibwok ri joger pere je.
JER.48.40	Kole Rwoth waco ama:
JER.48.40	Neni, nono moro laay mayil paka ango,
JER.48.40	to yaro bwombe kwoŋ Mowab.
JER.48.41	Ilamako tindin,
JER.48.41	kodi kapondo.
JER.48.41	Cuny jolweny ma Mowab, labwok i ndelo no,
JER.48.41	paka cuny dhako ma ŋedi ramo.
JER.48.42	Ilareyo woko Mowab paka nono,
JER.48.42	kwoŋbedo go ogwenyere kwoŋ Rwoth.
JER.48.43	Teko, bur kodi bwo,
JER.48.43	nitie ruwaŋ win, awi ji ma Mowab.
JER.48.43	Rwoth waco.
JER.48.44	Kisi ŋat'oringi kwoŋ teko,
JER.48.44	lapodho i bur,
JER.48.44	aka kisi ŋat'owok i bur,
JER.48.44	lamoko i bwo.
JER.48.44	Rwoth waco.
JER.48.45	I tipo ma Hesibon,
JER.48.45	ji ma joringo jocungo ma joloc,
JER.48.45	kole mac owok i Hesibon,
JER.48.45	cuk mac owok i ot pa Sihon,
JER.48.45	aka oreyo woko nyim Mowab,
JER.48.45	kasik pa ji ma jogwenyirok.
JER.48.46	Kidamba rin, awi Mowab!
JER.48.46	Ji pa were Kemos jotieko rere woko,
JER.48.46	kole oter wot win i twec,
JER.48.46	kanyacel gi nyiki win.
JER.48.47	Kucel aladwoko lim ma Mowab,
JER.48.47	i ndelo ma bino, Rwoth waco.
JER.48.47	Me apaka athumo ri Mowab banja.
JER.49.1	Joisiraili jongoye gi wot jo?
JER.49.1	Isiraili ongoye gi musika?
JER.49.1	Raŋo oyey ji ma jolamo were Molek mako adec pa Gad,
JER.49.1	aka jobedo i tindin mere.
JER.49.2	Riameno, hongo bino adieri,
JER.49.2	Rwoth waco,
JER.49.2	m'abino kudho gwara ma lweny,
JER.49.2	kwoŋ Raba tindi madwoŋ pa Joamon,
JER.49.2	lalokere gunda,
JER.49.2	aka ilawaŋo calin mere gi mac,
JER.49.2	kenyo Isiraili oriemo woko ji ma joriemo go,
JER.49.2	Rwoth waco.
JER.49.3	Ywak, awi Hesibon, kole Ay orere woko!
JER.49.3	Ywak win, awi ji ma Raba!
JER.49.3	Ruki win kutiya,
JER.49.3	ywak win, aka wicwadere g'adasa!
JER.49.3	Kole were mewin Molek lakadho i twec,
JER.49.3	kanyacel gi jocway ri were i wi migam pere kodi jotic pere.
JER.49.4	Raŋo winor i meni mewin?
JER.49.4	Meni mewin lacere,
JER.49.4	Awi ji ma Amon,
JER.49.4	oyido wigeno lim mewin, ka wiwaco ni,
JER.49.4	“Ŋa ma lamonjo wan?”
JER.49.5	Akidho kelo teko kwoŋ win,
JER.49.5	Rwoth pa lwak jolweny waco,
JER.49.5	wok bongi joger mewin je,
JER.49.5	aka ilakedho win, kisi dhano kapere,
JER.49.5	m'ongoye ŋata lacoko ji ma jokedhere.
JER.49.6	To rumacen, aladwoko lim pa Joamon. Rwoth waco.
JER.49.7	Rieko ongoye kendo i Teman?
JER.49.7	Jomic rieko josika woko?
JER.49.7	Rieko pajo orumo woko?
JER.49.8	Ringi win, wire wigik, nywongi win piny,
JER.49.8	win ji ma wibedo i Dedan!
JER.49.8	Kole alakelo teko pa Esau kwoŋe,
JER.49.8	i hongo m'abino miyo go gir'acula.
JER.49.9	Ka jofoni nyingi vini jobino bongin,
JER.49.9	jokiwey ye moro wi yath vini,
JER.49.9	ka jokwo jobino kwo wor,
JER.49.9	jokikwal ye nyaka gima jomito?
JER.49.10	To atieko lunyo Esau kinyoro,
JER.49.10	atieko yawo kapondo pere,
JER.49.10	aka go kinyal pondo.
JER.49.10	Ji pere je orey woko, wade pere,
JER.49.10	kanyacel gi joger pere, ongoye ŋat'odoŋ.
JER.49.11	Weyi nyithindho kic perin, alakuro jo makwo,
JER.49.11	aka weyi mon tho perin jowogenan.
JER.49.12	Kole Rwoth waco ama: K'inen jono ma jokiripi madho kikopo ma candirok fodi joripo madho, onyo in ama k'omiyin gir'acula? In bende iripo madho kikopo no. 
JER.49.13	Kole an won atieko kwoŋirok, Rwoth waco, nike Bozra lalokere gibwok aka gi minyom, gunda kodi gi kwoŋ, aka tindi pere je ladoŋ gundin kicutho.
JER.49.14	Atieko winjo mikwenda wok bongi Rwoth,
JER.49.14	aka oor jamikwenda i dier nonin.
JER.49.14	Cokere win kanyacel aka wimonji go,
JER.49.14	aka ay win ri lweny.
JER.49.15	Alalokin masisiri i dier nonin,
JER.49.15	aka ji jolacayin.
JER.49.16	Teko m'itugila,
JER.49.16	kodi delok ma cunyin otieko wondin,
JER.49.16	win ma wibedo wilwindi matendere,
JER.49.16	aka wibedo malo wi gote.
JER.49.16	Makada nende wigeto od win malo paka ango,
JER.49.16	aladwoko win piny wok kenyo.
JER.49.16	Rwoth waco.
JER.49.17	Edom lalokere gibwok, aka kisi ŋat'oluwi cegin gine labwok aka lalwiyo kwoŋbedo teko pere je. 
JER.49.18	Paka orey woko Sodom kodi Gomora, Rwoth waco, apaka bende ongoye ŋata labedo i Edom kendo ongoye dhano ma labed'iye. 
JER.49.19	Paka simbwor ma wok i lul m'oyukino i thengi Yordan kadho i kakwath, ameno apaka alariemo woko Joedom wok i kakwath pajo abwap. Kenyo alayero jatel rijo. Onyo ŋa ma cal Rwoth, aka ŋa manyalo comirok kodi go? Jakwath mene manyalo cungo ruwaŋe? 
JER.49.20	Riameno winji can ma Rwoth otieko timo kwoŋ Edom kodi atoŋa ma go ocwogo kwoŋ ji ma Teman. Adieri mwendi mathindho mere ilakadho gi jo, aka kisi dhano je ladhier kwoŋ rerok pajo. 
JER.49.21	Piny lakirin ro derino ma rerok pajo, aka derino ma ywak pajo lawinjere i Nam M'obokere. 
JER.49.22	Neni, dhano laloro piny paka ango, aka go lapie piny to yaro bwombe kwoŋ Bozra. I ndelo no cuny jolweny ma Edom lapodho paka cuny dhako ma ŋedi ramo.
JER.49.23	Ji ma Hamath kodi ji ma Aripad jorembo,
JER.49.23	kwoŋbedo jowinjo wac marac.
JER.49.23	Joleny i lworo, jouco paka nam,
JER.49.23	ma kinyal kwe.
JER.49.24	Ji ma Damasiko jotieko lokere manyap, aka joringo,
JER.49.24	aka jopapin,
JER.49.24	jonitie i litho kodi i rembo,
JER.49.24	paka dhako ma ŋedi ramo.
JER.49.25	I nger aŋo m'ojwangi iye tindi madwoŋ m'oŋeyere,
JER.49.25	tindi m'opoŋ'iye kisangala!
JER.49.26	Riameno yac pere jolatho i royo ma tindi madwoŋ,
JER.49.26	aka ilareyo woko jolweny pere i ndelo no,
JER.49.26	Rwoth pa lwak jolweny waco.
JER.49.27	Alacwinyo mac i kor cel ma Damasiko,
JER.49.27	aka lawaŋo woko pecin pa kere Benhadad.
JER.49.28	Me wac ma mako kwoŋ Kedar kodi kerin ma Hazor ma kere Nebukadineza okengila.
JER.49.28	Rwoth waco ama:
JER.49.28	Ay malo imonji Kedar,
JER.49.28	reyi woko ji ma yuwok ceŋ!
JER.49.29	Ter wemin pajo kodi mwendi pajo,
JER.49.29	nangin pajo ma geŋirok kodi gigipiny pajo.
JER.49.29	Tiŋi win ŋamin pajo widoŋ gine,
JER.49.29	aka ywak lawinjere malo, “Teko othoko iye je.”
JER.49.30	Ringi win, lera win bor, pondi win milelo,
JER.49.30	awi ji ma tindi madwoŋ Hazor!
JER.49.30	Rwoth waco.
JER.49.30	Ato kere Nebukadineza ma Babilon,
JER.49.30	otieko timo can kwoŋ win,
JER.49.30	aka ocwogo atoŋa kwoŋ win.
JER.49.31	Ay malo imonji piny moro i yoto,
JER.49.31	piny ma bedo i siem.
JER.49.31	Rwoth waco.
JER.49.31	Kole tindi madwoŋ pajo ongoye gi waŋkace kosa nywenye
JER.49.31	aka bedo kakende.
JER.49.32	Ter win ŋamin pajo,
JER.49.32	kanyacel gi dwol dhok pajo.
JER.49.32	Alakedho i kisi thenge,
JER.49.32	jono ma jolielo ye wiy jo macek,
JER.49.32	aka alakelo teko kwoŋ jo,
JER.49.32	wok i kisi thenge.
JER.49.32	Rwoth waco.
JER.49.33	Hazor lalokere kabedo p'ogwaŋe madudi,
JER.49.33	aka lalokere gunda kicutho,
JER.49.33	ongoye ŋata labedo kenyo,
JER.49.33	aka dhano k'obed'iye kendo.
JER.49.34	Wac pa Rwoth obino ri jatuci wac Yeremia ma mako kwoŋ Elam, i cakirok ma dhum pa kere Zedekia ma Yuda. 
JER.49.35	Rwoth pa lwak jolweny waco ama: Akidho turo woko gibayo asere pa Elam je ma miyo go meni. 
JER.49.36	Alamiyo koyo ma wok i thenge aŋwen ma piny wokudhi Elam, aka langoye piny ma ji ma Elam jolakidho bed'iye jowiloka. 
JER.49.37	Alabwoko ji ma Elam ruwaŋ jokwor pajo, kodi ruwaŋ jono ma jorango neko jo. Alakelo teko kwoŋ jo, nge paran mager, Rwoth waco. Aladhiro abor kwoŋ jo, cuka anotiek reyo jo woko. 
JER.49.38	Alaketho kom paran ma dhum i Elam, t'areyo woko kere pajo kodi jotel pajo, Rwoth waco.
JER.49.39	To i ndelo ma rumacen, aladwoko lim pa Elam kendo, Rwoth waco.
JER.50.2	Tuci i dier nonin aka iwaci,
JER.50.2	tiŋi bendera aka ilanga,
JER.50.2	ikir'imuŋ, to wac ni,
JER.50.2	Otiek mako Babilon,
JER.50.2	werin pere Bel wickwot omako,
JER.50.2	aka Mariduk odoŋ dhier.
JER.50.2	Calin pa Babilon jodhier,
JER.50.2	aka wickwot omako jo.
JER.50.3	“Kole nono owok yumalo kwoŋ Babilon, aka lareyo woko piny pere, m'ongoye ŋata labed'iye, ji kiri g'ogwaŋe je jolaringo.”
JER.50.4	I ndelo no, aka i hongo no, Rwoth waco, ji ma Isiraili jolabino, jo kodi ji ma Yuda kanyacel, jolabino ka joywak ka jorango Rwoth Were pajo. 
JER.50.5	Jolapenjo royo ma kidho i Zayon, ka joŋiyo yukorago. Jolabino timo gi Rwoth cikirok ma cil gi cil ma jok'otur.
JER.50.6	Ji paran oyido jobedo rombo ma jorwenyo; jokwath pajo oyido jorwenyo jo, jowiro jo woko wi gote. Jolera wok wi got kadho i tendere paka rombo, aka wicwil omako jo gi peco pajo. 
JER.50.7	Jono je ma jonwaŋo jo jotieko reyo woko jo, aka jokwor pajo jotieko waco ni, “Wabu banja, kwoŋbedo jotimo reco kwoŋ Rwoth, jakwath m'otire, Rwoth, geno pa kwarere pajo.”
JER.50.9	Kole akidho ico t'akelo nonin madongo kwoŋ Babilon wok i piny ma yumalo, aka jolamonjo go to jomako. Asere pajo cal g'asere pa jalweny ma jandijo ma kidok gi cinge nono. 
JER.50.10	Ilakinyaga Babilon, aka jono je ma jolakinyaga jolatero kisi gimoro, Rwoth waco.
JER.50.11	Rwoth waco ni, “Makada nende ifore, aka isangala,
JER.50.11	awi ji ma jonyaga piny paran,
JER.50.11	makada nende wipor malo paka roya dhiaŋ ma camo lum,
JER.50.11	aka i hamo paka kayina matek,
JER.50.12	wickwot lamako yokin,
JER.50.12	yokin m'onywolin lasewere wic.
JER.50.12	Babilon labedo nono macowe,
JER.50.12	thim, lowo m'othwo, kodi opalipat.
JER.50.13	Ongoye ŋata labed'iye kwoŋbedo keme pa Rwoth,
JER.50.13	to larere kicutho.
JER.50.13	Kisi dhano m'oluw cegin gi Babilon ladhier,
JER.50.13	to uro kwoŋbedo adhola pere je.
JER.50.14	Ter win kabedo mewin thoko Babilon,
JER.50.14	win je ma wicelo asere,
JER.50.14	celi win go, wikiri wiwey asere moro je,
JER.50.14	kole Babilon otieko timo reco kwoŋ Rwoth.
JER.50.15	Koki win kwoŋ Babilon i thenge je,
JER.50.15	kole go otieko tiŋo cinge malo,
JER.50.15	cel pere otieko podho,
JER.50.15	aka orwadhi piny.
JER.50.15	Kole me culo kwor pa Rwoth,
JER.50.15	cul win kwor kwoŋ go,
JER.50.15	tim win rigo paka go bende otimo.
JER.50.16	Neki win jocwoyo i Babilon,
JER.50.16	kodi ja ringa i hongo ma keco,
JER.50.16	kole ro abor ma reyo woko,
JER.50.16	joje jolagik bongi ji pajo,
JER.50.16	aka joje jolaringo i piny pajo wegi.”
JER.50.17	Rwoth waco, “Joisiraili jocale rombo ma simbwor oriemo to jokedhere. Marapena Asiria oreyo go, aka onyo i cowe Kere Nebukadineza ma Babilon ŋinyo woko cokin pere. 
JER.50.18	Riameno Rwoth pa lwak jolweny, Were pa Isiraili waco ama: Akidho miyo kere ma Babilon gir'acula kanyacel gi piny pere, paka amiyo kere ma Asiria gir'acula. 
JER.50.19	Aladwoko Isiraili i piny pajo. Jolacamo madongo wi got Kamel kodi iy'adec ma Basan, jolacamo kisi cemo ma jomito ma ipidho iy'adec ma Efrayim kodi Giliad. 
JER.50.20	I ndelo no, aka i hongo no, reco kilabedo i Isiraili, aka kidakana langoye i Yuda, kwoŋbedo alacwako ri jono m'abino weyo makwo, Rwoth waco.”
JER.50.21	Kadhi malo i lowo pajo Merathayim,
JER.50.21	aka imonji go,
JER.50.21	monji ji ma jobedo i Pekod,
JER.50.21	aka irey woko jo kicutho,
JER.50.21	Rwoth waco.
JER.50.21	Tim kisi gim'atieko waco rin.
JER.50.22	Derino ma lweny winjere i lowo,
JER.50.22	aka rerok madwoŋ nitie.
JER.50.23	Babilon m'oyido obedo nyundu ri piny gibe,
JER.50.23	otoŋ woko aka otur.
JER.50.23	Neni, kite ma Babilon olokere
JER.50.23	gibwok i dier nonin.
JER.50.24	Iciko bwo perin won aka imoko iye, awi Babilon,
JER.50.24	to ikiŋeyo,
JER.50.24	oniaŋ kwoŋin aka omakin,
JER.50.24	kwoŋbedo ipiemo gi Rwoth.
JER.50.25	Rwoth otieko yawo kakan ma gilweny pere,
JER.50.25	aka owodho gilweny ma keme pere.
JER.50.25	Kole Rwoth Were pa lwak jolweny nitie gi tic atima,
JER.50.25	i piny pa Jobabilon.
JER.50.26	Monji win go wok i kisi thenge,
JER.50.26	yaw win dere pere,
JER.50.26	dhuri win go paka cemo, aka wirey woko go kicutho,
JER.50.26	wongoye gima wodoŋ kwoŋe.
JER.50.27	Neki win jolweny pere je,
JER.50.27	neki win joje,
JER.50.27	kidamba rijo, ndelo pajo otieko tundo,
JER.50.27	hongo ma gir'acula pajo.
JER.50.28	Winji, jowiloka kodi ji ma jokwale wok i Babilon jobino tuco i Zayon culo kwor pa Rwoth Were mawan ri gima Jobabilon jotimo ri ot pere.
JER.50.30	Riameno ilaneko yac pere i royin pere, aka ilareyo woko jolweny pere i ndelo no, Rwoth waco.
JER.50.31	Neni ee, acomere kwoŋin, awi janoro me,
JER.50.31	Rwoth Were pa lwak jolweny waco.
JER.50.31	Ndelo perin otieko tundo,
JER.50.31	ndelo m'abino miyin'iye gir'acula.
JER.50.32	Janoro lacer to podho,
JER.50.32	t'ongoye ŋata latiŋo go malo.
JER.50.32	Alacwinyo mac i tindin pere madongo,
JER.50.32	ma lareyo woko kisi gimoro.
JER.50.33	Rwoth pa lwak jolweny waco ama: Idiyo ji ma Isiraili kodi ji ma Yuda. Jono je ma jomako jo joswana jo matek ma jokiwey jo kadho. 
JER.50.34	To jaboth pajo tek, nyingi go obedo Rwoth Jameni Je. Go won ama lakiosa rijo, ŋey wokel siem i piny, to kelo teko ri ji ma Babilon.
JER.50.35	Rwoth waco ama:
JER.50.35	Lweny kwoŋ Jobabilon,
JER.50.35	kodi kwoŋ ji ma jobedo i Babilon.
JER.50.35	Lweny kwoŋ jotel pere kodi jorieko pere.
JER.50.36	Lweny kwoŋ jothieth,
JER.50.36	ŋey jowolokere jomamiŋ.
JER.50.36	Lweny kwoŋ jolweny pere,
JER.50.36	ŋey worey woko jo.
JER.50.37	Lweny kwoŋ kayinin pere kodi cawilin pere,
JER.50.37	kodi kwoŋ jolweny ma jopangisa je,
JER.50.37	ŋey jowolokere mon.
JER.50.37	Lweny kwoŋ lim pere,
JER.50.37	ŋey wonyaga woko.
JER.50.38	Keli milengela kwoŋ piny pere,
JER.50.38	ŋey pi pere wocwiy.
JER.50.38	Kole Babilon obedo piny ma cal omor'iye,
JER.50.38	aka jolokere joneko ro calin.
JER.50.40	Labedo paka munyo Were oreyo woko Sodom kodi Gomora, joger pajo, Rwoth waco. Ongoye dhano ma lakwo kenyo, m'obed'iye kendo.
JER.50.41	Neni, nono bino wok yumalo,
JER.50.41	nono matek kodi kerin kweth,
JER.50.41	aka oici jo wok i piny mabor swa.
JER.50.42	Jomako asere kodi abor,
JER.50.42	aka joger m'ongoye nyutho wor.
JER.50.42	Derino pajo winjere paka mor pa nam,
JER.50.42	aka jogweyo kayinin.
JER.50.42	Joyikere lweny,
JER.50.42	kwoŋ win, awi ji ma Babilon.
JER.50.43	Kere ma Babilon owinjo mikwenda kwoŋ jo,
JER.50.43	aka cinge olocere.
JER.50.43	Amurie omako go,
JER.50.43	kodi litho paka dhako ma ŋedi ramo.
JER.50.44	Paka simbwor ma bino wok kam'oyukino i thengi Yordan kidho i lum, an Rwoth alabino miyo Jobabilon ringo abwap wok i tindi madwoŋ pajo. Kenyo alayero ŋata an won amito dhumo jo. Ŋa ma cal an? Ŋa manyalo penjan? Jadhum mene manyalo cungo ruwaŋan? 
JER.50.45	Riameno winji win can ma Rwoth otieko timo kwoŋ Babilon, kodi atoŋa ma go otieko timo kwoŋ lowo ma Babilon. Adieri ilatero nyithindho pajo aka kisi dhano labwok. 
JER.50.46	Piny lakirin to yengere ka Babilon opodho, aka ywak pere lawinjere i dier nonin.
JER.51.1	Me apaka Rwoth waco:
JER.51.1	Akidho ico koyo ma reyo woko,
JER.51.1	kwoŋ Babilon,
JER.51.1	kodi ji ma jobed'iye.
JER.51.2	Aladhiro jopath i Babilon,
JER.51.2	aka jolayweyo go,
JER.51.2	to joweyo go m'othangere.
JER.51.2	Jolathoko go i kisi thenge,
JER.51.2	i ndelo ma teko.
JER.51.3	Ongoye yeyo ŋata celo abor celo,
JER.51.3	kosa ruko gilweny pajo.
JER.51.3	Ongoye weyo yac pere,
JER.51.3	reyi woko win jolweny pere kicutho.
JER.51.4	Jolalimo litho to jotho i piny Babilon,
JER.51.4	kodi i royin ma tindin madongo.
JER.51.5	Were, Rwoth pa lwak jolweny,
JER.51.5	fodi k'ojwango Isiraili kodi Yuda,
JER.51.5	makada nende lowo pajo opoŋ reco,
JER.51.5	ruwaŋ Ŋataleŋ pa Isiraili.
JER.51.6	Ngoye win woko i Babilon,
JER.51.6	kisi dhano wobothi kwo pere!
JER.51.6	Wikiri wirere ro reco pere,
JER.51.6	kwoŋbedo me hongo ma Rwoth cul'iye kwor kwoŋ Babilon,
JER.51.6	aka miyo go gir'acula ma ripo gine.
JER.51.7	m'amiyo piny gipi mer.
JER.51.7	Nonin jomadho vini mere,
JER.51.7	riameno jotimere paka joneko.
JER.51.8	Babilon opodho abwap aka oŋinyere woko,
JER.51.8	ywak win rigo,
JER.51.8	keli win mo ri adhola pere,
JER.51.8	poyi go nyalo cango.
JER.51.9	to go k'onyalo cango.
JER.51.9	Jwangi win go, aka weyi kisi dhano kwoŋ wan,
JER.51.9	wodoki i piny pere won.
JER.51.9	Kole Were ma i polo am'omiyo go gir'acula,
JER.51.9	aka rerok pere owinjere bor.
JER.51.10	Rwoth otieko miyo wan loyo,
JER.51.10	biye win watuci i Zayon,
JER.51.10	tic pa Rwoth Were mawan.
JER.51.11	Pak win aserin,
JER.51.11	yik win kwote mewin!
JER.51.11	Rwoth otieko guro cuny kerin ma Medes,
JER.51.11	kwoŋbedo atoŋa pere ri Babilon obedo ma reyo woko.
JER.51.11	Ameno apaka go laculo kwor ma reyo woko Ot pa Were.
JER.51.12	Tiŋi malo siro perin kwoŋ kor udi ma Babilon.
JER.51.12	Ridhi jakur!
JER.51.12	Dhiri jokur! Kethi cwo i lweny apondi.
JER.51.12	Kole Rwoth otieko timo can je to timo
JER.51.12	gima go oluwo ma mako kwoŋ ji ma bedo i Babilon.
JER.51.13	gike perin otieko tundo,
JER.51.13	thol ma kwo perin oŋadi woko.
JER.51.14	Rwoth pa lwak jolweny won gipi otieko kwoŋere:
JER.51.14	Adieri alapoŋin gi jolweny paka tome bonyo,
JER.51.14	aka jolagoyo koko ma kikengila kwoŋ win.
JER.51.15	Rwoth am'ocweyo piny gi meni pere;
JER.51.15	gi rieko pere ocweyo piny
JER.51.15	aka gi niaŋ pere oyaro polo.
JER.51.16	Ka go ogoyo dwonde, mor pa pi bedo i polo,
JER.51.16	aka go miyo fumbi ay wok i tielo ma piny.
JER.51.16	Go timo lithkoth ri koth,
JER.51.16	aka wodho woko koyo wok i kakan mere.
JER.51.17	Ka ji joneno gime, jolokere mamiŋ ma jongoye gi geno;
JER.51.17	jothedhi nywenye je ikwoto wiy jo gi cal pajo;
JER.51.17	kwoŋbedo cal pajo obedo gitwodo,
JER.51.17	aka luya ongoye i jo.
JER.51.18	Jongoye kony, tic ma twodo;
JER.51.18	i hongo ma gir'acula pajo jolakisika.
JER.51.19	Were pa Yakobo k'obedo paka jo;
JER.51.19	go a ŋat'ocweyo kisi gimoro,
JER.51.19	aka Isiraili obedo nono mar'alunja pere;
JER.51.19	Rwoth pa lwak jolweny obedo nyinge.
JER.51.20	Rwoth waco,
JER.51.20	“Babilon, ibedo nyundu paran, gilweny paran.
JER.51.20	Aorin ma ŋinyo woko nonin gi kerin,
JER.51.21	ma ŋinyo punde kodi jogwey,
JER.51.21	ma ŋinyo woko cawilin kodi jogwey,
JER.51.22	ma ŋinyo woko cwo gi mon;
JER.51.22	ma neko jom'oti kodi yac;
JER.51.22	ma neko yac gi nyir,
JER.51.23	ma neko jokwath gi mwendi pajo,
JER.51.23	ma neko jofur kodi kitipa pajo;
JER.51.23	ma neko jodhum kodi jotel.”
JER.51.24	Alaculo Babilon kodi ji je ma bed'iye ma wineno ro gimarac ma jotieko timo i Zayon, Rwoth waco.
JER.51.25	Kole amon swa kodin, awi got ma jarey,
JER.51.25	Rwoth waco.
JER.51.25	Alarieyo cingan kwoŋin,
JER.51.25	t'afuta in piny wok malo
JER.51.25	t'alokin buru.
JER.51.26	Ongoye telin ma lawok i gundin perin
JER.51.26	m'ilaoro ma geto. T'ilabedo paka opalipat cil gi cil,
JER.51.26	Rwoth waco.
JER.51.27	Tiŋi malo ranyuth i piny,
JER.51.27	kudhi gwara i dier nonin;
JER.51.27	yik nonin ma lweny gi Babilon!
JER.51.27	Lwoŋ nonin jowolweny gine,
JER.51.27	Ararat, Mini, kodi Asikenaz jowomonji.
JER.51.27	Kethi rigo jatel ma telo lweny,
JER.51.27	keli punde paka tome bonyo.
JER.51.28	Yik nonin ma lweny kodi Babilon,
JER.51.28	kerin ma Mediya, gi jodhum kodi jotel,
JER.51.28	gi kisi piny i dhum pajo.
JER.51.29	Piny kirin aka yengere,
JER.51.29	kwoŋbedo Rwoth timo can pere
JER.51.29	ma loko Babilon thim, m'ongoye ŋata bed'iye.
JER.51.30	Jolweny ma Babilon jotieko weyo lweny,
JER.51.30	jodoŋ i kambi pajo.
JER.51.30	Meni pajo orumo,
JER.51.30	jotieko lokere paka mon.
JER.51.30	Ocwiny udi pajo,
JER.51.30	nywenye pajo otur woko.
JER.51.31	Jaŋwec acel riŋo ma romo gi man,
JER.51.31	aka jamikwenda acel riŋo romo gi man,
JER.51.31	ma waco ri kere ma Babilon
JER.51.31	ni tindi pere madwoŋ omaki wok i thenge gi thenge.
JER.51.32	Jokwor jotieko mako malawa,
JER.51.32	aka jotieko waŋo cel gi mac.
JER.51.32	Jolweny ma Babilon jokirin.
JER.51.33	Kole Rwoth pa lwak jolweny waco ama, Were pa Isiraili:
JER.51.33	Nyar Babilon cal paka kisia
JER.51.33	i hongo m'onyon iye;
JER.51.33	kucel i hongo macek
JER.51.33	hongo ma keco go bino tundo.
JER.51.34	Kere Nebukadineza ma Babilon otieko cuto woko Yerusalem,
JER.51.34	otieko ŋinyo woko Yerusalem.
JER.51.34	Go oweyo tindi madwoŋ m'ongoye gimoro paka jagi,
JER.51.34	go omwonyo Yerusalem paka ogwaŋ madwoŋ ma nam.
JER.51.34	Go otieko poŋo iye gi gigipiny ma Yerusalem mabeyo,
JER.51.34	to bolo megi woko.
JER.51.35	Weyi ji ma Zayon jowowaci ni,
JER.51.35	“Weyi woculi kwor kwoŋ Babilon ro akaka m'otimi riwan.”
JER.51.35	Weyi Yerusalem wowaci ni, “Woculi kwor kwoŋ Babilon ro candirok mawan.”
JER.51.36	Riameno Rwoth waco ama ri ji ma Yerusalem:
JER.51.36	Akidho kiosa banja mewin
JER.51.36	t'aculo kwor riwin.
JER.51.36	Alathwo woko nam pere
JER.51.36	t'acwiyo woko waŋ pi pere.
JER.51.37	Babilon lalokere kidhur gundin,
JER.51.37	kero kibwe,
JER.51.37	gima miyo jo bwok gi kirin,
JER.51.37	m'ongoye ŋata bed'iye.
JER.51.38	Paka nyithindhi simbwore jobino kiuja kanyacel.
JER.51.39	Jobedo joworo? Alayiko rijo kalima t'amero jo to josangala.
JER.51.39	Jolakidho nindo to jok'ocew, apaka Rwoth waco.
JER.51.40	Alatero wothum jo, paka rombo, diegi gi wot rombo.
JER.51.40	An Rwoth, atieko luwo.
JER.51.41	Rwoth waco mako kwoŋ Babilon:
JER.51.41	Tindi madwoŋ ma piny gipi jopako,
JER.51.41	otiek mako! Nga Babilon onyo,
JER.51.41	olokere gima kiber anena ri nonin!
JER.51.42	Nam onyo mol i wi Babilon to umo,
JER.51.42	gi derino mere ma mor.
JER.51.43	Tindi madongo onyo jolokere gima,
JER.51.43	miyo ji lworo, aka onyo jocale opalipat,
JER.51.43	gi thim. Lowo m'ongoye ŋata bed'iye kosa
JER.51.43	luw'iye.
JER.51.44	Alamiyo Bel gir'acula, were pa Jobabilon,
JER.51.44	t'amiyo go weyere kodi gigipiny pere,
JER.51.44	m'okwal. Nonin jok'olam go kendo;
JER.51.44	kor udi ma Babilon jotieko podho.
JER.51.45	Ji ma Isiraili, ringi wingoye woko kenyo!
JER.51.45	Ringi wiboth kwo mewin kwoŋ nge pa Rwoth!
JER.51.46	Cuny win wokiri wopodhi kosa wibedi gi lworo
JER.51.46	kwoŋbedo luwo makicar ma wiwinjo.
JER.51.46	Kisi oro luwo makicar m'opokere nyay;
JER.51.46	luwo makicar mar'akaka i piny,
JER.51.46	kodi kere acel ma lwenyo gi man.
JER.51.47	Aridho riwin, ndelo bino
JER.51.47	m'alamiy'iye gir'acula ri cal ma Babilon;
JER.51.47	piny pere gipi ilaketho i wickwot,
JER.51.47	aka ji mere je ilaneko.
JER.51.48	Kisi gimoro je ma piny kodi ma polo
JER.51.48	jolakoko gi kisangala ka Babilon opodhi
JER.51.48	i cingi ji ma jowok yumalo ma reyo woko,
JER.51.48	Rwoth waco.
JER.51.49	Babilon okelo tho ri ji i piny gipi,
JER.51.49	aka onyo riameno Babilon lapodho
JER.51.49	kwoŋbedo otieko miyo ji kweth ma
JER.51.49	Isiraili jotho. An Rwoth, atieko luwo.
JER.51.50	Rwoth waco ri ji pere i Babilon ni:
JER.51.50	“Witieko kwale kwoŋ tho! Pama kadhi
JER.51.50	win! Wikiri wikuri! Kada wibor gi peco,
JER.51.50	par win kwoŋan, an Rwoth mewin, aka wipoy Yerusalem.
JER.51.51	Wiwaco ni, ‘Lifol omako wan, to wickwot mako wan;
JER.51.51	wawinjo ni wangoye kony kicutho
JER.51.51	kwoŋbedo jopath jotieko tero Kabedo Maleŋ i Ot pa Were.’
JER.51.52	Onyo riameno, adieri hongo bino, Rwoth waco,
JER.51.52	m'alamiy'iye gir'acula ri calin pere,
JER.51.52	aka ma jolimi litho joladwanyere gi litho to joywak i piny gipi.
JER.51.53	Kada Babilon oidhi pondeponde to geto cel matek kenyo,
JER.51.53	fodi alanyalo dhiro ji ma turo woko, Rwoth waco.”
JER.51.54	Rwoth waco ni,
JER.51.54	“Winji win derino ma ywak i Babilon,
JER.51.54	ma ywak ro rerok i piny pa Jokaldin!
JER.51.55	Kole Rwoth reyo woko Babilon,
JER.51.55	aka miyo go liŋ nisi.
JER.51.55	Jolweny joyombere i iye paka derino
JER.51.55	pa pi ma mol, to jomonjo gi derino ma woy.
JER.51.56	Jobino ma reyo woko Babilon;
JER.51.56	omaki jolweny mere,
JER.51.56	aka aserin pajo otur woko.
JER.51.56	Kole Rwoth obedo Were ma miyo gimarac gir'acula,
JER.51.56	aka alatic gi Babilon paka mitere.
JER.51.57	Alaloko jodhum mere jomero,
JER.51.57	cwo ma joriek, jotel gi jolweny.
JER.51.57	Jolakidho nindo to jok'ocew.
JER.51.57	Kere waco, go ma nyinge obedo Rwoth pa lwak jolweny.
JER.51.58	Rwoth pa lwak jolweny waco ama:
JER.51.58	Kor ot ma Babilon mapando
JER.51.58	ilariewo piny,
JER.51.58	aka waŋkace mere ma joŋawere
JER.51.58	ilawaŋo gi mac.
JER.51.58	Ji jool rigo nono,
JER.51.58	aka nonin jolacere nyaka ri mac.”
JER.51.59	Jakur pa kere Zedekia oyido obedo Seraya, wod pa Neria, nyakwar Maseya. I oro mar'aŋwen munyo Zedekia obedo kere ma Yuda, Seraya oyido kidho gine Babilon, t'amiyo go fonji moro. 
JER.51.60	Yeremia ondiko i kitawo gima mako rerok je m'oyido labino kwoŋ Babilon, kanyacel gi gigipiny man me je ma mako kwoŋ Babilon. 
JER.51.61	Yeremia owaco ri Seraya ni, “K'itundo Babilon, neni ni isoma malo ri ji kisi gimoro je m'ondiki ka. 
JER.51.62	Kenyo t'ikwayo ama: Awi Rwoth, in won gipi itieko waco ni ilareyo woko kabedo me ŋey ji kosa ogwaŋe jokiri jowobed'iye, aka ibino jwango cil gi cil. 
JER.51.63	Seraya, k'itieko kisoma kitawo me ri ji, kenyo itwey i tele t'ibolo i dier Malawa Yufrete, 
JER.51.64	t'iwaco ni, ‘Me a gima latimere ri Babilon, lamunyere, aka k'oay malo kendo, kwoŋbedo rerok ma Rwoth kidho kelo kwoŋe.’”
JER.52.1	Zedekia oyido jaoro piero ario g'acel munyo olokere kere ma Yuda, to dhumo Yerusalem ma oro apar g'acel. Yok mere oyido ilwoŋo ni Hamutal, nyar Yeremia m'obedo i tindi madwoŋ ma Libina. 
JER.52.2	Kere Zedekia otimo reco ruwaŋ Rwoth, i nger acel paka Yehoyakim oyido otimo. 
JER.52.3	Adieri, Rwoth omako nge swa gi ji ma Yerusalem kodi Yuda m'omiyo go oriemo jo woko ruwaŋe.
JER.52.3	Zedekia ogwenyere kwoŋ Kere Nebukadineza ma Babilon. 
JER.52.4	Riameno Nebukadineza obino gi jolweny pere je to jomonjo Yerusalem k'apar i dwe mar'apar i oro mar'abuŋwen ma dhum pa Zedekia. Jojengo kambi pajo woko ma tindi madwoŋ, to jogoyo cel thoko. 
JER.52.5	Ameno othoki tindi Yerusalem cuka tundo oro mar'apar g'acel ma dhum pa Zedekia. 
JER.52.6	Ka ndelo abuŋwen ma dwe mar'aŋwen i oro acel no won, munyo kec gway swa ji oyido jongoye gi gir'acama, 
JER.52.7	t'ituro woko kor udi ma tindi madwoŋ. Joluwo gi royo ma kidho i ndelo pa kere, joluwo gi waŋkac ma riwo kor udi ario, to jokwale gi i royo ma kidho Milelo ma Yordan. 
JER.52.8	To jolweny ma Babilon joriemo Kere Zedekia, jomako go i kam'obipere macegin gi Yeriko, to jolweny pere je jokedhere, to joweyo go. 
JER.52.9	Kenyo to jomako kere, to jokelo go bongi Kere Nebukadineza ma Babilon i Ribila i piny pajo Hamath, to Kere Nebukadineza thumo ri Zedekia banja. 
JER.52.10	Kere Nebukadineza oneko wot Zedekia munyo Zedekia neno ama, to neko bende jotel ma Yuda i Ribila. 
JER.52.11	Ogolo woko waŋ Zedekia, to tweyo go gi lijegere, to kere ma Babilon tero go Babilon. Oketho Zedekia i katwec cuka tundo ndelo ma tho pere.
JER.52.12	K'apar i dwe mar'abic i oro mar'apar g'abuŋwen ma dhum pa Kere Nebukadineza ma Babilon, Nebuzaradan, jamic rieko pa kere kodi jamituka pa jolweny pere, jodonjo i Yerusalem. 
JER.52.13	Nebuzaradan owaŋo Ot pa Rwoth, cel pa kere, kodi udi pa ji madongo je ma Yerusalem; 
JER.52.14	to jolweny pere joredho piny kor udi ma tindi madwoŋ. 
JER.52.15	Kenyo to Nebuzaradan kadho gi ji m'oyido jodoŋ i tindi madwoŋ i Babilon, jotic ma jondijo ma jodoŋ, kodi jono m'oyido jowiro bongi Jobabilon. 
JER.52.16	To Nebuzaradan oweyo i Yuda ji moro ma jocandi, jom'oyido jongoye gi lim moro, to ketho jo tic i ndelo vini kodi i ndelin.
JER.52.18	Jokadho bende gi kitiyin, giketho buru m'ioro ma lonyo migam, gigipiny m'ioro ma dhiro talin madongo, bakulere m'ioro ma jolo remo ma cowirok, bakulere m'ioro ma waŋo buban kodi gigipiny ma ywel je m'ioro ma timo tic i Ot pa Rwoth. 
JER.52.19	Jokadho gi kisi gimoro je m'otimi gi zahabu gi feza: Bakulere mathindho, wer, kalayere, degi, kacungo pa talin, kijikin kodi bakulere m'ioro ma konjo woko mic ma vini. 
JER.52.20	Gigipiny ma ywel ma Kere Solomon oyido oyiko ri Ot pa Rwoth: Sirin ario, magalere, pipa acel kodi thwondhe apar g'ario ma jothielo; ywel ma gigipiny me oyido pek ma kipimere. 
JER.52.21	Paka ri sirin, ŋawirok pa siro acel oyido obedo mita 8 kodi mita 5.3 thoko. Nyweny oyido oŋamere aka nywol mere oyido obedo milimita 75. 
JER.52.22	I wiye oyido nitie ywel madwoŋ; ŋawirok pa acel oyido obedo mita 2.2 aka thoko iye je oyido obedo nywenye maŋon m'oriw jo kanyacel gi pomo, m'oyido otim joje gi ywel. 
JER.52.23	I wi kisi siro acel m'oyik maŋon, oyido nitie je pomo 100 aka 96 kwoŋ jo oyido nenere wok piny.
JER.52.24	Medo kwoŋ meno, Nebuzaradan, jamituka, okadho kodi Seraya jacway ri Were madwoŋ, Zefania m'oyido luwo Seraya i dwoŋ, kodi jotel man madongo adek ma Ot pa Rwoth. 
JER.52.25	Wok i tindi madwoŋ Nebuzaradan okadho kodi jatel m'oyido obedo jamituka pa jolweny, jomic rieko pa kere abirio m'oyido fodi jonitie i tindi madwoŋ, ŋata luwo kor jamituka, m'oyido obedo jandiko, kodi cwo 60 man madongo. 
JER.52.26	Nebuzaradan otero jo ri kere ma Babilon, m'oyido nitie i tindi madwoŋ ma Ribila. 
JER.52.27	Kere ma Babilon orwadho jo piny, to neko jo i Ribila i piny ma Hamath. Ameno to Yuda kadho i wiloka woko ma piny pere.
JER.52.28	Me a welo pa ji ma Nebukadineza otero paka jotwec i wiloka: I oro mar'abirio, Joyuda 3,023 
JER.52.29	i oro mar'apar g'aboro ma dhum pa Nebukadineza go otero i wiloka wok Yerusalem ji 832 
JER.52.30	i oro ma 23 ma dhum pa Nebukadineza, Nebuzaradan jamituka otero i wiloka ma Yuda ji 745. Ji je m'okadhi gi jo obedo 4,600.
JER.52.31	I oro ma 37 ma bedo i wiloka pa Kere Yehoyakin ma Yuda, i dwe mar'apar g'ario ka ndelo piero ario g'abic Kere Evilmerodak ma Babilon, i oro ma go ocak'iye dhum, go onyutho wor ri kere Yehoyakin ma Yuda to wodho go woko ma katwec. 
JER.52.32	Evilmerodak oluwo gine gi wor, to miyo go kabedo ma malo loyo kerin man je m'oyido go nitie gine i Babilon. 
JER.52.33	Ameno to Yehoyakin ketho gicen nangin pere ma katwec, aka kisi ndelo ma kwo pere noknok go ocemo i meza pa kere. 
JER.52.34	Kere Evilmerodak ma Babilon omiyo go pesa ma kwo kisi ndelo, tekin go oyido fodi kwo, tundo i ndelo ma tho pere.
LAM.1.1	Yerusalem, tindi madwoŋ odoŋ kakende nedi,
LAM.1.1	tindi madwoŋ m'oyido opoŋ'iye ji kweth!
LAM.1.1	Go ma cango nonin woro,
LAM.1.1	onyo pama olokere citho.
LAM.1.1	Go m'oyido obedo nyakere,
LAM.1.1	onyo pama timo tic arom.
LAM.1.2	Go ywak gi geregere wor,
LAM.1.2	gi pigi waŋe i pinde,
LAM.1.2	ongoye ŋat'okwey cunye,
LAM.1.2	i dier jomitirok pere.
LAM.1.2	Merin pere je jotiyo gi go akor,
LAM.1.2	jotieko lokere jokwor pere.
LAM.1.3	Yuda otieko kadho i twec gi candirok,
LAM.1.3	i tic arom matek.
LAM.1.3	Go onyo bedo i dier nonin,
LAM.1.3	aka ongoye gi kaywomirok.
LAM.1.3	Joma joriemo go jotieko kikengila go,
LAM.1.3	i kidamba pere.
LAM.1.4	Royin ma kidho Zayon ywak,
LAM.1.4	kole ongoye ŋata bino i kalimin.
LAM.1.4	Waŋkace pere je odoŋ nono,
LAM.1.4	jocway ri Were i wi migam pere joywak,
LAM.1.4	Nyir pere jonitie i rem,
LAM.1.4	aka go odoŋ i geregere.
LAM.1.5	Jokwor pere jolokere jotel,
LAM.1.5	jokwor pere jonitie i kwo mayom,
LAM.1.5	kwoŋbedo Rwoth omiyo go candirok,
LAM.1.5	ro kibenga pere m'oasere.
LAM.1.5	Oter nyithindho pere,
LAM.1.5	jobedo jotwec ruwaŋ jokwor pajo.
LAM.1.6	Dwoŋ pa Zayon orumo woko,
LAM.1.6	jotel pere jolokere amudhe,
LAM.1.6	ma kinyal nwaŋo lum,
LAM.1.6	joŋweco m'ongoye meni,
LAM.1.6	ruwaŋ ŋata riemo jo.
LAM.1.7	Yerusalem poyo,
LAM.1.7	hongo ma litho pere kodi keco,
LAM.1.7	gigipiny pere je ma welo,
LAM.1.7	m'oyido obedo apere i hongo macon.
LAM.1.7	Munyo ji pere jopodho i cingi jakwor,
LAM.1.7	oyido ongoye ŋat'okony go,
LAM.1.7	jakwor oneno to nyero podho pere.
LAM.1.8	Yerusalem otimo reco ma kiwacere,
LAM.1.8	riameno olokere makoc.
LAM.1.8	Jono je m'oyido jomiyo go wor, jocayo go,
LAM.1.8	kwoŋbedo jotieko neno kinyoro pere,
LAM.1.8	go won ywak aka pano waŋe.
LAM.1.9	Koco pere oyido nitie i rinda pere,
LAM.1.9	go k'oparo kwoŋ gim'owok rumacen,
LAM.1.9	podho pere obedo gi dhier,
LAM.1.9	m'ongoye ŋat'okwey cunye.
LAM.1.9	Awi Rwoth, neni, litho paran,
LAM.1.9	kole jakwor otieko tiŋere malo.
LAM.1.10	Jakwor otieko yaro cinge,
LAM.1.10	kwoŋ gigipiny pere je ma welo,
LAM.1.10	go otieko kiri neno nonin,
LAM.1.10	ka jomonjo Ot pa Were pere,
LAM.1.10	jono m'oyido iwodho or,
LAM.1.10	nike jokiri jowobin i cokirok perin.
LAM.1.11	Ji pere je jodwanyere gi litho,
LAM.1.11	ka jorango cemo,
LAM.1.11	jotieko kitana gigipiny pajo ma welo ri cemo,
LAM.1.11	ma kuro kwo pajo.
LAM.1.11	Neni, Awi Rwoth, aka ŋiy,
LAM.1.11	nger m'icayan iye.
LAM.1.12	Me obedo riwin gim'ongoye, win je ma wiluwo?
LAM.1.12	Neni, aka ŋiy win,
LAM.1.12	k'inen nitie litho ma cal gi litho paran,
LAM.1.12	m'okel kwoŋan
LAM.1.12	litho ma Rwoth omiyan,
LAM.1.12	i ndelo ma nge pere maliel.
LAM.1.13	Go odhiro mac wok malo,
LAM.1.13	to donjo maluth i cokin paran,
LAM.1.13	go oyaro bwo ri tiendan,
LAM.1.13	to dwokan piny,
LAM.1.13	go omiyan doŋ nono,
LAM.1.13	m'alocere ndelo je.
LAM.1.14	Go otweyo kibenga paran kanyacel i bieto,
LAM.1.14	to tudo kanyacel gi cinge,
LAM.1.14	jopek i ŋutan,
LAM.1.14	aka olokan manyap;
LAM.1.14	Rwoth okethan,
LAM.1.14	i cingi jono m'akinyal ciro jo.
LAM.1.15	Rwoth okwero woko,
LAM.1.15	jomeni paran je ruwaŋan,
LAM.1.15	go odhiro jolweny,
LAM.1.15	ma turo woko yac paran;
LAM.1.15	Rwoth otieko dhiŋo ji ma Yuda,
LAM.1.15	paka idhiŋo vini.
LAM.1.16	Ro gigipiny me aywak,
LAM.1.16	aka pigi waŋan cwer,
LAM.1.16	kole ongoye ŋat'okwey cunyan,
LAM.1.16	ŋat'odwoki ran meni,
LAM.1.16	nyithindho paran jodoŋ nono,
LAM.1.16	jakwor otieko kikengila an.
LAM.1.17	Zayon oyaro cinge,
LAM.1.17	to ongoye ŋat'okwey cunye,
LAM.1.17	Rwoth oyeko wodho or kwoŋ Yakobo,
LAM.1.17	nike joger pere jolokere jokwor pere,
LAM.1.17	Yerusalem otieko lokere,
LAM.1.17	gimakoc i dier jo.
LAM.1.18	Rwoth otire,
LAM.1.18	kwoŋbedo agwenyere kwoŋ wac pere,
LAM.1.18	to mondo winji win, nonin je,
LAM.1.18	neni kwoŋbedo litho paran,
LAM.1.18	yac paran kodi nyir paran,
LAM.1.18	jokadho i twec.
LAM.1.19	Alwoŋo jomitirok paran,
LAM.1.19	to jowondan,
LAM.1.19	jocway ri Were i wi migam paran kodi jodongo paran,
LAM.1.19	jorere i tindi madwoŋ,
LAM.1.19	kareno jorango cemo,
LAM.1.19	ma kuro kwo pajo.
LAM.1.20	Neni, Awi Rwoth, nger manitie iye i litho,
LAM.1.20	iyan ramere,
LAM.1.20	cunyan raman,
LAM.1.20	kwoŋbedo gwenyirok paran ma kiwacere,
LAM.1.20	Abor neko i royin,
LAM.1.20	aka i ot cal tho.
LAM.1.21	Jowinjo nike oyido aywak,
LAM.1.21	m'ongoye ŋat'okwey cunyan,
LAM.1.21	jokwor paran je jowinjo kwoŋ litho paran,
LAM.1.21	aka josiemere nike itimo,
LAM.1.21	keli ndelo m'itieko yiko,
LAM.1.21	aka weyi bende jowocal an.
LAM.1.22	Weyi kidakana pajo onenere ruwaŋin,
LAM.1.22	aka tim rijo paka itieko timo ran,
LAM.1.22	kwoŋbedo kibenga paran oasere,
LAM.1.22	kodi ywak paran,
LAM.1.22	cunyan raman.
LAM.2.1	Rwoth, i nge pere,
LAM.2.1	oumo Zayon gi mudho.
LAM.2.1	Go obolo i piny wok i polo,
LAM.2.1	dwoŋ pa Isiraili,
LAM.2.1	go k'opoyo kabedo pa tiende,
LAM.2.1	i ndelo ma nge pere.
LAM.2.2	Rwoth oreyo woko kicutho,
LAM.2.2	kabedo ma Yuda je,
LAM.2.2	i keme pere go oturo piny,
LAM.2.2	kapondo pa ji ma Yuda,
LAM.2.2	go oredho piny i lowo i wickwot,
LAM.2.2	ker kodi jodhum mere.
LAM.2.3	Go oredho piny i nge malieth,
LAM.2.3	jomatek je i Isiraili,
LAM.2.3	go okwanyo woko cinge maracuc kwoŋ jo,
LAM.2.3	ruwaŋ jakwor,
LAM.2.3	go oliel i Yakobo,
LAM.2.3	paka mac ma reyo woko thoko.
LAM.2.4	Go ogondo gibayo asere pere paka jakwor,
LAM.2.4	cinge maracuc oyikere paka jakwor,
LAM.2.4	go oneko jono je m'oyido jobeyo,
LAM.2.4	i wema pa Zayon;
LAM.2.4	go okonjo woko keme pere paka mac.
LAM.2.5	Rwoth olokere paka jakwor,
LAM.2.5	go oreyo woko Isiraili.
LAM.2.5	Go oreyo woko cel pa kere je,
LAM.2.5	to sika woko kapondo mere;
LAM.2.5	aka omedo kwoŋ ji ma Yuda,
LAM.2.5	ywak kodi rem.
LAM.2.6	Go oturo piny Ot pa Rwoth pere paka ndelo,
LAM.2.6	go oreyo woko ot pere.
LAM.2.6	Rwoth okwanyo woko i Zayon,
LAM.2.6	kalima kodi sabato,
LAM.2.6	aka i keme pere go omiyo,
LAM.2.6	kere kodi jacway ri Were i wi migam winjo meni ma nge pere.
LAM.2.7	Rwoth okwero woko migam pere,
LAM.2.7	to jwango Ot pa Were.
LAM.2.7	Go omiyo i cingi jakwor,
LAM.2.7	kor ot ma cel pa kere,
LAM.2.7	ji jowoy i Ot pa Rwoth,
LAM.2.7	paka i ndelo ma kalima m'oyik.
LAM.2.8	Rwoth obedo g'atoŋa ma kisika woko,
LAM.2.8	kor ot ma Zayon,
LAM.2.8	go ociero bol,
LAM.2.8	aka k'ogeŋo cinge reyo woko.
LAM.2.8	Go omiyo kor ot kodi kapondo ywak,
LAM.2.8	josika woko kanyacel.
LAM.2.9	Waŋkace pere jomunyere piny,
LAM.2.9	go oturo woko to reyo woko nywenye mere.
LAM.2.9	Kerin pere kodi jodhum jonitie i dier nonin,
LAM.2.9	jongoye gi fonji.
LAM.2.9	Jotuci wac Were pere bende,
LAM.2.9	jokilim menyirok wok bongi Rwoth.
LAM.2.10	Jodongo ma Zayon,
LAM.2.10	jobedo piny i lowo liŋ.
LAM.2.10	Jowiro fukefuke i wic jo,
LAM.2.10	aka joruko kutiya.
LAM.2.10	Nyir ma Yerusalem,
LAM.2.10	jokulo wic gin i lowo.
LAM.2.11	Waŋan oloc gi ywak,
LAM.2.11	aka iyan raman.
LAM.2.11	Cunyan raman,
LAM.2.11	kwoŋbedo rerok pa ji paran,
LAM.2.11	kwoŋbedo nyithindho kodi nyithindho ma dhoth,
LAM.2.11	joloc kam'othangere i tindi.
LAM.2.12	Joywak ri megi jo ka jopenjo ni,
LAM.2.12	nikune cemo kodi vini?
LAM.2.12	Joloc paka ŋat'olimo litho madwoŋ,
LAM.2.12	kam'othangere ma tindi madwoŋ;
LAM.2.12	kwo pajo rumo woko,
LAM.2.12	i kor megi jo.
LAM.2.13	Anowaci aŋo rin, aka anopima in g'aŋo,
LAM.2.13	Awi Yerusalem?
LAM.2.13	Anomiyin i cal g'aŋo, ŋey anyal kweyo cunyin,
LAM.2.13	Awi Yerusalem?
LAM.2.13	Rerok perin dwoŋ paka nam,
LAM.2.13	ŋa m'ocangin ŋa?
LAM.2.14	Jotuci wac Were perin,
LAM.2.14	jotieko neno rin menyirok ma twodo ma bukony.
LAM.2.14	Jok'okedho reco perin,
LAM.2.14	ma dwoko lim perin;
LAM.2.14	to jotieko neno rin menyirok,
LAM.2.14	ma twodo aka ma rwenyo jo.
LAM.2.15	Jono je ma joluwo i royo,
LAM.2.15	jogoyo adhoŋ kwoŋin,
LAM.2.15	jolwiyo to joyengo wiy gin,
LAM.2.15	kwoŋ Yerusalem;
LAM.2.15	Me a tindi madwoŋ m'oyido ji jopako ni
LAM.2.15	ŋon swa, aka obedo kisangala pa piny?
LAM.2.16	Jokwor perin je,
LAM.2.16	joŋamo dhok jo kwoŋin,
LAM.2.16	jolwiyo to jokayo lak gin,
LAM.2.16	aka jowaco ni, adieri watieko reyo woko go!
LAM.2.16	A, me ndelo m'oyido wakuro,
LAM.2.16	aka onyo watieko neno.
LAM.2.17	Rwoth otieko timo atoŋa pere,
LAM.2.17	go otieko ketho i kare wac pere ma go owodho or.
LAM.2.17	Paka wok i hongo macon,
LAM.2.17	go oturo piny kicutho.
LAM.2.17	Go omiyo jakwor siemirok kwoŋ win,
LAM.2.17	aka otiŋo malo wic jokwor mewin.
LAM.2.18	Ywak win malo ri Rwoth,
LAM.2.18	Awi ji ma Yerusalem!
LAM.2.18	Weyi pigi waŋ win womol paka malawa,
LAM.2.18	odieceŋ kodi wor.
LAM.2.18	Wikiri wiywomere,
LAM.2.18	kosa wiliŋ ywak.
LAM.2.19	Ay win, wiywak wor,
LAM.2.19	i dier wor!
LAM.2.19	Oy win cuny win paka pi,
LAM.2.19	ruwaŋ Rwoth!
LAM.2.19	Tiŋi win cingi win ri Rwoth,
LAM.2.19	ri kwo pa nyithindho mewin,
LAM.2.19	ma jolocere ro kec,
LAM.2.19	i gike ma kisi royo.
LAM.2.20	Neni, Awi Rwoth, aka dew ye!
LAM.2.20	Ri ŋa m'itimo gime?
LAM.2.20	Mon jowocami nyithindho pajo wegi,
LAM.2.20	ma jo wegi jonywolo?
LAM.2.20	Woneki jacway ri Were i wi migam kodi jatuci wac Were,
LAM.2.20	i Ot pa Rwoth?
LAM.2.21	Jomathindho kodi jodongo joriere,
LAM.2.21	piny i royin.
LAM.2.21	Nyir kodi yac,
LAM.2.21	oneki jo g'abor;
LAM.2.21	i ndelo ma nge perin itieko neko jo,
LAM.2.21	ithumo jo m'ongoye wor.
LAM.2.22	Ilwoŋo jokwor paran thoko,
LAM.2.22	paŋini i ndelo ma kalima,
LAM.2.22	aka i ndelo ma nge pa Rwoth,
LAM.2.22	ongoye ŋat'okwale kosa m'obothi,
LAM.2.22	jono m'anywolo t'apidho,
LAM.2.22	jakwor paran oreyo woko jo.
LAM.3.1	An abedo ŋat'otieko neno litho,
LAM.3.1	g'adasa ma keme pa Were.
LAM.3.2	Go odhiran to kelan,
LAM.3.2	wotho i mudho m'ongoye lero.
LAM.3.3	Adieri kwoŋan won kende,
LAM.3.3	go owiro cinge, ndelo je.
LAM.3.4	Go oweyo delkwoŋan nyekirok,
LAM.3.4	to turo woko cokin paran.
LAM.3.5	Go otieko karan to thokan,
LAM.3.5	gi litho kodi candirok.
LAM.3.6	Go omiyan bedo i mudho,
LAM.3.6	paka ji ma jotho cango con.
LAM.3.7	Go otieko thokan, ŋey akir'akwale,
LAM.3.7	to ketho lijegere mapek kwoŋan.
LAM.3.8	Makada nende alwoŋo, t'aywak ri kony,
LAM.3.8	go otieko geŋo woko kwayo paran.
LAM.3.9	Go otieko cego woko royo paran gi telin m'opayere,
LAM.3.9	to gondo yo paran.
LAM.3.10	Go okiyan paka arara,
LAM.3.10	paka simbwor kam'opanere.
LAM.3.11	Go orwenyan i royo paran to yecan mathindho thindho,
LAM.3.11	aka otieko weyan nono.
LAM.3.12	Go ogondo gibayo asere pere,
LAM.3.12	to kethan paka ranyuth.
LAM.3.13	Go ocelo i rogan,
LAM.3.13	aserin m'owok i gitiŋo asere pere.
LAM.3.14	Atieko lokere ginyero pa ji paran je,
LAM.3.14	gi wer ma ŋalok pajo ndelo gipi.
LAM.3.15	Go otieko yeŋan gi gigipiny makec,
LAM.3.15	to miyan madho gima wac.
LAM.3.16	Go oturo lakan gi tele gu,
LAM.3.16	aka omiyan ŋindirok i buru.
LAM.3.17	Akwanyere woko i siem,
LAM.3.17	wiyan owil gi kisangala.
LAM.3.18	Ameno awaco ni, dwoŋ paran orumo,
LAM.3.18	kodi geno paran wok bongi Rwoth.
LAM.3.19	Poyo litho paran kodi kigiyagiya paran,
LAM.3.19	cal paka gima wac kodi kwir.
LAM.3.20	Apoyo kwoŋe noknok,
LAM.3.20	aka akule piny t'alocere.
LAM.3.21	To gime akano i cunyan,
LAM.3.21	riameno alakuro.
LAM.3.22	Mar pa Rwoth makiwire kirum,
LAM.3.22	aka wor pere kitundi i gike.
LAM.3.23	Jonyen kisi odikin,
LAM.3.23	adieri pere obedo gimadwoŋ.
LAM.3.24	Anitie gi Rwoth kende, atieko waco,
LAM.3.24	riameno alageno go.
LAM.3.25	Rwoth ber ri jono ma jokuro go,
LAM.3.25	ri adundo ma rango go.
LAM.3.26	Ber nike dhano wokur liŋ,
LAM.3.26	both pa Rwoth.
LAM.3.27	Ber nike dhano wociri bieto,
LAM.3.27	i hongo ma soye pere.
LAM.3.28	Weyi go wobedi kakende liŋ,
LAM.3.28	paka Rwoth otieko ketho rigo.
LAM.3.29	Weyi go wokethi dhoke i fukefuke,
LAM.3.29	poyi geno nyalo bedo.
LAM.3.30	Weyi go womiy lembe ri ŋata payo,
LAM.3.30	aka woyey woyet go.
LAM.3.31	Kole Rwoth,
LAM.3.31	kilajwango kicutho.
LAM.3.32	Makada nende go kelo rem, go labedo gi wor,
LAM.3.32	cungo kwoŋ mar pere makiwire m'oasere.
LAM.3.33	Kole k'obedo mito pere nike,
LAM.3.33	womiy litho, kosa womiy nyithindho pa nyatoro rem.
LAM.3.34	Ka jojiera je ma lowo,
LAM.3.34	joŋinyere i tiende,
LAM.3.35	ka owir tiro pa ji,
LAM.3.35	ruwaŋ Jamalo Swa,
LAM.3.36	ka obanere gi banja pa dhano,
LAM.3.36	kere Rwoth kinen?
LAM.3.37	Ŋa m'otieko luwo wac to timere,
LAM.3.37	ka k'obedo Rwoth ama otieko wodho or?
LAM.3.38	K'obedo wok i dhok Jamalo Swa,
LAM.3.38	ma bero kodi raco wok'iye?
LAM.3.39	Raŋo dhano makwo ŋunyaŋunya,
LAM.3.39	kwoŋ gir'acula mareco pere?
LAM.3.40	Weyi wakaŋasa to watemo yo mawan,
LAM.3.40	aka weyi wagiki bongi Rwoth.
LAM.3.41	Weyi watiŋ malo cuny wan kodi cingi wan,
LAM.3.41	ri Were manitie i polo.
LAM.3.42	Watieko timo reco to wagwenyere,
LAM.3.42	to ikicwako.
LAM.3.43	Itieko umere gi nge t'iriemo wan,
LAM.3.43	aka itieko neko kicutho.
LAM.3.44	Itieko umere gi pondeponde,
LAM.3.44	ŋey wongoye kwayo ma wotundi bongin.
LAM.3.45	Itieko loko wan nyal kodi yuk,
LAM.3.45	i dier nonin.
LAM.3.46	Jokwor mawan je,
LAM.3.46	jotieko yawo dhok jo kwoŋ wan.
LAM.3.47	Teko kodi kisika opodho kwoŋ wan,
LAM.3.47	rerok kodi ŋinyirok.
LAM.3.48	Waŋan mol gi malawa pigi waŋan,
LAM.3.48	kwoŋbedo rerok pa ji paran.
LAM.3.49	Pigi waŋan lacwer ma kicoki,
LAM.3.49	kendo ma kithwo,
LAM.3.50	cuka Rwoth owok i polo,
LAM.3.50	oŋiy piny to neno.
LAM.3.51	Waŋan miyan rem,
LAM.3.51	k'aneno gim'otimere je ri nyir ma tindi madwoŋ.
LAM.3.52	Jono m'oyido jobedo jokwor paran m'ongoye wac,
LAM.3.52	jodwaran paka winyo.
LAM.3.53	Jodilan i bur,
LAM.3.53	to jodwiran gi telin,
LAM.3.54	pi oumo wiyan,
LAM.3.54	aka awaco ni, onekan woko.
LAM.3.55	Alwoŋo nyingin, Awi Rwoth,
LAM.3.55	wok i lutho ma bur;
LAM.3.56	Iwinjo dwondan, ikir'icegi ran ithin,
LAM.3.56	ri ywak paran ri kony, ri gonyirok paran.
LAM.3.57	Icore cegin munyo alwoŋin,
LAM.3.57	aka iwaco ni, Ikir'ilwor.
LAM.3.58	Itieko mako banjin paran, Awi Rwoth,
LAM.3.58	itieko botho kwo paran.
LAM.3.59	Itieko neno komo m'otimi ran, Awi Rwoth,
LAM.3.59	thum banja i thenge paran.
LAM.3.60	Itieko neno misegey pajo je,
LAM.3.60	kodi can pajo kwoŋan.
LAM.3.61	Itieko winjo yet pajo, Awi Rwoth,
LAM.3.61	kodi can pajo je kwoŋan.
LAM.3.62	Dhok jo ma joluwere gine kwoŋan,
LAM.3.62	kodi kiŋunyaŋunya pajo kwoŋan ndelo gipi.
LAM.3.63	I kabedo pajo kodi i ay pajo, neni,
LAM.3.63	abedo wer pajo ma ŋalok.
LAM.3.64	Ilaculo kwor kwoŋ jo, Awi Rwoth,
LAM.3.64	cungo kwoŋ tic ma cingi jo.
LAM.3.65	Miy jo arama cuny,
LAM.3.65	aka lam perin wopodhi kwoŋ jo.
LAM.3.66	Riemi jo i nge aka irey woko jo,
LAM.3.66	wok i pendi polo pa Rwoth.
LAM.4.1	Neni paka zahabu olokere ma nimnim,
LAM.4.1	nger ma zahabu macil owire,
LAM.4.1	telin ma leŋo jokedhere,
LAM.4.1	i kisi gike ma royo.
LAM.4.2	Nyithindho ma welo ma Zayon,
LAM.4.2	oyido jorom gi peko ma zahabu macil,
LAM.4.2	onyo itero jo paka degi ma lowo,
LAM.4.2	tic ma cingi jacwec degi.
LAM.4.3	Kiri ondiek jomiyo nyithindhi jo dhoth,
LAM.4.3	aka jopidho nyithindhi jo,
LAM.4.3	to ji paran jolokere mager,
LAM.4.3	paka maya ma thim.
LAM.4.4	Lew nyathi ma dhoth moko,
LAM.4.4	i dande ro riyo,
LAM.4.4	nyithindho jokwayo cemo,
LAM.4.4	to ongoye ŋat'omiy jo gimoro.
LAM.4.5	Jono m'oyido jocamo gima mit,
LAM.4.5	jojwangere i royin,
LAM.4.5	jono ma jodongo i kwo mayom,
LAM.4.5	onyo jodimere i bur buru.
LAM.4.6	loyo reco pa Sodom,
LAM.4.6	m'orey woko i yoto,
LAM.4.6	m'ongoye cingi dhano m'ogeyo.
LAM.4.7	Jodhum mere oyido jocil loyo pe,
LAM.4.7	oyido jotar loyo cak;
LAM.4.7	kwoŋ jo oyido cwe swa,
LAM.4.7	mafoth loyo telin ma welo.
LAM.4.8	Onyo pama jocol swa,
LAM.4.8	ma jokiŋeyere i royo,
LAM.4.8	pien kwoŋ jo ojony to moko kwoŋ cokin pajo,
LAM.4.8	othwo paka yen m'othwo.
LAM.4.9	Ji m'oneki jo g'abor,
LAM.4.9	jober loyo joma kec oneko jo,
LAM.4.9	ma kwo pajo orere woko,
LAM.4.9	ro ngoye pa cemo m'omiy jo kwo.
LAM.4.10	otieko tedo nyithindho pajo wegi,
LAM.4.10	jolokere cemo pajo,
LAM.4.10	i rerok pa ji paran.
LAM.4.11	Rwoth ocowo keme pere,
LAM.4.11	aka okonjo nge pere malieth,
LAM.4.11	to cwinyo mac i Zayon,
LAM.4.11	m'oreyo woko misingi mere.
LAM.4.12	Kerin ma piny jok'oyeyo,
LAM.4.12	kanyacel gi ji ma piny,
LAM.4.12	nike jakwor oyido odonji,
LAM.4.12	i waŋkace ma Yerusalem.
LAM.4.13	Obedo ro reco pa jotuci wac Were pere,
LAM.4.13	kodi jocway ri Were i wi migam pere,
LAM.4.13	ma ooy remo pa joma timo gim'otire,
LAM.4.13	i dier go.
LAM.4.14	Jolera nya waŋtho i royin,
LAM.4.14	ma jokocere gi remo,
LAM.4.14	ma ongoye ŋat'onyalo,
LAM.4.14	mako law pajo.
LAM.4.15	Kadhi win, wikoci, ji jokoko rijo,
LAM.4.15	kadhi win, wikiri wigeyi wan.
LAM.4.15	Ameno jolera wok piny man kadho i man aka jolera,
LAM.4.15	aka owaci i kisi piny ni, jokilabedo ka.
LAM.4.16	Rwoth won ama okedho jo,
LAM.4.16	go kiladewo kwoŋ jo kendo,
LAM.4.16	k'onyuthi jocway ri Were i wi migam wor,
LAM.4.16	kanyacel gi jodongo.
LAM.4.17	Waŋ wan ool gi ŋiyo,
LAM.4.17	kareno warango kony m'ongoye,
LAM.4.17	oyido wakuro kony,
LAM.4.17	wok bongi nono ma kinyal botho.
LAM.4.18	Jorango tiendi wan,
LAM.4.18	ŋey wakinyalo wotho i royin,
LAM.4.18	gike mawan ocore cegin, ndelo mawan oyido kwanere,
LAM.4.18	kole gike mawan oyido otundo.
LAM.4.19	Joma joriemo wan oyido jodwir,
LAM.4.19	loyo ango ma ay malo i polo,
LAM.4.19	joriemo wan wi gote,
LAM.4.19	aka jokuro wan i thim.
LAM.4.20	Ŋat'owir pa Rwoth, luya ma kwo mawan,
LAM.4.20	oter woko i buce,
LAM.4.20	ŋat'oyido wawaco ni, i tipo pere,
LAM.4.20	walakwo i dier nonin.
LAM.4.21	Siemere, aka sangala, Awi ji ma Edom,
LAM.4.21	win ma wibedo i lowo ma Uz,
LAM.4.21	to teko mewin bende bino,
LAM.4.21	win bende wilamero to wilunyere kinyoro.
LAM.4.22	Zayon otieko limo gir'acula pere aka orumo,
LAM.4.22	Rwoth kilakano win i twec kendo,
LAM.4.22	to Rwoth lamiyo Edom gir'acula ri reco pere,
LAM.4.22	go lathango reco perin.
LAM.5.1	Awi Rwoth, poyi gim'otieko podho kwoŋ wan,
LAM.5.1	ŋiy, aka neni wickwot mawan.
LAM.5.2	Lim mawan nitie i cingi jopath,
LAM.5.2	aka jokicar jobedo i pecin mawan.
LAM.5.3	Watieko lokirok nyithindho kic, wangoye gi bacere wan,
LAM.5.3	megi wan jocale mon tho.
LAM.5.4	Waripo kutho miyo cul ri pi ma wamadho,
LAM.5.4	waripo nyewo yen ma tedo.
LAM.5.5	Iywayo wan gi bieto i ŋuti wan,
LAM.5.5	aka waloc, to kimiy wan ywomirok.
LAM.5.6	Watieko timo cikirok gi Misir kodi Asiria,
LAM.5.6	limo cemo ma romo.
LAM.5.7	Kwarere mawan jotimo reco, to jongoye,
LAM.5.7	aka onyo pama watiŋo reco pajo.
LAM.5.8	Ŋecin jodhumo,
LAM.5.8	aka ongoye ŋat'obothi wan wok i cingi jo.
LAM.5.9	Walimo cemo gi jwango kwo mawan ri teko,
LAM.5.9	kwoŋbedo jonek jonitie i thim.
LAM.5.10	Pien kwoŋ wan col paka kendo,
LAM.5.10	ro lietho ma ceŋ mager ma kelo kec.
LAM.5.11	Inindo gi mon gi mbaka i Zayon,
LAM.5.11	kiri nyir ma fodi jokuya cwo i tindin madongo i Yuda.
LAM.5.12	Imako jotel mawan t'ideyo jo,
LAM.5.12	jodongo mawan kimiy jo wor.
LAM.5.13	Iromo yac rego,
LAM.5.13	aka jotangatanga gi tiŋo yen mapek.
LAM.5.14	Jom'oti joweyo bedo i waŋkac,
LAM.5.14	aka yac joweyo wer.
LAM.5.15	Kisangala ma cuny wan orumo,
LAM.5.15	miel mawan onyo olokere ywak.
LAM.5.16	Sangaria opodho woko wok i wiy wan,
LAM.5.16	kidamba riwan, kole watieko timo reco.
LAM.5.17	Cuny wan ramere kwoŋbedo gime,
LAM.5.17	waŋ wan onyo nimnim kwoŋbedo gigipiny me.
LAM.5.18	Kwoŋbedo Got Zayon odoŋ nono,
LAM.5.18	ogwaŋe madudi jowaya i iye.
LAM.5.19	To in, Awi Rwoth, ibedo kere ma cil gi cil,
LAM.5.19	aka dhum perin ongoye gi gike i luse je.
LAM.5.20	Raŋo wiyin owil gi wan kicutho?
LAM.5.20	Raŋo itieko jwango wan hongo kweth me je?
LAM.5.21	Dwoki wan bongin, Awi Rwoth, ŋey wanyal dwoko,
LAM.5.21	loki hongo mawan manyen paka cango con.
LAM.5.22	Kono k'itieko jwango wan kicutho,
LAM.5.22	aka onyo imako gi wan nge ma kiware.
EZK.1.2	K'abic ma dwe, oyido obedo oro mar'abic ma bedo i twec pa Kere Yehoyakin. 
EZK.1.3	Wac pa Rwoth obino ri jacway ri Were i wi migam, Ezekiel wod pa Buzi, i lowo pa Jobabilon i thengi malawa Kebar; aka cingi Rwoth oyido nitie kwoŋ go.
EZK.1.4	Paka aŋiyo, neni koyo madwoŋ obino wok yumalo, pondeponde madwoŋ gi mac ma minyin kodi lero mere thoko, aka wok i dier mac oyido nitie gima cale gima pilin. 
EZK.1.5	Wok i diere oyido nitie gima cale cwec makwo aŋwen. Cal pajo oyido obedo apa dhano. 
EZK.1.6	Kisi acel oyido nitie gi nyime aŋwen kodi bwombe aŋwen. 
EZK.1.7	Tiendi jo oyido otire, par tiendi jo oyido cal gi par tiendi nyathi dhiaŋ; aka oyido jopilin paka ywel m'oyuy. 
EZK.1.8	I pendi bwombi jo aŋwen je, oyido nitie cingi dhano; aka cwec aŋwen je oyido jonitie gi waŋ jo aŋwen kodi bwombi jo aŋwen. 
EZK.1.9	Bwombi jo ogeyere, aka kisi acel odhire tirtir makiwire, kareno kadho yu kama waŋe nitie iye.
EZK.1.11	Waŋ jo kodi bwombi jo oyido otiŋere malo, kisi cwec ogeyo bwombi nyawote gi bwombe ario, aka oumo delkwoŋe gi bwombe ario man. 
EZK.1.12	Jodhire tirtir i thenge ma waŋ jo ŋiyo, kadho yu kama cuny kadh'iye ma jokiwire. 
EZK.1.13	I dier cwec makwo aŋwen oyido nitie gima cale cuk mac m'okur, paka talin ma idho malo aka loro piny, mac oyido ler swa aka lithkoth owok'iye. 
EZK.1.14	Cwec makwo oyido joidho malo aka joloro piny paka lithkoth.
EZK.1.16	Cal kodi tim ma lipangala me oyido cale telin ma pilin; cwec aŋwen je oyido jonitie gi lipangala macale, aka tim mere oyido cale lipangala m'olwow i wi man. 
EZK.1.17	Munyo jodhire, jodhire i thenge aŋwen je ma jokiwire. 
EZK.1.18	Ligongolo pajo oyido bor aka bwoko jo, kwoŋbedo oyido opoŋ waŋ jo thoko. 
EZK.1.19	Ka cwec makwo jodhire, lipangala bende jodhire, aka ka cwec joay malo wok piny, lipangala bende joay malo. 
EZK.1.20	Kama cuny okadh'iye ama bende cwec jokadho, aka lipangala oluwo jo; kwoŋbedo cuny pa cwec makwo oyido nitie i lipangala. 
EZK.1.21	Ka jodhire, jodhire kiromo, ka jocungo, jocungo kiromo; aka ka joay malo, joay malo wok piny kiromo, aka lipangala bende joay kwoŋbedo cuny pa cwec makwo oyido nitie i lipangala.
EZK.1.23	I pendi pi m'omakere matek bwombi jo oyare m'otire, ka geyo bwombi nyawote, aka kisi acel oumo delkwoŋe gi bwombe ario. 
EZK.1.24	Ka jodhire awinjo derino ma bwombi jo paka derino ma nam, paka dwondi Jameni Je, kodi derino ma kambi pa jolweny. Ka jocungo jodolo bwombi jo. 
EZK.1.25	Kenyo dwondi owok malo ma pi m'omakere matek i wi jo, munyo jocungo to jodolo bwombi jo.
EZK.1.27	Aneno gima cale gima pilin, aka gima cale mac oumo thoko, aka wok i gima cale piere kadho malo kodi loro piny, aneno gima cale mac aka lero mere othoko. 
EZK.1.28	Paka cal ma lifudo i pondeponde i ndelo ma koth, apaka cal ma lero thoko oyido nitie. Me oyido cal madwoŋ pa Rwoth.
EZK.1.28	Munyo aneno, apodho piny gi nyiman, aka awinjo dwondi dhano luwo.
EZK.2.1	Go owaco ran ni, “Wod dhano, ay malo icungi gi tiendin, aka alaluwo kodin.” 
EZK.2.2	Paka go oluwo kodan, cuny obino to donjo i an, aka acungo gi tiendan, t'awinjo ŋat'oluwo kodan. 
EZK.2.3	Go owaco ran ni, “Wod dhano, aorin bongi Joisiraili, bongi nono ma jogwenyirok, ma jotieko gwenyirok kwoŋan, jo kodi kwarere pajo jotieko gwenyirok kwoŋan kiri gi ndelo won me. 
EZK.2.4	Jobedo nyithindho ma jowictek, aka cuny jo tek. Aorin bongi jo, aka iwaci rijo ni, ‘Rwoth Were waco ama.’ 
EZK.2.5	Ka jowinji kosa jokwer winjo, kole jobedo ji ma jogwenyirok, jolaŋeyo nike jatuci wac Were obedo i dier jo.”
EZK.2.6	“To in wod dhano, ikir'ibwoki ro jo, aka ikir'ibwoki ro wac pajo. Makada nende kudhin kodi okure othokin, t'ibedo i dier thwol gwokere, ikir'ibwoki ro wac pajo, kosa idhier ro neno pajo; kole jobedo ji ma jogwenyirok. 
EZK.2.7	Ilaluwo wac paran rijo, obedi ni jowinji kosa jokwer winjo; kole jobedo ji ma jogwenyirok.”
EZK.2.8	“To in, wod dhano, ikir'igwenyere paka ji ma jogwenyirok no; yaw dhokin icami gim'amiyin.” 
EZK.2.9	Aŋiyo, aka neni, cingi dhano otele bongan, aka oyido nitie iye kitawo m'omin m'ondik'iye. 
EZK.2.10	Go oyaro ruwaŋan, oyido ondiki i thenge ario je, goyo ndur, ywak kodi kidamba.
EZK.3.2	Ameno ayawo dhokan, to go miyan acamo papila m'omin no. 
EZK.3.3	Go owaco ran ni, “Wod dhano, cami papila m'omin m'amiyin, aka poŋ koko i iyin gine.” Kenyo acamo; aka obedo mamit i dhokan paka mo kic.
EZK.3.4	Go owaco ran ni, “Wod dhano, kadhi i ot pa Isiraili, aka iluwi wac paran rijo. 
EZK.3.5	Kole akiorin bongi ji ma joluwo dhodhok ma kiniaŋere kosa ma ikiniaŋ wac pajo, to bongi ot pa Isiraili. 
EZK.3.6	Akiorin bongi nonin kweth, ma joluwo dhodhok ma kiniaŋere kodi ma lew jo pek ma ikinyal niaŋ wac pajo. Adieri, ka bedi oyido aorin bongi jo, dinyo jowinjin. 
EZK.3.7	To ot pa Isiraili jokilawinjin, kole jokwero winjan; kwoŋbedo jobedo jowictek aka jonitie gi cuny matek. 
EZK.3.8	Neni, ee amiyo waŋin bedo matek paka waŋ jo, kodi bedo gi wictek paka jo. 
EZK.3.9	Paka tele matek loyo, tele mabith, atieko timo nyimin, aka Ikir'ilwor jo kosa idhier ro neno pajo; kole jobedo ot ma jogwenyirok.”
EZK.3.10	Go owaco ran ni, “Wod dhano, Wac paran je m'aluwo rin jol i cunyin aka winji gi ithin. 
EZK.3.11	Kadhi bongi jotwec, bongi ji perin iluwi gi jo. Waci rijo ni, ‘Rwoth Were waco ama.’ Makada nende jowinji kosa jokwer.”
EZK.3.12	Kenyo cuny otiŋan malo, aka awinjo derino ma mor yuŋeyan ka waco ama: Dwoŋ pa Rwoth wopak i kabedo me. 
EZK.3.13	Awinjo derino ma bwombi cwec makwo ka jogeyere bwombi gin kwoŋ bwombi man, kodi derino ma lipangala i thengi jo, derino ma mor madwoŋ. 
EZK.3.14	Cuny otiŋan malo, to kwanyan woko. Awinjo keco i cunyan, aka cingi Rwoth obedo matek kwoŋan. 
EZK.3.15	Abino bongi jotwec i Telabib, m'oyido jobedo i thengi malawa Kebar, aka adoŋ kenyo i dhier i dier jo ma ndelo abirio.
EZK.3.16	I cowe ma ndelo abirio, wac pa Rwoth obino ran, ka waco ama: 
EZK.3.17	Wod dhano, akethin bedo jakur i ot pa Isiraili, ilawinjo wac ma wok i dhokan, aka ilagwoko jo kwoŋan. 
EZK.3.18	K'awaco ri jokidakana ni, “Ilatho adieri.” T'iweyo m'ikigwoko jo, kosa iluwo gi jo weyo tim ma kidakana pajo, jokidakana no jolatho ro reco pajo, to remo pajo ladoŋ i cingin. 
EZK.3.19	To k'igwoko jokidakana, to jokwero wire kwoŋ kidakana pajo, kosa tim ma kidakana, jolatho, to ri in, labedo nike ibotho kwo perin. 
EZK.3.20	Ka ŋata timo gim'otire owire to timo gima k'otire, aka anoriwere ruwaŋe, jolatho, kwoŋbedo ikigwoko jo, jolatho ro reco pajo, kilapoyo tim pajo m'otire je; to remo pajo ladoŋ i cingin. 
EZK.3.21	To k'igwoko ŋata timo gim'otire weyo ma k'otimo reco, aka jowey ma jok'otimo reco, jolakwo adieri, aka ri in, labedo nike ibotho kwo perin.
EZK.3.22	Cingi Rwoth oyido nitie kwoŋan kenyo, aka go owaco ran ni, “Ay malo, ikadhi i milelo, aka alaluwo kodin kenyo.”
EZK.3.23	Ameno aay malo, aka akidho i milelo. Dwoŋ pa Rwoth ocungo kenyo, paka dwoŋ m'oyido atieko neno i thengi malawa Kebar; aka agore piny gi nyiman. 
EZK.3.24	Cuny odonjo i an, omiyan cungo gi tiendan; aka go oluwo kodan to waco ran ni, “Kadhi icegere i ot perin. 
EZK.3.25	Paka ri in, wod dhano, ilaketho kwoŋin adasin, t'itweyin gine, ŋey ikir'iwok woko i dier jo. 
EZK.3.26	Alamiyo lewin womok i dandin, ŋey luwo wodhierin, aka ikir'ibwoki jo, kole jobedo ot ma gwenyirok. 
EZK.3.27	To ka aluwo kodin, alayawo dhokin, aka ilawaco rijo ni, ‘Rwoth Were waco ama.’ Ŋata lawinjo, owinji, to ŋat'okwer winjo, wokwer; kole jobedo ot ma gwenyirok.”
EZK.4.1	Rwoth owaco ni, “Onyo in, wod dhano kwany matafal indik'iye ni tindi madwoŋ Yerusalem. 
EZK.4.2	Ithoki ma mako, geti kor ot kwoŋe, ikuny bur maluth i thenge, ikethi jolweny thoko, t'iketho wot rombo ma thumo thoko. 
EZK.4.3	Kenyo kwany wer ma nyweny t'iketho paka kor ot ma nyweny i dier in gi tindi madwoŋ, icomi waŋin kwoŋ tindi madwoŋ aka labedo ni in ithoko mako. Me labedo ranyuth ri ot pa Isiraili.”
EZK.4.4	“Kenyo riere piny yuracam perin, aka ikethi reco ma ot pa Isiraili kwoŋe. Ndelo je m'ilariere piny kenyo, ilatiŋo reco pajo. 
EZK.4.5	Atieko ketho kwoŋin oro mareco pajo, luwo kwoŋ kwan ma ndelo, ndelo 390; aka ilatiŋo reco ma ot pa Isiraili. 
EZK.4.6	K'itieko me, riere kendo yuracuc perin, aka ilatiŋo reco ma ot pa Yuda ma ndelo piero aŋwen. Aketho kisi ndelo acel, ri oro acel.”
EZK.4.7	“Ilacomo waŋin kwoŋ ranyuth ma thoko Yerusalem ma mako, kareno imino adol cingin t'ituco wac kwoŋe. 
EZK.4.8	Neni, alatweyin g'adasa ŋey ikir'iwire i thenge man cuka itieko rierok ma ndelo perin je ma thoko mako.”
EZK.4.9	“Kwany ŋano, bale, bijanjalo, ŋor, kal, kodi cemo man, ikethi iy'atawo acel t'itimo cemo perin. I ndelo m'ilariere piny gi butin, ndelo 390 ilacamo. 
EZK.4.10	Ilacamo kilo 0.2 ma cemo kisi ndelo i sawa m'oketh. 
EZK.4.11	Ilamadho lita 0.6 ma pi kisi ndelo i sawa m'oketh. 
EZK.4.12	Ilacamo mugat paka mugat ma bale, aka ilatedo i mac m'omok gi ceth dhano ka joje joneno ama.”
EZK.4.13	Rwoth owaco ni, “Ameno apaka Joisiraili jolacamo mugat pajo, makoc i dier nonin m'abino ter'iye jo.”
EZK.4.14	Kenyo awaco ni, “A Rwoth Were! Neni, wok i thino paran, an won fodi akikocere gi camo gim'otho kosa gima ogwaŋ madudi oneko, kosa cemo makoc tundo gunyo ni.”
EZK.4.15	Kenyo Rwoth owaco ran ni, “Neni, alamiyin woyo dhiaŋ kapa ceth dhano, aka ilatedo mugat perin gi mac mere.”
EZK.4.16	Rwoth owaco ran kendo ama: Wod dhano, neni, alamiyo mugat womojere i Yerusalem; ŋey jowocami mugat apima gi lworo, aka jolamadho pi apima i dhier. 
EZK.4.17	Jolangoye gi mugat gi pi, aka kisi dhano laŋiyo nyawote i dhier, to jorere i reco pajo.
EZK.5.1	Rwoth owaco ni, “Awi wod dhano, kwany abor mabith, ior paka kamweso pa jaliedo aka iliel ye wiyin kodi ye tikin; kenyo ikwany rapim t'ipoko didek. 
EZK.5.2	Ilakwanyo adec acel t'iwaŋo gi mac i dier tindi madwoŋ, tekin ndelo ma thoko ma mako rumo, adec acel ilanyaro g'abor thoko tindi madwoŋ, aka adec acel ilaywoyo i koyo, to nyaka acelo abor yuŋey jo. 
EZK.5.3	Ikwany yer mogo wok kenyo t'itweyo i rinda ma kanzu perin. 
EZK.5.4	Ikwany kwoŋ yer no kendo, t'ibolo i mac aka owaŋ kadho malo; wok kenyo mac lawok kwoŋ ot je ma Isiraili.”
EZK.5.5	Rwoth Were waco ama: Me Yerusalem, atieko ketho go i dier nonin, gi lowo je thoko go. 
EZK.5.6	To go ogwenyere kwoŋ cik paran to jotimo kidakana loyo nonin, kodi kwoŋ fonji paran loyo lowo je m'othoko go. Jokwero cik paran, aka jok'owotho i fonji paran. 
EZK.5.7	Riameno Rwoth Were waco ama: Kwoŋbedo withoth loyo nonin ma jothoko win, aka wikiluwo fonji paran kosa kuro cik paran, to wiluwo cik pa nonin ma jothoko win. 
EZK.5.8	Riameno Rwoth Were waco ama: An e, alakelo kwoŋ win thumo banja i dier win ka nonin joneno. 
EZK.5.9	Alatimo riwin gima fodi akitimo, aka m'akibino timo kendo kwoŋbedo amien mewin je. 
EZK.5.10	Riameno jonywol jolacamo nyithindho pajo i dier win, aka nyithindho jolacamo jonywol pajo; alathumo banja kwoŋ win, aka joma jodoŋ alakedho jo i kisi thenge je.
EZK.5.11	Riameno, paka akwo, Rwoth Were waco, kwoŋbedo wikoco Kabedo Maleŋ paran gi gigipiny m'adak kodi amien mewin je, alareyo win, akilaŋiyo win gi waŋan ma wor, aka ak'obedi riwin gi wor. 
EZK.5.12	Adec acel kwoŋ win jolatho two nundu aka jolarere gi kec i dier win, adec acel jolapodho g'abor; aka alakedho adec acel i kisi thenge je t'acelo abor yuŋey jo.
EZK.5.13	Alaoro nge paran, aka alakweyo keme paran kwoŋ jo, alaculo kwor aka jolaŋeyo nike An Rwoth, atieko luwo i nyeko paran k'acowo keme paran kwoŋ jo. 
EZK.5.14	Alaloko win gunda kodi giwickwot i dier nonin ma jothoko win, i waŋ jono je ma joluw.
EZK.5.15	Wilabedo giwickwot, gi yet, gir'anena, kodi gibwok ri nonin ma jothoko win; k'anokel thumo banja kwoŋ win i nge kodi keme kodi bwok ma gero. An Rwoth atieko luwo. 
EZK.5.16	K'anoceli kwoŋ jo aserin ma nek makec, ma lareyo woko jo, m'abino gonyo reyo woko win. Alamedo kec kwoŋ win t'akedho woko dere mewin. 
EZK.5.17	Aladhiro kwoŋ win kec kodi ogwaŋe madudi, jolaweyo win ma bu nyithindho. Two nundu kodi oyo remo layweyo woko win, aka alakelo abor kwoŋ win; An Rwoth atieko luwo.
EZK.6.1	Wac pa Rwoth obino ran ka waco ama: 
EZK.6.2	Wod dhano, kethi waŋin yu gote ma Isiraili aka ituci wac Were kwoŋ jo. 
EZK.6.3	Iwaci ni, win gote ma Isiraili, winji win wac pa Rwoth Were. Rwoth Were waco ama ri gote, tendere, fereji kodi milelin. An e, acegin kelo abor kwoŋ win, aka alareyo woko udi ajwoka mewin. 
EZK.6.4	Migame mewin ilareyo woko, migame ma waŋo buban mewin ilaŋinyo piny; aka alabolo piny jom'onek mewin ruwaŋ calin mewin. 
EZK.6.5	Alarieyo delkwoŋ Joisiraili ruwaŋ calin pajo, aka alaywoyo cokin mewin thoko migame mewin. 
EZK.6.6	I kabedo mewin je, tindin madongo mewin labedo gundin, aka ilareyo woko udi ajwoka mewin to josika. Migame mewin ilaŋinyo woko aka calin mewin jolangoye, ilatoŋo piny migame mewin ma waŋo buban, t'iyweyo woko tic mewin. 
EZK.6.7	Jom'onek jolapodho i dier win; kenyo wilaŋeyo nike Abedo Rwoth.
EZK.6.8	Kucel alaweyo jomegi, ŋey jomegi kwoŋ win jolaboth abor i dier nonin to jokedhere i piny. 
EZK.6.9	Jono ma joboth jolapoyan i dier nonin kam'ilater'iye jo i twec koro, kwoŋbedo aol gi cuny jo matek m'ocile kwoŋan, kodi waŋ jo ma luwo calin pajo. Jolajok wegi gi wegi ro reco ma jotimo, iy'amien pajo je. 
EZK.6.10	Jolaŋeyo nike An Rwoth, akiluwo nono timo rijo teko me.
EZK.6.11	Rwoth Were waco ama: Goy adhoŋ gi cingin aka igoy mayindo, t'iwaco ni kidamba ri amien je ma ot pa Isiraili! Kole jolapodho g'abor, kec, kodi two nundu. 
EZK.6.12	Jono ma jonitie bor jolatho gi two nundu, jono ma jonitie cegin jolatho g'abor, aka jono ma jodoŋ makwo t'iweyo jo jolatho kec. Ameno apaka alacowo keme paran kwoŋ jo. 
EZK.6.13	Wilaŋeyo ni An Abedo Rwoth, ka delkwoŋ jom'otho pajo joriere i dier calin pajo, thoko migame pajo, i wi kisi tendere mabor, wi gote je, i tiendi kisi yath, i tiendi olwa ma jaboke, kodi kisi kama jocower'iye ri calin pajo. 
EZK.6.14	Alarieyo cingan kwoŋ jo, t'amiyo lowo bedo gunda kodi abar loyo thim ma Ribila i kabedo pajo je; aka jolaŋeyo ni An Abedo Rwoth.
EZK.7.1	Wac pa Rwoth obino ran ka waco ama: 
EZK.7.2	In wod dhano, Rwoth Were waco ama ri lowo ma Isiraili:
EZK.7.2	Gike otieko bino,
EZK.7.2	gike i sondin aŋwen ma lowo.
EZK.7.3	Onyo gike nitie kwoŋ win,
EZK.7.3	aladhiro nge paran kwoŋ win,
EZK.7.3	alathumo riwin banja luwo kwoŋ yo mewin,
EZK.7.3	alaculo kwor kwoŋ win ro amien mewin je.
EZK.7.4	Waŋan k'oŋiy win gi wor,
EZK.7.4	aka ak'onyuthi win wor.
EZK.7.4	Alaculo kwor kwoŋ win ro yo mewin,
EZK.7.4	kareno amien mewin nitie i dier win.
EZK.7.4	Kenyo wilaŋeyo ni An Abedo Rwoth.
EZK.7.5	Rwoth Were waco,
EZK.7.5	teko i wi teko eno bino.
EZK.7.6	Gike obino, gike otundo,
EZK.7.6	oay kwoŋ win, neni, bino!
EZK.7.7	Kisika obino kwoŋ win,
EZK.7.7	Awi ji ma jobedo i Piny,
EZK.7.7	hongo otieko bino, ndelo nitie cegin,
EZK.7.7	ma nywowirok makiweno koko pa gote ma kisangala.
EZK.7.8	Akoru konjo keme paran kwoŋ win,
EZK.7.8	alacowo nge paran kwoŋ win,
EZK.7.8	alathumo riwin banja luwo kwoŋ yo mewin,
EZK.7.8	aka alaculo kwor kwoŋ win ro amien mewin.
EZK.7.9	Waŋan k'oŋiy win gi wor,
EZK.7.9	aka ak'onyuthi win wor.
EZK.7.9	Alaculo kwor kwoŋ win luwo kwoŋ yo mewin,
EZK.7.9	kareno amien mewin nitie i dier win.
EZK.7.9	Kenyo wilaŋeyo nike obedo An Rwoth m'ogoyo win.
EZK.7.10	Eno ndelo, eno bino,
EZK.7.10	kisika owok, akaka othiwo, gero oloth.
EZK.7.11	Akaka olokere luth ma kidakana,
EZK.7.11	ongoye kwoŋ jo ma ladoŋ,
EZK.7.11	ki lwak pajo, ki lim pajo,
EZK.7.11	langoye dwoŋ i dier jo.
EZK.7.12	Hongo obino, aka ndelo otundo,
EZK.7.12	janyew wokiri wosangala, aka jamitan wokiri woywaki,
EZK.7.12	kole keme nitie kwoŋ lwak pajo je.
EZK.7.13	Kole jamitan k'ogiki i gim'otieko kitana kafodi kwo,
EZK.7.13	kwoŋbedo menyirok obedo ri lwak je,
EZK.7.13	aka kilawire, ro reco pajo,
EZK.7.13	ongoye ŋata lanyalo cungo matek i kwo pere.
EZK.7.14	Jotieko kudho gwara,
EZK.7.14	joyiko kisi gimoro,
EZK.7.14	to ongoye ŋata kadho i lweny,
EZK.7.14	kwoŋbedo keme paran nitie kwoŋ lwak je.
EZK.7.15	Abor nitie woko, two nundu kodi kec nitie i ot.
EZK.7.15	Jono ma jonitie woko jotho g'abor,
EZK.7.15	jono ma jonitie i tindi madwoŋ, kec kodi two nundu reyo woko jo.
EZK.7.16	Ka jom'oboth joringi,
EZK.7.16	jolanwaŋere wi gote,
EZK.7.16	paka akurin ma milelo,
EZK.7.16	joje jolaywak kisi dhano ro reco pere.
EZK.7.17	Cingi jo lanyapere,
EZK.7.17	aka congi jo lagore.
EZK.7.18	Jolatweyo kutiya,
EZK.7.18	bwok laumo jo,
EZK.7.18	wickwot labedo i nyim jo,
EZK.7.18	aka pata lacowo wic jo.
EZK.7.19	Jolawito feza pajo i royo,
EZK.7.19	zahabu pajo lalokere gimakoc.
EZK.7.19	Feza pajo kodi zahabu k'onyal konyo jo,
EZK.7.19	i ndelo ma keme pa Rwoth.
EZK.7.19	Jok'oyeŋ kec pajo, aka iy jo k'opoŋ,
EZK.7.19	kwoŋbedo jolokere gi timo reco pajo.
EZK.7.20	Wok i ŋono ma thiwino pajo,
EZK.7.20	jotimo gi noro,
EZK.7.20	wok i cal mar'amien pajo,
EZK.7.20	jotimo gine gim'adak,
EZK.7.20	riameno alaloko rijo gimakoc.
EZK.7.21	Alaketho i cingi jopath, jowonyeki,
EZK.7.21	ri jokidakana ma piny jowonyaga,
EZK.7.21	aka jolakoco.
EZK.7.22	Alawiro woko waŋan kwoŋ jo,
EZK.7.22	ŋey jowokoci kabedo paran ma dicwe,
EZK.7.22	jokwo joladonjo to jokoco.
EZK.7.23	Tim lijegere,
EZK.7.23	kole lowo opoŋ banja ma oyo remo,
EZK.7.23	aka tindi madwoŋ opoŋ akaka.
EZK.7.24	Alakelo nonin pa jokidakana,
EZK.7.24	lunjo udi pajo,
EZK.7.24	alaketho i gike noro pa jomatek,
EZK.7.24	aka ilakoco Kabedo pajo maleŋ.
EZK.7.25	Kidamba otieko bino,
EZK.7.25	jolarango siem, to ngoye.
EZK.7.26	Teko i wi teko labino,
EZK.7.26	pokopoko i wi pokopoko,
EZK.7.26	jolarango menyirok wok bongi jatuci wac Were,
EZK.7.26	aka fonji langoye bongi jacway ri Were i wi migam,
EZK.7.26	kodi mic rieko wok bongi jodongo.
EZK.7.27	Kere laywak,
EZK.7.27	jadhum lapoŋ gi lworo,
EZK.7.27	cingi ji ma piny lakirin.
EZK.7.27	Alatic gi jo luwo kwoŋ yo pajo,
EZK.7.27	alathumo rijo banja luwo kwoŋ thumo banja pajo wegi.
EZK.7.27	Kenyo jolaŋeyo ni An Abedo Rwoth.
EZK.8.1	K'abic ma dwe mar'aucel, i oro mar'aucel, oyido abedo i ot paran, aka jodongo ma Yuda oyido jobedo ruwaŋan, cingi Rwoth Were ogeyan. 
EZK.8.2	Atiŋo waŋan malo, aka aneno gima cale dhano, ma wok i piere loro piny obedo mac, aka kadho malo, ocale lero ma gima pilin. 
EZK.8.3	Go orieyo woko gima cale cingi jo, otiŋan gi ye wiyan aka cuny otiŋan i dier piny kodi polo i menyirok pa Were ri Yerusalem. Go okethan i dhiot ma waŋkac ma iye ma ŋiyo yumalo, kam'oyido nitie cal ma sigila nyeko pa Rwoth.
EZK.8.5	Kenyo go owaco ran ni, “Wod dhano, tiŋi waŋin malo yu royo ma yumalo.” Ameno atiŋo waŋan yumalo, aka neni, yumalo ma waŋkac ma migam, i dhiot, oyido nitie cal ma sigila nyeko pa Rwoth.
EZK.8.6	Go owaco ran ni, “Wod dhano, ineno wok kwoŋ gima jotimo, amien madwoŋ ma ot pa Isiraili ka, ma rieman woko i kabedo paran maleŋ. Wire kendo, aka ilaneno amien madwoŋ loyo.”
EZK.8.7	Go okelan i dhiot ma kapido, aŋiyo, aka neni, kombe i kor ot. 
EZK.8.8	Kenyo go owaco ran ni, “Wod dhano kuny kombe, akunyo, aka neni, dhiot mogo. 
EZK.8.9	Go owaco ran ni, donji ineni amien ma kidakana ma jotimo kenyo.” 
EZK.8.10	Ameno adonjo t'aneno, aka neni, kisi nger gima lak gi kore kodi ogwaŋ, kodi gimakoc, kodi cal je ma ot pa Isiraili oyido ogor i kor ot thoko iye je. 
EZK.8.11	Ruwaŋ jo ocungo jodongo ma Isiraili piero ario, gi Jazania wod pa Safan i dier jo. Kisi dhano oyido otiŋo thago i cinge aka tome pondeponde ma buban oyido duny kadho malo. 
EZK.8.12	Kenyo go owaco ran ni, “Wod dhano, itieko neno gima jodongo ma ot pa Isiraili jotimo i mudho, kisi dhano i kisika ma cal pere m'ogor. Kole jowaco ni Rwoth kinen wan, Rwoth otieko jwango piny.”
EZK.8.13	Go owaco ran kendo ni, “Wire aka ilaneno amien madwoŋ swa ma jotimo.”
EZK.8.14	Go okelan i dhiot ma waŋkac ma yumalo ma Ot pa Rwoth, aka neni, mon oyido jobedo kenyo joywak gi geregere ri Tamuz were moro.
EZK.8.15	Go owaco ran ni, “Wod dhano itieko neno gime. Wire kendo aka ilaneno amien madwoŋ loyo me gin.” 
EZK.8.16	Go okelan i diedipo ma iye ma Ot pa Rwoth, aka neni, i dhiot ma Ot pa Rwoth, i dier kisika ma cokirok kodi migam, oyido nitie cwo piero ario g'abic. Jowiro dieŋey gin ri Ot pa Rwoth, aka waŋ jo oŋiyo yuwok ceŋ, ka jolamo waŋceŋ.
EZK.8.17	Kenyo go owaco ran ni, “Wod dhano, obedo gima sew ri ot pa Yuda nike jotieko timo amien ma jotimo ka? Jotieko poŋo i piny akaka, to jokwinyo nge paran, neni, jodienyo um gin. 
EZK.8.18	Riameno alatimo i keme, akilaŋiyo jo gi waŋan ma wor, kosa ak'onyuthi jo wor; aka makada nende joywak i ithan gi dwondi jo malo, akilawinjo.”
EZK.9.1	Kenyo dwondi madwoŋ olwoŋo i ithan ka waco ni, “Gir'acula pa tindi madwoŋ ocore cegin, aka kisi dhano otiŋo i cinge gilweny pere ma reyo woko.” 
EZK.9.2	Neni to cwo aucel jobino wok yu waŋkac ma malo ma ŋiyo yumalo dicel, kisi dhano gi gilweny pere ma ŋinyo i cinge. I dier jo oyido nitie jacwo m'oruko nanga mafoth, gi kalam kodi vino ma ndiko i piere. Jobino to jocungo i thengi migam ma ywel.
EZK.9.3	Dwoŋ pa Were pa Isiraili oyido oay malo wok i kerubim kam'oyido nitie i iye to pie i thengi ot. Rwoth olwoŋo jacwo m'oyido oruko nanga mafoth, m'oyido nitie gi kalam kodi vino ma ndiko i piere. 
EZK.9.4	Rwoth owaco rigo ni, “Luw i dier tindi madwoŋ, i dier Yerusalem, aka ikethi ranyuth i nyim jono ma jotuco aka joywak kwoŋ amien je m'otimi kenyo.”
EZK.9.5	Ri joman go owaco i ithan ni, “Luw win go i tindi madwoŋ, wineki, ongoye weyo kosa nyutho wor. 
EZK.9.6	Neki win cwo m'oti, yac kodi nyir, nyithindho kodi mon, to wikiri wigeyi jono ma jonitie gi ranyuth; aka wicaki i kabedo paran maleŋ.” Ameno jocako gi jodongo m'oyido jonitie yuwaŋ ot.
EZK.9.7	Go owaco rijo ni, “Koc win ot paran, aka poŋ win gi delkwoŋ jom'otho. Kadhi win.” Jokadho to joneko i tindi madwoŋ.
EZK.9.8	Aka paka oyido joneko adoŋ kendan. Agore piny gi nyiman t'aywak ama: Awi Rwoth Were, ilareyo woko ji m'odoŋ i Isiraili je k'ikonjo keme perin kwoŋ Yerusalem?
EZK.9.9	Go odwokan ni, “Reco ma ot pa Isiraili kodi Yuda dwoŋ swa adieri, piny opoŋ oyo remo aka tindi madwoŋ opoŋ banirok. Kole jowaco ni, Rwoth ojwango piny, go kinen. 
EZK.9.10	Paka ri an, akilaŋiyo jo gi waŋan ma wor, kosa nyutho wor to alaculo kwor i wi jo ro tim pajo.”
EZK.9.11	Aka neni, jacwo m'oyido oruko nanga mafoth, m'oyido nitie gi vino i piere odwoko wac ka waco ni, “Atieko timo paka iwodho ran or.”
EZK.10.2	Go owaco ri jacwo m'oyido oruko nanga mafoth ni, “Kadhi i lipangala ma pendi kerubim, aka ipoŋ masi cingin gi cuk mac t'iywoyo kwoŋ tindi madwoŋ.”
EZK.10.2	Go okadho m'aneno ama. 
EZK.10.3	Onyo kerubim oyido ocungo yuracuc ma ot, aka munyo jacwo no odonjo, pondeponde oumo diedipo ma iye. 
EZK.10.4	Kenyo dwoŋ pa Rwoth oay wok kwoŋ kerubim kadho i thengi ot, pondeponde opoŋo ot, aka diedipo opoŋ gi lero madwoŋ pa Rwoth. 
EZK.10.5	Derino ma bwombi kerubim owinjere i diedipo ma woko, paka dwondi Were Majameni je ka luwo.
EZK.10.6	Munyo go omiyo jacwo m'oruko nanga mafoth or, kwanyo mac wok i pendi lipangala, wok i dier kerubim, jacwo no odonjo to cungo i thengi lipangala. 
EZK.10.7	Kenyo kerubim acel otelo cinge wok i dier kerubim i mac m'oyido nitie i dier jo, ojowo mac to ketho i masi cingi jacwo m'oyido oruko nanga mafoth, aka ojolo to wok woko.
EZK.10.8	I pendi kerubim oneno gima cale cingi dhano i pendi bwombi jo. 
EZK.10.9	Aŋiyo, aka neni, oyido nitie lipangala aŋwen i thengi kerubim, acel i thengi kisi kerubim; lipangala me oyido cale tele ma pilin. 
EZK.10.10	Lipangala aŋwen je oyido jonitie gi cal acel, paŋini lipangala m'olwow i wi lipangala. 
EZK.10.11	Ka jodhire, jodhire i thenge aŋwen mogo je ma jokiwire; thenge ma wic acel oŋiyo ama joje jodhir'iye ma jokiwire. 
EZK.10.12	Delkwoŋ jo je, ligongolo pajo, cingi jo, bwombi jo, kodi lipangala, oyido opoŋ waŋ jo thoko, i lipangala aŋwen je. 
EZK.10.13	Paka ri lipangala, olwoŋi jo munyo awinjo gi ithan.
EZK.10.15	Kerubim joay malo; me obedo cwec m'oyido atieko neno i thengi malawa Kebar. 
EZK.10.16	Ka kerubim jodhire, lipangala bende jodhire i thengi jo, ka kerubim joyaro bwombi jo to joay wok i piny, lipangala jokidhire i thengi jo. 
EZK.10.17	Ka kerubim jocungo liŋ, lipangala bende jocungo liŋ, ka kerubim joay jo bende joay; kole cuny pa cwec makwo oyido nitie i jo.
EZK.10.18	Kenyo dwoŋ pa Rwoth oay wok i thengi ot, to cungo i wi kerubim. 
EZK.10.19	Kerubim joyaro bwombi jo to joay malo wok i piny ruwaŋan munyo jowok gi lipangala i thengi jo. Jocungo yuwaŋ waŋkac ma Ot pa Rwoth yuwok ceŋ, aka dwoŋ pa Were pa Isiraili oyido nitie i wi jo malo. 
EZK.10.20	Me obedo cwec m'aneno i tiendi Were pa Isiraili i thengi malawa Kebar; aka aŋeyo nike oyido jobedo kerubim.
EZK.10.21	Kisi acel oyido nitie gi nyime aŋwen, kodi bwombe aŋwen, aka i pendi bwombi jo oyido nitie gima cale cingi dhano. 
EZK.10.22	Nyim jo oyido obedo nyim jo acel m'oyido atieko neno i thengi malawa Kebar, cal pajo kodi jo wegi; joje jodhire tirtir.
EZK.11.1	Cuny otiŋan to kelan yuwok ceŋ ma waŋkac ma Ot pa Rwoth, ma ŋiyo yuwok ceŋ. Kenyo yuwaŋ waŋkac, oyido nitie cwo piero ario g'abic. I dier jo aneno Jazania wod pa Azur, kodi Pelatia wod pa Benaya, jotel pa ji.
EZK.11.2	Were owaco ran ni, “Wod dhano, me ji ma jocano kidakana aka jomiyo rieko marac i tindi madwoŋ me. 
EZK.11.3	Jowaco ni, hongo fodi k'otundo ma geto udi; tindi madwoŋ me obedo dak, aka wan wabedo riŋo.” 
EZK.11.4	Riameno tuci wac kwoŋ jo, tuci wac, awi wod dhano.
EZK.11.5	Kenyo cuny pa Rwoth opie kwoŋan to waco ran ni, “Waci ni, Rwoth waco. Me a gima wiparo, Awi ot pa Isiraili. Aŋeyo gima bino i paro mewin. 
EZK.11.6	Witieko neko ji kweth i tindi madwoŋ me, aka witieko poŋo royin mere gi delkwoŋ jom'otho.”
EZK.11.7	“Riameno, Rwoth Were waco ama: Delkwoŋ jom'otho ma wineko i iye obedo riŋo, aka tindi madwoŋ me obedo dak. To win, alawodho woko win i iye. 
EZK.11.8	Wilworo abor, to alakelo kwoŋ win, Rwoth Were waco. 
EZK.11.9	Alawodho woko win i iye, aka alajwango win i cingi jopath, t'athumo riwin banja. 
EZK.11.10	Wilapodho g'abor, alathumo riwin banja i kew pa Isiraili, aka wilaŋeyo ni An Abedo Rwoth. 
EZK.11.11	Tindi madwoŋ me kilabedo dak mewin, aka wikilabedo riŋo i iye; alathumo riwin banja i kew pa Isiraili. 
EZK.11.12	Kenyo wilaŋeyo ni An Abedo Rwoth, ma wikiluwo cik pere, aka wikikuro or pere, to wiluwo cik pa nonin ma jothoko win.”
EZK.11.13	Onyo wac m'atuco otundo i kare, Pelatia wod pa Benaya otho. Kenyo agore piny gi nyiman, t'aywak gi dwondan malo ka waco ni, “Awi Rwoth Were, inomiy Joisiraili ma jodoŋ jorere kicutho?”
EZK.11.14	Wac pa Rwoth obino ran ka waco ni, 
EZK.11.15	“Wod dhano, wutmin in, wutmin in won, ot pa Isiraili gibe, joje, jobedo jono ma ji ma jobedo i Yerusalem jowaco ni, jokoc swa bor gi Rwoth, riwan omiy wan lowo me walunji. 
EZK.11.16	Riameno, Rwoth Were waco ama: Makada nende atero jo bor swa i dier nonin, makada nende akedho jo i dier piny kweth, kucel abedo rijo Kabedo Maleŋ i piny ma jokadh'iye.”
EZK.11.17	“Riameno wac ni, Rwoth Were waco ama: Alakiwada win wok i nonin, t'acoko win wok i piny kweth kama wikedher'iye, aka alamiyo win lowo pa Isiraili. 
EZK.11.18	Jolabino kenyo, aka jolakwanyo woko gigipiny m'adak je kodi amien je. 
EZK.11.19	Alamiyo jo cuny acel, t'aketho adundo manyen i jo, alakwanyo woko cuny matek pa tele wok i delkwoŋ jo, t'amiyo jo cuny mayom; 
EZK.11.20	ŋey jowowothi i cik paran, to jokuro or paran, kodi timo. Jolabedo ji paran, aka alabedo Were pajo. 
EZK.11.21	To ri jono ma cuny jo luwo gigipiny m'adak kodi amien pajo, alaculo kwor kwoŋ jo, Rwoth Were waco.”
EZK.11.23	Dwoŋ pa Rwoth oay malo wok i dier tindi madwoŋ, aka ocungo wi got yuwok ceŋ ma tindi madwoŋ. 
EZK.11.24	Cuny otiŋan to kelan i menyirok gi cuny pa Were bongi jotwec i Kaldeya meno i Babilon, aka rumacen menyirok no oweyan. 
EZK.11.25	Awaco ri jotwec gigipiny je ma Rwoth onyuthan.
EZK.12.1	Wac pa Rwoth obino ka waco ni, 
EZK.12.2	 “Wod dhano, ibedo i dier ot ma jogwenyirok, ma jonitie gi waŋ jo to jokinen, jonitie gi ithi jo to jokiwinji; kwoŋbedo jobedo ot ma jogwenyirok.”
EZK.12.3	“Onyo wod dhano, tweyi migugu ikadhi i wiloka. Ilakadho i twec odieceŋ ka joneno gi waŋ jo, ilakadho paka jatwec wok i kabedo perin i kabedo man ka joneno. Poyi jolaniaŋ, makada nende jobedo ot ma jogwenyirok. 
EZK.12.4	Ilawodho woko migugu perin odieceŋ ka joneno gi waŋ jo, paka jatwec, aka ilakadho othieno paka jatwec timo, ka joneno gi waŋ jo. 
EZK.12.5	Kuny hoŋ i kor ot ka joneno, aka iwodhi migugu perin gi kenyo. 
EZK.12.6	Lier migugu i gokin i mudho ka joneno gi waŋ jo, aka ium waŋin, ŋey ikir'inen piny. Kole atieko kethin ranyuth ri ot pa Isiraili.”
EZK.12.7	Atimo paka Rwoth omiyan or. Awodho migugu paran odieceŋ paka migugu pa jatwec, aka othieno akunyo hoŋ i kor ot gi cingan, awodho i mudho, t'atiŋo i gokan ka joneno gi waŋ jo.
EZK.12.8	Wac pa Rwoth obino ran odikin ka waco ni, 
EZK.12.9	“Wod dhano fodi ot pa Isiraili, ot ma jogwenyirok no, jok'openjin nike itimo aŋo? 
EZK.12.10	Waci rijo ni, Rwoth Were waco ama: Me bieto ma mako kwoŋ jadhum ma Yerusalem kodi ji ma jobed'iye je. 
EZK.12.11	Waci rijo ni, ibedo ranyuth rijo. Paka itimo, ameno apaka ilatimo rijo. Jolakadho bedo jopath i twec. 
EZK.12.12	Jadhum manitie i dier jo latiŋo migugu pere i goke i mudho, to wok. Go lakunyo hoŋ i kor ot to wodho gi kenyo, aka laumo waŋe ŋey wokiri wonen piny gi waŋe. 
EZK.12.13	Alayaro bwo paran kwoŋe, aka go lamoko i iye. Alakelo go i Babilon, i lowo pa Jokaldin, kucel go kilaneno; go latho kenyo. 
EZK.12.14	Jono je ma jothoko go ma jokonyo go kodi jolweny pere, alakedho woko jo i thenge aŋwen, t'acelo abor paran yuŋey jo.”
EZK.12.15	“Kenyo jolaŋeyo ni An Abedo Rwoth, ka akedho jo i dier nonin, t'akelo jo i dier piny. 
EZK.12.16	To alaweyo manok kwoŋ jo both abor, kec kodi two nundu, ŋey jowotuci amien pajo i dier nonin ma jolakidh'iye; kenyo jolaŋeyo ni An Abedo Rwoth.”
EZK.12.17	Wac pa Rwoth obino ran ka waco ni, 
EZK.12.18	“Wod dhano, cami cemo perin gi papin, aka imadhi pi perin gi kirin m'ipoŋ gi lworo. 
EZK.12.19	Waci ri ji ma lowo me ni, Rwoth Were waco ama ri ji ma jobedo i Yerusalem i lowo ma Isiraili. Jolacamo cemo pajo gi lworo, to jomadho pi pajo gi kirin, kwoŋbedo lowo pajo ladoŋ nono, ro maker pa ji ma jobed'iye je. 
EZK.12.20	Tindin madongo ladoŋ gundin, aka lowo ladoŋ nono, kenyo wilaŋeyo ni An Abedo Rwoth.”
EZK.12.21	Wac pa Rwoth obino ran ka waco ni, 
EZK.12.22	“Wod dhano, meno ageca aŋo manitie i lowo ma Isiraili ma waco ni, ‘Hongo oyware, aka kisi menyirok kitundi i kare?’ 
EZK.12.23	Riameno wac rijo ni, Rwoth Were waco ama: Alamiyo ageca me worweny, aka kilaoro kendo i Isiraili. To wac rijo ni, ndelo ocore cegin, aka kisi menyirok latundo i kare.”
EZK.12.24	“Kendo kilabedo menyirok ma bukony, kosa tuco wac twodo i ot pa Isiraili. 
EZK.12.25	To an Rwoth alaluwo, aka wac m'abino luwo je latimere, kilagalo kendo. Kole i hongo mewin, awi ot ma jogwenyirok, alaluwo wac, aka alatimo, Rwoth Were waco.”
EZK.12.26	Wac pa Rwoth obino ran ka waco ni, 
EZK.12.27	“Wod dhano, neni, ot pa Isiraili jowaco ni, menyirok m'ineno latero ndelo kweth, aka wac m'ituco hongo mere fodi bor. 
EZK.12.28	Riameno wac rijo ni Rwoth Were waco ama: Wac paran je kilagalo kendo, wac je m'aluwo latundo i kare, Rwoth Were waco.”
EZK.13.1	Wac pa Rwoth obino ran ka waco ni, 
EZK.13.2	“Wod dhano, tuci wac kwoŋ jotuci wac Were ma Isiraili ma jotuco wac Were wok i paro pajo ni, Winji win wac pa Rwoth.”
EZK.13.3	“Rwoth Were waco ama: Kidamba ri jotuci wac Were ma jomiŋ, ma joluwo paro pajo, aka ongoye gima jotieko neno. 
EZK.13.4	Awi Isiraili, jotuci wac Were mewin jotieko bedo paka ogwaŋe i dier gundin. 
EZK.13.5	Wikikadho malo i hoŋere, kosa yiko kor ot ri ot pa Isiraili, ŋey wonyali cungo i lweny i ndelo pa Rwoth. 
EZK.13.6	Ongoye gima jotieko neno aka jotuco wac twodo, ka jowaco ni me a gima Rwoth waco, to Rwoth ama k'ooro jo. Kucel jokuro ni wac pajo wotundi i kare. 
EZK.13.7	Ongoye gima witieko neno, aka witieko tuco wac twodo ka wiwaco ni me wac pa Rwoth, makada nende an fodi akiluwo.”
EZK.13.8	“Riameno, Rwoth Were waco ama: Kwoŋbedo witieko tuco wac twodo, m'ongoye gima wineno, akiyere gi win, Rwoth Were waco. 
EZK.13.9	Alatiŋo cingan kwoŋ jotuci wac Were ma jotuco wac twodo m'ongoye gima witieko neno. Jokilabedo i dier ji paran ka joromo; aka kilandiko nyingi jo i Isiraili, kosa jokiladok i lowo ma Isiraili. Kenyo wilaŋeyo ni An Abedo Rwoth.”
EZK.13.10	“
EZK.13.11	Waci ri jotuci wac Were no nike kor ot pajo latur woko. Koth lacwe swa gi pe kodi koyo ma laturo woko. 
EZK.13.12	Ka kor ot otiek podho piny, kilapenjo win ni, nikune gimatar ma wifuy'iye?”
EZK.13.13	“Riameno, Rwoth Were waco ama: I keme paran aladhiro koyo matek, aka i nge paran labedo koth madwoŋ swa, aka i gero paran pe lareyo woko kicutho. 
EZK.13.14	Alaŋinyo woko kor ot ma wifuyo matar no, to gore piny i lowo, ŋey misingi mere wothangere. Lapodho aka wilarere i iye; kenyo wilaŋeyo ni An Abedo Rwoth.”
EZK.13.15	“Alacowo nge paran kwoŋ kor ot kodi jono ma jofuyo matar. Alawaco rin ni, kor ot kodi joma jofuyo matar je jongoye; 
EZK.13.16	jotuci wac Were no, ma jotuco wac ri Yerusalem nike joneno siem nitie, ma to siem ongoye, Rwoth Were waco.”
EZK.13.17	“Aka in, wod dhano, com waŋin kwoŋ mon pa ji perin, ma jotuco wac wok i paro pajo, aka ituci wac Were kwoŋ jo. 
EZK.13.18	Ilawaco ni, Rwoth Were waco ama: Kidamba ri mon ma jotudo yen i cingi ji aka jokwoyo kitambalin nger gi nger maboyo wiy jo ma dwaro kwo pa ji. Widwaro kwo pa ji ma wiwegi wikikur kwo mewin? 
EZK.13.19	Witieko nyeko nyingan i dier ji paran ri masi bale kodi muma mugat. Wiwaco ri ji twodo ma jomito winjo to wikelo tho ri ji ma jokiripi tho, aka ji ma joripo tho wiweyo jokwo.”
EZK.13.20	“Riameno, Rwoth Were waco ama: Akiyere gi yen mewin ma wioro ma dhumo kwo kodi tho. Alagonyo woko wok i cingi win, t'agonyo ji ma witweyo. 
EZK.13.21	Alayeco woko kitambalin mewin bende, t'abotho ji paran wok i cingi win, aka wikilabedo gi meni ma tweyo jo kendo. Kenyo wilaŋeyo nike An abedo Rwoth. 
EZK.13.22	Kwoŋbedo gi twodo mewin wicilo cuny joma timo gim'otire, aka wimiyo jokidakana meni medo timo kidakana aka jobotho kwo pajo. 
EZK.13.23	Riameno wikilaneno twodo kendo aka wikilathiedho kendo. Alabotho ji paran wok i cingi win. Kenyo nyaka wilaŋeyo nike An abedo Rwoth.”
EZK.14.1	Jodongo mogo ma Isiraili jobino bongan aka jobedo ruwaŋan. 
EZK.14.2	Wac pa Rwoth obino ran ka waco ni, 
EZK.14.3	“Wod dhano, cwo me jotieko ketho cuny jo i cal pajo to jocomo waŋ gin kwoŋ gigipiny mareco ma miyo jo podho. Nger cwo no bende ber ni jowopenjan kwoŋ gimoro?”
EZK.14.4	“Riameno luw gi jo aka iwaci rijo ni Rwoth Were waco ama: Dhano je ma wok i Isiraili m'oketho cunye kwoŋ cal pere aka ocomo waŋe kwoŋ gigipiny mareco ma miyo go podho, wobin bongi jatuci wac Were, An Rwoth, alamiyo go radwok ma ripo gi lamo cal pere; 
EZK.14.5	ŋey anyal mako t'awiro cuny Joisiraili je, ma jowire woko kwoŋan gi lamo cal pajo.”
EZK.14.6	“Riameno wac ri Joisiraili ni, Rwoth Were waco ama: Ŋuti win aka wire win woko kwoŋ lamo cal mewin, wire win wiwey como waŋ win kwoŋ amien mewin je.”
EZK.14.7	“Ka dhano moro je wok i Isiraili, kosa japath ma bedo i Isiraili, m'okwedan, to ketho cunye kwoŋ cal to como waŋe kwoŋ gigipiny mareco ma miyo go podho, obin bongi jatuci wac Were, an Rwoth, an won alamiyo go radwok tirtir. 
EZK.14.8	Alacomo waŋan kwoŋ ŋato, alaloko go ranyuth kodi gir'awaca aka alakwanyo woko go i dier ji paran. Kenyo wilaŋeyo ni An Abedo Rwoth.”
EZK.14.9	“K'owondi jatuci wac Were to luwo wac, an Rwoth aŋat'awondo go. Alarieyo cingan kwoŋe, t'areyo woko go i dier ji paran Isiraili. 
EZK.14.10	Jolatiŋo reco pajo, jatuci wac Were, kodi ŋat'okidho bonge penjo jo, lalimo gir'acula acel; 
EZK.14.11	ŋey Joisiraili jokiri jowokwedan, kosa jowokocere gi reco pajo. Jolabedo ji paran, aka alabedo Were pajo; Rwoth Were waco.”
EZK.14.12	Wac pa Rwoth obino ran ka waco ni, 
EZK.14.13	“Wod dhano, ka piny otimo reco gi ngoye g'adieri adieri, alarieyo cingan kwoŋe, aka alareyo woko cemo ma kisi ndelo t'adhiro kec, alareyo woko ji kodi ogwaŋe. 
EZK.14.14	Makada nende oyido Nowa kodi Daniel kodi Yobu, cwo adek me oyido jonitie i iye, dinyo jonyalo botho kwo pajo gi timo gim'otire, Rwoth Were waco.”
EZK.14.15	“Kabedi adhiri ogwaŋe madudi luwo i piny to joreyo woko ji, cuka piny doŋ nono, m'ongoye ŋata woth'iye; 
EZK.14.16	makada nende cwo adek me oyido jonitie i piny, paka akwo Rwoth Were waco, dinyo jok'onyalo botho nyithindho pajo. Dinyo jo kende ama joboth to piny doŋ nono.”
EZK.14.17	“Kosa kabedi adhiri toŋ i piny t'awaco ni, weyi toŋ woluwi i piny aka worey woko ji kodi ogwaŋe. 
EZK.14.18	Makada nende cwo adek me oyido jonitie i piny, paka akwo Rwoth Were waco, dinyo jok'onyalo botho nyithindho pajo, to jo kende ama joboth.”
EZK.14.19	“Kosa kabedi adhiri two nundu i piny, t'akonjo keme paran i iye gi oyo remo, ma reyo woko ji kodi ogwaŋe i piny, 
EZK.14.20	makada nende Nowa kodi Daniel kodi Yobu oyido jonitie i iye, paka akwo Rwoth Were waco, dinyo jok'onyalo botho nyithindho pajo. Dinyo jonyalo botho kwo pajo wegi gi timo gim'otire.”
EZK.14.22	Kucel nitie ji ma jolaboth, nyithindho mayac kodi manyir, m'ilakelo jo bongin. K'ineno yo pajo kodi tim pajo, ilayomo cunyin kwoŋ teko m'atieko kelo kwoŋ Yerusalem, ri gim'atieko kelo kwoŋe je. 
EZK.14.23	Ilayomo cunyin k'ineno yo pajo kodi tim pajo, aka ilaŋeyo nike nitie atoŋa m'omiyo atimo gim'atieko timo je, Rwoth Were waco.”
EZK.15.1	Wac pa Rwoth obino ran ka waco ama:
EZK.15.2	Awi wod dhano, raŋo mbawo vini loyo mbawin man?
EZK.15.2	Kosa raŋo jangi yath vini loyo yen man ma lul?
EZK.15.3	Mbawo bende iranda wok i yath vini ma payo gimoro?
EZK.15.3	Kosa dhano nyalo yedho luth wok'iye ma liero gimoro je?
EZK.15.4	K'okethi i mac woliel,
EZK.15.4	ka thenge mere ario je owaŋ
EZK.15.4	to diere bende waŋ,
EZK.15.4	inyalo oro ri giman?
EZK.15.5	K'inen kinyal oro ma timo gimoro je ka nitie gikululu,
EZK.15.5	onyo mac otieko waŋo woko,
EZK.15.5	inyalo oro ma timo gimoro kendo?
EZK.15.6	Riameno Rwoth Were waco ama: Paka mbawo yath vini i dier yen ma lul, m'atieko miyo mac owaŋo woko to liel, ameno apaka alatimo ri ji ma jobedo i Yerusalem. 
EZK.15.7	Atieko como waŋan kwoŋ jo, aka makada nende jokwale kwoŋ mac, mac fodi lareyo woko jo. Kenyo wilaŋeyo ni An Abedo Rwoth, k'acomo waŋan kwoŋ jo. 
EZK.15.8	Alamiyo piny doŋ nono, kwoŋbedo, jok'otimo gir'adieri, Rwoth Were waco.
EZK.16.1	Wac pa Rwoth obino ran ka waco ama: 
EZK.16.2	Wod dhano, miy Yerusalem woŋey amien pere. 
EZK.16.3	Wac ni, Rwoth Were waco ama ri Yerusalem. Cakirok perin kodi nywolirok perin owok i lowo pa Jokanan. Benin obedo Jamoor, aka min in obedo Jahiti. 
EZK.16.4	I ndelo m'inywol'iye, k'oŋadi koko perin, k'olwoki koco perin gi pi, k'orey rin cumbi, aka k'oumin gi nanga. 
EZK.16.5	Ongoye ŋat'omako wor kodin timo rin gigipiny me ma nyuthin wor aka obolin woko kam'othangere.
EZK.16.6	Aluwo, t'anenin igweco i remo perin. Oyido iduwere gi remo perin, aka awaco rin ni, ikilatho. 
EZK.16.7	Amiyin idongo paka cemo i ndelo. Idongo t'ilokere mabor aka ilokere nyako m'othik, thundho perin othik aka ye wiyin odongo; kucel oyido initie kinyoro aka nono.
EZK.16.8	Aluwo kendo t'aneno nike oyido itieko thiko. Ayaro tiendi kanzu paran kwoŋin, t'aumo kinyoro perin. Atimo kodin cikirok ma nywomirok, Rwoth Were waco, aka ilokere aparan.
EZK.16.9	Kenyo akwanyo pi t'alwoko woko remo perin, aka awiro delkwoŋin gi mo. 
EZK.16.10	Aruko rin nanga makicin kodi war ma pien dhiaŋ. Aumo wiyin gi nanga mafoth, t'aumin gi suka mafoth. 
EZK.16.11	Aruko rin thiwino i ŋutin, kodi pogo i cingin. 
EZK.16.12	Aruko rin peta i umin kodi milom i ithin, kodi sangaria maŋon i wiyin. 
EZK.16.13	Oyido initie gi thiwino ma zahabu gi feza, aka cemo perin oyido obedo moko m'onuŋere kodi mo kic kodi mo oliv. Idongo maŋon swa, t'ibedo nyamicala. 
EZK.16.14	Nyingin oŋeyere i piny kweth ro ŋono perin, kole oyido iŋon swa kwoŋbedo aŋat'amiyin ibedo maŋon, Rwoth Were waco.
EZK.16.15	To iasa ketho cunyin kwoŋ ŋono perin, aka itimo malaya kwoŋbedo ioro ŋeyirok perin ma timo malaya gi ŋata luwo je. 
EZK.16.16	Ikwanyo nangin perin man t'ioro makicin kalamo perin, aka kenyo itimo malaya. Nger gime fodi oyido k'otimere aka k'otimere kendo. 
EZK.16.17	Ikwanyo thiwino perin maŋon ma zahabu gi feza paran m'amiyin aka itimo gine calin ma cwo t'itimo gine malaya. 
EZK.16.18	Ikwanyo nangin perin makicin m'amiyin t'iumo gine calin, aka imiyo jo mo kodi buban paran. 
EZK.16.19	Cemo paran m'amiyin kodi moko m'onuŋere kodi mo kic m'oyido amiyin icami, imiyo paka cowirok maŋwe kur ri calin. Rwoth Were waco.
EZK.16.20	Ikwanyo nyithindho m'oyido inywolo ran aka imiyo jo paka cowirok ri calin paŋini malaya perin oyido kirom. 
EZK.16.21	Ithumo nyithindho paran t'imiyo jo paka cowirok ri calin. 
EZK.16.22	Gi amien perin kodi malaya perin, ikinyalo poyo kwo ma thino perin, munyo oyido initie kinyoro aka nono, munyo igweco i remo perin.
EZK.16.23	Rumacen ma kidakana perin je, kidamba, kidamba rin, Awi Yerusalem, Rwoth Were waco. 
EZK.16.24	Igeto kituti perin, kodi kalamo kisi kam'othangere je. 
EZK.16.25	Igeto kalamo i cakirok ma royo je aka itimo malaya gi ŋono perin, t'ithango kinyoro perin ri kisi ŋata luwo, aka malaya perin omedere. 
EZK.16.26	Itimo malaya gi Jomisir, joger perin ma jokidakana, medo malaya perin, ma kwinyo nge paran.
EZK.16.27	Riameno arieyo cingan kwoŋin, amoja woko lim perin t'amiyin i mito pa Jofilistia, ma jodakin, ma jool gi tim perin ma kidakana.
EZK.16.28	Itimo malaya gi Joasiria, kwoŋbedo iyin lac, itimo malaya gi jo, to ikiyeŋ. 
EZK.16.29	Imedere timo malaya kiri i Kaldeya, lowo pa jomitan, to kiri gi gime ikiyeŋ.
EZK.16.30	Cunyin col nedi, Rwoth Were penjo, m'itimo gime je, tim pa dhako malaya m'ongoye giwickwot. 
EZK.16.31	Igeto kituti perin i cakirok ma kisi royo, kodi kalamo kam'othangere je. Kucel oyido ikitim malaya ma pesa paka malayin ma kisi ndelo. 
EZK.16.32	Awi dhako ma jakidakana, ma weyo cwore to timo cot gi jokicar. 
EZK.16.33	Cwo jomiyo malayin mic, to in, itieko miyo jomitirok perin je mic aka inyewo jo bino wok kisi kamoro nindo kodin. 
EZK.16.34	Oyido ipokere kwoŋ mon man i timo malaya perin. Ongoye ŋat'oromin bedo malaya, aka imiyo cul kucel in k'oculin, oyido ipokere.
EZK.16.35	Riameno, winji gima Rwoth waco, awi Yerusalem, malaya.
EZK.16.36	Rwoth Were waco ama, kwoŋbedo inyutho kidakana perin aka ithango kinyoro perin gi jomitirok perin, aka kwoŋbedo cal perin je mar'amien, aka kwoŋbedo remo pa nyithindho perin m'imiyo rijo. 
EZK.16.37	Riameno acegin coko jomitirok perin je, m'isiemere gi jo, jono je m'oyido jomitin kodi ma jodakin. Alacoko jo kwoŋin thoko iye je, aka alathango kinyoro perin rijo, ŋey jowoneni kinyoro perin je. 
EZK.16.38	Alathumo rin banja paka ri mon ma jotimo cot aka jonek, aka alamiyin gir'acula ma tho i nge kodi nyeko. 
EZK.16.39	Alajwangin i cingi jo, aka jolaturo woko kituti perin kodi kalamo perin. Jolalunyo woko nangin perin to jokwanyo gigipiny perin ma ŋono aka jolaweyin kinyoro aka nono.
EZK.16.40	Jolaico ji kwoŋin, aka joladwirin gi telin, to jothumin mathindho thindho g'abore pajo. 
EZK.16.41	Jolawaŋo udi perin gi mac to jomiyin gir'acula ka mon kweth joneno gi waŋ jo. Alamiyin weyo timo malaya kodi weyo miyo jomitirok perin mic. 
EZK.16.42	Kenyo nyaka keme paran kwoŋin larumo, aka alabedo gi siem. Akilamako nyeko kosa mako nge kendo. 
EZK.16.43	Kwoŋbedo wiyin owil gi hongo perin ma soye, aka itieko miyan nge gi gime je, riameno, atieko miyin gir'acula Rwoth Were waco. Imedo timo cot loyo amien perin je.
EZK.16.44	Neni, Yerusalem, kisi ŋata oro ageca, laoro ageca me kwoŋin. Paka yokimere apaka nyare. 
EZK.16.45	Ibedo nyar yokin adieri, m'ojwango cwore kodi nyithindho pere; aka ibedo nyamin nyimin in, ma jojwango cwogi jo kodi nyithindho pajo. Yokin oyido obedo Jahiti aka benin oyido obedo Jaamor.
EZK.16.46	Nyamin in madwoŋ obedo Samaria, m'obedo gi nyiki go yumalo perin, aka nyamin in mathin obedo Sodom, m'obedo gi nyiki go yupiny perin. 
EZK.16.47	Ikiluwo nyaka yo pajo kodi timo tim mar'amien pajo, to i hongo macek oyido i jakidakana loyo jo i yo perin je.
EZK.16.48	Adieri paka akwo, Rwoth Were waco, nyamin in Sodom kodi nyir pere jok'otimo gima in kodi nyikin witieko timo. 
EZK.16.49	Me obedo banja pa nyamin in Sodom. Go kodi nyir pere oyido jopoŋ gi noro, cemo i thotho, kodi kwo mayom, to k'okonyo jocandi kodi ji ma bu gimoro. 
EZK.16.50	Jo oyido jonoro, aka jotimo amien ruwaŋan, riameno areyo woko jo munyo aneno.
EZK.16.51	Samaria k'otimo adec mareco perin, itieko timo amien maloyo ma jotimo, aka imiyo banja pa nyimin in neno mathin loyo amien m'itieko timo je. 
EZK.16.52	Onyo ciri wickwot perin, kwoŋbedo itieko miyo banja pa nyimin in neno mathin, ro reco perin m'itimo mar'amien loyo jo. Onyo omiyo jo bedo ma bubanja kabutin. Ameno tiŋi wickwot kwoŋbedo imiyo nyimin in neno pa jober.
EZK.16.53	Aladwoko ri Sodom kodi Samaria kodi nyir pajo lim pajo, aka aladwoko lim perin bende, Yerusalem. 
EZK.16.54	Gime lamiyin wickwot ro gim'itieko timo je, aka meno layomo cuny nyimin in. 
EZK.16.55	Nyimin in, Sodom kodi nyir pere jolagik i cal pajo macon, Samaria kodi nyir pere bende, aka in kodi nyikin bende wilagik i cal macon. 
EZK.16.56	Sodom oyido k'obedo gir'awaca i dhokin i hongo ma noro perin, 
EZK.16.57	mafodi kidakana perin k'onyuthere kamaler? Onyo pama ibedo aŋala ri Joedom kodi joger pere je, kodi ri Jofilistia, jono je thoko ma jocayin. 
EZK.16.58	Iripo candere ri timo cot perin kodi amien perin, Rwoth waco.
EZK.16.59	Rwoth Were waco ama: Alaterin paka ripo, kwoŋbedo icayo kwoŋirok perin t'ituro cikirok perin. 
EZK.16.60	Kucel alapoyo cikirok paran kodin i hongo ma soye perin, aka alaketho cikirok kodin ma cil gi cil. 
EZK.16.61	Kenyo ilapoyo tim perin, aka wiyin lakwot, k'akwanyo nyimin in, madwoŋ kodi mathin, t'amiyin jo paka nyithindho, to k'obedo ro cikirok paran kodin. 
EZK.16.62	Alaketho cikirok paran kodin, aka ilaŋeyo nike An abedo Rwoth. 
EZK.16.63	Kenyo nyaka ilapoyo to wiyin kwot, aka ikilayawo dhokin kendo, ro wickwot, k'atieko cwako rin tim perin marac je, Rwoth Were waco.
EZK.17.1	Wac pa Rwoth obino ran ka waco ama: 
EZK.17.2	Awi wod dhano, goy sikoiyiko me, aka iwaci ri ot pa Isiraili ageca me. 
EZK.17.3	Iwaci ni, Rwoth Were waco ama: Ango madwoŋ swa, manitie gi bwombe m'oyare swa gi yer maboyo makicin gi rangi kweth obino i Lebanon to pie i wilwindi ma yath sida. 
EZK.17.4	Ango no oturo withi yath sida to tiŋo tero i lowo ma mitan, i tindi madwoŋ pa jomitan to ketho kenyo. 
EZK.17.5	Ango no kendo okwanyo nyingi yath wok i lowo no to pidho i lowo ma diwa, kama pi oyido kicwiy ma miyo yath no dongo. 
EZK.17.6	Yath no oloth to lokere yath vini m'oyare to macek. Jange mere odongo to yare yubongi ango, to fuc mere odoŋ kama yath otwi i iye. Ameno olokere yath vini, ocwayo jange to thiwo.
EZK.17.7	Oyido nitie ango man madwoŋ swa, manitie gi bwombe m'oyare gi yer maboyo makicin gi rangi kweth. To neni, yath vini me orwako fuc mere kodi jange yubongi ango man me omiyo go pi gi ka tiende kam'oyido dong'iye. 
EZK.17.8	Yath vini me oyido otiek pidho i ndelo maber kama pi kicwiy'iye, ŋey onyali jwayo jange to nyak aka wolokere yath vini maŋon.
EZK.17.9	Waci ni, Rwoth Were waco ama: Yath no okwo to dongo? Be, ilafudho woko fuc mere, aka olemo mere latop woko to thwo, boke mere je laner woko. Aka kilabedo ni ji ma jotek aka jomeni ama jolafudho woko fuc mere. 
EZK.17.10	Yath no odongi kam'opidh'iye kenyo? Be, ka koyo ma yuwok ceŋ owaŋ go, lathwo woko kicutho.
EZK.17.11	Wac pa Rwoth obino ran ka waco ama: 
EZK.17.12	Mondo penji ot ma jogwenyirok ni, wikuya dwoŋ ma gigipiny me? Waci rijo nike kere ma Babilon obino i Yerusalem, to kadho gi kere mere kodi jodhum mere, aka odwoko gi jo i Babilon. 
EZK.17.13	Go okwanyo acel kwoŋ jopeco pa kere to timo gi go cikirok, to miyo go kwoŋirok mwolok; aka otero jodhum paka jotwec, 
EZK.17.14	ŋey ker womwole aka okir wogwenyere, aka gi kuro cikirok pere onyali cungo. 
EZK.17.15	To kere no ogwenyere kwoŋ kere ma Babilon gi oro jomikwenda ri Misir, ŋey Misir wonyali miyo go kayinin kodi jolweny kweth. Kere no onyali? Ŋata timo nger gino nyalo both? Go nyalo turo cikirok to kwale?
EZK.17.16	Adieri paka akwo, Rwoth Were waco, adieri i Babilon, kama kere m'oketho go bedo kere bed'iye, ma go ocayo kwoŋirok pere, to turo cikirok pere, ama go latho i iye. 
EZK.17.17	Farawo gi jolweny pere madwoŋ jokilakonyo go i lweny, ka Jobabilon jogeti cel to jokunyo buce ma neko ji kweth. 
EZK.17.18	Kwoŋbedo go ocayo kwoŋirok to turo cikirok, kucel go oyido otieko keth'iye cinge, go kilakwale.
EZK.17.19	Riameno, Rwoth Were waco ama: Paka akwo, alamiyo go gir'acula ro kwoŋirok paran ma go ocayo, kodi cikirok paran ma go oturo. 
EZK.17.20	Alayaro katimba paran kwoŋ go, aka alamako go i bwo paran. Alakelo go i Babilon t'adonjo i thumo banja gi go kenyo kwoŋbedo go k'otimo ran adieri. 
EZK.17.21	Jolweny pere ma jobeyo jolatho g'abor, aka ma joboth jolakedhere i thenge je. Kenyo wilaŋeyo nike an, Rwoth, atieko luwo.
EZK.17.22	Rwoth Were waco ama:
EZK.17.22	An won alakwanyo lwindi yath sida mabor,
EZK.17.22	t'aturo withe.
EZK.17.22	Alapidho wi got mabor.
EZK.17.23	Alapidho wi got mabor pa Isiraili,
EZK.17.23	lajwayo jange to nyak olemo to lokere yath sida maŋon.
EZK.17.23	Kisi nger winyo lageto i tiende,
EZK.17.23	aka i tipo mere kisi nger cwec lageto.
EZK.17.24	Yen je ma lowo jolaŋeyo,
EZK.17.24	nike An abedo Rwoth.
EZK.17.24	Atoŋo piny yen maboyo,
EZK.17.24	aka amiyo mathindho dongo mabor.
EZK.17.24	Athwo woko yen manumu,
EZK.17.24	aka amiyo yen m'othwo lothi.
EZK.17.24	An Rwoth atieko luwo; aka alatimo gim'atieko waco.
EZK.18.1	Wac pa Rwoth obino ran ka waco ama: 
EZK.18.2	Ageca aŋo me ma wiluda i lowo ma Isiraili. Jonywol jocamo nyingi vini mawac aka lak nyithindho ofole.
EZK.18.3	Paka abedo Were makwo, Rwoth Were waco, kendo wik'oluda ageca me i lowo ma Isiraili. 
EZK.18.4	Kwo pa kisi dhano je obedo aparan, kwo pa janywol kiri gi kwo pa nyathi. Ŋata timo reco ama latho.
EZK.18.5	Ka dhano bedo i kwo m'otire, timo tiro kodi gim'otire, 
EZK.18.6	kicam cemo m'ocowere gine wi gote, aka kitiŋi waŋe malo lamo cal ma ot pa Isiraili. Go kiweci gi cipa jacwo man kosa kinindi gi dhako ka ruko dwe. 
EZK.18.7	Ka go kidiy kosa kikwal dhano, go dwoko gima jabanja pere singa rigo, go pidho joma kec neko jo aka ruko ji ma jongoye gi nanga. 
EZK.18.8	Ka go kikopa pesa ri magowa, aka kwero timo raco to miyo rieko m'otire i dhaw mogo je. 
EZK.18.9	Meno go winjo or paran aka kuro cik paran noknok. Go timo gim'otire, aka go lakwo; Rwoth Were waco.
EZK.18.10	To ka go nitie gi wode ma jamaker ma janek, ma timo nger gigipiny me, 
EZK.18.11	ma bamere oyido kitim. Go camo cemo m'ocowere gine wi gote, weco gi mon pa ji. 
EZK.18.12	Ka go diyo jocandi aka kwalo, aka kano gima jabanja pere osinga rigo. Go tiŋo waŋe malo lamo cal, go timo amien. 
EZK.18.13	Go kopa pesa gi magowa, go okwo? Be go kilakwo kwoŋbedo go otieko timo amien me je. Go latho adieri, aka remo pere ladoŋ i wiye.
EZK.18.14	To ka jacwo me nitie gi wode ma neno reco je ma bamere otieko timo, to kiluw tim pere. 
EZK.18.15	Go kicam cemo m'ocowere gine wi gote, kosa kitiŋi waŋe malo lamo cal. Go kiweci gi mon pa ji, 
EZK.18.16	kosa kidiy dhano mogo je kosa kwal. Go dwoko gima jabanja pere osinga rigo aka pidho joma kec neko jo kodi ruko joma jongoye gi nanga. 
EZK.18.17	Go kwero timo raco aka kikopa pesa gi magowa. Go kuro cik paran aka winjo or paran. Go kilatho kwoŋbedo reco pa bamere, to go lakwo adieri. 
EZK.18.18	Bamere odiyo ji to kwalo, aka otimo gimarac ri kisi dhano, riameno go tho ro reco pere.
EZK.18.19	Aka wipenjo ni, “Raŋo nyathi kicandere ro reco pa bamere?” Obedo kwoŋbedo nyathi otimo tiro kodi gim'otire. Go okuro cik paran aka oluwo jo gi kinen, riameno go lakwo adieri. 
EZK.18.20	Adundo ma timo reco ama latho. Nyathi kilatiŋo reco pa janywol, aka janywol kilatiŋo reco pa nyathi. Ŋata timo gim'otire labedo rigo won, aka ŋata timo kidakana labedo rigo won.
EZK.18.21	Ka jakidakana owire woko kwoŋ reco pere m'otieko timo, aka go okur cik paran je, aka otim tiro kodi gim'otire, go kilatho, go lakwo adieri. 
EZK.18.22	Ongoye reco pere je m'otieko timo m'ilapoyo, aka go lakwo ro gim'otire ma go otimo. 
EZK.18.23	Rwoth Were penjo ni, “Anitie gi kisangala moro je i tho pa jakidakana? Be Them anen go pusere to kwo.”
EZK.18.24	“To ka ŋata timo gim'otire oweyo timo gim'otire to timo reco kodi timo amien je ma jakidakana timo, go okwo? Ongoye tim pere m'otire ma go otieko timo je m'ilapoyo. I ngoye g'adieri pere ma go timo kodi reco pere ma go otimo, go latho.”
EZK.18.25	Kucel wiwaco ni, “Yo pa Rwoth k'otire. Onyo winji win, Awi ot pa Isiraili, yo paran k'otire? K'obedo ni yo mewin ama k'otire? 
EZK.18.26	Ka ŋata timo gim'otire oweyo timo gim'otire to timo reco, go latho ri reco ma go otimo. 
EZK.18.27	To ka jakidakana owire woko kwoŋ kidakana ma go otieko timo to timo tiro kodi gim'otire, go labotho kwo pere. 
EZK.18.28	Go oneno to wire woko kwoŋ reco pere ma go oyido timo, go lakwo adieri aka kilatho. 
EZK.18.29	Kucel ot pa Isiraili waco ni, ‘Yo pa Rwoth k'otire.’ Awi ot pa Isiraili, yo paran k'otire? K'obedo ni yo mewin ama k'otire?”
EZK.18.30	“Riameno Rwoth Were waco ama: Awi ot pa Isiraili alathumo riwin banja luwo kwoŋ yo pa kisi dhano. Pusere win aka wiwire woko kwoŋ reco mewin, ka k'obedo ameno lalokere riwin rerok. 
EZK.18.31	Weyi win reco je ma witieko timo kwoŋan, aka wilimi cuny manyen kodi adundo manyen! Raŋo witho, awi ot pa Isiraili? 
EZK.18.32	Kole angoye gi kisangala i tho pa dhano moro je, Rwoth Were waco. Wire win, aka ŋey wikwo.”
EZK.19.1	Rwoth owaco ran wero wer ma rem me ri jodhum ma Isiraili.
EZK.19.2	Waci ni, kite simbwor madhako aŋo ma min win oyido obedo i dier simbwore ma mon!
EZK.19.2	Go oriere i dier simbwore ma mon mathindho ka pidho nyithindhe.
EZK.19.3	Go opidho nyathi simbwor pere acel m'olokere simbwor m'oripo,
EZK.19.3	to fonjere dwar, aka ocamo ji.
EZK.19.4	Nonin jowinjo kwoŋe,
EZK.19.4	aka omaki go i od jo,
EZK.19.4	t'ikelo go gi siraget i lowo ma Misir.
EZK.19.5	Simbwor madhako oneno nike go otieko kuro aka orumo gi geno,
EZK.19.5	ameno okwanyo nyathi simbwor pere acel man,
EZK.19.5	to loko simbwor m'oripo.
EZK.19.6	Simbwor m'oripo no owotho i dier simbwore,
EZK.19.6	to bende fonjere dwar, aka ocamo ji.
EZK.19.7	Mon tho ma tindin madongo ma go oreyo woko to sika woko lowo pajo,
EZK.19.7	jopoŋ gi lworo ro derino ma kihola pere.
EZK.19.8	Nonin wok iy'adec je thoko,
EZK.19.8	jociko bwo pajo kwoŋe i od jo t'imako.
EZK.19.9	Joketho go iy'agono gi siraget,
EZK.19.9	to jokelo ri kere ma Babilon i twec,
EZK.19.9	ŋey kendo dwonde okir wowinjere wi gote ma Isiraili.
EZK.19.10	Yok win cal yath vini i remo mewin,
EZK.19.10	m'opidhere i thengi pi,
EZK.19.10	ma nyak swa aka ojwayo jange ro dito ma pi.
EZK.19.11	Jange mere oyido jotek,
EZK.19.11	ma jolokere ludhe ma dhum pa jodhum.
EZK.19.11	Yath vini odongo mabor swa malo,
EZK.19.11	aka oyido nenere ro boro mere kodi jange m'ojware.
EZK.19.12	To ofudhi woko i keme,
EZK.19.12	obol piny i lowo,
EZK.19.12	koyo ma yuwok ceŋ othwo woko,
EZK.19.12	otur woko jange,
EZK.19.12	jothwo woko t'iwaŋo.
EZK.19.13	Onyo opidhi i thim,
EZK.19.13	i lowo m'othwo m'ongoye pi.
EZK.19.14	Mac owok i kore,
EZK.19.14	otieko waŋo woko jange kodi olemo mere,
EZK.19.14	ŋey ongoye kore matek m'odoŋ,
EZK.19.14	ongoye luth ma dhum ri jodhum.
EZK.19.14	Me wer ma rem, m'iwero noknok.
EZK.20.1	Obedo k'apar ma dwe mar'abic i oro mar'abirio, jodongo mogo wok i Isiraili jobino penjo Rwoth, aka jobedo piny ruwaŋan. 
EZK.20.2	Wac pa Rwoth obino ran ka waco ama: 
EZK.20.3	Awi wod dhano luw gi jodongo ma Isiraili aka iwaci rijo ni, me a gima Rwoth waco. Wibino penjan? Paka akwo Rwoth Were waco, wikilapenjan.
EZK.20.4	Ilathumo rijo banja? Wod dhano, ilathumo rijo banja? Miy jo ŋeyo amien pa kwarere pajo. 
EZK.20.5	Iwaci rijo ni, me a gima Rwoth Were waco. I ndelo m'ayer'iye Isiraili, akwoŋere ri nyikway Yakobo aka amiyo jo ŋeyan i lowo ma Misir. Akwoŋere rijo k'awaco ni, “Abedo Rwoth, Were mewin.” 
EZK.20.6	I ndelo no akwoŋere rijo wodho jo wok i lowo ma Misir kadho i lowo m'oyido atieko yero rijo, lowo ma mol gi cak kodi mo kic, maŋon loyo lowo je. 
EZK.20.7	Awaco rijo ni kisi dhano wowey woko tim ma mienirok pere, aka jokiri jowokocere gi cal ma Misir, kwoŋbedo abedo Rwoth Were pajo. 
EZK.20.8	To jogwenyere kwoŋan aka oyido jok'oyikere winjan. Kisi dhano k'oweyo tim ma mienirok pere, aka jok'oweyo cal ma Misir. Kenyo awaco ni, alakonjo keme paran kwoŋ jo t'acowo nge paran kwoŋ jo i lowo ma Misir. 
EZK.20.9	To akitimo ameno ro dwoŋ ma nyingan, m'akimito koco ruwaŋ nonin ma jobedo i dier jo, ma ruwaŋ jo aŋeyere rijo i wodho jo wok i lowo ma Misir.
EZK.20.10	Ameno awodho jo wok i lowo ma Misir t'akelo jo i thim. 
EZK.20.11	Amiyo jo or paran t'afonjo jo cik paran, ma ŋata luwo kwo. 
EZK.20.12	Amiyo jo bende kuro sabato, paka ranyuth i dier an kodi jo; ŋey jowoŋey nike An Rwoth, aloko jo maleŋ. 
EZK.20.13	To kiri i thim, ot pa Isiraili jogwenyere kwoŋan, jok'owotho i cik paran, aka jokwero or paran ma ŋat'oluwi lakwo. Jokoco sabato paran, kenyo aparo kwoŋ konjo keme paran kwoŋ jo i thim, ma reyo woko jo. 
EZK.20.14	To akitimo, kwoŋbedo oyido lakelo wickwot ri nyingan ruwaŋ nonin, ma joneno munyo awodho jo wok i Misir. 
EZK.20.15	Ameno akwoŋere rijo i thim nike oyido akilakelo jo i lowo m'oyido atieko miyo jo, lowo ma mol gi cak kodi mo kic, lowo maber loyo lowo je. 
EZK.20.16	Atimo ameno kwoŋbedo oyido jokwero or paran, to joturo cik paran, jokoco sabato, aka joyero lamo cal pajo. 
EZK.20.17	To aneno jo gi wor, aka akineko jo kosa reyo woko jo i thim.
EZK.20.18	Awaco ri nyithindho pajo i thim ni, wikiri wikuri cik ma jonywol mewin jotimo, kosa wiluw tim pajo, kosa wikocere gi cal pajo. 
EZK.20.19	An Rwoth, abedo Were mewin. Luw win cik paran, aka wikuri or paran kodi timo je. 
EZK.20.20	Kur win sabato paran maleŋ ŋey jowobedi ranyuth i dier an kodi win ŋeyo nike An Rwoth, abedo Were mewin.
EZK.20.21	To nyithindho pajo jogwenyere kwoŋan, jok'oluwo cik paran kosa kuro or paran, ma ŋata luwo kwo. Jokoco sabato paran. Kenyo aparo konjo keme paran kwoŋ jo kodi cowo nge paran kwoŋ jo i thim. 
EZK.20.22	To alwogo cingan, aka akimito kelo wickwot ri nyingan ruwaŋ nonin ma joneno munyo awodho jo wok i Misir. 
EZK.20.23	Ameno akwoŋere rijo i thim nike alakedho jo i dier nonin kodi i piny man. 
EZK.20.24	Atimo ameno kwoŋbedo oyido jok'otimo or paran, to jokwero cik paran aka jokoco sabato paran to jolamo cal ma cango kwarere pajo jolamo.
EZK.20.25	Kenyo amiyo jo cik ma kiber kodi or ma kimiy kwo. 
EZK.20.26	Amiyo jo kocirok gi mic pajo wegi ka jomiyo okayin pajo paka cowirok, ma miyo jo gir'acula ŋey jowoŋey ni An Abedo Rwoth.
EZK.20.27	Riameno wod dhano, luw gi ot pa Isiraili aka iwaci rijo ni, Rwoth Were waco ama: Kwarere mewin kendo jocayan gi ngoye g'adieri. 
EZK.20.28	Akelo jo i lowo m'akwoŋere miyo jo. Munyo joneno kisi tendere mabor kodi yen m'oyukino, jomiyo cowirok i joje. Jomiyan nge gi cowirok pajo ma jowaŋo kama joduny'iye ŋwece kur pajo to jokonjo mic ma vini. 
EZK.20.29	Apenjo jo ni, Kabedo ma malo mene ma wikadh'iye? Ameno kabedo no ilwoŋo ni Bama kiri konon.
EZK.20.30	Riameno wac ri ot pa Isiraili ni Rwoth Were waco ama: Wilakocere gi kula pa kwarere mewin to wiluwo amien pajo? 
EZK.20.31	Ka wimiyo mic mewin gi waŋo nyithindho mewin i mac, wikocere gi cal je kiri konon. Kosa wilabino penjan, Awi ot pa Isiraili? Paka akwo, Rwoth Were waco, wikilapenjan. 
EZK.20.32	Paro ma winitie gine ka wiparo nike wilabedo paka nonin man kodi ji man ma jonitie i piny man to wilamo mbawin kodi telin, k'otimere.
EZK.20.33	Paka akwo adieri, Rwoth Were waco, ka k'obedo gi cingan matek kodi meni paran, kodi i keme paran, alabedo kere mewin. 
EZK.20.34	Alawodho win wok i dier nonin t'acoko win wok i piny kama wikedher'iye, gi cingan matek kodi meni paran, kodi i keme paran. 
EZK.20.35	Alakelo win i thim pa nonin, aka aladonjo i thumo banja riwin awaŋ g'awaŋ. 
EZK.20.36	Paka cango adonjo i thumo banja ri kwarere mewin, apaka aladonjo i thumo banja riwin, Rwoth Were waco.
EZK.20.37	Alamiyo win luwo i litho cuka amiyo win miyirok kuro cikirok paran. 
EZK.20.38	Alakwanyo woko jogwenyirok i dier win, kodi jono ma jotimo reco kwoŋan. Alawodho jo woko i lowo ma jobed'iye paka jopath, to jokiladonjo i lowo pa Isiraili. Kenyo wilaŋeyo ni An Abedo Rwoth.
EZK.20.39	Paka riwin, awi ot pa Isiraili, Rwoth Were waco. Kadhi witiy ri calin mewin kisi dhano kwoŋ win pama kodi rumacen k'inen wikilawinjan. To wikilakoco nyingan maleŋ kendo gi mic mewin kodi calin mewin. 
EZK.20.40	Kole wi got paran maleŋ, got mabor pa Isiraili, Rwoth Were waco, kenyo ot pa Isiraili gibe, joje, jolatic ran i lowo no. Koro alayeyo jo, aka koro alamito mic mewin kodi mic mewin maber loyo, kodi gigipiny mewin maleŋ je. 
EZK.20.41	Alayeyo win paka ŋwece kur ma sangala an, k'anowodhi win wok i dier nonin, aka alacoko win wok i piny kama wikedher'iye. Alanyutho leŋo paran i dier win ruwaŋ nonin. 
EZK.20.42	Wilaŋeyo ni An Abedo Rwoth, k'akelo win i lowo ma Isiraili, lowo m'akwoŋere miyo kwarere mewin. 
EZK.20.43	Gi koro wilapoyo yo mewin kodi tim mewin je ma wikocere gine, aka wiladakere kwoŋbedo gimarac ma witieko timo. 
EZK.20.44	Wilaŋeyo ni An Abedo Rwoth, k'atiyo gi win ro nyingan, ki cungo kwoŋ yo mewin marac kosa tim mewin makoc, awi ot pa Isiraili, Rwoth Were waco.
EZK.20.45	Wac pa Rwoth obino ran ka waco ama: 
EZK.20.46	Wod dhano, com waŋin yuthenge ma yupiny, aka iluwi kwoŋ yupiny t'ituco wac Were kwoŋ lul ma yupiny. 
EZK.20.47	Waci ri lul ma yupiny ni, winji wac pa Rwoth. Rwoth Were waco ama: Acegin cwinyo mac, aka lawaŋo yath manumu kodi m'othwo je manitie i in. Mac m'odheth ma kinyal neko, aka wok yupiny tundo yumalo je lawaŋ gine. 
EZK.20.48	Ji je jolaneno nike An Rwoth aŋat'acwinyo, aka kilaneko woko.
EZK.20.49	Kenyo awaco ni, “Awi Rwoth Were, kole jowaco kwoŋan ni, abedo jacwogi agecin.”
EZK.21.1	Wac pa Rwoth obino ran ka waco ama: 
EZK.21.2	Awi wod dhano, com waŋin yu Yerusalem aka ititi wac kwoŋ Kabedo Maleŋ; tuci wac Were kwoŋ lowo ma Isiraili. 
EZK.21.3	Ilawaco ri lowo ma Isiraili ni me a gima Rwoth waco. Abino kwoŋ win, aka alafudho abor paran wok iy'atum mere. Alareyo woko joma timo gim'otire kanyacel gi jokidakana. 
EZK.21.4	Kwoŋbedo alareyo woko joma timo gim'otire kanyacel gi jokidakana, riameno alafudho abor paran wok iy'atum kwoŋ ji je wok yupiny tundo yumalo. 
EZK.21.5	Ji je jolaŋeyo nike an Rwoth, atieko fudho abor paran wok iy'atum aka akiladwoko i iye kendo.
EZK.21.6	Aka in wod dhano, uja, uja gi cunyin m'otur kodi rem mathoth swa ruwaŋ jo. 
EZK.21.7	Aka ka jopenjin ni, “Raŋo iuja?” Dwoki jo ni, “Kwoŋbedo mikwenda ma bino. K'obin, cuny jo lapodho aka cingi jo lanyapere, kisi adundo lagore piny, aka congi jo laukere paka pi. Neni ee, bino aka latundo i kare. Rwoth Were waco.”
EZK.21.8	Wac pa Rwoth obino ran ka waco ama: 
EZK.21.9	Wod dhano, tuci wac Were aka wac ni me a gima Rwoth waco.
EZK.21.9	Abor otiek pako aka pilin.
EZK.21.10	Opak ma neki,
EZK.21.10	aka pilin paka lithkoth.
EZK.21.10	Ongoye siemirok,
EZK.21.10	wikwero pir je kodi gir'acula.
EZK.21.11	Omiy dhano wiro abor woleny,
EZK.21.11	woyik ma oro.
EZK.21.11	Opak abor, otieko pilin,
EZK.21.11	ma ketho i cingi janek.
EZK.21.12	Ywak, aka uja, wod dhano,
EZK.21.12	abor me oyiki ri ji paran,
EZK.21.12	kodi jodhum ma Isiraili je.
EZK.21.12	Abor kidho neko jo,
EZK.21.12	kanyacel gi ji paran.
EZK.21.12	Awi, pay emin.
EZK.21.13	Kole atemo,
EZK.21.13	ka jokwer winjo pir, k'otimere?
EZK.21.13	Rwoth Were waco.
EZK.21.14	Onyo, wod dhano, tuci wac Were,
EZK.21.14	goy adhoŋ,
EZK.21.14	weyi abor wopodhi dirio, didek,
EZK.21.14	obedo abor ma neki.
EZK.21.14	Abor ma neki madwoŋ,
EZK.21.14	othoko jo.
EZK.21.15	Cuny jo podho,
EZK.21.15	aka kweth jocer.
EZK.21.15	I waŋkac pajo je,
EZK.21.15	atieko ketho abor.
EZK.21.15	Awi, otim ma pilin paka lithkoth,
EZK.21.15	omin ma neki.
EZK.21.16	Bedi mabith, monji yuracuc,
EZK.21.16	ici yuracam, kama waŋin ocom'iye.
EZK.21.17	An bende alagoyo adhoŋ,
EZK.21.17	aka alacowo keme paran.
EZK.21.17	An Rwoth, atieko luwo.
EZK.21.18	Wac pa Rwoth obino ran ka waco ama: 
EZK.21.19	In wod dhano, ceri royo ario ri abor pa kere ma Babilon ma labino. Je jowocaki i piny acel. Kethi kipande ri jangi royo ma kidho i tindi madwoŋ. 
EZK.21.20	Ceri royo ri abor ma bino i Raba pa Joamon kosa i Yuda kosa i Yerusalem m'otinda. 
EZK.21.21	Kere ma Babilon ocungo i jangi royin ario, oro thieth, yengo aserin, penjo terafim, go kaŋasa cuny ogwaŋ. 
EZK.21.22	I cinge maracuc, nitie abor pa Yerusalem, ketho wot rombo athuma, lwoŋo ma neki, koko dwondi ma ywak ma lweny, ketho wot rombo athuma kwoŋ waŋkace, ma geto cel kodi kunyo buce ma cego. 
EZK.21.23	To rijo, lacale paka wac twodo, jotieko kwoŋirok, to miyo jo poyo banja pajo, ma kelo mako jo. 
EZK.21.24	Riameno, Rwoth Were waco ama: Kwoŋbedo witieko poyo banja mewin, aka i nger no reco mewin othangere, ŋey i tim mewin je reco mewin nenere, kwoŋbedo witieko poyo, ilamako win acingi.
EZK.21.25	Aka in, m'idakana, jadhum makoc ma Isiraili,
EZK.21.25	ndelo perin otieko tundo,
EZK.21.25	ndelo perin ma gir'acula macowe bino.
EZK.21.26	Rwoth Were waco ama:
EZK.21.26	Luny woko junga perin, luny woko sangaria perin,
EZK.21.26	gime je langoye,
EZK.21.26	tiŋi malo gima nitie piny,
EZK.21.26	aka dwoki piny gima nitie malo.
EZK.21.27	Kisika, kisika adieri,
EZK.21.27	alaloko tindi madwoŋ gunda,
EZK.21.27	to k'otimere cuka ŋat'atieko yero miyo tindi madwoŋ gir'acula obin,
EZK.21.27	kenyo alamiyo go.
EZK.21.28	In wod dhano, tuci wac Were, aka waci ni, Rwoth Were waco ama ri Joamon, aka kwoŋ yet pajo waci ni,
EZK.21.28	Abor, abor ocel ma nek.
EZK.21.28	Otiek, aka pilin paka lithkoth.
EZK.21.29	Ineno rin menyirok ma twodo,
EZK.21.29	ithiedho rin gima k'adieri,
EZK.21.29	itweyin i ŋut,
EZK.21.29	joreco ma jodakana swa,
EZK.21.29	jono ma ndelo pajo otieko tundo,
EZK.21.29	hongo ma gir'acula macowe.
EZK.21.30	Dwoki abor i mugowa mere!
EZK.21.30	Alathumo rin banja,
EZK.21.30	i kabedo m'ocweyin'iye,
EZK.21.30	i lowo ma cakirok perin.
EZK.21.31	Alakonjo kwoŋin nge paran,
EZK.21.31	gi mac ma keme paran,
EZK.21.31	alakudho kwoŋin.
EZK.21.31	Alajwangin i cingi jomaker,
EZK.21.31	ji ma jonek swa.
EZK.21.32	Ilabedo mo ma cwinyo mac,
EZK.21.32	remo perin laoy i lowo,
EZK.21.32	kilapoyin kendo,
EZK.21.32	An Rwoth, atieko luwo.
EZK.22.1	Wac pa Rwoth obino ran ka waco ama: 
EZK.22.2	In wod dhano, Inothum banja ri tindi madwoŋ m'opoŋ neki no? Miy amien pere je woŋeyere. 
EZK.22.3	Waci ni, Rwoth Were waco ama: Awi tindi madwoŋ, ma neko ji pere won, hongo pere otieko tundo, timo calin pere, aka kocere gine. 
EZK.22.4	Witieko bedo jobanja ro remo ma witieko oyo, aka wikocere gi calin ma witieko timo. Riameno ndelo mewin otieko tundo, hongo mewin orumo! Meno am'omiyo atieko miyo win bedo giwickwot ruwaŋ nonin, kodi aŋala ri piny je. 
EZK.22.5	Nonin macegin kodi mabor joŋalo win kwoŋbedo wiŋeyere ri gwenyirok.
EZK.22.6	Jodhum ma Isiraili je jogeno meni pajo wegi aka joneko. 
EZK.22.7	Win ji ma tindi madwoŋ wikiwor jonywol mewin. Widiyo jopath aka witero nyathi kic kodi citho marac i dier win. 
EZK.22.8	Wikiwor Kabedo Maleŋ, aka wikikur sabato. 
EZK.22.9	Nitie ji i dier win ma jowaco twodo kwoŋ joman ŋey woneki jo. Jomegi i dier win jocamo cemo m'ocowere gine ri calin, aka megi joyeŋo awanya pajo. 
EZK.22.10	Jomegi kwoŋ win winindo gi ciba win, aka megi jonindo gi mon ma joruko dwe. 
EZK.22.11	Jomegi jotimo cot gi cipa jager, man joweco gi ciwod jo, aka man jonindo gi nyar bajo. 
EZK.22.12	Megi kwoŋ ji mewin inyewo jo neki. Megi joketho magowa kwoŋ pesa ma jokopa Joisiraili wadi jo aka joŋaŋ gi diyo jo. Wiwin owil kodan, Rwoth Were waco.
EZK.22.13	Neni ee, alamino adol kwoŋ kwo mewin kodi neki manitie i dier win. 
EZK.22.14	Cuny win onyali ciro, aka cingi win odoŋ matek i ndelo m'alatiy'iye gi win? An Rwoth, atieko luwo, aka alatimo. 
EZK.22.15	Alakedho win i dier nonin, t'abolo win i dier piny, aka alakwanyo woko kicutho koco mewin i dier win. 
EZK.22.16	Ilacayo win ka nonin man joneno, kenyo nyaka wilaŋeyo ni An Abedo Rwoth.
EZK.22.17	Wac pa Rwoth obino ran ka waco ama: 
EZK.22.18	Awi wod dhano, ot pa Isiraili olokere ran nyal. Jocale nyweny, waya, cuma, kikebe kodi nyal m'oyuy kwoŋ feza. 
EZK.22.19	Riameno, Rwoth Were waco ama: Kwoŋbedo wijoje witieko lokere nyal, alacoko wijoje kanyacel i Yerusalem. 
EZK.22.20	I nger acel m'icok'iye waya, cuma, nyweny kodi kikebe i dier mac m'ocwiny, ŋey jowonyele, ameno apaka alacoko win i nge paran, i keme paran, aka alaketho win piny t'anyelo win. 
EZK.22.21	Alacoko win, aka alakudho kwoŋ win mac gi keme paran, aka wilanyele i iye. 
EZK.22.22	Paka feza nyele i dier mac, apaka wilanyele bende, aka kenyo nyaka wilaŋeyo nike An Rwoth, atieko konjo keme paran kwoŋ win.
EZK.22.23	Wac pa Rwoth obino ran ka waco ama: 
EZK.22.24	Awi wod dhano, wac ri Joisiraili ni lowo pajo koc, aka koth k'ocwe i iye i ndelo ma nge. 
EZK.22.25	Riwirok pa jotuci wac Were mere cal simbwore ma johola kwoŋ ogwaŋ ma joneko. Joneko ji aka jonyaga pesa kodi lim ma jonyalo nwaŋo, aka gi neki pajo joweyo mon kweth ma bu cwo. 
EZK.22.26	Jocway ri Were i wi migam mere joturo cik paran aka jokiwor gimaleŋ. Jokikethi pokirok i dier leŋo kodi gima kileŋ. Jokifonji pokirok i dier gim'olony kodi gimakoc, aka jokoco sabato paran, ŋey kiworan i dier jo. 
EZK.22.27	Jodhum mere jocale paka arare ma joyeco ogwaŋ ma joneko. Joneko ŋey jowoŋaŋ. 
EZK.22.28	Jotuci wac Were mere jofuyo gimatar rijo, aka joneno twodo, jothiedho rijo gima k'obedo adieri, aka jowaco ni, Rwoth waco ama; ma Rwoth fodi k'oluwo. 
EZK.22.29	Ji ma lowo jotimo akor aka jokwalo, jotieko diyo jocandi kodi ji ma bu gimoro, aka jotieko tero jopath marac. 
EZK.22.30	Arango i dier jo dhano manyalo geto kendo kor ot, ŋata nyalo cungo kama kor ot obar'iye to kwonga lowo ka nge paran cegin reyo woko, to akinyalo nwaŋo dhano. 
EZK.22.31	Riameno atieko konjo nge paran kwoŋ jo, gi mac ma keme. Atieko reyo woko jo, ro tim pajo, atieko miyo jo gir'acula, Rwoth Were waco.
EZK.23.1	Wac pa Rwoth obino ran ka waco ama: 
EZK.23.2	Wod dhano, oyido nitie mon ario ma jobedo nyimere, aka jonywole gi dhako acel. 
EZK.23.3	Munyo oyido jobedo i Misir, jotimo cot aka jolokere malayin. 
EZK.23.4	Madwoŋ mere oyido ilwoŋo ni Ohola (ma cungo ri Samaria) aka mathin mere oyido ilwoŋo ni Oholiba (ma cungo ri Yerusalem.) Anywomo joje, aka jonywolo ran nyithindho.
EZK.23.5	Ohola otimo malaya kareno go fodi obedo aparan; aka otimo nyacwo gi jomitirok pere Joasiria, jolweny. 
EZK.23.6	Jobedo jolweny ma joruko nanga manyabululu, jogavana kodi jomituka, joje yac maŋon, ma jogwey kayinin. 
EZK.23.7	Go otimo malaya gi jotel pa jolweny je ma Asiria, aka nyacwo pere omiyo go kocirok gi lamo calin ma Asiria. 
EZK.23.8	Go omedere gi gima go oyido otieko cako paka malaya, kama go otim'iye cot. Wok i nyako pere, cwo jonindo gine aka jotero go paka malaya. 
EZK.23.9	Riameno amiyo go i cingi jomitirok pere, i cingi Joasiria ma go omito swa. 
EZK.23.10	Jolunyo go kinyoro, jomako wote kodi nyiki go, to joneko go g'abor. Omiy go gir'acula, aka mon kisi kamoro joluwo nyingi go.
EZK.23.11	Nyamin go Oholiba oneno gime, kucel go otimere marac loyo go i timo malaya kodi nyacwo. 
EZK.23.12	Go otimo nyacwo ri jogavana kodi jomituka, jolweny ma joruko nanga ma lweny, jogwey kayina, yac maŋon no je. 
EZK.23.13	Aneno nike go okocere, jario joluwo yo acel. 
EZK.23.14	Go omedere gi malaya pere. Oholiba owanya calin pa jotel pa jolweny ma Babilon m'ogor i kor ot m'owir gi rangi m'obokere, 
EZK.23.15	gi thondhe i pier jo kodi jungin maŋon i wi jo. Joje jocale jotel pa jolweny, calin pa Jobabilon ma piny pajo obedo Kaldeya. 
EZK.23.16	Tekin go neno jo, owanya jo to oro jomikwenda bongi jo i Babilon. 
EZK.23.17	Jobabilon jobino to jonindo gi go, aka jokoco go swa gi malaya pajo ma rumacen go ojok gi jo. 
EZK.23.18	Go onyuthere kamaler to miyo kisi dhano je ŋeyo nike go obedo malaya. Ajok gi go paka oyido ajok gi nyamin go. 
EZK.23.19	Kucel go omedere timo malaya loyo, timirok paka munyo go fodi obedo nyako, munyo go obedo malaya i Misir. 
EZK.23.20	Go opoŋ g'awanya ri cwo ma jobedo nyamon, m'oyido jojayo paka punde kodi kayinin. 
EZK.23.21	Ameno iwanya medirok gi kidakana perin manyako munyo oyido initie i Misir, kama cwo jotuko gi thundho perin t'itimo cot.
EZK.23.22	Riameno, awi Oholiba, Rwoth Were waco ama: Alamiyo jomitirok perin m'ijok gi jo mako nge kodin aka alakelo jo monjin thoko iye je. 
EZK.23.23	Jobabilon, Jokaldin je, Pekod kodi Sowa kodi Kowa kodi ji je ma Asiria kanyacel gi yac maŋon, jogavana kodi jotel pa jolweny, joje jogwey kayinin. 
EZK.23.24	Jolamonjin wok yumalo, gi jolweny kweth gi cawilin kodi gilweny. Jolaumere gi kwote kodi jungin, jolathokin, aka alamiyin i cingi jo to jothumo rin banja luwo kwoŋ cik pajo. 
EZK.23.25	Alamako kodin nyeko, aka jolatic kodin i keme. Jolacoto umin kodi ithin, aka ji perin m'odoŋ jolaneko g'abor. Jolakadho gi wotin kodi nyithindho perin manyir, aka jolawaŋo jom'odoŋ gi mac. 
EZK.23.26	Jolayeco nangin perin to jokwanyo thiwino perin. 
EZK.23.27	Alacowo nyacwo perin kodi kidakana perin m'itieko timo wok cuka ibedi i Misir. Ikilaneno kendo calin kosa poyo Misir.
EZK.23.28	Kole Rwoth Were waco ama: Alamiyin i cingi ji m'idak aka ijok gi jo. 
EZK.23.29	Jolatic kodin gi dakirok, jolatero lim je m'itieko tiyo rigo to joweyin kinyoro aka nono. Jolathango kinyoro perin kodi malaya perin kodi nyacwo perin. 
EZK.23.30	Timo malaya gi nonin, kodi kocirok gi calin pajo, am'okelo rin gime. 
EZK.23.31	Itieko luwo yo pa nyamin in, ameno alamiyin madho kikopo ma gir'acula acel.
EZK.23.32	Rwoth Were waco ama:
EZK.23.32	Ibino madho agwata pa nyamin in,
EZK.23.32	luth aka lac;
EZK.23.32	ilanyerin t'icayin,
EZK.23.32	otiŋo mathoth.
EZK.23.33	Ilapoŋin gi mero kodi kumo.
EZK.23.33	Kikopo ma lworo kodi kisika,
EZK.23.33	m'obedo kikopo pa nyamin in Samaria.
EZK.23.34	Ilamadho t'itieko gima nitie iye,
EZK.23.34	aka ilabaro thundho perin,
EZK.23.34	gi ŋinjeŋinje mere;
EZK.23.34	kole atieko luwo, Rwoth Were waco.
EZK.23.35	Riameno Rwoth Were waco ama: Rupiri wiy win owil kodan aka wiwitan yuŋey win, onyo biel win gim'owok i kinyoro mewin gi malaya mewin.
EZK.23.36	Rwoth owaco ran ama: Wod dhano, ilathumo banja ri Ohola kodi Oholiba? Kenyo ituci rijo kamaler tim pajo mar'amien. 
EZK.23.37	Kole jotieko timo cot, aka remo nitie i cingi jo; jotieko timo cot gi cal pajo; aka jotieko kiri miyo jo nyithindho pajo ma jonywolo ran paka cemo. 
EZK.23.38	Medo kwoŋ meno jotieko koco kamaleŋ paran i ndelo acel no won to jokoco sabato paran. 
EZK.23.39	Kole munyo jotieko yaŋo nyithindho pajo ri cal, i ndelo acel no won, jobino i kamaleŋ paran ma koco. Me a gima jotimo i ot paran.
EZK.23.40	Jolwoŋo kiri cwo jowobin wok bor, m'odhir rijo jamikwenda, to jobino. Ilwokere rijo, igoyo rangi i waŋin, t'iloko kwoŋin maŋon gi thiwino. 
EZK.23.41	Ibedo i wi kom ma dwoŋo, gi meza m'oyare ruwaŋe m'iketho i wiye buban paran gi mo paran. 
EZK.23.42	Dwondi lwak ma kidew oyido jothoko nyano, gi kitipa pa cwo m'okel wok i thim. Joketho amindin i cingi mon kodi Sangarin maŋon i wiy jo.
EZK.23.43	Kenyo t'awaco ni, Aha, go olocere gi timo ma cot, to pama go nyalo medirok gi timo malaya pere. 
EZK.23.44	Kucel jotieko donjo kwoŋe, paka cwo jodonjo kwoŋ malaya. Ameno apaka jodonjo i iy Ohola kodi Oholiba, mon ma cot oloyo kor jo. 
EZK.23.45	To jothum banja ma jotiro jolathumo banja loyo jo ro cot kodi oyo remo; rupiri jobedo mon ma jotimi cot aka remo nitie i cingi jo.
EZK.23.46	Kole Rwoth Were waco ama: “Keli cokirok jowopusa jo, jowoloki jo gi lworo kodi gikinyaga. 
EZK.23.47	Cokirok no lagoyo jo gi telin to joyaŋo jo g'abor pajo; jobino neko nyithindho pajo, to jowaŋo woko udi pajo. 
EZK.23.48	Ameno apaka abino cowo awanya ma timo cot i piny, ŋey mon je jowonyal gwokirok to jobedo ma jok'otimo cot kendo paka witieko timo. 
EZK.23.49	Aka win nyimere ario, ji jolamiyo win gir'acula ro cot mewin, wilabielo gir'acula ro reco mewin ma cot; aka wibino ŋeyo ni An Abedo Rwoth Were.”
EZK.24.1	Wac pa Rwoth obino ran k'apar ma dwe mar'apar i oro mar'abuŋwen: 
EZK.24.2	 Wod dhano, ndiki piny nyingi ndelo me, rupiri me a ndelo ma kere ma Babilon cak'iye thoko ma mako Yerusalem. 
EZK.24.3	Waci ageca me ri ji paran ma jogwenyirok aka iwaci rijo ni, Rwoth Were waco ama:
EZK.24.3	Jengi dak i mac,
EZK.24.3	aka ikonji pi i iye bende.
EZK.24.4	Coki muma riŋo, kisi mabeyo je,
EZK.24.4	ma eme kodi mar'aŋakin;
EZK.24.4	ipoŋ gi cokin mabeyo swa.
EZK.24.5	Or riŋo ma rombo mayom;
EZK.24.5	idhuri kasike i pende.
EZK.24.5	Weyi pi wowal;
EZK.24.5	itedi cokin gi riŋo i iye.
EZK.24.6	Riameno Rwoth Were waco ama: Kidamba ri tindi madwoŋ pa jonek! Dak manitie gi nyal i iye, aka nyal mere kirum. Muma muma ma ringo i fudh'iye, m'ongoye ma weyi. 
EZK.24.7	Kole remo ma tindi madwoŋ me ooyo nitie i iye; go oketho go i tele m'othangere; go k'okonjo piny ma umo gi lowo. 
EZK.24.8	Ma guro keme paran, ma culo kwor, atieko ketho remo ma go ooyo i wi tele m'othangere ŋey okir wonyali umirok.
EZK.24.9	Riameno Rwoth Were waco ama: Kidamba ri tindi madwoŋ pa jonek! Alaloko bende kidhur mere madwoŋ. 
EZK.24.10	Amedi yen, amoki mac; atedi riŋo maber, aruwi mbinzar i iye, t'aweyo cokin waŋ. 
EZK.24.11	Jengi go nono i wi cuk mac ŋey wonyali lokirok malieth, nyweny mere woleny i iye to nyal mere ngoye. 
EZK.24.12	Atieko pilok manono; nyal mere m'opoto kilony, doŋ i mac kiri gi nyal mere. 
EZK.24.13	Kucel munyo alonyin i koco perin ma kidakana, ikilokere m'olony i kidakana perin; aka ik'olony kendo cuka anoculi kwoŋin nge paran je. 
EZK.24.14	An Rwoth atieko luwo; hongo bino, alatimo gimoro. Ak'owey, akilabedo gi wor aka ak'obedi gi kisa. Cungo kwoŋ yo mewin gi tim mewin alathumo riwin banja, Rwoth Were ama luwo.
EZK.24.15	Rwoth oluwo kodan ka waco ama: 
EZK.24.16	Wod dhano, g'adol acel acegin mayin ŋat'imaro tektek. Kucel ikiripi ywak kosa biyo pigi waŋin. 
EZK.24.17	Uja nyaliŋliŋ; Ikir'iywak jom'otho. Boy wiyin, aka iruki war perin i tiendin; ikiripi umo yer dhokin ma malo kosa icami cemo ma joywak jocamo. 
EZK.24.18	Aluwo gi ji odikin to dhako paran tho othieno. Odikin m'oluwo atimo paka ooran.
EZK.24.19	Kenyo ji jopenjan ni, “Inyalo waco riwan dwoŋ gigipiny me m'itimo riwan?”
EZK.24.20	T'adwoko jo ni, “Rwoth oluwo kodan to waco ran 
EZK.24.21	waco ri Joisiraili ni Rwoth Were waco ama: Acegin koco kamaleŋ paran, kwoto ma meni mewin, yodirok ma waŋ win, kodi awanya ma cuny win; aka nyithindho mewin ma wiweyo i Yerusalem ilaneko jo. 
EZK.24.22	Onyo wilatimo paka atieko timo. Wikiri wium yer tik win ma malo kosa wicam cemo ma joywak jocamo. 
EZK.24.23	Wiripo boyo wiy win to wiruko war mewin; wikiripi ywak kosa biyo pigi waŋ win, to wiripo bolo gicen reco mewin, to widwanyere gi litho ri wadi win.” 
EZK.24.24	Ameno Ezekiel labedo ranyuth riwin; wilatimo kisi gimoro je paka atieko timo. Ka gime otimere, nyaka to wiŋeyo ni Abedo Rwoth Were.
EZK.24.25	Aka in, wod dhano, i ndelo m'anokwany kwoŋ jo cel pajo m'otinda, yom cuny gi dwoŋ pajo, yodirok ma waŋ jo kodi kwoto pajo, kodi nyithindho pajo, 
EZK.24.26	i ndelo no ŋat'okwale bino dwoko bongi win to waco riwin kwoŋe. 
EZK.24.27	I ndelo no dhok win bino ŋamere ri ŋat'okwale, wilaluwo m'ongoye ŋat'oliŋ. Wilabedo rijo ranyuth; aka jolaŋeyo ni An Abedo Rwoth.
EZK.25.2	Wod dhano, com waŋin kwoŋ Joamon aka ituci wac Were kwoŋ jo. 
EZK.25.3	Waci rijo ama: Winji win wac pa Rwoth. Rwoth Were waco ama: Kwoŋbedo winyero ot paran munyo okoc, kodi kwoŋ piny Isiraili munyo ojwangi, kodi kwoŋ Joyuda munyo jokidho i piny man. 
EZK.25.4	Kwoŋbedo wisangala, onyo aketho win i cingi nonin ma yuwok ceŋ wibedi apajo. Jolaketho kambin pajo i dier win to jobedo kenyo. Jolacamo olemo mewin to jomadho cak mewin. 
EZK.25.5	Alaloko Raba kakwath ri ŋamin kodi Amon wobedi kaywomirok pa mwendi. Nyaka to wiŋeyo ni An Abedo Rwoth. 
EZK.25.6	Kole Rwoth Were waco ama: Rupiri wigoyo adhoŋ aka wigoyo mayindo to wifore gi ŋol pier je manitie i win kwoŋ piny ma Isiraili, 
EZK.25.7	riameno atieko yaro cingan kwoŋ win, aka alakijala win paka gim'onyaga ri nonin. Alapoko win kwoŋ ji aka alamiyo wisika wok i piny; alareyo win woko. Nyaka to wiŋeyo ni An Abedo Rwoth.
EZK.25.9	riameno acegin yawo badi Mowab kwoŋ tindin madongo wok i kew mere, ŋono ma piny ma Bethyesimoth, Bal Meyon, kodi Kiriathayim. 
EZK.25.10	Alamiyo joje kanyacel gi Amon ri ji ma yuwok ceŋ paka gipajo. Ameno Amon kendo k'oŋeyere i dier nonin. 
EZK.25.11	Alathumo banja kwoŋ Mowab, aka jolaŋeyo nike An Abedo Rwoth.
EZK.25.13	riameno Rwoth Were waco ama: Alarieyo cingan kwoŋ Edom, t'apoko go gi ji kodi ogwaŋe, t'ajwango go, wok i tindin madongo Teman tundo kiri Dedan ilaneko woko ji mere. 
EZK.25.14	Alaketho culo kwor paran kwoŋ Edom gi cingi ji paran Isiraili; aka jolatic kwoŋ Edom cungo kwoŋ keme paran. Jolaŋeyo culo kwor paran, apaka Rwoth Were waco.
EZK.25.16	riameno Rwoth Were waco ama: Alarieyo cingan kwoŋ Jofilistia, alaneko woko Jokereth, t'areyo woko jom'odoŋ ma thengi nam. 
EZK.25.17	Alaculo kwor madwoŋ kwoŋ jo. Nyaka to joŋeyo ni An Abedo Rwoth, t'ayimo kwor paran kwoŋ jo.
EZK.26.2	Wod dhano, rupiri ji ma Tire joluwo kwoŋ Yerusalem ni,
EZK.26.2	“Aha, waŋkac pa ji otur,
EZK.26.2	oyengere to yawere ran,
EZK.26.2	alalokere mabup,
EZK.26.2	paka onyo otieko nyekere.”
EZK.26.3	Riameno Rwoth Were pa lwak jolweny waco ama:
EZK.26.3	Neni, adakin, awi Tire!
EZK.26.3	Alakelo kwoŋin nonin kweth ma monjin, aka jolabino paka asur ma nam.
EZK.26.4	Jolareyo woko kor udi ma Tire
EZK.26.4	to joturo piny acurcur mere.
EZK.26.4	Alagweno lowo mere wok kwoŋe,
EZK.26.4	t'aloko go tele m'othangere.
EZK.26.5	Lalokere kayaro bwo ma ciko i dier nam.
EZK.26.5	Atieko luwo, Rwoth Were waco.
EZK.26.5	Lalokere gikinyaga ri nonin.
EZK.26.6	Nyithindho mere manyir ma jobedo i piny ilaneko jo g'abor. Nyaka to joŋeyo ni An Abedo Rwoth.
EZK.26.7	Kole Rwoth Were waco ama: Alakelo kwoŋ Tire wok yumalo kere Nebukadineza ma Babilon, kere pa kerin, kanyacel gi kayinin, cawilin, kodi ji kweth ma jokwaŋo go.
EZK.26.8	Nyir mewin ma piny,
EZK.26.8	go laneko g'abor.
EZK.26.8	Go lathokin ma makin,
EZK.26.8	to geto cel matek kwoŋin.
EZK.26.9	Jolaoro wot rombo pajo ma jokwinyo guro kor udi mewin,
EZK.26.9	to joturo piny acurcur mewin gi nywenye pajo.
EZK.26.10	Kayin pere jolamore
EZK.26.10	ma fukefuke pajo laumo win.
EZK.26.10	Kor udi mewin won layengere,
EZK.26.10	ro derino pa cwo pajo ma jogweyo lipangalin gi cawilin,
EZK.26.10	ka go odonji i waŋkace mewin,
EZK.26.10	paka jono ma jodonjo i tindi madwoŋ m'otur.
EZK.26.11	Gi par tiendi kayinin pere
EZK.26.11	go lanyono royin mewin je.
EZK.26.11	Go laneko ji mewin je g'abor,
EZK.26.11	aka sirin mewin matek lanyoy piny.
EZK.26.12	Jolakinyaga lim mewin,
EZK.26.12	to jojowo gigipiny mewin kicar.
EZK.26.12	Jolaturo piny kor udi mewin,
EZK.26.12	to joturo piny udi mewin ma kacuny win.
EZK.26.12	Telin mewin gi mbawin kodi fukefuke mewin
EZK.26.12	jolakonjo i pi.
EZK.26.13	aka dwondi tongolin mewin k'owinjere kendo.
EZK.26.14	Alaloko win tele ma lwanda,
EZK.26.14	wilabedo kam'iyar'iye bwo.
EZK.26.14	K'ogeti win kendo,
EZK.26.14	kole An Rwoth atieko luwo,
EZK.26.14	Rwoth Were waco.
EZK.26.15	Rwoth Were waco ama ri Tire: Thengi nam k'oyengere i derino ma podho perin, ka joma jolimo litho jodwanyere i litho, ka nekirok medere i dier win? 
EZK.26.16	Kenyo jodhum je ma nam jolaweyo kombere pajo ma dhum; jolalunyo lwodo pajo gi nangin pajo makicin. Ilaruko jo gi kirin to jobedo i lowo. Jolakirin kisi hongo, to jobwok tektek kwoŋ win. 
EZK.26.17	Jolagoyo ndur kwoŋ win, to jowaco riwin ni,
EZK.26.17	“Ileny nedi awi tindi madwoŋ wok i name,
EZK.26.17	awi tindi madwoŋ m'oŋeyere,
EZK.26.17	ma cango oyido nigi meni kwoŋ nam,
EZK.26.17	in kodi joma bedo i in,
EZK.26.17	ma jokelo lworo,
EZK.26.17	kwoŋ jopiny mere je!
EZK.26.18	Onyo kigodin ma pi kirin,
EZK.26.18	i ndelo perin ma podho;
EZK.26.18	kigodin ma jonitie i nam,
EZK.26.18	rupiri wiwok woko.”
EZK.26.19	Kole Rwoth Were waco ama: K'atieko lokin tindi madwoŋ m'othangere, paka tindin madongo ma kibed'iye, k'anokel pi madwoŋ ma lamwonyin, 
EZK.26.20	aladhiro win yupiny gi jono ma jotieko loro piny i bur, bongi ji macene. Alamiyo wibedi i pendi piny, paka piny m'ojwangi wok cene, kanyacel gi jono ma jokidho i bur, ŋey wokiri wobedi i in, t'atero ŋono perin i piny pa jomakwo. 
EZK.26.21	Alamiyin lworo ma kiwacere, aka doko ik'obedi, kad'orangin, k'onwaŋin kendo. Rwoth Were ama luwo.
EZK.27.1	Wac pa Rwoth obino ran ka waco ama: 
EZK.27.2	Wod dhano, goy ndur kwoŋ Tire, 
EZK.27.3	aka iwaci rigo, go ma bedo i waŋkac ma nam, jamitan pa ji i kigodin kweth, Rwoth Were waco ama:
EZK.27.3	Awi Tire, itieko waco ni,
EZK.27.3	“Aŋon ma kiwacere.”
EZK.27.4	Kewin perin jonitie i cuny name,
EZK.27.4	joma jogeto in joyikin maŋon.
EZK.27.5	Jooro mbawin yen mafoth wok i got Hamon;
EZK.27.5	to jokwanyo mbawin ma yath sida wok Lebanon
EZK.27.5	ma timo rin acurcur m'ilang'iye gigipiny.
EZK.27.6	Wok kwoŋ olwace ma Basan
EZK.27.6	jotimo alith kwon ma cewo ye perin;
EZK.27.6	jotimo pendi ye perin,
EZK.27.6	gi mbawo ma yath payin m'owok i kigodin ma pi ma Sipro,
EZK.27.6	t'iloko maŋon gi lak liec.
EZK.27.7	Nanga ma mako koyo i ye perin, okwoy
EZK.27.7	gi law mafoth maŋon m'owok Misir.
EZK.27.7	Oyido nenere gi bor,
EZK.27.7	manyabululu g'ariŋo wok i kigodin ma Elisa,
EZK.27.7	oyido obedo gima umin.
EZK.27.8	Jopiny ma Sidon kodi Arivad,
EZK.27.8	am'oyido jogweyin;
EZK.27.8	cwo perin ma jondijo ma jowok Tire m'oyido jonitie kodin,
EZK.27.8	am'oyido jogweyin.
EZK.27.9	Jodongo ma Gebal kodi jorieko mere oyido jonitie kodin,
EZK.27.9	am'oyido joyiko mele perin m'onyekere je.
EZK.27.9	Jogwey mele je m'oyido jonitie kodin,
EZK.27.9	oyido jonyewere,
EZK.27.9	bongi jomitan perin.
EZK.27.10	Jolweny ma jowok Pasia, Lud kodi Libia,
EZK.27.10	jotiyo i lweny perin.
EZK.27.10	Joliero kwot pajo gi jungin pajo
EZK.27.10	to jomiyin dwoŋ.
EZK.27.11	Jokur perin jowok,
EZK.27.11	Arivad kodi Silisia,
EZK.27.11	aka jolweny ma jowok Gamad,
EZK.27.11	jokuro acurcur perin.
EZK.27.11	Gi kwote pajo,
EZK.27.11	m'olier i kor udi perin thoko,
EZK.27.11	ŋono mewin otundo i kare.
EZK.27.12	Tarsis otimo kodin mitan wok kwoŋ ŋaŋo perin ma kiwacere; feza, nyweny, nyweny mayom, kodi nyweny ma timo waya ma mac ma jowilo gine lim mewin. 
EZK.27.13	Yavan, Tubal kodi Mesek jotimo kodin mitan; jomiyo win ji pajo g'atewe ma nywenye pajo t'imiyo jo gigipiny perin ma mitan. 
EZK.27.14	Itana lim perin ri kayinin ma tic, kayinin ma lweny kodi punde wok Bethtogarma. 
EZK.27.15	Nyikway Dedan jotimo kodin mitan. Ji ma kigodin kweth jomiyin lak liec kodi mbawin ma welo t'imiyo jo gigipiny mewin. 
EZK.27.16	Ji ma Edom jotimo kodin mitan kwoŋbedo wiŋaŋ, jokelo rin tele ma welo m'oruwo rangi, nanga ariŋo, nanga makicin, law mafoth, nyamicungwa kodi tele ma welo. 
EZK.27.17	Yuda kodi piny Isiraili jotimo mitan kodin; jowilo lim mewin gi ŋano m'owok Minith, kal, mo kic, mo oliv kodi binzar.
EZK.27.18	Damasiko otimo mitan kodin ri lim perin kweth kwoŋbedo ŋaŋo perin ma kiwacere ma nger gi nger, vini ma Helbon, kodi yer rombo matar. 
EZK.27.19	Vedan kodi Yavan wok Uzal jodonjo i mitan ri nywenye perin; jokelo nyweny, binzar, kodi niaŋ mamit owil gi lim perin. 
EZK.27.20	Dedan otimo kodin mitan ma nangin ma kwot m'otimi ma gweco. 
EZK.27.21	Piny pa Jowarabu kodi wot kerin ma Keba a jom'oyido imaro loyo i timo mitan i rombo gi diegi; jome je jotimo mitan kodin. 
EZK.27.22	Jomitan ma Seba kodi Rama jotimo mitan kodin; jowilo nywenye perin mabeyo kodi binzar perin maber loyo ma nger je, kodi telin ma welo, kodi zahabu. 
EZK.27.23	Haran, Kane, Eden, jomitan ma Seba, Asur, kodi Kilimad je jotimo kodin mitan. 
EZK.27.24	Jome jotimo kodin mitan i nangin m'oyer ayera, i nangin manyabululu gi m'otimi makicin, kodi i kapet ma rangi m'oruwere, m'otwey gi dende t'iyiko maber; i gime jotimo kodin mitan. 
EZK.27.25	Mele ma Tarsis jowotho riwin i mitan mewin.
EZK.27.25	Ameno apaka opoŋin t'ilokere mapek,
EZK.27.25	i pal cuny name.
EZK.27.26	Jocewin, jotieko kelin i pi madongo.
EZK.27.26	Koyo ma yuwok ceŋ otieko turin
EZK.27.26	i cuny name.
EZK.27.27	Ŋaŋo perin, nywenye perin, lim perin,
EZK.27.27	jobuk pi perin kodi jogeto perin,
EZK.27.27	jomwon kama modho, joma tiyo rin lim,
EZK.27.27	kodi jolweny perin je ma jonitie kodin,
EZK.27.27	kodi jono je ma jonitie kodin,
EZK.27.27	munyere win i cuny name,
EZK.27.27	i ndelo mewin ma rerok.
EZK.27.28	Derino pa jogwey ye ma jomunyere,
EZK.27.28	winjere gi coŋino.
EZK.27.29	Kisi ye mogo je onyo ojwangi,
EZK.27.29	aka kisi jagwey mogo je otieko kadho i coŋino.
EZK.27.30	Joywak gi geregere swa rin,
EZK.27.30	joywoyo buru i wi jo to joŋindere i buru.
EZK.27.31	Jocido woko wi jo rin,
EZK.27.31	to joruko kutiya.
EZK.27.31	Cuny jo ŋedhere ka jobiyo pigi waŋ jo.
EZK.27.32	I litho pajo, jowero wer ajore rin ama:
EZK.27.32	Tire, oyido iŋat'idwoŋ loyo,
EZK.27.32	tindin madongo man je.
EZK.27.32	To pama onyo iŋare m'iliŋ nisi
EZK.27.32	i pendi nam.
EZK.27.33	Munyo lim perin obino wok i name,
EZK.27.33	i yeŋo ji kweth;
EZK.27.33	gi ŋaŋo perin ma kiwacere kodi lim perin
EZK.27.33	iŋaŋo kerin ma piny.
EZK.27.34	Onyo pama nam joturin,
EZK.27.34	i pendi pi;
EZK.27.34	lim perin kodi ji perin je
EZK.27.34	jotieko munyere i pi kodin.
EZK.27.35	Joma jobedo i kigodin je
EZK.27.35	jodhier kwoŋin;
EZK.27.35	aka kerin pajo lworo omako jo swa,
EZK.27.35	nyim jo ojony.
EZK.27.36	Jomitan i dier ji jocayin;
EZK.27.36	itieko tundo i gike marac ma kiwacere,
EZK.27.36	aka doko ik'onen cil gi cil.
EZK.28.1	Wac pa Rwoth obino ran ka waco ama: 
EZK.28.2	Wod dhano, wac ri jadhum ma Tire ni, Rwoth Were waco ama:
EZK.28.2	Kwoŋbedo cunyin opoŋ noro,
EZK.28.2	aka iwaco ni, “Abedo were,
EZK.28.2	abedo i kabedo pa werin,
EZK.28.2	i cuny name.”
EZK.28.2	Kucel ibedo nyaka dhano, makiweno were,
EZK.28.2	makada nende ipima paro perin,
EZK.28.2	gi paro pa were.
EZK.28.3	Adieri, iriek loyo Daniel,
EZK.28.3	ongoye nyaliŋliŋ m'opanere kwoŋin.
EZK.28.4	Gi rieko perin kodi niaŋ perin,
EZK.28.4	iwada lim ri in won,
EZK.28.4	aka icoko zahabu gi feza,
EZK.28.4	i kakan perin.
EZK.28.5	Gi rieko perin madwoŋ i mitan,
EZK.28.5	itieko medo lim perin,
EZK.28.5	aka cunyin opoŋ gi noro i lim perin.
EZK.28.6	Riameno, Rwoth Were waco ama:
EZK.28.6	Kwoŋbedo ipima rieko perin,
EZK.28.6	gi rieko pa were,
EZK.28.7	alakelo jopath kwoŋin,
EZK.28.7	nonin ma jomaker.
EZK.28.7	Jolacelo abor pajo kwoŋ rieko perin maŋon,
EZK.28.7	aka jolakoco ŋono perin.
EZK.28.8	Jolarwakin piny i bur,
EZK.28.8	aka ilatho, tho malith swa,
EZK.28.8	i cuny nam.
EZK.28.9	Adieri inowaci kendo ni, “Abedo were.”
EZK.28.9	Ruwaŋ jonek perin,
EZK.28.9	makada nende ibedo nyaka dhano, makiweno were,
EZK.28.9	i cingi jono ma jocwowin?
EZK.28.10	Ilatho paka joma bu Were,
EZK.28.10	gi cingi jopath,
EZK.28.10	kole atieko luwo, Rwoth Were waco.
EZK.28.11	Wac pa Rwoth obino ran ka waco ama: 
EZK.28.12	Wod dhano, tiŋi ywak malo kwoŋ kere ma Tire, aka iwaci rigo ni, Rwoth Were waco ama:
EZK.28.12	In iŋat'oyido ibedo gir'anena,
EZK.28.12	m'ipoŋ gi rieko kodi ŋono ma kakare.
EZK.28.13	Oyido initie i Eden, ndelo pa Were,
EZK.28.13	kisi tele ma welo oyido obedo gium perin.
EZK.28.13	Tele m'obokere obokere, tele manyatongweno, tele manyaboke pendi,
EZK.28.13	tele manyarangi zahabu, tele manyarangi nam, kodi tele m'obokere.
EZK.28.13	Tele matek swa manyabululu, tele manyabululu,
EZK.28.13	kodi tele manyarangi ariŋo.
EZK.28.13	Okedi jo m'ocanere gi zahabu,
EZK.28.13	i ndelo m'ocweyin'iye.
EZK.28.14	Gi kerub m'owir gi mo paka jakur perin,
EZK.28.14	akethin wi got maleŋ pa Were,
EZK.28.14	aka iwotho i dier telin ma mac.
EZK.28.15	Oyido ingoye g'apuse i yo perin,
EZK.28.15	wok i ndelo m'ocweyin'iye,
EZK.28.15	cuka reco onwaŋere i in.
EZK.28.16	I thotho ma mitan perin,
EZK.28.16	ipoŋ g'akaka, aka itimo reco.
EZK.28.16	Riameno ariemin woko paka gimakoc wok i got pa Were,
EZK.28.16	aka kerubim m'oyido kurin oriemin woko,
EZK.28.16	wok i dier telin ma mac.
EZK.28.17	Cunyin opoŋ gi noro kwoŋbedo ŋono perin,
EZK.28.17	iduwo rieko perin ro ŋono perin.
EZK.28.17	Abolin piny,
EZK.28.17	athangin ruwaŋ kerin,
EZK.28.17	jowonenin.
EZK.28.18	Gi reco perin mathoth,
EZK.28.18	i mitan perin ma k'otire,
EZK.28.18	ikoco woko kalamo perin.
EZK.28.18	Ameno acwinyo mac i in won,
EZK.28.18	oreyin woko,
EZK.28.18	aka alokin buru i lowo,
EZK.28.18	ruwaŋ jono je ma jonenin.
EZK.28.19	Jono je m'oyido joŋeyin i dier nonin,
EZK.28.19	jouro kwoŋin,
EZK.28.19	itieko lokere gidhier,
EZK.28.19	aka ikilaneno kendo kicutho.
EZK.28.21	Wod dhano, com waŋin yu Sidon, aka ituci wac Were kwoŋe. 
EZK.28.22	Waci ni, Rwoth Were waco ama:
EZK.28.22	Acomere kodin, awi Sidon,
EZK.28.22	aka alalimo dwoŋ i dier in,
EZK.28.22	ji jolaŋeyo ni An abedo Rwoth,
EZK.28.22	k'athumo banja i iye,
EZK.28.22	t'anyutho leŋo paran.
EZK.28.23	Aladhiro i iye two nundu,
EZK.28.23	kodi neki i royin mere,
EZK.28.23	jom'otho jolapodho i diere,
EZK.28.23	g'abor m'ilalweny gine i kisi thenge,
EZK.28.23	aka ji jolaŋeyo ni An abedo Rwoth.
EZK.28.24	Ot pa Isiraili kilanwaŋo kendo kudho ma cwowo jo malith i dier jono m'oyido jocayo jo, aka jolaŋeyo ni An abedo Rwoth Were.
EZK.28.25	Rwoth Were waco ama: K'atieko coko ot pa Isiraili wok i dier nonin kama jokedher'iye, t'anyutho leŋo paran i jo ruwaŋ nonin, kenyo jolabedo i lowo pajo wegi m'amiyo ŋeca paran Yakobo. 
EZK.28.26	Jolabed'iye i siem, jolageto udi to jopidho ndelin vini. Jolabedo i siem i iye, k'athumo banja kwoŋ jono ma jocayo jo thoko jo. Kenyo jolaŋeyo ni An abedo Rwoth, Were pajo.
EZK.29.2	Wod dhano, com waŋin kwoŋ Farawo, kere ma Misir, aka ituci wac Were kwoŋ go kodi Misir gibe. 
EZK.29.3	Luw, aka iwaci ni, Rwoth Were waco ama:
EZK.29.3	Acomere kodin,
EZK.29.3	awi Farawo kere ma Misir,
EZK.29.3	bulir madwoŋ ma nam,
EZK.29.3	ma bedo i dier jangi Nayil,
EZK.29.3	ka waco ni, “Nayil obedo aparan won,
EZK.29.3	an aŋat'atimo.”
EZK.29.4	Alaketho i dingin siraget,
EZK.29.4	aka alamiyo rec ma jangin moko kwoŋ magambala perin.
EZK.29.4	Alawodhin malo wok i jangin,
EZK.29.4	gi rec je ma jangin,
EZK.29.4	ka jomoko kwoŋ magambala perin.
EZK.29.5	Alajwangin i thim,
EZK.29.5	in kodi rec je ma jangin,
EZK.29.5	wilapodho kam'othangere,
EZK.29.5	aka kilaomo win kosa coko win.
EZK.29.5	Atieko miyin paka cemo,
EZK.29.5	ri ogwaŋe ma piny kodi winyin ma koyo.
EZK.29.6	jolaŋeyo ni An Abedo Rwoth,
EZK.29.6	kwoŋbedo oyido ibedo luth midole,
EZK.29.6	ri ot pa Isiraili.
EZK.29.7	Munyo jomako win gi cingi jo, wituro woko,
EZK.29.7	aka wijako badi jo.
EZK.29.7	Munyo jogoŋere kwoŋ win, wituro woko,
EZK.29.7	to wilwogo bam jo.
EZK.29.8	Riameno, Rwoth Were waco ama: Alakelo abor kwoŋ win, aka alaneko woko ji kodi ogwaŋe. 
EZK.29.9	Lowo ma Misir lalokere kam'ojwangere. Kenyo jolaŋeyo ni An Abedo Rwoth.
EZK.29.9	Kwoŋbedo iwaco ni, “Nayil obedo aparan, aka an aŋat'atimo.” 
EZK.29.10	Riameno acomere kodin, kodi jangin, aka alaloko lowo ma Misir gunda, wok i Migdol tundo kiri i Siyene bor kiri i kew gi Ethopiya. 
EZK.29.11	Ongoye dhano kosa ogwaŋ ma laluw'iye, labedo m'ojwangere ma oro piero aŋwen. 
EZK.29.12	Alamiyo lowo ma Misir bedo m'othangere kwoŋ lowo je kodi tindin madongo pere doŋ gundin loyo tindin madongo je ma oro piero aŋwen.
EZK.29.13	Rwoth Were waco ama: I cowe ma oro piero aŋwen, alacoko Jomisir kama jokedher'iye i dier nonin koro. 
EZK.29.14	Aladwoko lim pa Misir, t'adwoko jo i lowo ma Pathiros, kama jowok'iye, aka jolabedo ker mamwol. 
EZK.29.15	Misir labedo ker mamwol loyo kerin je, ma jokilatiŋere malo kendo kwoŋ nonin man. Alamiyo jo bedo masisiri ma jokiladhumo i dier nonin. 
EZK.29.16	Isiraili kilagoŋere kwoŋ Misir kendo ri kony. Adieri ka Joisiraili jopoy gim'otimere ri Jomisir, jolaŋeyo komo pajo i rango kony wok bongi win, aka ni An Abedo Rwoth.
EZK.29.17	Wac pa Rwoth obino k'acel ma dwe marapena i oro ma piero ario g'ario ka waco ama: 
EZK.29.18	Wod dhano, kere ma Babilon omonjo Tire. Go miyo jolweny pere kinyaga i thotho ma wic jo olokere pata to badi jo lwogere, kucel kere kosa jolweny pere jok'olimo magowa ma olo pajo. 
EZK.29.19	Riameno, Rwoth Were waco ama: Neni ee, acegin miyo Nebukadineza kere ma Babilon lowo ma Misir. Go lamonjo to nyaga woko lim ma Misir paka cul pa jolweny pere. 
EZK.29.20	Amiyo go cul pere m'otiyo rigo. Atieko miyo go lowo ma Misir kwoŋbedo jotiyo ran, Rwoth Were waco.
EZK.29.21	I ndelo no, alamiyo Joisiraili bedo matek, aka alalokin jaluwo pajo. Kenyo Joisiraili jolaŋeyo ni An Abedo Rwoth.
EZK.30.1	Wac pa Rwoth obino ran ka waco ama: 
EZK.30.2	Wod dhano, tuci wac Were aka iwaci ni Rwoth Were waco ama.
EZK.30.2	Koki ni kidamba, kole ndelo otundo!
EZK.30.3	Kole ndelo orikere,
EZK.30.3	ndelo pa Rwoth cegin,
EZK.30.3	labedo ndelo ma pondeponde,
EZK.30.3	hongo ma kisika ri nonin.
EZK.30.4	Lweny labedo i Misir,
EZK.30.4	aka litho madwoŋ labedo i Ethopiya.
EZK.30.4	K'ineko ji i Misir,
EZK.30.4	t'itiŋo woko lim pere,
EZK.30.4	t'ituro woko misingi mere.
EZK.30.5	Ji ma Ethopiya kodi Put,
EZK.30.5	Ji ma Lud kodi jopath je ma Libia,
EZK.30.5	kodi ji ma piny ma jotimo cikirok,
EZK.30.5	jolatho g'abor.
EZK.30.6	Rwoth Were waco ama:
EZK.30.6	Jono ma jothielo Misir jolatho,
EZK.30.6	kodi noro ma meni pere;
EZK.30.6	wok i Migdol tundo i Siyene,
EZK.30.6	ji jolatho i iye g'abor,
EZK.30.6	Rwoth Were waco.
EZK.30.7	Jolajwangere i dier piny ma jothangere,
EZK.30.7	tindin madongo pajo ladoŋ gundin,
EZK.30.7	i dier tindin madongo man ma jodoŋ gundin.
EZK.30.8	Kenyo jolaŋeyo ni An Abedo Rwoth,
EZK.30.8	k'anocwiny mac i Misir,
EZK.30.8	to jokony pere je jotho.
EZK.30.9	I ndelo no, aladhiro jomikwenda i mele bwoko Joethopiya ma jokuya, aka litho lapodho kwoŋ jo i ndelo ma kisika pa Misir. Kole eno bino.
EZK.30.10	Rwoth Were waco ama:
EZK.30.10	Alareyo woko woy pa ji ma Misir,
EZK.30.10	gi cingi Kere Nebukadineza ma Babilon.
EZK.30.11	Go kodi ji pere,
EZK.30.11	nono ma jogway loyo,
EZK.30.11	ilakelo jo reyo woko lowo,
EZK.30.11	aka jolacelo abor pajo kwoŋ Misir,
EZK.30.11	to jopoŋo piny gi jom'otho.
EZK.30.12	Alathwo woko Nayil,
EZK.30.12	t'atana lowo i cingi jokidakana.
EZK.30.12	Alareyo woko lowo kodi gima nitie i iye je,
EZK.30.12	gi cingi jopath,
EZK.30.12	An Rwoth atieko luwo.
EZK.30.13	Rwoth Were waco ama:
EZK.30.13	Alareyo woko calin,
EZK.30.13	t'acowo woko calin ma bukony i Memfis.
EZK.30.13	Kendo kilabedo jadhum i lowo ma Misir,
EZK.30.13	i nger no alaketho lworo i lowo ma Misir.
EZK.30.14	Alareyo woko Pathiros,
EZK.30.14	aka alacwinyo mac i Zowan,
EZK.30.14	t'athumo banja ri tindi madwoŋ Thebes.
EZK.30.15	Alakonjo keme paran kwoŋ tindi madwoŋ Sin,
EZK.30.15	kapondo pa Misir,
EZK.30.15	aka alareyo woko woy pa ji ma Thebes.
EZK.30.16	Alacwinyo mac i Misir,
EZK.30.16	aka Sin labedo i kumo madwoŋ adieri.
EZK.30.16	Thebes latur woko,
EZK.30.16	aka jolaromo gi jokwor ma Memfis odieceŋ.
EZK.30.17	Yac ma Pibeseth jolatho g'abor,
EZK.30.17	aka tindin madongo jolakadho i twec.
EZK.30.18	Mudho labedo odieceŋ i Tehafinehes,
EZK.30.18	k'anotur kenyo dhum pa Misir,
EZK.30.18	aka meni ma noro pere larumo.
EZK.30.18	Pondeponde laumo tindi madwoŋ,
EZK.30.18	aka ilatero ji mere i twec.
EZK.30.19	Alathumo banja i Misir,
EZK.30.19	aka jolaŋeyo ni An Abedo Rwoth.
EZK.30.20	K'ario ma dwe marapena, i oro mar'apar g'acel, wac pa Rwoth obino ran ka waco ama: 
EZK.30.21	Wod dhano, atieko turo woko badi kere ma Misir. Neni k'otwey ni wocangi kosa ni wolokere matek ma mako abor. 
EZK.30.22	Riameno, Rwoth Were waco ama: Neni ee, amon gi kere ma Misir, aka alaturo woko bade je, bade matek kodi m'aturo, aka alamiyo abor wopodhi wok i cinge. 
EZK.30.23	Alakedho woko Jomisir i dier nonin, aka alaywoyo jo i dier piny. 
EZK.30.24	Alaloko matek badi kere ma Babilon, aka alaketho abor paran i cinge. To alaturo woko badi kere ma Misir aka go lakiuja ruwaŋ kere ma Babilon paka ŋat'omiy litho swa. 
EZK.30.25	Alaloko badi kere ma Babilon matek, to alaturo woko badi kere ma Misir. Kenyo jolaŋeyo ni An Abedo Rwoth. Alaketho abor paran i cingi kere ma Babilon, aka go lacelo kwoŋ lowo ma Misir. 
EZK.30.26	Alakedho woko Jomisir i dier nonin, t'aywoyo jo i dier piny. Kenyo jolaŋeyo ni An Abedo Rwoth.
EZK.31.1	K'acel ma dwe mar'adek i oro mar'apar g'acel ma twec mawan, wac pa Rwoth obino ka waco ama: 
EZK.31.2	Wod dhano, wac ri Farawo kere ma Misir kodi ji pere je ama:
EZK.31.2	Ŋa m'ical gine i dwoŋ!
EZK.31.3	Par kwoŋ Asiria, m'oyido cal yath sida i Lebanon,
EZK.31.3	gi jange maŋon, kodi lul ma timo tipo,
EZK.31.3	mabor swa tundo i polo.
EZK.31.4	Pi omiyo yath no dongo,
EZK.31.4	aka pi ma malawa omiyo go cemo.
EZK.31.5	Riameno odongo mabor,
EZK.31.5	loyo yen je madudi.
EZK.31.5	Jange mere odongo m'oyare mabor.
EZK.31.6	Winyin ma pendi polo je,
EZK.31.6	jogeto od gin i jange.
EZK.31.6	Ogwaŋe madudi je jonywol i tiende,
EZK.31.6	aka nonin madongo je jobedo i tipo mere.
EZK.31.7	Yath oyido ŋon i dwoŋo mere,
EZK.31.7	i boro ma jange mere.
EZK.31.7	Fuc mere oroc piny,
EZK.31.7	i pi mathoth.
EZK.31.8	kosa kada yath m'odongo mabor kirom gine.
EZK.31.8	Yen maboyo ma boke mere pando oyido josisiri kwoŋ jange.
EZK.31.8	Ongoye yath i ndelo pa Were,
EZK.31.8	m'oyido cal gi ŋono mere.
EZK.31.9	Atimo maŋon gi jange kweth.
EZK.31.9	Yen je ma ndelo Eden, ndelo pa Were
EZK.31.9	jomako gine nyeko.
EZK.31.10	Riameno Rwoth Were waco ama: Kwoŋbedo odongo to jange cwayo maboyo, oketho noro i boro pere. 
EZK.31.11	Alamiyo jo i cingi jadhum pa nonin, aka adieri go latimo rigo gima ripo gi kidakana pere. Atieko bolo woko. 
EZK.31.12	Jopath ma jowok i nonin ma joger swa jolatoŋo woko to joweyo. Jange lapodho wi gote gi milelin je, aka kasike mere lariere i kisi pi ma piny. Nonin je ma piny joeye woko i tipo mere aka jojwango.
EZK.31.13	Winyin jogeto i kore m'otur, aka ogwaŋe madudi jonindo i jange mere.
EZK.31.14	Gime je obedo ŋey wongoye yen ma jodongo i thengi pi ma wodoŋ mabor swa kosa withe wotundi i pondeponde. Kole joje joripo tho, kadho piny i lowo, kanyacel gi ji, gi jono ma jokadho piny i Bur.
EZK.31.15	Rwoth Were waco ama: I ndelo ma yath no okadho i piny pa jom'otho, aumo piny i lutho. Acego malawin mere, aka pi mere ocule. Akelo mudho i Lebanon, aka yen je ma lul jothwo kwoŋbedo yath no. 
EZK.31.16	Amiyo nonin kirin ro derino ma podho pere munyo akelo i piny pa jom'otho kanyacel gi joma kadho piny i Bur. Yen je ma ndelo Eden, maber loyo i Lebanon, ma jolimo pi maber, joyomo cuny gin i piny. 
EZK.31.17	Jo bende jokadho i piny pa jom'otho kanyacel gine, bongi jono m'oneki jo g'abor, kanyacel gi jokony pere, jono ma jobedo i tipo mere i dier nonin.
EZK.31.18	Yath mene kwoŋ yen ma ndelo Eden m'oyido cal kodin i dwoŋ kodi meni? Onyo pama ilapodho kanyacel gi yen ma ndelo Eden i lowo piny. Ilariere piny kanyacel gi ji ma jok'othumere, ji m'oneki g'abor. Meno Farawo kodi ji pere je, Rwoth Were waco.
EZK.32.1	K'acel ma dwe mar'apar g'ario i oro mar'apar g'ario, wac pa Rwoth obino ran ka waco ama: 
EZK.32.2	Wod dhano, maki kumo kwoŋ Farawo kere ma Misir, aka iwaci rigo ama:
EZK.32.2	Iparo ni ibedo simbwor i dier nonin,
EZK.32.2	t'icalo kodi bulir i name;
EZK.32.2	iyare i pi perin ma mol,
EZK.32.2	icando pi gi tiendin,
EZK.32.2	t'iduwo pi perin ma mol.
EZK.32.3	Rwoth Were waco ama:
EZK.32.3	I kacokirok pa ji kweth,
EZK.32.3	alabolo katimba paran kwoŋin;
EZK.32.3	aka ilaywayin i katimba paran.
EZK.32.4	Alafodin piny,
EZK.32.4	alabolin i kisawe m'oŋamere,
EZK.32.4	Alamiyo winyin je ma koyo jowopie kwoŋin,
EZK.32.4	aka alaweyo ogwaŋe mager ma piny gipi jowopidhere kodin.
EZK.32.5	Alaketho del perin wi gote,
EZK.32.5	t'apoŋo milelo gi mulambo perin.
EZK.32.6	Alapoŋo piny gi remo perin ma mol
EZK.32.6	tundo wi gote,
EZK.32.6	aka jwombe jolapoŋ kodin.
EZK.32.7	t'aloko micalin pajo m'ocido;
EZK.32.7	alaumo waŋceŋ gi pondeponde,
EZK.32.7	aka dwe k'oliel.
EZK.32.8	Lero je ma polo,
EZK.32.8	alaloko mudho i wiyin,
EZK.32.8	t'aketho mudho i piny perin.
EZK.32.9	Alaŋedho cuny ji mathoth,
EZK.32.9	k'akelo win paka jotwec i dier nonin,
EZK.32.9	i piny ma fodi wikuya.
EZK.32.10	Alamiyo ji mathoth jowodhier kwoŋ win;
EZK.32.10	kerin pajo jolakirin kwoŋbedo win.
EZK.32.10	K'anowiti abor paran ruwaŋ jo,
EZK.32.10	jobino kirin kisi hongo
EZK.32.10	ro kwo pajo, kisi acel acele,
EZK.32.10	i ndelo m'ilapodh'iye piny.
EZK.32.11	Kole Rwoth Were waco ama:
EZK.32.11	Abor pa kere ma Babilon bino kwoŋin.
EZK.32.12	Alamiyo lwak perin wopodhi,
EZK.32.12	g'abor pa jolweny apondi,
EZK.32.12	joje ma jobedo joma kiwacere i dier nonin.
EZK.32.12	Jolaloko gundin delok pa Misir,
EZK.32.12	aka Lwak pere je bino rere woko.
EZK.32.13	Alareyo woko mwendi pajo
EZK.32.13	wok i thengi pi kweth;
EZK.32.13	aka ongoye par tiendi dhano ma doko bino cando jo,
EZK.32.13	ongoye par tiendi dhok m'ocandi jo.
EZK.32.14	Kenyo nyaka alaloko pi pajo m'olony,
EZK.32.14	t'amiyo jwombe pajo ma mol womol paka mo, Rwoth Were waco.
EZK.32.15	K'anojwangi piny ma Misir
EZK.32.15	t'iwaro woko kisi gimoro je ma umo piny,
EZK.32.15	k'anorwadhi piny jono je ma jobed'iye,
EZK.32.15	nyaka jolaŋeyo ni An Abedo Rwoth.
EZK.32.16	Me kumo; ibino wero.
EZK.32.16	Mon pa nonin jolawero.
EZK.32.16	Jolawero kwoŋ Misir kodi lwak mere,
EZK.32.16	Rwoth Were waco.
EZK.32.17	I oro mar'apar g'ario, i dwe mar'acel k'apar g'abic, wac pa Rwoth obino ran:
EZK.32.18	Wod dhano, goy ndur kwoŋ Lwak ma Misir,
EZK.32.18	aka idhiri jo piny,
EZK.32.18	Misir kodi nyithindho manyir pa nonin ma jomeni,
EZK.32.18	i pendi piny
EZK.32.18	gi jono ma jokidho piny i bur.
EZK.32.19	Ipenji jo ni “Iloyo ŋa i ŋono?
EZK.32.19	Kadhi piny! Woyikin gi joma bu Were!”
EZK.32.20	Jobino podho i dier jono m'ineko jo g'abor. Otiek miyo Misir ri abor; tiŋi woko go kodi lwak mere. 
EZK.32.21	Jotel ma jomeni jolaluwo kwoŋ jo, gi jokony pajo, wok i dier piny pa jom'otho. Jotieko bino piny, joŋare matek, joma bu Were m'oneki jo g'abor.
EZK.32.22	Asiria nitie kenyo, lwak pere je, kaliele pere je jothoko go, oneki joje, jopodho g'abor. 
EZK.32.23	Ojengi kaliele pajo iy'adec mabor swa ma bur. Kitipa pere othoko kaliele mere, oneki joje, jopodho g'abor, jo ma jokelo lworo i piny pa jom'otho.
EZK.32.24	Elam nitie kenyo, kodi Lwak pere je thoko kaliele mere; oneki joje, jopodho g'abor, jo ma jokidho piny ma jok'othumere i pendi piny, jo ma jokelo lworo i piny pa jomakwo. Jobielo wickwot pajo gi jono ma jokidho piny i bur. 
EZK.32.25	Jotieko loko Elam kitanda i dier jom'onek gi kweth mere je, kaliele pajo thoko, joje joma bu Were, m'oneki jo g'abor; rupiri lworo ma jokelo oyido olak i piny pa jomakwo, aka jobielo wickwot pajo gi jono ma jokidho piny i bur; iketho jo i dier jom'onek.
EZK.32.26	Mesek kodi Tubal jonitie kenyo, gi kweth pajo je, gi kaliele pajo thoko jo, joje joma bu Were m'oneki jo g'abor; rupiri jokelo lworo i piny pa jomakwo. 
EZK.32.27	Jokiŋare gi jolweny apondi ma joma bu Were ma jokidho i piny pa jom'otho gi gilweny pajo, abore pajo m'oyido okethi i ŋut jo, jo ma reco pajo nitie i cokin pajo; rupiri lworo ma jolweny apondi jokelo oyido nitie i piny pa jomakwo. 
EZK.32.28	Ilaturin t'iŋare i dier joma bu Were, gi jono m'ineko jo g'abor.
EZK.32.29	Edom nitie kenyo, kerin mere kodi wot kerin mere je, joma ro meni pajo je iyiko jo gi jono m'oneki jo g'abor; joŋare kodi joma bu Were, gi jono ma jokidho piny i bur.
EZK.32.30	Jodhum je ma yumalo jonitie kenyo, kodi Josidon je, ma jotieko kadho piny i wickwot gi jom'onek, ro lworo je ma jokelo gi meni pajo. Joŋare gi kafiri pajo gi jono m'ineko jo g'abor, to jobielo wickwot pajo gi jono ma jokidho piny i bur.
EZK.32.31	Ka Farawo onen jo, cunye bino kwe kwoŋbedo Lwak pere je, Farawo gi jolweny pere je, m'oneki jo g'abor, Rwoth Were waco. 
EZK.32.32	Rupiri go onyayo lworo i piny pa jomakwo; riameno ibino yiko go i dier joma bu Were, gi jono m'ineko jo g'abor, Farawo kodi kweth pere je, Rwoth Were waco.
EZK.33.1	Rwoth owaco ran ni: 
EZK.33.2	Wod dhano, luw gi ji perin, iwaci rijo ni, k'anokel abor kwoŋ piny no, to jopiny jodimo ŋati mogo kwoŋ jo paka jakur, 
EZK.33.3	to ka ŋato oneno ka abor bino kwoŋ ji to kudho gwara ka gwoko ji; 
EZK.33.4	kenyo ka ŋati mogo m'owinji dwondi gwara okwer gwokirok, t'abor bino to kwanyo ŋato woko, remo pere labedo i wiy go won. 
EZK.33.5	Go owinjo dwondi gwara, to k'onyalo gwokirok, d'obotho kwo pere. 
EZK.33.6	To ka jakur oneno abor bino, aka k'onyalo kudho gwara, to ji jobedo ma jok'ogwokere, t'abor tundo, to kwanyo mogo kwoŋ jo; ŋato kadho ro reco pere, to remo pere alakibanja kwoŋ jakur no.
EZK.33.7	Riameno, wod dhano, atieko lokin paka jakur ma ot pa Isiraili; kisi k'iwinjo wac ma wok i dhokan, iripo gwoko jo ma wok bongan. 
EZK.33.8	K'iwaco ri jakidakana, a jakidakana me, adieri ilatho, t'ibedo ma ikigwoko jakidakana no wok i yo pere no, jakidakana no latho i reco pere to remo pere abino kibanja i cingin. 
EZK.33.9	To k'igwoko jakidakana ni wowire wok i yo pere, to kwero wire i yo no, to tho i reco pere, to kareno itieko botho kwo perin.
EZK.33.10	Rwoth owaco ran ama: To in wod dhano wac ri ot pa Isiraili, witieko waco ama: “Kibenga mawan kodi reco joturo wan woko, aka onyo wanyekere kwoŋbedo jo. Onyo wanokwo nedi?” 
EZK.33.11	Waci rijo ni, Paka akwo, Rwoth Were waco, angoye gi siem i tho pa jakidakana, to ni jakidakana wowire i yo pere marac to kwo. Wire wok i yo perin marac; raŋo iripo tho, awi ot pa Isiraili? 
EZK.33.12	To in wod dhano, wac ri ji perin, ŋati ma jatiro kwoŋ jom'otire kilabotho jo ka jobenga; aka ri jakidakana maloyo jokidakana, k'omiy jo cer ka jowire wok i kidakana pajo, aka ŋat'otire k'onyal kwo gi tiro pajo ka jotimo reco.
EZK.33.13	Kad'awaco ri jom'otire ni adieri jolakwo, kucel ka go ogen'agena tiro pere to timo reco, ongoye tim ma tiro pajo m'ilapoyo; to i reco pajo ma jotieko timo, jolatho. 
EZK.33.14	Odoko, kad'awaco ri jakidakana ni, “Adieri ilatho.” Kucel ka go owire wok i reco pere to timo gima cik waco aka otire, 
EZK.33.15	ka jakidakana odwoko gim'ociko, ka jodwoko gima jokwalo, to joluwo i cik ma kwo, ka kitim reco mogo je, go lakwo adieri, go k'otho. 
EZK.33.16	Kilapoyo reco mogo je ma go otieko timo; rupiri go otieko timo gima cik mito, gim'otire, go lakwo adieri.
EZK.33.17	Kucel ji perin jowaco ama: Royo pa Rwoth k'otire, ma to kere royo pajo ama k'otire. 
EZK.33.18	Ka ŋat'otire oweyo royo pere ma tiro, to timo reco, go latho ro reco no. 
EZK.33.19	Aka ka jakidakana owire wok i kidakana pere, to timo gima cik waco, m'otire, go lakwo ro gino. 
EZK.33.20	Kucel wiwaco ni, “Royo pa Were k'otire.” Awi ot pa Isiraili, alathumo banja ri kisi ŋat'acel acele cungo kwoŋ tim pere.
EZK.33.22	Onyo pama cingi Rwoth otieko bedo kwoŋan othieno mafodi jokwalok me jok'obino; aka oyido atieko yawo dhokan i hongo ma jalo obin'iye bongan odikin; kole dhokan oyido oyawere, aka akibedo obadha kendo.
EZK.33.23	To Rwoth doko waco ran ama: 
EZK.33.24	Wod dhano, ji ma jobedo i kabedo m'onyekere i piny ma Isiraili jomena waco ni, Abraham am'obedo ŋat'acel kende, kucel onwaŋo lowo; to pama onyo wathothi; adieri lowo omiy wan ni wabed'iye. 
EZK.33.25	Riameno wac rijo, Rwoth Were waco ama: Wicamo riŋo gi remo, to witiŋo waŋ win malo ri cal mewin, aka wineko ji; winoloki lowo mewin? 
EZK.33.26	Wigeno abor, witimo gir'amien aka kisi ŋat'acel acele kwoŋ win koco cipa nyawote; onyo ameno, winoloki lowo mewin? 
EZK.33.27	Onyo ilawaco rijo ama: Rwoth Were waco ama: Paka fodi akwo, jono ma jobedo i kabedo m'onyekere no, jolapodho g'abor; aka ŋata nitie iy'abar alamiyo ogwaŋe mager jowocuti; aka jono ma jonitie i kapondo matek kodi i ŋungu, jolatho two nundu. 
EZK.33.28	Alaloko lowo marac m'ongoye kony; aka kwoto pere ma meni bino tundo i gike; gote ma Isiraili jolalokere m'osika ma nyatoro k'onyal luw'iye. 
EZK.33.29	Nyaka jobino ŋeyo ni An Rwoth, k'atieko loko lowo m'osika m'ongoye kony ro amien pajo je ma jotieko timo.
EZK.33.30	To ri in, wod dhano, ji perin ma joluwo kwoŋin kanyacel i kor udi gi dhiot udi pajo, ka joluwo kisi ŋat'acel gi nyawote, omin g'omin ni, “Biye winji nger wac ma wok bongi Rwoth.” 
EZK.33.31	Jobino bongin paka ji jobino, jobedo ro nyim win paka ji paran, aka jowinjo wac mewin, to jok'owor jo. Kole jonyutho mar mathoth gi dhok jo, to cuny gin nitie i magowa pajo. 
EZK.33.32	Ri jo icale kodi ŋati ma wero wer ma mitirok gi dwondi mamit, aka gido thum maber, rupiri jowinjo gim'iwaco, to jokitim. 
EZK.33.33	Ka gime obino aka latimere, nyaka jolaŋeyo ni jatuci wac Were owok bedo i dier jo.
EZK.34.1	Rwoth oluwo kodan. 
EZK.34.2	Go owaco ni, “Wod dhano”, Kwedere kwoŋ jokwath ma Isiraili: Ituci rijo wac Were ni: Rwoth Were waco ama: A, win jokwath ma Isiraili, wiwegi wipidhere! Jokwath jokiripi pidho rombo? 
EZK.34.3	Wicamo bor, wiruko nangin ma yer rombo, withumo mwendi; to wikipidhi rombo. 
EZK.34.4	Wikimedo meni ri ma meni oloyo jo, wikibotho ma jotwo, wikitweyo wonga ri ma jotur, wikidwoko ma joweyo yo, wikidwaro ma jorwenyo, to gi mbaka kodi gwayo witieko dhumo jo. 
EZK.34.5	Onyo rombo paran jokedhere, rupiri jakwath ongoye; to jokedhere, jolokere cemo ri ogwaŋe mager madudi. 
EZK.34.6	Okedhi rombo paran, joyiya piny wi gote je kodi i wi kisi tendere mabor. Okedhi rombo kisi kamoro je ma piny, m'ongoye ŋat'orangi kosa odwar jo.
EZK.34.7	Riameno win jokwath, winji win wac pa Rwoth: 
EZK.34.8	Paka akwo, Rwoth Were waco, rupiri rombo paran jolokere gir'acama, aka rombo paran jolokere cemo ri ogwaŋe mager madudi je, paka oyido jakwath ongoye; aka rupiri jokwath paran jodak rango rombo paran, to jopidhere ayino, to jokwero pidho rombo. 
EZK.34.9	Riameno, win jokwath, winji win wac pa Rwoth: 
EZK.34.10	Rwoth Were waco ama: Alokere jakwor pa jokwath; aka alakwanyo woko rombo paran i cingi jo, t'acero jo pidho rombo paran; jokwath jok'opidhere kendo. Alabotho rombo paran wok i dhok jo, ŋey jokiri jobedi cemo rijo.
EZK.34.11	Kole Rwoth Were waco ama: An won gipi aladwaro mwendi paran. 
EZK.34.12	Paka jakwath dwaro mwendi pere ka jonitie i dier mwendi pajo m'okedhere, ameno apaka aladwaro rombo paran. Alabotho jo i kabedo je m'okedh'iye jo i ndelo ma pondeponde kodi ma mudho m'opoto. 
EZK.34.13	Alafudho jo woko wok bongi ji t'acoko jo wok i piny, t'akelo jo i piny pajo won; aka alakwayo jo wi gote ma Isiraili, cegin gi thengi pi, kodi kama bedere ma piny. 
EZK.34.14	Alapidho jo gi lum maber, aka kam'oŋawere ma gote ma Isiraili labedo lum pajo; jolanindo kenyo i lowo ma kakwath maber, aka jolapidhere gi lum m'oloth wi gote ma Isiraili. 
EZK.34.15	An won alabedo jakwath pa rombo paran, aka alamiyo jo nindo piny, apaka Rwoth Were waco. 
EZK.34.16	Aladwaro ma jorwenyo, t'adwoko ma jolera, aka alatweyo wonga ri ma jotur, t'adwoko meni ri ma meni oloyo jo, to alareyo woko ma jocwe kodi ma jotek. Alakwayo jo gi tiro.
EZK.34.17	Paka riwin awi mwendi paran, Rwoth Were waco ama: Alathumo banja i dier rombo gi rombo, i dier wot rombo kodi diegi. 
EZK.34.18	Obedo gimathin riwin ma pidhirok gi lum maber, winyono piny gi tiendi win kiri lum mewin man ma wikicam. Ka wimadho pi m'olony, ripo widuw megi gi tiendi win? 
EZK.34.19	Aka onyo mwendi paran joripo camo gima witieko nyono gi tiendi win, gi madho gima witieko duwo gi tiendi win?
EZK.34.20	Riameno, Rwoth Were waco ama rijo: An won gipi alathumo banja i dier rombo ma cwe kodi rombo mamok. 
EZK.34.21	Rupiri widhiro githenge kodi badi win, to wiguro ma meni oloyo jo je gi tungi win cuka wikedho jo bor bor. 
EZK.34.22	Alabotho mwendi paran, aka ak'oyey wocandi jo kendo; aka alathumo banja i dier rombo gi rombo.
EZK.34.24	Aka an, Rwoth, alabedo Were pajo. Ŋeca paran Daudi labedo wod kere i dier jo; An, Rwoth atieko luwo.
EZK.34.25	Alatimo gi jo cikirok ma siem t'awaro woko ogwaŋe mager wok i piny, ŋey jowonyal bedo i thim to jonindo i lule m'ongoye teko. 
EZK.34.26	Alaloko jo kodi adec m'othoko tendere paran silwany; aka aladhiro rijo koth i hongo mere ma ripo; labedo rijo koth ma silwany. 
EZK.34.27	Yen ma ndelin jolanyak olemo pajo, aka gigipiny labedo i piny. Jolabedo ma bu teko i lowo pajo; aka jolaŋeyo ni An Abedo Rwoth, k'aturo woko nyweny ma bieto pajo, t'abotho jo i cingi jono ma joloko jo ŋecin. 
EZK.34.28	Jok'olokere gikinyaga ri nonin kendo, kosa ogwaŋe ma piny k'ocami jo; jolabedo ma bu teko, aka ŋati mogo k'oloki jo malwor. 
EZK.34.29	Alamiyo jo kafur maber ŋey kec wokiri woneki jo i piny, aka jokiri jocandere kendo yet pa nonin. 
EZK.34.30	Jolaŋeyo ni An, Rwoth Were pajo, anitie gi jo, aka ni jo, ot pa Isiraili, jobedo ji paran, apaka Rwoth Were waco. 
EZK.34.31	Wibedo rombo paran, rombo ma lum paran, aka abedo Were mewin apaka Rwoth Were waco.
EZK.35.2	Go owaco ama: Wod dhano com waŋin kwoŋ piny ma Edom aka ituci wac Were paran kwoŋe. 
EZK.35.3	Waci ri ji ni, Rwoth Were waco ama:
EZK.35.3	Amoni gi win, gote ma Edom!
EZK.35.3	Ayaro cingan kwoŋ win
EZK.35.3	ma loko win gim'ojwangi kodi gima bukony.
EZK.35.4	Alaloko tindin mewin madongo gundin
EZK.35.4	wilalokere gim'ojwangi,
EZK.35.4	aka wilaŋeyo ni An Abedo Rwoth.
EZK.35.5	Rupiri wibedo mere pa jakwor macene, to wimiyo ineko ji ma Isiraili i hongo ma teko, i hongo ma thumo banja pajo macowe. 
EZK.35.6	Riameno, kafodi akwo, Rwoth Were waco, alayiko win ri neki, remo bino luwo win; paka wikikwero oyo remo, oyo remo bino luwo win. 
EZK.35.7	Alaloko piny matendere ma Edom gima bukony kodi gim'ojwangi; aka ongoye ŋat'odonji kosa owok'iye. 
EZK.35.8	Alapoŋo gote mere gi delkwoŋ jom'onek; i wi tendere mewin kodi i milelo mewin kodi kama pi mewin mol'iye, am'ila bolo iye jom'onek. 
EZK.35.9	Alaloko win gim'ojwangi ma cil gi cil, aka ji k'obedi i tindin mewin madongo. Nyaka to wiŋeyo ni An Abedo Rwoth.
EZK.35.10	Rupiri wiwaco ni, “Nonin ario me kodi piny ario me jobino bedo aparan, aka wilaloko jo mewin.” Makada oyido Rwoth nitie kenyo. 
EZK.35.11	Riameno, paka akwo, Rwoth Were waco, alatic gi win cungo kwoŋ nge kodi nyeko ma winyutho kwoŋbedo dakirok mewin rijo; aka alaŋeyere i dier win, k'athumo riwin banja. 
EZK.35.12	Wilaŋeyo ni An Rwoth, atieko winjo luwo mewin ma yet ma witieko tuco kwoŋ gote ma Isiraili, ka wiwaco ni, “Ojwangi jo, omiy wan jo ni wacam.” 
EZK.35.13	Widele ran gi dhok win, to winyayo wac mewin kwoŋan; atieko winjo.
EZK.35.14	Rwoth Were waco ama: Paka piny gipi fore, alajwango win. 
EZK.35.15	Paka wifore kwoŋ gir'alunja ma ot pa Isiraili, rupiri oyido ojwangere, ameno apaka alatic gi win; wilajwangere, Gote ma Edom, kodi lowo je ma Edom, joje. Nyaka jolaŋeyo ni An Abedo Rwoth.
EZK.36.1	Rwoth owaco ama: Wod dhano, luw kodi gote ma Isiraili aka waco rijo jowowinji wac pa Rwoth. 
EZK.36.2	Rwoth Were waco ama: Kwoŋbedo jakwor onyerin to waco ni, “Onyo tindin madongo macon no jolokere mawan!”
EZK.36.3	Riameno luw aka iwaci ama: Rwoth Were waco ama: Kwoŋbedo jolokin gunda adieri, to joŋidhin wok i thenge je, ŋey ameno ilokere gipa nonin je m'odoŋ, t'ilokere ginyero kodi gir'awaca i dier ji. 
EZK.36.4	Riameno, awi gote ma Isiraili, winji win wac pa Rwoth Were. Rwoth Were waco ama ri gote kodi tenderin, jwombe kodi milelin, gundin kodi tindin m'ojwangi, ma jolokere kama kinyaga caker'iye kodi ginyero ri nonin m'odoŋ je thoko.
EZK.36.5	Riameno Rwoth Were waco ama: Aluwo i nyeko paran malieth swa kwoŋ nonin man je m'odoŋ, kodi kwoŋ Edom, ma gi kisangala madwoŋ swa kodi mbusa, jokwanyo lowo paran paka gipajo, kwoŋbedo lum mere to jonyaga. 
EZK.36.6	Riameno luw mako kwoŋ lowo ma Isiraili, aka iwaci ri gote kodi tenderin, ri jwombe kodi milelo ni: Rwoth Were waco, aluwo i keme ma nge paran, kwoŋbedo witieko candere yet pa nonin. 
EZK.36.7	Riameno Rwoth Were waco, akwoŋere ni nonin je ma jothoko win bende jolalokere gi yet.
EZK.36.8	To win, awi gote ma Isiraili, wilaloth jangi win, to winyak olemo ri ji paran Isiraili; rupiri jocegin dwoko peco. 
EZK.36.9	Neni win pama, anitie riwin; alawire riwin. Alaneno ni lowo mewin ofur kendo kodi ni ocwoy kodhi kenyo. 
EZK.36.10	Alamedo welo mewin, ot je ma Isiraili, joje; ji jolabedo i tindin, t'igeto gundin. 
EZK.36.11	Alamiyo ji kodi ogwaŋe jowonyay. Jolanyay to jonywol. Alamiyo wobedi i in paka i hongo perin macon, aka alatimo rin bero nger ma fodi akitimo. Kenyo nyaka wilaŋeyo ni Abedo Rwoth. 
EZK.36.12	Alakelo win, ji paran Isiraili, wilabedo kendo i lowo. Bino bedo lowo mewin won, aka k'oyey nyithindho mewin kec woneki jo kendo.
EZK.36.13	Rwoth Were waco ama: Kwoŋbedo jowaco riwin nike wicamo ji, aka wineko nyithindho ma piny mewin. 
EZK.36.14	Riameno wok pama kadho yuwaŋe wik'ocam ji kendo aka wik'onek nyithindho ma piny mewin, Rwoth Were waco. 
EZK.36.15	Wik'owinji kendo yet pa nonin, wik'obiel kendo wickwot pa ji. Wik'omiy piny mewin kitangatanga kendo, Rwoth Were waco.
EZK.36.16	Wac pa Rwoth obino ran: 
EZK.36.17	Wod dhano, munyo Joisiraili oyido jobedo i lowo pajo won, jokoco gi nger ma jobed'iye kodi tim pajo. Kula pajo ruwaŋan ocale koco pa dhako ma ruko dwe. 
EZK.36.18	Ameno akonjo woko keme paran kwoŋ jo ro remo m'oyido jotieko oyo i lowo, kodi cal m'oyido jokoco gine. 
EZK.36.19	Akedho jo i dier nonin, aka okedhi jo gi i piny; cungo kwoŋ kula gi tim pajo athumo rijo banja. 
EZK.36.20	To munyo jotundo i dier i nonin, kisi kama jotund'iye, jokoco nyingan maleŋ, rupiri ji oyido jowaco ni, “Me ji pa Rwoth, aka kucel oyido joeye woko i lowo pere.” 
EZK.36.21	To oyido alith gi nyingan maleŋ, ma Joisiraili oyido jokoco i dier nonin ma jokadh'iye.
EZK.36.22	Riameno wac ri Joisiraili ni Rwoth Were waco ama: K'obedo ro win, awi Joisiraili, m'omiyo acegin timo gimoro, to kwoŋbedo nyingan maleŋ, ma witieko koco i dier nonin ma wikadh'iye. 
EZK.36.23	Alaloko nyingan madwoŋ maleŋ, m'otieko koco i dier nonin, ma bende witieko koco i dier jo; aka nonin jolaŋeyo nike Abedo Rwoth, Rwoth Were waco. Alaoro win ma nyutho nonin ni abedo ŋataleŋ. 
EZK.36.24	Alakwanyo win wok i nonin, t'acoko win wok i piny je, t'adwoko win i piny mewin won. 
EZK.36.25	Alakiro kwoŋ win pi m'olony, aka wilalony kwoŋ koco mewin je, kodi kwoŋ cal mewin je alalonyo win. 
EZK.36.26	Alamiyo win adundo manyen, t'aketho cuny manyen i win. Alakwanyo woko wok i delkwoŋ win adundo ma tele t'amiyo win adundo ma riŋo. 
EZK.36.27	Alaketho cuny paran i win, t'amiyo win luwo cik to wigwokere ma kuro or paran. 
EZK.36.28	Kenyo wilabedo i piny m'amiyo kwarere mewin; aka wibino bedo ji paran, t'abedo Were mewin. 
EZK.36.29	Alabotho wok kwoŋ koco mewin je, aka alamiyo cemo wonyak to bedo kweth; aka ak'okethi kec kwoŋ win. 
EZK.36.30	Alamiyo olemo ma yath kodi ranyak ma ndelo wobedi kweth, ŋey wikiri wicandere kendo lifol ma kec i dier nonin. 
EZK.36.31	Kenyo wibino poyo tim mewin marac, gi gigipiny ma witimo ma k'ober; to wijok wiwegi ro reco mewin kodi tim mewin mar'amien. 
EZK.36.32	Ak'otim gime kwoŋbedo win, Rwoth Were waco; ŋey win gino. Wickwot womaki win gi lifol ro tim mewin, awi Joisiraili.
EZK.36.33	Rwoth Were waco ama: I ndelo m'abino loko win m'olony i reco mewin je, alamiyo wobedi i tindin madongo, t'igeto gundin kendo. 
EZK.36.34	Lowo m'oyido ojwangi ilafuro, makiweno bedo ajwanga m'oyido ji je ma jokadho joneno. 
EZK.36.35	Ji jolawaco ni, “Lowo me m'oyido ojwangi onyo olokere paka ndelo Eden; aka opalipat, kam'ojwangi kodi tindin madongo m'oyido gunda onyo pama ibed'iye aka ogoy'iye cel.” 
EZK.36.36	Kenyo nonin ma jodoŋ je ma jothoko win jolaŋeyo nike an Rwoth, atieko geto kendo kam'oyido gundin, aka apidho kendo meno m'oyido ojwangi; an Rwoth atieko luwo aka alatimo gino.
EZK.36.37	Rwoth Were waco ama: Alayeyo bende Joisiraili jowokwayan ni atim rijo gime: Ni amedi welo pajo paka mwendi. 
EZK.36.38	Paka rombo ma cowirok
EZK.37.1	Cingi Rwoth obino kwoŋan, to wodhan woko gi cuny pa Rwoth to jengan piny i dier milelo; kanyago oyido opoŋ gi cokin. 
EZK.37.2	Omiyan woth thoko jo; oyido nitie cokin kweth ma joŋare i milelo, aka oyido jothwo swa. 
EZK.37.3	Go openjan ni, “Wod dhano, cokin me jonyalo kwo?” Adwoko ni, “Awi Rwoth Were, iŋat'iŋeyo.” 
EZK.37.4	Kenyo to go waco ran ni, “Tuci wac paran ri cokin me, aka iwaci rijo ni: Awi cokin m'othwo, winji win wac pa Rwoth. 
EZK.37.5	Rwoth Were waco ama ri cokin me: Alakudho luya i win, aka wilakwo. 
EZK.37.6	Alaketho fuc kwoŋ win, t'amiyo riŋo bino kwoŋ win, t'aumo win gi pien, t'aketho luya i win, aka wibino kwo; aka wilaŋeyo ni An Abedo Rwoth.”
EZK.37.7	Ameno atuco wac pa Were paka oyido otieko oran; aka paka atuco, to woy bino abwap, jotimo woy madwoŋ, to cokin riwere, coko i coko mere. 
EZK.37.8	Aneno, aka fuc oyido nitie kwoŋ jo, aka riŋo oyido otieko bino kwoŋ jo, aka pien oyido otieko umo jo; to luya oyido ongoye i jo. 
EZK.37.9	Kenyo to go waco ran ni, “Wod dhano tuci wac paran ri luya, aka iwaci rigo ni: Rwoth Were waco ama: Biye wok kwoŋ koyin aŋwen, awi luya, aka iywe kwoŋ jom'otho me, jowonyal kwo.” 
EZK.37.10	Atuco wac pa Were paka oyido otieko oran, to luya bino kwoŋ jo, to jokwo, to jowotho gi tiendi gin, lwak ji.
EZK.37.11	Kenyo to Were waco ran ni, “Wod dhano, cokin me obedo Joisiraili gibe. Jowaco ni, ‘Cokin mawan jothwo woko, aka wangoye gi geno; warwenyo kicutho.’ 
EZK.37.12	Riameno tuci wac paran, aka wac rijo ni, Rwoth Were waco ama: Akidho yawo kaliele mewin, t'awodho win woko wok i kaliele mewin, awi ji paran; aka aladwoko win i piny ma Isiraili. 
EZK.37.13	Aka wilaŋeyo ni An Abedo Rwoth, k'ayawo kaliele mewin, t'awodho win woko wok i kaliele mewin, awi ji paran. 
EZK.37.14	Alaketho cuny paran i win, aka wilakwo. Alaketho win i lowo mewin won; nyaka to wiŋeyo ni An Abedo Rwoth, atieko luwo aka alatimo,” Rwoth waco.
EZK.37.15	Rwoth odoko oluwo kodan. 
EZK.37.16	Owaco ni wod dhano, kwany luth indiki i wiye ni, “Ri Yuda, kodi Joisiraili ma jomakere gine.” 
EZK.37.17	Aka iriw jo kanyacel i luth acel, ŋey jowonyal bedo acel i cingin. 
EZK.37.18	Aka ka ji perin jopenjin ni, “Ik'onyuthi wan dwoŋ ma gime?” 
EZK.37.19	Idwoki jo ni Rwoth Were waco ama: Acegin kwanyo luth pa Yozefu (manitie i cingi Efrayim) kodi jonono ma Isiraili ma jomakere gine; aka alaketho luth pa Yuda i wiye, t'aloko jo luth acel, ŋey jowonyal bedo acel i cingan. 
EZK.37.20	Ka ludhe m'indik'iye jonitie i cingin ruwaŋ jo, 
EZK.37.21	nyaka iwaci rijo ni Rwoth Were waco ama: Alakwanyo Joisiraili i dier nonin ma jokadh'iye, aka alacoko jo wok i kisi thenge, t'akelo jo i piny pajo won. 
EZK.37.22	Alaloko jo nono acel i piny, wi gote ma Isiraili; aka kere acel ama ladhumo jo je. Odoko jok'obedi nonin ario kendo, aka doko jok'opokere kendo i kerin ario. 
EZK.37.23	Jok'okocere kendo gi cal pajo gi gigipiny pajo ma mijokere, kosa gikibenga pajo mogo je. Alabotho jo kwoŋ royin je ma jotimo gine reco to josegeya an. Alalonyo jo. Jolabedo ji paran, aka alabedo Were pajo.
EZK.37.25	Jolabedo i piny m'amiyo ŋeca paran Yakobo, ma kwarere pajo bed'iye; jo gi nyithindho pajo gi nyikway jo jobino bedo kenyo cil gi cil aka ŋeca paran Daudi labedo wod kere pajo cil gi cil. 
EZK.37.26	Alatimo cikirok ma siem gi jo; labedo cikirok ma cil gi cil gi jo; aka alamiyo jo silwany to jonyay, aka alaketho kamaleŋ paran i dier jo cil gi cil.
EZK.37.28	Nyaka nonin jobino ŋeyo ni An Rwoth aloko Isiraili maleŋ, ka kamaleŋ paran obedi i dier jo cil gi cil.
EZK.38.1	Rwoth oluwo kodan. 
EZK.38.2	Owaco ni wod dhano, com waŋin kwoŋ Gog, ma piny ma Magog, wod kere madwoŋ pa Mesek kodi Tubal. Tuci kwoŋe wac paran 
EZK.38.3	aka iwaci ni: Rwoth Were waco ama: Amon kodin, awi Gog, wod kere madwoŋ pa Mesek kodi Tubal. 
EZK.38.4	Alatimin awira awira t'aketho siragetere i pom lakin, t'afudhin woko gi jolweny perin je, kayinin kodi joma gweyo, kareno joje joruko ruk ma lweny, kitipa madwoŋ, joje gi kwot aka jotiŋo abor. 
EZK.38.5	Pasia, Ethopiya, kodi Libia jonitie gi jo, joje gi kwot kodi abor. 
EZK.38.6	Goma gi jolweny mere je; Bethtogarma wok iy'adec mabor ma yumalo gi jolweny mere je, ji kweth jonitie gi win.
EZK.38.7	Yikere win, bedi win ma wiyikere, win kodi kitipin je ma jowura jothoko win, aka wicungi matek rijo. 
EZK.38.8	Ka hongo okadho m'oromo ilalwoŋo win; i oro ma rumacen, wilakidho monjo piny kama ji oyido jodwok'iye wok i nonin kweth aka jotieko bedo ma jokilwor lweny wi gote ma Isiraili, m'oyido otiek jwango oro kweth; to pama onyo ji jobed'iye m'ongoye teko. 
EZK.38.9	Wilamedere woth, wilabino pa koyo madwoŋ; wilabedo pa pondeponde ma umo piny, win kodi jolweny mewin je, kodi ji kweth ma jonitie gi win.
EZK.38.10	Rwoth Were waco ama: I ndelo no paro labino i cunyin, aka ilatimo can marac. 
EZK.38.11	Ilawaco ni, “Alakidho lweny gi calin ma k'ogoy'iye cel; alapodho kwoŋ ji ma joliŋ ma jobedo kam'ongoye teko, joje ma jobedo kama k'ogoy'iye cel, aka jongoye gi nyweny kosa waŋkace.” 
EZK.38.12	Wilamako to winyaga ji ma jobedo kam'oyido cango obedo gundin. Ji m'ocok jo wok i nonin, ma onyo jocako limo dhok gi lim, ma jobedo i dier piny. 
EZK.38.13	Seba kodi Dedan kodi jomitan ma Tarsis kodi simbwore mere ma nyaka joay jolapenjo win ni, “Wibino kinyaga? Witieko coko kitipa mewin ma tiŋo gim'onyaga, ma tiŋo feza kodi buban, ma kwanyo woko dhok kodi lim, ma kinyaga lim kweth?”
EZK.38.14	Riameno, wod dhano, tuci wac paran, aka iwaci ri Gog ni: Rwoth Were waco ama: I ndelo no ka ji paran Isiraili jobedo kam'okwe, ilaay 
EZK.38.15	t'ibino wok i kabedo perin iy'adec mabor ma yumalo, in kodi ji kweth ma jonitie kodin, joje kareno jogweyo kayinin kweth ma kiwacere, jolweny ma jomeni. 
EZK.38.16	Ilabino lweny gi ji paran Isiraili, paka pondeponde ma umo piny. I hongo ma yuwaŋe, alakelin i cingan ŋey nonin jonyal ŋeyan, kareno joluwo kwoŋin, awi Gog, alanyutho leŋo ruwaŋ jo.
EZK.38.17	Rwoth Were waco ama: In a ŋat'atieko luwo kwoŋe i hongo m'okadho gi ŋecin paran jotuci wac Were ma Isiraili, ma i hongo no jotuco wac paran ma oro kweth ni oyido alakelin lweny gi jo? 
EZK.38.18	I ndelo no, ka Gog ocako lweny gi piny ma Isiraili, Rwoth Were waco, keme paran lakigaga. 
EZK.38.19	Rupiri i nyeko paran kodi i keme paran maliel atieko luwo: I ndelo no yengirok pa piny madwoŋ labedo i piny ma Isiraili. 
EZK.38.20	Rec ma nam, kodi winyin ma koyo, kodi ogwaŋe madudi, kodi gigipiny ma mol gi kor jo i lowo, kodi ji je ma jonitie i piny, jobino kirin i nyiman, aka ilawito gote piny, aka acurcur jolapodho piny, aka kisi kor ot lapodho piny. 
EZK.38.21	Alalwoŋo abor kwoŋ Gog i gote paran je, Rwoth Were waco. Abor labedo kwoŋ omin. 
EZK.38.22	Alathumo rigo banja gi two nundu kodi nek; alamiyo koth wocwe gi pe, mac kodi tele laoy kwoŋe, jolweny pere kodi ji kweth ma jonitie gi go. 
EZK.38.23	Ameno alanyutho dwoŋ paran gi leŋo paran, t'anyuthere i waŋ nonin kweth. Nyaka to joŋeyo ni An Abedo Rwoth.
EZK.39.1	Rwoth owaco ni in wod dhano, tuci wac paran kwoŋ Gog, aka iwaci ama: Rwoth Were waco ama, alwenyo kodin, awi Gog, wod kere pa Mesek kodi Tubal! 
EZK.39.2	Alawirin awirawira t'adhirin yumalo, t'akelin wok iy'adec mabor ma yumalo t'aterin kwoŋ gote ma Isiraili. 
EZK.39.3	Alamuko kwot perin wok i cingin maracam, t'amiyo aserin perin oy wok i cingin maracuc. 
EZK.39.4	Ibino podho wi gote ma Isiraili, in kodi jolweny perin kodi ji ma jonitie kodin. Alamiyin ri winyin madudi ma nger gi nger kodi ri ogwaŋe madudi jowocamin. 
EZK.39.5	Ilapodho i kisawe; kole atieko luwo, Rwoth Were waco. 
EZK.39.6	Aladhiro mac kwoŋ Magog kodi kwoŋ jono ma jobedo ma bu teko i thengi nam; aka jobino ŋeyo ni An Abedo Rwoth.
EZK.39.7	Alamiyo nyingan woŋeyere i dier ji paran Isiraili; aka ak'oyey nyingan wokoc kendo; aka nonin jobino ŋeyo ni An Abedo Rwoth, Ŋataleŋ pa Isiraili. 
EZK.39.8	Otieko bino! Otieko timere, Rwoth Were waco. Me a ndelo m'oyido atieko luwo kwoŋe.
EZK.39.9	Kenyo jono ma jobedo i tindin madongo ma Isiraili jolawok woko to jotimo mac ma lweny to jowaŋo jo, kwote, mikoro kodi aserin, abiro kodi tonge; aka jolatimo mac wok i jo ma oro abirio. 
EZK.39.10	Jok'ocoki yen i ndelin kosa toŋo yen i lule, rupiri jolabedo gi gilweny m'owey awaŋa. Jolajowo to jonyaga gigipiny pa jono ma jonyaga jo, Rwoth Were waco.
EZK.39.11	Rwoth owaco ama: I ndelo no alamiyo Gog kayik i Isiraili, i milelo pa Jowoth yuwok ceŋ ma nam; bino geŋo ger pa jowoth, rupiri kenyo Gog kodi kitipa pere je ilayik'iye jo; ibino lwoŋo ni Milelo pa Hamon Gog. 
EZK.39.12	Joisiraili jolacowo dwe abirio ka joyiko jo, ma cwako reco ma piny. 
EZK.39.13	Ji je ma piny jolayiko jo; aka lakelo rijo dwoŋ i ndelo m'abino nyuth'iye dwoŋ paran, apaka Rwoth Were waco. 
EZK.39.14	Jolaketho cwo ma jolawoth i piny kisi hongo ma yiko del pa jom'otho ma jodoŋ i piny, ŋey jowocidi woko reco mere. Ma dwe abirio joladwaro jo. 
EZK.39.15	Ka joma dwaro jowotho i piny, kisi nyatoro m'onen coko dhano ketho ranyuth cegin gine, cuka joma yiko jotiek yiko i Milelo pa Hamon Gog. 
EZK.39.16	(Tindi madwoŋ Hamona bende nitie kenyo.) Ameno jolacido woko reco ma piny.
EZK.39.18	Wilacamo riŋo pa jomeni to wimadho remo pa wot kerin ma piny, apa rombo ma mon, apa diegi, apa thwondhe, joje ma jocwe ma Basan. 
EZK.39.19	Wilacamo bor cuka wiyeŋ, to wimadho remo cuka wimer i kalima ma cowirok m'ayiko riwin. 
EZK.39.20	Wilayeŋo i dhower paran gi kayinin kodi jogwey, gi jolweny apondi kodi jolweny ma nger gi nger, apaka Rwoth Were waco.
EZK.39.21	Alanyutho dwoŋ paran i dier nonin; aka nonin je jolaneno thumo banja paran m'atieko thumo, aka cingan m'atieko ketho kwoŋ jo. 
EZK.39.22	Joisiraili jolaŋeyo ni An Abedo Rwoth Were pajo, wok i ndelo no kadho yuwaŋe. 
EZK.39.23	Nonin jolaŋeyo ni Joisiraili jokidho i katwec ro reco pajo, rupiri oyido jobedo jobanirok kodan. 
EZK.39.24	Atiyo gi jo paka koco kodi kibenga pajo obedo, t'apano waŋan rijo.
EZK.39.25	Riameno Rwoth Were waco ama: Pama onyo aladwoko silwany pa Yakobo, t'atimo ŋono ri Joisiraili gibe; aka alabedo gi nyeko ri nyingan maleŋ. 
EZK.39.26	Jobino bielo wickwot pajo, kodi banirok pajo je ma jotieko timo kwoŋan, ka onyo jobedo ma bu teko i piny pajo m'ongoye dhano ma bwoko jo; 
EZK.39.27	k'atieko dwoko jo wok bongi ji kareno atieko coko jo wok i piny pa jokwor pajo, aka luwo i jo, atieko nyutho leŋo paran i waŋ nonin kweth. 
EZK.39.28	Nyaka jobino ŋeyo ni An Abedo Rwoth Were pajo rupiri adhiro jo i katwec i dier nonin, nyaka t'acoko jo i piny pajo won. Ongoye kwoŋ jo ŋat'alaweyo cen. 
EZK.39.29	Ak'opan waŋan rijo kendo, k'akonjo woko cuny paran kwoŋ Joisiraili, Rwoth Were waco.
EZK.40.1	I oro ma piero ario g'abic ma twec mawan, i cakirok ma oro, i ndelo mar'apar ma dwe, i oro mar'apar g'aŋwen cuka maki tindi madwoŋ, i ndelo no won, cingi Rwoth oyido nitie kwoŋan, aka okelan kenyo. 
EZK.40.2	Go okelan i menyirok pa Were, i piny ma Isiraili, to jengan piny wi got mabor swa, m'oyido nitie iye gim'otim ma cal tindi madwoŋ yuthenge ma yupiny. 
EZK.40.3	Munyo okelan kenyo, jal mogo oyido nitie kenyo, ma cal pere oliel pa ywel. Onwaŋo otiŋo thol ma rapim kodi luth ma rapim i cinge. Aka onwaŋo ocungo yu waŋkac. 
EZK.40.4	Jalo owaco ran ni wod dhano, winji maber aka kaŋasa odoco kisi gimoro je m'akidho nyuthin, rupiri me am'omiyo okelin ka. Waci ri Joisiraili gimoro je m'ineno.
EZK.40.6	To kidho yu waŋkac ma ŋiyo yuwok ceŋ, oidho madala mere to pima kadonjo ma waŋkac, kedi acel, lutho mere. 
EZK.40.7	Kisika ma thenge, kedi acel mabor kodi kedi acel i laco; gi thwolo ma dier kisikin ma thenge, mita ario g'adec; aka yo nyim waŋkac yu diŋ ma waŋkac macowe iye kodi cel. 
EZK.40.8	To pima diŋ ma waŋkac wok i ot, mita aŋwen. 
EZK.40.9	To go pima waŋkac mere m'oumere, fut apar g'aŋwen kodi sirin mere fut aŋwen kodi waŋkac m'oumere wok yu ot. 
EZK.40.10	Aka onwaŋo nitie kisikin adek i kisi thenge ma waŋkac ma yuwok ceŋ; adek me onwaŋo jorom aroma; aka maraba ma kisi thenge onwaŋo romaroma. 
EZK.40.11	To go pima kendo laco ma yawirok ma waŋkac, mita abic; aka laco ma yu waŋkac, mita aucel g'adec. 
EZK.40.12	Onwaŋo nitie rageŋ ma fodi ikitundo i kisikin ma yuthenge, adec mita kisi thenge; aka kisikin ma thenge me onwaŋ obedo mita ario i kisi thenge. 
EZK.40.13	To doko pima waŋkac gi yucen ma kisikin ma thenge tundo i yucen ma man, i laco ma mita ario g'adec kodi mita apar; wok i kor ot kiri i kor ot. 
EZK.40.14	Opima bende diŋ mere, mita apar; aka thoko diŋ ma yu waŋkac onwaŋo nitie kapido. 
EZK.40.15	Yunyim waŋkac i kadonjo mere tundo i gike i diŋ ma iye ma waŋkac onwaŋo romo mita piero ario g'abic. 
EZK.40.16	Kisikin kodi sirin oyido jonitie gi dirisin gi thigin yuthenge ma yu iye ma waŋkac je thoko, aka diŋ oyido nitie gi dirisin yu iye thoko; aka i wi sirin oyido nitie yen thith.
EZK.40.17	To go kelan yuwoko ma kapido; aka neni, oyido nitie kisikin kodi ŋetagola, thoko kapido iye je; kisikin piero adek yunyim ŋetagola. 
EZK.40.18	Ŋetagola opimere gi waŋkac, boro mere orom aroma gi waŋkac; me oyido ŋetagola macowe. 
EZK.40.19	To doko pima boro ma wok i nyim waŋkac macowe tundo woko ma nyim kapido ma iye, mita piero abic.
EZK.40.20	Kenyo to go pima waŋkac ma kapido ma yuwoko m'oŋiyo yumalo, boro mere gi laco mere. 
EZK.40.21	Kisikin adek ma kisi thenge, adek kisi thenge, maraba kodi diŋ mere calacala kodi waŋkac marapena; boro mere mita piero abic, aka laco mere mita apar g'ario g'adec. 
EZK.40.22	Dirisin, diŋ kodi yen ma thith mere oyido romaroma paka ma waŋkac ma ŋiyere gi ma yuwok ceŋ; tiendi jo abirio tund'iye; aka diŋ mere nitie i iye. 
EZK.40.23	Yunyim waŋkac ma yumalo, paka ma yuwok ceŋ, oyido nitie waŋkac ma kapido ma iye, to pima wok waŋkac kiri i waŋkac, mita piero abic.
EZK.40.24	Kenyo go okelan yupiny, aka neni, waŋkac yupiny; to pima maraba kodi diŋ mere; je jo rom paka wadi. Aka onwaŋo nitie dirisin, aka i diŋ mere, paka dirisin ma man; boro mere mita piero ario g'abic, to laco mere mita apar g'ario g'adec. 
EZK.40.25	Oyido nitie dirisin thoko i iye je aka i diŋ mere, paka dirisin ma man mere. Boro paka rom ma dhiot ma waŋkac oyido obedo fut piero aboro g'aŋwen aka laco fut piero aŋwen g'ario. 
EZK.40.26	Oyido nitie madala ma tiendi jo abirio tundo i iye; aka diŋ mere oyido nitie i iye, aka nitie yen ma thith yunyime, acel kisi thenge. 
EZK.40.27	Oyido nitie waŋkac yupiny ma kapido ma iye; to go pima wok i waŋkac tundo i waŋkac yuthenge ma yupiny, fut miya acel gi piero aucel g'aboro.
EZK.40.28	To go kelan i kapido ma iye gi waŋkac ma yupiny to pima waŋkac ma yupiny; je oyido romaroma paka wadi.
EZK.40.29	Kisikin mere, sirin mere kodi diŋ mere je oyido romaroma paka wadi, dirisin oyido nitie kiri i diŋ; boro mere mita piero ario g'abic, aka laco mere mita apar g'ario g'adec. 
EZK.40.30	Diŋ bende oyido nitie iye thoko paka rom, boro ma fut piero aboro g'aŋwen kodi laco ma fut piero aŋwen g'ario. 
EZK.40.31	Diŋ mere oŋiyere gi kapido ma woko, aka yen thith oyido nitie i sirin mere aka madala mere onwaŋo romo tiendi jo aboro i boro.
EZK.40.32	To doko go kelan i iy kapido ma yuthenge ma yuwok ceŋ, to pima waŋkac; je oyido romaroma paka wadi. 
EZK.40.33	Kisikin ma thenge, sirin mere, kodi diŋ mere oyido jorom aroma paka wadi, kisi yu diŋ je oyido dirisin; boro mere fut piero aboro g'aŋwen aka laco mere fut piero aŋwen g'ario. 
EZK.40.34	Diŋ mere oyido ŋiyo kapido ma yuwoko, aka onwaŋo nitie yen thith i sirin mere, i kisi thenge; aka madala mere oyido tiendi jo aboro.
EZK.40.35	To go doko kelan i waŋkac ma yumalo to pima, oyido romaroma paka wadi. 
EZK.40.36	Kisikin mere, sirin mere, kodi diŋ mere oyido jocalacala paka wadi; aka oyido jonitie gi dirisin thoko iye je paka rom. Boro mere je oyido obedo fut piero aboro g'aŋwen aka laco mere fut piero aŋwen g'ario. 
EZK.40.37	Diŋ mere oŋiyere gi kapido ma woko, aka yen ma thith i wi sirin mere, i kisi thenge; aka madala mere oyido nitie kalo tiendi jo aboro.
EZK.40.38	Oyido nitie kisika gi thigo mere yu diŋ ma waŋkac, kama cowirok awaŋa oyido ripo wolwoki iye. 
EZK.40.39	Aka i diŋ ma waŋkac oyido nitie mezin ario, i kisi thenge, kama mic awaŋa kodi mic mareco gi mic ma banja oyido ripo wothum'iye. 
EZK.40.40	Yuwoko ma diŋ no, i kadonjo ma waŋkac ma yumalo oyido nitie mezin ario; aka yuthenge man ma diŋ ma waŋkac, mezin ario.
EZK.40.41	Mezin aŋwen oyido nitie yu iye, gi mezin aŋwen yuwoko ma yuthengi waŋkac, mezin aboro, ma yaŋ'iye cowirok. 
EZK.40.42	Oyido bende nitie mezin aŋwen ma tele m'ogor ri mic awaŋa. Oyido jobedo inci piero ario i ŋawirok, aka giumo jo inci piero adek ma thenge je romaroma. Gigipiny je m'oor ma neko ogwaŋe ma cowirok okan i wi mezin me. 
EZK.40.43	Oyido nitie siragetere, boro i laco inci adek thoko gike ma mezin. I wi mezin, riŋo je mar'amiya i cowirok oyido ripo wojengi iye.
EZK.40.44	Yuthenge ma woko ma waŋkac ma iye oyido nitie kisikin ri jower i kapido ma iye, acel yuthenge ma yumalo ma ŋiyo yupiny, man yuthenge ma waŋkac ma yuwok ceŋ ma ŋiyo yumalo. 
EZK.40.45	Go owaco ran ni, “Kisika me ma ŋiyo yupiny obedo apa jocway ri Were i wi migam ma jotiyo i Ot pa Were, 
EZK.40.46	aka kisika ma ŋiyo yumalo obedo apa jocway ri Were i wi migam ma jotiyo i wi migam; me jobedo nyikway Zadok, jo kende i dier nyikway Levi ma jonyalo bino cegin gi Rwoth tiyo rigo.”
EZK.40.47	Go opima kapido, oyido obedo fut miya acel gi piero aucel g'aboro thenge aŋwen je marom aroma. Aka migam oyido nitie yuwaŋ Ot pa Were. 
EZK.40.48	To kelan i diŋ ma Ot pa Were to pima siro ma diŋ, obedo fut abuŋwen i lutho kodi fut piero ario g'aŋwen i laco, i kisi thenge; aka kor thengi waŋkac oyido obedo fut abic ma nywol i kisi thenge. 
EZK.40.49	Boro ma diŋ oyido obedo fut piero adek g'aŋwen i laco kodi fut piero ario i lutho; tiendi jo apar tund'iye; sirin oyido nitie iye, i kisi thengi sirin yu kisi thenge acel.
EZK.41.1	Ma luwo jacwo no oteran i kisika ma diere, Kabedo Maleŋ. Go opima kalikondi i thenge je, mita adek i laco, m'obedo laco ma wema. 
EZK.41.2	Laco ma kadonjo oyido obedo mita abic, gi kor ot ma nywol mere mita ario g'adec i kisi thenge. Go opima boro ma kalikondi mita piero ario, aka laco mere mita apar.
EZK.41.3	Go okidho i kisika ma iye loyo, to pima kalikondi ma donjo iye, mita acel, kodi mita adek i laco gi kor ot i kisi thenge ma nywol mita adek g'adec. 
EZK.41.4	Go opima boro ma kisika, mita apar kodi laco mere bende mita apar, kalo kalikondi. Kenyo go owaco ran ni, Me Kabedo Maleŋ Loyo.
EZK.41.5	Jacwo no opima nywol ma kor ot ma Ot pa Were, mita adek, aka kwoŋ kor ot me oyido nitie kisikin thoko Ot pa Were ma mita ario i laco. 
EZK.41.6	Kisikin me oyido jonitie i gorofa adek gi kisikin piero adek i kisi gorofa. Kor ot ma woko oyido thin loyo kisi dier ot ma piny, ŋey kisikin jowothenere kwoŋ kor ot, ma kor ot k'othielo jo. 
EZK.41.7	Kaluwo ma kisikin ma thenge obedo ka yare wok gorofa kidho i gorofa, kwoŋbedo geto oyido okethi madala thoko Ot pa Were. R'atoŋa me gorofa omedere yarok wok i gorofa kidho i gorofa. Dhano oyido nyalo kadho malo wok i pende kidho i gorofa ma malo luwo gi ma diere. 
EZK.41.8	Aneno kendo nike Ot pa Were nitie gi kituti m'oŋawere malo thoko iye je. Rapim ma misingi ma kisikin ma thenge oyido rom gi kedi gikululu ma mita adek. 
EZK.41.9	Nywol ma kor ot ma woko ma kisikin ma thenge oyido obedo mita ario g'adec. Hongo m'owey i dier kisikin ma thenge i Ot pa Were, 
EZK.41.10	kodi kisikin ma diedipo oyido obedo mita thoko i kisi thenge. 
EZK.41.11	Thigin ma kisikin oyido ŋiyo diedipo, dhiot acel yumalo, kodi dhiot man yupiny, aka laco ma hongo m'oyido owey obedo mita ario g'adec thoko iye je.
EZK.41.12	Geto m'oyido oŋiyere gi diedipo ma Ot pa Were yupodho ceŋ oyido obedo mita piero aŋwen g'abic i boro kodi mita piero adek g'abic i laco. Nywol ma kor ot mere thoko oyido obedo mita ario g'adec.
EZK.41.13	Jacwo no opima woko ma Ot pa Were, mita piero abic i boro, aka diedipo kodi geto gi kor ot mere, mita piero abic i lutho. 
EZK.41.14	Boro ma yuwaŋ Ot pa Were, diedipo i kisi thenge oyido obedo mita piero abic. 
EZK.41.15	Go opima boro ma geto yupodho ceŋ, kiri gi kalikondi mere i thenge je, mita piero abic.
EZK.41.15	Kisika ma dhiot ma Ot pa Were, Kabedo Maleŋ, kodi Kabedo Maleŋ Loyo, 
EZK.41.16	oyido oyiki maŋon gi mbawo wok i dier ot kiri i dirisa. Dirisin me oyido cegere. 
EZK.41.17	Hongo ma wi dhiot, kiri i kisika ma iye, kodi woko mere i kor ot oyido ogor'iye calin. 
EZK.41.18	Calin me oyido obedo ma kerubim kodi yen thith, yath thith i dier kerubim ario. Kisi kerubim oyido nitie gi waŋe ario. 
EZK.41.19	Waŋ dhano oŋiyo yath thith i thenge acel, aka waŋ simbwor mathin oŋiyo yath thith i thenge man. Oyido ogor kwoŋ Ot pa Were thoko iye je, 
EZK.41.20	wok i dier ot tundo kiri malo ma dhiot kerubim kodi yen thith kwoŋ kor ot. 
EZK.41.21	Miangin ma Kabedo Maleŋ oyido jobedo marom thenge je.
EZK.41.21	Yuwaŋ Kabedo Maleŋ oyido nitie gima cale, 
EZK.41.22	migam ma mbawo ma mita acel g'adec i ŋawirok kodi mita acel i laco. Sonda mere, pende kodi kore mere oyido obedo ma mbawo. Go owaco ran ni, “Me meza ma cungo ruwaŋ Rwoth.”
EZK.41.23	Kabedo Maleŋ, kodi Kabedo Maleŋ Loyo oyido jonitie gi thigin ario. 
EZK.41.24	Thigin me oyido jomakere ario ario. 
EZK.41.25	Oyido ogor calin ma kerubim kodi yen thith kwoŋ thigo ma Kabedo Maleŋ paka oyido ogor kwoŋ kor ot. Oyido nitie giumo ma mbawo yuwaŋ kisika ma dhiot woko. 
EZK.41.26	I thenge kisika me oyido nitie dirisin, aka kor ot oyido otim makicin gi yen thith.
EZK.42.1	Kenyo jacwo no oteran i diedipo ma woko, aka otelan i geto ma yumalo ma Ot pa Were, ma kibor gi geto ma yuwok ceŋ i gike ma Ot pa Were. 
EZK.42.2	Geto me oyido obedo mita piero abic i boro kodi mita piero ario g'abic i laco. 
EZK.42.3	I thenge acel oŋiyo hongo ma mita apar i laco m'oyido nitie i bol acel gi Ot pa Were. I thenge man oŋiyo daraja ma diedipo ma woko. Oyido ogeti i gorofa adek, aka kisi acel oyido bor loyo ma pende. 
EZK.42.4	I thenge ma yumalo ma geto nitie kalikondi ma mita abic i laco kodi mita piero abic i boro. 
EZK.42.5	Kisikin ma malo ma geto oyido diny loyo ma diere kodi ma pende kwoŋbedo gorofa jotero kwoŋ jo hongo madwoŋ. 
EZK.42.6	Kisikin oyido nitie i gorofa adek je, aka oyido jongoye gi sirin paka geto man i diedipo. 
EZK.42.7	Oyido nitie kor ot m'otire gi kisikin, yu diedipo ma woko, m'oŋiyere gi kisikin, mita piero ario g'abic i boro. 
EZK.42.8	Kisikin ma diedipo ma woko oyido obedo mita piero ario g'abic i boro, aka m'oŋiyere gi Ot pa Were oyido obedo mita piero abic i boro. 
EZK.42.9	I tiendi kisikin me oyido nitie kalikondi m'idonjo gine wok yuwok ceŋ t'iwok i diedipo ma woko. 
EZK.42.10	Oyido nitie kisikin i thenge ma yupiny, ma boro mere obedo boro ma kor ot ma woko, ma riwere gi diedipo aka oŋiyere gi kor ot ma woko.
EZK.42.11	Yuwaŋ kisikin oyido nitie kalikondi ma cale gi manitie i thenge ma yumalo. Boro kodi laco mere oyido jorom gi dhiote can kodi thigin ma cale. 
EZK.42.12	Thigin ma kisikin yupiny oyido donjere gi dhiot ma yuwaŋ kalikondi m'oŋiyere gine, wok yuwok ceŋ, kama kor ot caker'iye gine.
EZK.42.13	Jacwo no owaco ran ni, kisikin ma yumalo kodi kisikin ma yupiny m'oŋiyere gi diedipo jobedo maleŋ. Kenyo ama jocway ri Were i wi migam ma jobino ruwaŋ Rwoth jolacamo mic maleŋ loyo. Kenyo jolaketho iye mic maleŋ loyo, mic ma cemo, mic ma cwako reco, kodi mic ma cul kwoŋbedo kabedo no leŋ. 
EZK.42.14	Ka jocway ri Were i wi migam jodonjo i Kabedo Maleŋ, jokiripi wok i diedipo ma woko ma jok'olunyo woko law ma joruko kwoŋbedo jobedo maleŋ. Joripo ruko nangin man mafodi jok'ocore cegin gi kama ji jocokere iye.
EZK.42.15	Munyo jacwo no otieko kipima iy Ot pa Were, go otelan woko gi waŋkac ma ŋiyo yuwok ceŋ, aka opima woko ma Ot pa Were thoko. 
EZK.42.16	Go opima yuwok ceŋ gi kedi, mita 250. 
EZK.42.17	Go owire to pima thenge ma yumalo gi kedi, mita 250. 
EZK.42.18	Go owire i thenge ma yupiny gi kedi, to pima mita 250. 
EZK.42.19	Go owire i thenge ma yupodho ceŋ gi kedi, to pima mita 250 i thenge aŋwen je. 
EZK.42.20	Kor ot oyido nitie thoko mita 250 i boro kodi mita 250 i laco, ma ketho pokirok i dier gimaleŋ kodi gima kileŋ.
EZK.43.1	Kenyo jacwo no okelan i waŋkac ma ŋiyo yuwok ceŋ. 
EZK.43.2	Gikenyo dwoŋ pa Rwoth Were pa Isiraili oyido bino wok yuwok ceŋ, derino pere owinjere paka derino pi mathoth, aka piny olokere maler gi dwoŋ pere. 
EZK.43.3	Menyirok m'aneno ocale gi menyirok m'oyido atieko neno munyo go obino reyo woko tindi madwoŋ, kodi menyirok man m'oyido atieko neno i thengi malawa Kebar, aka apodho piny gi nyiman. 
EZK.43.4	Paka dwoŋ pa Rwoth odonjo i Ot pa Were gi waŋkac ma yuwok ceŋ, 
EZK.43.5	cuny otiŋan malo to kelan i diedipo ma iye, aka neni, dwoŋ pa Rwoth opoŋo iy Ot pa Were.
EZK.43.6	Munyo jacwo no ocungo kabutan, awinjo dhano luwo kodan woko ma Ot pa Were. 
EZK.43.7	Go owaco ran ni, wod dhano, me kabedo ma kom ma dhum paran kodi kabedo ma par tiendan nyono, kam'alabed'iye i dier Joisiraili cil gi cil. Ot pa Isiraili kendo kilakoco nyingan maleŋ, jo kosa kerin pajo, lamo werin man kosa gi yiko kerin pajo ka. 
EZK.43.8	Kerin jogeto miangin ma thigo pajo kodi kalwok pajo to thenere gi ma ot paran, ma nyaka kor ot kende ama nitie i dier an gi jo, oyido jokoco nyingan maleŋ gi amien pajo ma jotimo, riameno areyo woko jo i nge paran. 
EZK.43.9	Onyo weyi jowowey tim pajo ma lamo calin kodi kelo delkwoŋ kerin pajo cegin kodan; aka nyaka alabedo i dier jo cil gi cil.
EZK.43.10	Paka ri in, wod dhano, titi ri ot pa Isiraili Ot pa Were, aka weyi jowopima can mere to wiy jo kwot gi reco pajo. 
EZK.43.11	Ka wiy jo okwot gi gima jotieko timo je, miy jo ŋeyo can ma Ot pa Were, kadonjo mere kodi ka wok, kodi cal mere je, or mere kodi cik mere je, aka ndiki piny ruwaŋ jo, ŋey jowokuri to joluwo can je kodi cik je. 
EZK.43.12	Me cik ma Ot pa Were, adec je ma thoko, wi got obedo maleŋ loyo. Me cik ma Ot pa Were.
EZK.43.14	Wok i pende piny tundo i thenge piny obedo mita acel, gi laco ma adec mita, wok i thenge mathin tundo i madwoŋ obedo mita ario gi laco ma adec mita. 
EZK.43.15	Malo ma migam obedo mita ario, aka wok malo kidho i tunge oyido nitie tunge aŋwen. 
EZK.43.16	Malo ma migam labedo marom i kisi thenge, mita aucel i boro kodi mita aucel i laco. 
EZK.43.17	Diere mere bende labedo marom i thenge je, mita ario i boro kodi mita ario i laco, gi thenge mere adec ma adec mita i laco, pende thoko adec mita. Madalin mere laŋiyo yuwok ceŋ.
EZK.43.19	Rwoth waco ni, ilamiyo jocway ri Were i wi migam, Jolevi, ma jobedo nyikway Zadok, ma jocore cegin kodan tiyo ran, thwon ri mic ma cwako reco. 
EZK.43.20	Ilakwanyo remo mere mogo, t'iketho i tunge aŋwen je ma migam, kodi i diere aŋwen, kodi i thenge thoko. Ameno apaka ilalonyo t'iloko maleŋ. 
EZK.43.21	Ilakwanyo thwon ma mic ma cwako reco, aka ilawaŋo i kabedo m'oyer ma Ot pa Were, woko ma Kabedo Maleŋ. 
EZK.43.22	I ndelo mar'ario ilamiyo mic ma wod diel m'ongoye gi ŋolo ri mic ma cwako reco, aka ilalonyo migam gi remo mere paka olony gi remo ma thwon. 
EZK.43.23	K'itieko lonyo migam, ilamiyo mic ma thwon m'ongoye gi ŋolo kodi wod rombo wok i mwendi. 
EZK.43.24	Ilaketho ruwaŋ Rwoth, aka jocway ri Were i wi migam jolaywoyo kwoŋ jo cumbi to jomiyo paka mic awaŋa ri Rwoth. 
EZK.43.25	Ma ndelo abirio, kisi ndelo, ilamiyo diel ri mic ma cwako reco, thwon kodi wod rombo bende ma jongoye gi ŋolo. 
EZK.43.26	Ma ndelo abirio jocway ri Were i wi migam jolamiyo cowirok ma cwako reco ri migam aka jolalonyo to joloko maleŋ. 
EZK.43.27	Rumacen ma ndelo ario no, wok i ndelo mar'aboro medirok, jocway ri Were i wi migam jolamiyo i wi migam mic awaŋa mewin kodi mic mewin ma siem, aka alajolo, Rwoth Were waco.
EZK.44.1	Jacwo no okelan i waŋkac ma woko ma Ot pa Were, ma ŋiyo yuwok ceŋ, aka oyido ocegi. 
EZK.44.2	Rwoth owaco ran ni, waŋkac me ladoŋ m'ocegere aka kiripi yawo. Ongoye ŋata ripo donjo gine, kwoŋbedo Rwoth, Were pa Isiraili otieko donjo gi kenyo, riameno ladoŋ m'ocegere. 
EZK.44.3	Nyaka wod kere, kwoŋbedo go obedo wod kere, ama nyalo bedo to camo cemo ruwaŋ Rwoth. Go nyalo donjo gi kalikondi ma waŋkac to kendo wok gi kenyo.
EZK.44.4	Jacwo okelan gi royo ma waŋkac ma yumalo yuwaŋ Ot pa Were. Aŋiyo, aka neni, dwoŋ pa Rwoth opoŋo Ot pa Were; t'apodho piny gi nyiman. 
EZK.44.5	Rwoth owaco ran ni, wod dhano, neni m'odoco, kaŋasa, aka cik ithin iwinji maber kisi gim'alawaco rin kwoŋ or je ma Ot pa Rwoth kodi cik mere je, aka ŋey maber jono ma joripo donjo i Ot pa Were kodi jono ma jokiripi donjo.
EZK.44.6	Waci ri ot pa jogwenyirok no, ot pa Isiraili ni, Rwoth Were waco ama: Awi ot pa Isiraili weyi win amien mewin je ameno. 
EZK.44.7	Wiyeyo jopath, ma jok'othumere donjo i ot paran, wikoco ot paran ka wimiyan cemo, bor kodi remo. Witieko turo cikirok paran g'amien mewin. 
EZK.44.8	Wikikuro cik ma mic paran maleŋ, to wiyero jopath tic riwin kuro cik paran i ot paran.
EZK.44.9	Rwoth Were waco ama: Ongoye japath ma k'othumere, kwoŋ jopath je ma jonitie i dier Joisiraili, ma ripo donjo i ot paran.
EZK.44.10	Jolevi ma jojwangan, to jolamo calin munyo Joisiraili jonyeko, jolalimo gir'acula pajo. 
EZK.44.11	Jolabedo i ot paran ka jotiyo, jolakuro waŋkace ma Ot pa Were kodi tiyo i iy Ot pa Were. Jolathumo mic awaŋa kodi cowirok pa ji, aka jolatic ri ji. 
EZK.44.12	Kwoŋbedo jotiyo rijo ruwaŋ calin pajo to jomiyo ot pa Isiraili podho i reco, riameno atieko kwoŋirok kwoŋ jo ni jolalimo gir'acula. Rwoth Were waco. 
EZK.44.13	Jokilacore cegin kodan, tiyo ran paka jocway ri Were i wi migam, kosa bino cegin gi mic paran maleŋ, gigipiny maleŋ loyo, to jolatiŋo wickwot pajo kodi gir'acula mar'amien pajo ma jotimo. 
EZK.44.14	Kucel alaketho jo kuro Ot pa Were, tic mere je kodi gim'imito iye je.
EZK.44.15	Jocway ri Were i wi migam ma jobedo Jolevi ma nyikway Zadok, ma jokuro ot paran munyo Joisiraili jonyeko, jolacore cegin kodan tiyo ran. Jolamiyan mic mabor, kodi remo, Rwoth Were waco. 
EZK.44.16	Joladonjo i ot paran, jolatic ran i meza paran, aka jolatelo lamo. 
EZK.44.17	Ka jodonjo waŋkace ma diedipo ma iye, jolaruko nangin mafoth, aka jokiripi ruko nanga ma yer rombo ka jotiyo i waŋkace ma diedipo ma iye kodi i iye. 
EZK.44.18	Joripo ruko junga mafoth i wi jo, kodi palere mafoth i pier jo. Jokiripi tweyirok gi gima miyo jo cwero kwok. 
EZK.44.19	Ka jowok woko i diedipo ma woko bongi ji, joripo lunyo woko nangin ma tic, to joketho i kisika maleŋ aka jolaruko nangin man, ŋey nangin pajo wokiri womiy ji litho.
EZK.44.21	Jocway ri Were i wi migam jokiripi madho vini ka jodonjo i diedipo ma iye. 
EZK.44.22	Jokiripi nywomo citho, kosa dhako m'opokere gi cwore, kwanyowoko nyako mambula wok i ot pa Isiraili, kosa citho m'oyido obedo cipa jacway ri Were i wi migam.
EZK.44.24	Ka kiŋunyaŋunya nitie, joripo bedo jothum banja, aka joripo thumo banja luwo kwoŋ thumo banja paran. Joripo kuro cik paran kodi or paran kwoŋ kalimin m'ayero, aka joripo kuro sabato paran maleŋ.
EZK.44.26	Rumacen ma bedo m'olony kendo, iripo kwano rigo ndelo abirio. 
EZK.44.27	I ndelo ma go donjo iye i Kabedo Maleŋ, i diedipo ma iye, tiyo, go ripo miyo mic ma cwako reco, Rwoth Were waco.
EZK.44.29	Jolacamo mic ma cemo, mic ma cwako reco, mic ma cul, kodi kisi gim'omiy ri Rwoth i Isiraili. 
EZK.44.30	Olemo mewin je marapena, mic ma nger je kwoŋ mic mewin je labedo apa jocway ri Were i wi migam. Wilamiyo jo bende cemo mewin marapena, ŋey silwany wobedi i ot mewin. 
EZK.44.31	Jocway ri Were i wi migam jokiripi camo gimoro je, winyo kosa ogwaŋ, ma won otho kosa m'ogwaŋ madudi oneko.
EZK.45.1	Ka wipoko lowo paka alunja, wilaketho gicen ri Rwoth adec ma lowo paka adec maleŋ, kilomita apar g'ario g'adec i boro kodi kilomita apar i laco. Adec no gibe labedo maleŋ. 
EZK.45.2	Iy'adec me labedo adec ma ja thenge aŋwen marom ri Ot pa Were. Kisi thenge ripo bedo mita 250 aka ripo bedo diedipo thoko ma mita piero ario g'abic i laco. 
EZK.45.3	Kwoŋ adec maleŋ me, iripo kipima adec ma romo kilomita gana apar g'ario g'adec i boro kodi kilomita gana abic i laco, kama ripo bedo Kabedo Maleŋ. 
EZK.45.4	Meno labedo adec maleŋ ma lowo, ma ripo bedo apa jocway ri Were i wi migam, ma jotiyo i Kabedo Maleŋ aka jotiyo ri Rwoth i Ot pa Were, aka labedo kabedo ri udi pajo kodi Kabedo Maleŋ ri Ot pa Were. 
EZK.45.5	Adec man, kilomita gana apar g'ario g'adec i boro kodi gana apar i laco, labedo apa Jolevi ma jotiyo i Ot pa Were, paka kabedo ma geto tindi pajo ma bed'iye.
EZK.45.6	Kam'oluwere gi adec maleŋ wilaketho gicen paka adec maleŋ ma geto tindi madwoŋ, mita gana ario g'adec i laco, kodi mita gana apar g'ario g'adec i boro, ri ot pa Isiraili gibe.
EZK.45.7	Ilamiyo wod kere lowo i thenge ario je, ma adec maleŋ kodi adec ma geto tindi madwoŋ. Latundo wok yupodho ceŋ tundo yuwok ceŋ, boro mere lawok yupodho ceŋ tundo yuwok ceŋ, tirtir gi adec pa nonin. 
EZK.45.8	Me labedo adec ma wod kere ma dhumo labedo gine i lowo ma Isiraili, ŋey kendo wokiri wodiy ji, to go laweyo adec ma lowo m'odoŋ bedo apa nonin ma Isiraili.
EZK.45.9	Rwoth Were waco ama. Oromo, awi jodhum ma Isiraili! Weyi win akaka kodi diyo ji. Tim win tiro kodi gim'otire. Weyi win riemo ji paran.
EZK.45.11	Efa kodi bathi joripo bedo marom, aka bathi ripo rom g'acel ma wi apar ma homa, aka efa acel wiy apar ma homa. Homa
EZK.45.12	Sekel ripo rom gi gera piero ario. Sekel piero ario kodi sekel piero ario g'abic kodi sekel apar g'abic ripo rom gi mina riwin.
EZK.45.13	Me mic ma wiripo miyo. Acel wiy aucel ma efa wok i kisi homa ma ŋano, acel wiy aucel ma efa wok i kisi homa ma bale. 
EZK.45.14	Mo ripo bedo acel wiy apar ma bathi wok i kisi homa, paka homa rom gi bathi apar. 
EZK.45.15	Rombo acel wok i mwendi 200 wok i lowo ma kwath ma Isiraili. Me mic ma cemo, mic awaŋa, kodi mic ma siem, ma cwako reco pajo. Rwoth Were waco.
EZK.45.16	Ji ma lowo je joripo joriwere gi wod kere i miyo mic. 
EZK.45.17	To me labedo tic pa wod kere kwoŋ mic awaŋa, mic ma cemo, mic ma math, kodi kalimin ma Dwe manyen, Sabato, kodi kalimin man. Go ripo miyo mic ma cwako reco, mic ma cemo, kodi mic awaŋa kodi mic ma siem, ma cwako reco pa ji ma Isiraili.
EZK.45.18	Rwoth Were waco ama. K'acel ma dwe marapena, ilakwanyo rwath m'ongoye gi ŋolo, t'ilonyo Ot pa Were. 
EZK.45.19	Jacway ri Were i wi migam lakwanyo remo mogo ma mic ma cwako reco, to ketho i nyim dhiot ma Ot pa Were, i sondin aŋwen ma migam, kodi i nyim waŋkace ma diedipo ma iye. 
EZK.45.20	Ilatimo gimoro acel k'ario ma dwe ri kisi dhano m'otimo reco ma k'oŋeyo; ŋey iloki Ot pa Were maleŋ.
EZK.45.22	I ndelo no wod kere lamiyo rwath paka mic ma cwako reco pere kodi ri ji ma lowo je. 
EZK.45.23	I ndelo abirio ma kalima go lamiyo mic awaŋa ri Rwoth. Rwath abirio, wot rombo abirio ma jongoye gi ŋolo kisi ndelo kodi wod diel kisi ndelo ri mic ma cwako reco. 
EZK.45.24	Ri kisi rwath acel kodi wod rombo acel m'icowere gine, ripo wobedi mic ma lita apar g'ario g'adec ma duma kodi lita adek ma mo oliv. 
EZK.45.25	K'apar g'abic ma dwe mar'abirio kodi ri ndelo abirio ma kalima, go lamiyo mic acel no ri mic ma cwako reco kodi mic awaŋa kodi mic ma cemo kodi ri mo.
EZK.46.1	Rwoth Were waco ama. Waŋkac ma diedipo ma iye ma ŋiyo yuwok ceŋ ripo doŋ m'ocegere i ndelo aucel ma tic, to i ndelo ma Sabato iripo yawo kodi i ndelo ma Dwe Manyen. 
EZK.46.2	Wod kere ladonjo gi kalikondi ma waŋkac gi woko, aka go latero kabedo pere gi nyim waŋkac. Jocway ri Were i wi migam jolamiyo mic awaŋa pere kodi mic ma siem pere, aka go lakule piny to lamo yuwaŋ waŋkac. Go lawok, to waŋkac ripo doŋ m'oyawere tundo othieno. 
EZK.46.3	Ji ma piny joripo kulok piny to jolamo ruwaŋ Rwoth i dhiot ma waŋkac i ndelo ma Sabato je kodi i ndelo ma Dwe Manyen.
EZK.46.4	Wod kere lamiyo Rwoth mic awaŋa i ndelo ma Sabato ma nyithindhi rombo aucel ma jongoye gi ŋolo kodi wod rombo m'ongoye gi ŋolo. 
EZK.46.5	Mic ma cemo kodi wod rombo ripo bedo lita apar g'adec ma duma, aka mic ma cemo kodi nyithindhi rombo ripo bedo marom paka go won mito miyo, kanyacel gi lita adek ma mo oliv. 
EZK.46.6	I ndelo ma Dwe Manyen go lamiyo rwath m'ongoye gi ŋolo, nyithindhi rombo aucel kodi wod rombo m'ongoye gi ŋolo. 
EZK.46.7	Paka mic ma cemo go lamiyo efa
EZK.46.8	Ka wod kere donjo go ripo donjo gi kalikondi ma waŋkac, aka go lawok gi kenyo won.
EZK.46.9	Ka ji ma piny jobino ruwaŋ Rwoth i kalimin, ŋata donjo gi waŋkac ma yumalo ripo wok gi waŋkac ma yupiny, aka ŋata donjo gi waŋkac ma yupiny ripo wok gi waŋkac ma yumalo. Jokiripi wok gi kama jodonj'iye gine, to joripo woth tirtir. 
EZK.46.10	Ka jodonjo, wod kere ladonjo gi jo, aka ka jowok, go lawok gi jo. 
EZK.46.11	I kalimin kodi hongo m'oyik, mic ma cemo kodi rwath labedo efa acel, aka gi wod rombo efa acel, aka gi nyithindhi rombo marom paka dhano mito miyo, kanyacel gi lita adek ma mo ri kisi mic no.
EZK.46.12	Ka wod kere miyo mic ma go won mito, obedi mic awaŋa kosa mic ma siem ri Rwoth, iripo yawo waŋkac ma yuwok ceŋ rigo, aka go lamiyo mic pere awaŋa kodi mic ma siem paka go timo i ndelo ma sabato. Go bende lawok gi kenyo t'icego waŋkac.
EZK.46.13	Wod kere lamiyo nyathi rombo ma jaoro acel, m'ongoye gi ŋolo ri mic awaŋa ri Rwoth kisi ndelo, kisi odikin. 
EZK.46.14	Go bende lamiyo mic ma cemo gine kisi odikin ma kikeŋ. Ripo bedo kilo acel ma moko kodi lita acel ma mo ma nywowo moko, paka mic ma cemo ri Rwoth. Me obedo or ma cil gi cil. 
EZK.46.15	Iripo miyo Rwoth nyathi rombo kodi moko kodi mo kisi odikin cil gi cil.
EZK.46.16	Rwoth Were waco ama: Ka wod kere omiy acel kwoŋ wote mic wok kwoŋ lim pere, labedo apa wode, kwoŋbedo obedo lim pajo ma peco. 
EZK.46.17	To ka go omiy acel kwoŋ ŋecin pere, labedo apa ŋeca no tundo i oro ma gonyirok, to go dwoko ri wod kere. Nyaka wot wod kere kende ama joripo doŋ gi mic wok iy'alunja pere. 
EZK.46.18	Wod kere kiripi mayo ji lim pajo, riemo jo woko kama jobed'iye. Go ripo miyo wote mic wok i lim pere, ŋey wongoye kwoŋ ji paran ma woriem i lim pajo.
EZK.46.19	Kenyo jacwo no okelan i kadonjo, m'oyido nitie i thengi waŋkac, i bol ma yumalo ma kisikin maleŋ pa jocway ri Were i wi migam. Kenyo aneno kabedo i cowe pajo yupodho ceŋ. 
EZK.46.20	Jacwo no owaco ran ni, “Me obedo kabedo ma jocway ri Were i wi migam jolated'iye mic ma cul kodi mic ma cwako reco kodi kama jolated'iye mugat ŋey jokiri jowowodhi woko i diedipo ma woko, ŋey leŋo mere wokiri womiy ji litho.”
EZK.46.21	Kenyo jacwo no owodhan i diedipo ma woko, to telan kalo sondin aŋwen ma diedipo. 
EZK.46.22	I kisi sonda ma diedipo oyido nitie diedipo mathin, ma mita piero ario i boro kodi mita apar g'abic i laco. 
EZK.46.23	Thoko i diedipo mathindho oyido nitie kor ot macek ma telin, aka kwoŋ kor ot thoko oyido nitie kendin. 
EZK.46.24	Jacwo no owaco ran ni, “Me fumbirin kama jotic ma Ot pa Were jolated'iye riŋo ma ji jokelo ma cowirok.”
EZK.47.2	Kenyo go owodhan gi waŋkac ma yumalo to telan thoko woko kiri i waŋkac ma woko ma ŋiyo yuwok ceŋ. Pi oyido wok i thenge ma yupiny mere. 
EZK.47.3	Munyo jacwo no okadho yuwok ceŋ gi thol ma kipima i cinge, go opima mita 500 aka otelan luwo i pi, aka oyido luth ma tundo iy'odondo tiendan. 
EZK.47.4	Go opima kendo mita 500 aka otelan i pi, aka oyido luth m'otundo kiri i congan. Go opima kendo mita 500 aka otelan i pi, aka thutho mere oyido tundo i pieran. 
EZK.47.5	Go opima kendo mita 500 aka manago obedo malawa m'oyido akinyali ŋado, kole pi oyido osira malo, oyido luth ma dhano nyalo buko, malawa m'oyido kiŋadere. 
EZK.47.6	Jacwo no owaco ran ni, “Wod dhano, itieko neno gime?”
EZK.47.6	Kenyo go otelan gik gi thengi malawa. 
EZK.47.7	Munyo adwoko, aneno yen madongo kweth i thengi malawa acel kodi man. 
EZK.47.8	Jacwo no owaco ran ama: Pi me mol kadho yuwok ceŋ aka kadho piny kiri i Araba. Aka ka odonjo i nam ma pi mere kimol, pi mere lokere maber. 
EZK.47.9	Kisi kama pi mol'iye, kisi cwec makwo ma buko labed'iye, aka labedo rec kweth, tekin pi me tundo koro. Pi lalokere maber, aka kisi kama pi me lamol'iye lamiyo kwo. 
EZK.47.10	Ji jolacungo i thengi nam kitoga, ji ma jowok i Engedi tundo kiri i Eneglayim. Labedo kabedo ma yaro bwo, aka mere rec mere labedo kweth paka rec ma nam madwoŋ. 
EZK.47.11	To sa mere kodi kidiwin mere jokilabedo maber, iripo weyo jo paka ka golo cumbi. 
EZK.47.12	I kisi thenge ma malawa, ladongo kisi nger yath kodi cemo. Boke pajo kilathwo kosa olemo pajo kilarumo, to jolabedo kisi dwe kwoŋbedo pi mol rijo wok i Ot pa Were. Olemo pajo labedo cemo, aka boke pajo ma cango two.
EZK.47.13	Rwoth Were waco ama: Nitie kew m'iripo oro ma poko lowo ri lim alunja i dier nonin apar g'ario ma Isiraili. Yozefu latero adec ario. 
EZK.47.14	Iripo poko marom. Akwoŋere miyo kwarere mewin lowo me, aka labedo lim mewin alunja.
EZK.47.15	Me labedo kew ma lowo. Yumalo, wok i Nam Madwoŋ gi royo ma Hethlon tundo kiri i Lebohamath medirok kiri i Zedad, 
EZK.47.16	Berotha, Sirayim manitie i kew gi Damasiko kodi kew ma Hamath, tundo kiri i Hazerhatikon, manitie i kew ma Haura. 
EZK.47.17	Ameno kew lawok i nam tundo kiri i Hazarenon, manitie yumalo ma kew ma Damasiko kodi kew ma Hamath yumalo. Me labedo thenge ma yumalo.
EZK.47.18	Kew ma yuwok ceŋ labedo wok i dier Haura kodi Damasiko, i thengi Yordan i dier Giliad kodi lowo ma Isiraili kadho i nam ma yuwok ceŋ kodi tundo kiri Tamar. Me labedo thenge ma yuwok ceŋ.
EZK.47.19	Kew ma yupiny lawok i Tamar tundo kiri i pi ma Meriba Kades, aka wok kenyo i thengi kew ma Misir tundo kiri i Nam Madwoŋ. Me labedo thenge ma yupiny.
EZK.47.20	Kew ma yupodho ceŋ pokere gi Nam Madwoŋ tundo kiri tirtir gi Lebohamath. Me labedo thenge ma yupodho ceŋ.
EZK.47.21	Ameno apaka ilapoko lowo me i dier win cungo kwoŋ nonin ma Isiraili. 
EZK.47.22	Wilapoko paka lim mewin kodi ri jopath ma jobedo i dier win aka jotieko jonywolo nyithindho i dier win. Jolabedo riwin paka Joisiraili, aka wilapoko jo lim i dier nonin ma Isiraili. 
EZK.47.23	I kisi nono ma jopath jonitie iye, wiripo poko jo lim, Rwoth Were waco.
EZK.48.1	Me nyingi nonin ma Isiraili. Cako i kew ma yumalo, i royo ma Hethlon, wok i Lebohamath, tundo kiri Harayenon manitie i kew ma Damasiko gi Hamath yumalo, yuthenge ma yuwok ceŋ nam tundo yupodho ceŋ, labedo adec pa nono Dan. 
EZK.48.2	Ma kewere g'adec pa Dan, wok yuwok ceŋ tundo yupodho ceŋ, labedo adec pa nono Aser. 
EZK.48.3	Ma kewere g'adec pa Aser, wok yuwok ceŋ tundo yupodho ceŋ, labedo adec pa nono Nafital. 
EZK.48.4	Ma kewere g'adec pa Nafital, wok yuwok ceŋ tundo yupodho ceŋ, labedo adec pa nono Manase. 
EZK.48.5	Ma kewere g'adec pa Manase, wok yuwok ceŋ tundo yupodho ceŋ, labedo adec pa nono Efrayim. 
EZK.48.6	Ma kewere g'adec pa Efrayim, wok yuwok ceŋ tundo yupodho ceŋ, labedo adec pa Ruben. 
EZK.48.7	Ma kewere g'adec pa Ruben, wok yuwok ceŋ tundo yupodho ceŋ, labedo adec pa nono Yuda.
EZK.48.8	Adec ma kewere g'apa Yuda, wok yuwok ceŋ tundo yupodho ceŋ, labedo ma wiripo ketho gicen. Ripo bedo mita apar g'ario g'adec i laco aka boro mere ripo rom g'adec pa nonin, wok yuwok ceŋ tundo yupodho ceŋ, gi Ot pa Were i diere. 
EZK.48.9	Adec ma wilaketho gicen ri Rwoth labedo kilomita apar g'ario g'adec i boro kodi kilomita apar i laco. 
EZK.48.10	Me labedo adec maleŋ. Jocway ri Were i wi migam jolatero adec ma romo kilomita apar g'ario g'adec wok yuwok ceŋ tundo yupodho ceŋ kodi kilomita abic wok yumalo tundo yupiny gi Ot pa Rwoth i diere. 
EZK.48.11	Adec me labedo apa jocway ri Were i wi migam ma jobedo nyikway Zadok, ma jotiyo ran g'adieri, ma jok'oriwere gi Joisiraili munyo jonyeko, paka Jolevi man jotimo. 
EZK.48.12	Adec me labedo apajo paka adec manyakare wok kwoŋ adec maleŋ ma lowo, Kabedo Maleŋ loyo, ma kewere kodi adec pa Jolevi. 
EZK.48.13	Ma kewere kodi adec pa jocway ri Were i wi migam, Jolevi bende jolabedo g'adec ma kilomita apar g'ario g'adec wok yuwok ceŋ tundo yupodho ceŋ, kodi kilomita abic wok yumalo tundo yupiny. 
EZK.48.14	Jokiripi kitana kosa wilo gi giman je aka jokiripi poko adec ma lowo m'oyer me, kwoŋbedo obedo maleŋ ri Rwoth.
EZK.48.15	Adec m'odoŋ, kilomita apar g'ario g'adec kodi kilomita ario g'adec, ilaoro ri tindi madwoŋ, ma bed'iye kodi kam'othangere. I diere mere ripo bedo tindi madwoŋ. 
EZK.48.16	Me labedo rapim mere, yumalo mita 2,250 yupiny mita 2,250 yuwok ceŋ mita 2,250 kodi yupodho ceŋ mita 2,250. 
EZK.48.17	Tindi madwoŋ labedo gi kam'othangere, yumalo mita 125 yupiny mita 125 yuwok ceŋ mita 125 kodi yupodho ceŋ mita 125. 
EZK.48.18	Adec lowo ma kewere g'adec lowo maleŋ labedo kilomita abic yuwok ceŋ, kilomita abic yupodho ceŋ. Cemo m'ifuro iye labedo apa jotic ma tindi madwoŋ. 
EZK.48.19	Jotic ma tindi madwoŋ wok i kisi nono jolafur'iye.
EZK.48.20	Adec je ma wiripo ketho gicen ripo bedo kilomita apar g'ario g'adec i kisi thenge, aka wilawodho mic ma leŋo wobedi apa tindi madwoŋ.
EZK.48.21	Adec m'odoŋ mar'adec maleŋ kodi lim ma tindi madwoŋ labedo apa wod kere. Ripo cako wok iy'adec ma kilomita 2,250 i kew ma yuwok ceŋ kodi i kew ma yupodho ceŋ kilomita 2,250 tirtir g'adec pa nonin. 
EZK.48.22	Lim pa Jolevi ripo bedo i dier lim pa wod kere. Adec pa kere labedo i dier adec pa Yuda kodi adec pa Benyamin.
EZK.48.23	Paka ri nonin m'odoŋ, wok yuwok ceŋ tundo yupodho ceŋ, labedo adec pa nono Benyamin. 
EZK.48.24	Ma kewere g'adec pa Benyamin, wok yuwok ceŋ tundo yupodho ceŋ, labedo apa nono Simeo. 
EZK.48.25	Ma kewere g'adec pa Simeo, wok yuwok ceŋ tundo yupodho ceŋ, labedo adec pa nono Isakar. 
EZK.48.26	Ma kewere g'adec pa Isakar, wok yuwok ceŋ tundo yupodho ceŋ, labedo adec pa nono Zebulun. 
EZK.48.27	Ma kewere g'adec pa Zebulun, wok yuwok ceŋ tundo yupodho ceŋ, labedo adec pa nono Gad. 
EZK.48.28	Ma kewere g'adec pa Gad yupiny, kew lawok Tamar kiri i pi ma Meriba Kades, aka wok kenyo i thengi kew ma Misir tundo kiri i Nam Madwoŋ. 
EZK.48.29	Me lowo ma wilapoko paka lim alunja i dier nonin ma Isiraili, aka me adec pajo, Rwoth Were waco.
EZK.48.31	labedo waŋkace adek: Waŋkac pa Ruben, waŋkac pa Yuda, kodi waŋkac pa Levi. Waŋkace ma tindi madwoŋ wolwoŋi gi nyingi nonin ma Isiraili, 
EZK.48.32	yuwok ceŋ ma ripo bedo mita 2,250 labedo waŋkace adek: Waŋkac pa Yozefu, waŋkac pa Benyamin kodi waŋkac pa Dan. 
EZK.48.33	Yupiny ma ripo bedo mita 2,250 labedo waŋkace adek: Waŋkac pa Simeo, waŋkac pa Isakar kodi waŋkac pa Zebulun. 
EZK.48.34	Yupodho ceŋ ma ripo bedo mita 2,250 labedo waŋkace adek: Waŋkac pa Gad, waŋkac pa Aser kodi waŋkac pa Nafital. 
EZK.48.35	Boro ma tindi madwoŋ thoko ripo bedo mita 9,000. Nyingi tindi madwoŋ wok i ndelo no medirok yuwaŋe labedo ni: Rwoth nitie Kenyo.
DAN.1.2	Rwoth omiyo Yehoyakim kere ma Yuda i cingi Nebukadineza, kanyacel gi gigipiny ma Ot pa Were. Nebukadineza otero jo i lowo ma Sinar, to ketho i kakan ma ot pa werin pere.
DAN.1.3	Kere Nebukadineza owodho or ri Asipenaz jatel ma muluwir pere kelo Joisiraili mogo ma jowok i peco pa kere kodi jodhum. 
DAN.1.4	Yac ma jongoye gi ŋolo aka joŋon, ma jonitie gi rieko kweth, ŋeyo kodi niaŋ, jonyalo tiyo i muluwir pa kere; aka inyalo fonjo jo ndiko kodi dhodhok pa Jokaldin. 
DAN.1.5	Kere oyero rijo pith ma kisi ndelo wok kwoŋ cemo ma kere won camo kodi vini ma go madho. Oyido iripo fonjo jo ma oro adek, aka rumacen wokel jo ruwaŋ kere. 
DAN.1.6	Kwoŋ yac me obedo yac ma Yuda, Daniel, Hanania, Misael kodi Azaria jonono pa Yuda. 
DAN.1.7	Jatel ma muluwir ocwoko rijo nyingi jo. Ri Daniel olwoŋo go Beltesazar, ri Hanania olwoŋo go Sadirak, ri Misael olwoŋo go Misaki, aka Azaria olwoŋo go Abedinego.
DAN.1.8	To Daniel obedo g'atoŋa i cunye ma kwero kocirok gi camo cemo kodi madho vini pa kere. Ameno okwayo jatel ma muluwir ŋey wokiri wokocere. 
DAN.1.9	Were omiyo Daniel nwaŋo wor kodi wor ruwaŋ jatel ma muluwir. 
DAN.1.10	Jatel ma muluwir owaco ri Daniel ni, “Alworo rwoth jadwoŋ paran kere, m'oyero cemo kodi math mewin. Ka go onen nike win wimok loyo yac man ma jobedo m'iworo mewin, ilaketho kwo paran i teko.”
DAN.1.11	Daniel okwayo jakur m'oyido jatel ma muluwir oketho kuro Daniel, Hanania, Misael, kodi Azaria ni, 
DAN.1.12	“Mondo tem ŋecin perin ma ndelo apar. Weyi womiy wan fufa wacam kodi pi wamadhi. 
DAN.1.13	Inyalo kipima cal mawan gi cal pa yac ma jocamo cemo pa kere, t'itiyo gi wan paka in won ineno.”
DAN.1.14	Go owinjo wac pajo me, aka otemo jo ma ndelo apar. 
DAN.1.15	I gike ma ndelo apar, onwaŋere nike joneno maber aka oyido jocwe loyo yac man m'oyido jocamo cemo pa kere. 
DAN.1.16	Ameno jakur omedere kwanyo woko adec ma cemo pajo kodi vini m'oyido joripo madho, aka omiyo jo fufa.
DAN.1.17	Were omiyo yac aŋwen me bedo gi ŋeyo, niaŋ ndiko je kodi rieko. Daniel oyido nitie gi niaŋ kwoŋ menyirok je kodi lek.
DAN.1.18	I gike ma oro adek ma kere oyido owaco nike wokel'iye jo, jatel ma muluwir okelo jo ruwaŋ kere Nebukadineza. 
DAN.1.19	Kere oluwo gi jo, aka kwoŋ yac je ongoye ŋat'onwaŋ m'oyido pimere gi Daniel, Hanania, Misael, kodi Azaria. Riameno jotiyo ruwaŋ kere. 
DAN.1.20	Kwoŋ kisi gimoro ma rieko kodi niaŋ ma kere openjo jo, onwaŋere nike jo oyido joloyo dipar jomiliel kodi jondijo ma joneno gima latimere i ker pa kere je. 
DAN.1.21	Daniel odoŋ kenyo kiri i oro marapena ma dhum pa Kere Siras.
DAN.2.1	I oro mar'ario ma dhum pa Nebukadineza, Nebukadineza oleko lek m'ocando cuny go to waro kwoŋe nindo. 
DAN.2.2	Kere owodho or wolwoŋi jomiliel, jondijo ma neno gima latimere, jothieth, kodi Jokaldin bino waco ri kere lek pere. Ameno jobino to jocungo ruwaŋ kere. 
DAN.2.3	Kere owaco rijo ni, “Aleko lek ma cunyan oraman niaŋ kwoŋe.”
DAN.2.4	Jokaldin jowaco ri kere i Dhoaramayik ni, “Awi kere, yindira! Waci ri ŋecin perin lek, aka walanyutho dwoŋ mere.”
DAN.2.5	Kere odwoko Jokaldin ni, “Lek orwenyo ran. Ka wikiwaco ran lek no kodi dwoŋ mere, ilatoŋo win mathindho thindho, aka udi mewin lalokere gundin. 
DAN.2.6	To ka wiwaco ran lek kodi dwoŋ mere, alamiyo win mic, kemba kodi wor madwoŋ. Riameno wac ran win lek kodi dwoŋ mere.”
DAN.2.7	Jodwoko madirio ni, “Weyi kutho kere wowaci ri ŋecin pere lek, aka nyaka walamiyo dwoŋ mere.”
DAN.2.8	Kere owaco ni, “Aŋeyo maber swa nike witemo nyeko sawa, kwoŋbedo wiŋeyo ni atieko ridho paro paran. 
DAN.2.9	Ka wikiwaco ran lek no, nitie nyaka or acel riwin. Witieko yerok luwo wac twodo kodi banirok cuka hongo owire. Riameno wac ran win lek no, aka nyaka aŋey ni winyalo tito dwoŋ mere.”
DAN.2.10	Jokaldin jodwoko ruwaŋ kere ni, “Ongoye dhano i piny manyalo tuco gima kere mito! Adieri ongoye kere, makada nende dwoŋ kosa jameni m'otieko penjo jandijo ma timo gir'aura, kosa jondijo ma neno gima latimere, kosa jathieth nger gime. 
DAN.2.11	Kwac pa kere tek swa m'ongoye ŋata nyalo tuco kwanyo woko werin, ma jokibedi i dier ji.”
DAN.2.12	Gime omiyo kere nge gi gero swa, aka omiyo or nike worey woko cwo mariek je i Babilon. 
DAN.2.13	Munyo or owok nike woneki cwo mariek, orangi Daniel kodi wadi neko jo.
DAN.2.14	Daniel odwoko Ariok jatel pa jonek pa kere m'oyido kadho neko cwo mariek i Babilon gi gwokirok kodi rieko. 
DAN.2.15	Daniel openjo Ariok ni, “Raŋo kere omiyo or ma piyo ameno?” Ariok otito ri Daniel ginago.
DAN.2.16	Onyo Daniel okidho bongi kere to kwayo nike womiy go hongo mogo, ŋey wonyali tito ri kere dwoŋ ma lek pere. 
DAN.2.17	Daniel odok peco to waco ri wadi, Hanania, Misael, kodi Azaria; 
DAN.2.18	aka owaco rijo rango wor pa Were ma i polo kwoŋ nyaliŋliŋ me, ŋey Daniel kodi wadi kanyacel gi cwo ma joriek i Babilon jokiri joworere. 
DAN.2.19	Kenyo nyaliŋliŋ no onyuthere ri Daniel i menyirok wor, aka Daniel opako Were ma i polo.
DAN.2.20	Daniel odwoko ka waco ni:
DAN.2.20	“Pak wobedi ri nyingi Were mar'adieri cil gi cil,
DAN.2.20	kole rieko kodi meni obedo apere.
DAN.2.21	Go wiro hongo kodi ndir,
DAN.2.21	kwanyo woko kerin aka ketho man,
DAN.2.21	miyo rieko ri jomariek,
DAN.2.21	kodi ŋeyo ri joma niaŋ.
DAN.2.22	Go nyutho nyaliŋliŋ kodi gim'opanere,
DAN.2.22	go oŋeyo gima nitie i mudho,
DAN.2.22	aka lero nitie gi go.
DAN.2.23	Afoyin, aka apakin,
DAN.2.23	Awi Were pa kwarere paran,
DAN.2.23	kole itieko miyan rieko kodi meni,
DAN.2.23	inyuthan gima wakwayin,
DAN.2.23	itieko miyo wan ŋeyo gima kere mito.”
DAN.2.24	Daniel okidho bongi Ariok, ma kere oyido oyero neko woko cwo mariek je i Babilon, aka owaco rigo ni, “Ikir'ineki cwo mariek ma Babilon, teran bongi kere, aka alatuco dwoŋ ma lek pere.”
DAN.2.25	Ariok oredo piyo tero Daniel bongi kere aka owaco ri kere ni, “Atieko nwaŋo jacwo i dier jotwec ma jowok i Yuda manyalo tuco dwoŋ ma lek.”
DAN.2.26	Kere odwoko ka penjo Daniel, m'oyido ilwoŋo ni Beltesazar ni, “Inyalo waco ran lek m'aleko kodi dwoŋ mere?”
DAN.2.27	Daniel odwoko kere ka waco ni, “Ongoye jomariek, jondijo ma timo gir'aura, jondijo ma neno gima latimere kosa jothieth ma jonyalo waco ri kere gima kere penjo. 
DAN.2.28	To nitie Were ma i polo ma nyutho nyaliŋliŋ, aka go otieko nyutho Kere Nebukadineza gima latimere i hongo ma bino. Me a lek kodi menyirok m'ineno munyo inindo i kanindo perin: 
DAN.2.29	Paro obino rin, awi kere, munyo inindo i kanindo perin, ma gigipiny ma latimere i hongo ma bino, aka ŋata nyutho nyaliŋliŋ oyawo rin gima latimere. 
DAN.2.30	To paka ri an, nyaliŋliŋ me k'onyuthere ran kwoŋbedo anitie gi rieko loyo joman, to r'atoŋa ma miyo kere ŋeyo dwoŋ ma lek pere aka ŋey iniaŋ paro ma cunyin.”
DAN.2.31	“Aŋiyo, awi kere, aka neni, cal madwoŋ swa ocungo ruwaŋin. Cal me obedo ma ragaŋ swa, aka ma pilin swa ma neno mere bwoko jo. 
DAN.2.32	Wic mere obedo ma zahabu macil, kore kodi cinge obedo ma feza, aka diere kodi bambe obedo ma ywel. 
DAN.2.33	Tiende obedo nyweny, olenge mere obedo nyweny m'oruwere gi lowo nyamasiga. 
DAN.2.34	Paka iŋiyo, tele mogo, ma k'omukere gi cingi dhano, ogoyo olenge ma cal no ma nyweny kodi nyamasiga to turo mathindho thindho. 
DAN.2.35	Kenyo nyweny, lowo nyamasiga, ywel, feza, kodi zahabu joŋinyere mathindho thindho to jolokere paka cuŋ i kisia ma hongo ma ceŋ. Koyo okudho jo woko ma k'oweyo bathi jo. To tele m'ogoyo cal no olokere got madwoŋ aka opoŋo piny gibe.”
DAN.2.36	“Meno a lek; onyo walatuco dwoŋ mere ruwaŋ kere. 
DAN.2.37	In awi kere, ibedo kere pa kerin, ma Were ma i polo otieko miyo ker, meni, teko, kodi dwoŋ, 
DAN.2.38	go otieko ketho i cingin ji kama jonitie iye je, ogwaŋe madudi kodi winyin ma koyo. Go okethin dhumo je; in iŋat'ibedo wic ma zahabu no. 
DAN.2.39	Rumacen yuŋeyin laay ker man mathin loyo aperin, aka kucel ker mar'adek ma ywel, ama ladhumo piny gibe. 
DAN.2.40	Labedo ker mar'aŋwen, matek paka nyweny, paka nyweny ŋinyo aka ŋidho kisi gimoro, laŋinyo to ŋidho woko ker me je. 
DAN.2.41	Olenge kodi lwete m'ineno obedo lowo nyamasiga kodi nyweny no, labedo ker m'otiakere, to teko ma nyweny mogo labed'iye, pak'ineno nyweny oruwere gi lowo nyamasiga. 
DAN.2.42	Pak'ineno olenge kodi lwete oyido obedo nyweny kodi lowo nyamasiga, ameno apaka ker labedo, matek to bende manyap. 
DAN.2.43	Pak'ineno nyweny oruwere gi lowo nyamasiga, ameno apaka jolaruwere kanyacel i nywomirok, to jokilamakere kanyacel, paka nyweny kinyal makirok gi lowo nyamasiga. 
DAN.2.44	I hongo pa kerin no Were ma i polo laketho ker ma kilareyo, kosa k'owey ri ji man. Ker me labedo cil gi cil, aka laŋinyo woko kerin je to kelo jo i gike; 
DAN.2.45	pak'ineno tele ma k'omukere gi cingi dhano oŋinyo nyweny, ywel, lowo nyamasiga, feza, kodi zahabu. Were madwoŋ otieko miyo kere ŋeyo gima latimere i hongo ma bino. Lek no obedo ameno, aka dwoŋ mere otire.”
DAN.2.46	Kere Nebukadineza ogore piny gi nyime, to lamo Daniel, aka omiyo or nike womiy Daniel mic kodi cowirok. 
DAN.2.47	Kere owaco ri Daniel ni, “Adieri Were perin obedo Were pa werin je aka nyutho nyaliŋliŋ, kole inyalo tuco nyaliŋliŋ me!” 
DAN.2.48	Kere omedo Daniel dwoŋ, omiyo go mic madongo, aka oketho go bedo jadhum ma Babilon kodi bedo jadwoŋ pa cwo ma joriek je i Babilon. 
DAN.2.49	Daniel oketho kwac pere ri kere, aka oyero Sadirak, Misaki, kodi Abedinego bedo i tel i Babilon. To Daniel odoŋ i waŋkac pa kere.
DAN.3.1	Kere Nebukadineza otimo cal ma zahabu ma mita piero adek i boro kodi mita adek i laco; go oketho kam'obipere ma Dura i Babilon. 
DAN.3.2	Kere Nebukadineza ooro wocok, jodhum, jogavana, jomic rieko, jothum banja, jopido, jokan, kodi jotel je mar'adec je bino i kalima ma cal ma Kere Nebukadineza oyido otimo. 
DAN.3.3	Ameno jodhum, jomic rieko, jothum banja, jopido, jokan, kodi jotel mar'adec je jocokere i kalima ma cal ma Kere Nebukadineza oyido otimo. 
DAN.3.4	Kenyo mogo ogoyo koko malo ni, “Kere miyo or ri ji je, nonin je, kodi dhodhok je, 
DAN.3.5	nike kisi ka wiwinjo dwondi tungi ogwaŋ, milowe, dingidi, dongo, tongol, bul kodi nger gi wer je, wiripo podho piny lamo cal ma zahabu ma Nebukadineza otimo. 
DAN.3.6	Ŋata kilapodho piny lamo ilabolo go i mac m'okur gi sawa no won.” 
DAN.3.7	Riameno, tekin ji je jowinjo dwondi tungi ogwaŋ, milowe, dingidi, dongo, tongol, bul, kodi nger gi wer je, ji je, nonin je, dhodhok je, jopodho piny lamo cal ma zahabu ma Kere Nebukadineza oyido otimo.
DAN.3.8	Obedo i sawa paka meno ma Jokaldin mogo jowok kisegeya Joyuda. 
DAN.3.9	Jowaco ri Kere Nebukadineza ni, “Awi Kere, yindira cil gi cil! 
DAN.3.10	In, Awi Kere, itieko miyo or nike kisi dhano m'owinji dwondi tungi ogwaŋ, milowe, dingidi, dongo, tongol, bul kodi nger gi wer je, ripo podho piny to lamo cal ma zahabu; 
DAN.3.11	aka ŋata kilapodho piny lamo ilabolo go i mac m'okur. 
DAN.3.12	To nitie Joyuda m'iketho jo i tel i Babilon: Sadirak, Misaki, kodi Abedinego. Jo jokiluwi or perin, Awi Kere. Jokilam werin perin kosa cal ma zahabu m'itimo.”
DAN.3.13	Kenyo Nebukadineza i nge omiyo or nike wokel Sadirak, Misaki, kodi Abedinego; ameno okeli cwo no ruwaŋ kere. 
DAN.3.14	Nebukadineza openjo jo ni, “Obedo adieri, Sadirak, Misaki, kodi Abedinego, nike wikilam werin paran kosa cal ma zahabu m'atimo? 
DAN.3.15	Onyo ka wiyikere ka wiwinjo dwondi tungi ogwaŋ, milowe, dingidi, dongo, tongol, bul, kodi nger gi wer je, podho piny lamo cal m'atimo; meno ber. To ka wikilamo ilabolo win i mac m'okur gi sawa no won; aka were mene no ma labotho win wok i cingan?”
DAN.3.16	Sadirak, Misaki, kodi Abedinego jodwoko kere ni, “Awi Nebukadineza, wakilabedo gi kiosa kwoŋ wac me. 
DAN.3.17	K'inen Were ma walamo nyalo botho wan kwoŋ mac m'okur kodi wok i cingin, awi kere, weyi go wobothi wan. 
DAN.3.18	To makada nende go k'obothi wan, Awi kere, ŋey adieri nike wakilalamo werin perin kosa cal ma zahabu m'itimo.”
DAN.3.19	Nebukadineza omako nge swa gi Sadirak, Misaki, kodi Abedinego to coko nyime. Go omiyo or nike woloki mac m'okur dibirio loyo paka kisi ndelo. 
DAN.3.20	Nebukadineza omiyo or ri cwo matek loyo kwoŋ jolweny pere tweyo Sadirak, Misaki kodi Abedinego kodi bolo jo i mac m'okur. 
DAN.3.21	Ameno otwey cwo me, munyo fodi joruko law pajo, aka obol jo i mac m'okur. 
DAN.3.22	Onyo kwoŋbedo kere oyido omiyo or nike woloki mac m'okur dibirio loyo paka kisi ndelo, lietho ma mac oneko woko cwo ma jotiŋo Sadirak, Misaki, kodi Abedinego.
DAN.3.23	To cwo adek me, Sadirak, Misaki, kodi Abedinego jopodho m'otwey jo i mac m'okur.
DAN.3.24	Kere Nebukadineza obedo gi dhier swa aka opor malo piyo. Go openjo jomic rieko pere ni, “K'obedo cwo adek ma watweyo to wabolo i mac?”
DAN.3.24	Jodwoko ni, “Meno adieri Kere.”
DAN.3.25	Nebukadineza odwoko ni, “To kole aneno cwo aŋwen ma jogonyere, jowotho i dier mac, aka jok'owaŋ. Mar'aŋwen mere cal wod werin.”
DAN.3.26	Nebukadineza ocore cegin dho dhok mac m'okur to lwoŋo: Sadirak, Misaki, kodi Abedinego, ŋecin pa Were ma Jamalo Swa, wok win, aka biye win ka! Ameno jowok i mac. 
DAN.3.27	Jodhum, jogavana, jomic rieko pa kere jocokere kanyacel aka joneno cwo me, ma mac k'onyalo waŋo jo, kosa yer pajo k'orewere, kosa law pajo k'owaŋ, aka kiri ŋwece mac oyido ongoye kwoŋ jo.
DAN.3.28	Nebukadineza owaco ni, “Were pa Sadirak, Misaki kodi Abedinego wopak, m'ooro malaika pere botho ŋecin pere ma jogeno i go. Jokwero luwo or pa kere to jojwango delkwoŋ jo makiweno lamo were man je kwanyo woko Were pajo won.”
DAN.3.29	“Riameno amiyo or: Ji mogo je, nono mogo je, kosa dhodhok m'oluwere kwoŋ Were pa Sadirak, Misaki, kodi Abedinego ilatoŋo mathindho thindho t'isika woko udi pajo; kole ongoye were manyalo botho i nger me.”
DAN.3.30	Kenyo kere omedo Sadirak, Misaki, kodi Abedinego dwoŋ iy'adec ma Babilon.
DAN.4.1	Kere Nebukadineza, owaco ri ji je, nonin je, kodi dhodhok ma i piny ni: Weyi siem wobedi riwin gibe! 
DAN.4.2	Awinjo gi kisangala nyutho gir'aura, kodi ranyuth ma Were Ma Jamalo Swa otieko timo ran.
DAN.4.3	Ranyuth pere dongo nedi,
DAN.4.3	nga gir'aura pere dimeni!
DAN.4.3	Ker pere obedo ma cil gi cil,
DAN.4.3	aka adhum pere obedo ma wok i luse tundo i luse.
DAN.4.4	An Nebukadineza oyido abedo i ot paran, i kwo mayom; 
DAN.4.5	Aleko lek m'obwokan swa; aka paro kodi menyirok m'obino ran i kanindo ocandan. 
DAN.4.6	Ameno amiyo or ni wokel cwo mariek je i Babilon ruwaŋan ŋey jowonyal waco ran dwoŋ ma lek no. 
DAN.4.7	Kenyo jondijo ma jotimo gir'aura, jondijo ma neno gima latimere, Jokaldin, kodi jothieth jobino, awaco rijo lek no, to jok'onyalo tito ran dwoŋ mere. 
DAN.4.8	I cowe mere Daniel, ma nyinge obedo Beltesazar, paka nyingi were paran, go m'opoŋ gi cuny pa Were maleŋ obino ruwaŋan, t'awaco rigo lek no: 
DAN.4.9	Beltesazar, jadwoŋ pa cwo mariek, aŋeyo paka cuny pa Were maleŋ nitie kwoŋin, aka ongoye nyaliŋliŋ matek rin, wac ran dwoŋ ma lek me.
DAN.4.10	Me menyirok m'aneno munyo anitie i kanindo paran, aneno yath i cuny piny, aka oyido bor swa. 
DAN.4.11	Yath no odongo madwoŋ aka matek, ma withe mere ogeyo polo, aka oyido neno gi kisi gike ma piny. 
DAN.4.12	Yath no orwako fuc mere piny, boke mere oyido oloth to nyak olemo mathoth, aka omiyo cemo ri cwec je. Ogwaŋe madudi oyido joywomere i tipo mere, winyin ma koyo oyido jogeto od jo i jange mere, aka kisi cwec onwaŋ'iye cemo.
DAN.4.13	Paka amedere ŋiyo, i menyirok paran i kanindo aneno jakur maleŋ oloro piny wok i polo. 
DAN.4.14	Jakur maleŋ okoko ni, “Toŋ woko yath, jange, kodi withe mere, kedhi olemo mere, aka ŋey ogwaŋe jowongoye i tiende, aka winyin jowongoye i jange. 
DAN.4.15	To weyi kasik mere kodi fuc mere i lowo, wothok gi nyweny kodi ywel, i lum mayom ma samba.”
DAN.4.15	“Weyi wodhieki gi thoyo ma polo, aka wolimi adec pere g'ogwaŋe madudi i lum ma piny. 
DAN.4.16	Weyi cunye wolokere paka cuny ogwaŋ, ma oro abirio. 
DAN.4.17	Me obedo or pa jakur maleŋ, ŋey jomakwo je jowoŋey nike Jamalo Swa dhumo ji je, aka nike go miyo dhum ri ŋata go oyero kiri jono ma josisiri.”
DAN.4.18	Me lek ma an, Nebukadineza aneno. Onyo Beltesazar, titi dwoŋ mere, paka cwo mariek je i ker paran jokinyal tito ran dwoŋ mere. To in inyalo, kwoŋbedo initie gi cuny pa Were Maleŋ kwoŋin.
DAN.4.19	Daniel m'oyido ilwoŋo ni Beltesazar, obedo gi dhier, aka paro pere ocando go swa ma sawa acel. Kere owaco rigo ni, “Beltesazar, ikir'iwey lek no kosa dwoŋ mere wocandi paro perin.”
DAN.4.19	Beltesazar odwoko ni, “Jadwoŋ paran, weyi lek me wobedi ri jono ma jodakin kodi jokwor perin! 
DAN.4.20	Yath m'ineno, m'odongo madwoŋ aka matek, ŋey withe mere ogeyo polo aka oyido neno gi gike piny je, 
DAN.4.21	ma boke mere oloth maŋon aka onyak olemo mathoth, m'oyido miyo cemo ri cwec je, aka ogwaŋe joywomere i tipo mere to winyin jogeto i jange.”
DAN.4.22	Meno in, Awi Kere! Itieko dongo madwoŋ aka matek. Dwoŋ perin omedere aka tundo i polo, aka dhum perin otundo i gike piny. 
DAN.4.23	Paka kere oneno jakur maleŋ oloro piny wok i polo ka waco ama: Toŋ piny yath aka nyek woko, to weyi kasik mere kodi fuc mere i lowo, wotwey gi nyweny kodi ywel, i lum ma samba; aka weyi wodhiekere gi thoyo ma polo, adec pere labedo g'ogwaŋe madudi ma oro abirio. 
DAN.4.24	Me dwoŋ mere, Awi kere, aka me or pa Jamalo Swa m'otieko bino kwoŋ rwoth paran kere. 
DAN.4.25	Ilakwanyin woko i dier ji, aka ilakwo i dier ogwaŋe madudi. Ilamiyin camo lum paka megikwe, iladhiekere gi thoyo ma polo ma oro abirio cuka inoŋey nike Jamalo Swa dhumo ker pa ji aka nike go miyo dhum ri ŋata go yero. 
DAN.4.26	Paka omiy or nike owey kasik yath kodi fuc mere, ker perin lakiyindira wok i hongo ma inoŋey nike Polo dhumo. 
DAN.4.27	Riameno, Awi kere, me rieko m'amiyin, aka yere gine. Pusere reco perin, gi timo gim'otire, weyi komo perin aka inyuthi jocandi wor, ŋey bero perin woyindira.
DAN.4.28	Gime je otimere ri Kere Nebukadineza. 
DAN.4.29	Rumacen ma gike ma dwe mar'apar g'ario go oyido wotho i wi kisul ot ma muluwir ma Babilon, 
DAN.4.30	aka owaco ni, “Me ki Babilon madwoŋ, m'atieko geto paka ot ma ker gi meni paran kodi ri dwoŋ ma dhum paran!” 
DAN.4.31	Kucel munyo wac no fodi k'opodho wok i dhok kere, dwondi mogo owok i polo ka waco ni, “Awi Kere Nebukadineza, oluwi kwoŋin ni, otiek mayin ker! 
DAN.4.32	Ilakwanyin woko wok i dier ji aka ilabedo g'ogwaŋe madudi. Ilamiyin camo lum paka megikwe ma oro abirio cuka inoŋey nike Jamalo swa dhumo ker pa ji aka nike go miyo dhum ri ŋata go yero.”
DAN.4.33	Gi piyo no won wac no otundo i kare kwoŋ Nebukadineza. Okwany go woko i dier ji, ocamo lum paka megikwe, delkwoŋe odhiekere gi thoyo ma polo, cuka yer kwoŋe odongo paka yer ango aka lwete olokere lwet winyo.
DAN.4.34	Munyo oro abirio no orumo, An Nebukadineza, atiŋo waŋan i polo, aka paro paran odwoko bongan.
DAN.4.34	Apako Jamalo Swa,
DAN.4.34	apako t'amiyo go dwoŋ go makwo cil gi cil;
DAN.4.34	kole dhum pere obedo dhum ma cil gi cil,
DAN.4.34	aka ker pere yindira wok i luse tundo i luse.
DAN.4.35	Go neno ji ma i piny paka gim'ongoye,
DAN.4.35	go timo gim'omito gi Lwak ma i polo
DAN.4.35	kodi ji ma i piny.
DAN.4.35	Ongoye ŋata nyalo juko cinge,
DAN.4.35	kosa penjo go ni, “Itimo aŋo?”
DAN.4.36	I sawa no paro paran odwoko bongan; aka dhum kodi wor odwoko ran ri dwoŋ ma ker paran. Jomic rieko paran kodi jodhum paran jorangan, odwokan dhumo ker paran, aka dwoŋ paran omedere.
DAN.4.37	Onyo an, Nebukadineza, apako aka atiŋo malo Kere ma i polo,
DAN.4.37	Kole tim pere obedo adieri,
DAN.4.37	yo pere obedo tiro,
DAN.4.37	aka jono ma jowotho i noro,
DAN.4.37	go nyalo dwoko jo piny.
DAN.5.1	Kere Belsazar otimo kalima madwoŋ ri jodhum pere gana aka omadho vini ruwaŋ jo. 
DAN.5.2	Belsazar omiyo or i wi math nike wokel atewe ma zahabu kodi ma feza ma bamere Kere Nebukadineza okwanyo wok i Ot pa Were i Yerusalem, ŋey go, jodhum pere, mon pere, nyithindho pere kodi mon pere ma thenge jowomedh'iye. 
DAN.5.3	Ameno owodhi atewe ma zahabu kodi ma feza m'oyido okwany wok i Ot pa Were i Yerusalem, aka kere, jodhum pere, mon pere, nyithindho pere kodi mon pere ma thenge jowomedh'iye. 
DAN.5.4	Jomadho vini ka jopako werin m'otimi gi zahabu, feza, ywel, nyweny, mbawo, kodi tele.
DAN.5.5	Piyo piyo lwet cingi dhano oneno to cako ndiko i kor ot ma peco pa kere cegin gi raŋaw. Kere oneno cingi jo no paka ondiko. 
DAN.5.6	Kenyo waŋ kere olokere matar, aka paro pere ocando go. Coko bambe olwogere, aka conge ocako gudirok kanyacel. 
DAN.5.7	Kere oywaki malo ni wokel jondijo ma jotimo gir'aura, Jokaldin, kodi jothieth. Kere owaco ri cwo mariek ma Babilon ni, “Ŋata nyalo kisoma kodi tito dwoŋ ma ndiko me ilaruko go gi law manyarangi ariŋo, thiwino ma zahabu i ŋute, aka labedo dhano mar'adek i dwoŋ i ker.” 
DAN.5.8	Kenyo cwo mariek je jobino, to jok'onyalo kisoma ndiko kosa tito ri kere dwoŋ mere. 
DAN.5.9	Kenyo Kere Belsazar obwok swa to cal ma waŋe lokere matar, aka jodhum pere jodhier.
DAN.5.10	Onyo munyo yok kere owinjo kere joluwo kwoŋ wac me gi jodhum pere, obino i ot ma kalima. Yok kere owaco ni, “Awi kere, yindira cil gi cil! Ikir'iwey paro perin wobwokin kosa cal perin wolokere. 
DAN.5.11	Nitie i ker perin jal ma cuny pa Were maleŋ nitie kwoŋe. I hongo pa benin onwaŋ nike go nitie gi lero, niaŋ kodi rieko paka rieko pa werin. Aka benin Nebukadineza oketho go bedo jadwoŋ pa jondijo ma joneno gima latimere, jondijo ma timo gir'aura, Jokaldin kodi jothieth. 
DAN.5.12	Daniel, ma kere oyido ocwoko rigo nyinge ni Beltesazar oyido nitie gi cuny ma gir'aura, ŋeyo, niaŋ, tito dwoŋ ma lek, sikoiyiko, kodi thango gim'opanere; aka go latito rin dwoŋ ma gime je.”
DAN.5.13	Kenyo okeli Daniel ruwaŋ kere, aka kere openjo go ni, “Iŋat'ibedo Daniel, acel kwoŋ jotwec ma baba kere okelo wok i Yuda? 
DAN.5.14	Atieko winjo nike cuny pa Were nitie kwoŋin, aka nike initie gi lero, niaŋ, kodi rieko ma gir'aura. 
DAN.5.15	Onyo otiek kelo ruwaŋan cwo mariek kodi jondijo ma joneno gima latimere, to jok'onyalo kisoma kodi tito ran dwoŋ ma ndiko me. 
DAN.5.16	To atieko winjo nike inyalo tito dwoŋ ma gimoro kodi thango gim'opanere. Onyo ka inonyal kisoma ndiko me, kodi tito dwoŋ mere, ilaruko rin nanga manyarangi ariŋo kodi thiwino ma zahabu i ŋutin, aka ilabedo jadhum mar'adek i ker.”
DAN.5.17	Daniel odwoko ka waco ruwaŋ kere ni, “Weyi mic perin wodoŋ rin, aka miy ŋatiman kemba perin; kucel alakisoma ri kere ndiko kodi tito dwoŋ mere. 
DAN.5.18	Awi kere, Were ma Jamalo Swa omiyo benin, Nebukadineza, ker, dhum, dwoŋ kodi wor: 
DAN.5.19	Kole kwoŋbedo dwoŋ ma Were omiyo go, ji je, nonin je, kodi dhodhok je jokirin gi lworo ruwaŋ go. Benin oneko jono ma go omito neko, oweyo jono ma go omito weyo jowokwo, omiyo wor ri jono ma go omito, aka odwoko piny jono ma go omito dwoko piny. 
DAN.5.20	To munyo noro opoŋ i cunye, to paro pere lokere matek, okwany go woko wok i kom pere ma dhum, t'imayo go dwoŋ. 
DAN.5.21	Okwany go woko wok i dier ji, t'iloko cunye paka cuny ogwaŋ. Go obedo g'ogwaŋe aka ocamo lum paka merikwa; delkwoŋe odhiek gi thoyo ma polo, cuka go ofonjere nike Were ma jamalo Swa dhumo kiri ker pa ji, aka miyo ŋata go oyero. 
DAN.5.22	To in wode, Belsazar, ikimwole i cunyin, makada nende oyido iŋeyo gime je. 
DAN.5.23	In itieko tiŋere malo kwoŋ Rwoth ma i polo. Okeli atewe ma Ot pa Were ruwaŋin, aka in, jodhum perin, mon perin, nyithindho perin, kodi mon perin ma thenge wimadh'iye vini. Witieko pako werin ma feza, zahabu, ywel, nyweny, mbawo kodi tele, ma jokinen kosa winji kosa ŋey. To Were ma luya perin nitie i cinge, aka yo perin je nitie i go, ikiworo. 
DAN.5.24	Am'omiyo go odhiro par cingi dhano ndiko gime.”
DAN.5.25	“Me ndiko m'ondiki: MENE, MENE, TEKEL kodi UPARISIN. 
DAN.5.26	Me dwoŋ mere: MENE nyutho ni Were otieko kwano ker perin, aka okelo i gike. 
DAN.5.27	TEKEL nyutho ni otiek kipima in i latir aka onwaŋ nike nitie gim'ongoye. 
DAN.5.28	PERES nyutho ni ker perin otiakere aka omiy Jomedes kodi Jopasia.”
DAN.5.29	Belsazar omiyo or aka oruki ri Daniel nanga manyarangi ariŋo kodi thiwino ma zahabu i ŋute to langa nike go obedo jadhum mar'adek i ker. 
DAN.5.30	Wor no won oneki Belsazar, kere pa Jokaldin. 
DAN.5.31	Dario Jamedes am'olunjo ker munyo oyido jaoro cegin piero aucel g'ario.
DAN.6.1	Osiemo Dario ketho i ker jodhum miya acel gi piero ario, jowobedi i ker gibe 
DAN.6.2	kodi jodongo pajo adek, ma Daniel oyido obedo acel kwoŋ jo. Jodhum oyido joosa rijo ŋey kere wokiri wokeŋ gimoro. 
DAN.6.3	Daniel onyutho kite m'opokere kwoŋ jodongo adek kodi jodhum ro cuny ma gir'aura m'oyido nitie kwoŋe, aka kere ocano yero go dhumo ker gibe. 
DAN.6.4	Ameno jodongo kodi jodhum jorango nger ma nwaŋo kiŋunyaŋunya kwoŋ Daniel i gigipiny manyaker, to jok'onyalo nwaŋo kiŋunyaŋunya kosa komo i go; kole Daniel oyido timo adieri aka oyido ongoye gi komo kosa banirok. 
DAN.6.5	Kenyo cwo no jowaco ni, “Wakilanwaŋo nger ma kiŋunyaŋunya kwoŋ Daniel i gigipiny manyaker, kwanyowoko i cik ma mako kwoŋ Were pere.”
DAN.6.6	Jodongo kodi jodhum jomiyere rieko to jokidho bongi kere, aka jowaco rigo ni, “Kere Dario yindira cil gi cil. 
DAN.6.7	Jodongo je ma ker me, jogavana, jodhum, jomic rieko kodi jotel, jotieko miyirok rieko ketho cik manyaker, kodi gima ridho nike ŋat'okway were mogo je kosa dhano ma ndelo piero adek, kwanyowoko in, Awi kere, wobol go i od simbwore. 
DAN.6.8	Onyo riameno, kere, kethi cik, i ndiko, aka iketh'iye cingin makiwire, cungo kwoŋ cik pa Jomedes kodi Jopasia.” 
DAN.6.9	Riameno kere Dario oketho cinge i ndiko kodi cik.
DAN.6.10	Makada nende Daniel oyido oŋeyo nike kere oketho cinge i ndiko, go odonjo i ot pere kareno dirisa pere ma kisika ma malo oyido oyawere yuthenge ma Yerusalem; go oguro conge piny to kwayo ka miyo Were foyo didek paka go oyido timo noknok. 
DAN.6.11	Cwo m'oyido joluwo tiendi go jobino to jonwaŋo Daniel munyo kwayo aka rango wor wok bongi Were pere. 
DAN.6.12	Kenyo jocore cegin gi kere aka jowaco rigo ni, “Awi kere ikiketho cingin i cik, nike ŋat'okway were mogo je kosa dhano kwanyowoko in, ma ndelo piero adek, wobol go i od simbwor?”
DAN.6.12	Kere odwoko ni, “Apaka nitie ameno, cungo kwoŋ cik pa Jomedes kodi Pasia aka kiwire.”
DAN.6.13	Jodwoko ka jowaco ruwaŋ kere ni, “Daniel, acel kwoŋ jotwec ma wok Yuda kiworin awi kere, kosa cik m'itieko keth'iye cingin; to go kwayo didek i ndelo.”
DAN.6.14	Munyo kere owinjo wac me, k'osangala go swa, aka oketho i cunye botho Daniel, aka otemo gi kinen cuka waŋceŋ opodho botho go. 
DAN.6.15	Kenyo cwo no jocokere bongi kere, aka jowaco rigo ni, “Ŋey, awi kere, ni cik pa Jomedes kodi Jopasia obedo ni, Ongoye ndiko kosa cik ma kere otieko ketho ma wire.”
DAN.6.16	Kere omiyo or t'ikelo Daniel, aka obol go i od simbwore. Onyo kere oluwo ka waco ri Daniel ni, “Were perin m'ikwayo noknok labothin.” 
DAN.6.17	Kenyo okeli tele t'iumo gine dhok od simbwore, aka kere omwono gi peta pere kodi peta pa rwodhe pere; r'atoŋa ni wongoye gima wowire kwoŋ Daniel. 
DAN.6.18	Kere ogik i muluwir pere, aka oriyo kec wor gibe m'ongoye wiro paro kaman, aka nindo k'omako waŋe.
DAN.6.19	Kere omondo cew gi ŋamba, aka oredo kadho i od simbwore. 
DAN.6.20	Munyo kere otundo i od simbwore, oywaki gi geregere ri Daniel ni, “Daniel, ŋeca pa Were makwo, Were perin m'ikwayo noknok onyalo bothin kwoŋ simbwore?”
DAN.6.21	Daniel odwoko ni, “Awi kere, yindira cil gi cil. 
DAN.6.22	Were paran ooro malaika pere m'ocego dhok simbwore, aka jok'omiyan litho, kwoŋbedo abu banja ruwaŋ go kodi ruwaŋin, awi kere, angoye gi komo.”
DAN.6.23	Kere osangala swa ri Daniel, aka omiyo or nike wofudhi Daniel wok i od simbwore. Ameno ofudhi Daniel aka ongoye adhola m'onwaŋ kwoŋe, kwoŋbedo Were obotho go. 
DAN.6.24	Kere omiyo or aka okeli cwo m'oyido josegeya Daniel t'ibolo jo i od simbwore gi mon pajo kodi nyithindho pajo. Simbwore jopor kwoŋ jo to joŋinyo cokin pajo mafodi jok'otundo kada i pendi od simbwore.
DAN.6.25	Kere Dario ondiko ri ji je, nonin je, dhodhok je, ma jobedo i piny ni, “Siem gibe wobedi riwin. 
DAN.6.26	Amiyo or ni, i kisi adec ma ker paran, ji joripo kirin kodi lworo Were pa Daniel.”
DAN.6.26	“Kole go obedo Were mar'adieri makwo,
DAN.6.26	go kiwire cil gi cil,
DAN.6.26	ker pere kilarere,
DAN.6.26	aka dhum pere ongoye gike.
DAN.6.27	Go gonyo aka botho,
DAN.6.27	go timo ranyuth kodi gir'aura i polo kodi i piny,
DAN.6.27	go m'otieko botho Daniel
DAN.6.27	wok i meni pa simbwore.”
DAN.6.28	Ameno Daniel me oyindira i hongo ma dhum pa Dario, kodi i hongo ma dhum pa Siras Japasia.
DAN.7.1	I oro marapena ma dhum pa Kere Belsazar ma Babilon, Daniel oneno menyirok to leko munyo go nindo i kanindo pere. Go ondiko lek kodi gima go oneno me: 
DAN.7.2	Daniel oluwo ka waco ni: Aneno i menyirok paran wor, aka neni, koyo aŋwen ma i polo joyengo nam madwoŋ. 
DAN.7.3	Ogwaŋe aŋwen ma jopokere jowok i nam. 
DAN.7.4	Acel oyido cale gi simbwor, aka nitie gi bwombi ango. Kenyo munyo agawo, obudhi woko bwombe t'itiŋo malo wok piny, aka omiy cungo gi tiende paka dhano, t'imiyo cuny dhano.
DAN.7.5	Ogwaŋ man, mar'ario owok, ma cal gi amudhe, aka otiŋere i thenge acel, oyido nitie gi kediŋete adek i dhoke, i dier lake; t'iwaco rigo ni, “Ay malo icami riŋo kweth.”
DAN.7.6	Rumacen aneno kendo ogwaŋ mar'adek, ma cal gi kwac, oyido nitie gi bwombi winyo aŋwen, kodi wic mere aŋwen, aka omiy go dhum.
DAN.7.8	Munyo fodi aparo kwoŋ tunge, tungi man mathin owok, aka mafodi k'owoki tunge marapena adek ofudhere gi fuce mere. I tunge mathin me, oyido nitie waŋ jo ma cal waŋ dhano, gi dhok jo ma luwo gigipiny madongo.
DAN.7.10	Malawa ma mac otula to mol ruwaŋ go. Ganin gi ganin jotiyo rigo, aka ganin apar jocungo ruwaŋe, oyaw kapido, t'iyawo kitawin.
DAN.7.11	Aŋiyo munyo awinjo derino ma wac ma tungi oluwo, aka paka aŋiyo oneki ogwaŋ t'ibolo delkwoŋe i mac maliel. 
DAN.7.12	Paka ri ogwaŋ m'odoŋ, omay jo woko dhum pajo, to imedo kwo pajo ma hongo gi hongo.
DAN.7.14	Ri go omiy dhum, dwoŋ, kodi ker, ŋey ji je, nonin je, kodi dhodhok je jowotiy rigo. Dhum pere obedo dhum ma cil gi cil, ma kilarumo, aka ker pere kilarere.
DAN.7.15	An Daniel, cunyan oraman, aka menyirok me ocando paro paran. 
DAN.7.16	Acore cegin gi acel kwoŋ jom'oyido ocungo cegin, t'apenjo go adieri ma gime. Ameno go owaco ran, to miyan ŋeyo dwoŋ ma gigipiny me. 
DAN.7.17	Ogwaŋe madongo aŋwen me jobedo kerin aŋwen ma jolaay i piny. 
DAN.7.18	To jomaleŋ pa Were ma Jamalo Swa jolatero ker, to jodhumo cil gi cil, makicutho.
DAN.7.19	Kenyo amito ni aŋey adieri ma mako kwoŋ ogwaŋ mar'aŋwen, m'oyido opokere kwoŋ wadi, ma kelo lworo swa, m'oyido nitie gi lake ma nyweny, gi lwet cinge ma ywel, m'ocamo, oturo mathindho thindho, to nyono ŋinjeŋinje gi tiende; 
DAN.7.20	kodi tunge aŋwen m'oyido nitie i wic mere, kodi m'owok mathin, rumacen ma tunge adek fudhirok, tunge m'oyido nitie gi waŋe, kodi dhoke m'oluwo gigipiny madongo, ma cal mere oyido loyo wadi. 
DAN.7.21	Paka aŋiyo, tunge me olwenyo gi jomaleŋ to loyo jo, 
DAN.7.22	cuka Ŋatacene obino, t'ithumo banja ri jomaleŋ pa Jamalo Swa, to hongo tundo ma jomaleŋ jodhumo.
DAN.7.23	Me gima go owaco: Ogwaŋ mar'aŋwen labedo ker mar'aŋwen i piny, ma lapokere kwoŋ ker je, aka lacamo piny gibe, lanyono piny, to turo mathindho thindho. 
DAN.7.24	Tunge apar m'owok i ker me obedo kerin apar ma jolaay, aka man laay yuŋey jo, aka go lapokere kwoŋ kerin marapena, aka go ladhumo kerin adek ca. 
DAN.7.25	Go laluwo wac madongo kwoŋ Jamalo Swa, to paro wiro hongo kodi cik; aka ilamiyo i cingi go cuka oro gi oro kodi adec oro. 
DAN.7.26	To ilayawo kapido t'ithumo banja, aka ilamayo go dhum, ilawaŋo kodi reyo woko kicutho. 
DAN.7.27	Kenyo ker, dhum kodi dwoŋ ma kerin i pendi polo gibe ilamiyo jomaleŋ pa Jamalo Swa ma ker pere obedo ker ma cil gi cil, aka ker je jolatic rigo kodi winjo go.
DAN.7.28	“Me gike ma menyirok no. Paka ri an Daniel, paro paran ocandan swa, aka cal paran olokere; to akano wac me i cunyan.”
DAN.8.1	I oro mar'adek ma dhum pa Kere Belsazar, an Daniel aneno menyirok man, rumacen munyo atieko neno marapena. 
DAN.8.2	Aneno i menyirok; aka munyo aneno, oyido anitie i Susa tindi madwoŋ, manitie iy'adec ma Elam, aka aneno i menyirok oyido anitie i thengi malawa Ulay. 
DAN.8.3	Atiŋo waŋan malo t'aneno wod rombo ocungo i thengi malawa, oyido nitie gi tunge ario. Tunge je oyido jobor, to acel oyido bor loyo man, aka mabor mere owok macowe. 
DAN.8.4	Aneno wod rombo lokere mager yuwok ceŋ, yumalo, kodi yupiny, m'ongoye ogwaŋ m'onyalo cungo ruwaŋ go, kosa ongoye ŋat'onyalo botho wok i cingi go, to go otimo paka yenyo aka olokere madwoŋ.
DAN.8.5	Munyo fodi agawo, aneno wod diel owok yuwok ceŋ ruwaŋ piny gibe, to geyo piny; aka oyido nitie gi tunge ma neno i dier waŋe. 
DAN.8.6	Wod diel obino bongi wod rombo m'oyido nitie gi tunge ario, m'aneno ocungo i coŋino ma malawa, aka oŋweco bonge i keme ma meni pere. 
DAN.8.7	Aneno wod diel core bongi wod rombo gi nge kwoŋe, aka ogoyo wod rombo to turo woko tunge ario, ma wod rombo ongoye gi meni ma cungo ruwaŋe. Wod diel ofwodo piny wod rombo to nyono, aka oyido ongoye ŋat'obothi wod rombo wok i cinge.
DAN.8.8	Kenyo to wod diel lokere madwoŋ swa, to i meni pere tunge madwoŋ otur, aka i liende otwi tunge aŋwen, ma joŋiyo yu koyin aŋwen ma i polo. 
DAN.8.9	Wok i tungi acel kwoŋ jo, owok tungi mathin, m'odongo madwoŋ swa yupiny kodi yuwok ceŋ, kodi yu lowo maŋon.
DAN.8.10	Tungi me odongo tundo kiri i Lwak ma i polo, aka obolo piny Lwak man kodi micalin, to nyono jo. 
DAN.8.11	Go otiŋere malo kiri kwoŋ jadhum pa lwak, aka omayo go mic ma cil gi cil aka kabedo ma Kabedo Maleŋ pere omaki. 
DAN.8.12	Kwoŋbedo kidakana, omiy go Lwak kanyacel gi mic ma cil gi cil, aka obolo piny adieri, to medo timo maber i gima go otimo.
DAN.8.13	Awinjo ŋataleŋ luwo, aka ŋataleŋ man owaco ri m'oyido luwo ni, “Gigipiny m'onenere i menyirok me omedere kiri keraŋo?” 
DAN.8.14	Go odwokan ni, “Ma ndelo 2,300 wor kodi odikin, aka Kabedo Maleŋ me lagik i kare.”
DAN.8.15	Munyo an, Daniel atieko neno menyirok, atemo niaŋ kwoŋe; kenyo aneno cal pa dhano m'ocungo ruwaŋan. 
DAN.8.16	Kenyo awinjo dwondi dhano lwoŋo i dier coŋino ma Ulai ni, “Gabriel, miy jal me woniaŋi kwoŋ menyirok.” 
DAN.8.17	Munyo go obino cegin kam'oyido acung'iye, abwok aka apodho t'ariere piny gi nyiman. To go owaco ran ni, “Awi wod dhano, niaŋ ni menyirok me obedo ma hongo ma rumacen.”
DAN.8.18	Paka go oluwo kodan, nindo okwalan gi waŋan piny. To go ogeyan, to miyan ay malo cungo. 
DAN.8.19	Go owaco ran ni, “Neni, alamiyin ŋeyo gima latimere i gike ma keme; kole i hongo m'oyikere gike latundo.”
DAN.8.20	“Wod rombo m'ineno nitie gi tunge ario, obedo kerin ario ma Medes kodi Pasia. 
DAN.8.21	Wod diel ma yer mere ojaŋ m'ineno obedo kere ma Gris, aka tungi madwoŋ manitie i dier waŋe obedo kere marapena. 
DAN.8.22	Paka ri Tungi m'otur, to tunge aŋwen wok i liende obedo kerin aŋwen ma lawok i piny no, to kilabedo gi meni pere.”
DAN.8.23	“I gike ma dhum pajo, ka reco pajo oromo, kere manitie gi cal mager, ma jatwodo laay. 
DAN.8.24	Go ladongo matek i meni, to ki gi meni pere, go lareyo woko ma kiwacere, aka lakiyindira i gima go timo. Go lareyo woko jomeni kodi ji pa jomaleŋ. 
DAN.8.25	Kwoŋbedo go jabanirok, twodo lapoŋ i cinge kodi i cunye to won tiŋere malo. Go lareyo woko ji kweth ma k'ogwoko jo, aka lapiemo kiri gi Kere maloyo. T'ilaturo go ki gi cingi dhano. 
DAN.8.26	Menyirok ma wor kodi odikin m'owaci rin me obedo adieri, riameno iripo kano nyaliŋliŋ kwoŋbedo latero ndelo kweth mafodi k'otundo i kare.”
DAN.8.27	An Daniel anyocere, aka abedo matwo ma ndelo mogo; kenyo aay malo timo tic pa kere. To oyido adhier gi menyirok, aka akiniaŋ kwoŋe.
DAN.9.1	I oro marapena pa Dario wod Ahaswero, nyakwar Jomedes, m'oketh bedo kere dhumo Jokaldin, 
DAN.9.2	i oro marapena ma dhum pere, an Daniel aniaŋ i ndiko, cungo kwoŋ wac pa Rwoth m'obino ri Yeremia jatuci wac Were, nike Yerusalem lakisika ma oro piero ario. 
DAN.9.3	Kenyo awiro waŋan bongi Rwoth, rango radwok i kwayo kodi ywakirok gi riyo kec, ruko kutiya kodi bedo i buru. 
DAN.9.4	Akwayo Rwoth Were paran t'apusere k'awaco ni, “Awi Rwoth Were madwoŋ, ikelo lworo, aka ikuro cikirok kodi mar makiwire ri jono ma jomarin kodi jono ma jokuro or perin.”
DAN.9.5	“Watieko timo reco, watimo gi komo, watimo gikidakana to wagwenyere, kiri gi wirok kwoŋ or perin kodi cik perin. 
DAN.9.6	Wakiwinjo ŋecin perin, jotuci wac Were, ma joluwo i nyingin gi kerin mawan, jodhum mawan, kwarere mawan, kodi ji ma piny. 
DAN.9.7	Awi Rwoth, itimo gim'otire, to wiwan okwot kamaler ndelo me, ji ma Yuda, ji ma jobedo i Yerusalem, kodi Joisiraili je, cegin kodi bor, i lowo je m'ikedh'iye jo, kwoŋbedo jotimo gibanirok rin. 
DAN.9.8	Awi Rwoth, wiwan okwot kamaler, kerin mawan, jodhum mawan, kwarere mawan, kwoŋbedo watimo gimarac kwoŋin. 
DAN.9.9	To in Rwoth, itimo wor aka icwako, makada nende watieko gwenyirok kwoŋin. 
DAN.9.10	Wakiwinjo dwondi Rwoth Were mawan gi luwo cik pere, ma go omiyo wan luwo kwoŋ ŋecin pere jotuci wac Were. 
DAN.9.11	Joisiraili je joturo cik perin aka jowire gi thenge, jokwero winjo dwondin. Riameno lam kodi kwoŋirok m'ondiki i cik pa Musa ŋeca pa Were opodho kwoŋ wan, kwoŋbedo watimo gimarac kwoŋe. 
DAN.9.12	Itieko ridho wac perin, m'iluwo kwoŋ wan kodi jothum banja mawan ma jothumo riwan banja, gi kelo kwoŋ wan raco madwoŋ, m'oyido fodi k'otimere i pendi polo paka itimo kwoŋ Yerusalem. 
DAN.9.13	Paka ondiki i cik pa Musa, raco me je opodho kwoŋ wan, kucel wakirango waŋ Rwoth Were mawan, wirok kwoŋ reco mawan kodi luwo adieri pere. 
DAN.9.14	Riameno Rwoth oŋiyo raco me cuka okelo kwoŋ wan. Adieri Rwoth Were mawan otire i gima go otieko timo; to wakiwinjo dwondi go.”
DAN.9.15	“Aka onyo pama, Awi Rwoth, Were mawan m'iwodho ji perin wok i lowo ma Misir gi cingin matek, t'itimo nyingin, paka i ndelo me watieko timo reco kodi kidakana; 
DAN.9.16	Awi Rwoth, cungo kwoŋ tim perin m'otire, akwayin, weyi nge perin kodi keme perin, wongoye woko kwoŋ tindi perin madwoŋ Yerusalem, got perin maleŋ. Kole reco mawan kodi reco pa kwarere mawan omiyo Yerusalem kodi ji perin jolokere wickwot i dier joger mawan. 
DAN.9.17	Onyo riameno, Awi Were mawan, winji kwayo pa ŋeca perin, kodi ywak pere, aka ro in won, Rwoth, weyi lero perin womenyi Ot pa Were m'orey woko. 
DAN.9.18	Awi Were paran, ciki ithin iwinji, yaw waŋin ineni, candirok mawan, kodi tindi perin madwoŋ, m'ilwoŋo gi nyingin. Kole wakikwayin kwoŋbedo watimo gim'otire, to kwoŋbedo wor perin dwoŋ. 
DAN.9.19	Awi Rwoth, winji, Awi Rwoth cwaki, Awi Rwoth winji aka tim, ikir'igali! Ro in won, Awi Were paran, kwoŋbedo ilwoŋo tindi perin madwoŋ kodi wan gi nyingin!”
DAN.9.20	Munyo oyido aluwo, kareno akwayo gi pusirok reco paran kodi reco pa ji paran Isiraili, gi ywak ruwaŋ Rwoth Were paran ri got maleŋ pa Were; 
DAN.9.21	munyo fodi aluwo i kwayo, jacwo Gabriel m'oyido atieko neno i menyirok, obino bongan, munyo ay mayil yil i sawa ma miyo cowirok m'othieno. 
DAN.9.22	Go omiyan ŋeyo, oluwo kodan ka waco ni, “Awi Daniel abino miyin rieko kodi niaŋ. 
DAN.9.23	I cakirok ma kwayo perin wac owok, aka abino nyuthin. Kole omarin swa; riameno niaŋ wac no kodi menyirok.”
DAN.9.24	“Oro piero ario dibirio, Were otieko luwo kwoŋ ji perin kodi tindi perin maleŋ, cowo raco kodi reco, kodi cwako reco, kelo tiro ma cil gi cil, kodi kelo i kare menyirok kodi jatuci wac Were, kodi wiro gi mo Kamaleŋ Loyo. 
DAN.9.25	Riameno niaŋ nike wok i hongo m'owodhi or ma dwoko kodi geto kendo Yerusalem tundo i hongo pa ŋat'owir gi mo, Jadhum, latero dibirio ma oro abirio, ilageto kendo Yerusalem gi royin kodi kor ot matek aka lacungo dibirio ma oro piero aucel g'ario; to me labedo hongo ma teko. 
DAN.9.26	Rumacen ma oro dipiero aucel g'ario no, ilakwanyo woko ŋat'owir gi mo aka go langoye gi gimoro, to ji pere jolabino reyo woko tindi madwoŋ kodi Ot pa Were. Gike mere labino paka mikula pi, kelo lweny, rerok ma kiwacere. 
DAN.9.27	Go latimo cikirok matek gi ji kweth ma oro abirio, aka iy'adec ma oro me go lakelo gike ma cowirok kodi mic. I kabedo pajo ilaketho amien ma reyo woko, cuka tundo hongo ma Were lareyo woko ŋata reyo woko.”
DAN.10.1	I oro mar'adek ma dhum pa Siras kere ma Pasia, wac omenyere ri Daniel m'oyido ilwoŋo bende ni Beltesazar. Wac me oyido obedo adieri aka mako kwoŋ lweny madwoŋ. Daniel oniaŋ wac me kwoŋbedo, olimo niaŋ kwoŋe i menyirok.
DAN.10.2	I hongo no, an Daniel, oyido aywak ma sabiti adek. 
DAN.10.3	Akicamo cemo maleny, dhokan k'obilo riŋo kosa vini; aka akiwire gi mo, ma sabiti adek.
DAN.10.4	Ka piero ario g'aŋwen ma dwe marapena, munyo oyido acungo i thengi malawa madwoŋ, Tigris, 
DAN.10.5	atiŋo waŋan malo, t'aŋiyo, aka neni, jacwo m'oruko nanga mafoth, to tweyo piero gi del ma zahabu macil ma Ufaz. 
DAN.10.6	Delkwoŋe oyido minyin paka tele ma welo, nyime oyido cal lithkoth, aka waŋe oyido cal mac maliel, cinge kodi tiende kicin gi ywel, aka derino ma wac pere oyido cal derino pa Lwak.
DAN.10.7	An, Daniel aneno menyirok kendan, to cwo m'oyido jonitie bongan jok'oneno menyirok. Kirin madwoŋ opodho kwoŋ jo, aka joŋweco pondo. 
DAN.10.8	Adoŋ cen kendan, t'aneno menyirok madwoŋ me. Meni oloyan aka waŋan olokere matar, akinyalo doŋ gi meni. 
DAN.10.9	Awinjo derino ma wac pere, aka paka awinjo, nindo otimo pa kwalan t'apodho gi nyiman piny. 
DAN.10.10	Kenyo cingi dhano ogeyan, aka omiyo congan kodi par cingan kirin.
DAN.10.11	Go owaco ran ni, “Awi Daniel, omarin swa, niaŋ wac m'akidho waco rin. Cungi gi tiendin, kole onyo atieko orin.” Munyo go luwo wac me ran, oyido acungo, k'akirin.
DAN.10.12	Go owaco ran ni, “Ikir'ilwor Awi Daniel, kole wok i ndelo marapena m'iketho cunyin ma niaŋ, kodi mwolok ruwaŋ Were perin, owinji wac perin, aka atieko bino ro wac perin. 
DAN.10.13	Kere ma Pasia opiemo kodan ma ndelo piero ario g'acel. To Mikaili, acel kwoŋ jotel pa jomalaika, obino konyan, aka adoŋ cen kenyo gi kerin ma Pasia. 
DAN.10.14	Abino miyin niaŋ gima latimere ri ji perin i ndelo ma rumacen. Kucel menyirok latero ndelo kweth.”
DAN.10.15	Paka go oluwo kodan wac no, aketho waŋan piny i lowo, aka akinyalo luwo. 
DAN.10.16	Aneno ŋata cale wot ji geyo dhokan, ayawo dhokan t'aluwo, aka awaco ri ŋat'oyido ocungo ruwaŋan ni, “Rwoth paran, menyirok me omiyan litho ma meni paran orumo. 
DAN.10.17	Anonyal nedi, an ŋeca pa rwoth, luwo gi rwoth paran? Kole pama ongoye meni kiri gi luya je m'odoŋ kwoŋan.”
DAN.10.18	Kenyo ŋata cale wot ji ogeyan kendo, aka omiyan meni. 
DAN.10.19	Go owaco ran ni, “Awi jacwo m'omar swa, Ikir'ilwor, siem wobedi kodin, bedi matek, bedi matek.” Munyo go otieko luwo kodan, omiyan bedo gi meni, aka awaco ni, “Weyi rwoth paran woluwi, kole itieko miyan meni.”
DAN.10.20	Go openjan ni, “Iŋeyo raŋo abino bongin? Onyo pama aripo gik lweny gi wod kere ma Pasia, aka k'atieko gi go, nyaka wod kere ma Gris labino. 
DAN.10.21	To alanyuthin gim'ondiki i ndiko mar'adieri, aka ongoye ŋata nyutho teko kodan, kwanyowoko Mikaili wod kere perin.”
DAN.11.1	Aka onyo paka ri an, Daniel, i oro marapena ma dhum pa Dario Jamedes, acungo ma ridho kodi thielo go.
DAN.11.2	Aka onyo pama alawaco riwin adieri. Kerin adek man jolaay i Pasia. Kere mar'aŋwen labedo gi ŋaŋo loyo wadi, aka k'otieko lokere matek gi ŋaŋo pere, go lamiyo kisi dhano lweny gi ker ma Gris.
DAN.11.3	Kere ma jameni laay, aka ker pere labedo madwoŋ to timo paka go yenyo. 
DAN.11.4	Aka ka go nyaka ay ker pere ilaturo woko, t'ipoko diŋwen yu koyo aŋwen ma polo, to ki ri nyikwaye, kosa cungo kwoŋ ker ma go odhumo; kole ilafudho woko ker pere to kadho ri joman ma jok'obedo nyikwaye.
DAN.11.5	Kere ma yupiny lalokere matek aka acel kwoŋ jomituka pere lalokere matek loyo go aka dhum pere labedo dhum madwoŋ. 
DAN.11.6	Ka oro mogo okadho jolatimo can ma makirok kanyacel, aka nyar kere ma yupiny labino bongi kere ma yumalo ma timo siem; to go kodi nyithindho pere jok'ocir; t'ibino kijala jo, jokur pere, nyathi pere, kodi nyatoro m'othielo go.
DAN.11.7	I hongo no jange ma wok i fuc pere latwi i kabedo pere; go labino kwoŋ jolweny to donjo i cel pa Kere ma yumalo, aka go bino tic gi jo to kengila jo. 
DAN.11.8	Aka werin pajo bende gi calin pajo m'oleny g'atewe pajo ma welo ma feza gi zahabu ma jonitie i katwec, go lakwanyo to tero Misir aka go lajuko ma oro mogo monjo kere ma yumalo. 
DAN.11.9	Aka go bino kidho i ker pa kere ma yumalo, to bino dok i piny pere won.
DAN.11.10	Wote jolakitugila lweny to jocoko muma jolweny mathoth, jolakidho i thotho to joluwo, aka jobino kitugila lweny kendo tundo kiri i cel pere. 
DAN.11.11	Nyaka to kere ma yupiny, ka cunye otieko ŋedhere, lawok to lwenyo gi kere ma yumalo; aka go latiŋo malo muma jolweny madwoŋ, t'iketho jolweny no i cinge. 
DAN.11.12	Aka ka jolweny no otiek tiŋo okadhi gi jo, adundo pere latiŋere malo aka lamiyo cuny ji kweth podho, to go k'oloy. 
DAN.11.13	Kole kere ma yumalo bino doko miyo dongo ri muma, madwoŋ loyo macon; aka ka gike otundo, go labino gi jolweny madwoŋ gi gigipiny kidhur.
DAN.11.14	I hongo no jokweth jolaay kwoŋ kere ma yupiny; aka wot jogwayo i dier ji perin won jolatiŋere malo ma ketho i kare awanya pajo; to jobino podho. 
DAN.11.15	Kenyo kere ma yumalo labino to konjo woko rageŋ, to mako tindi madwoŋ m'otinda. Jolweny ma yupiny jok'ocir jo kodi ji mere m'oyer aka jok'obedi gi meni ma ciro. 
DAN.11.16	To ŋati m'obin kwoŋe latimo paka go won mito, aka ongoye ŋata bino cungo ruwaŋe; aka lacungo i lowo maŋon, aka rerok mere makicutho labedo i cinge. 
DAN.11.17	Go laketho paro pere ma bino gi meni ma ker pere je, go lakelo winjirok ma siem to timo jo. Go lamiyo go nyar mon ma reyo woko ker; to k'ocir kosa olim kwoŋe. 
DAN.11.18	Aka rumacen go lawiro waŋe yuthengi nam, aka lakwanyo mathoth kwoŋ jo; to jamituka laketho i gike kwoto pere; adieri go ladwoko kwoto pere rigo. 
DAN.11.19	Kenyo go lawiro waŋe yu cel ma piny pere won; to go lakitangatanga to podho, aka k'onwaŋ go.
DAN.11.20	Go laay i kabedo pere to dhiro jadhum madwoŋ ma ker, aka i hongo manok, ilaturo go, kada k'obedi i nge kosa i lweny.
DAN.11.21	I kabedo pere lawok dhano m'iŋisa m'oyido fodi k'oyim kwoŋe dwoŋ ma dhum ma ker; go labino nyaliŋliŋ to mako ker, kareno inyero go. 
DAN.11.22	Ilareyo woko kicutho jolweny ruwaŋe aka ilaturo jo kodi wod kere ma cikirok bende. 
DAN.11.23	Aka wok i hongo m'otimi gi go yerok ma makirok kanyacel, latimo tim ma twodo; aka lalokere matek gi nyaka ji manok. 
DAN.11.24	Go labino nyaliŋliŋ i kabedo ma lowo ma diwa mar'adec aka latimo gima bacere pere kodi kwarere pere jok'otimo, kedho i dier jo gim'onyaga gi lim. Go latimo can kwoŋ cel, to can pere labedo nyaka ma hongo. 
DAN.11.25	Go laguro meni pere kodi adundo pere kwoŋ kere ma yupiny gi jolweny madwoŋ; to kere ma yupiny lakitugila lweny gi jolweny mathoth swa kendo ma jomeni; to go k'ocir, rupiri ilacamo tiende gi piny. 
DAN.11.26	Kiri jono ma jocamo cemo pere ma dicwe, jolaturo go, aka ilayweyo woko jolweny pere, aka mathoth kwoŋ jo, jolapodho piny ma jotho. 
DAN.11.27	To paka ri kerin ario kwoŋ jo, adundin pajo lagondere kwoŋ gimarac; jolaluwo twodo i meza acel, to jok'oloy; rupiri gike fodi ripo timere i hongo m'oyik. 
DAN.11.28	Aka go lagik i piny pere won gi lim madwoŋ, t'adundo pere lajengere kwoŋ cikirok maleŋ. Go latimo mito pere, to gik i piny pere won.
DAN.11.29	I hongo m'oyik, go lagik to bino yupiny; to k'obedi i hongo me paka cango obedo con. 
DAN.11.30	Mele ma Kitim jolabino kwoŋe, to bedo gi lworo to tiŋo cinge malo, to gik ma nge omako to raŋo gir'atima kwoŋ cikirok ma leŋo. Go lagik to ketho kinen kwoŋ jono ma jojwango cikirok ma leŋo. 
DAN.11.31	Jolweny ma wok bonge jolamenyere to jokoco Ot pa Were kodi cel, to jokwanyo woko cowirok awaŋa ma noknok. Jolajengo gimienirok ma kelo kidamba. 
DAN.11.32	Go ladwoŋo gi nyero jono ma joturo cikirok; to ji ma joŋeyo Were pajo, jolacungo matek to jonwaŋo gir'atima. 
DAN.11.33	Aka jono ma joriek ma jonitie i dier ji jolamiyo niaŋ ri ji mathoth, kada jolatho g'abor kodi mac m'odheth, gi twec kodi kinyaga, ma hongo mogo. 
DAN.11.34	Ka jotangatanga, ibino konyo jo nyaka mathi. Aka ji mathoth jolariwere gi jo gi rendirok, 
DAN.11.35	aka manok kwoŋ jono ma joriek jolakitangatanga, ma loko jo m'olonyo gi cido reco pajo cuka tundo hongo ma gike, kole obedo ri hongo m'oyik.
DAN.11.37	Go k'odew kwoŋ werin pa kwarere pere, kodi meno ma mon jomaro; go k'odew kwoŋ were mogo je, go labedo ŋatadwoŋ loyo je. 
DAN.11.38	Kwanyowoko go laworo were ma cel makiweno me gin, were ma kwarere pere oyido jokuya, laworo gi zahabu gi feza, gi telin ma welo kodi mic ma welo. 
DAN.11.39	Go latic kodi cel ma jotek loyo gi kony pa were ma woko; ŋati mogo m'oyerere gine, bino miyo go dwoŋ gi wor. Go bino loko jo jodhum pa jomathoth to poko lowo atana.
DAN.11.40	I hongo ma gike, kere ma yupiny bino monjo go; to kere ma yumalo bino yombere kwoŋe pa asur, gi cawilin kodi cwo ma jogweyo punde, gi mele kweth; aka go bino kidho i piny to mako to luw'iye paka mikula pi. 
DAN.11.41	Go ladonjo i piny maŋon. Jomathoth jolakitangatanga, to jome jobino kwale i cinge: Edom kodi Mowab kodi ji marapena ma Amon. 
DAN.11.42	Go bino rieyo cinge kwoŋ piny, aka piny ma Misir k'obothi. 
DAN.11.43	Go lalokere jadhum ma od lim ma zahabu gi feza, kodi gigipiny je ma welo ma Misir; kodi Jolibia aka Joethopiya jolaluwo masembo pere. 
DAN.11.44	To radwok ma yuwok ceŋ kodi ma yumalo ladwoko go, aka go lawok woko gi keme madwoŋ matieko gi reyo woko kicutho jomathoth. 
DAN.11.45	Go bino jengo wemin pere ma cel pa kere i dier name kodi got maŋon ma leŋo; kucel go latundo gike pere, aka langoye ŋat'okony go.
DAN.12.2	Aka mathoth kwoŋ jono ma jonindo i fukefuke ma lowo jolacew, megi i kwo makirum, megi i wickwot ma cil gi cil megi i kwo ma bukony. 
DAN.12.3	Jomariek jolaliel paka lero ma pondeponde; aka jono ma jotelo ji kweth timo gim'otire jolaminyin paka micalin cil gi cil.
DAN.12.5	Kenyo an Daniel, aŋiyo, t'aneno j'ario man, acel oyido ocungo i thengi malawa me, aka man i thenge ca. 
DAN.12.6	Acel openjo jacwo m'oyido oruko nanga mafoth, aka oyido ocungo wi pi ma mol ni, “Obedi kiri keraŋo aka nyaka gike ma gir'aura me obin?”
DAN.12.8	Awinjo to oyido akiniaŋ; ameno apenjo ni, “Rwoth, aŋo ma lawok kwoŋ gime?”
DAN.12.9	Go odwokan ni, “Awi Daniel, kadhi, wac me okan nyaliŋliŋ aka omwon tundo i hongo ma gike. 
DAN.12.10	Jomathoth jolacido woko reco pajo, jolaloko kwo pajo macil, ilalonyo jo, to jokidakana jolamedere timo kidakana. Ongoye jakidakana ma laniaŋ, to jono ma joriek jolaniaŋ.”
DAN.12.12	Josilwany a joma jotim adieri i ndelo 1,335 orum.”
DAN.12.13	“To in kadhi i yo perin tundo i hongo ma gike. Ilaywomere t'iay jolo kemba perin i hongo ma gike.”
HOS.1.2	Munyo Rwoth oluwo gi Hoseya marapena, Rwoth owaco ri Hoseya ni, “Kadhi, inywom dhako m'obedo malaya aka i nywol nyithindho ma jobedo malaya paka go, kole piny timo malaya madwoŋ swa gi jwango Rwoth.” 
HOS.1.3	Hoseya okadho to nywomo Goma nyar Diblayim. Goma ogamo iye to nywolo ri Hoseya wode.
HOS.1.5	I ndelo no alaturo asere ma Isiraili i milelo ma Yezirel.”
HOS.1.6	Goma ogamo iye kendo to nywolo nyare. Rwoth owaco ri Hoseya ni, “Cwoki nyinge ni Loruhama;
HOS.1.7	To alamako wor gi ot pa Yuda, aka alabotho jo gi an Rwoth Were pajo; ak'obothi jo g'atum abor, kosa abor, kosa lweny, kosa gi kayinin, kosa gi cwo ma jogweyo kayinin.”
HOS.1.8	Munyo Goma otieko cero Loruhama dhoth, ogamo iye kendo to nywolo wode. 
HOS.1.9	Rwoth owaco ri Hoseya ni, “Cwoki nyinge ni Loami;
HOS.1.10	Kucel welo pa Joisiraili lacale paka kwoyo ma nam, ma kipimere kosa kwanere; aka i kabedo m'owac'iye rijo ni, “Wikibedo ji paran.” Ilalwoŋo jo ni, “Nyithindho pa Were makwo.” 
HOS.1.11	Ji ma Yuda kodi Joisiraili jolacokere kanyacel, to joyero rijo wegi jatel acel; to jotero lowo, kole ndelo pa Yezirel labedo madwoŋ.
HOS.2.2	Ywakere ri min in, ywakere,
HOS.2.2	kole go k'obedo dhako paran,
HOS.2.2	aka akibedo cwore,
HOS.2.2	ma okwany woko kidakana pere,
HOS.2.2	kodi cot pere i dier thundho pere,
HOS.2.3	Kole alalunyo go kinyoro
HOS.2.3	t'athango go paka i ndelo m'onywol'iye go.
HOS.2.3	Alaloko go paka thim,
HOS.2.3	t'adwoko go i lowo m'opalipat,
HOS.2.3	t'aneko go gi riyo.
HOS.2.4	Kwoŋ nyithindho pere bende, akilamako wor,
HOS.2.4	rupiri jobedo nyithindho ma kidakana.
HOS.2.5	Kole min jo timo kidakana;
HOS.2.5	go m'ogamo jo i iye otimo giwickwot.
HOS.2.5	Kole go owaco ni, “Aladwaro jomitirok paran;
HOS.2.5	jo ama jomiyan cemo gi pi,
HOS.2.5	yer rombo paran gi law mafoth, mo paran gi gir'amadha paran.”
HOS.2.6	Riameno alagoyo cel gi kudhin athoki gine go;
HOS.2.6	aka alageto kor ot kwoŋe,
HOS.2.6	ŋey wokiri wonwaŋi ger pere.
HOS.2.7	Go laŋwec riemo jomitirok pere,
HOS.2.7	to k'omaki jo;
HOS.2.7	ladwaro jo,
HOS.2.7	to k'onwaŋ jo.
HOS.2.7	Nyaka to go waco ni, “Alakadho t'agik bongi cworan marapena,
HOS.2.7	rupiri oyido bero nitie ran con mere loyo pama.”
HOS.2.8	Go k'oŋeyo
HOS.2.8	ni oyido obedo An ma miyo go
HOS.2.8	kodhi cemo, vini, kodi mo,
HOS.2.8	kodi ŋat'oywoyo kwoŋe feza kweth,
HOS.2.8	kodi zahabu ma jooro ri Bal.
HOS.2.9	Riameno aladwoko,
HOS.2.9	kodhi paran i hongo mere,
HOS.2.9	kodi vini paran i hongo mere;
HOS.2.9	alakwanyo woko yer rombo paran gi law paran mafoth,
HOS.2.9	m'oyido ilaumo gine kinyoro pere.
HOS.2.10	Pama onyo alathango wickwot pere,
HOS.2.10	ruwaŋ jomitirok pere,
HOS.2.10	aka ongoye ŋata labotho go i cingan.
HOS.2.11	Alaketho i gike yumirok pere je,
HOS.2.11	kalimin pere, dwe pere manyen, sabato pere je,
HOS.2.11	kodi kalimin pere m'oyik je.
HOS.2.12	Alakedho woko vini pere gi kiti makuyu m'icamo,
HOS.2.12	ma go oluwo kwoŋe ni,
HOS.2.12	“Me cul paran,
HOS.2.12	ma jomitirok paran jomiyan.”
HOS.2.12	Alaloko jo lul,
HOS.2.12	aka ogwaŋe mager madudi lacuto jo.
HOS.2.13	Alamiyo go gir'acula ro ndelin ma go otim'iye kalima ri Bal,
HOS.2.13	ma go owaŋ'iye buban rijo,
HOS.2.13	to ruko peta pere ma thiwino,
HOS.2.13	to kadho dwaro jomitirok pere,
HOS.2.13	to wiye wil kodan, Rwoth waco.
HOS.2.14	Riameno, aladwoŋo go,
HOS.2.14	t'akelo go i thim,
HOS.2.14	t'aluwo gine gi mwolo.
HOS.2.15	Gikenyo alamiyo ndelin vini pere,
HOS.2.15	t'aloko milelo ma Akor dhiot ma geno.
HOS.2.15	Kenyo go ladwokan paka i ndelo ma go oyido fodi soye,
HOS.2.15	paka i hongo ma go owok'iye woko i piny ma Misir.
HOS.2.16	I ndelo no, Rwoth waco, ilalwoŋan ni, “Cworan.” Ma kiweno kendo ni, “Bal paran.”
HOS.2.17	Kole alakwanyo woko nyingi Bal i dhoke, aka k'otuci nyingi jo kendo. 
HOS.2.18	Alatimo riwin cikirok i ndelo no g'ogwaŋe mager, winyin ma koyo, kodi gigipiny ma lak piny; alaturo woko asere, abor kodi lweny i piny; t'amiyo win nindo ma bu teko. 
HOS.2.19	Alalokin dhako paran cil gi cil; alalokin dhako paran i tiro kodi iy'adieri, i mar makiwire, kodi i wor. 
HOS.2.20	Alalokin dhako paran i genirok; aka ilaŋeyo Rwoth.
HOS.2.21	I ndelo no aladwoko, Rwoth waco,
HOS.2.21	aladwoko polo,
HOS.2.21	aka joladwoko piny;
HOS.2.22	piny ladwoko kodhi, vini kodi mo,
HOS.2.22	aka joladwoko Yezirel.
HOS.2.23	Alamiyo go wocungi matek ri an won i piny.
HOS.2.23	Alamako wor gi Loruhama,
HOS.2.23	alawaco ri Loami ni, “Wibedo ji paran.”
HOS.2.23	Aka jolawaco ni, “Ibedo Were mawan.”
HOS.3.1	Rwoth owaco ran kendo ni, “Kadhi, imiti dhako ma weco gi ŋatiman aka jacot. I nger acel won bende paka Rwoth omito Joisiraili, kada jowire ri werin man aka jocamo mugat m'othol m'olam gine jwogi.” 
HOS.3.2	Ameno anyewo go gi siringi apar g'abic ma feza kodi kilo 140 ma bale. 
HOS.3.3	T'awaco rigo ni, “Iripo doŋ paka aparan ma ndelo kweth; Ikir'itim kidakana, ikir'inindi gi jacwo man, kosa gi an won.”
HOS.3.4	Kole nyithindho pa Isiraili jolabedo ma ndelo kweth ma bu kere kosa jadhum, m'ongoye cowirok kosa siro, ma bu cal kosa cal aora ma ŋeyo gima latimere yuwaŋe kosa nyaliŋliŋ m'opondo. 
HOS.3.5	Rumacen Joisiraili jolawire to jodwaro Rwoth Were pajo, kodi Daudi kere pajo. Jolabino gi kirin bongi Rwoth kodi i bero pere i ndelo ma rumacen.
HOS.4.1	Winji win wac pa Rwoth, win Joisiraili;
HOS.4.1	kole Rwoth nitie gi misegey kwoŋ ji ma jobedo i piny.
HOS.4.1	Ongoye genirok kosa kuro cikirok,
HOS.4.1	aka ongoye ŋeyo Were i piny mewin.
HOS.4.2	Nitie kwoŋirok, twodo, kodi nek,
HOS.4.2	aka kwo gi cot cakere;
HOS.4.2	oyo remo medere ameda.
HOS.4.3	Riameno piny ywak,
HOS.4.3	aka ji ma jobed'iye mbaka loyo jo;
HOS.4.3	kanyacel g'ogwaŋe mager,
HOS.4.3	kodi winyin ma koyo,
HOS.4.3	kiri rec ma nam josika woko.
HOS.4.4	Kucel weyi wongoye kiosa,
HOS.4.4	aka weyi wongoye jamisegey,
HOS.4.4	kole akigeŋisa kwoŋ win, win jocway ri Were i wi migam.
HOS.4.5	Wilakitangatanga odieceŋ;
HOS.4.5	jatuci wac Were bende lakimudamuda gi win wor,
HOS.4.5	aka alareyo woko yok win Isiraili.
HOS.4.6	Ireyo woko ji paran ro ngoye gi ŋeyo,
HOS.4.6	kwoŋbedo wikwero ŋeyo,
HOS.4.6	akwero win bedo ran jacway ri Were i wi migam.
HOS.4.6	Aka paka wiyin owil gi cik pa Were perin,
HOS.4.6	wiyan bende lawil gi nyithindho perin.
HOS.4.7	Paka jomedere i welo,
HOS.4.7	apaka bende jotimo reco i thotho kwoŋan.
HOS.4.7	Alawiro dwoŋ pajo i wickwot.
HOS.4.8	Joŋaŋ ka ji paran jotimo reco;
HOS.4.8	jonitie g'awanya ri ji paran medo timo reco.
HOS.4.9	Paka labedo ri ji, apaka ri jacway ri Were i wi migam;
HOS.4.9	alamiyo jo gir'acula ro royo pajo,
HOS.4.9	t'aculo jo ro tim pajo.
HOS.4.10	Jolacemo, to jok'oyeŋ;
HOS.4.10	jolatimo kidakana, to jok'onyay;
HOS.4.10	kwoŋbedo jojwango Rwoth
HOS.4.10	to joyodere gi werin man.
HOS.4.11	Vini kodi vini manyen
HOS.4.11	kwanyo woko niaŋ.
HOS.4.12	Ji paran jorango rieko wok bongi yath masisiri,
HOS.4.12	aka luth waco rijo gima jomito ŋeyo.
HOS.4.12	Kole cuny ma kidakana otieko rwenyo jo,
HOS.4.12	aka jotieko timo gikidakana, gi jwango Were pajo.
HOS.4.13	Jomiyo cowirok i kisul ma gote,
HOS.4.13	to jomiyo mic i wi tendere,
HOS.4.13	i tiendi olwa, kodi i tiendi yen ma yare,
HOS.4.13	kwoŋbedo tipo pajo ber.
HOS.4.13	Riameno nyiki jo jotimo gikidakana,
HOS.4.13	aka mondiwot win jotimo cot.
HOS.4.14	Ak'omiy nyiki win gir'acula ka jotimo gikidakana,
HOS.4.14	kosa mondiwot win bende ka jotimo cot;
HOS.4.14	kole cwo bende jokocere gi jokidakana
HOS.4.14	aka jonindere gi malayin ma jolamo werin;
HOS.4.14	meno apaka ji ma bu niaŋ josika.
HOS.4.15	Kada witimo gikidakana, win Joisiraili,
HOS.4.15	wikiri wimiy Yuda wolokere jabanja.
HOS.4.15	Wikiri widonji i Gilgal,
HOS.4.15	kosa wiidhi i Bethaven,
HOS.4.15	aka wikiri wikwoŋere ka wiwaco ni, “Paka Rwoth kwo”.
HOS.4.16	Paka roya dhiaŋ ma wiye tek,
HOS.4.16	Isiraili wiye tek.
HOS.4.16	Rwoth nyalo pidho jo pama
HOS.4.16	paka rombo i lum malac?
HOS.4.17	Efrayim oriwere gi cal
HOS.4.17	weyi go kende.
HOS.4.18	Ka jocowo medho, to jocako nindirok,
HOS.4.18	jomaro kinyoro loyo dwoŋ pajo.
HOS.4.19	Ilatiŋo jo woko paŋini gi koyo t'ibolo jo woko,
HOS.4.19	to wiy jo kwot gi cowirok pajo manyakafir.
HOS.5.1	Winji win gime, Awi jocway ri Were i wi migam!
HOS.5.1	Ciki ithin, Awi ot ma Isiraili!
HOS.5.1	Winji, Awi ot pa kere!
HOS.5.1	Kole thumo banja me mako win;
HOS.5.1	kole wilokere bwo i Mizipa,
HOS.5.1	kodi bwo m'oyar kwoŋ Tabor,
HOS.5.2	kodi bur m'okuny maluth i Sitim;
HOS.5.2	to alamiyo joje gir'acula.
HOS.5.3	Aŋeyo Efrayim,
HOS.5.3	aka Isiraili k'opanere kwoŋan;
HOS.5.3	kole pama, Awi Efrayim, itieko timo kidakana;
HOS.5.3	Isiraili onyekere.
HOS.5.4	Tim pajo kiyey jo
HOS.5.4	gik bongi Were pajo.
HOS.5.4	Kole cuny ma kidakana nitie i jo,
HOS.5.4	aka jokuya Rwoth.
HOS.5.5	Kwoto pa Isiraili won ama luwo kwoŋe;
HOS.5.5	Efrayim tangatanga i banja pere;
HOS.5.5	Yuda bende tangatanga gi jo.
HOS.5.6	Gi mwendi kodi sidwol pajo, jolakadho,
HOS.5.6	dwaro Rwoth,
HOS.5.6	to jok'onwaŋ go;
HOS.5.6	go otieko weyo jo.
HOS.5.7	Jotieko tic gi Rwoth m'ongoye yeyo;
HOS.5.7	kole jotieko nywolo, nyithindho makicar.
HOS.5.7	Pama onyo dwe manyen lacuto jo kanyacel gi ndelin pajo.
HOS.5.8	Kudhi tungi dhiaŋ i Gibeya,
HOS.5.8	gi gwara i Rama.
HOS.5.8	Goy ndur i Bethaven;
HOS.5.8	Wire iŋiy yuŋeyin, Benyamin!
HOS.5.9	Efrayim lalokere kam'ojwangi,
HOS.5.9	i ndelo ma gir'acula.
HOS.5.9	I dier nonin ma Isiraili,
HOS.5.9	atuco kamaler gir'adieri.
HOS.5.10	Wot kerin ma Yuda jolokere,
HOS.5.10	paka jono ma jofudho burowa ma kew.
HOS.5.10	Alakonjo kwoŋ jo,
HOS.5.10	keme paran paka pi.
HOS.5.11	Idiyo Efrayim piny, iŋinyo go i thumo banja,
HOS.5.11	kwoŋbedo go oyido oyeyo timo gipilok.
HOS.5.12	Riameno acalo kilajaja ri Efrayim,
HOS.5.12	kodi paka topo ri ot ma Yuda.
HOS.5.13	Munyo Efrayim oneno two pere,
HOS.5.13	to Yuda neno adhola pere,
HOS.5.13	nyaka to Efrayim kadho i Asiria,
HOS.5.13	aka odhir go bongi kere madwoŋ,
HOS.5.13	bongi kere ma latekere loyo jakwor.
HOS.5.13	To go kinyal bothin,
HOS.5.13	kosa cango adhola perin.
HOS.5.14	Kole alabedo paka simbwor ri Efrayim,
HOS.5.14	kodi paka simbwor ma nyaka ay ri ot ma Yuda.
HOS.5.14	An won alayeco, t'angoye ran;
HOS.5.14	alatiŋo woko, aka ongoye ŋata labotho.
HOS.5.15	Alagik kendo i kabedo paran,
HOS.5.15	cuka joyey banja pajo to jodwaran.
HOS.5.15	I rembo pajo jolakwayo nema paran.
HOS.6.1	“Biye win, weyi wagiki win bongi Rwoth;
HOS.6.1	kole go am'oyeco wan, aka go lacango wan;
HOS.6.1	otieko rwadho wan piny, aka go latweyo riwan wonga.
HOS.6.2	Ka ndelo ario orumo, go ladwoko riwan meni;
HOS.6.2	i ndelo mar'adek, go lacerino wan,
HOS.6.2	ŋey wanyal kwo ruwaŋ go.
HOS.6.3	Weyi waŋey, wakethi kinen ma ŋeyo Rwoth;
HOS.6.3	menyirok pere obedo adieri paka ŋamba;
HOS.6.3	go labino riwan paka koth ma cwe nyiknyik,
HOS.6.3	paka koth cwir ma dhieko piny.”
HOS.6.4	Anotim kodin aŋo, Awi Efrayim?
HOS.6.4	Anotim kodin aŋo, Awi Yuda?
HOS.6.4	Mar mewin cal pondeponde m'odikin,
HOS.6.4	paka thoyo ma ware con.
HOS.6.5	Riameno atieko dhiro jotuci wac Were thumo rijo banja ma rerok.
HOS.6.5	Atieko neko jo gi wac ma dhokan,
HOS.6.5	aka thumo banja paran kadho pa lero.
HOS.6.6	ŋeyo Were makiweno mic awaŋa.
HOS.6.7	To paka Adam, joturo cikirok;
HOS.6.7	kenyo jotiyo kodan ma buyeyo.
HOS.6.8	Giliad obedo tindi madwoŋ mapa joreco,
HOS.6.8	joduwere gi remo.
HOS.6.9	Paka jokwo jotimo apondi ri nyatoro,
HOS.6.9	ameno bende apaka jocway ri Were i wi migam jomakere kanyacel;
HOS.6.9	joneko ji i royo ma kidho Sekem,
HOS.6.9	jotimo banja madwoŋ ma gir'aura.
HOS.6.10	I ot ma Isiraili atieko neno gima kiwacere,
HOS.6.10	kidakana pa Efrayim nikenyo, Isiraili onyekere.
HOS.6.11	Ri in bende, Awi Yuda, keco otundo,
HOS.6.11	m'aladwok'iye silwany pa ji paran.
HOS.7.1	Kisi k'anomiti cango Isiraili,
HOS.7.1	reco pa Efrayim wok kamaler,
HOS.7.1	kanyacel gi kidakana pa Samaria.
HOS.7.1	Kole jotimo gikomo,
HOS.7.1	jakwo turo ot donj'iye,
HOS.7.1	aka jodudi jonyaga woko.
HOS.7.2	To jokidew,
HOS.7.2	ni apoyo kidakana pajo je.
HOS.7.2	Pama onyo tim pajo othoko jo,
HOS.7.2	jonitie ruwaŋan.
HOS.7.3	Gi kidakana pajo, jomiyo kere kisangala,
HOS.7.3	kodi jodhum gi tedo wic pajo.
HOS.7.4	Joje jobedo jotimi cot;
HOS.7.4	jocale paka kabulirok malieth,
HOS.7.4	ma jatedi mugat mere kimitere rigo buko mac,
HOS.7.4	wok i hongo ma dwanyo, moko tundo ketho thow.
HOS.7.5	I ndelo pa kere mawan, wot kerin,
HOS.7.5	jolokere joma two gi lietho ma vini;
HOS.7.5	go oyaro cinge gi jonyero ma rendirok,
HOS.7.6	Kole paka kabulirok malieth, cuny jo waŋ g'acama tiendi;
HOS.7.6	wor gipi nge pajo cokere;
HOS.7.6	odikin gaŋere pa mac maliel.
HOS.7.7	Joje jolieth paka kabulirok,
HOS.7.7	aka jocuto jodhum pajo.
HOS.7.7	Kerin pajo je jotho;
HOS.7.7	ongoye kad'acel kwoŋ jo ma lwoŋan.
HOS.7.8	Efrayim ruwere gi ji;
HOS.7.8	Efrayim cal mugat ma k'oloki.
HOS.7.9	Jokicar jocuto meni pajo,
HOS.7.9	to go okuya rigin;
HOS.7.9	kwo pajo lokere macek,
HOS.7.9	to jokuya rigin.
HOS.7.10	Delok pa Isiraili osa go;
HOS.7.10	kucel jokigiki bongi Rwoth Were pajo,
HOS.7.10	kosa jodwar go, ro gime je.
HOS.7.11	Efrayim onyo olokere paka akuru,
HOS.7.11	mamiŋ aka bu rieko;
HOS.7.11	jogoyo koko ri Misir, to jokadho Asiria.
HOS.7.12	Ka jokadho, alaciko bwo paran kwoŋ jo;
HOS.7.12	t'akelo jo piny paka winyin ma koyo;
HOS.7.12	alafonjo jo kite maber paka oluwi kwoŋ jo i kacokirok.
HOS.7.13	Kidamba rijo, kole jotieko rwenyo kwoŋan!
HOS.7.13	Rerok rijo, kole jotieko gwenyere kwoŋan!
HOS.7.13	D'anyalo botho jo,
HOS.7.13	to joluwo twodo kwoŋan.
HOS.7.14	Jokiywak ran wok, iy'adundin pajo,
HOS.7.14	to jodwanyere gi ywak wi kitandin pajo;
HOS.7.14	iy jo mwomere ri cemo kodi vini;
HOS.7.14	jogwenyere kwoŋan.
HOS.7.15	Kad'afonjo t'amiyo cingi jo meni,
HOS.7.15	kucel jotimo apondi ma gimarac kwoŋan.
HOS.7.16	Jogik bongi Bal;
HOS.7.16	jotieko lokere paka asere m'ongoye kony;
HOS.7.16	wot kerin pajo abor laneko jo,
HOS.7.16	kwoŋbedo gero kodi ngoye gi wor ma lew jo.
HOS.7.16	Me labedo nyero pajo ma twodo i piny ma Misir.
HOS.8.1	Kudhi win gwara!
HOS.8.1	Kole ŋata cale ango nitie i ot ma Isiraili,
HOS.8.1	kwoŋbedo jotieko turo cikirok paran,
HOS.8.1	to joweyo timo gima cik paran waco.
HOS.8.2	Joywak ran ni,
HOS.8.2	“Awi Were mawan, wa Joisiraili waŋeyin!”
HOS.8.3	Isiraili otieko kwero bero;
HOS.8.3	jakwor lariemo go.
HOS.8.4	Jotieko ketho kerin pajo i kombere ma dhum, ma k'owoki bongan;
HOS.8.4	jotieko ketho jotel i kombere ma dhum, m'akuya ran.
HOS.8.4	Gi feza pajo kodi zahabu pajo jotimo cal,
HOS.8.4	ma rerok pajo wegi.
HOS.8.5	Atieko kwero nyathi dhiaŋ perin, Awi Samaria.
HOS.8.5	Nge paran liel kwoŋ jo.
HOS.8.5	Latero jo hongo aŋo bedo ma bu apuse?
HOS.8.6	Kole wok i Isiraili,
HOS.8.6	japac am'otimo;
HOS.8.6	k'obedo Were.
HOS.8.6	Nyathi dhiaŋ ma Samaria
HOS.8.6	ilaturo mathindho thindho.
HOS.8.7	Kole jocwoyo koyo
HOS.8.7	aka jolakeco asur.
HOS.8.7	Kodhi m'ocungo ongoye withe,
HOS.8.7	k'onyak cemo;
HOS.8.7	bedi nyak,
HOS.8.7	jokicar am'oyido jolacuto.
HOS.8.8	Ilamwonyo woko Isiraili;
HOS.8.8	pama onyo jonitie i dier nonin,
HOS.8.8	paka atawo m'ongoye kony.
HOS.8.9	Kole jotieko kadho i Asiria,
HOS.8.9	punda madhako mager lera kende;
HOS.8.9	Efrayim jotieko kipangisa ombegin.
HOS.8.10	Kada bende jopangisa ji i dier nonin,
HOS.8.10	acegin coko jo kanyacel.
HOS.8.10	Aka jolaweyo ma hongo manok kwoŋ bieto pa kerin kodi wot kerin.
HOS.8.11	Kwoŋbedo Efrayim nyayo migame ma cwako reco,
HOS.8.11	jotieko lokere rigo migame ma timo reco.
HOS.8.12	Bedi andiki rigo cik paran kweth,
HOS.8.12	d'oter jo paka gimanyen.
HOS.8.13	Cowirok ma jocowere gine;
HOS.8.13	ma riŋo to jocamo;
HOS.8.13	Rwoth kisangala gi jo.
HOS.8.13	Onyo pama go lapoyo reco pajo,
HOS.8.13	to miyo reco pajo gir'acula;
HOS.8.13	jolagik Misir.
HOS.8.14	Aka Isiraili wiye otieko wil gi Jacwec pere,
HOS.8.14	aka go otieko geto cel pa kerin;
HOS.8.14	aka Yuda otieko nyayo tindin madongo m'otinda;
HOS.8.14	to aladhiro mac i tindin pere madongo no,
HOS.8.14	to reyo woko kam'oridhere m'ocungo matek pere.
HOS.9.1	Ikir'ifore, Awi Isiraili!
HOS.9.1	Ikir'ifore paka nonin man;
HOS.9.1	kole itieko timo gikidakana,
HOS.9.1	jwango Were perin.
HOS.9.1	Imito rin doko cul paka malaya,
HOS.9.1	kwoŋ kapiedhirok je!
HOS.9.2	Kapiedhirok kodi kabiyo vini k'opidhi jo,
HOS.9.2	aka vini manyen labudho jo.
HOS.9.3	Aka jok'odoŋ i lowo pa Rwoth;
HOS.9.3	to Efrayim lagik Misir,
HOS.9.3	aka jolacamo cemo makoc i Asiria.
HOS.9.4	Jok'okonji math ma vini ri Rwoth,
HOS.9.4	aka cowirok pajo k'osangala go.
HOS.9.4	Nger cowirok no lacale mugat ma ywak;
HOS.9.4	ŋati mogo je m'ocami lanyekere;
HOS.9.4	kole mugat pajo labedo ma kec pajo kende;
HOS.9.4	k'obin i Ot pa Rwoth.
HOS.9.5	Inotim aŋo ri ndelo m'oyik'iye kalima,
HOS.9.5	kodi ri ndelo ma kalima pa Rwoth?
HOS.9.6	Kole neni, kada joboth rerok,
HOS.9.6	Misir lacoko jo,
HOS.9.6	Mefis layiko jo.
HOS.9.6	Doy lakisika woko feza pajo ma welo;
HOS.9.6	kudhin labedo i wemin pajo.
HOS.9.7	ndelin ma gir'acula ripo wotundi;
HOS.9.7	Isiraili ywak ni,
HOS.9.7	“Jatuci wac Were obedo ŋatamiŋ,
HOS.9.7	jal ma cuny olokere janeko!”
HOS.9.7	Ro reco mewin madwoŋ,
HOS.9.7	dakirok mewin dwoŋ.
HOS.9.8	Jatuci wac Were obedo jakur, gi Were paran kwoŋ Efrayim,
HOS.9.8	kucel bwo pa jaciko nitie i royo pere,
HOS.9.8	kodi dakirok i Ot pa Were pere.
HOS.9.9	paka i hongo pa Gibeya;
HOS.9.9	go lapoyo reco pajo,
HOS.9.9	go lamiyo reco pajo gir'acula.
HOS.9.10	anwaŋo Isiraili.
HOS.9.10	Paka ranyak marapena wi yath nyandere,
HOS.9.10	i kacako mere,
HOS.9.10	aneno kwarere mewin.
HOS.9.10	To munyo jobino i Bal Pewor,
HOS.9.10	to joloko kwo pajo maleŋ ri gimoro ma wickwot,
HOS.9.10	to jolokere gim'ongoye cwe paka gima jomaro.
HOS.9.11	Dwoŋ pa Efrayim laay woko pa winyo,
HOS.9.11	langoye nywol, langoye bedo gi ic, aka ongoye dhako ma lagamo ic!
HOS.9.12	Kada jokel nyithindho pajo,
HOS.9.12	alaneko woko nyithindho pajo m'ongoye kad'acel m'odoŋ.
HOS.9.12	Kidamba rijo adieri,
HOS.9.12	k'anojwangi jo!
HOS.9.13	Efrayim paka aneno lum m'ipidho Tire kidho moko,
HOS.9.13	aka Efrayim ripo woter nyithindho pere aneka.
HOS.9.14	Miy jo, Awi Rwoth,
HOS.9.14	inomiy jo aŋo?
HOS.9.14	Miy jo ici apodha woko
HOS.9.14	gi thundho m'othwo.
HOS.9.15	Kidakana pajo je ocako i Gilgal;
HOS.9.15	acako dak jo kenyo,
HOS.9.15	kwoŋbedo kidakana ma tim pajo,
HOS.9.15	alariemo jo woko i ot paran.
HOS.9.15	Ak'omiti jo kendo,
HOS.9.15	wot kerin pajo jobedo jodudi.
HOS.9.16	Mbaka oloyo Efrayim,
HOS.9.16	tiendi jo othwo woko,
HOS.9.16	jokinyak olemo kad'acel.
HOS.9.16	Kada jonywol,
HOS.9.16	alaneko nyithindho pajo ma jomaro.
HOS.9.17	Were paran lakwero jo woko,
HOS.9.17	kwoŋbedo jokwero winjo go;
HOS.9.17	jolabedo jokilera i dier nonin.
HOS.10.1	Isiraili obedo yath vini ma camo kwo,
HOS.10.1	ma nyak olemo.
HOS.10.1	Paka ranyak pere omedo bedo i thotho,
HOS.10.1	apaka bende ogeto migame kweth;
HOS.10.1	paka piny omedo dongo,
HOS.10.1	go omedo dongo sirin pere.
HOS.10.2	Adundo pajo k'obedo mar'adieri;
HOS.10.2	pama onyo go latero jo paka jobanja.
HOS.10.2	Rwoth laturo piny migame pajo,
HOS.10.2	to reyo woko sirin pajo maleŋ.
HOS.10.3	Kole pama onyo jolawaco ni:
HOS.10.3	“Wangoye gi kere,
HOS.10.3	kole wan wakilwor Rwoth
HOS.10.3	kodi kere, go d'onyalo timo riwan aŋo?”
HOS.10.4	Jotieko luwo wac;
HOS.10.4	jotieko timo cikirok gi kwoŋirok ma twodo;
HOS.10.4	ameno thumo banja otieko twi paka gim'opidhi manitie gi kwir,
HOS.10.4	i buce ma ndelo m'ofur.
HOS.10.5	Joma bedo Samaria jokirin,
HOS.10.5	ri cal pajo ma jolamo m'orwadhi piny i Bethaven,
HOS.10.5	ji mere jolaywak rigo,
HOS.10.5	aka jocway ri were pajo ma jolamo cal jolagoyo ndur i wiye,
HOS.10.5	ro dwoŋ pere m'oweyo go.
HOS.10.6	Bende ilatiŋo ginago woko kiri Asiria,
HOS.10.6	paka mic ri kere madwoŋ,
HOS.10.6	bongi kere ma lakikengila jakwor.
HOS.10.6	Wickwot lamako Efrayim,
HOS.10.6	aka wickwot lamako Isiraili kwoŋ jamic rieko pere won.
HOS.10.7	Ilareyo woko kere ma Samaria
HOS.10.7	paka tworo ma wi pi.
HOS.10.8	ilareyo woko.
HOS.10.8	Kudhin g'ocoke joladongo malo,
HOS.10.8	wi migame pajo.
HOS.10.8	Aka jolawaco ri gote ni, umi wan,
HOS.10.8	kodi ri tendere ni, podhi kwoŋ wan.
HOS.10.9	kenyo jomedere timo reco.
HOS.10.9	Lweny k'opodhi kwoŋ jo i Gibeya?
HOS.10.10	Alabino i mito paran alamiyo joma timo reco gir'acula,
HOS.10.10	aka ji jolacokere kwoŋ jo,
HOS.10.10	munyo imiyo jo gir'acula ro reco pajo madirio.
HOS.10.11	Efrayim oyido cal roya dhiaŋ m'ofonji
HOS.10.11	m'omaro piedhirok,
HOS.10.11	t'aketho majogi i ŋute;
HOS.10.11	Yuda ripo fur,
HOS.10.11	Yakobo lafuro ri kwo pere.
HOS.10.12	wifon mar makiwire;
HOS.10.12	cak win furo lowo mewin m'oyido wikoyo;
HOS.10.12	me hongo ma dwaro Rwoth,
HOS.10.12	cuka go obin to cwe both kwoŋ win paka koth.
HOS.10.13	Witieko pidho kidakana,
HOS.10.13	witieko keco kite marac,
HOS.10.13	witieko camo olemo ma twodo,
HOS.10.13	kwoŋbedo wigeno kwoŋ meni mewin
HOS.10.13	kodi i thotho pa jolweny mewin.
HOS.10.14	Riameno mor ma lweny lacakere i dier ji mewin,
HOS.10.14	aka cel mewin je ilareyo woko.
HOS.10.14	Paka Saliman oreyo woko Betharbel i ndelo ma lweny,
HOS.10.14	munyo megi ji oŋiny jo mathindho thindho gi nyithindho pajo.
HOS.10.15	Ameno bende apaka ŋati mogo latimo riwin, Awi Bethel,
HOS.10.15	kwoŋbedo kidakana mewin madwoŋ.
HOS.10.15	I ŋamba kere ma Isiraili,
HOS.10.15	ilareyo woko go kicutho.
HOS.11.1	aka wok i Misir alwoŋo wodan.
HOS.11.2	Paka amedo lwoŋo jo,
HOS.11.2	apaka bende jomedo weyan;
HOS.11.2	jomedere miyo cowirok ri Bal,
HOS.11.2	kodi waŋo buban ri cal.
HOS.11.3	Kucel obedo An m'afonjo Efrayim woth,
HOS.11.3	abielo jo i cingan;
HOS.11.3	aka jok'oŋeyo ni abotho jo.
HOS.11.4	Afudho jo g'adasa ma wor pa dhano,
HOS.11.4	gi mar m'oasere.
HOS.11.4	Oyido acalo rijo jono,
HOS.11.4	ma jociwo nyithindho maŋic i badi jo,
HOS.11.4	to joluŋere pidho jo.
HOS.11.5	Jolagik i piny Misir,
HOS.11.5	aka Asiria labedo kere pajo,
HOS.11.5	kwoŋbedo jotieko kwero dwoko bongan.
HOS.11.6	Abor liel i tindin madongo pajo,
HOS.11.6	lareyo woko nywenye ma waŋkac mere,
HOS.11.6	to cuto jo kwoŋbedo nyaliŋliŋ pajo.
HOS.11.7	Ji paran jomiyere wirok kwoŋan.
HOS.11.7	Jolwoŋo Jamalo Swa,
HOS.11.7	to go kitiŋi jo malo kada mathi.
HOS.11.8	Anyalo nedi weyin i cingi ŋatiman a Isiraili?
HOS.11.8	Anyalo nedi lokin paka Adima?
HOS.11.8	Anyalo nedi terin paka Zeboyim?
HOS.11.8	Cunyan raman,
HOS.11.8	mar paran rin lokere matek kendo mayom.
HOS.11.9	Ak'onyuthi nge paran maliel;
HOS.11.9	doko ak'orey Efrayim;
HOS.11.9	kole abedo Were makiweno dhano,
HOS.11.9	Ŋataleŋ manitie i dier win,
HOS.11.9	aka akilabino i keme.
HOS.11.10	Jolaluwo Rwoth,
HOS.11.10	ma uja paka simbwor;
HOS.11.10	ka go ouja,
HOS.11.10	nyithindho pere jolabino ka jokirin wok yupodho ceŋ.
HOS.11.11	Jolabino ka jokirin paka winyin ma wok Misir,
HOS.11.11	kodi paka akurin ma wok i piny Asiria;
HOS.11.11	aka alamiyo jo bedo i udi pajo, Rwoth waco.
HOS.11.12	Efrayim othokan gi twodo,
HOS.11.12	kodi ot ma Isiraili gi ledhirok;
HOS.11.12	to Were fodi dhumo i Yuda,
HOS.11.12	aka fodi ogeno Ŋataleŋ.
HOS.12.1	Efrayim kwayo koyo,
HOS.12.1	aka riemo koyo ma yuwok ceŋ ndelo gipi;
HOS.12.1	jonyayo wac kicar g'akaka;
HOS.12.1	jotimo cikirok gi Asiria,
HOS.12.1	aka itiŋo mo tero Misir.
HOS.12.2	Rwoth segeya Yuda,
HOS.12.2	aka go lamiyo Yakobo gir'acula cungo kwoŋ tim pere,
HOS.12.2	to culo go paka tim pere nitie.
HOS.12.3	Omako omin go gi tiende i ici,
HOS.12.3	aka munyo otegino olwenyo gi Were.
HOS.12.4	go oywaki to rango silwany pere;
HOS.12.4	go oromo gine i Bethel,
HOS.12.4	aka oluwo gine kenyo.
HOS.12.5	Rwoth obedo nyingi go.
HOS.12.6	To paka ri in, gik bongi Were,
HOS.12.6	ridhi mar kodi tiro matek,
HOS.12.6	aka medere ameda kuro Were perin.
HOS.12.7	Jamitan, ma oro rapim ma twodo,
HOS.12.7	go omaro diyo ji.
HOS.12.8	Efrayim otieko waco ni, “Nga aŋaŋ.”
HOS.12.8	Atieko limo lim paran won;
HOS.12.8	i magowa paran je,
HOS.12.8	ongoye banja m'otiek nwaŋo kwoŋan,
HOS.12.8	ma dinyo bedo reco.
HOS.12.9	An abedo Rwoth Were mewin,
HOS.12.9	wok i piny ma Misir;
HOS.12.9	alamiyo wibedi i wemin kendo,
HOS.12.9	paka i hongo ma kalima m'oyik.
HOS.12.10	obedo an m'onyayo menyirok,
HOS.12.10	aka luwo kwoŋ jotuci wac Were alakelo rerok.
HOS.12.11	Ka nitie kidakana i Giliad
HOS.12.11	adieri jolalokere gim'ongoye kony.
HOS.12.11	Ka jomiyo bende cowirok ma thwondhe i Gilgal,
HOS.12.11	migame pajo lacale gi kidhur telin,
HOS.12.11	i fereji ma sa.
HOS.12.12	Yakobo oringo iy'adec ma Aram,
HOS.12.12	Isiraili otiyo ro dhako,
HOS.12.12	aka ro dhako, go okuro mwendi.
HOS.12.13	aka gi jatuci wac Were, okuro go.
HOS.12.14	ameno Rwoth pere laweyo banja pere kwoŋe,
HOS.12.14	to culo go ri yet pere.
HOS.13.1	Munyo Efrayim oluwo, kirin obedo;
HOS.13.1	otiŋ go malo i Isiraili;
HOS.13.1	to, obedo gi banja ro lamo Bal aka otho.
HOS.13.2	Onyo pama jomedo timo reco,
HOS.13.2	aka jotieko timo rijo wegi cal ma nyweny m'oleny,
HOS.13.2	cal ma feza cungo kwoŋ niaŋ pajo,
HOS.13.2	joje tic pa jondijo.
HOS.13.2	Jowaco rijo ama:
HOS.13.2	Ŋata miyo cowirok ma dhano cwiyo lembi cal!
HOS.13.3	Riameno jolacale tor m'odikin,
HOS.13.3	kosa paka thoyo maleny woko con,
HOS.13.3	paka cuŋ ma duny wok i kapiedhirok,
HOS.13.3	kodi paka yiro ma wok gi dirisa.
HOS.13.4	Kucel atieko bedo Rwoth Were mewin,
HOS.13.4	wok i piny ma Misir;
HOS.13.4	ongoye Were ma wiŋeyo kwanyowoko an,
HOS.13.4	aka ongoye jaboth man kwanyowoko an.
HOS.13.5	i piny m'othwo;
HOS.13.6	Munyo apidho jo gi nger lum ma jocamo,
HOS.13.6	joyeŋ adieri, jobedo gi noro i cuny jo,
HOS.13.6	riameno wiy jo owil kodan.
HOS.13.7	Ameno alokere rijo paka simbwor,
HOS.13.7	paka kwac alakuro jo i thengi royo.
HOS.13.8	Alapodho kwoŋ jo paka arara m'okwal nyithindhe,
HOS.13.8	aka alayeco m'oyawere giumo adundo pajo;
HOS.13.8	kenyo alacuto jo paka simbwor,
HOS.13.8	paka ogwaŋ madudi d'oyec jo mathindho thindho.
HOS.13.9	Alareyin woko, awi Isiraili;
HOS.13.9	kole an a jakony perin.
HOS.13.10	Nikune jodhum perin ma tindin madongo perin je,
HOS.13.10	ma wikwayo jo ni,
HOS.13.10	“Miyan kere kodi jotel.”
HOS.13.11	akwanyo go woko i keme paran.
HOS.13.12	Reco pa Efrayim otwey,
HOS.13.12	reco pere okan.
HOS.13.13	Litho pa ŋata nywol labino rigo,
HOS.13.13	to go obedo wodan mamiŋ;
HOS.13.13	rupiri i hongo ma ripo go kinyuthere,
HOS.13.13	i sawa ma colo nyathi.
HOS.13.14	Anobothi jo kwoŋ tho?
HOS.13.14	Awi tho, nikune meni perin,
HOS.13.14	awi piny pa jom'otho, nikune loyo perin?
HOS.13.14	Wor opanere woko ruwaŋan.
HOS.13.15	Kada Isiraili obedi gi nyithindho i dier wutmin,
HOS.13.15	koyo ma yuwok ceŋ labino,
HOS.13.15	koyo ma wok bongi Rwoth i thim;
HOS.13.15	aka waŋ pi pere lacwiyo woko,
HOS.13.15	waŋ pi pere ma mol lathwo.
HOS.13.15	Ilayweyo woko kakan pesa m'ongoye gim'odoŋ,
HOS.13.15	ma kisi gimoro je ma dicwe.
HOS.13.16	Samaria labielo banja pere,
HOS.13.16	kwoŋbedo go otieko gwenyere kwoŋ Were pere;
HOS.13.16	abor laneko jo,
HOS.13.16	nyithindho pajo ilaŋidho piny mathindho thindho,
HOS.13.16	aka ilabaro iy mon pajo ma joyac.
HOS.14.1	Gik win, awi Isiraili, bongi Rwoth mewin,
HOS.14.1	kole witieko kimudamuda ro reco mewin.
HOS.14.2	Kadhi win gi kwac,
HOS.14.2	aka wigik bongi Rwoth;
HOS.14.2	wiwaci rigo ni,
HOS.14.2	“Kwany woko reco je;
HOS.14.2	jol gimaber mere,
HOS.14.2	aka walapakin gi dhok wan.”
HOS.14.3	Asiria k'onyal botho wan;
HOS.14.3	wak'ogwey kayinin;
HOS.14.3	wak'owaci kendo ni, “Were Mawan.”
HOS.14.3	Ri tic ma cingi wan ni,
HOS.14.3	“I in nyathi kic nwaŋo ŋono.”
HOS.14.4	Alacango kwo pajo m'ongoye adieri;
HOS.14.4	alamiyo jo mar ma nono,
HOS.14.4	kole nge paran owire woko kwoŋ jo.
HOS.14.5	Alabedo paka thoyo ri Isiraili;
HOS.14.5	go lathiwo paka mawuwa,
HOS.14.5	go layaro tiende paka lule ma Lebanon.
HOS.14.6	Withe lagulo;
HOS.14.6	ŋono pere lacale yath oliv,
HOS.14.6	aka ŋwece kur mere lacale ma Lebanon.
HOS.14.7	Jolagik to jobedo i tiendi tipo paran,
HOS.14.7	jolakilikalika paka ndelo;
HOS.14.7	jolakilikalika paka yath vini,
HOS.14.7	ŋwece kur pajo lacale vini ma Lebanon.
HOS.14.8	Efrayim lapenjere ni, aŋo man kendo m'alatimo gi cal?
HOS.14.8	An aŋat'adwokin t'akurin.
HOS.14.8	Acalo yath ma boke mere kioy;
HOS.14.8	silwany mewin wok bongan.
HOS.14.9	Weyi ŋatariek, woniaŋi gigipiny me;
HOS.14.9	weyi jameny gigipiny, woŋey jo.
HOS.14.9	Kole yo pa Rwoth jotire,
HOS.14.9	aka jom'otire jowotho i jo,
HOS.14.9	to jogimareco jotangatanga i jo.
JOL.1.1	Me wac pa Rwoth m'obino ri Yowel wod pa Pethuel.
JOL.1.2	Winji win gime, awi jom'otegino,
JOL.1.2	ciki ithi win, awi joma bedo i piny Yuda!
JOL.1.2	Nger gino oyido otieko timere i hongo mewin,
JOL.1.2	kosa i hongo pa kwarere mewin?
JOL.1.3	Waci win ri nyithindho mewin kwoŋe,
JOL.1.3	aka nyithindho mewin jowowaci ri nyithindho pajo,
JOL.1.3	aka nyithindho pajo ri luse man.
JOL.1.4	Gima bonyo jonyaro joweyo,
JOL.1.4	bonyo ma jobino i tome jotieko camo.
JOL.1.4	Gima bonyo ma jobino i tome joweyo,
JOL.1.4	bonyo ma jopor jocamo,
JOL.1.4	gima bonyo ma jopor joweyo,
JOL.1.4	bonyo ma jorey jotieko camo.
JOL.1.5	Cew win, awi jomero, aka wibiy pigi waŋ win;
JOL.1.5	aka goy win ndur, win je ma wimadho vini,
JOL.1.5	ro vini mamit,
JOL.1.5	kole otiek kwanyo woko i dhok win.
JOL.1.6	jomeni aka jokikwanere;
JOL.1.6	lak jo cal paka lak simbwor,
JOL.1.6	aka nitie gi ywothe ma cale simbwor madhako.
JOL.1.7	Jotieko loko yen vini paran gim'ongoye kony,
JOL.1.7	jotoŋo makuyu paran to loko kasik;
JOL.1.7	opoko to bolo woko apoka mere;
JOL.1.7	jangi jo olokere matar.
JOL.1.8	Goy win lelo paka nyako mambula m'oruko kutiya,
JOL.1.8	ri cwore ma soye pere.
JOL.1.9	Otiek kwanyo woko mic ma cemo kodi mic ma medho,
JOL.1.9	wok i Ot pa Rwoth.
JOL.1.9	Jocway ri Were i wi migam joywak,
JOL.1.9	jotic pa Rwoth.
JOL.1.10	Omien woko kisawere,
JOL.1.10	piny ywak;
JOL.1.10	rupiri onyeki woko cemo manyinge,
JOL.1.10	vini othwo woko,
JOL.1.10	mo manyen othwo woko.
JOL.1.11	Bedi win giwickwot, win jofur,
JOL.1.11	goy win lelo, win jolwer yen vini,
JOL.1.11	kwoŋ ŋano kodi bale;
JOL.1.11	rupiri ranyak ma ndelo osika woko.
JOL.1.12	Yath vini,
JOL.1.12	kodi yath makuyu jothwo woko,
JOL.1.12	pomo kodi thith kodi olemo madongo,
JOL.1.12	yen je ma ndelin jothwo woko;
JOL.1.12	adieri, kisangala othwo woko
JOL.1.12	i dier ji.
JOL.1.13	Twere win wiywak, awi jocway ri Were i wi migam;
JOL.1.13	goy win lelo, win jotic ma migam.
JOL.1.13	Biye win, winindi i kutiya,
JOL.1.13	awi jotic pa Were paran!
JOL.1.13	Mic ma cemo manyinge kodi mic ma medho,
JOL.1.13	kikel i Ot pa Were perin.
JOL.1.14	Loki win maleŋ riyo kec,
JOL.1.14	lwoŋ win cokirok maleŋ,
JOL.1.14	Coki win jom'otegino je,
JOL.1.14	kodi ji je ma jobedo i Yuda,
JOL.1.14	i Ot pa Rwoth Were mewin,
JOL.1.14	aka wiywak ri Rwoth.
JOL.1.15	Kole ndelo pa Rwoth orikere,
JOL.1.15	aka bino paka rerok ma wok bongi Jameni Je.
JOL.1.16	K'obedo cemo m'orey woko
JOL.1.16	ruwaŋ wan,
JOL.1.16	kisangala kodi forok
JOL.1.16	ongoye i Ot pa Were mawan?
JOL.1.17	Kodhi otop woko i pendi lowo,
JOL.1.17	udi makan jodoŋ nono;
JOL.1.17	okedhi woko dere,
JOL.1.17	kwoŋbedo ŋano othwo woko.
JOL.1.18	Dhok joywak nedi!
JOL.1.18	Sidwol dhok josala i nywowirok,
JOL.1.18	kwoŋbedo lum ongoye rijo;
JOL.1.18	kiri sidwol rombo je jotieko candere.
JOL.1.19	Ri in, awi Rwoth, alwoŋo.
JOL.1.19	Kole mac otieko cuto woko,
JOL.1.19	lum ma thim,
JOL.1.19	aka mac otieko waŋo woko,
JOL.1.19	yen ma samba je.
JOL.1.20	Kiri ogwaŋe madudi je joywak rin,
JOL.1.20	rupiri waŋ pi ma jwombe jocwiyo woko,
JOL.1.20	aka mac oreyo woko
JOL.1.20	lum ma thim.
JOL.2.1	Kudhi win gwara i Zayon;
JOL.2.1	koki win gi derino wi got ma leŋo paran!
JOL.2.1	Weyi ji je ma jobedo i Yuda jowokirin,
JOL.2.1	kole ndelo pa Rwoth cegin tundo, orikere.
JOL.2.2	Labedo ndelo ma mudho kodi kumo,
JOL.2.2	ndelo ma pondeponde kodi mudho m'opoto!
JOL.2.2	Paka ŋamba m'oyare wi gote,
JOL.2.2	tome bonyo madongo aka jomeni jobino;
JOL.2.2	cal pajo oyido fodi k'obedo wok cene,
JOL.2.2	kendo k'obedi ka jotieko ngoye,
JOL.2.2	i luse gi luse.
JOL.2.3	Mac reyo woko ruwaŋ jo,
JOL.2.3	aka waŋ yuŋey jo.
JOL.2.3	Ruwaŋ jo piny cale ndelo Eden,
JOL.2.3	to yuŋey jo thim m'ojwangi,
JOL.2.3	aka bende ongoye gima budho jo.
JOL.2.4	aka joringo paka cwo ma jogweyo kayinin.
JOL.2.5	Paka derino pa cawilin,
JOL.2.5	josala wi gote,
JOL.2.5	paka derino pa mac,
JOL.2.5	ma waŋo woko kanja,
JOL.2.5	paka ji ma jomeni
JOL.2.5	m'ocan jo ri lweny.
JOL.2.6	Ji jonitie gi bwok swa ruwaŋ jo,
JOL.2.6	nyim dhano je ojowo bondo.
JOL.2.7	Joŋweco paka jolweny apondi,
JOL.2.7	joidho kor ot paka cwo ma jolweny,
JOL.2.7	Kisi dhano luwo yo pere,
JOL.2.7	jokiwir yo pajo.
JOL.2.8	Ongoye dhano ma kwinyo nyawote,
JOL.2.8	kisi dhano kadho i yo pere;
JOL.2.8	jokadho ka joluwo i gilweny
JOL.2.8	m'ongoye gima juki jo.
JOL.2.9	Jokwakere wi tindi madwoŋ,
JOL.2.9	joŋweco wi kor ot;
JOL.2.9	joidho malo wi udi,
JOL.2.9	jodonjo gi dirisa paka jokwo.
JOL.2.10	polo yengere.
JOL.2.10	Waŋceŋ kodi dwe jolokere macol,
JOL.2.10	micalin jokimeny.
JOL.2.11	ruwaŋ jolweny pere.
JOL.2.11	Lwak pere dwoŋ swa,
JOL.2.11	ŋata timo wac pere dwoŋ.
JOL.2.11	Adieri ndelo pa Rwoth dwoŋ,
JOL.2.11	kelo lworo aka ŋa m'ocir ŋa.
JOL.2.12	Kucel kiri pama, Rwoth waco,
JOL.2.12	dwoki win bongan gi cuny win je,
JOL.2.12	gi riyo kec, gi biyo pigi waŋ win, gi ywak.
JOL.2.13	Tur win iy'adundo makiweno yeco nangin mewin.
JOL.2.13	Gik win bongi Rwoth, Were mewin,
JOL.2.13	kole go jakisa aka jawor,
JOL.2.13	galo gi mako nge, aka opoŋ gi mar makiwire,
JOL.2.13	aka jadwoki cunye cen ma timo teko.
JOL.2.14	Ŋa m'oŋeyo ka go k'owir paro pere,
JOL.2.14	to weyo silwany yuŋeye,
JOL.2.14	mic ma cemo manyinge kodi mic ma medho,
JOL.2.14	ri Rwoth, Were mewin?
JOL.2.15	Kudhi win gwara i Zayon,
JOL.2.15	loki win riyo kec maleŋ,
JOL.2.15	lwoŋ win cokirok maleŋ.
JOL.2.16	Coki ji kanyacel,
JOL.2.16	loki cokirok maleŋ,
JOL.2.16	coki jom'otegino;
JOL.2.16	coki nyithindho,
JOL.2.16	kiri nyithindho maŋic ma fodi jodhoth.
JOL.2.16	Weyi jamweha wowey kisika pere,
JOL.2.16	aka mweha wowey tielo pere.
JOL.2.17	I dier karukirok kodi migam,
JOL.2.17	weyi jocway ri Were i wi migam, jotic pa Rwoth, jowobiy pigi waŋ jo.
JOL.2.17	Weyi jowowaci ni, “Tim ŋono gi ji perin, awi Rwoth,
JOL.2.17	aka ikir'iloki alunja perin giwickwot,
JOL.2.17	gir'awaca i dier nonin.
JOL.2.17	Raŋo wowacere i dier ji ni,
JOL.2.17	Nikune Were pajo?”
JOL.2.18	Nyaka to nyeko mako Rwoth ri lowo pere,
JOL.2.18	to bedo gi wor kwoŋ ji pere.
JOL.2.19	Rwoth odwoko ji pere to waco ama:
JOL.2.19	Kole, ee acegin dhiro riwin,
JOL.2.19	ŋano kodi vini manyen kodi mo manyen,
JOL.2.19	aka wilayeŋ;
JOL.2.19	ak'oloki win kendo,
JOL.2.19	giwickwot i dier nonin.
JOL.2.20	Alakwanyo woko tome bonyo ma yumalo bor gi win,
JOL.2.20	t'agweyo jo woko i piny m'othwo, m'ojwangere,
JOL.2.20	yuwaŋe mere i nam ma yuwok ceŋ;
JOL.2.20	yucen mere i nam ma yupodho ceŋ;
JOL.2.20	topo mere marac kodi ŋwece mere laay malo.
JOL.2.20	Jotieko timo gigipiny madongo!
JOL.2.21	Ikir'ilwor, awi piny Yuda;
JOL.2.21	sangala aka fore,
JOL.2.21	kole Rwoth otieko timo gigipiny madongo!
JOL.2.22	Wikiri wilwor, win ogwaŋe madudi,
JOL.2.22	kole lum ma thim jobedo nyaboke pendi;
JOL.2.22	yen jonyak olemo mere,
JOL.2.22	yath makuyu gi yath vini jotieko miyo olemo pajo.
JOL.2.23	Awi ji ma Zayon, sangala win,
JOL.2.23	aka fore win i Rwoth Were mewin;
JOL.2.23	kole go otieko miyo koth marapena ma botho win,
JOL.2.23	go otieko konjo piny riwin koth,
JOL.2.23	koth marapena gi macowe, i dwe marapena.
JOL.2.24	Kapiedhirok lapoŋ gi ŋano,
JOL.2.24	nywerin lapoŋ to oy gi vini manyen kodi mo manyen.
JOL.2.25	Alaculo win cemo ma oro je,
JOL.2.25	ma tome bonyo otieko camo,
JOL.2.25	jolweny paran madwoŋ, m'adhiro kwoŋ win.
JOL.2.26	Wilacemo to wiyeŋ,
JOL.2.26	to wipako nyingi Rwoth Were mewin,
JOL.2.26	go m'otieko timo gir'aura gi win.
JOL.2.26	Aka wickwot k'omaki ji paran kendo cil gi cil.
JOL.2.27	Aka wilaŋeyo adieri ni, i dier Isiraili,
JOL.2.27	An, kendo an Rwoth, abedo Were mewin aka ongoye man.
JOL.2.27	Wickwot k'omaki ji paran kendo cil gi cil.
JOL.2.28	Rumacen,
JOL.2.28	alakonjo cuny paran kwoŋ dhano je;
JOL.2.28	wot win kodi nyiki win jolatuco wac Were,
JOL.2.28	cwo mewin ma jotegino jolaleko lek,
JOL.2.28	aka yac mewin jolaneno menyirok.
JOL.2.29	Kiri kwoŋ ŋecin mewin ma cwo kodi ma mon,
JOL.2.29	i hongo no, alakonjo cuny paran.
JOL.2.30	Alanyutho gir'aura i polo kodi i piny,
JOL.2.30	remo kodi mac kodi siro ma yiro.
JOL.2.31	Waŋceŋ lalokere mudho,
JOL.2.31	aka dwe lalokere remo,
JOL.2.31	mafodi ndelo pa Rwoth madwoŋ ma kiwacere k'obino.
JOL.2.32	Nyaka kisi ŋat'olwoŋ nyingi Rwoth bino both;
JOL.2.32	kole wi Got Zayon kodi i Yerusalem,
JOL.2.32	labedo gonyirok, paka Rwoth otieko waco,
JOL.2.32	aka kwoŋ joma joboth,
JOL.2.32	labedo jono ma Rwoth lwoŋo jo.
JOL.3.1	Kole i ndelin no kodi hongo no,
JOL.3.1	m'abino dwoko silwany pa Yuda gi Yerusalem;
JOL.3.2	Alacoko nonin je kanyacel,
JOL.3.2	t'akelo jo piny i milelo pa Yekosafat.
JOL.3.2	Alathumo banja rijo kenyo,
JOL.3.2	ro ji paran kodi alunja paran Isiraili,
JOL.3.2	kwoŋbedo jotieko kedho jo i dier nonin,
JOL.3.2	jopoko Isiraili lowo paran.
JOL.3.3	Jobolo kwir ri ji paran,
JOL.3.3	jotana yac paran ri malayin,
JOL.3.3	to jotana nyir ri vini, ŋey jowomedhi.
JOL.3.4	awi Tire kodi Sidon, g'adec je ma Filistia?
JOL.3.4	Wiculan ma gimoro?
JOL.3.4	Ka wiculan, aladwoko cul mewin,
JOL.3.4	kwoŋ wiwegi ma dwir kendo ma piyo.
JOL.3.5	aka witieko tero lim paran maber i ot pa were mewin.
JOL.3.6	Witieko kitana ji ma Yuda kodi ji ma Yerusalem
JOL.3.6	ri ji ma Gris,
JOL.3.6	ŋey witer jo bor g'adec pajo won.
JOL.3.7	Kole acegin kitugila jo,
JOL.3.7	wok i kabedo ma witieko kitan'iye jo,
JOL.3.7	aka kenyo alawiro tim mewin wogiki kwoŋ win.
JOL.3.8	Alakitana wot win kodi nyiki win,
JOL.3.8	luwo i cingi ji ma Yuda,
JOL.3.8	aka jolakitana jo ri Josabin, ri nono mabor koro,
JOL.3.8	kole Rwoth otieko luwo.
JOL.3.9	Tuci gime i dier nonin,
JOL.3.9	yik lweny,
JOL.3.9	tugila jolweny,
JOL.3.9	weyi jowocore cegin,
JOL.3.9	weyi cwo ma jolweny je,
JOL.3.9	jowokadhi malo.
JOL.3.10	Goy win kwe mewin ma fur wolokere abor,
JOL.3.10	aka musalauyo mewin jowolokere abore;
JOL.3.10	weyi ŋata nyap wowaci ni, “Abedo jalweny.”
JOL.3.11	Redi wibin,
JOL.3.11	awi nonin je thoko,
JOL.3.11	cokere win kenyo.
JOL.3.11	Keli piny jolweny perin, awi Rwoth.
JOL.3.12	Weyi wotugila jo,
JOL.3.12	weyi nonin je jowokadhi malo i milelo pa Yekosafat;
JOL.3.12	kenyo alabedo thumo banja,
JOL.3.12	ri nonin je thoko.
JOL.3.13	Lwogi ringa,
JOL.3.13	inyar jo paka ikeco.
JOL.3.13	Biye nyon jo paka idhiŋo vini,
JOL.3.13	ma poŋ de jooy i nywero,
JOL.3.13	kole kidakana pajo oasere.
JOL.3.14	Lwak ji kodi lwak ji,
JOL.3.14	i milelo ma thumo banja!
JOL.3.14	Kole ndelo pa Rwoth orikere,
JOL.3.14	i milelo ma thumo banja.
JOL.3.15	Waŋceŋ kodi dwe jolokere macol,
JOL.3.15	aka micalin joweyo liel.
JOL.3.16	Rwoth lakihola wok i Zayon,
JOL.3.16	to miyo dwonde winjirok wok i Yerusalem,
JOL.3.16	polo kodi piny jolayengere.
JOL.3.16	To Rwoth obedo kabwok ri ji pere,
JOL.3.16	kodi kapondo ri Joisiraili.
JOL.3.17	Wilaŋeyo nike An, Rwoth Were mewin,
JOL.3.17	abedo i Zayon, got ma leŋo paran.
JOL.3.17	Yerusalem labedo Kabedo Maleŋ,
JOL.3.17	aka jokicar jok'oluw'iye kendo.
JOL.3.18	I ndelo no,
JOL.3.18	gote jolathono vini mamit,
JOL.3.18	tendere jolamol gi cak,
JOL.3.18	aka jwombe je ma Yuda
JOL.3.18	jolamol gi pi;
JOL.3.18	pi ma mol lakitula wok i Ot pa Rwoth
JOL.3.18	to dhieko milelo ma Sitim.
JOL.3.19	Misir lalokere kam'ojwangi,
JOL.3.19	aka Edom thim m'ojwangi,
JOL.3.19	ro gwayo m'otimi ri ji ma Yuda,
JOL.3.19	ma i lowo pajo jooyo remo pa ji ma bubanja.
JOL.3.20	To Yuda labedo cil gi cil,
JOL.3.20	kodi Yerusalem i luse gi luse.
JOL.3.21	Alaculo kwor ri remo pa ji m'oneki,
JOL.3.21	aka ak'owey jobanja m'akimiyo jo gir'acula,
JOL.3.21	kole Rwoth bedo i Zayon.
AMO.1.2	“Rwoth jero wi got Zayon
AMO.1.2	aka dwonde mor i Yerusalem,
AMO.1.2	lum pa jokwath rombo thwo woko,
AMO.1.2	aka lum ma wi got Kamel oner.”
AMO.1.3	Ji ma Damasiko jomedere timo reco kendo,
AMO.1.3	aka ro gime abino miyo jo gir'acula adieri.
AMO.1.3	Jotero ji ma Giliad gi gwayo.
AMO.1.4	Ameno abino dhiro mac i ot pa Hazael,
AMO.1.4	aka abino reyo woko kapondo pa kere Benhadad.
AMO.1.5	Abino turo woko waŋkac ma tindi madwoŋ Damasiko,
AMO.1.5	t'akwanyo woko ji ma jobedo i milelo Aven,
AMO.1.5	kodi jadhum ma Betheden.
AMO.1.5	Ibino tero ji ma Siria paka jotwec ma lweny i piny Kiri.
AMO.1.5	Rwoth waco.
AMO.1.6	Ji ma Gaza jomedere timo reco kendo,
AMO.1.6	aka ro gime akibino wiro gir'acula pajo,
AMO.1.6	rupiri jotiŋo piny gibe to jotero jo bedo jowiloka
AMO.1.6	to jomiyo Edom.
AMO.1.7	Ameno abino dhiro mac waŋo woko kor ot ma tindi madwoŋ Gaza,
AMO.1.7	aka bino waŋo woko kapondo pajo.
AMO.1.8	Abino kwanyo woko jodhum ma tindin madongo Asdod gi Asikelon.
AMO.1.8	Abino miyo tindi madwoŋ Ekiron gir'acula,
AMO.1.8	aka Jofilistia je ma jodoŋ jobino tho.
AMO.1.8	Rwoth waco.
AMO.1.9	Ji ma Tire jomedere timo reco kendo,
AMO.1.9	aka ro gime akibino wiro gir'acula pajo,
AMO.1.9	rupiri jomiyo piny gibe ri Edom,
AMO.1.9	to wiy gin wil gi cikirok ma wutmere.
AMO.1.10	Ameno abino dhiro mac i kor ot ma Tire,
AMO.1.10	aka bino reyo woko kapondo pajo.
AMO.1.11	Ji ma Edom jomedere timo reco kendo,
AMO.1.11	aka ro gime akibino wiro gir'acula pajo,
AMO.1.11	rupiri joredho piny wade pajo Joisiraili gi toŋ,
AMO.1.11	aka jok'onyutho jo wor.
AMO.1.11	Nge pajo kidhumere aka jokiwey otho.
AMO.1.12	Ameno abino dhiro mac kwoŋ tindi madwoŋ Teman,
AMO.1.12	aka bino reyo kapondo pa Bozra.
AMO.1.13	Joamon jomedere timo reco kendo,
AMO.1.13	aka ro gime akibino wiro gir'acula pajo,
AMO.1.13	rupiri munyo joyawo adec pajo,
AMO.1.13	joreyo woko mon ma yac i lowo ma Giliad.
AMO.1.14	Ameno abino dhiro mac i kor ot ma tindi madwoŋ Raba,
AMO.1.14	aka bino reyo kapondo pere.
AMO.1.14	Kenyo bino bedo koko i ndelo ma lweny,
AMO.1.14	lweny bino bedo malieth p'asur.
AMO.1.15	Kere pajo gi jodhum pere jobino bedo jowiloka.
AMO.1.15	Rwoth waco.
AMO.2.1	Ji ma Mowab jomedere timo reco kendo,
AMO.2.1	aka ro gime akibino wiro gir'acula pajo,
AMO.2.1	rupiri jowaŋo to joloko buru cokin ma delkwoŋ kere ma Edom.
AMO.2.2	Ameno abino dhiro mac kwoŋ Mowab,
AMO.2.2	aka bino reyo kapondo ma Kerioth,
AMO.2.2	Mowab bino tho i dier kihola, i dier koko gi derino ma gwara.
AMO.2.3	Abino neko woko jadhum ma Mowab gi jotel je.
AMO.2.3	Rwoth waco.
AMO.2.4	Me apaka Rwoth waco:
AMO.2.4	Ji ma Yuda jomedere timo reco kendo,
AMO.2.4	aka ro gime, akibino wiro gir'acula pajo,
AMO.2.4	rupiri jokwero cik pa Rwoth,
AMO.2.4	aka jok'oluwo or pere.
AMO.2.4	To twodo pajo omiyo jo rwenyo,
AMO.2.4	ka jolamo werin makicar paka kwarere pajo.
AMO.2.5	Ameno abino dhiro mac kwoŋ Yuda,
AMO.2.5	aka bino reyo kapondo ma Yerusalem.
AMO.2.6	Me apaka Rwoth waco:
AMO.2.6	Ji ma Isiraili jomedere timo reco kendo,
AMO.2.6	aka ro gime akibino wiro gir'acula pajo,
AMO.2.6	rupiri jotana jom'otire ri feza,
AMO.2.6	kodi jocandi ri war.
AMO.2.7	Jonyono wi jom'oloc gi joma bu gimoro i fukefuke ma lowo,
AMO.2.7	aka jowiro yo pa jocandi.
AMO.2.7	Nyathi gi bamere jonindo gi ŋeca madhako acel,
AMO.2.7	to jokelo wickwot ri nyingan maleŋ.
AMO.2.8	Jonindo cegin gi migam i nangin ma jocandi josinga rijo ma banja.
AMO.2.8	I Ot pa Were pajo,
AMO.2.8	ama jomadh'iye vini,
AMO.2.8	ma jonyewo gi pesa ma jonyaga kwoŋ ji.
AMO.2.9	m'oyido jobor pa yath m'ilwoŋo ni sida aka jotek p'olwa;
AMO.2.9	anyeko woko olemo gi fuc mere piny.
AMO.2.10	Awodho win wok i piny Misir aka atelo win ma oro piero aŋwen i thim,
AMO.2.10	t'amiyo win lowo pa Joamor.
AMO.2.11	aka megi bedo Jonazir.
AMO.2.11	K'obedo ameno, Joisiraili!
AMO.2.11	Rwoth waco.
AMO.2.12	To wimiyo Jonazir madho vini,
AMO.2.12	aka wiwaco jotuci wac Were cik ni jokiri jowotuci wac Were.
AMO.2.13	Neni, abino ŋinyo win piny,
AMO.2.13	paka magal m'otwey'iye ŋano midho piny.
AMO.2.14	Ŋwec bino dhiero kiri jomayil yil,
AMO.2.14	aka jomatek jokibino doŋ gi meni pajo,
AMO.2.14	kosa jomatek jokibino botho kwo pajo wegi.
AMO.2.15	Kiri cwo ma jor'aserin je jok'onyal cungo,
AMO.2.15	aka ŋata tiende yilyil kilabotho kwo pere,
AMO.2.15	kosa ŋata gweyo kayina kilabotho kwo pere.
AMO.2.16	I ndelo no jomaker kwoŋ jomatek jobino ŋwec kinyoro.
AMO.2.16	Rwoth waco.
AMO.3.1	Winji win gima Rwoth waco kwoŋ win Joisiraili, ji ma go owodho wok i piny Misir.
AMO.3.2	Kwoŋ piny je,
AMO.3.2	win kende am'atieko ŋeyo t'akwonga jo,
AMO.3.2	riameno abino miyo win gir'acula,
AMO.3.2	ro reco mewin je.
AMO.3.3	J'ario jonyalo woth kanyacel,
AMO.3.3	ma jok'ocikere ni joworomi?
AMO.3.4	Simbwor nyalo kihola i dudi,
AMO.3.4	ma k'oneno gimoro?
AMO.3.4	Nyathi simbwor nyalo kihola i ode,
AMO.3.4	ma k'omako gimoro?
AMO.3.5	Winyo nyalo moko,
AMO.3.5	ma k'ociki gi ligir?
AMO.3.5	Mitego por malo wok piny,
AMO.3.5	ma k'omako gimoro?
AMO.3.6	Gwara bende ikutho i tindi madwoŋ,
AMO.3.6	to ji joweyo ma jok'obwok?
AMO.3.6	Teko nyalo podho i tindi madwoŋ,
AMO.3.6	ma Rwoth k'odhiro.
AMO.3.7	Adieri Rwoth kitim gimoro,
AMO.3.7	ma k'onyutho nyaliŋliŋ pere,
AMO.3.7	ri ŋecin pere jotuci wac Were.
AMO.3.8	Ŋa ma lworo kimaki ka simbwor ohola?
AMO.3.8	Ka Rwoth oluwo,
AMO.3.8	ŋa manyalo kwero tuco mikwenda pere?
AMO.3.9	Langa ri ji ma jobedo i ciel ma Misir gi Asdod ni,
AMO.3.9	cokere win kanyacel wi gote m'othoko Samaria
AMO.3.9	aka winen nyawin gi diyirok manitie kenyo.
AMO.3.10	Rwoth waco.
AMO.3.10	Jokuya timo tiro,
AMO.3.10	aka jopoŋ gi neki kodi akaka i kapondo pajo.
AMO.3.11	Riameno me apaka Rwoth Were waco,
AMO.3.11	jakwor bino thoko piny pajo,
AMO.3.11	to reyo woko sigingi pajo,
AMO.3.11	to jonyaga woko udi pajo.
AMO.3.12	Me apaka Rwoth waco, paka jakwath rombo mayo simbwor tiendi rombo ario, kosa ithe, wok i dhoke, ameno apaka ji manok ma Samaria ibino bothio jo g'adec ma kitandin pajo ma kilaza.
AMO.3.13	Winji pama aka i gwok nyikway Yakobo,
AMO.3.13	Rwoth Were, pa Lwak Jolweny waco.
AMO.3.14	ro reco pere.
AMO.3.14	Abino reyo woko migam ma Bethel,
AMO.3.14	aka kisi sonda ma migam bino tur to podho piny.
AMO.3.15	Abino reyo woko udi ma ndir ma koth gi ma ceŋ.
AMO.3.15	Udi m'olok maŋon gi lak liec bino podho to sika;
AMO.3.15	aka ibino reyo woko udi madongo.
AMO.3.15	Rwoth waco.
AMO.4.1	Winji win gime,
AMO.4.1	mon ma Samaria.
AMO.4.1	Win ma wipoŋ pa dhok ma wi got Basan,
AMO.4.1	m'ipidho maber, ma jodiyo jocandi,
AMO.4.1	aka wiŋinyo joma cando gimoro.
AMO.4.1	Wiwaco ri cwogi win,
AMO.4.1	jowokeli riwin vini wimadhi.
AMO.4.2	Rwoth Were leŋ, aka waco ama:
AMO.4.2	Ndelo bino m'ibino ywayo win gi siragetere;
AMO.4.2	kisi nyatoro kwoŋ win bino cale rec i siraget.
AMO.4.3	Ibino ywayo win kiri cegin gi kombe ma kor ot,
AMO.4.3	t'ibolo win woko, ilabolo win woko i Harmon.
AMO.4.4	Me apaka Rwoth Were waco:
AMO.4.4	Ji ma Isiraili, kadhi win i Kabedo Maleŋ Bethel witim reco,
AMO.4.4	kadhi win Gilgal aka witim reco gi meni mewin je!
AMO.4.4	Medere win aka wikel ogwaŋe mewin,
AMO.4.4	paka cowirok kisi odikin,
AMO.4.4	kodi acel wiy apar mewin kisi ndelo adek.
AMO.4.5	Medere win wimiy mugat mewin paka foyo ri Were,
AMO.4.5	aka wikwot gi mic mewin ma wiwegi wimiyo,
AMO.4.5	langa win jo rupiri a gima wimaro, Joisiraili!
AMO.4.6	Akelo kec i tindin mewin madongo,
AMO.4.6	to kucel wikidwoko bongan.
AMO.4.7	Oyido amako koth kwoŋ win,
AMO.4.7	munyo oyido odoŋ dwe adek to keco tundo.
AMO.4.7	Oyido adhiro koth i tindi madwoŋ acel,
AMO.4.7	t'akwero dhiro i tindi madwoŋ man.
AMO.4.7	Koth oyido cwe i ndelo acel,
AMO.4.7	aka ma koth k'ocw'iye othwo woko.
AMO.4.8	Tindin madongo ario kosa adek,
AMO.4.8	jokidho i tindi madwoŋ acel madho pi,
AMO.4.8	aka jok'oyeŋ, kucel wikidwoko bongan.
AMO.4.9	Adhiro koyo malieth thwo cemo mewin.
AMO.4.9	Bonyo ocamo ndelin mewin gi ndelin vini mewin,
AMO.4.9	makuyu gi nanzi mewin,
AMO.4.9	to je wikidwoko bongan.
AMO.4.10	“Adhiro kwoŋ win two nundu,
AMO.4.10	paka ma cango adhiro ri Misir.
AMO.4.10	Aneko yac mewin gi toŋ,
AMO.4.10	atiŋo woko kayina mewin,
AMO.4.10	t'amiyo ŋwece ma kambi mewin donjo i ywor um win,
AMO.4.10	kucel wikidwoko bongan.
AMO.4.11	paka asika Sodom gi Gomora.
AMO.4.11	Wi ji ma wiboth wicale,
AMO.4.11	kasik mac m'oneki wok i mac,
AMO.4.11	kucel wikidwoko bongan,
AMO.4.11	Rwoth waco.
AMO.4.12	Riameno Joisiraili,
AMO.4.12	akidho miyo win gir'acula.
AMO.4.12	Aka rupiri abino timo gime riwin,
AMO.4.12	yikere win romo gi Were mewin, a Isiraili!”
AMO.4.13	Kole neni, ŋat'ocweyo gote,
AMO.4.13	to cweyo koyo,
AMO.4.13	aka kedho ri nyatoro gima nitie i paro pere,
AMO.4.13	ŋata loko odieceŋ wor,
AMO.4.13	aka wotho i boro ma piny
AMO.4.13	Rwoth, Were pa lwak jolweny, meno nyingi go!
AMO.5.1	Winji win wac m'aketho kwoŋ win iywak ajore, Joisiraili.
AMO.5.2	Opodho, ma doko k'oay,
AMO.5.2	Isiraili ma cale nyako mambula.
AMO.5.2	Onindo m'ojwangere piny
AMO.5.2	aka ongoye ŋat'okony go ay malo.
AMO.5.3	Me apaka Rwoth Were waco:
AMO.5.3	Tindi madwoŋ i Isiraili oro woko jolweny gana acel,
AMO.5.3	to miya acel kende ama jodwoko,
AMO.5.3	tindi madwoŋ man oro woko miya acel,
AMO.5.3	apar kende ama jodwoko.
AMO.5.4	Me apaka Rwoth waco ri Joisiraili:
AMO.5.4	Rangan win ŋey wibedi gi kwo.
AMO.5.5	Wikiri wirangan i Bethel,
AMO.5.5	aka wikiri widonji Gilgal,
AMO.5.5	kosa wikiri wiŋadi to wikidho Berseba lamo.
AMO.5.5	Rupiri ji ma Gilgal jobino bedo jowiloka,
AMO.5.5	aka Bethel kilabedo gimoro.
AMO.5.6	Rangi win Rwoth ŋey wibedi gi kwo.
AMO.5.6	Ka wikirango go,
AMO.5.6	go bino tur kwoŋ Joisiraili pa mac.
AMO.5.6	Mac bino kisika woko ji ma Bethel,
AMO.5.6	m'ongoye ŋata bino nyalo neko woko.
AMO.5.7	Win ma wiloko tiro yath makec,
AMO.5.7	to wiumo gim'otire.
AMO.5.8	Go loko mudho lero m'odieceŋ
AMO.5.8	aka loko odieceŋ wor.
AMO.5.8	Go lwoŋo pi ma nam
AMO.5.8	aka konjo woko i lowo.
AMO.5.8	Rwoth, meno nyingi go.
AMO.5.9	Go kelo rerok kwoŋ jomeni gi kapondo pajo.
AMO.5.10	Widak ŋata kwero gima k'otire,
AMO.5.10	aka luwo adieri i kapido.
AMO.5.11	Widiyo jocandi,
AMO.5.11	aka winyaga ŋano pajo.
AMO.5.11	Riameno wikibino nindo i udi mewin m'ogeti gi telin mafoth,
AMO.5.11	kosa madho vini wok i ndelo vini mewin ma wi pidho.
AMO.5.12	Aŋeyo reco mewin je gi dwoŋo mere.
AMO.5.12	Wicando ji maber,
AMO.5.12	aka wiyeyo cami nyew,
AMO.5.12	to wikwero jocandi limo tiro wok i kapido.
AMO.5.13	Riameno ŋata luwo adieri bino liŋ,
AMO.5.13	i hongo paka ama rupiri obedo hongo ma raco.
AMO.5.14	Rangi win bero, makiweno raco,
AMO.5.14	ŋey wibedi gi kwo.
AMO.5.14	Nyaka Rwoth Were pa lwak jolweny,
AMO.5.14	bino bedo gi win paka wiwaco ni go nitie gi win.
AMO.5.15	Kwer win raco, aka wimar bero,
AMO.5.15	aka neni win ni tiro nitie i kapido.
AMO.5.15	Kono miti Rwoth, Were pa lwak jolweny,
AMO.5.15	bino mako wor gi ji ma piny me ma fodi jodoŋ makwo.
AMO.5.16	Riameno me apaka Rwoth, Were pa lwak jolweny waco:
AMO.5.16	Bino bedo ywak gi kumo i yo ma tindi madwoŋ.
AMO.5.16	Kiri jofur je ibino lwoŋo jo ywako jom'otho,
AMO.5.16	kanyacel gi ji m'iculo jo ma ywak.
AMO.5.17	Bino bedo ywak i ndelin ma vini,
AMO.5.17	rupiri abino miyo win gir'acula.
AMO.5.17	Rwoth waco.
AMO.5.18	Kidamba riwin ma wikuro ndelo pa Rwoth.
AMO.5.18	Raŋo ma wikuro ndelo pa Rwoth?
AMO.5.18	Riwin bino bedo ndelo ma mudho makiweno lero.
AMO.5.19	Bino cale ŋata ringo kwoŋ simbwor to romo g'arara!
AMO.5.19	Kosa ŋat'okidho i ot pere to theno cinge i kor ot to thwol toŋo go.
AMO.5.20	Ndelo pa Rwoth bino bedo mudho makiweno lero;
AMO.5.20	bino bedo ndelo ma colo m'ongoye lero.
AMO.5.21	akisangala gi cokirok mewin maleŋ.
AMO.5.22	Makada nende wimiyan mic mewin awaŋa kodi olemo,
AMO.5.22	akibino jolo;
AMO.5.22	mic mewin ma siem mar'ogwaŋe mewin macwe,
AMO.5.22	akibino jolo.
AMO.5.23	Kwany win kwoŋan wer mewin ma koko no;
AMO.5.23	akimiti winjo dwondi tongol mewin.
AMO.5.24	Kwanyowoko weyi win tiro womol paka pi,
AMO.5.24	aka gim'otire womol paka waŋ pi ma kicwiy.
AMO.5.25	akikwayo win cowirok,
AMO.5.25	kosa mic i oro piero aŋwen ma telo win i thim.
AMO.5.26	T'onyo pama, rupiri wilamo cal pa Sakuth kere mewin,
AMO.5.26	kodi Kayiwan, were mewin ma micala,
AMO.5.26	ma witimo no.
AMO.5.27	Riameno abino tero win bedo jowiloka i piny kalo Damasiko,
AMO.5.27	Rwoth ma nyinge obedo Were pa lwak jolweny waco.
AMO.6.1	Kidamba riwin ma wibedo i kwo mayom i Zayon,
AMO.6.1	kodi jono ma joparo ni jonitie kama ber i Samaria.
AMO.6.1	Win jotel madongo ma piny madwoŋ me Isiraili,
AMO.6.1	win ma ji jobino bongi win rango kony.
AMO.6.2	Kadhi winen tindi madwoŋ Kaline.
AMO.6.2	Kosa kadhi winen tindi madwoŋ Hamath,
AMO.6.2	to wiloro wineno Gath tindi madwoŋ ma Filistia.
AMO.6.2	Oyido jober loyo win!
AMO.6.2	Adec pajo oyido lac loyo mewin!
AMO.6.3	Wikwero yeyo ni ndelo ma teko bino,
AMO.6.3	to gima witimo coro ndelo no cegin.
AMO.6.4	Kidamba riwin ma winindo i kanindin m'otimi gi lak liec,
AMO.6.4	to wiriere i kitandin mewin, aka wicamo rombo gi dhok.
AMO.6.5	Wimito swa cwogo wer,
AMO.6.5	paka Daudi oyido cwogo to wigoyo i tongol.
AMO.6.6	Wimadho vini iy'atewe,
AMO.6.6	aka wioro mo maŋwe kur,
AMO.6.6	to wikiywaki ri kisika pa Isiraili.
AMO.6.7	Riameno wiŋati wilabedo marapena bedo jowiloka,
AMO.6.7	aka kalima mewin bino tundo i gike.
AMO.6.8	Rwoth Were pa lwak jolweny waco ama:
AMO.6.8	Adaki pakirok pa Joisiraili,
AMO.6.8	aka acayo kapondo pajo.
AMO.6.8	Abino miyo tindi madwoŋ pajo gi kisi gima nitie iye ri jokwor.
AMO.6.9	K'inen nitie cwo apar ma jodoŋ i peco, jobino tho. 
AMO.6.10	Aka wat pa jacwo m'otho, ŋata waŋo delkwoŋ go, bino tero delkwoŋ go woko ma ot. Wat no bino lwoŋo ŋata nitie i ot ni, “Nitie ŋatiman manitie kodin kenyo?” Dwondi nyatoro bino waco ni, “Be!”
AMO.6.10	Aka wat no bino waco ni, “Liŋ! Wakiri watuci nyingi Rwoth.”
AMO.6.11	Ka Rwoth omiy cik,
AMO.6.11	udi madongo gi mathindho je bino ŋinyirok.
AMO.6.12	Kayina bende joŋweco i wi telin?
AMO.6.12	Nitie ŋata nyalo furo gi megikwe i nam?
AMO.6.12	To kucel wiwiro tiro butwa,
AMO.6.12	aka gim'otire yath makec.
AMO.6.13	Win ma wisiemere i tindi Lodebar,
AMO.6.13	aka wiwaco ni, “Wamako Kenayim gi meni mawan won.”
AMO.6.14	Rwoth, Were pa lwak jolweny won waco ama:
AMO.6.14	Ji ma Isiraili, akidho dhiro jolweny ma jobedo jowiloka mako piny mewin.
AMO.6.14	Jobino diyo win cako i ger ma Hamath,
AMO.6.14	tundo kiri i milelo Araba.
AMO.7.1	Rwoth Were onyuthan menyirok. Aneno go cweyo tome bonyo munyo nyaka otiek ŋado ri kere lum, aka lum oyido doko lothi. 
AMO.7.2	I menyirok no aneno munyo bonyo jocamo woko kisi gima nyaboke pendi i lowo. Kenyo awaco ama:
AMO.7.2	Awi Rwoth Were, cwaki ji perin, akwayin.
AMO.7.2	Jokwo nedi?
AMO.7.2	Jomoki aka joloc!
AMO.7.3	Rwoth owiro paro pere to waco ama:
AMO.7.3	Gim'ineno k'otimere.
AMO.7.4	Me gima Rwoth Were onyuthan menyirok man. Aneno go lwoŋo gir'acula gi mac, aka osika woko lutho madwoŋ aka oyido camo woko lowo. 
AMO.7.5	Kenyo awaco ama:
AMO.7.5	Weyi Rwoth, akwayin!
AMO.7.5	Ji perin jokwo nedi?
AMO.7.5	Jomoki aka joloc!
AMO.7.6	Rwoth owiro paro pere doko, aka owaco ama:
AMO.7.6	Me je k'otimere.
AMO.7.7	Rwoth onyuthan menyirok man. Aneno go ocungo i ŋeti kor ot m'ogeti gi kabiro, aka go oyido otiŋo kabiro i cinge. 
AMO.7.8	Aka Rwoth openjan ni, “Amos, ineno aŋo?”
AMO.7.8	Adwoko ni, “Aneno kabiro.”
AMO.7.8	Kenyo Rwoth owaco ama:
AMO.7.8	Neni, aoro kabiro me,
AMO.7.8	ma nyutho ni ji paran Isiraili,
AMO.7.8	jocale kor ot m'oban.
AMO.7.8	Akibino wiro paro paran ma miyo jo gir'acula.
AMO.7.9	Abino reyo woko kabedo je,
AMO.7.9	ma nyikway Isaka jolam'iye.
AMO.7.9	Abino kisika woko Kabedo Maleŋ je i Isiraili.
AMO.7.9	Abino kelo ker pa Yerobowam i gike.
AMO.7.10	Kenyo Amaziya jacway ri Were i wi migam ma Bethel odhiro ri Yerobowam kere ma Isiraili wac ni, “Amos camo rin sereko i dier ji aka dhodhok pere bino reyo woko piny.” 
AMO.7.11	Kole Amos waco ama:
AMO.7.11	“Yerobowam bino tho g'abor,
AMO.7.11	aka ibino kwanyo woko Joisiraili wok i piny pajo,
AMO.7.11	kidho bedo jowiloka.”
AMO.7.12	Kenyo Amaziya owaco ri Amos ni, “A jatuci wac Were, kadhi, iŋwec i Yuda, aka icami mugat kenyo, aka ituci wac Were koro. 
AMO.7.13	To doko ikir'ituci wac Were i Bethel, rupiri obedo Kabedo Maleŋ pa kere, aka ot ma lamo ma ker.”
AMO.7.14	Kenyo Amos odwoko Amaziya ni, “Akibedo jatuci wac Were ma tuco wac Were ma cul. Abedo jakwath dhok, aka akuro yen makuyu. 
AMO.7.15	To Rwoth okwanyan bedo jakwath dhok to oran bino tuco wac Were ri ji pere Isiraili.” 
AMO.7.16	Riameno pama winji wac pa Rwoth.
AMO.7.16	“Iwaco ran ni akir'atuci wac Were kwoŋ Isiraili,
AMO.7.16	aka akir'atiti kwoŋ Joisiraili.”
AMO.7.17	“Riameno Rwoth waco rin ni,
AMO.7.17	‘Dhako perin bino lokirok malaya i tindi madwoŋ,
AMO.7.17	aka wotin gi nyikin jobino tho g'abor.
AMO.7.17	Lowo perin ibino poko t'imiyo ji man,
AMO.7.17	aka in won ibino tho i piny makoc,
AMO.7.17	adieri ibino kwanyo woko Joisiraili wok i piny pajo bedo jowiloka.’ ”
AMO.8.1	Rwoth Were onyuthan menyirok man. Aneno adita mar'olemo. 
AMO.8.2	Rwoth openjan ni, “Amos, aŋo m'ineno?”
AMO.8.2	Adwoko ni, “Adita mar'olemo.”
AMO.8.2	Kenyo Rwoth owaco ran ama:
AMO.8.2	Gike otundo kwoŋ ji paran Isiraili.
AMO.8.2	Akibino doko wiro paro kwoŋ miyo jo gir'acula.
AMO.8.3	I ndelo no, wer ma peco pa kere,
AMO.8.3	bino lokirok ywak ajore.
AMO.8.3	Delkwoŋ ji m'otho bino more kisi kamoro;
AMO.8.3	aka ibino bolo jo woko liŋ,
AMO.8.3	Rwoth Were waco.
AMO.8.4	Winji win gime,
AMO.8.4	win ma winyono joma bu gimoro,
AMO.8.4	aka wireyo woko jocandi ma piny.
AMO.8.5	Wiwaco ama;
AMO.8.5	dwe manyen orum keraŋo,
AMO.8.5	ŋey watana ŋano?
AMO.8.5	Sabato orum keraŋo,
AMO.8.5	ŋey doko wacak kitana ŋano?
AMO.8.5	Nyaka ŋey waor latir ma k'otire,
AMO.8.5	aka wakithin gi telin ma kipima ma kwalo joma nyewo.
AMO.8.6	Wanyal kitana ŋano ma bukony i welo ma malo.
AMO.8.6	Wabino nwaŋo jacandi ma kinyal culo banja pere,
AMO.8.6	kosa culo welo pa ŋato to wanyewo go paka ŋeca.
AMO.8.7	Rwoth Were pa Isiraili otieko kwoŋere ama:
AMO.8.7	Wiyan k'owil gi tim pajo marac.
AMO.8.8	Piny bino kirin ro gime,
AMO.8.8	to kisi nyatoro je ma bedo i piny bino ywak.
AMO.8.8	Piny gibe layengere,
AMO.8.8	bino ay to doko podho paka malawa Nayil.
AMO.8.9	I ndelo no, Rwoth Were waco,
AMO.8.9	abino miyo ceŋ podho sawa aucel,
AMO.8.9	to yutho odieceŋ par.
AMO.8.10	Abino loko kalima mewin kaliel,
AMO.8.10	kodi wer mewin ywak ajore.
AMO.8.10	Abino kelo pata wiwin to wiruko kutiya.
AMO.8.10	Wibino cale jonywol,
AMO.8.10	ma joywako nyaka wod gin acel.
AMO.8.10	Ndelo no bino bedo magway kiri i gike.
AMO.8.11	Rwoth Were waco ama:
AMO.8.11	Neni, ndelo bino m'abino dhiro kec i piny;
AMO.8.11	ki kec ma mugat, kosa riyo ma pi,
AMO.8.11	to ma winjo wac pa Rwoth.
AMO.8.12	Ji jobino kilera wok i nam tundo i nam,
AMO.8.12	wok yumalo tundo yuwok ceŋ.
AMO.8.12	Jobino dwaro wac pa Rwoth kisi kamoro,
AMO.8.12	to jokibino nwaŋo.
AMO.8.13	I ndelo no yac gi nyir ma fodi jothindho,
AMO.8.13	jobino fodirok piny ro riyo.
AMO.8.14	Joma jokwoŋere gi Asima cal ma Samaria,
AMO.8.14	aka jowaco ni,
AMO.8.14	“Paka i kwo were ma Dan.”
AMO.8.14	Kosa ma jokwoŋere gi were ma Berseba,
AMO.8.14	jobino podho aka doko jok'oay.
AMO.9.1	Aneno Rwoth munyo ocungo dho migam,
AMO.9.1	aka owaco ama:
AMO.9.1	Goy win sirin ma Ot pa Were matek,
AMO.9.1	ŋey kindi ot woyengere,
AMO.9.1	aka wotur wopodhi wi ji.
AMO.9.1	Jom'odoŋ abino neko jo i lweny.
AMO.9.1	Ongoye ŋata bino ringo,
AMO.9.1	aka ongoye ŋata bino kwalok.
AMO.9.2	Makada nende jokuny piny,
AMO.9.2	to jodonjo i piny pa jom'otho,
AMO.9.2	abino mako jo.
AMO.9.2	Makada nende joidhi malo i polo,
AMO.9.2	abino dwoko jo piny.
AMO.9.3	Makada nende jopondi wi got Kamel,
AMO.9.3	abino dwaro jo t'amako jo.
AMO.9.3	Makada nende jopondi ruwaŋan i pendi nam,
AMO.9.3	abino wodho or to thwol kayo jo.
AMO.9.4	Ka jokwor pajo jokadhi gi jo paka jowiloka,
AMO.9.4	abino wodho or t'ineko jo.
AMO.9.4	Abino ketho waŋan kwoŋ jo
AMO.9.4	ri raco makiweno bero.
AMO.9.5	Rwoth, Were pa lwak jolweny,
AMO.9.5	ma mako piny to kirin,
AMO.9.5	to ji ma jobed'iye je joywak
AMO.9.5	aka piny gibe ay to doko podho,
AMO.9.5	pa malawa Nayil ma Misir.
AMO.9.6	Rwoth geto peco pere i polo
AMO.9.6	aka umo piny gi pondeponde.
AMO.9.6	Go lwoŋo pi ma nam
AMO.9.6	aka konjo woko i lowo.
AMO.9.6	Rwoth meno nyingi go.
AMO.9.7	Rwoth waco ama:
AMO.9.7	Ji ma Isiraili, wicale ran Joethopiya.
AMO.9.7	Awodho win wok i piny Misir,
AMO.9.7	paka awodho Jofilistia wok Kirete,
AMO.9.7	kodi Josiria wok Kiri.
AMO.9.8	Neni, waŋ Rwoth Were nitie kwoŋ ker mareco me Isiraili,
AMO.9.8	abino reyo woko wok i piny.
AMO.9.8	T'akibino reyo woko nyikway Yakobo je.
AMO.9.9	Abino miyo cik t'acunga Joisiraili,
AMO.9.9	paka ŋano manitie i kicungwo.
AMO.9.9	Abino kicunga jo kwoŋ piny je,
AMO.9.9	t'ayeko woko ji ma bukony.
AMO.9.10	Joreco ma jonitie i dier ji paran,
AMO.9.10	ibino neko jo i lweny.
AMO.9.10	Jono je ma jowaco ni,
AMO.9.10	“Were kilayeyo teko wopodhi kwoŋ wan.”
AMO.9.11	ker pa Daudi m'opodho.
AMO.9.11	Abino yiko kam'onyekere mere,
AMO.9.11	t'ageto malo gundin mere.
AMO.9.11	Abino doko geto paka oyido cango con nitie.
AMO.9.12	kodi piny je m'ilwoŋo gi nyingan,
AMO.9.12	Rwoth waco, go ma timo me.
AMO.9.13	Ndelo bino, Rwoth waco,
AMO.9.13	ma ŋano bino dongo piyo ma kalo ka keco,
AMO.9.13	aka vini bino dongo ma kalo ka timo vini.
AMO.9.13	Gote jobino thono vini mamit,
AMO.9.13	aka riete jobino mol gine.
AMO.9.14	Abino dwoko ji paran i piny pajo,
AMO.9.14	jobino geto tindin madongo pajo m'orere to jobedo kenyo,
AMO.9.14	jobino pidho ndelo vini, to jomadho vini,
AMO.9.14	jobino pidho ndelin, to jocamo gima jopidho.
AMO.9.15	Abino pidho ji paran i piny m'amiyo jo,
AMO.9.15	aka doko kilafudho jo,
AMO.9.15	wok i lowo m'atieko miyo jo.
AMO.9.15	Rwoth Were mewin waco.
OBA.1.1	Me wac pa Rwoth Were m'obino ri Obadia tuco ma mako kwoŋ piny Edom.
OBA.1.1	Rwoth ooro jamikwenda pere bongi piny je,
OBA.1.1	aka watieko winjo mikwenda pere.
OBA.1.1	Yikere win wakadhi i lweny gi Edom.
OBA.1.2	Neni, abino lokin masisiri i piny je,
OBA.1.2	aka kisi nyatoro bino cayin.
OBA.1.3	Pakirok ma cunyin otieko wondin,
OBA.1.3	in m'ibedo wi got malo,
OBA.1.3	iwaco i cunyin ni,
OBA.1.3	“Ŋa manyalo ywayan piny?”
OBA.1.4	Makada nende inoay paka ango,
OBA.1.4	makada nende odin obedi i pondeponde,
OBA.1.4	je fodi abino ywayin piny.
OBA.1.5	Ka jokwo jobino bongin,
OBA.1.5	ka jokinyaga jobino wor,
OBA.1.5	jokwanyo gima jomito kende.
OBA.1.5	Ka ji jofono nyingi vini,
OBA.1.5	joweyo ye manok.
OBA.1.5	To jokwor perin jotieko kisika in woko kicutho.
OBA.1.6	Nyikway Esau, lim mewin otiek kinyaga woko,
OBA.1.7	ji m'oyido joriwere kodin jotieko wondin,
OBA.1.7	joriemin woko i piny perin.
OBA.1.7	Ji m'oyido jonitie i siem kodin,
OBA.1.7	onyo pama jokengila in.
OBA.1.7	Merin perin m'oyido i cemo gi jo jociko in gi bwo
OBA.1.7	jowaco ni, “Nikune rieko m'oyido go nitie gine je?”
OBA.1.8	I ndelo no abino miyo gir'acula,
OBA.1.8	abino kisika woko cwo mariek,
OBA.1.8	t'awaro woko rieko pajo.
OBA.1.9	Cwo ma jolweny i tindi Teman je jobino bwok,
OBA.1.9	aka kisi jalweny i piny Edom ibino neko.
OBA.1.10	Rupiri ikwalo t'ineko,
OBA.1.10	wutmin in nyikway Yakobo,
OBA.1.10	ibino kisika in, aka ikilalimo wor cil gi cil.
OBA.1.11	Ipor gicen i ndelo no,
OBA.1.11	munyo jokwor pajo joturo waŋkac pajo.
OBA.1.11	In bende oyido icale jopath no,
OBA.1.11	ma jotiŋo lim pa Yerusalem
OBA.1.11	aka jopoko i dier jo.
OBA.1.12	Dinyo ikisiemere,
OBA.1.12	kwoŋ lifol pa wutmin in ma Yuda.
OBA.1.12	Dinyo ikisangala,
OBA.1.12	i ndelo ma rerok pajo.
OBA.1.12	Dinyo ikipakere,
OBA.1.12	i ndelo ma rembo pajo madwoŋ.
OBA.1.13	Dinyo ikidonjo i tindi pa ji paran,
OBA.1.13	siemirok kwoŋ candirok pajo,
OBA.1.13	kodi kinyaga gigipiny pajo,
OBA.1.13	i ndelo ma teko pajo.
OBA.1.14	mako jom'oyido jotemo ringo.
OBA.1.14	Dinyo ikimiyo jo i cingi jokwor pajo,
OBA.1.14	i ndelo ma rembo pajo madwoŋ.
OBA.1.15	Ndelo cegin ma An Rwoth,
OBA.1.15	abino thumo banja ri kisi piny.
OBA.1.15	Edom, gim'itieko timo
OBA.1.15	ibino timo rin bende,
OBA.1.15	aka tim perin bino gik i wiyin.
OBA.1.16	Ji paran jomadho kikopo makec ma gir'acula,
OBA.1.16	wi got paran maleŋ.
OBA.1.16	To piny je thoko bino madho,
OBA.1.16	kikopo makec loyo ma gir'acula,
OBA.1.16	jobino madho je to jorere.
OBA.1.17	To wi got Zayon jomegi jobino kwale,
OBA.1.17	aka bino bedo Kabedo Maleŋ.
OBA.1.17	Ji pa Yakobo jobino bedo gi lim pajo wegi
OBA.1.17	gi lowo pajo wegi.
OBA.1.18	Ji pa Yakobo gi Yozefu jobino cale mac,
OBA.1.18	aka jobino kisika woko ji pa Esau,
OBA.1.18	paka mac sika woko kanja.
OBA.1.18	An Rwoth atieko luwo.
OBA.1.19	Ji ma yupiny ma Yuda jobino bedo i Edom,
OBA.1.19	aka ji ma yupodho ceŋ jobino mako piny Filistia.
OBA.1.19	Joisiraili jobino bedo iy'adec ma Efrayim kodi Samaria,
OBA.1.19	aka ji pa Benyamin jobino tero Giliad.
OBA.1.20	Jolweny m'oyido joringo wok yumalo ma Isiraili,
OBA.1.20	jobino dwoko to jobedo Fonisia,
OBA.1.20	tundo kiri yumalo ma Zarefath.
OBA.1.20	Jom'oyido joringo wok i Yerusalem ma jonitie i Sardis,
OBA.1.20	jobino mako tindin manitie yupiny ma Yuda.
OBA.1.21	Cwo ma jotieko loyo i Yerusalem,
OBA.1.21	jobino monjo Edom to jodhumo.
OBA.1.21	Aka Rwoth won bino bedo kere.
JON.1.2	“Ay ikidhi i tindi madwoŋ no Ninivi, iwaci rijo kwoŋ reco pajo rupiri aŋeyo kidakana pajo.” 
JON.1.3	Yona oringo to kidho i tindi Tarsis kamabor gi Rwoth. Go oloro to kidho i kabedo m'ilwoŋo ni Yopa dho thengi nam. Kenyo go onwaŋo mel m'oyido cegin kadho Tarsis. Yona oŋado tikiti to idho mel no wonyali cewirok gi jono Tarsis bor gi Rwoth.
JON.1.4	Munyo jocewere i nam, Rwoth odhiro asur manitie gi derino swa m'oyengo mel to both turo. 
JON.1.5	Gime obwoko swa jom'oyido nitie i mel. Jocako lwoŋo kareno jorango kony; kisi nyatoro ocako kwayo were pere wonyali konyo go. Mito loko mel masew, jobolo gigipiny m'oyido nitie i mel i nam. I waŋceŋ ma gime oyido timer'iye, Yona oyido nindo i pendi mel kam'opondo.
JON.1.6	Jatel ma mel onwaŋo go kenyo aka owaco rigo ni, “Ay malo ikway were perin poyo nyalo mako gi wan wor to botho kwo mawan.”
JON.1.7	Munyo asur omedere, omiyo jo penjirok ni ŋa kwoŋ jo m'okelo teko me. Ameno jogoyo kwir to nwaŋere nike manago obedo Yona. 
JON.1.8	To jocewirok jopenjo Yona ni, “Waci riwan, ŋa ma wapusa ro gime? Itimo tic aŋo? Iwok kune? Iwok i piny mene? Aka ijanono mene?” 
JON.1.9	Yona odwoko jo ni, “Abedo Jayuda, aka alamo Rwoth, Were ma i polo. Go Were m'ocweyo lowo gi nam.” 
JON.1.10	Yona omedere waco rijo nike go oyido ŋweco pondo ri Rwoth. Munyo jowinjo gima Yona owaco, jobwok swa; aka jopenjo go ni, “Aŋo m'itimo me?” 
JON.1.11	Derino mar'asur omedere aka jopenjo go ni, “Watim rin aŋo ŋey asur me wokwe?” 
JON.1.12	Go odwoko jo ni, “Aŋeyo paka me obedo kibenga paran; aka ka witiŋan to wibolan i nam, asur bino kwe.” 
JON.1.13	Kad'ameno jotemo gi meni pajo je dwoko mel i thengi nam, to derino mar'asur k'oyeyo jo dhirok 
JON.1.14	Ameno joywak ri Rwoth ni, “Awi Rwoth, ikir'imiy wan gir'acula ma tho, ro tho pa Yona! In Rwoth iŋat'itimo gime je.” 
JON.1.15	Kenyo jobolo Yona i nam; aka asur okwe dicel. 
JON.1.16	Gime omiyo jome bedo gi dhier aka jobedo gi lworo swa ri Rwoth. Jocowere to jokwoŋere.
JON.1.17	Kenyo Rwoth owodho or ri rec madwoŋ swa m'omwonyo Yona. Yona obedo i iy rec no ndelo adek; wor g'odieceŋ.
JON.2.2	“Alwoŋin i teko paran Rwoth,
JON.2.2	t'idwokan.
JON.2.2	Aywak rin wok i milelo, i piny pa jom'otho,
JON.2.2	t'iwinjo dwondan.
JON.2.3	Ibolan i milelo,
JON.2.3	i cuny nam,
JON.2.3	kama pi othokan'iye,
JON.2.3	aka asur perin ma nigi derino ouman.
JON.2.4	Oyido aparo nike ibolan woko angoye ruwaŋin,
JON.2.4	aka doko ak'oneni ot perin maleŋ.
JON.2.5	Pi omwonyan to deyan,
JON.2.5	nam omwonyan gikululu,
JON.2.5	aka tworo ma pi otudere i ŋutan.
JON.2.6	Aluthere piny i tiendi Got.
JON.2.6	Akidho i piny kama waŋkac mere kiyawere.
JON.2.6	To kucel in Rwoth Were paran,
JON.2.6	iŋat'idwokan makwo wok i bur.
JON.2.7	Munyo adundo paran opodho,
JON.2.7	apoyo Rwoth,
JON.2.7	aka kwayo paran otundo bongin i ot perin maleŋ.
JON.2.8	Joma jolamo cal ma bukony,
JON.2.8	jowiro ŋey jo rin.
JON.2.9	T'abino wero ma pakin,
JON.2.9	abino miyin cowirok.
JON.2.9	Gim'aciko, abino culo.
JON.2.9	Both wok bongi Rwoth.”
JON.2.10	Kenyo Rwoth doko owodho or ri rec cik, aka rec oŋulo Yona i lowo m'othwo.
JON.3.1	Rwoth doko ooro Yona ni 
JON.3.2	“Ay ikidhi i tindi madwoŋ no Ninivi, iwaci rijo mikwenda m'atieko miyin.” 
JON.3.3	Rume Yona k'ofoco Rwoth to kidho Ninivi. Tindi madwoŋ me oyido lac swa, aka otero Yona ndelo adek woth thoko iye je. 
JON.3.4	Yona ocako kidho i Ninivi, aka munyo otieko woth ndelo gipi okoko ni, “I ndelo piero aŋwen wok pama Ninivi bino rere woko.”
JON.3.5	Ji ma Ninivi joyeyo wac pa Were. Ameno joyere kisi nyatoro, wok kwoŋ nyithindho tundo kwoŋ jodongo joyere riyo ma nyutho ni oyido joŋuto kidakana pajo. 
JON.3.6	Munyo wac me otundo bongi kere ma Ninivi, kere oay wok i kom pere ma dhum to lunyo woko kanzu pere, oruko nanga ma kutiya, aka obedo piny i buru 
JON.3.7	Kenyo kere kodi jodhum pere jowodho cik ni, “Ongoye nyatoro mogo je, ji je, dhok gi rombo jokiri jowocemi kosa jowomadhi pi. 
JON.3.8	Ji je kodi ogwaŋe joripo ruko kutiya aka jokway Were gi cuny jo je. Jowoŋuti reco pajo, aka jowey kidakana pajo. 
JON.3.9	Ŋa m'oŋeyo ŋa! Kono miti Were nyalo wiro paro pere to weyo mako nge, to weyo ma k'oneko wan.”
JON.3.10	Munyo Were oneno gima jotimo, go oneno nger ma joŋuto kidakana pajo. Ameno Were owiro paro pere aka oweyo ma k'okelo kwoŋ jo gir'acula m'oyido go owaco.
JON.4.1	Yona owinjo marac swa munyo Were k'okelo gir'acula kwoŋ Ninivi to mako nge. 
JON.4.2	Go owaco ri Rwoth ni, “A Rwoth, me a gim'awaco mafodi akiay peco nike ibino timo. Am'omiyo atemo kiri ŋwec kadho i tindi Tarsis. Oyido aŋeyo paka in Were m'omaro ji aka ipoŋ gi wor. In Were ma kimaki nge piyo rupiri ipoŋ gi mar m'oasere. Inyalo wiro paro perin, t'iweyo m'ikimiyo gir'acula. 
JON.4.3	Riameno Rwoth, akwayin ikwany woko kwo paran; ber atho loyo bedo makwo.”
JON.4.4	Rwoth openjo Yona ni, “Dwoŋ aŋo m'initie gine mako nge?”
JON.4.5	Yona oyido owok Ninivi to kidho bedo yuthenge ma yuwok ceŋ ma tindi madwoŋ. Go ogeto tipo to bedo piny kareno kuro neno gim'otimere ri Ninivi. 
JON.4.6	Rwoth Were omiyo yath mogo otwi to dongo ma timo ri Yona tipo ŋey Yona wowinji m'ogonyere. Yona owinjo maber swa gi yath no. 
JON.4.7	Munyo piny yawere i ndelo m'oluwo, Were odhiro kudin mogo m'ocamo tiendi yath no to thwo.
JON.4.8	To munyo ceŋ owok, Were odhiro koyo malieth swa wok yuthenge ma wok ceŋ. Lietho ma ceŋ owaŋo tipin wi Yona aka oloco go. Yona openjo ni, “Raŋo akitho! Ber atho woko loyo bedo makwo.”
JON.4.9	Were openjo Yona ni, “Dwoŋ aŋo m'initie gine mako nge?”
JON.4.9	Yona odwoko ni, “Amako nge rupiri ber atho loyo bedo makwo.”
JON.4.10	Rwoth owaco ri Yona ni, “Yath me odongo i wor acel to won rere; ongoye gim'itimo rigo, aka iŋat'ikimiyo odongo t'irem gine. 
JON.4.11	To raŋo akimaki wor gi tindi madwoŋ no Ninivi; kama nitie nyithindho ma kalo 120,000 m'ongoye gima joŋeyo, kiri g'ogwaŋe?”
MIC.1.2	Winji win gime, win ji je,
MIC.1.2	ciki ithi win, kisi gima nitie i piny,
MIC.1.2	aka weyi Rwoth Were womiy jakony ma luwo adieri kwoŋ win.
MIC.1.2	Winji! Rwoth luwo gi ot pere maleŋ ma lamo.
MIC.1.3	Kole neni, Rwoth bino wok i kabedo pere maleŋ
MIC.1.3	aka go bino loro piny to nyono wi gote ma piny.
MIC.1.4	Aka gote jobino leny i ŋange
MIC.1.4	p'odok manitie i mac;
MIC.1.4	jobino oy piny i milelo,
MIC.1.4	paka pi oy piny wok i wi tendere.
MIC.1.5	Gime je obedo ro reco pa Yakobo,
MIC.1.5	kodi ro reco ma ot pa Isiraili.
MIC.1.5	Reco pa Yakobo obedo aŋo?
MIC.1.5	K'obedo Samaria won?
MIC.1.5	Aka reco ma ot pa Yuda obedo aŋo?
MIC.1.5	K'obedo Yerusalem won?
MIC.1.6	Riameno abino loko Samaria kidhur rerok kam'othangere,
MIC.1.6	kabedo ma pidho ndelo vini,
MIC.1.6	aka abino konjo piny telin mere i milelo,
MIC.1.6	t'akedho kinde.
MIC.1.7	Cal pere je ibino ŋinyo woko mathindho thindho,
MIC.1.7	aka mic pere je ibino waŋo woko gi mac.
MIC.1.7	Cal pere je bino ŋinyirok
MIC.1.7	rupiri wok kwoŋ mic pa malayin ma ot ma lamo ama go ocoko jo.
MIC.1.7	Onyo jokwor pere bende jobino tero ri malayin ma ot ma lamo kaman.
MIC.1.8	Ro gime abino ywak, t'auja
MIC.1.8	aka ma nyutho rembo paran abino wotho gi par tiendan aka kinyoro.
MIC.1.8	Abino jero paka ogwaŋe madudi,
MIC.1.8	t'auja paka maya.
MIC.1.9	Adholin pa Samaria kicangi,
MIC.1.9	aka omako Yuda bende,
MIC.1.9	otundo i waŋkac pa ji paran bende,
MIC.1.9	i Yerusalem.
MIC.1.10	Ikir'iwaci kikengila mawan i Gath,
MIC.1.10	aka weyi jokiri jowoneni ka wiywak.
MIC.1.10	Ji ma Beth Lifra,
MIC.1.10	nyuthi win ngoye gi geno mewin gi ŋindirok i fukefuke.
MIC.1.11	Kadhi win wibedi jowiloka,
MIC.1.11	win ji ma Safir,
MIC.1.11	kinyoro aka giwickwot.
MIC.1.11	Win ji ma Zana wikiri wiwok i tindi madwoŋ mewin,
MIC.1.11	kole kiuja ma Bethezel miyo win ŋeyo nike kapondo ongoy'iye.
MIC.1.12	Kole ji ma Maroth,
MIC.1.12	jokuro swa bero,
MIC.1.12	rupiri kidamba otieko loro wok bongi Rwoth,
MIC.1.12	i waŋkac ma Yerusalem.
MIC.1.13	Tweyi win kayinin i cawilin,
MIC.1.13	win ji ma Lakis,
MIC.1.13	wiŋati wikelo tim mareco i Yerusalem,
MIC.1.13	aka reco ma Isiraili onwaŋere kwoŋ win.
MIC.1.14	Riameno wilamiyo mic ma kisewila Moreseth Gath,
MIC.1.14	aka kerin ma Isiraili doko jok'onwaŋ kony wok i tindi Akizib.
MIC.1.15	Abino miyo win i cingi jakwor kendo,
MIC.1.15	win ji ma Maresa,
MIC.1.15	aka dwoŋ pa Isiraili,
MIC.1.15	labino i Adulam.
MIC.1.16	Lokere win jopata aka wiliel ye wiwin,
MIC.1.16	ro nyithindho mewin ma wimaro,
MIC.1.16	lokere win jopata paka ango
MIC.1.16	rupiri nyithindho mewin jolakidho bedo jowiloka.
MIC.2.1	Kidamba ri jono ma jocano timo kidakana,
MIC.2.1	aka jocano timo reco gi kanindo pajo.
MIC.2.1	Ka piny ocot, jotimo,
MIC.2.1	rupiri nitie i meni ma cingi gin.
MIC.2.2	Jowanya ndelin, aka jomako,
MIC.2.2	kodi udi, aka jotero,
MIC.2.2	jodiyo jacwo gi ot pere,
MIC.2.2	aka jotero lim pere.
MIC.2.3	Riameno Rwoth waco ama:
MIC.2.3	Neni, acano kelo kidamba kwoŋ win,
MIC.2.3	aka wik'onyal kwalok kwoŋe,
MIC.2.3	aka wik'onyal woth gi delok kendo,
MIC.2.3	rupiri bino bedo hongo ma raco.
MIC.2.4	Ka ndelo otundi, ji jobino oro kigana ma mako kwoŋ win paka gir'anena ma kidamba,
MIC.2.4	aka jobino kiuja, to joywak gi gwayo,
MIC.2.4	ka jowaco ni, “Orey wan woko kicutho.
MIC.2.4	Rwoth omayo wan lowo mawan,
MIC.2.4	to poko ri joma jomako wan.”
MIC.2.5	Riameno ka hongo otundi ma dwoko lowo ri ji pa Rwoth,
MIC.2.5	ongoye kwoŋ win ŋata bino limo.
MIC.2.6	Ji jowaco ran ni, ikir'ititi riwan.
MIC.2.6	Ikir'ititi kwoŋ gino je
MIC.2.6	rupiri Rwoth kilakelo kwoŋ wan wickwot.
MIC.2.7	Gime ber ni wowaci, a ot pa Yakobo?
MIC.2.7	Cuny pa Rwoth kibedi moth?
MIC.2.7	Me a tim pere?
MIC.2.7	Waci pere kitim bero,
MIC.2.7	ri ŋata timo gim'otire?
MIC.2.8	To wimonjo ji paran paka jakwor,
MIC.2.8	wilunyo kanzu kwoŋ ji ma jowotho i yo pajo,
MIC.2.8	ma jongoye gi paro ma lweny.
MIC.2.9	Wiriemo mon pa ji paran,
MIC.2.9	wok i pecin pajo ma jomaro,
MIC.2.9	aka witieko kwalo silwany paran ri nyithindho pajo kicutho.
MIC.2.10	Ay win wikadhi,
MIC.2.10	kole kaywomirok ongoye ka,
MIC.2.10	kwoŋbedo reco mewin omiyo ka rerok gi rem.
MIC.2.11	Ka nyatoro ma waco koyo gi twodo,
MIC.2.11	owaco ni, “Abino tito riwin vini gi math makec,
MIC.2.11	dinyo go am'obedo jatiti ri ji me.”
MIC.2.12	T'abino coko win, a Isiraili,
MIC.2.12	abino coko ji pa Isiraili ma jodoŋ.
MIC.2.12	Abino ketho jo kanyacel,
MIC.2.12	paka rombo i sidwol,
MIC.2.12	paka mwendi ma jocamo lum,
MIC.2.12	paka lwak ji ma jowoy.
MIC.2.13	Were bino yawo rijo yo to telo jo wok i piny pa jopath.
MIC.2.13	Jobino turo woko waŋkac ma tindi madwoŋ to jogonyere,
MIC.2.13	aka Kere pajo, Rwoth won bino telo yuwiy jo.
MIC.3.1	Kole awaco:
MIC.3.1	Winji win, win jotel pa Isiraili!
MIC.3.1	Kodi jodhum ma ot pa Isiraili!
MIC.3.1	Wiripo ŋeyo tiro.
MIC.3.2	Win ma widak bero aka wimaro raco,
MIC.3.2	wiyeco woko pien ma delkwoŋ ji paran,
MIC.3.2	gi riŋo pajo wok kwoŋ cokin pajo.
MIC.3.3	Wicamo delkwoŋ ji paran,
MIC.3.3	to wiyeco woko pien ma delkwoŋ jo.
MIC.3.3	Wituro woko cokin pajo mathindho thindho,
MIC.3.3	to wiyaŋo jo pa riŋo m'ikidho bolo iy'ayiga.
MIC.3.4	To nyaka wiywak ri Rwoth,
MIC.3.4	to Rwoth kiladwoko win
MIC.3.4	go bino kano waŋe kwoŋ win i hongo no,
MIC.3.4	rupiri witimo reco.
MIC.3.5	Me a gima Rwoth waco ri jotuci wac Were,
MIC.3.5	ma jobano ji paran,
MIC.3.5	aka jociko siem,
MIC.3.5	ri jono ma joculo jo,
MIC.3.5	to lweny ri jono ma jokicul jo.
MIC.3.6	Riameno labedo wor riwin, m'ongoye lero,
MIC.3.6	aka mudho riwin ma wik'onyal waco gima bino timirok.
MIC.3.7	Joneno jobino limo wickwot,
MIC.3.7	ibino sewo wi jothieth,
MIC.3.7	jobino mwono dhok gin,
MIC.3.7	rupiri Rwoth kiladwoko jo.
MIC.3.8	To ri an, apoŋ gi meni,
MIC.3.8	gi Cuny pa Rwoth,
MIC.3.8	kodi tiro aka atek,
MIC.3.8	ma waco ri Yakobo komo pere,
MIC.3.8	kodi ri Isiraili reco pere.
MIC.3.9	Winji win gime win jotel ma ot pa Yakobo,
MIC.3.9	kodi jodhum ma ot pa Isiraili.
MIC.3.9	Win ma widak tiro
MIC.3.9	aka wiwiro gimo'tire gi gim'okom.
MIC.3.10	Wigeto Zayon gi remo,
MIC.3.10	aka Yerusalem gi komo.
MIC.3.11	Jotel mere jothumo banja ro nyewirok,
MIC.3.11	jocway ri Were i wi migam jotiyo ma cul,
MIC.3.11	jotuci wac Were ma pesa,
MIC.3.11	kucel jogoŋere kwoŋ Were to jowaco ni,
MIC.3.11	“Rwoth nitie gi wan,
MIC.3.11	teko k'opodhi kwoŋ wan.”
MIC.3.12	ibino furo Zayon paka ndelo,
MIC.3.12	Yerusalem bino cale kidhur gundin,
MIC.3.12	aka tendere ma Ot pa Were bino lokere lul.
MIC.4.1	Ndelo ma rumacen bino,
MIC.4.1	ma got ma Ot pa Rwoth,
MIC.4.1	bino bedo got mabor loyo,
MIC.4.1	aka ibino tiŋo malo kalo tendere je,
MIC.4.1	aka ji jobino mol i iye.
MIC.4.2	Aka nonin kweth jolabino to jowaco ni,
MIC.4.2	“Biye win, weyi wakadhi wi got pa Rwoth,
MIC.4.2	i Ot pa Were pa Yakobo
MIC.4.2	ŋey go wofonji wan yo pere,
MIC.4.2	aka wawothi i yo pere.”
MIC.4.2	Kole cik wok i Zayon,
MIC.4.2	aka wac pa Rwoth wok i Yerusalem.
MIC.4.3	kodi i dier piny ma jotek cegin gi bor.
MIC.4.3	Jobino thedho abor pajo loko kwe dhok,
MIC.4.3	gi toŋ pajo loko apalin ma kikolesa.
MIC.4.3	Piny acel k'otiŋ abor kwoŋ piny man kendo,
MIC.4.3	kosa jok'oyikere ri lweny kendo.
MIC.4.4	i tiendi yath vini gi makuyu pere,
MIC.4.4	aka ongoye ŋata bino miyo jo bedo gi lworo,
MIC.4.4	kole dhok Rwoth pa lwak jolweny otieko luwo.
MIC.4.5	Kisi ji jowotho,
MIC.4.5	i nyingi were pajo,
MIC.4.5	to wan, wabino wotho i nyingi Rwoth Were mawan,
MIC.4.5	cil gi cil.
MIC.4.6	I ndelo no, Rwoth waco,
MIC.4.6	abino coko kanyacel jor'aŋolo,
MIC.4.6	jono ma riemo jo woko,
MIC.4.6	kodi jono m'atieko miyo litho.
MIC.4.7	Alaloko jor'aŋolo ji m'odoŋ,
MIC.4.7	aka jom'oyido abolo woko, alaloko piny madwoŋ.
MIC.4.7	Rwoth bino dhumo jo wi got Zayon,
MIC.4.7	wok pama kadho yuwaŋe aka cil gi cil.
MIC.4.8	Paka ri in, Yerusalem,
MIC.4.8	kama Rwoth kur'iye ji pere paka jakwath rombo,
MIC.4.8	ibino bedo tindi madwoŋ ma ker m'oyido obedo aperin kendo.
MIC.4.9	Onyo raŋo wigoyo ndur?
MIC.4.9	Kere ongoye i dier win?
MIC.4.9	Jamic rieko mewin otho,
MIC.4.9	ma wicandere paka dhako ma ŋedi ramo?
MIC.4.10	Dwanyere win aka wiuja ji ma Yerusalem,
MIC.4.10	paka dhako ma colo nyathi.
MIC.4.10	Kole onyo pama wilawok i tindi madwoŋ,
MIC.4.10	to wibedo i piny m'othangere;
MIC.4.10	wibino kidho i Babilon.
MIC.4.10	Kenyo ibino botho win,
MIC.4.10	kenyo Rwoth bino botho win,
MIC.4.10	wok i cingi jokwor mewin.
MIC.4.11	Onyo pama piny kweth,
MIC.4.11	jocokere monjin,
MIC.4.11	jowaco ni, “Weyi warey Yerusalem,
MIC.4.11	aka wanen ni go orere.”
MIC.4.12	To jokuya paro pa Rwoth,
MIC.4.12	jokiniaŋ can pere
MIC.4.12	nike go otieko coko jo paka ŋano m'itero i kisia.
MIC.4.13	Rwoth waco ni, “Ji ma Yerusalem,
MIC.4.13	kadhi win wimiy jokwor mewin gir'acula!
MIC.4.13	Abino loko win matek pa thwon,
MIC.4.13	manitie gi tunge ma nyweny kodi tiende ma ywel.
MIC.4.13	Wibino ŋinyo piny kweth, aka lim ma jolimo g'akaka,
MIC.4.13	wibino miyan,
MIC.4.13	Rwoth ma piny gibe.”
MIC.5.1	coki win jolweny mewin!
MIC.5.1	Okar wan!
MIC.5.1	Jomonjo jatel ma Isiraili!
MIC.5.2	To in, a Bethelehem Efratha,
MIC.5.2	m'ithin loyo i dier nonin ma Yuda,
MIC.5.2	wok kwoŋin lawok ran,
MIC.5.2	ŋata bino bedo jadhum i Isiraili,
MIC.5.2	ma cakirok pere obedo cango con.
MIC.5.3	Riameno Rwoth bino jwango ji pere tundo i hongo,
MIC.5.3	madhako ma ripo nywol obedi gi wode.
MIC.5.3	Kenyo nyaka Joisiraili ma jonitie wiloka jodwoki,
MIC.5.3	to joriwere gi ji pajo wegi.
MIC.5.4	Ka go obin, go bino dhumo ji pere gi meni ma wok bongi Rwoth,
MIC.5.4	kodi dwoŋ ma nyingi Rwoth Were pere.
MIC.5.4	Aka ji pere jobino bedo ma jogonyere,
MIC.5.4	rupiri ji ma piny gibe jobino yeyo dwoŋ pere.
MIC.5.5	Ka Joasiria jobin to jomonjo piny mawan,
MIC.5.5	to joturo cel mawan,
MIC.5.5	wabino oro jotel mawan ma jotek loyo lweny gi jo.
MIC.5.6	Jobino dhumo piny Asiria g'abor,
MIC.5.6	lowo pa Nimrod.
MIC.5.6	Jobino botho wan kwoŋ Joasiria
MIC.5.6	ka jomonji piny mawan,
MIC.5.6	to joturo kew mawan.
MIC.5.7	Kenyo ji pa Yakobo m'odoŋ jolabedo,
MIC.5.7	i dier ji kweth,
MIC.5.7	paka thoyo m'owok bongi Rwoth,
MIC.5.7	paka nyidho kwoŋ lum,
MIC.5.7	ma kikur ji.
MIC.5.8	Aka ji pa Yakobo m'odoŋ jolabedo i dier nonin,
MIC.5.8	i dier ji kweth,
MIC.5.8	paka simbwor i dier ogwaŋe madudi,
MIC.5.8	paka nyathi simbwor i dier sidwol rombo,
MIC.5.8	ma k'oluwo i dier jo redho jo piny,
MIC.5.8	aka yeco jo mathindho thindho, to ngoye ŋat'obothi jo.
MIC.5.9	Isiraili bino mako jokwor pere,
MIC.5.9	to reyo woko joje.
MIC.5.10	I ndelo no, Rwoth waco,
MIC.5.10	abino kwanyo kayinin mewin t'anyeko cawilin mewin.
MIC.5.11	Abino reyo woko tindin madongo mewin i lowo mewin,
MIC.5.11	t'aturo woko kapondo mewin.
MIC.5.12	Abino reyo woko yen mewin ma wikingere gine,
MIC.5.12	t'aweyo win m'ongoye jotiti gima latimere yuwaŋe.
MIC.5.13	Abino reyo woko cal mewin
MIC.5.13	kodi sirin mewin ma tele,
MIC.5.13	wik'olam kendo,
MIC.5.13	gigipiny ma wiwegi wicweyo.
MIC.5.14	Abino fudho woko cal pa Asera were madhako mewin,
MIC.5.14	t'areyo tindin madongo mewin.
MIC.5.15	Aka i nge gi keme paran, abino culo kwor,
MIC.5.15	kwoŋ nonin je ma jok'owinjan.
MIC.6.1	Winji gima Rwoth waco,
MIC.6.1	Ay, iter banja perin,
MIC.6.1	weyi gote gi tendere je jowowinji dwondin.
MIC.6.2	Winji win gote, kiosa pa Rwoth,
MIC.6.2	kodi win kindi piny ma cil gi cil,
MIC.6.2	Rwoth osa ji pere,
MIC.6.2	aka go segeya Isiraili.
MIC.6.3	“Awi ji paran, atimo riwin aŋo?
MIC.6.3	I nger aŋo m'abedo riwin bieto?
MIC.6.3	Dwokan win!
MIC.6.4	abotho win bedo ŋecin koro,
MIC.6.4	t'aoro Musa, Aron kodi Miriam telo win.
MIC.6.5	kodi gima Balam wod pa Bewor odwoko go,
MIC.6.5	kodi gim'otimere wok Sitim tundo i Gilgal,
MIC.6.5	ŋey winyal ŋeyo tim pa Rwoth ma botho win.”
MIC.6.6	Anobin g'aŋo bongi Rwoth,
MIC.6.6	ŋey akule piny ruwaŋ Were ma nimalo?
MIC.6.6	Anobin ruwaŋ go gi cowirok awaŋa,
MIC.6.6	ma nyithindhi dhok ma jo oro acel?
MIC.6.7	Rwoth osangala gi ganin rombo ma mon,
MIC.6.7	kosa gi mo nanzi ma kicwiy?
MIC.6.7	Anomiy okayo paran ri reco paran,
MIC.6.7	kosa ranyak ma ici paran ri reco mar'adundo paran?
MIC.6.8	Rwoth otieko nyuthin gimaber, in nyatoro,
MIC.6.8	aŋo ma Rwoth mitin itim,
MIC.6.8	ka k'obedo timo tiro, nyutho kisa,
MIC.6.8	kodi woth gi mwolo iy'acel gi Were perin?
MIC.6.9	Dwondi Rwoth koko ri tindi madwoŋ,
MIC.6.9	obedo girieko swa lworo nyingin.
MIC.6.9	Winji win, win ji ma wicokere i tindi madwoŋ.
MIC.6.10	Wiyan nyalo wil gi lim ma kidakana manitie i ot pa jokidakana,
MIC.6.10	kodi rapim ma k'otire, gim'adak.
MIC.6.11	Anocwaki jono ma jooro rapim ma kidakana,
MIC.6.11	kodi mugowa m'opoŋ'iye rapim ma twodo?
MIC.6.12	Joŋaŋo mewin jopoŋ gi maker,
MIC.6.12	joluwo twodo,
MIC.6.12	aka lew gin opoŋ luwirok kicar.
MIC.6.13	Riameno atieko cako reyo win,
MIC.6.13	ro reco mewin.
MIC.6.14	Wibino cemo, to wik'oyeŋ,
MIC.6.14	aka kec bino bedo i iy win,
MIC.6.14	ongoye gima wibino kano,
MIC.6.14	aka ma winonyali kano abino reyo g'abor.
MIC.6.15	Wibino cwoyo, to wikibino keco,
MIC.6.15	wibino biyo mo wok kwoŋ nanzi, to wikibino wir gine,
MIC.6.15	wibino timo vini, to wikibino madho.
MIC.6.16	kodi tic je ma ot pa Ahab wod Omiri,
MIC.6.16	aka wiluwo rieko pajo.
MIC.6.16	Ameno abino reyo win, aka kisi nyatoro bino cayo win,
MIC.6.16	ji kisi kamoro jobino tero win gi cay.
MIC.7.1	Kidamba ran! Kole onyo acalo,
MIC.7.1	ŋata kec neko ma kinwaŋ olemo m'odoŋ wi yen,
MIC.7.1	kosa nyingi vini i tiendi yath vini acama.
MIC.7.1	Nyingi vini je gi nyandere je mamit otiek fono woko.
MIC.7.2	Joma jolworo Were jorere woko wok i piny,
MIC.7.2	aka ongoye ŋat'otire kwoŋ ji;
MIC.7.2	joje jokuro nekirok,
MIC.7.2	aka kisi nyatoro dwaro omin gi bwo.
MIC.7.3	Cingi gin yot timo gimarac, aka jotimo gi kinen.
MIC.7.3	Jodhum gi jothum banja, jokwayo nyew,
MIC.7.3	aka jaŋaŋo waco mito marac mar'adundo pere,
MIC.7.3	to joriwo kanyacel.
MIC.7.4	Maber kwoŋ jo cale okure,
MIC.7.4	m'otire loyo kwoŋ jo cale kudhin.
MIC.7.4	Ndelo otundo ma Were bino miyo jo gir'acula,
MIC.7.4	paka ogwoko jo luwo kwoŋ jokur pajo,
MIC.7.4	onyo pama jonitie i nyawin.
MIC.7.5	Ikir'igen jager,
MIC.7.5	kosa mere.
MIC.7.5	Gwokere i gim'iwaco,
MIC.7.5	kada ri dhako perin.
MIC.7.6	nyathi manyako kiyere gi min,
MIC.7.6	ciwod dhako dhaw gi adhamere;
MIC.7.6	jakwor pa nyatoro bedo jopeco pere won.
MIC.7.7	To ri an, abino ŋiyo bongi Rwoth,
MIC.7.7	abino kuro Were ma bino bothan;
MIC.7.7	Were paran bino winjan.
MIC.7.8	Ikir'isiemere kwoŋan, a jakwor paran;
MIC.7.8	K'apodho, abino ay.
MIC.7.8	K'abedo i mudho,
MIC.7.8	Rwoth bino bedo lero ran.
MIC.7.9	Abino ciro nge pa Rwoth,
MIC.7.9	rupiri atimo reco kwoŋ go,
MIC.7.9	cuka go ocwaki ran,
MIC.7.9	to thumo ran banja.
MIC.7.9	Go bino wodhan i lero,
MIC.7.9	Abino neno gonyirok pere.
MIC.7.10	Kenyo jakwor paran bino neno,
MIC.7.10	aka wickwot bino umo ŋat'openjan ni,
MIC.7.10	“Nikune Rwoth Were perin?”
MIC.7.10	Waŋan bino neno jakwor paran,
MIC.7.10	onyo ibino nyono go piny,
MIC.7.10	pa cwodho ma ngudo.
MIC.7.11	Ndelo bino ma geto kor ot mewin kendo!
MIC.7.11	I ndelo no kew mewin ibino yawo bor.
MIC.7.12	I ndelo no ji mewin jobino dwoko bongi win,
MIC.7.12	wok Asiria yuwok ceŋ,
MIC.7.12	wok Misir yupiny, wok iy'adec ma malawa Yufrete,
MIC.7.12	wok i nam tundo i nam, kodi wok i got tundo i got.
MIC.7.13	To piny bino lokere abar,
MIC.7.13	ro kidakana pa ji ma jobed'iye.
MIC.7.14	Kway ji perin gi luth perin Rwoth,
MIC.7.14	ji perin m'itieko yero
MIC.7.14	ma jobedo i thim,
MIC.7.14	nitie lowo maber thoko jo.
MIC.7.14	Weyi doko jowopidhere i Basan kodi Giliad,
MIC.7.14	paka oyido cango con.
MIC.7.15	Paka i hongo ma wiwok i piny Misir,
MIC.7.15	abino nyutho jo gir'aura.
MIC.7.16	Nonin jobino neno gime aka wiy gin bino kwot,
MIC.7.16	makada nende jonitie gi meni;
MIC.7.16	jobino umo dhok gin to ithi gin tho.
MIC.7.17	Jobino naŋo fukefuke pa thwol,
MIC.7.17	pa gigipiny ma jomol piny.
MIC.7.17	Jolabino ka jokirin wok i kapondo pajo,
MIC.7.17	jobino gik bongi Rwoth, Were mawan gi lworo,
MIC.7.17	aka jobino bedo gi lworo kwoŋbedo in.
MIC.7.18	Ongoye were man ma cale in Rwoth, icwako reco pa ji perin ma joboth,
MIC.7.18	ikimaki nge kicutho,
MIC.7.18	t'iwinjo maber i nyutho wan mar perin makiwire.
MIC.7.19	Go bino bedo riwan gi wor kendo,
MIC.7.19	go bino nyono reco mawan gi tiende.
MIC.7.19	Go bino bolo reco mawan je
MIC.7.19	i lutho ma nam.
MIC.7.20	Ibino nyutho Yakobo adieri,
MIC.7.20	kodi mar makiwire ri Abraham,
MIC.7.20	paka inyutho kwarere mawan
MIC.7.20	wok cango con.
NAM.1.2	Rwoth obedo Were ma janyeko, aka go culo kwor,
NAM.1.2	Rwoth culo kwor aka mako keme.
NAM.1.2	Rwoth culo kwor kwoŋ jokwor pere,
NAM.1.2	aka mako keme kwoŋ jokwor pere.
NAM.1.3	Rwoth kimaki nge piyo aka go dwoŋ i meni,
NAM.1.3	i nger moro je Rwoth k'owey ma k'omiyo gir'acula ri jobanja.
NAM.1.3	Yo pere nitie iy'asur kodi i koyo,
NAM.1.3	aka pondeponde obedo fukefuke ma tiende.
NAM.1.4	Go bwoko nam to loko m'othwo,
NAM.1.4	aka go thwo woko malawin je;
NAM.1.4	Basan kodi Kamel joner,
NAM.1.4	aka kilikalika pa Lebanon ner.
NAM.1.5	Gote joyengere ruwaŋe,
NAM.1.5	aka tendere jokirin;
NAM.1.5	piny oay malo ruwaŋe,
NAM.1.5	piny gibe kodi jono je ma jobed'iye.
NAM.1.6	Ŋa manyalo cungo ruwaŋ nge pere?
NAM.1.6	Ŋa manyalo ciro lietho ma nge pere?
NAM.1.6	Keme pere konjere woko paka mac,
NAM.1.6	aka telin mukere piny ruwaŋe.
NAM.1.7	Rwoth ber,
NAM.1.7	go obedo kapondo i ndelo ma teko;
NAM.1.7	go oŋeyo jono ma jorango kapondo i go.
NAM.1.8	Gi mikula m'opoŋ de oy,
NAM.1.8	Go lakelo gike makicutho ma kabedo mere,
NAM.1.8	aka lariemo jokwor pere i colo.
NAM.1.9	Aŋo m'icano kwoŋ Rwoth?
NAM.1.9	Go lakelo i gike kicutho,
NAM.1.9	ongoye teko ma bino ay madirio.
NAM.1.10	Paka kudhin, jowiyere,
NAM.1.10	paka jomero, jomer;
NAM.1.10	ilareyo woko jo paka kanja m'othwo kicutho.
NAM.1.11	Wok bongin,
NAM.1.11	owok ŋata cano raco kwoŋ Rwoth,
NAM.1.11	ŋata miyo rieko ma kidakana.
NAM.1.12	Me apaka Rwoth waco:
NAM.1.12	Makada nende jocowere aka kendo jokweth,
NAM.1.12	ilareyo jo woko to jorumo.
NAM.1.12	Makada nende atieko miyo win litho,
NAM.1.12	akilamiyo win litho kendo.
NAM.1.13	Aka pama alaturo woko okol pa Asiria ma nyweny kwoŋin,
NAM.1.13	t'aturo woko gima tweyin.
NAM.1.14	Rwoth otieko wodho or kwoŋ Asiria:
NAM.1.14	Nyingin k'onyay kendo;
NAM.1.14	wok i ot pa werin perin alareyo woko,
NAM.1.14	cal kodi nyweny m'ogor.
NAM.1.14	Alayiko kaliel perin, kwoŋbedo isisiri.
NAM.1.15	Neni, wi gote bino tiendi ŋata
NAM.1.15	kelo mikwenda ma siem!
NAM.1.15	Tim kalima perin, awi Yuda,
NAM.1.15	kethi i kare kwoŋirok perin,
NAM.1.15	kole jakidakana k'omonjin kendo;
NAM.1.15	ilareyo go woko kicutho.
NAM.2.1	gwoki cel;
NAM.2.1	kur royo;
NAM.2.1	ridhi pierin;
NAM.2.1	coki meni perin je.
NAM.2.2	Kole Rwoth ladwoko dwoŋ pa Yakobo,
NAM.2.2	paka dwoŋ pa Isiraili,
NAM.2.2	kole joreyi jotieko reyo woko jo,
NAM.2.2	aka jotieko nyeko woko jangi jo.
NAM.2.3	Kwot pa jolweny pajo obokere;
NAM.2.3	cwo ma jomeni joruko nangin m'obokere;
NAM.2.3	Nyweny ma wi cawila cot mac,
NAM.2.3	i ndelo ma go yiker'iye monjo,
NAM.2.3	kayinin ma lweny joicere.
NAM.2.4	Cawilin jolatimere pa joneko i royin madongo,
NAM.2.4	jorure acen gi malo i kabedo m'othangere;
NAM.2.4	jomenyin pa lero,
NAM.2.4	joŋweco acen g'amalo pa lithkoth.
NAM.2.5	Go lwoŋo jodhum pere;
NAM.2.5	jotangatanga i woth pajo,
NAM.2.5	jokwakere i kor ot mere,
NAM.2.5	aka joyiko gi thoko mako.
NAM.2.6	Waŋkace ma thengi malawin otiek yawo,
NAM.2.6	peco pa kere leny woko.
NAM.2.7	Otiek ridho ni wothangi nyamicala,
NAM.2.7	ŋecin mere ma mon okwany jo woko,
NAM.2.7	joywak pa dwondi akurin
NAM.2.7	aka cuny jo gore.
NAM.2.8	Ninivi cale pi m'ocokere abuka,
NAM.2.8	wok i ndelo mere ji joringo.
NAM.2.8	Cungi! Cungi!
NAM.2.8	Joywak, to ngoye ŋata wire cen.
NAM.2.9	Nyaga feza,
NAM.2.9	nyaga zahabu!
NAM.2.9	Ongoye gike ma lim!
NAM.2.9	Dito ma kisi gimoro je ma welo.
NAM.2.10	Odoŋ nono, odoŋ nono, aka orere woko!
NAM.2.10	Cuny podho gi lworo
NAM.2.10	aka congi kirin, meni ongoye,
NAM.2.10	ji jokirin,
NAM.2.10	nyim jo ojowo bondo.
NAM.2.11	Nikune kabedo pa simbwore,
NAM.2.11	kodi lum pa nyithindhi simbwore,
NAM.2.11	kama simbwor kadh'iye,
NAM.2.11	simbwor madhako kodi nyithindhe, m'ongoye ŋata cando jo?
NAM.2.12	Simbwor otieko yeco ma romo ri nyithindhe,
NAM.2.12	aka odeyo gim'omako ri simbwor pere madhako;
NAM.2.12	aka otieko poŋo ode gi gim'omako,
NAM.2.12	kodi kabedo pere gi riŋo m'oyeco.
NAM.2.13	Kole adakin, Rwoth pa lwak jolweny waco,
NAM.2.13	aka alawaŋo woko cawilin perin i yiro,
NAM.2.13	abor laneko nyithindhi simbwore perin;
NAM.2.13	alareyo woko giperin m'imako wok i piny,
NAM.2.13	aka dwondi jomikwenda perin k'owinji kendo.
NAM.3.1	Kidamba rin, awi tindi madwoŋ ma oyo remo,
NAM.3.1	opoŋ twodo, kodi kinyaga,
NAM.3.1	gike ongoye ri gim'onyaga!
NAM.3.2	Derino ma luth kayina kodi derino ma tiendi cawila,
NAM.3.2	kayina ma goyo mayindo kodi cawila ma por!
NAM.3.3	Jacwo ma gweyo kayina,
NAM.3.3	tiŋo malo lew abor kodi toŋ ma pilin,
NAM.3.3	kidhur ji m'oneki,
NAM.3.3	peko ma delkwoŋ jom'otho,
NAM.3.3	delkwoŋ jom'otho m'ongoye gike,
NAM.3.3	ji jonyono delkwoŋ jom'otho.
NAM.3.4	Wok kwoŋ tim ma kidakana pa malaya mar'amen,
NAM.3.4	dhako maŋon anena, nyan ma jamiliel,
NAM.3.4	ma gi tim pere ma malaya pere tana nono pere,
NAM.3.4	aka gi miliel pere tana ji pere.
NAM.3.5	Neni, adakin,
NAM.3.5	Rwoth pa lwak jolweny waco,
NAM.3.5	alalunyin kinyoro;
NAM.3.5	alathango ri nonin kinyoro perin,
NAM.3.5	kodi wickwot perin ri kerin.
NAM.3.6	Alabolo kwoŋin gikoco,
NAM.3.6	t'aterin gi cay,
NAM.3.6	alalokin paka galiwindi.
NAM.3.7	Nyaka jono je ma jonenin joladwire kwoŋin to jowaco ama:
NAM.3.7	Amien Ninivi, ŋa m'omak gine wor?
NAM.3.7	Anorangi rin jodiy cunyin wok kune?
NAM.3.8	Iber loyo Thebes,
NAM.3.8	manitie i kigoda ma Nayil,
NAM.3.8	gi pi m'othoko go,
NAM.3.8	cel pere obedo nam,
NAM.3.8	aka kore mere oyido obedo pi?
NAM.3.9	Ethopiya kodi Misir oyido jobedo meni,
NAM.3.9	aka Put oyido ongoye gi gike;
NAM.3.9	Libia oyido obedo jokony perin.
NAM.3.10	Kucel go bende okidho i piny man,
NAM.3.10	okidho i katwec;
NAM.3.10	kiri nyithindho pere mafodi jodhoth ocadhi jo mathindho thindho,
NAM.3.10	i wi royin je madongo.
NAM.3.10	Obol kwir ri mere m'iworo,
NAM.3.10	jodongo mere je otwey jo gi pingo.
NAM.3.11	In bende ilamero,
NAM.3.11	ilapondo,
NAM.3.11	ilarango kapondo,
NAM.3.11	kwoŋ jakwor perin.
NAM.3.12	Cel perin je jocale yen makuyu,
NAM.3.12	manitie gi nyandere marapena m'ocek,
NAM.3.12	k'oyengi, jooy
NAM.3.12	i dhok jacami.
NAM.3.13	Eno ji perin,
NAM.3.13	jobedo mon i dier win.
NAM.3.13	Waŋkace ma piny perin,
NAM.3.13	oŋamere ri jokwor perin,
NAM.3.13	mac otieko waŋo nywenye ma waŋkace perin.
NAM.3.14	Twom pi ma twec ri in won,
NAM.3.14	ridhi cel perin;
NAM.3.14	donji i lowo inyon,
NAM.3.14	maki gigoyo matafal,
NAM.3.14	igoy matafal!
NAM.3.15	Kenyo mac lareyin,
NAM.3.15	abor lathumin woko;
NAM.3.15	lareyin paka bonyo reyo woko.
NAM.3.15	Nyay win paka bonyo,
NAM.3.15	nyay win paka otwoŋo!
NAM.3.16	Imedo welo pa jopendo perin,
NAM.3.16	maloyo micalin ma i polo,
NAM.3.16	paka bonyo ma nyeko to ay woko.
NAM.3.17	Jokur perin jocale bonyo,
NAM.3.17	jodhum perin jocale tome bonyo,
NAM.3.17	ma jopie i kor udi
NAM.3.17	i ndelo ma piny ŋic
NAM.3.17	ka waŋceŋ otiek wok, to joay woko;
NAM.3.17	ongoye ŋata ŋeyo kama jokadh'iye.
NAM.3.18	Jokwath rombo perin jonur,
NAM.3.18	awi kere ma Asiria;
NAM.3.18	jodhum perin jonindo.
NAM.3.18	Ji perin jokedhere wi gote
NAM.3.18	aka ongoye ŋat'ocok jo.
NAM.3.19	Ongoye cango ri tur perin,
NAM.3.19	adhola perin obedo makicangi.
NAM.3.19	Jono je ma jowinjo wac akowa ma mako kwoŋin,
NAM.3.19	jogoyo adhoŋ ma kisangala.
NAM.3.19	Kole ŋa ma fodi gimarac perin ma noknok k'otundo kwoŋe?
HAB.1.1	Me menyirok ma Habakuk jatuci wac Were oneno.
HAB.1.2	Awi Rwoth, Anoywak kiri keraŋo ri kony,
HAB.1.2	t'ibedo m'ikiwinjo?
HAB.1.2	Aywak rin ni, “Akaka!”
HAB.1.2	T'ikibothi!
HAB.1.3	Raŋo imiyan aneno kidakana kodi teko?
HAB.1.3	Rerok kodi akaka nitie ruwaŋan;
HAB.1.3	kisi dhano ciro gorok kodi dhawirok.
HAB.1.4	Riameno cik lokere gim'ongoye kony,
HAB.1.4	aka tiro kibedi.
HAB.1.4	Jokidakana jothoko joma timo gim'otire,
HAB.1.4	riameno iwiro tiro.
HAB.1.5	wilauro to widhier,
HAB.1.5	kole gim'acegin timo i hongo mewin,
HAB.1.5	wikilayeyo kabedi nende oyido wac rin.
HAB.1.6	nono mager aka jodwir,
HAB.1.6	jo ma joŋanjo kisi kamoro i piny,
HAB.1.6	mako kabedo ma k'obedo apajo.
HAB.1.7	Jobedo joma kelo litho gi lworo;
HAB.1.7	tiro kodi dwoŋ pajo wok bongi jo wegi.
HAB.1.8	Kayinin pajo jodwire loyo kwace,
HAB.1.8	joyil loyo arare m'othieno;
HAB.1.8	cwo ma jogwey kayinin pajo jogolo piny,
HAB.1.8	aka jobino wok bor swa;
HAB.1.8	joay paka ango ma kwakere cuto gimoro.
HAB.1.9	Joje jobino ri gwayo,
HAB.1.9	gi waŋ jo ma ŋiyo yuwiy jo;
HAB.1.9	jocoko jotwec paka kwoyo.
HAB.1.10	Jocayo kerin,
HAB.1.10	aka jodhum jolokere ginyero pajo.
HAB.1.10	Jonyero kamoro je m'ogoy'iye cel,
HAB.1.10	jodhuro nono to jomako.
HAB.1.11	Kenyo joyweyo paka koyo;
HAB.1.11	joturo cik to jolokere jobanja;
HAB.1.11	meni pajo won obedo were pajo!
HAB.1.12	Ikibedo wok cene,
HAB.1.12	awi Rwoth Were paran, Ŋataleŋ paran?
HAB.1.12	Wakilatho.
HAB.1.12	Awi Rwoth, itieko ketho kwoŋ jo ranyuth ri thumo banja;
HAB.1.12	aka in, awi Tele, itieko ketho jo ri gir'acula.
HAB.1.13	Waŋin cil swa ma neno gimarac,
HAB.1.13	aka ikinyal neno teko,
HAB.1.13	raŋo to, iŋiyo jor'akor,
HAB.1.13	aka iliŋ ka jokidakana joreyo woko
HAB.1.13	joma timo gim'otire loyo jo?
HAB.1.14	Itimo dhano paka rec ma nam,
HAB.1.14	paka gigipiny ma jomol ma jongoye gi jadhum.
HAB.1.15	Joje go ywayo malo gi siraget;
HAB.1.15	go toga jo gi katimba,
HAB.1.15	go coko jo i bwo pere;
HAB.1.15	riameno go fore to sangala.
HAB.1.16	Riameno go miyo cowirok ri katimba pere,
HAB.1.16	to waŋo buban ri katimba pere;
HAB.1.16	rupiri gi gigipiny me jolimo cemo,
HAB.1.16	kodi camo cwe.
HAB.1.17	Riameno go omedi celo abor pere,
HAB.1.17	gi reyo woko nonin m'ongoye wor?
HAB.2.1	Alaidho wi kakur paran,
HAB.2.1	t'acungo wi cel paran;
HAB.2.1	alabedo waŋan neno gima Rwoth lawaco ran,
HAB.2.1	kodi aŋo ma go odwoki ri kigeŋisa paran.
HAB.2.2	Rwoth odwokan to waco ni:
HAB.2.2	Ndiki piny menyirok;
HAB.2.2	ithangi i telin,
HAB.2.2	ŋey ŋat'osoma woŋweci.
HAB.2.3	to lakwakere i cowe, aka k'obedi twodo.
HAB.2.3	K'ocal pa galo, kur;
HAB.2.3	adieri labino, aka k'ogal.
HAB.2.4	kitim gim'otire,
HAB.2.4	to joma timo gim'otire,
HAB.2.4	jolakwo gi yeyo pajo.
HAB.2.5	Vini miyo dhano timo akor,
HAB.2.5	bedo jagero ma kinyal bedo peco.
HAB.2.5	Go ŋamo dwonde malac paka piny pa jom'otho;
HAB.2.5	paka tho, ongoye gima yeŋ go,
HAB.2.5	go otieko coko nonin je rigo won,
HAB.2.5	aka otieko coko ji je rigo won.
HAB.2.6	Nonin me je jok'oluwere kwoŋe kicar,
HAB.2.6	gi wer ma yet kodi sikoiyiko, ka jowaco rigo ni,
HAB.2.6	“Kidamba rin in m'idhuro gima k'obedo giperin!”
HAB.2.6	Kiri keraŋo ma inoyim kwoŋin bieto ma banjin?
HAB.2.7	Jobanjin perin wegi jok'oay abwap,
HAB.2.7	jono ma joculin magowa,
HAB.2.7	jok'ocew to jomiyin kirin?
HAB.2.7	Nyaka t'ilokere gim'onyaga rijo.
HAB.2.8	Rupiri itieko kinyaga nonin kweth,
HAB.2.8	jono je ma jodoŋ jolakinyaga in,
HAB.2.8	ro remo pa ji m'ooy, kodi akaka m'itimo ri piny,
HAB.2.8	ri tindi madwoŋ kodi jono je ma jobed'iye.
HAB.2.9	Kidamba ri ŋato ma nwaŋo ŋaŋo iy'akaka ri ot pere,
HAB.2.9	ma geto peco pere kam'okwe,
HAB.2.9	ma botho kwo pere i teko!
HAB.2.10	Itieko thumo rieko ma wickwot ri ot perin,
HAB.2.10	gi reyo woko ji kweth;
HAB.2.10	aka in won itieko timo reco.
HAB.2.11	Kole tele laywak wok i kor ot,
HAB.2.11	aka akor ot ladwoko go wok i mbawo ma tic.
HAB.2.12	Kidamba rin m'igeto tindi madwoŋ gi remo,
HAB.2.12	aka itieko nwaŋo tindi i nger m'okom!
HAB.2.13	Kiwoki bongi Rwoth pa lwak jolweny,
HAB.2.13	nike nonin jotiyo nyaka ma pidhere gi mac,
HAB.2.13	aka nonin jolacere ri gim'ongoye?
HAB.2.14	kodi ŋeyo dwoŋ pa Rwoth,
HAB.2.14	paka pi umo nam.
HAB.2.15	Kidamba ri ŋata miyo joger pere medho,
HAB.2.15	ikonjo woko nge perin,
HAB.2.15	imiyo jo mero,
HAB.2.15	ŋey inyal gawo kinyoro pajo!
HAB.2.16	Iyeŋ gi cay loyo dwoŋ,
HAB.2.16	medhi, in bende, aka ibedi paka ŋata k'othumere.
HAB.2.16	Kikopo ma cingi Rwoth maracuc,
HAB.2.16	labino thokin,
HAB.2.16	aka wickwot laumo dwoŋ perin!
HAB.2.17	Kole akaka m'otimi ri Lebanon lamiyin dhier;
HAB.2.17	rerok p'ogwaŋe ladwoko jo,
HAB.2.17	ro remo pa ji m'ooy kodi akaka ri piny,
HAB.2.17	kodi ri tindi madwoŋ kodi jono je ma jobed'iye.
HAB.2.18	Cal nitie gi kony aŋo,
HAB.2.18	ka jatim otieko payo,
HAB.2.18	cal m'oleny ma fonjo twodo?
HAB.2.18	Kole ŋat'otimo ketho geno pere i gim'otimo,
HAB.2.18	kada ginago obedo cal ma kinyal luwo!
HAB.2.19	Kidamba ri ŋata waco ri mbawo ni, “Cew!”
HAB.2.19	Gi ri tele m'obadha ni, “Tiŋere malo!”
HAB.2.19	Go lafonjo!
HAB.2.19	Neni, oum gi zahabu gi feza m'oum,
HAB.2.19	aka ongoye luya mogo je i iye kada mathi.
HAB.2.20	To Rwoth nitie i ot pere maleŋ;
HAB.2.20	weyi piny gipi woliŋi ruwaŋ go!
HAB.3.1	Me kwayo pa Habakuk jatuci wac Were paka Sigionoth ondiko.
HAB.3.2	Awi Rwoth, atieko winjo radwok perin,
HAB.3.2	aka lworo omakan, awi Rwoth, kwoŋ tic perin,
HAB.3.2	dwoki i dier oro,
HAB.3.2	weyi imiy woŋeyere i dier oro,
HAB.3.2	i keme mondo poyi timo ŋono.
HAB.3.3	Were obino wok i Teman,
HAB.3.3	Ŋataleŋ wok i Got Paran.
HAB.3.3	Dwoŋ pere umo polo,
HAB.3.3	aka piny opoŋ pak pere.
HAB.3.4	Menyin pere ocale lero;
HAB.3.4	menyin ma lero ma wok i cinge,
HAB.3.4	kenyo a kama meni pere opond'iye.
HAB.3.5	Two nundu otelo ruwaŋe,
HAB.3.5	aka thoyamo oluwo cegin gi tiende.
HAB.3.6	Go cungo to yengo piny;
HAB.3.6	go oŋiyo to miyo nonin kirin.
HAB.3.6	Gote ma cil gi cil jokedhere,
HAB.3.6	tendere ma cil gi cil joriewere piny,
HAB.3.6	yo bedo ma cil gi cil.
HAB.3.7	Aneno wemin ma Ethopiya i kumo;
HAB.3.7	nangin ma umo wema ma piny ma Midian jokirin.
HAB.3.8	Keme perin oyido liel kwoŋ malawin, awi Rwoth,
HAB.3.8	kosa nge perin kwoŋ malawin,
HAB.3.8	kosa keme perin kwoŋ nam,
HAB.3.8	munyo igweyo kayinin perin,
HAB.3.8	i wi cawilin perin maloyo?
HAB.3.9	Iyikere oro gibayo asere perin,
HAB.3.9	iyikere celo aserin perin.
HAB.3.9	Ibaro piny gi malawin perin.
HAB.3.10	Gote jonenin, to jodwanyere;
HAB.3.10	mikula pi omol;
HAB.3.10	lutho owodho dwonde,
HAB.3.10	aka ŋawirok otiŋo malo cinge.
HAB.3.11	Waŋceŋ kodi dwe jocungo liŋ i kabedo pajo ma malo,
HAB.3.11	i lero mar'asere perin jokadho,
HAB.3.11	i lero ma lithkoth mar'abor perin.
HAB.3.12	I keme iŋanjo i piny,
HAB.3.12	i nge inyono nonin.
HAB.3.13	Iwok botho ji perin,
HAB.3.13	botho jom'owir perin.
HAB.3.13	Iŋidho jatel ma ot pa jokidakana,
HAB.3.13	ireyo woko joma luwo go kicutho.
HAB.3.14	Icwowo wic jolweny pere g'abore perin,
HAB.3.14	jobino paka asur kedhan,
HAB.3.14	forok pajo cale cuto joma candere i kabedo m'opondo.
HAB.3.15	Iŋanjo i nam gi kayinin perin,
HAB.3.15	i ulok pa pi madwoŋ.
HAB.3.16	Awinjo to iyan kirin,
HAB.3.16	dhokan okirin ro derino.
HAB.3.16	Topo donjo i cokin paran,
HAB.3.16	aka kam'akalo okirin i ŋangan.
HAB.3.16	Akuro nyaliŋliŋ cuka ndelo ma teko,
HAB.3.16	bino kwoŋ ji ma jomonjo wan.
HAB.3.17	Makada nende makuyu kithiw,
HAB.3.17	aka ongoye olemo wi yath vini;
HAB.3.17	makada nende olemo ma yath oliv kibedi,
HAB.3.17	aka ndelin kinyak cemo,
HAB.3.17	makada nende mwendi orey woko wok i sidwol,
HAB.3.17	aka dhok ongoye i cel.
HAB.3.18	Kucel alafore i Rwoth;
HAB.3.18	alakisangala i Were, jaboth paran.
HAB.3.19	go timo tiendan paka tiendi apol,
HAB.3.19	aka miyan awotho i kabedo paran m'oŋawere.
ZEP.1.2	Alakisika woko kicutho kisi gimoro,
ZEP.1.2	wok i piny, Rwoth waco.
ZEP.1.3	Alakisika woko ji kodi ogwaŋe,
ZEP.1.3	alakisika woko winyin ma polo,
ZEP.1.3	kodi rec ma nam.
ZEP.1.3	Gima miyo jokidakana cer,
ZEP.1.3	aka alakisika woko ji,
ZEP.1.3	wok i piny, Rwoth waco.
ZEP.1.4	Alarieyo cingan kwoŋ Yuda,
ZEP.1.4	kodi kwoŋ jono ma jobedo i Yerusalem,
ZEP.1.4	aka alareyo woko wok i kabedo me kisi Bal m'odoŋ je,
ZEP.1.4	jocway ri were i wi migam makicar,
ZEP.1.4	kodi jocway ri Were i wigam ma jowire lamo cal.
ZEP.1.5	Rwoth lareyo jono je ma jolamo Lwak ma i polo wi ot,
ZEP.1.5	jono ma jokule piny to jokwoŋere i nyingi Rwoth,
ZEP.1.5	kodi jono ma jokwoŋere i nyingi were pajo Molek.
ZEP.1.6	Rwoth lareyo woko jono je ma jowiro ŋey gin rigo,
ZEP.1.6	jono je ma jokirangi go kosa kwayo go wotel jo.
ZEP.1.7	Bedi liŋ ruwaŋ Rwoth Were!
ZEP.1.7	Kole ndelo pa Rwoth orikere,
ZEP.1.7	Rwoth otieko yiko cowirok,
ZEP.1.7	go otieko loko wendo pere maleŋ.
ZEP.1.8	Aka i ndelo ma cowirok pa Rwoth,
ZEP.1.8	alamiyo jodhum kodi wot kere gir'acula,
ZEP.1.8	kodi jono je ma joruko nangin pa jopath.
ZEP.1.9	I ndelo no bende alamiyo gir'acula,
ZEP.1.9	ri jono ma jopor wi kituti,
ZEP.1.9	aka jopoŋo ot pa jadwoŋ pajo,
ZEP.1.9	g'akaka kodi banirok.
ZEP.1.10	Kole bino bedo i ndelo no, Rwoth waco,
ZEP.1.10	ywak ma litho lawinjere, wok i Waŋkac ma Rec i Yerusalem.
ZEP.1.10	Ndur lawinjere iy'adec manyen ma tindi madwoŋ,
ZEP.1.10	kodi derino ma ŋinyirok madwoŋ wok wi tendere.
ZEP.1.11	Goy win ndur, awi ji ma jobedo iy'adec ma yupiny ma tindi madwoŋ,
ZEP.1.11	kole ilareyo woko ji ma Kanan je,
ZEP.1.11	kwoŋbedo ilareyo woko jomitan.
ZEP.1.12	Aka labedo i hongo no m'abino rango Yerusalem gi tala,
ZEP.1.12	alamiyo gir'acula ri ji ma wegi jogenere,
ZEP.1.12	jono ma joparo i cuny gin ni,
ZEP.1.12	Rwoth kilatimo bero kosa raco.
ZEP.1.13	Ilakinyaga woko lim pajo,
ZEP.1.13	aka udi pajo ladoŋ gunda.
ZEP.1.13	Jolageto udi, to jok'onind'iye,
ZEP.1.13	jolapidho ndelo vini,
ZEP.1.13	to jok'omadhi vini mere.
ZEP.1.14	Ndelo madwoŋ pa Rwoth orikere,
ZEP.1.14	cegin aka bino mayot,
ZEP.1.14	derino ma ndelo pa Rwoth kec,
ZEP.1.14	kiri jolweny ma jomiseni loyo joywak m'ongoye geno.
ZEP.1.15	Ndelo no labedo ndelo ma keme,
ZEP.1.15	ndelo ma litho kodi nge,
ZEP.1.15	ndelo ma kisika kodi rerok,
ZEP.1.15	ndelo ma mudho kodi kumo,
ZEP.1.15	ndelo ma colo kodi mudho mapek.
ZEP.1.16	Ndelo ma gwara kodi ywak ma lweny,
ZEP.1.16	kwoŋ tindin madongo m'otinda,
ZEP.1.16	kodi kwoŋ acurcur m'oŋawere.
ZEP.1.17	Alakelo litho ri ji,
ZEP.1.17	aka jolawotho paka ji ma waŋ gin tho,
ZEP.1.17	kwoŋbedo jotimo reco kwoŋ Rwoth,
ZEP.1.17	remo pajo laoy paka fukefuke,
ZEP.1.17	aka nyagir iy gin paka woyo.
ZEP.1.18	Feza pajo kosa zahabu pajo,
ZEP.1.18	kilabotho jo,
ZEP.1.18	i ndelo ma keme pa Rwoth,
ZEP.1.18	i mac ma nyeko pere,
ZEP.1.18	piny gipi larere woko,
ZEP.1.18	gi mac ma nge pere. Go laketho gike abwap
ZEP.1.18	ri ji je ma jobedo i piny.
ZEP.2.1	Cokere win kanyacel, cokere win.
ZEP.2.1	Awi nono ma jongoye giwickwot,
ZEP.2.2	mafodi gim'owacere k'otundo,
ZEP.2.2	paka cuŋ ma thon,
ZEP.2.2	mafodi nge m'ogaga pa Rwoth k'obino kwoŋ win,
ZEP.2.2	mafodi ndelo ma keme pa Rwoth k'obino kwoŋ win.
ZEP.2.3	Rangi win Rwoth, win jomamwol je ma i piny,
ZEP.2.3	jono je ma joworo or pere.
ZEP.2.3	Tim win gim'otire, mwole win ruwaŋ Rwoth;
ZEP.2.3	poy kono winobothi i ndelo ma keme pa Rwoth.
ZEP.2.4	Asikelon ladoŋ gunda,
ZEP.2.4	ji jolariemo woko Asdod odieceŋ par,
ZEP.2.4	aka ilafudho woko Ekiron.
ZEP.2.5	Kidamba ri ji ma jobedo i thengi nam,
ZEP.2.5	piny pa Jokereth!
ZEP.2.5	Wac pa Rwoth luwo kwoŋ win,
ZEP.2.5	Awi Kanan, lowo pa Jofilistia;
ZEP.2.5	aka alareyo woko win cuka ongoye ŋat'odoŋ bedo i win.
ZEP.2.6	Thengi nam labedo kakwath,
ZEP.2.6	kanindo ri jokwath,
ZEP.2.6	kodi sidwol mwendi.
ZEP.2.7	Thengi nam labedo lim,
ZEP.2.7	ri jono ma jodoŋ i ot pa Yuda,
ZEP.2.7	labedo kakwath pajo,
ZEP.2.7	i udi ma Asikelon,
ZEP.2.7	jolanind'iye othieno.
ZEP.2.7	Kole Rwoth Were pajo lawendo rijo,
ZEP.2.7	to dwoko rijo silwany.
ZEP.2.8	kodi aŋala pa Amon,
ZEP.2.8	nger ma jotieko yeto ji paran,
ZEP.2.8	to jodele kwoŋ adec pajo.
ZEP.2.9	Were pa Isiraili,
ZEP.2.9	Mowab lacale paka Sodom,
ZEP.2.9	aka Amon paka Gomora,
ZEP.2.9	lowo m'omore gi kayongo kodi buce cumbi,
ZEP.2.9	ladoŋ gunda kicutho.
ZEP.2.9	Ji paran ma jodoŋ jolakinyaga jo,
ZEP.2.9	to jolunjo jo.
ZEP.2.10	Me labedo cul pajo ro noro pajo,
ZEP.2.10	kwoŋbedo joyeto to jotimo gigipiny madongo,
ZEP.2.10	kwoŋ ji pa Rwoth pa lwak jolweny.
ZEP.2.11	Rwoth lakelo lworo kwoŋ jo.
ZEP.2.11	Go lasewo werin je ma piny
ZEP.2.11	kisi nono lalamo go,
ZEP.2.11	kisi acel i piny pere won.
ZEP.2.12	ilaneko win g'abor paran.
ZEP.2.13	to reyo woko Asiria,
ZEP.2.13	aka go laloko Ninivi gunda,
ZEP.2.13	adec m'othwo paka thim.
ZEP.2.14	Mwendi jolanindo i dier go,
ZEP.2.14	ogwaŋe je ma piny,
ZEP.2.14	tula ma thim kodi kinapupu je jolanindo kenyo,
ZEP.2.14	jolakihola i dirisa,
ZEP.2.14	agak lanindo i dhiot,
ZEP.2.14	kole ilanyeko woko mbawo mere ma yath sida.
ZEP.2.15	Me tindi madwoŋ m'oyodere,
ZEP.2.15	m'obedo i siem,
ZEP.2.15	to waco i cunye ni,
ZEP.2.15	obedo an, kole an kende,
ZEP.2.15	kucel otieko lokere gunda,
ZEP.2.15	kaywomirok p'ogwaŋe.
ZEP.2.15	Kisi ŋata luwo kabonge,
ZEP.2.15	lalwiyo to teŋo cinge.
ZEP.3.1	Kidamba ri Yerusalem,
ZEP.3.1	go makoc aka jagwenyirok,
ZEP.3.1	tindi madwoŋ m'opoŋ'iye adica.
ZEP.3.2	Go k'owinjo dwondi Rwoth,
ZEP.3.2	go k'oyeyo wotir go,
ZEP.3.2	go k'oketho geno pere i Rwoth,
ZEP.3.2	go k'ocore cegin gi Were pere.
ZEP.3.3	Jodhum ma jonitie i go,
ZEP.3.3	jobedo simbwore ma johola,
ZEP.3.3	jothum banja pere jobedo arara,
ZEP.3.3	ma kan odikin tundo ngoye gima joweyo.
ZEP.3.4	Jotuci wac Were pere jogayagaya,
ZEP.3.4	cwo ma jotimo akor,
ZEP.3.4	jocway ri Were i wi migam pere jokoco Kabedo Maleŋ,
ZEP.3.4	jotieko komo cik.
ZEP.3.5	Rwoth timo gim'otire,
ZEP.3.5	go kitim gima butiro.
ZEP.3.5	Kisi odikin go thumo banja pere,
ZEP.3.5	i lero m'ongoye keŋ,
ZEP.3.5	to ŋata butiro kuya wickwot.
ZEP.3.6	Atieko reyo woko nonin,
ZEP.3.6	kor udi kodi acurcur pajo odoŋ gunda,
ZEP.3.6	atieko kisika woko thoyo pajo,
ZEP.3.6	m'ongoye ŋata luw'iye,
ZEP.3.6	tindin madongo pajo aloko gunda,
ZEP.3.6	m'ongoye ji, m'ongoye gima bed'iye.
ZEP.3.7	Awaco ni, “Adieri tindi madwoŋ me lalworan,
ZEP.3.7	go layeyo atir go;
ZEP.3.7	wiy go k'owil,
ZEP.3.7	gi gir'acula m'akelo kwoŋe.”
ZEP.3.7	Kucel jo oyido jomito swa,
ZEP.3.7	loko tim pajo je marac.
ZEP.3.8	Riameno kuran win, Rwoth waco,
ZEP.3.8	ri ndelo m'abino ay paka jakony.
ZEP.3.8	Kole ayere coko nonin,
ZEP.3.8	ma coko kerin,
ZEP.3.8	konjo kwoŋ jo keme paran,
ZEP.3.8	lietho ma nge paran je,
ZEP.3.8	kole i mac ma nyeko paran,
ZEP.3.8	piny gibe larere.
ZEP.3.9	Kenyo alalonyo luwo pa nonin,
ZEP.3.9	ŋey jowolwoŋ nyingi Rwoth,
ZEP.3.9	aka jowotiy rigo iy'acel.
ZEP.3.10	Wok i malawin ma yombo Ethopiya, ji paran ma jokedhere,
ZEP.3.10	jono ma jolaman, nyar ji paran ma jokedhere,
ZEP.3.10	jolakelo ran mic.
ZEP.3.11	I ndelo no, wik'obedi giwickwot,
ZEP.3.11	ro tim je m'omiyo win gwenyirok kwoŋan,
ZEP.3.11	kole alakwanyo woko i dier win,
ZEP.3.11	jonoro je,
ZEP.3.11	aka wik'odele kendo,
ZEP.3.11	wi got paran maleŋ.
ZEP.3.12	Kole alaweyo i dier win,
ZEP.3.12	ji ma jomwol aka jobwonere.
ZEP.3.12	Jolarango kapondo i nyingi Rwoth;
ZEP.3.13	jokilatimo komo,
ZEP.3.13	jokilaluwo misegey,
ZEP.3.13	kosa jok'oluw twodo gi lew jo kodi dhok jo.
ZEP.3.13	Kenyo jolapidhere to ywomere,
ZEP.3.13	m'ongoye ŋata lacando jo.
ZEP.3.14	Koki ri kisangala, Awi nyar Zayon,
ZEP.3.14	koki malo, Awi Isiraili!
ZEP.3.14	Fore aka siemere gi cunyin je,
ZEP.3.14	Awi, Yerusalem.
ZEP.3.15	Rwoth otieko kwanyo woko thumo banja kwoŋ win,
ZEP.3.15	go otieko kwanyo woko jokwor mewin.
ZEP.3.15	Kere pa Isiraili, Rwoth, nitie i dier win,
ZEP.3.15	wik'olwor teko kendo.
ZEP.3.16	I ndelo no ilaluwo kwoŋ Yerusalem,
ZEP.3.16	Ikir'ilwor, Awi Zayon,
ZEP.3.16	ikir'iwey cingin wolwogere.
ZEP.3.17	Rwoth Were perin nitie i dier win,
ZEP.3.17	jalweny ma miyo loyo,
ZEP.3.17	go lafore kwoŋin gi kisangala,
ZEP.3.17	go ladwoŋin gi mar pere;
ZEP.3.17	go lasiemere kwoŋin gi wer ma malo.
ZEP.3.18	Paka ji ma josangala i kalima,
ZEP.3.18	Rwoth waco,
ZEP.3.18	atieko kelo i gike atise ma kidamba;
ZEP.3.18	t'akwanyo woko wickwot perin.
ZEP.3.19	Kole i hongo no alamiyo gir'acula,
ZEP.3.19	ri jono ma jodiyin,
ZEP.3.19	alabotho jom'oŋol,
ZEP.3.19	t'acoko jono ma jongoye gi peco,
ZEP.3.19	alaloko wickwot pajo bedo pak,
ZEP.3.19	aka jolaŋeyere i piny gibe.
ZEP.3.20	I hongo no alakelo win peco,
ZEP.3.20	i hongo m'abino cok'iye win;
ZEP.3.20	kole alamiyo win nyingi win kodi pak,
ZEP.3.20	i dier nonin je ma piny,
ZEP.3.20	k'anodwoki riwin lim mewin macon,
ZEP.3.20	kareno wineno gi waŋ win, Rwoth waco.
HAG.1.2	Rwoth pa lwak jolweny waco ama: Ji me jowaco ni hongo ma geto kendo Ot pa Rwoth fodi k'otundo. 
HAG.1.3	Wac pa Rwoth obino luwo kwoŋ Hagay jatuci wac Were ka waco ama: 
HAG.1.4	Me obedo hongo riwin ma bedo i udi mewin m'ocule, kareno ot me ŋare i gunda? 
HAG.1.5	Onyo riameno Rwoth pa lwak jolweny waco ama: Kethi win cuny win kwoŋ yo mewin. 
HAG.1.6	Wicwoyo mathoth, to wikeco manok, wicemo, to wikiyeŋ, wimedho, to wikimer, wirukere, to wikiwinji lietho, ŋata limo cul pere donjo i mugowa m'otuci. 
HAG.1.7	Rwoth pa lwak jolweny waco. Kethi win cuny win kwoŋ yo mewin. 
HAG.1.8	Idhi win malo wi got aka wikel mbawo, wigeti ot, aka ŋey anyal kisangala, t'alimo dwoŋ, apaka Rwoth waco.
HAG.1.9	Wirango kweth, to neni, olokere mathin, aka munyo wikelo peco, akwadho woko. Raŋo? Rwoth pa lwak jolweny penjo. Kwoŋbedo Ot paran oŋare i gunda, kucel win kisi dhano riwin i ot pere. 
HAG.1.10	Riameno polo malo otweyo koth, aka piny otweyo ranyak mere. 
HAG.1.11	Atieko lwoŋo piny wothwo, kwoŋ gote, kwoŋ ŋano, kwoŋ vini manyen, kwoŋ mo, kwoŋ gima lowo nyak, kwoŋ ji, kwoŋ ogwaŋe, kodi kwoŋ tic ma cingi jo je.
HAG.1.12	Zerubabel wod Salitiel, Yesuwa wod Yehozadak, gi ji je m'oyido joboth, jowinjo dwondi Rwoth Were pajo, kodi wac pa Hagay jatuci wac Were, paka Rwoth Were pajo ooro go; aka ji jobedo gi lworo ruwaŋ Rwoth. 
HAG.1.13	Kenyo Hagay jamikwenda pa Rwoth oluwo mikwenda pa Rwoth ri ji, ka waco ama: Anitie gi win, Rwoth waco. 
HAG.1.14	Aka Rwoth oguro cuny Zerubabel wod Salitiel gavana ma Yuda, kodi cuny Yesuwa wod Yehozadak, jadwoŋ pa jocway ri Were i wi migam, kodi cuny ji m'oyido joboth, aka jobino timo tic i Ot pa Rwoth pa lwak jolweny, Were pajo, 
HAG.1.15	ka piero ario g'aŋwen ma dwe mar'aucel i oro mar'ario ma dhum pa Kere Dario.
HAG.2.1	Ka piero ario g'acel ma dwe mar'abirio, wac pa Rwoth obino luwo kwoŋ Hagay, jatuci wac Were ka waco ama: 
HAG.2.2	Mondo waci ri Zerubabel wod Salitiel gavana ma Yuda, Yesuwa wod Yehozadak jadwoŋ pa jocway ri Were i wi migam, kodi ji ma joboth, aka ipenji jo ni: 
HAG.2.3	Ŋa kwoŋ win ma fodi odoŋ ma cango oneno ot me i dwoŋ mere macon? Kical riwin i waŋ win paka gim'ongoye? 
HAG.2.4	Kucel pama, bedi m'icwiny Zerubabel, me wac pa Rwoth, bedi m'icwiny Yesuwa wod Yehozadak, jadwoŋ pa jocway ri Were i wi migam, bedi win ma wicwiny, ji je ma lowo, me wac pa Rwoth, tiyi win, kole anitie gi win. Rwoth pa lwak jolweny waco. 
HAG.2.5	Cungo kwoŋ cikirok m'atimo gi win munyo wiwok i Misir, cunyan nitie i dier win, wikiri wibwok.
HAG.2.7	aka alayengo nonin je, ŋey lim pa nonin je labino, aka alapoŋo ot me gi dwoŋ, Rwoth pa lwak jolweny waco. 
HAG.2.8	Feza obedo aparan, zahabu obedo aparan, me wac pa Rwoth pa lwak jolweny. 
HAG.2.9	Dwoŋ ma ot me labedo madwoŋ loyo ot macon, Rwoth pa lwak jolweny waco; aka siem labedo i kabedo me, Rwoth pa lwak jolweny waco.
HAG.2.10	Ka piero ario g'aŋwen ma dwe mar'abuŋwen, i oro mar'ario ma dhum pa Dario, wac pa Rwoth obino luwo kwoŋ Hagay jatuci wac Were. 
HAG.2.11	Rwoth pa lwak jolweny waco ama: Mondo penji jocway ri Were i wi migam, k'iwaco ni, 
HAG.2.12	Ka mogo otiŋo riŋo maleŋ to tiŋo i rinda ma law pere to rinda geyo mugat kosa cemo, kosa vini, kosa mo, kosa cemo mogo je, nyalo lokere maleŋ? Jocway ri Were i wi migam jodwoko aka jowaco ni be.
HAG.2.14	Hagay odwoko ka waco ama: Ameno apaka nitie gi ji me, kodi nono me manitie ruwaŋan, ama apaka Rwoth waco; apaka tic je ma cingi jo nitie, aka gima jomiyo kenyo koc.
HAG.2.15	To riameno, mondo, kethi win cuny win wok i ndelo me kadho yuwaŋe, wok i ndelo mafodi k'ojiengi tele wi tele i Ot pa Rwoth, 
HAG.2.16	wok munyo nyatoro obino i kidhur ma piero ario, to nwaŋo nyaka apar; munyo nyatoro obino i bur vini twomo atewe piero abic ma vini, to nwaŋo nyaka piero ario. 
HAG.2.17	Agoyo win kodi tic ma cingi win gi two ma nyeko cemo kodi pe; kucel wikidwoko bongan, Rwoth ama luwo. 
HAG.2.18	Mondo kethi win adundo mewin i ndelo me kadho yuwaŋe, wok ka piero ario g'aŋwen ma dwe mar'abuŋwen, wok i ndelo m'ocak'iye misingi ma Ot pa Rwoth; kethi win iy'adundo mewin. 
HAG.2.19	Nitie kodhi m'odoŋ i dero, vini, kosa yen makuyu, kosa pomo ma bende jonyak gimoro? Wok i ndelo me kadho yuwaŋe alamiyo win silwany.
HAG.2.20	Wac pa Rwoth obino kendo madirio ri Hagay ka piero ario g'aŋwen ma dwe. 
HAG.2.21	Luw gi Zerubabel, gavana ma Yuda, iwaci ni: Acegin yengo polo kodi piny, 
HAG.2.22	aka alamako kombere ma dhum ma kerin, alareyo woko meni pa kerin pa nonin, alamako cawilin kodi jogwey mere, aka kayinin kodi jogwey jolatho, kisi dhano g'abor pa nyawote. 
HAG.2.23	I ndelo no, Rwoth pa lwak jolweny waco, alaterin, Awi Zerubabel ŋeca paran, wod Salitiel, aka alalokin paka peta ma dhum; kole atieko yerin, apaka Rwoth pa lwak jolweny waco.
ZEC.1.2	Rwoth oyido omako nge swa gi kwarere mewin. 
ZEC.1.3	Riameno waci rijo ama: Me apaka Rwoth pa lwak jolweny waco: Dwoki win bongan, aka aladwoko bongi win, Rwoth pa lwak jolweny waco. 
ZEC.1.4	Wikiri wibedi paka kwarere mewin ma jotuci wac Were ma cango joywak rijo ka jowaco ama: Me apaka Rwoth pa lwak jolweny waco, mondo wire win wok i yo mewin marac, kodi tim mewin marac, to jok'owinjo, aka jok'odewo, Rwoth waco. 
ZEC.1.5	Kwarere mewin jonitie yukune, aka jotuci wac Were, fodi jokwo cil gi cil? 
ZEC.1.6	To wac paran kodi cik paran, m'amiyo or kwoŋe ri ŋecin paran jotuci wac Were, jok'onyalo kwarere mewin? Ameno wegi joŋuto to jowaco ama: Paka Rwoth pa lwak jolweny oyido ocano timo riwan, luwo kwoŋ yo mawan kodi tim mawan, ameno apaka go otiyo gi wan.
ZEC.1.7	Ka piero ario g'aŋwen ma dwe mar'apar g'acel, dwe ma Sebat, i oro mar'ario ma dhum pa Dario, wac pa Rwoth obino ri jatuci wac Were Zekaria, wod Berekia, nyakwar Ido. Zekaria owaco ama: 
ZEC.1.8	Aneno wor, to neni, jacwo oyido gweyo kayina m'obokere, aka go oyido ocungo i dier mawuwa m'ilwoŋo ni rosi m'oyido nitie i pende, aka yuŋey go oyido nitie kayinin m'obokere makicin, kodi matar. 
ZEC.1.9	Aka apenjo ni, “Awi rwoth paran, me ginaŋo?” Malaika m'oyido luwo kodan owaco ran ni, “Alanyuthin gima gime obedo.” 
ZEC.1.10	Jacwo m'ocungo i dier mawuwa m'ilwoŋo ni rosi odwoko aka owaco ni, “Me joma Rwoth ooro woth thoko piny.”
ZEC.1.11	Aka jodwoko malaika pa Rwoth m'oyido ocungo i dier mawuwa m'ilwoŋo ni rosi ni, “Watieko woth thoko piny, aka neni, piny gibe oliŋ m'ongoye mifuto.”
ZEC.1.12	Malaika pa Rwoth odwoko to waco ni, “Awi Rwoth pa lwak jolweny, kiri keraŋo m'ikila mako wor gi Yerusalem kodi tindin madongo ma Yuda m'itieko mako gi jo nge oro piero ario me je.”
ZEC.1.13	Rwoth odwoko malaika m'oyido luwo kodan gi wac maber, ma yomo cuny jo. 
ZEC.1.14	Ameno malaika m'oyido luwo kodan owaco ran ni, “Ywak kodan, Rwoth pa lwak jolweny waco, amako nyeko ri Yerusalem kodi ri Zayon gi nyeko m'oasere swa. 
ZEC.1.15	Amako nge swa gi nonin ma jowinjo m'ogonyere; kole munyo oyido amako nge manok jomedo konyo timo raco.” 
ZEC.1.16	Riameno Rwoth pa lwak jolweny waco, atieko dwoko i Yerusalem gi wor m'oasere, ot paran ilaget'iye, Rwoth pa lwak jolweny waco, aka ilacero bol ma kipima i Yerusalem.
ZEC.1.17	Ywak kendo, Rwoth pa lwak jolweny waco; tindin paran lapoŋ gi gigipiny maber kendo, aka Rwoth lamako wor gi Zayon kendo, to yero Yerusalem kendo.
ZEC.1.18	Atiŋo waŋan malo t'aŋiyo, aka neni, tunge aŋwen! 
ZEC.1.19	Apenjo malaika m'oyido luwo kodan ni, “Me ginaŋo?” Go odwokan ni, “Me tunge m'otieko kedho woko Yuda, Isiraili, kodi Yerusalem.”
ZEC.1.20	Rwoth onyuthan jopac aŋwen. 
ZEC.1.21	Apenjo ni, “Me jobino timo aŋo?” Go odwoko ni, “Me tunge m'okedho woko Yuda, ŋey wongoye ŋata nyalo tiŋo wiye malo; to jome jobino bwoko jo, bolo woko tunge pa nonin ma jotiŋo malo tungi jo kwoŋ lowo ma Yuda ma kedho woko.”
ZEC.2.1	Atiŋo waŋan malo t'aŋiyo, aka neni, jacwo m'otiŋo thol ma kipima i cinge. 
ZEC.2.2	Kenyo apenjo go ni, “Ikadho kune?” Go odwokan ni, “Akadho kipima Yerusalem ŋeyo dwoŋo mere kodi boro mere.”
ZEC.2.3	Aka neni, malaika m'oyido luwo kodan obino malo, aka malaika man owok romo gi go, 
ZEC.2.4	aka owaco rigo ni, “Ŋweci, iluw gi jayac no, aka iwaci ni, ‘Yerusalem ladoŋ paka adec m'othangere, ro ji kodi ogwaŋe ma jonitie i iye.’ 
ZEC.2.5	Kole An, Rwoth awaco ni alabedo rigo cel ma kor ot thoko, aka alabedo dwoŋ i go.”
ZEC.2.6	Awi, awi, ringi woko i lowo ma yumalo, Rwoth waco, kole paka koyin aŋwen ma polo, atieko kedhin woko, Rwoth waco. 
ZEC.2.7	Awi, awi, Zayon kwale, in m'ibedo gi nyar Babilon. 
ZEC.2.8	Kole Rwoth pa lwak jolweny waco ama; ri dwoŋ ma go ooran bongi nonin ma jonyaga win, kole ŋat'ogeyin, meno ogeyo tongi waŋan. 
ZEC.2.9	Kole ee acegin yengo cingan kwoŋ jo, aka ŋecin pajo jolakinyaga jo, aka wilaŋeyo nike Rwoth pa lwak jolweny ooran.
ZEC.2.10	Koki ri kisangala aka fore, Awi nyar Zayon, kole neni, ee acegin bino aka alabedo i dier in, Rwoth waco. 
ZEC.2.11	Nonin kweth jolariwere gi Rwoth i ndelo no, aka jolabedo ji paran, aka alabedo i dier in, aka ilaŋeyo nike Rwoth pa lwak jolweny ooran bongin. 
ZEC.2.12	Rwoth lalunjo Yuda paka adec pere i lowo maleŋ, aka go layero Yerusalem kendo.
ZEC.2.13	Kudere, win ji je, ruwaŋ Rwoth, kole go oay wok i kabedo pere maleŋ.
ZEC.3.2	Rwoth owaco ri Sitan ni, “Abwokin, Awi Sitan! Rwoth m'oyero Yerusalem bwokin! Jacwo me k'obedo kasik mac m'ofudhi wok i mac?”
ZEC.3.3	Yesuwa oyido oruko nangin m'ocido, aka ocungo ruwaŋ malaika. 
ZEC.3.4	Malaika owaco ri jom'oyido jocungo ruwaŋ go ni, “Luny woko nangin m'ocido kwoŋ go.” Aka go owaco ri Yesuwa ni, “Neni, atieko miyo cilo perin oware kwoŋin, aka alarukin gi law ma welo.”
ZEC.3.5	Kenyo awaco ni, “Weyi wokethi junga m'olony i wiye.” Ameno okethi junga m'olony i wiye t'iruko go gi nangin, aka malaika pa Rwoth oyido ocungo cegin.
ZEC.3.6	Malaika pa Rwoth opiro Yesuwa ka waco ni, 
ZEC.3.7	“Rwoth pa lwak jolweny waco ama: K'inowothi i yo paran, aka inokur fonji paran, kenyo iladhumo ot paran, aka alamiyin kapido paran bende, aka alamiyin thwolo ma donjo i dier jome ma jocungo ka. 
ZEC.3.8	Mondo winji, Awi Yesuwa, in kodi wadin ma jobedo ruwaŋin, jobedo cwo ma gir'aura; kole neni, acegin kelo ri ŋeca paran jange. 
ZEC.3.9	Kole neni, tele m'atieko jengo ruwaŋ Yesuwa, wi tele acel labedo waŋ jo abirio, aka neni, acegin goro ndiko mere i iye, Rwoth pa lwak jolweny waco, aka alacwako reco ma lowo no nyaka i ndelo. 
ZEC.3.10	I ndelo no, Rwoth pa lwak jolweny waco, kisi dhano lalwoŋo jager pere i tiendi yath vini kodi i tiendi makuyu.”
ZEC.4.1	Malaika m'oyido luwo kodan odwoko, aka ocewan, paka dhano m'icewo wok i nindo. 
ZEC.4.2	Go openjan ni, “Aŋo m'ineno?” Adwoko ni, “Aneno raŋaw tala ma zahabu, g'acero i wiye, talin abirio i wiye, kodi uzi abirio wi kisi tala. 
ZEC.4.3	Aka nitie yen oliv ario cegin, acel yuracuc mar'acero, aka man yuracam mere.”
ZEC.4.4	Apenjo malaika m'oyido luwo kodan ni, “Me ginaŋo, rwoth?”
ZEC.4.5	Malaika m'oyido luwo kodan odwokan ni, “Ikuya gima gime nyutho?” Adwoko ni, “Be, rwoth.”
ZEC.4.6	Go odwoko to waco ran ni, “Me wac pa Rwoth ri Zerubabel: K'obedo gi nyalo kosa meni, to gi cuny paran, Rwoth pa lwak jolweny waco. 
ZEC.4.7	Ibedo aŋo, Awi got madwoŋ? Ruwaŋ Zerubabel ilabipere, aka go lakelo tele ma wilwindi i dier koko ma ‘Wor, wor rigo.’ ”
ZEC.4.8	Wac pa Rwoth obino ran ka waco ama: 
ZEC.4.9	Cingi Zerubabel ocako ot me, aka cingi go bende lacowo. Kenyo ilaŋeyo nike Rwoth pa lwak jolweny ooran bongin. 
ZEC.4.10	Kole ŋa m'ocayo ndelo ma gigipiny mathindho? Kole jolafore, aka jolaneno kikebe i cingi Zerubabel.
ZEC.4.10	Abirio me obedo waŋ Rwoth abirio ma kaŋasa piny gibe.
ZEC.4.12	Apenjo kendo ni, “Jangi yen oliv ario ma jonitie i thengi paipo ma zahabu m'oyido mo wok'iye jobedo aŋo?” 
ZEC.4.13	Go odwokan ka penjo ni, “Ikuya gima gigipiny me nyutho?” Adwoko ni, “Be awi rwoth paran.” 
ZEC.4.14	Go odwoko ni, “Me jario m'owir jo gi mo, ma jocungo kabuti Rwoth ma piny gibe.”
ZEC.5.1	Awire, t'atiŋo waŋan malo, aŋiyo, aka neni, Papila m'omin ma ay. 
ZEC.5.2	Malaika openjan ni, “Ineno aŋo?” Adwoko ni, “Aneno Papila m'omin ma ay, boro mere mita apar, aka laco mere mita abic.”
ZEC.5.3	Go owaco ran ni, “Me lam macegin kadho ruwaŋ piny gibe, kole kisi dhano ma kwalo ilakwanyo woko luwo kwoŋe, aka kisi dhano ma kwoŋere nono ilakwanyo woko luwo kwoŋe. 
ZEC.5.4	Aladhiro wokadhi, Rwoth pa lwak jolweny waco, aka ladonjo i ot pa jakwo, kodi i ot pa ŋata kwoŋere gi nyingan nono; aka labedo i ot pere to waŋo woko mbawin kiri gi telin.”
ZEC.5.5	Malaika m'oyido luwo kodan owok, aka owaco ran ni, “Mondo tiŋi waŋin malo, ineni aŋo me ma wok kadho.”
ZEC.5.6	Apenjo ni, “Me aŋo?”
ZEC.5.6	Go odwoko ni, “Me adita ma wok, aka nyutho reco ma piny gibe.”
ZEC.5.7	Neni, otiŋ malo giumo ma nyaraunda, aka oyido nitie dhako m'obedo i dier adita.
ZEC.5.8	Malaika owaco ni, “Dhako me cungo ri kidakana.” Malaika odilo dhako no iy'adita, aka odiyo dhoke gi tele ma umo. 
ZEC.5.9	Atiŋo waŋan malo, aŋiyo, aka neni, mon ario jowok, koyo oyido nitie i bwombi jo. Bwombi jo oyido cal bwombi obusi, aka jotiŋo malo adita i dier piny kodi polo.
ZEC.5.10	Apenjo malaika m'oyido luwo kodan ni, “Jotero yukune adita?”
ZEC.5.11	Go odwokan ni, “Ma geto rigo ot i lowo ma Sinar, aka ilayiko, t'ijengo kenyo i kabedo mere.”
ZEC.6.1	Awire t'atiŋo waŋan malo, aŋiyo, aka neni, cawilin aŋwen jowok i dier gote ario, aka gote me oyido obedo ma ywel. 
ZEC.6.2	Cawila marapena oyido nitie gi kayinin m'obokere, aka mar'ario oyido nitie gi kayinin macol. 
ZEC.6.3	Cawila mar'adek oyido nitie gi kayinin matar, aka cawila mar'aŋwen oyido nitie gi kayinin makicin manyakwoyokwoyo, ma jotek. 
ZEC.6.4	Apenjo malaika m'oyido luwo kodan ni, “Me ginaŋo rwoth?”
ZEC.6.6	Cawila manitie gi kayinin macol kadho i piny ma yumalo, aka manitie gi kayinin matar oluwo jo; cawila manitie gi kayinin makicin manyakwoyokwoyo okadho i piny ma yupiny.” 
ZEC.6.7	Kayinin matek jowok, aka jodwaro kadho woth thoko piny. Malaika owaco ni, “Kadhi wiwoth thoko piny.” To jowotho thoko piny. 
ZEC.6.8	Kenyo go oywakere ran ka waco ni, “Neni, jono ma jokadho i piny ma yumalo jomiyo Cunyan kwe i piny ma yumalo.”
ZEC.6.9	Wac pa Rwoth obino ran ka waco ni, 
ZEC.6.10	“Kwany mic wok kwoŋ jotwec, Heldai, Tobia, kodi Yedaya, ma jotieko tundo wok i Babilon, aka ikadhi i ndelo no won, i ot pa Yosia wod Zefania. 
ZEC.6.11	Kwany bongi jo feza gi zahabu, itimi sangaria aka ikethi i wi Yosuwa, wod Yehozadak jadwoŋ pa jocway ri Were i wi migam. 
ZEC.6.12	Iwaci rigo ni, Rwoth pa lwak jolweny waco ni, ‘Neni, jal ma nyinge obedo Jangi yath; kole go ladongo i kabedo pere to geto Ot pa Rwoth.’ 
ZEC.6.13	Go ama lageto Ot pa Rwoth, go latiŋo dwoŋ, go labedo to dhumo i kom ma dhum pere, go labedo jacway ri Were i wi migam i kom ma dhum pere, aka rieko ma siem labedo i dier j'ario. 
ZEC.6.14	Sangarin labedo paka rapoy i Ot pa Rwoth ri Heldai, Tobia, Yedaya, kodi Yosia wod Zefania.”
ZEC.6.15	“Ji ma jonitie bor jolabino geto Ot pa Rwoth, aka wilaŋeyo nike Rwoth pa lwak jolweny ooran bongi win. Gime latundo i kare, ka winowinji gi gwokirok, dwondi Rwoth Were mewin.”
ZEC.7.1	I oro mar'aŋwen ma dhum pa Kere Dario, k'aŋwen ma dwe mar'abuŋwen, dwe ma Kislev, wac pa Rwoth obino ri Zekaria.
ZEC.7.2	Munyo oyido Bethel ooro Sareza kodi Regem Melek kodi cwo pajo, kwayo ruwaŋ Rwoth, 
ZEC.7.3	kodi penjo jocway ri Were i wi migam m'oyido jonitie i Ot pa Rwoth pa lwak jolweny kodi jotuci wac Were ni, “Anyalo ywak kodi lokirok maleŋ i dwe mar'abic paka oyido atimo ma oro kweth pama?”
ZEC.7.4	Wac pa Rwoth pa lwak jolweny obino ran ka waco ama: 
ZEC.7.5	Luw gi ji je ma piny kodi jocway ri Were i wi migam k'iwaco ni, “Ma oro piero ario, wiriyo kec to wiywak i dwe mar'abic kodi i dwe mar'abirio, i oro ario me, adieri obedo ran ma wiriy'iye kec? 
ZEC.7.6	Kosa ka wicemo to wimedho, k'obedo riwin wegi? 
ZEC.7.7	K'obedo gi wac pa Rwoth m'oluwo luwo i cingi jotuci wac Were ma cango, ma Yerusalem obed'iye m'okwe, kodi tindi madongo m'othoko go, yupiny ma Kanan kodi Sefela?”
ZEC.7.8	Wac pa Rwoth obino ri Zekaria ka waco ama: 
ZEC.7.9	Rwoth pa lwak jolweny waco ama: Thum banja g'adieri, nyuthi wor kodi ŋono kisi dhano ri nyawote. 
ZEC.7.10	Citho, nyithindho kic, japath, kosa jacandi, ikir'idiy, kosa timo can marac ri nyawotin i cunyin.
ZEC.7.11	To jokwero winjo, aka joyengo badi gin gi wictek, aka ithi gin obedo mapek ma jok'onyalo winjo. 
ZEC.7.12	Jotweyo cuny jo ma jok'owinjo cik kodi wac ma Rwoth pa lwak jolweny odhiro gi cuny pere luwo i cingi jotuci wac Were ma cango. Riameno keme madwoŋ obino wok bongi Rwoth pa lwak jolweny. 
ZEC.7.13	Aka paka go olwoŋo, to jok'onyalo winjo, ameno munyo jolwoŋo, go k'onyalo winjo, Rwoth pa lwak jolweny waco. 
ZEC.7.14	Akedho jo g'asur i dier nonin je m'oyido fodi jokuya. Ameno lowo ma joweyo odoŋ m'ojwangere, m'ongoye ŋata oluw'iye kosa dwok'iye, lowo m'oyido ber to jwangere.
ZEC.8.1	Wac pa Rwoth pa lwak jolweny obino ran ka waco ama: 
ZEC.8.2	Rwoth pa Lak Jolweny waco ama: Amako nyeko ri Zayon gi nyeko madwoŋ, aka gi keme madwoŋ, amako nyeko rigo. 
ZEC.8.3	Me apaka Rwoth waco: Aladwoko i Zayon, aka alabedo i Yerusalem; Ilalwoŋo Yerusalem ni tindi madwoŋ ma genere, aka got pa Rwoth pa lwak jolweny, ilalwoŋo ni, got maleŋ. 
ZEC.8.4	Rwoth pa lwak jolweny waco ama: Jodongo kodi mondongo m'oti jolabedo kam'othangere kendo i Yerusalem, kisi dhano gi luth pere i cinge ma ndelo ma tegino. 
ZEC.8.5	Aka yac kodi nyir jolapoŋ tuko kam'othangere ma tindi madwoŋ.
ZEC.8.6	Rwoth pa lwak jolweny waco ama: K'obedo gimatek ruwaŋ ji me ma joboth i ndelo me je, bende obedi gimatek ruwaŋan, Rwoth pa lwak jolweny penjo? 
ZEC.8.7	Rwoth pa lwak jolweny waco ama: Neni, acegin botho ji paran wok i piny ma yuwok ceŋ kodi wok i piny ma yupodho ceŋ; 
ZEC.8.8	alakelo jo bedo i Yerusalem, jolabedo ji paran, aka alabedo Were pajo, iy'adieri kodi i tiro.
ZEC.8.9	Rwoth pa lwak jolweny waco ama: Weyi cingi win wobedi matek, win ma wiwinjo wac m'owok i dhok jotuci wac Were i ndelo me je, wok cuka i ndelo m'ocak'iye misingi ma Ot pa Rwoth pa lwak jolweny, ŋey wonyali geto kendo Ot pa Were. 
ZEC.8.10	Kole mafodi ndelo no je, cul pa dhano kosa ogwaŋ oyido ongoye, aka siem oyido ongoye ri ŋata kadho woko, kosa ri ŋata donjo. Kole awiro kisi dhano kwoŋ nyawote. 
ZEC.8.11	To pama akilatiyo gi joma joboth kwoŋ ji me paka i ndelo macon je, Rwoth pa lwak jolweny waco. 
ZEC.8.12	Kole ilacwoyo kodhi ma siem; vini lanyak olemo mere, lowo lanywolo ranyak, polo lamiyo thoyo pajo, aka alamiyo joma joboth kwoŋ ji me lunjo gigipiny me je. 
ZEC.8.13	Aka paka oyido wibedo lam i dier nonin, Awi ot pa Yuda kodi ot pa Isiraili, ameno alabotho win aka wilabedo silwany. Wikiri wibwoki, to weyi cingi win wobedi matek.
ZEC.8.14	Kole Rwoth pa lwak jolweny waco ama: Paka acano timo riwin raco, munyo jokwinyo keme paran, aka akiwiro paro paran, Rwoth pa lwak jolweny waco; 
ZEC.8.15	ameno awiro can paran i ndelo me je timo bero ri Yerusalem kodi ot pa Yuda; wikiri wibwoki. 
ZEC.8.16	Me a gigipiny ma wiripo timo, luwo adieri kisi dhano ri nyawote, thum win banja mar'adieri aka siem wobedi i waŋkace mewin. 
ZEC.8.17	Wongoye ŋata wobedi gi can marac i cunye ri nyawote, ongoye maro kwoŋirok ma nono, kole adaki twodo, ngoye pa tiro kodi akaka, Rwoth pa lwak jolweny waco.
ZEC.8.18	Wac pa Rwoth pa lwak jolweny obino ran ka waco ama: 
ZEC.8.19	Rwoth pa lwak jolweny waco ama: Riyo kec ma dwe mar'aŋwen, ma dwe mar'abic, ma dwe mar'abirio kodi ma dwe mar'apar, lalokere ri ot pa Yuda kisangala kodi kalima m'oyik, bero, adieri, siem, kodi mar.
ZEC.8.20	Rwoth pa lwak jolweny waco ama: Ji ma tindin madongo kweth jolabino kendo; 
ZEC.8.21	ji ma tindi madwoŋ acel jolakidho bongi man ka jowaco ni, “Weyi wakadhi piyo kwayo ruwaŋ Rwoth, kodi rango Rwoth pa lwak jolweny: An bende alakidho.” 
ZEC.8.22	Ji kweth kodi nonin matek jolabino rango Rwoth pa lwak jolweny i Yerusalem, kodi kwayo ruwaŋ Rwoth. 
ZEC.8.23	Rwoth pa lwak jolweny waco ama: I ndelo no je, cwo apar wok i dhodhok kweth ma nonin jolamako rinda pa Jayuda ka jowaco ni, “Weyi wakadhi kodin, kole watieko winjo nike Were nitie kodin.”
ZEC.9.1	Me wac pa Rwoth ma mako kwoŋ lowo ma Hadrak,
ZEC.9.1	kodi Damasiko kabedo ma ywomirok.
ZEC.9.1	Kole waŋ ji kodi nonin je ma Isiraili,
ZEC.9.1	nitie kwoŋ Rwoth.
ZEC.9.2	Hamath bende, ma gerere gi Tire,
ZEC.9.2	kodi Sidon makada nende riek swa.
ZEC.9.3	Tire ogeto kapondo pere,
ZEC.9.3	odhuro feza paka fukefuke,
ZEC.9.3	kodi zahabu paka cwodho ma royin.
ZEC.9.4	To neni, Rwoth lakwedo woko go,
ZEC.9.4	to bolo woko lim pere i nam,
ZEC.9.4	aka mac lareyo woko go.
ZEC.9.5	Gaza bende laneno, aka ladwanyere i litho.
ZEC.9.5	Ekiron bende, geno pere lalokere wickwot,
ZEC.9.5	Kere larere woko gi Gaza;
ZEC.9.5	aka Asikelon kiladoŋ.
ZEC.9.6	Ji m'oruwere jolabedo i Asdod,
ZEC.9.6	aka alakwanyo woko noro pa Filistia.
ZEC.9.7	Alakwanyo woko remo mere wok i dhoke,
ZEC.9.7	kodi amien mere wok i lake,
ZEC.9.7	aka labedo paka gim'oboth ri Were mawan;
ZEC.9.7	go labedo paka kwari nono i Yuda,
ZEC.9.7	aka Ekiron labedo paka Joyebus.
ZEC.9.8	Alathoko ot paran gi jokur,
ZEC.9.8	ŋey wongoye ŋata nyalo donjo kosa wok,
ZEC.9.8	ongoye jar'adica ma ladiyo jo kendo,
ZEC.9.8	kole pama atieko neno gi waŋan.
ZEC.9.9	Koki ri kisangala, Awi nyar Yerusalem!
ZEC.9.9	Eno, kere perin labino bongin,
ZEC.9.9	gi tiro kodi loyo,
ZEC.9.9	gi mwolo ka gweyo punda madhako,
ZEC.9.9	i wi nyathi punda madhako.
ZEC.9.10	kodi kayinin ma lweny wok i Yerusalem,
ZEC.9.10	kodi aserin ma lweny.
ZEC.9.10	Aka go laluwo siem ri nonin,
ZEC.9.10	dhum pere labedo wok i nam tundo i nam,
ZEC.9.10	wok i jwom kiri i gike je ma piny.
ZEC.9.11	alagonyo jotwec perin wok i bur m'ongoy'iye pi.
ZEC.9.12	Gik win i kapondo, Awi jotwec ma jogeno,
ZEC.9.12	konon awaco nike alaculo win dirio.
ZEC.9.13	Kole atieko gondo Yuda paka atum bor paran,
ZEC.9.13	atieko timo Efrayim paka aserin mere.
ZEC.9.13	Alacewo wotin, Awi Zayon,
ZEC.9.13	kwoŋ wotin, Awi Gris,
ZEC.9.13	aka alacweyin paka abor pa jameni.
ZEC.9.14	Rwoth laneno i wi jo,
ZEC.9.14	aka asere pere ladwire paka lithkoth,
ZEC.9.14	Rwoth Were lakudho gwara,
ZEC.9.14	aka laŋanjo iy'asur ma yupiny.
ZEC.9.15	Rwoth pa lwak jolweny lakikwonga jo,
ZEC.9.15	aka jolareyo to nyono piny telin ma asumulu,
ZEC.9.15	jolamadho remo paka jomadho vini,
ZEC.9.15	aka jolapoŋ paka acero,
ZEC.9.15	paka sondin ma migam.
ZEC.9.16	Rwoth Were pajo labotho jo i ndelo no,
ZEC.9.16	paka mwendi pa ji pere,
ZEC.9.16	kole jolabedo paka telin ma sangaria,
ZEC.9.16	jolaminyin i lowo pere.
ZEC.9.17	Bero mere ocale nedi!
ZEC.9.17	Ŋono mere ocale nedi!
ZEC.9.17	Ŋano kodi vini lamiyo yac kodi nyir dongo matek.
ZEC.10.1	Kway win koth wok bongi Rwoth,
ZEC.10.1	i hongo ma cwir,
ZEC.10.1	Rwoth timo pondeponde ma kelo koth,
ZEC.10.1	go miyo ji koth,
ZEC.10.1	miyo kisi ndelo pa dhano twi cemo.
ZEC.10.2	jothieth joneno twodo,
ZEC.10.2	jolek jowaco lek ma twodo,
ZEC.10.2	jomiyo diyo cuny manono.
ZEC.10.2	Riameno ji jolera paka rombo,
ZEC.10.2	jonitie i litho kwoŋbedo jakwath rombo ongoye.
ZEC.10.3	Nge paran oliel kwoŋ jokwath,
ZEC.10.3	aka amiyo wot diegi gir'acula,
ZEC.10.3	kole Rwoth pa lwak jolweny owendo ri mwendi pere, ot pa Yuda,
ZEC.10.3	aka lamiyo jo bedo paka kayina ma dwoŋ pere i lweny.
ZEC.10.4	Kwoŋ jo owok tele ma sonda,
ZEC.10.4	kwoŋ jo owok ludhe,
ZEC.10.4	kwoŋ jo owok asere ma lweny,
ZEC.10.4	kwoŋ jo owok jadhum.
ZEC.10.5	Jolabedo paka cwo ma jomeni i lweny,
ZEC.10.5	ma jonyono jokwor i royin,
ZEC.10.5	jolalweny kwoŋbedo Rwoth nitie gi jo,
ZEC.10.5	aka jolasewo wi jogwey kayinin.
ZEC.10.6	Alaloko matek ot pa Yuda kodi ot pa Yozefu,
ZEC.10.6	alabotho jo, t'adwoko jo,
ZEC.10.6	anitie gi wor rijo, paŋini oyido akijwango jo,
ZEC.10.6	An, Rwoth Were pajo, aladwoko jo.
ZEC.10.7	Efrayim labedo matek paka cwo ma jomeni,
ZEC.10.7	cuny jo lakisangala paka gi vini.
ZEC.10.7	Nyithindho pajo jolaneno to josangala,
ZEC.10.7	cuny jo lafore i Rwoth.
ZEC.10.8	Alalwiyo rijo, t'acoko jo,
ZEC.10.8	kole atieko botho jo,
ZEC.10.8	aka jolabedo kweth paka con.
ZEC.10.9	Makada nende anokedhi jo i dier nonin,
ZEC.10.9	to jolapoyan i piny mabor,
ZEC.10.9	jolakwo gi nyithindho pajo to jodwoko.
ZEC.10.10	Aladwoko jo wok i lowo ma Misir,
ZEC.10.10	alacoko jo wok Asiria;
ZEC.10.10	alakelo jo i lowo ma Giliad kodi i Lebanon,
ZEC.10.10	cuka ongoye kabedo rijo.
ZEC.10.11	Jolaluwo i nam gi litho,
ZEC.10.11	jolagoyo asur ma nam,
ZEC.10.11	lutho ma Nayil lagik piny,
ZEC.10.11	noro pa Asiria lapodho,
ZEC.10.11	aka luth ma dhum pa Misir laeye woko.
ZEC.10.12	Alamiyo jo bedo matek i Rwoth,
ZEC.10.12	aka jolawoth i nyingi go.
ZEC.10.12	Rwoth waco.
ZEC.11.1	Yaw thigin perin, Awi Lebanon,
ZEC.11.1	ŋey mac wowaŋ woko yen sida perin!
ZEC.11.2	Goy ndur, Awi yen lwiyo, kole yen sida jotieko podho,
ZEC.11.2	kole yen matek jotieko podho!
ZEC.11.2	Goy ndur, Awi olwa ma Basan,
ZEC.11.2	kole otoŋ piny lul m'oyukino!
ZEC.11.3	Winji derino ma ywak pa jokwath rombo,
ZEC.11.3	kole onyeki woko ŋono pajo!
ZEC.11.3	Winji kihola pa simbwore,
ZEC.11.3	kole onyeki woko yukino ma Yordan!
ZEC.11.4	Rwoth Were paran waco ama: Bedi jakwath rombo pa mwendi ma joripo athumo. 
ZEC.11.5	Jono ma jonyewo jo jothumo to jokadho m'ongoye gir'acula, aka jono ma jotana jo jowaco ni, “Rwoth wopak, atieko ŋaŋo; aka jokwath pajo jongoye gi wor kwoŋ jo.”
ZEC.11.6	“Kole akilamako wor gi ji ma piny me kendo, Rwoth waco. To neni, alaweyo kisi dhano i cingi jager pere, kodi i cingi kere pere, jolaŋinyo piny, aka ongoye ŋata bino botho wok i cingi jo.”
ZEC.11.7	Akwayo mwendi ma ripo athumo, riameno jolimo litho. Akwanyo ludhe ario, acel alwoŋo ni Nema, aka man alwoŋo ni Riwirok; t'akwayo mwendi. 
ZEC.11.8	Asika woko jokwath rombo adek i dwe acel, akibedo moth gi jo, aka bende jodakan. 
ZEC.11.9	Ameno awaco ni, “Akilabedo jakwath rombo mewin, ma tho weyi wotho, m'orey woko weyi worere, aka weyi ma joboth jowocami delkwoŋ wadi jo. 
ZEC.11.10	Akwanyo luth paran ma Nema, aturo woko, ma turo woko cikirok m'atimo gi ji je. 
ZEC.11.11	I ndelo no, maluth otur'iye, mwendi m'oyido jolimo litho, m'oyido joŋiyan, joŋeyo nike oyido obedo wac pa Rwoth. 
ZEC.11.12	Awaco rijo ni, ka ber ruwaŋ win, miyan win cul paran, to ka be, weyi win.” Ameno jopima cul paran feza piero adek.
ZEC.11.13	Rwoth owaco ran ni, “Bol i kakan ri jacwey degi, cul ma dicwe ma joculan. Ameno atero feza piero adek, t'abolo i Ot pa Rwoth. 
ZEC.11.14	Aturo luth mar'ario, ma Riwirok, ma turo wat i dier Yuda kodi Isiraili.”
ZEC.11.15	Rwoth owaco ran kendo ni, “Kwany iloki aperin, gigipiny pa jakwath rombo mamiŋ. 
ZEC.11.16	Kole ee, acegin tiŋo malo jakwath rombo i piny, ma kidew kwoŋ m'ireyo woko, k'orangi ma jokedhere, k'ocangi ma jotur, kosa k'opidhi ma joboth. To go lacamo woko riŋo pa ma jocwe, aka layeco woko lwet jo.”
ZEC.11.17	“Kidamba ri jakwath rombo ma bukony,
ZEC.11.17	ma jwango mwendi!
ZEC.11.17	Abor lacwowo cinge kodi waŋe maracuc!
ZEC.11.17	Cinge lathwo kicutho,
ZEC.11.17	waŋe maracuc latho kicutho!”
ZEC.12.1	Me wac pa Rwoth kwoŋ Isiraili, Rwoth waco, go m'oyaro polo to cako piny aka otimo cuny dhano i go. 
ZEC.12.2	Neni, acegin loko Yerusalem kikopo ma kirin ri ji je thoko, ka jothoki mako Yuda gi Yerusalem. 
ZEC.12.3	I ndelo no alaloko Yerusalem tele mapek ri nonin je; ma jono ma jotiŋ jolalimo litho swa; aka nonin je jolariwere kanyacel monjo go. 
ZEC.12.4	I ndelo no, Rwoth pa lwak jolweny waco, alagoyo kisi kayina gi kirin, aka jogwey mere gi neko. To kwoŋ ot pa Yuda alayawo waŋan, aka alagoyo kisi kayina gi waŋtho. 
ZEC.12.5	Jodhum ma Yuda jolawaco iy'adundo pajo ni, “Ji ma jobedo i Yerusalem jonitie gi meni i Rwoth pa lwak jolweny bedo Were pajo.”
ZEC.12.6	I ndelo no alamiyo jodhum ma Yuda bedo paka dak mac i dier yen, paka tome mac i kanja, aka jolarere woko racuc kodi racam nonin je, kareno Yerusalem fodi ladoŋ i kabedo mere, i Yerusalem.
ZEC.12.7	Rwoth latelo botho wemin ma Yuda, ŋey dwoŋ ma ot pa Daudi kodi dwoŋ pa ji ma jobedo i Yerusalem wokiri woloyi dwoŋ pa Yuda. 
ZEC.12.8	I ndelo no Rwoth lakikwonga ji ma jobedo i Yerusalem ŋey ŋata nyap kwoŋ jo i ndelo no wocale paka Daudi; aka ot pa Daudi labedo paka Were, paka malaika pa Rwoth ruwaŋ jo. 
ZEC.12.9	Aka i ndelo no alarango reyo woko nonin je ma jobin monjo Yerusalem.
ZEC.12.11	I ndelo no ywak labedo madwoŋ i Yerusalem paka ywak ri Hadad Rimon i milelo ma Megido. 
ZEC.12.12	Piny laywak, kisi peco won laywak; peco pa Daudi won kende, gi mon pajo kakendi gin; peco pa Nathan won kende, gi mon pajo kakendi gin; 
ZEC.12.13	peco ma ot pa Levi won kende, gi mon pajo kakendi gin, peco pa Simey won kende, gi mon pajo kakendi gin, 
ZEC.12.14	pecin je ma jodoŋ, kisi peco won kende, kodi mon pajo kakendi gin.
ZEC.13.1	I ndelo no labedo waŋ pi m'ilayawo ri ot pa Daudi kodi ji ma jobedo i Yerusalem lonyo jo kwoŋ reco kodi koco. 
ZEC.13.2	I ndelo no, Rwoth pa lwak jolweny waco, alakwanyo woko nyingi calin wok i piny, aka kilapoyo jo kendo. Alamiyo jotuci wac were kodi cuny m'ocido ngoye woko i piny. 
ZEC.13.3	Aka ka nyatoro omenyere kendo paka jatuci wac were, bamere kodi min ma jonywolo go jolawaco rigo ni, “Ikilakwo, kole iluwo twodo i nyingi Rwoth.” Bamere kodi min ma jonywolo go jolacwowo go. 
ZEC.13.4	I ndelo no kisi jatuci wac Were labedo giwickwot ro menyirok pere ka tuco wac Were. Jolaruko law ma yer ŋey jowotwodi. 
ZEC.13.5	Go lawaco ni, “Akibedo jatuci wac Were, abedo jafur; kole dhano otana an wok i soye paran.” 
ZEC.13.6	Nyatoro lapenjo go ni, “Me adholin aŋo i dieŋeyin?” Go ladwoko ni, “Alimo adholin no i ot pa merin paran.”
ZEC.13.7	kwoŋ jacwo ma cungo cegin kodan,
ZEC.13.7	Rwoth pa lwak jolweny waco.
ZEC.13.7	Neki Jakwath rombo, ŋey rombo jowokedhere,
ZEC.13.7	aka alawiro cingan kwoŋ mathindho mere.
ZEC.13.8	I piny gibe, Rwoth waco,
ZEC.13.8	ario ma wi adek ilaŋado to jorere,
ZEC.13.8	aka acel wiy adek ilaweyo makwo.
ZEC.13.9	Alaketho adec mar'adek i mac,
ZEC.13.9	alathodho paka ithodho feza,
ZEC.13.9	aka alatemo jo paka itemo zahabu.
ZEC.13.9	Jolalwoŋo nyingan,
ZEC.13.9	aka aladwoko jo.
ZEC.13.9	Alawaco ni, Jobedo ji paran,
ZEC.13.9	aka jolawaco ni, Rwoth obedo Were paran.
ZEC.14.1	Neni, ndelo pa Rwoth bino, ma gim'onyaga wok bongin ilapoko i dier win. 
ZEC.14.2	Alacoko nonin je i Yerusalem ri lweny, ilamako tindi madwoŋ, ilakinyaga udi, cwo jolapodho kwoŋ mon to jonindo gi jo akar, aka adec ma tindi madwoŋ lakadho i piny man; aka ji ma jodoŋ k'oŋadi jo woko wok kwoŋ tindi madwoŋ. 
ZEC.14.3	Rwoth lakidho lweny gi nonin no, paka go lwenyo i ndelo ma lweny. 
ZEC.14.4	I ndelo no par tiende lacungo wi Got Oliv manitie ruwaŋ Yerusalem yuwok ceŋ, aka Got Oliv labare i diere to pokere dirio wok yuwok ceŋ kodi yupodho ceŋ to weyo milelo madwoŋ swa. Adec ma Got acel lapokere yumalo, aka adec man yupiny. 
ZEC.14.5	Wiladwire gi milelo ma gote; kole milelo ma gote latundo kiri Azel, aka wilaringo paka wiringo woko kwoŋ yengirok pa piny i hongo pa Uziya kere ma Yuda; aka Rwoth Were paran labino, kanyacel gi jomaleŋ je.
ZEC.14.6	I ndelo no lero kosa ŋico k'obedi. 
ZEC.14.7	To labedo ndelo acel m'oŋeyere ri Rwoth, k'obedi odieceŋ kosa wor, kole i hongo m'othieno lero labedo.
ZEC.14.9	Rwoth labedo kere ma piny gibe; i ndelo no Rwoth labedo acel aka nyingi go acel.
ZEC.14.10	Piny gibe lawire, paka Araba wok i Geba tundo i Rimon yupiny ma Yerusalem. To Yerusalem ladoŋ ay malo i kabedo pere wok i Waŋkac pa Benyamin tundo i waŋkac marapena, kiri i Waŋkac ma Sonda, kodi wok iy'acurcur ma Hananel tundo i kadhiŋo vini pa kere. 
ZEC.14.11	Ji jolabed'iye, aka langoye rerok man kendo; aka Yerusalem labedo i siem.
ZEC.14.12	Me labedo two nundu ma Rwoth lagoyo gine ji ma jolwenyo gi Yerusalem; delkwoŋ jo latop kareno jocungo gi tiendi jo, waŋ jo latop i kombe waŋ jo, aka lew jo latop i dhok jo.
ZEC.14.13	I ndelo no, Rwoth labolo nywowirok madwoŋ i dier jo, aka kisi dhano laketho cinge kwoŋ nyawote, kisi dhano latiŋo cinge kwoŋ nyawote. 
ZEC.14.14	Yuda bende lalweny i Yerusalem; aka lim pa nonin je thoko ilacoko kanyacel, zahabu, feza, kodi nangin, i thotho swa.
ZEC.14.15	Thoyamo ma cale gi me bende lamako kayinin, ŋamia, kodi punde, kodi ogwaŋe je ma jobedi i wemin.
ZEC.14.17	Bino bedo ka pecin moro je ma i piny k'okidhi malo i Yerusalem lamo Kere, Rwoth pa lwak jolweny, jok'olim koth moro je kwoŋ jo. 
ZEC.14.18	Aka ka peco ma Misir k'okadho malo to jonyuthere, kenyo labino two nundu ma Rwoth goyo gine nonin ma jokidhi malo timo kalima ma kayindi. 
ZEC.14.19	Me labedo gir'acula ri reco pa Misir kodi gir'acula ri reco pa nonin je ma jok'okidhi malo timo kalima ma kayindi.
ZEC.14.20	I ndelo no ilandiko iy'olaŋere ma kayinin ni, “Leŋo ri Rwoth.” Degi ma Ot pa Rwoth lacale paka acerin ma ruwaŋ migam. 
ZEC.14.21	Degi je i Yerusalem kodi i Yuda labedo maleŋ ri Rwoth pa lwak jolweny, aka jono je ma jolabino miyo cowirok jolatero to joted'iye. I ndelo no, jamitan kilabedo i Ot pa Rwoth pa lwak jolweny.
MAL.1.1	Me wac ma Rwoth omiyo Malaki waco ri Joisiraili. 
MAL.1.2	Rwoth waco ri ji pere ni, “Atieko maro win, to wipenjo ni, ‘Imaro wan nedi?’ Kucel amaro Yakobo gi nyikwaye 
MAL.1.3	t'adak Esau gi nyikwaye; atieko reyo woko piny pere matendere aka ajwango lowo pere ri ogwaŋe madudi.”
MAL.1.4	Ka nyikway Esau Joedom jowaco ni, “Orey woko tindin mawan, to wabino geto kendo.” Rwoth pa lwak jolweny waco ni, “Jonyalo rigin geto kendo, t'abino yeco piny, cuka ji jolwoŋ jo ni piny m'odakana, ji ma Rwoth omako nge gi jo kicutho.”
MAL.1.5	Ji ma Isiraili jobino neno gime gi waŋ gin wegi, aka jobino waco ni, “Rwoth dwoŋ, kalo kiri kew ma Isiraili.”
MAL.1.6	Rwoth pa lwak jolweny waco ama: Nyathi majayac miyo bamere dwoŋ, aka ŋeca miyo jadwoŋ pere dwoŋ. To k'inen abedo bawin, nikune dwoŋ paran? Aka k'abedo jadwoŋ mewin raŋo wikilworan? Win, jocway ri Were i wi migam, wibwono nyingan; aka kucel wipenjo ni, “Wabwono nyingin nedi?” 
MAL.1.7	Gi kelo ran cemo ma bukony i wi migam paran. Nyaka to wipenjo ni, “Nger aŋo ma wakwero miyin'iye wor.” Gi paro ni migam pa Rwoth bende inyalo bwono. 
MAL.1.8	Ka wikelo ran ogwaŋe ma waŋ gin otho kosa ma jotwo kosa m'oŋol, wiparo ni ongoye gimarac gi gino? Tem win miyo nger ogwaŋe no ri gavana mewin! Go nyalo kisangala gi win kosa nyutho win ŋono?
MAL.1.9	Rwoth pa lwak jolweny waco ni, “Onyo win jocway ri Were i wi migam, tem win kwayo wor pa Were, ŋey go wonyuthi wan bero. Gi nger mic no wok i cingi win, go onyali nyutho win bero.” 
MAL.1.10	Rwoth pa lwak jolweny waco ni, “Kabedi nitie acel kwoŋ win manyalo cego thigo ma ot ma lamo to geŋo win moko mac ma bukony i wi migam paran. Akisangala gi win, aka akibino jolo mic m'owok i cingi win. 
MAL.1.11	Ji wok i thenge ma piny tundo i gike jomiyo nyingan dwoŋ. Kisi kamoro jowaŋo ran buban aka jomiyan cowirok t'ajolo. Joje jomiyo nyingan dwoŋ, Rwoth pa lwak jolweny waco. 
MAL.1.12	To wibwono nyingan ka wiwaco ni meza pa Rwoth koc aka ka wimiyo mic ma cemo manyinge wibwono. 
MAL.1.13	Wiwaco ni, ‘Nga waol gi gime.’ Widienyo ran um win. Paka mic mewin, wikelo ran gim'okwany gi maker, m'oŋol kosa ma two. Wiparo ni anojoli wok i cingi win! Rwoth pa lwak jolweny waco. 
MAL.1.14	Akwoŋo jakwo ma nigi wod rombo kwoŋ mwendi pere, m'ociko miyan, aka miyo Rwoth ma bukony; kole abedo Kere madwoŋ aka nyingan ilworo i dier nonin. Rwoth pa lwak jolweny waco.”
MAL.2.1	Rwoth pa lwak jolweny waco ama: Aka onyo win, jocway ri Were i wi migam, me cik riwin. 
MAL.2.2	Ka wik'owinji, ka wik'okethi i cuny win miyo nyingan dwoŋ, kenyo abino kwoŋo win kiri gi nyithindho mewin; adieri atieko kwoŋo jo, rupiri wikikethi i cuny win. 
MAL.2.3	Neni, abino miyo nyithindho mewin gir'acula t'awiro woyo dhok ma wimiyan i waŋ win, aka abino riemo win woko ruwaŋan. 
MAL.2.4	Ameno winoŋey ni adhiro cik me riwin, ŋey cikirok paran gi Levi wocungi, Rwoth pa lwak jolweny waco.
MAL.2.6	Fonji mar'adieri oyido ni dhoke, aka ongoye komo m'onwaŋere i dhoke. Owotho kodan i siem kodi tiro, aka owiro ji madit wok i reco. 
MAL.2.7	Rupiri dhok jacway ri Were i wi migam ripo gwoko rieko, aka ji joripo rango rieko wok bonge, rupiri go obedo jamikwenda pa Rwoth pa lwak jolweny.”
MAL.2.8	“To onyo wiweyo yo m'otire; aka witieko miyo ji kweth ceri gi fonji mewin. Wituro cikirok paran gi win, Rwoth pa lwak jolweny waco. 
MAL.2.9	Ameno amiyo ji jobwono win, paka bende wikiluwo yo paran, aka witimo nyakucel i fonji mewin.”
MAL.2.10	Wangoye gi bawan acel, Were acel ama k'ocweyo wan? Raŋo onyo wabedo jobanirok ri wadi wan, aka raŋo wabwono cikirok ma Were otimo gi kwarere mawan? 
MAL.2.11	Ji ma Yuda jongoye g'adieri, aka jotimo gikoc i Isiraili gi Yerusalem; rupiri Yuda otieko koco Ot pa Rwoth ma lamo ma go omaro. Cwo jonywomo nyir ma jolamo werin pa jopath. 
MAL.2.12	Weyi Rwoth wokwany woko i dier Joisiraili ji ma jotimo gime, aka doko jokiri jowobedi i cowirok ma piny mawan kelo ri Rwoth.
MAL.2.13	Aka me doko giman ma witimo. Wiumo migam pa Rwoth gi pigi waŋ win, gi ywak kodi ndur rupiri go doko kiyey mic mewin kosa kijol gi kisangala wok i cingi win. 
MAL.2.14	Wipenjo ni, “Raŋo go kijol?” Rupiri obedo jakony ma luwo adieri ma cikirok m'itimo gi dhako perin ma soye, m'oyido ingoye rigo g'adieri, makada nende go jakony perin aka dhako perin ma cikirok. 
MAL.2.15	Were k'ocweyo win del acel kodi cuny acel gi go? Atoŋa pere oyido aŋo i gime? Oyido obedo ni wibedi gi nyithindho manyawere. Ameno neni win ni ongoye kwoŋ win ŋata turo cikirok pere gi cege. 
MAL.2.16	Adaki turo nywomirok, Rwoth Were pa Isiraili waco. Adaki k'acel kwoŋ win timo gi gero ameno ri cege. Neni win nike wikituro cikirok mewin ŋey wibedi g'adieri ri mon mewin.
MAL.2.17	Wiolo Rwoth gi wac mewin. Kucel wipenjo ni, “Waolo go nedi?” Gi waco ni, “Kisi ŋata timo reco ber ruwaŋ Rwoth, aka omaro jo.” Kosa gi penjo ni, “Nikune Were ma jatiro?”
MAL.3.3	Go bino thumo banja paka ŋata thedho aka lonyo feza, aka bino lonyo wot Levi to lonyo jo paka zahabu gi feza, cuka jomiyo Rwoth mic ma ripo gi go. 
MAL.3.4	Kenyo nyaka mic ma Yuda gi Yerusalem jomiyo Rwoth bino kisangala go paka oyido jotimo yucen.
MAL.3.5	Rwoth pa lwak jolweny waco ama: Kenyo abino core cegin gi win thumo banja; aka abino bedo mayil kwoŋ jothieth, jocot, ji ma jokwoŋere nono, ji ma jodiyo jakipakasa cul pere, citho, nyithindho kic, kodi jopath, aka jokilworan.
MAL.3.6	Rupiri An abedo Rwoth akiwire, riameno win, wot Yakobo fodi wikirere kicutho. 
MAL.3.7	Wok i ndir ma wiketho cik paran gi thenge aka wikikuro. Dwoki win bongan, aka abino dwoko bongi win, Rwoth pa lwak jolweny waco. To wipenjo ni, “Wanodwoki nedi?” 
MAL.3.8	Nyatoro okwal Were? Kucel wikwalan. To wipenjo ni, “Wakwalin nedi?” Iy'acel ma wi apar gi mic mewin. 
MAL.3.9	Akwoŋo win rupiri wikwalan, win piny gibe. 
MAL.3.10	Keli win acel wiy apar gikululu i ot paran ma lamo, ŋey cemo wobedi i ot paran. Teman win, Rwoth pa lwak jolweny waco, k'inen ak'oyaw dirisin ma polo riwin t'akonjo piny riwin silwany gibe. 
MAL.3.11	Akibino weyo kudin wonyeki cemo mewin, aka ndelo vini mewin bino poŋ gi nyingi vini. 
MAL.3.12	Kenyo ji ma piny je jobino lwoŋo win ni wijosilwany, rupiri piny mewin bino bedo maber kwo i iye.
MAL.3.13	Wiwaco wac mareco kwoŋan, Rwoth waco. Kucel wipenjo ni, “Aŋo ma wawaco kwoŋin?” 
MAL.3.14	Witieko waco ni, “Ongoye kony tiyo ri Were? Bero aŋo timo gima go waco kosa temo nyutho Rwoth pa lwak jolweny ni warem ri gima watimo? 
MAL.3.15	Paka waneno, jokwoto ama josangala. Joreco nyaka jokitim maber, to ka jotemo Were jokwale.”
MAL.3.16	Kenyo jom'oyido jolworo Rwoth joluwo wegi, aka Rwoth owinjo gima jowaco, aka kitawo pa ji ma jolworo Rwoth aka joworo go ondiki. 
MAL.3.17	Rwoth pa lwak jolweny owaco ni, “Jobino bedo ji paran won, i ndelo m'anotimi gimoro, aka abino koyo jo paka ba nyathi nyutho wor ri wode ma tiyo rigo. 
MAL.3.18	Kenyo wibino poko kwoŋ jom'otire gi jokidakana, ji ma jotiyo ri Were gi joma kitiy rigo.”
MAL.4.1	Rwoth pa lwak jolweny waco ama: Kole neni, ndelo bino, ma jonoro je gi joreco jobino liel pa kanja. I ndelo no jobino liel woko, aka ongoye gima bino doŋ kwoŋ jo. 
MAL.4.2	To riwin ma wilworo nyingan, meni ma both paran bino wok kwoŋ win pa waŋceŋ to kelo both pa minyin ceŋ. Wibino bedo m'ogonyere aka gi kisangala paka nyathi dhiaŋ m'owodhi wok i kigo dhok. 
MAL.4.3	I ndelo no k'anotim gimoro, wibino loyo jokidakana, aka jobino cale fukefuke ma par tiendi win.
MAL.4.4	Poyi win cik pa ŋeca paran Musa, cik gi Or m'amiyo go wi got Sinai ri ji paran Isiraili ni jowoluwi.
MAL.4.5	Neni, abino dhiro riwin Elia jatuci wac Were, mafodi ndelo pa Rwoth madwoŋ ma teko k'obino. 
MAL.4.6	Aka go bino riwo nyithindho gi bacere pajo kanyacel doko; kole dinyo abino t'areyo piny mewin.
MAT.1.1	Me a bol ma nywolirok pa Yesu Kristo, nyakwar Daudi aka nyakwar Abraham: 
MAT.1.2	Abraham onywolo Isaka, Isaka onywolo Yakobo, Yakobo onywolo Yuda gi wutmin go; 
MAT.1.3	Yuda to nywolo Perez gi Zera i yok jo Tamar, Perez onywolo Heziron, Heziron onywolo Ram; 
MAT.1.4	Ram onywolo Aminadab, Aminadab onywolo Nason, Nason onywolo Salimon; 
MAT.1.5	Salimon gi cege Rahab to jonywolo Bowaz, Bowaz gi cege Ruth to jonywolo Obed, Obed onywolo Yese; 
MAT.1.6	Yese onywolo Daudi Kere. Daudi onywolo Solomon ma min oyido obedo cipa Uriya; 
MAT.1.7	Solomon onywolo Rehobowam, Rehobowam onywolo Abija, Abija onywolo Asa; 
MAT.1.8	Asa onywolo Yehosafat, Yehosafat onywolo Yoram; Yoram onywolo Uziya; 
MAT.1.9	Uziya onywolo Yotham, Yotham onywolo Ahaz, Ahaz onywolo Hezekia; 
MAT.1.10	Hezekia onywolo Manase; Manase onywolo Amos, Amos onywolo Yosia; 
MAT.1.11	Yosia to nywolo Yekonia gi wutmin go, gikenyo to itero jo paka ŋecin yu Babilon; 
MAT.1.12	Munyo otiek tero jo yu Babilon, Yekonia onywolo Salutiel, Salutiel to nywolo Zerubabel; 
MAT.1.13	Zerubabel to nywolo Abiud, Abiud to nywolo Eliakim, Eliakim to nywolo Azor; 
MAT.1.14	Azor to nywolo Zadok; Zadok to nywolo Akim, Akim to nywolo Eliyudi, 
MAT.1.15	Eliyudi to nywolo Eliazar; Eliazar to nywolo Mathan, Mathan to nywolo Yakobo; 
MAT.1.16	Yakobo onywolo Yozefu, m'obedo cwor Maria, m'onywolo Yesu m'ilwoŋo ni Kristo. 
MAT.1.17	Riameno, wok kwoŋ Abraham tundo kwoŋ Daudi, obedo luse ji apar g'aŋwen; odoko wok kwoŋ Daudi, tundo munyo oter jo yu Babilon, obedo luse ji apar g'aŋwen; kendo wok munyo oter jo yu Babilon tundo kwoŋ Kristo, bende obedo luse ji apar g'aŋwen.
MAT.1.19	Gikenyo Yozefu cwore, rupiri oyido obedo dhano m'otire aka k'omito miyo go wickwot, oyido paro weyo go nyaliŋliŋ. 
MAT.1.20	Neni, munyo fodi go paro ameno, malaika pa Rwoth to bino rigo i lek, to waco rigo ni, “Yozefu wod pa Daudi, Ikir'ilwor rwako Maria bedo dhako perin, rupiri go yac gi meni pa Cuny Maleŋ. 
MAT.1.21	Go bino nywolo nyathi majayac, aka ibino cwoko nyinge ni Yesu; rupiri go ama bino botho ji pere kwoŋ reco pajo.” 
MAT.1.22	Gino je otimere, ŋey gima jatuci wac Were oluwo wotundi i kare ni, 
MAT.1.23	“Nyako mambula bino gamo iye, to nywolo nyathi majayac, m'ibino cwoko nyinge ni Manwer.” Dwoŋ mere ni, “Were nigi wan.” 
MAT.1.24	Yozefu munyo ocew, to timo paka malaika pa Were owaco rigo, to tero Maria bedo cege; 
MAT.1.25	aka k'obedo gine tundo munyo ocowo nywolo nyathi no to cwoko nyinge ni Yesu.
MAT.2.1	Munyo otiek nywolo Yesu i tindi ma Bethelehem, i Yuda i ndir ma Herode oyido kere, jorieko moro ma jofonjere kwoŋ micalin jowok yuwok ceŋ to jobino Yerusalem; 
MAT.2.2	aka jopenjo ni, “Nikune nyathi m'onywol bedo kere pa Joyuda? Waneno micala pere munyo owok yuwok ceŋ am'omiyo onyo wabino lamo go.” 
MAT.2.3	Munyo Kere Herode owinjo gime, obwok, aka kiri gi ji man je i Yerusalem. 
MAT.2.4	Go olwoŋo jotel pa jocway ri Were i wi migam je kodi jondiko kanyacel to penjo jo ni, “Ibino nywolo Kristo kune?” 
MAT.2.5	Jodwoko ni, “I tindi ma Bethelehem, i Yuda.” Me a gima jatuci wac Were ondiko ni,
MAT.2.6	iŋat'ikithin loyo i dier jodhum ma Yuda;
MAT.2.6	kole kwoŋin ama jatel bino wok'iye,
MAT.2.6	ma bino bedo jakwath pa Joisiraili.”
MAT.2.7	Gikenyo Herode olwoŋo wendo ma jowok yuwok ceŋ no i romo manyaliŋliŋ, aka oŋeyo kwoŋ jo ndir won ma micala no omenyer'iye rijo. 
MAT.2.8	Gikenyo ooro jo Bethelehem gi wac me: “Kidhi win wirangi kama di nyathi no maber aka ka winwaŋo go wimiyan ŋeyo, ŋey abende abin alam go.” 
MAT.2.9	Gi wac me joeye kenyo, aka munyo oyido jowotho i royo, joneno micala ma ndir ca joneno yuwok ceŋ, m'otelo jo cuka otundo to cungo kama nyathi no oyido niye. 
MAT.2.10	Josangala swa, kendo jowinjo maber m'oasere munyo joneno micala no! 
MAT.2.11	Jodonjo i ot to joneno nyathi bongi Maria yokimere. Joguro congi gin piny jolamo go, to joyawo migowe pajo, to jocwayo mic: Zahabu, buban, kodi mo maŋwe kur.
MAT.2.12	Were onyutho jo i lek nike jokiri jogik kendo pa Herode, riameno jodok yupiny pajo gi royo man.
MAT.2.13	Munyo jotieko kadho, malaika pa Rwoth omenyere ri Yozefu i lek munyo waco ni, “Ay malo ikwany nyathi gi yokimere wiringi i piny Misir, aka wibedi koro cuka anowaci riwin ndir ma dwoko. Herode larango nyathi no munyo mito neko.” 
MAT.2.14	Am'omiyo Yozefu oay malo okwanyo nyathi gi yokimere, to joay wor kidho yu Misir, 
MAT.2.15	kama go obed'iye cuka Herode otho. Meno omiyo gima jatuci wac Were owaco con otundo i kare ni, “Alwoŋo wodan wok Misir.”
MAT.2.16	Munyo Herode oneno ni jorieko ma jowok yuwok ceŋ jothumo rigo rieko, keme omako go to wodho or nike woneki woko nyithindho mayac je ma joromo oro ario gik cen, i Bethelehem kodi loka m'othenere gine. Otimo gino je cungo kwoŋ gima go oyido otieko ŋeyo kwoŋ ndir ma go openj'iye jorieko ca kwoŋ menyirok pa micala.
MAT.2.17	Ameno gima Yeremia jatuci wac Were owaco otundo i kare ni,
MAT.2.18	derino ma ywak malith gi ndur.
MAT.2.18	Laker ywako nyithindho pere.
MAT.2.18	Kiyey wokwey cunye,
MAT.2.18	rupiri ongoye m'odoŋ.”
MAT.2.19	Munyo Herode otieko tho, malaika pa Rwoth omenyere ri Yozefu i lek yu Misir; 
MAT.2.20	aka owaco ni, “Ay malo ikwany nyathi gi yokimere widoki i piny Isiraili rupiri jom'oyido jorango neko go jotieko tho.” 
MAT.2.21	Am'omiyo Yozefu oay malo, okwanyo nyathi gi yokimere to jodok Isiraili.
MAT.2.22	Munyo Yozefu owinjo ni Akelayo am'olunjo kom pa bamere Herode paka kere ma Yuda, lworo omako go dok kendo kenyo. Were omedo menyo rigo i lek, am'omiyo go okidho iy'adec ma Galili, 
MAT.2.23	to gero peco pere i tindi ma Nazareth. Go otimo ameno ma miyo gima jatuci wac Were owaco wotundi ni, “Ibino lwoŋo go ni Janazareth.”
MAT.3.1	I hongo no Yohana Jakibatisa obino to cako tito wac Were i thim ma Yuda munyo waco ni: 
MAT.3.2	“Ŋuti win, rupiri Ker ma polo nicegin!” 
MAT.3.3	Yohana oyido a ŋata Isaya jatuci wac Were cango oluwo kwoŋe con munyo waco ni:
MAT.3.3	“Nyatoro koko i thim,
MAT.3.3	yik win royo pa Rwoth,
MAT.3.3	tir win rigo royo pere.”
MAT.3.5	Ji jobino bonge wok Yerusalem, wok iy'adec ma Yuda, kodi wok iy'adec je m'othoko jwom Yordan. 
MAT.3.6	Jotuco reco pajo aka obatisa jo i Yordan.
MAT.3.8	Tim win gima nyutho nike witieko ŋuto reco mewin kicutho. 
MAT.3.9	Aka wikiri wipar ni winyalo nwaŋo kagoŋirok munyo wiwaco ni, ‘Abraham obedo kwari wan.’ Awaco riwin ni Were nyalo kwanyo kada telin me to loko nyikway Abraham! 
MAT.3.10	Kada pama le otiek yiko ma toŋo yen gi tiendi gin! Yath je ma kinyak gimaber ibino toŋo woko t'ibolo i mac! 
MAT.3.11	Abatisa win kodi pi ma nyutho nike witieko ŋuto; to ŋata bino luwan cen bino kibatisa win gi Cuny Maleŋ kodi mac. Go loyan gi dwoŋ tektek m'akiripi kada tiŋo war pere. 
MAT.3.12	Go nitie g'odher pere ma yeko nyingi kal je; go bino coko kal pere ma lilo to konjo i dero pere, to waŋo woko cuŋ i mac makitho.”
MAT.3.13	I hongo no Yesu owok Galili to kidho Yordan to bino bongi Yohana ni obatisa go. 
MAT.3.14	To Yohana otemo juko go ka waco rigo ni, “Iŋat'iripo kibatisa an, odoko ibino bongan ayino!” 
MAT.3.15	To Yesu odwoko go ni, “Weyi watim ameno pama. Kole i tim me wabino tiro gimoro je ma Were yenyo.” To Yohana yeyo.
MAT.3.16	Tekin otiek kibatisa Yesu, owok i pi, gikenyo polo oyawere rigo aka oneno Cuny Maleŋ loro piny i cal p'akuru to pie kwoŋe. 
MAT.3.17	Gikenyo dwondi nyatoro oluwo wok i polo ni, “Me a Wodan won m'amaro, aka asangala gine.”
MAT.4.2	Munyo go ocowo odieceŋ gi wor piero aŋwen munyo riyo, Yesu owinjo kec. 
MAT.4.3	Jwogi obino bonge to waco ni, “K'inen ibedo Wod Were adieri, ere apawiri telin me wolokere cemo.” 
MAT.4.4	Yesu odwoko ni, “Ondiki ni, ‘Dhano kinyal kwo gi cemo kende, to gi wac je ma wok i dhok Were.’ ”
MAT.4.5	Gikenyo jwogi otero Yesu i tindi maleŋ to ketho go wilwindi ma Ot pa Were, 
MAT.4.6	to waco rigo ni, “K'inen ibedo Wod Were ere papor ye piny.” Kole ondiki ni,
MAT.4.6	“Were bino oro rin jomalaika pere,
MAT.4.6	ma jobino bielin i cingi gin,
MAT.4.6	aka ikibino cadho tiendin kwoŋ tele.”
MAT.4.8	Gikenyo jwogi otero Yesu wi got mabor swa, to nyutho go ker ma piny je, gi dwoŋ manitie i iye je. 
MAT.4.9	Jwogi owaco ni, “Abino miyin gi go je, ka iriewere ruwaŋan t'ilaman.” 
MAT.4.10	Gikenyo Yesu odwoko ni, “Eye bongan Sitan! Ondiki ni, ‘Lami Rwoth Were perin aka itiy rigo won kende.’ ”
MAT.4.11	Gikenyo jwogi oweyo go; aka jomalaika jobino jomiyo go kony.
MAT.4.13	Go oeye Nazareth, to kidho Kapernaum, tindi ma dho jwom Galili, iy'adec mapa Zebulun kodi Nafital. 
MAT.4.14	Gime otimere ma miyo gima Isaya jatuci wac Were owaco wotundi i kare ni,
MAT.4.15	thenge ma yu wakawaka, i thengi Yordan,
MAT.4.15	Galili, pa Jopath!
MAT.4.16	Ji m'oyido jonitie i mudho
MAT.4.16	joneno lero madwoŋ;
MAT.4.16	Aka ri jom'oyido jonitie i piny ma mudho ma tho,
MAT.4.16	lero otieko menyere.”
MAT.4.18	Munyo Yesu oyido wotho dho Wakawaka Galili, go oneno wutmere ario ma jokitoga, Simon (m'ilwoŋo ni Petero) gi Andereya omin go, munyo oyido jociko rec i wakawaka gi bwo rupiri oyido jobedo jokitoga. 
MAT.4.19	Yesu owaco rijo ni, “Biye luwan win aloki win jokitoga ji.” 
MAT.4.20	Piyo piyo jono joweyo bwo pajo, to joluwo go.
MAT.4.21	Yesu omedere woth aka oneno wutmere ario man, Yakobo kodi Yohana, yac pa Zebedayo. Onwaŋo jonitie i ye pajo gi ba gin Zebedayo joyiko bwo pajo, to lwoŋo jo. 
MAT.4.22	Piyo piyo jono joweyo ye pajo gi ba gin, to joluwo Yesu.
MAT.4.24	Wac ma mako kwoŋe onyay i piny Siria gipi, m'omiyo ji jokelo rigo ji je m'onwaŋo jotwo kiti two m'opokere je, kodi ramirok ma nger je m'oyido cando jo: Ji ma jwogi nikwoŋ gin, joma tho fum, kodi jonyaŋinya; to Yesu botho jo je. 
MAT.4.25	Lwak ji m'oasere joluwo go wok Galili kodi Dekapoli (tindi m'ocokere apar) wok Yerusalem, Yuda, kodi piny ma loka Yordan.
MAT.5.1	Yesu oneno kitipa ji, to idho wi got, aka munyo otieko bedo piny, jofonjirok pere jobino bonge; 
MAT.5.2	aka ocako fonjo jo.
MAT.5.3	Josilwany a joma candere i cuny gin,
MAT.5.3	kole Ker ma polo obedo apajo.
MAT.5.4	kweyo cuny jo.
MAT.5.5	kole jobino lunjo piny.
MAT.5.6	ma timo gima Were yenyo,
MAT.5.6	kole ibino yeŋo jo.
MAT.5.7	Josilwany a joma nyutho jowoti gin wor,
MAT.5.7	kole Were bino nyutho jo bende wor.
MAT.5.8	jobino neno Were.
MAT.5.9	Josilwany a joma kweyo piny,
MAT.5.9	kole ibino lwoŋo jo ni nyithindho pa Were.
MAT.5.10	kole Ker ma polo obedo apajo!
MAT.5.12	Yodere win aka wisangala, rupiri kemba mewin obedo m'oasere i polo. Me apaka cango jotimo kiri ri jotuci wac Were macon.
MAT.5.15	Ongoye ŋata cwinyo tala to riewo i agono; kucel go ripo ŋawo tala no malo kama nyalo miyo lero ri ji je ma ot. 
MAT.5.16	Riameno lero mewin bende ripo menyo iye je ŋey ji jowoneni gima beyo ma witimo to jopako Bawin man polo.
MAT.5.17	Wikiri wipar nike abino ka kwanyo woko Cik pa Musa kodi fonji pa jotuci wac Were, t'abino nyutho dwoŋ mere mar'adieri ayin. 
MAT.5.18	Adieri awaco riwin, ka polo gi piny fodi nitie, ongoye kada gimathin kosa adec m'ondhilo kwoŋ Cik m'ibino kwanyo woko, to bino bedo ama tundo kama gimoro je otieko timer'iye. 
MAT.5.19	Am'omiyo nyatoro je m'okwer winjo kada gimoro nyaka mathin kwoŋ Cik aka ofonji joman bende timo ameno, bino bedo ŋata loyo thino i Ker ma polo. Kucel nyatoro je m'owinji Cik aka ofonji joman bende timo ameno, bino bedo ŋatadwoŋ swa i Ker ma polo. 
MAT.5.20	Am'omiyo, awaco riwin ni wikibino nyalo donjo i Ker ma polo kwanyo woko ka wibedo gi leŋo ma kalo apa jondiko kodi Jofarisayo i timo gima Were yenyo.
MAT.5.22	To pama onyo awaco riwin ama: Ŋat'omaki nge g'omin bino bedo jabanja kapido. Ŋat'otim roro kwoŋ omin ibino tero go ruwaŋ jothumi banja, aka ŋat'oyeti omin ni, mamiŋ ma bukony, ibino bolo go i mac makitho. 
MAT.5.23	Am'omiyo k'onwaŋo itero mic perin ri Were i wi migam to gikenyo ipoyo nike omerin nitie gi dhaw kodin, 
MAT.5.24	weyi mic perin i nyim migam kenyo, kutho ikidhi iyiki wac g'omin in aka nyaka idwoki imiy Were mic perin.
MAT.5.25	Ka dhano nigi wac moro kodin aka mito terin kapido, yik gine wac no ma fodi hongo nitie, kafodi wikitundo kapido. Ka winotundi kenyo, go bino bolin i cingi jathum banja, ma bino kethin i cingi jolweny ma katwec t'itweyin. 
MAT.5.26	Ibino bedo kenyo, awaco rin, cuka inocul kiri pesa macowe m'othumi rin.
MAT.5.28	To pama awaco riwin ama: Ŋata ŋiyo dhako moro aka cunye wanya go, meno otieko timo gine cot gi i cunye. 
MAT.5.29	Am'omiyo k'inen waŋin maracuc miyin timo gimarac, goli woko ibol woko! Kole ber ikeŋ adec moro ma delkwoŋin loyo nwaŋo delkwoŋin gipi t'ibolo i mac makitho. 
MAT.5.30	K'inen cingin maracuc miyin timo gimarac, ŋondi ibol woko! Rupiri ber iremi cingin acel loyo delkwoŋin gipi kidho i mac makitho.
MAT.5.32	To pama awaco riwin ni: Nyatoro je m'oriem cege ri wac moro je ma k'obedo wac ma kidakana, meno go miyo cege donjo i cot. Aka ŋata nywomo dhako ma pameno, meno bende timo gine cot.
MAT.5.34	To pama awaco riwin ni: Ikir'ikwoŋere kada mathin k'itimo cikirok, ikir'ikwoŋere gi polo, rupiri meno kom pa Were, 
MAT.5.35	kosa gi piny, rupiri meno ka ywomo tiende, kosa gi Yerusalem, rupiri meno obedo tindi pa Kere madwoŋ; 
MAT.5.36	Odoko ikir'ikwoŋere gi wiyin, rupiri ikinyal loko kada yer acel matar wobedi macol kosa macol wobedi matar; 
MAT.5.37	Waci nyaka ni, “Ey.” Kosa “Be.” Gima kalo kenyo man m'inowaci meno wok bongi Ŋatarac.
MAT.5.39	To onyo pama awaco riwin ni: Ikir'iculi kwor kwoŋ ŋata timo rin marac. Ka nyatoro ogoyo lembin maracuc g'adhoŋ, weyi wogoyi lembin maracam bende. 
MAT.5.40	Aka ka nyatoro oterin i kapido ro yenyo sati perin, weyi go woter kiri kot perin bende. 
MAT.5.41	Aka ka nyatoro oromin woth mayiro acel, woth gine mayiro ario. 
MAT.5.42	Ka dhano okwayin gimoro, miy go, aka ka nyatoro mito gimoro m'ociko culo, miy go.
MAT.5.43	Witieko winjo cango con paka owaci ni mari mere perin, aka dakere kodi jakwor perin. 
MAT.5.44	To onyo pama awaco riwin ni, mari win jokwor mewin, odoko kway win ri joma timo riwin marac, 
MAT.5.45	aka nyaka wibino bedo nyithindho pa Bawin manitie i polo; kole go miyo ceŋ pere liel ri ji mareco kodi mabeyo marom, aka go miyo jomabeyo gi joreco je koth. 
MAT.5.46	Raŋo ma di wigen ni womiy win kemba ka wimaro ji ma bende jomaro win won kende? Jocoki misolo bende jokitim ameno? 
MAT.5.47	To ka wimothere wiwegi gi wegi, meno witimo ye aŋo m'opokere kodi gima ji man jotimo? Jopath bende jokitim ameno? 
MAT.5.48	Bedi win maleŋ paka Bawin manitie i polo leŋ.
MAT.6.2	Am'omiyo ka wimiyo jacandi gimoro, wikiri wiasa nyutho kamaler, paka joma rendere jotimo i kalamo pa Joyuda kodi i royo m'okare i tindi. Jotimo ameno nike ji jowopaki jo. Adieri awaco riwin, otiek miyo jo kemba pajo m'opoŋ. 
MAT.6.3	To k'icwayo ri jacandi gimoro, kony go makada mere perin ma kacunyin k'oŋeyo, 
MAT.6.4	ŋey wobedi gima nyaliŋliŋ, aka Benin, ma neno gim'imito nyaliŋliŋ, ama bino miyin kemba.
MAT.6.6	To ka ikwayo, donji i ot perin icegi thigo, aka ikway Benin, ma kinenere kamaler. Aka Benin, ma neno gim'imito nyaliŋliŋ bino miyin kemba.
MAT.6.7	I kwayo perin, ikir'ior wac kweth m'ongoye kony paka jokafir jotimo; ato joparo ni Were bino winjo jo ro kwayo pajo maboyo. 
MAT.6.8	Am'omiyo wikiri wicale gi jo; kole Bawin manitie i polo oŋeyo gima wicando kada mafodi wikikwayo go. 
MAT.6.9	Me apaka wiripo kwayo,
MAT.6.9	Bawan ma i polo;
MAT.6.9	Nyingin wolwor.
MAT.6.10	Keri perin wobin;
MAT.6.10	Gim'iyenyo wotimere i piny paka timere i polo.
MAT.6.11	Miy waye konon cemo mawan ma noknok;
MAT.6.12	Cwaki riwan reco mawan;
MAT.6.12	Paka wacwako ri joma timo riwan marac.
MAT.6.13	Ikir'iter wan i karatem, to bothi wan ayino,
MAT.6.13	kwoŋ gimarac, [rupiri ker obedo aperin, kodi meni, kodi dwoŋ, cil gi cil]. Ameno.
MAT.6.15	To ka wikicwaki reco pa joman, ameno Bawin manitie i polo bende k'ocwaki riwin reco ma witieko timo.
MAT.6.16	Aka ka wiriyo kec, wikiri winenere pa wigut paka joma rendere. Ato jonyeko waŋ gin ŋey ji je jowoŋey nike joriyo kec. Adieri awaco riwin, ameno jotieko limo kemba pajo m'opoŋ. 
MAT.6.17	To k'iriyo kec, lwoki waŋin kendo iyiki wiyin, 
MAT.6.18	aka joman jokiri jowoneni nike iriyo kec; Benin kende ma kinenere kamaler ama bino ŋeyo. Aka Benin, ma neno gim'imito nyaliŋliŋ, ama bino miyin kemba.
MAT.6.20	to kucel, kani win ŋaŋo mewin i polo, kama masirigi kodi nyal jokibino nyek'iye, aka jokwo jokibino donj'iye kwalo. 
MAT.6.21	Kole kama diŋaŋo perin ama cunyin bed'iye ndir je.
MAT.6.22	Waŋ meno tala ma del; ka waŋin olama, delkwoŋin gipi lero bino poŋ'iye; 
MAT.6.23	to ka waŋin k'olama, delkwoŋin bino bedo i mudho. Am'omiyo ka lero ma kwoŋin olokere mudho, mudho bino asere marom nedi?
MAT.6.24	Ongoye ŋata nyalo tiyo ri rwodhe ario; go bino maro acel to dak man, kosa nyalo tiyo ri acel to cayo man. Ikinyal tiyo ri Were kodi ri lim bende.
MAT.6.25	Am'omiyo awaco riwin gime: Wikiri wirembi kwoŋ gir'acama kodi gir'amadha ma wiyenyo ma kwo, kosa ruk ri delkwoŋ win. Adieri kwo pa dhano kiloy cemo, odoko delkwoŋe kiloy ruk? 
MAT.6.26	Neni win winyin ma jouco malo, jokipidhi kodhi, jokicoki cemo jokethi i dere, to kole Bawin manitie i polo kuro jo! To kere win wikiloy winyin no bor? 
MAT.6.27	Ŋa kwoŋ win manyalo medo kiyindira i kwo pere ro rembo ri gigipiny no?
MAT.6.28	To raŋo ma wirembo ri ruk? Neni win thiw dudi paka jodongo; jokicwer kwok i tic odoko wegi jokitim ruk pajo. 
MAT.6.29	To awaco riwin kada Solomon, ma cango oŋaŋ m'oasere, k'obedo gi ruk mabeyo paka nyaka acel kwoŋ thiw dudi me. 
MAT.6.30	To k'inen meno apaka Were ruko lum, ma konon nitie to yawere mere thwo t'iwaŋo i kendo, go k'oruki win maloyo kenyo, a ji ma yeyo pajo nok me! 
MAT.6.31	Am'omiyo wikiri wicaki rembo, ka wiwaco ni, “Wanocam aŋo?” Kosa ni, “Wanomadhi aŋo?” Kosa ni, “Wanoruki aŋo?” 
MAT.6.32	Kole me a gigipiny ma jokafir joyenyo hongo je; aka Bawin manitie i polo oŋeyo nike wiyenyo gi go je. 
MAT.6.33	To kutho rangi win Ker pa Were kodi tiro ma go yenyo, aka go bino miyo win gigipiny me je. 
MAT.6.34	Am'omiyo wikiri wirembi ri gima dikin; kole kisi ndelo won yawere gi wac mere. Ki yenyere medo teko man wi teko ma piny m'oyawere kelo.
MAT.7.1	Wikiri withum banja ri jowoti win, aka bende Were k'othumi riwin banja. 
MAT.7.2	Kwoŋbedo ibino thumo riwin banja i yo acel ma withumo gine banja ri jowoti win, aka ibino tiyo kwoŋ win gi cik ma witiyo gine kwoŋ jowoti win. 
MAT.7.3	Am'omiyo, raŋo m'iŋiyo nyaka yath m'ondhilo man manitie i waŋ omerin, t'ikidew kwoŋ thwon kasik manitie i waŋin won? 
MAT.7.4	Iere nedi waco ri omin ni, mondo, weyi akwany woko nyaka yath m'ondhilo no i waŋin, ma to in won bende initie gi kongolo kasik i waŋin? 
MAT.7.5	In, jarendirok! Kutho kwany woko kongolo kasik i waŋin, aka nyaka ibino neno maber ŋey inokwany woko yath m'ondhilo i waŋ omerin.
MAT.7.6	Ikir'imiy gwokere gigipiny maleŋ, jobino wire rin to jokayin ayino; kendo ikir'ibol ge ma welo ri mbiji, jobino nyonanyona ayino.
MAT.7.7	Kway, aka inolimi; rangi, aka inonwaŋ; gudi thigo aka ibino yawo rin. 
MAT.7.8	Kole dhano je ma kwayo, limo; aka ŋata rango, nwaŋo, aka ŋata gudo thigo, iyawo rigo. 
MAT.7.9	Ŋa kwoŋ win bacere ji ka ma di miy wode tele, k'okwayo mugat? 
MAT.7.10	Kosa di miy go thwol, k'okwayo rec? 
MAT.7.11	Kole kada wireco ameno, wiŋeyo miyo nyithindho mewin gigipiny mabeyo. Aka Bawin manitie i polo oloy win didi i miyo joma kwayo go, gigipiny mabeyo!
MAT.7.13	Donji gi i waŋkac madiny, rupiri waŋkac malac nigi royo mayot luwo, to tero jo i rerok, aka jomathoth joluwo royo no. 
MAT.7.14	Waŋkac madiny nigi royo matek luwo, to tero jo i kwo, aka ji manok ama jonwaŋo royo no.
MAT.7.15	Gwokere win kwoŋ jotuci wac Were ma twodo, ma jobino bongi win i cal pa rombo gi woko, to iy'adieri mere jobedo arara i cuny gin. 
MAT.7.16	Riameno wibino ŋeyo jo kwoŋ gima nyak wok i tim pajo. Kudho oriaŋ bende cene nyak vini? Odoko kudho alwi bende cene nyak nyandere? 
MAT.7.17	Kole yath maber nyak gimaber, aka yath marac bende nyak gimarac. 
MAT.7.18	Yath maber kinyal nyak gimarac, aka yath marac kinyal nyak gimaber. 
MAT.7.19	Yath je ma kinyak gimaber itoŋo woko t'ibolo i mac. 
MAT.7.20	Am'omiyo wibino ŋeyo jotuci wac Were ma twodo cungo kwoŋ gima nyak ma nenere i tim pajo.
MAT.7.21	Ki dhano je ma lwoŋan ni, Rwoth, Rwoth, ma bino donjo i Ker ma polo, kende ŋata timo gima Baba man polo yenyo. 
MAT.7.22	I ndelo no, jomathoth jobino waco ni, “Rwoth, Rwoth, kole watuco mikwenda pa Were i nyingin, wariemo woko jwogi i nyingin aka watimo gir'aura madongo m'omore i nyingin!” 
MAT.7.23	Gikenyo abino waco rijo ni, “Akuya win, kendo eye win bongan win wijotimi reco me.”
MAT.7.24	Am'omiyo dhano je ma winjo wac paran me aka tiyo gine bino cale gi dhano mariek m'ogeto ot pere i wi tele. 
MAT.7.25	Koth ocwe, mikula omol, aka asur okudho to ot no k'opodho, kwoŋbedo oger i wi tele. 
MAT.7.26	To ŋata winjo wac paran me aka kitiy gine, cale dhano mamiŋ m'ogero ot pere i kwoyo. 
MAT.7.27	Koth ocwe, mikula omol, asur okudho ot no matek, to podho. Podho no oasere marom kune!
MAT.7.29	Go onwaŋo kicale kodi jondiko, rupiri go ofonjo pa ŋat'oyido nigi meni.
MAT.8.1	Munyo Yesu oloro wi got, lwak ji joluwo go. 
MAT.8.2	Gikenyo jadhowo moro obino bonge, oriewere piny ruwaŋe, to waco ni, “Jadwoŋ k'iyenyo inyalo bothan.” 
MAT.8.3	Yesu ocwayo cinge to geyo go munyo waco ni, “Ayenyo, bothi!” Gikenyo dhowo pere ocango i hongo no won. 
MAT.8.4	To Yesu waco rigo ni, “Neni! Ikir'iwaci ri nyatoro, to kidhi tirtir bongi jacway ri Were i wi migam, go wokaŋasa in, aka imiy mic ma cowirok ma nyutho dhano je nike ibothi, paka mitere i Or ma Musa ondiko.”
MAT.8.5	Munyo Yesu odonjo Kapernaum, jasirikale madwoŋ ma Jaroma oromo gine to kwayo kony ni, 
MAT.8.6	“Jadwoŋ, jatic paran ni peco two nyaŋinya i kanindo, kinyal ay, aka nitie i litho madwoŋ swa.” 
MAT.8.7	Yesu owaco ni, “Abino kidho botho go.” 
MAT.8.8	Jalweny odwoko ni, “Be Jadwoŋ, kiripi ran in donjo i ot paran, waci nyaka wac acel to jatic paran both. 
MAT.8.9	Kole abende anitie gi jodongo ma jotelan, aka nitie jolweny ma bende joluwan; k'awaco ri me ni kadhi, to kadho; ri man ni biye, to bino; aka ka aoro jago paran ni, tim gimanyo, to go timo.” 
MAT.8.10	Yesu ouro munyo owinjo gime, omiyo owaco ri ji m'onwaŋo joluwo go ni, “Awaco riwin, fodi akineno kiti yeyo me i nyatoro je i Isiraili. 
MAT.8.11	Poyi win gime! Jomathoth jobino wok yuwok ceŋ kodi yupodho ceŋ to jobedo dhower i Ker ma polo kodi Abraham, Isaka, kodi Yakobo. 
MAT.8.12	To jom'oyido joripo bedo i Ker ibino bolo jo woko i mudho kama jobino ywak'iye to jomwodo laki gin.” 
MAT.8.13	Aka Yesu owaco ri jasirikale ni, “Dok peco, paka iyeyo, gim'iyenyo wotimere rin.” Aka jatic pa jasirikale obothi sawa no won.
MAT.8.14	Yesu okidho peco pa Petero, aka kenyo or Petero m'obedo min cege oyido ni kanindo kwoŋe oowere. 
MAT.8.15	Gikenyo go ogeyo cingi dheno, to two weyo go; aka oay malo to cako rweyo go.
MAT.8.16	Munyo piny oyutho, ji jokelo bongi Yesu ji ma jwogi nikwoŋ gin. Yesu oriemo woko jwogi gi wac pere to botho jotwo je. 
MAT.8.17	Go otimo ama ma miyo gima jatuci wac Were Isaya owaco otundi i kare ni, “Go won okwanyo woko nyapo mawan, to tiŋo two mawan.”
MAT.8.18	Munyo Yesu oneno lwak ji jothoko go, owodho or ni jowopor loka man ma wakawaka. 
MAT.8.19	Jafonji ma Cik moro obino bonge to waco ni, “Jafonji ayikere kidho kodin kam'inocom'iye je.” 
MAT.8.20	Yesu odwoko go ni, “Kibwe jonitie gi kero pajo, aka winyin bende jonitie gi od gin, to Wod Dhano ongoye kodi kama go othen'iye wiye.” 
MAT.8.21	Acel kwoŋ jafonjirok pere owaco ni, “Jadwoŋ, weyi kutho akidhi ayiki baba.” 
MAT.8.22	Yesu odwoko go ni, “Luwan. Weyi jom'otho wegi jowoyiki jom'otho pajo.”
MAT.8.23	Munyo Yesu odonjo i ye, jofonjirok pere jokadho gi go. 
MAT.8.24	Piyo piyo no asur madwoŋ obino i wakawaka m'omiyo pi ma tula oyido umo woko ye aka Yesu oyido nindo. 
MAT.8.25	Jofonjirok jokidho bonge to jocewo go ka jowaco ni, “Bothi wan, Rwoth! Wacegin tho!” 
MAT.8.26	Yesu odwoko ni, “Wibwok ameno raŋo! Apaka yeyo mewin nok ama!” Gikenyo go oay malo to oro asur kodi wakawaka m'oyido tula kwe; aka gimoro je okwe maber. 
MAT.8.27	Dhano je odhier. Jowaco ni, “Me kiti dhano ma nedi? Kiri asur kodi kitula pa pi je winjo go!”
MAT.8.28	Munyo Yesu obino iy'adec ma Gadara, yu loka man ma wakawaka, j'ario m'oyido jonigi jwogi aka jowok i ŋungu m'iyik'iye ji, joromo gine. Jono oyido joger swa, am'omiyo ji bin jolworo luwo royo no. 
MAT.8.29	Piyo piyo no jokoko malo ni, “Iyenyo timo aŋo gi wan, Wod Were? Ibino cando wan mafodi ndir m'otire k'otundo? 
MAT.8.30	Cegin kenyo, oyido nitie sidwol mbiji ma cemo.” 
MAT.8.31	Gikenyo to jwogi jokwayo Yesu ni, “K'imito riemo wan woko, ere dhiri wan i sidwol mbiji no.” 
MAT.8.32	Yesu owaco rijo ni, “Kidhi win.” Gikenyo jowok to jodonjo i sidwol mbiji. Sidwol gibe oloro piny wok wi tendere to jomunyere i pi.
MAT.8.33	Ji m'onwaŋo jokwayo mbiji joringo to jokidho i tindi, to jowaco ri ji ma kenyo gimoro je m'otimere ri jom'onwaŋo jwogi nikwoŋ gin. 
MAT.8.34	Gino omiyo dhano je ma tindi owok kidho romo gi Yesu; aka munyo joneno go, jokwayo go ni woeye iy'adec pajo.
MAT.9.1	Yesu odonjo i ye to cewere gik yu loka man ma wakawaka, to bino i tindi ma thugin won. 
MAT.9.2	Kenyo, jomoro jokelo rigo dhano m'oyido two nyaŋinya ma jotiŋo wi kitanda. Munyo Yesu oneno kiti yeyo pa jono, owaco ri ŋata two nyaŋinya ni, “Ikir'irembi, wodan; reco perin ocwaki rin.” 
MAT.9.3	Gikenyo jondiko wegi jowaco kendi gin ni, “Ŋati me kole luwo marac kwoŋ Were!” 
MAT.9.4	Yesu oŋeyo gim'oyido joparo to waco ni, “Raŋo ma wiparo gigipiny mareco ameno? 
MAT.9.5	Mene mayot, waco ni, ‘Reco perin ocwaki rin.’ Kosa waco ni, ‘Ay malo iwothi?’ 
MAT.9.6	Am'omiyo ere abino nyutho win ni Wod Dhano nigi meni i piny ka ma cwako reco.” Gikenyo go owaco ri dhano m'oyido two nyaŋinya ni, “Ay malo, itiŋ kitanda perin, idok peco.” 
MAT.9.7	Jalo oay malo to dok peco. 
MAT.9.8	Munyo lwak ji m'oyido nikenyo joneno gino, jouro swa, to jopako Were m'omiyo dhano kiti meni ma cal ameno.
MAT.9.9	Yesu oeye kenyo, aka munyo wotho, oneno jacoki misolo ma nyinge Matayo, obedo piny kama go oyido tiyo iye. Yesu owaco rigo ni, “Luwan.” Matayo oay malo to luwo go.
MAT.9.11	Munyo Jofarisayo moro joneno gime, jowaco ri jofonjirok pere ni, “Raŋo ma jafonji mewin cemo gi jocoki misolo kodi joreco?” 
MAT.9.12	Yesu owinjo jo to waco ni, “Jom'olama ama jokiyeny jamilerwa, to joma two ayino ama joyenyo. 
MAT.9.13	 Kidhi win winiaŋ atoŋa m'omiyo ondiki ni, ‘Ayenyo wor ayino, makiweno cowirok ma le.’ Kole akibino lwoŋo ji m'otire, to joreco ayino.”
MAT.9.14	Gikenyo joma luwo Yohana Jakibatisa, jobino bongi Yesu gi penji ni, “Raŋo wan kodi Jofarisayo wariyo kec noknok, to jofonjirok perin jokiriy kada dicel?” 
MAT.9.15	Yesu odwoko jo ni, “Cene wendo ma kalima ma nywomirok bende jobedo gi rem mafodi jamweha nitie gi jo? Ki nyalere! To ndir bino tundo m'ibino kwany'iye woko jamweha bongi jo nyaka to joriyo kec.”
MAT.9.16	“Ongoye nyatoro ma kwoyo kot m'oti gi kiremo manyen, rupiri kiremo no laywayo kot to kam'oyec medere bedo madwoŋ ayino. 
MAT.9.17	Odoko ongoye nyatoro ma konjo medho vini manyen i migowa piendere macon. K'otimo ameno, piendere lamwoc woko, to vini oy woko, to piendere bende nyekere. Kucel, ripo vini manyen wokonji i migowa piendere manyen, ŋey nyaka gi go ario no je bino kurere maber.”
MAT.9.18	Munyo Yesu oyido fodi waco rijo gime, jadhum madwoŋ ma Jayuda obino bonge, to guro conge piny ro nyime ka waco ni, “Nyaran nyaka owok tho won; to biye kethi cingin kwoŋe, aka go bino kwo.” 
MAT.9.19	Gikenyo Yesu oay malo oluwo go, kanyacel gi jofonjirok pere.
MAT.9.20	Dhako moro, m'oyido remo madit ocowo oyo kwoŋe oro apar g'ario gipi obino yuŋey Yesu to geyo dhok nanga pere. 
MAT.9.21	Dheno owaco gi i cunye ni, “Bedi ayanja agey kada nyaka nanga pere won, d'abedo maber.” 
MAT.9.22	Yesu owire to neno go to waco ni, “Ikir'irembi, nyaran! Yeyo perin otieko bothin.” I hongo no won to dheno bedo maber.
MAT.9.23	Gikenyo Yesu okidho i ot pa jadhum madwoŋ. Aka munyo oneno jokudhi madundo, kodi lwak ji m'oyido jouco, owaco ni, 
MAT.9.24	“Ngoye win ka wijoje; nyathi manyako no k'otho, go nindo ayino!” To jono jonyero go. 
MAT.9.25	Aka munyo otiek wodho ji je woko, Yesu odonjo i ot to mako cingi nyathi manyako no to nyalo ay malo. 
MAT.9.26	Wac no olak iy'adec ma piny no gipi.
MAT.9.27	Yesu oeye kenyo, aka munyo kadho, j'ario ma waŋ gin otho jocako luwo go munyo jokoko ni, “Tim riwan wor, Wod pa Daudi!” 
MAT.9.28	Munyo Yesu odonjo i ot, joma waŋ gin otho no jobino bonge to go penjo jo ni, “Wiyeyo ni anyalo timo gino?” To jodwoko ni, “Ey jadwoŋ.” 
MAT.9.29	Gikenyo go ogeyo waŋ jo aka owaco ni, “Ere, wobedi ameno cungo kwoŋ yeyo mewin!” 
MAT.9.30	Waŋ jono ocako neno. To Yesu ciko jo teltel ni, “Wikiri wiwaci ri nyatoro.” 
MAT.9.31	To joeye kenyo munyo jonyayo wac kwoŋ Yesu iy'adec je ma piny no.
MAT.9.32	Munyo ji oyido jokadho, jomoro jokelo ri Yesu obadha ma jwogi oyido ni kwoŋe. 
MAT.9.33	Tekin otiek riemo woko jwogi no, ŋato ocako luwo, to dhano je dhier. Jowaco ni, “Fodi wakineno gima cale ama i Isiraili!” 
MAT.9.34	 To Jofarisayo jowaco ni, “rwoth pa jwogi ama miyo go meni ma riemo woko jo.”
MAT.9.36	 Munyo go oneno lwak ji, wor opoŋ i cunye rijo, rupiri oyido jonitie i rembo aka kony ongoye pa rombo ma bu jakwath. 
MAT.9.37	 Riameno go owaco ri jofonjirok pere ni, “Keco opikere, to jotic ama nok; 
MAT.9.38	am'omiyo kway win Rwoth ma won keco wodhiri jotic jowokec rigo.”
MAT.10.1	Yesu olwoŋo jofonjirok pere apar g'ario kanyacel to miyo jo meni ma riemo woko cuny m'ocido kodi ma botho kiti ramirok je kodi two je. 
MAT.10.2	Me a nyingi jomoor apar g'ario: Marapena Simon (m'ilwoŋo ni Petero) kodi Andereya omin go; Yakobo kodi Yohana omin go, wot Zebedayo; 
MAT.10.3	Filipo kodi Batholomayo; Toma kodi Matayo, jacoki misolo; Yakobo wod pa Alfayo kodi Tadeyo; 
MAT.10.4	Simon ma wok Kana ma jalweny ri piny pere; kodi Yuda Iskariot m'ocamo sereko ri Yesu.
MAT.10.5	Yesu ooro japar g'ario no gi fonji me: “Wikiri wikidhi i piny pa Jopath kosa i tindi moro je ma Samaria, 
MAT.10.6	kwanyo woko, kidhi win bongi rombo m'orwenyo ma ot pa Joisiraili. 
MAT.10.7	Kidhi wifonji ni, ‘Ker ma polo nicegin.’ 
MAT.10.8	Bothi win jotwo, cerino win jom'otho, lony win jodhowo, riemi win jwogi. Wilimo ma bu cul, am'omiyo bende miy win ji ma bu cul. 
MAT.10.9	Wikiri witiŋ zahabu kada feza, kosa dome moro i migowa mewin. 
MAT.10.10	Wikiri witiŋ migowa ma kwac i woth mewin, kosa sati man, kosa war, kosa luth. Jatic ripo limo gima go tiyo rigo.”
MAT.10.11	“Ka witundo i tindi kosa loka moro, donji win aka wirangi ŋata yeyo jolo win, aka wibedi gi go cuka winoeye kenyo. 
MAT.10.12	Ka widonjo i ot, mothi win jo ni, ‘Siem wobedi kodi win.’ 
MAT.10.13	Ka ji ma kenyo jojolo win, weyi siem mewin wodoŋ kenyo; to ka jok'ojolo win, siem mewin wodwoki riwin. 
MAT.10.14	Aka ka nyatoro k'ojolo win, kosa okwero ciko ithe riwin, ka wiwok peco no kosa i tindi no, witeŋ woko fukefuke ma tiendi win. 
MAT.10.15	Adieri awaco riwin, ndelo ma thumo banja bino bedo marac ri tindi no loyo Sodom kodi Gomora.”
MAT.10.17	Kure win, rupiri ji jobino mako win to jotero win i kapido, aka jobino cwado win i kalamo pa Joyuda. 
MAT.10.18	Ibino tero win bongi jodhum madongo kodi kerin ro an, ŋey wititi Wac Manyen Maber rijo kodi ri Jopath bende. 
MAT.10.19	K'oter win i kapido, wikiri wirembi gima wibino waco kosa paka winoluw. Ato ibino miyo win gima winowaci. 
MAT.10.20	Kole wac ma winowaci k'obedi mewin; to bino wok bongi Cuny pa Bawin ma bino luwo, luwo i win.”
MAT.10.22	 Dhano je bino mon gi win, ro an. To ŋat'ocir kiri i gike bino both. 
MAT.10.23	Aka ka ilwenyo gi win i tindi acel, ringi win i man. Awaco riwin, wik'ocow tic mewin i tindi je ma Isiraili mafodi Wod Dhano k'obino.”
MAT.10.25	Ripo ka jafonjirok odongo to cale kodi jafonji pere, kendo ŋeca bende wocale gi rwoth pere. Aka k'otiek lwoŋo won peco ni Belzebul, kosa to joma ni peco pere olwoŋi jo gi nyingi jo mareco ma nedi!”
MAT.10.27	Gim'onyo awaco riwin i mudho wiripo medo waco odieceŋ. Aka gima wiwinjo omwoŋ liŋliŋ wiripo waco gi i tipin wiy ot. 
MAT.10.28	Wikiri wilwor joma neko del to jokinyal neko cuny; to lwor win Ŋati manyalo nyeko woko kwo ma del kodi cuny je i mac makitho. 
MAT.10.29	Obico ario kinyew nyaka dome acel won? To kad'acel kwoŋ jo kinyal podho piny ma Bawin k'oŋeyo. 
MAT.10.30	Aka kole kiri ye wiy win je otiek kwano. 
MAT.10.31	Am'omiyo wikiri wibedi malwor; welo mewin loyo apa obico kweth.”
MAT.10.32	“Ŋat'otucan i dier ji nike go ŋata luwan, abende abino tuco nyinge ameno i nyim Baba man polo. 
MAT.10.33	To ŋat'okwedere kwoŋan i dier ji nike go k'obedo aparan, abende abino kwedere kwoŋe i nyim Baba man polo.”
MAT.10.34	“Wikiri wipar nike abino kelo siem i piny; be, akibino kelo siem, t'abor ayino. 
MAT.10.35	Abino thuyo wot ji gi bacere pajo, nyigi ji gi megi jo, mondiwot ji kodi adhacere pajo; 
MAT.10.36	jakwor pa dhano bino bedo joma ot pere won.”
MAT.10.37	“Ŋat'omar bamere kosa yokimere loyan k'oripi bedo aparan, odoko bende ŋat'omar wode kosa nyare loyan k'oripi bedo aparan. 
MAT.10.38	Moro je ma k'otiŋ musalaba pere to luwan k'oripi bedo aparan. 
MAT.10.39	Ŋata won otemi gwoko kwo pere bino rwenyo woko, to ŋat'obol woko kwo pere kwoŋbedo an, bino limo.”
MAT.10.41	Ŋata jolo jamikwenda pa Were rupiri go jamikwenda bino limo kemba ma cale g'apa jamikwenda. Ŋata jolo dhano maleŋ rupiri go leŋ, bino limo kemba pa ŋataleŋ. 
MAT.10.42	Aka adieri awaco riwin, ŋat'omiy acel kwoŋ nyithindho ma joluwan me kada nyaka pi maŋic rupiri go obedo ŋata luwan, ŋato kilakeŋ kemba pere.”
MAT.11.1	Munyo Yesu ocowo fonjo jofonjirok pere apar g'ario, oeye kenyo to kidho fonji gi tito Wac Manyen Maber i tindin macegin gi kenyo.
MAT.11.2	Aka munyo Yohana Jakibatisa owinjo gi i twec kwoŋ tic pa Kristo, ooro jofonjirok pere megi bonge. 
MAT.11.3	Jopenjo Yesu ni, “Waci riwan, in a ŋat'owaci nike labino kosa wakur ŋatiman?” 
MAT.11.4	Yesu odwoko ni, “Gik wiwaci ri Yohana gima pama wiwinjo kodi ma wineno. 
MAT.11.5	Joma waŋ gin otho joneno, jom'oŋol jowotho, jodhowo jolony, joma ithi gin otho jowinjo, aka jom'otho icerino jo, aka ifonjo jocandi Wac Manyen Maber. 
MAT.11.6	Jasilwany a ŋata kibedi gi kiganagana kwoŋan!”
MAT.11.7	Munyo jofonjirok pa Yohana joay jodok, Yesu oluwo ri lwak ji kwoŋ Yohana ni, “Munyo wikidho both Yohana i thim, onwaŋo wigeno neno aŋo? Midole ma koyo yengo? 
MAT.11.8	To aŋo won ma wikidho yukoro neno? Neno dhano m'orukere i nangin mabeyo mayom? Kole joma ruko nangin mayom no jonwaŋere i udi pa kerin ayino. 
MAT.11.9	To yagi, aŋo won m'otero win korago? Neno jatuci wac Were? Adieri awaco riwin, go loyo kiri jatuci wac Were. 
MAT.11.10	Me a ŋat'ondiki kwoŋe ni, ‘Eno adhiro jamikwenda paran yuwiyin, ma bino yiko rin royo.’ 
MAT.11.11	Adieri awaco riwin, kwoŋ wot mon je, ongoye m'otieko yudhere malo i dwoŋ loyo Yohana Jakibatisa. Kucel, kada ŋat'oasa thin i Ker ma polo je loyo go gi dwoŋ. 
MAT.11.12	Wok i ndir pa Yohana Jakibatisa tundo konon, otiek monjo Ker ma polo gi maker, aka ji ma jomaker jodonj'iye gi mbaka. 
MAT.11.13	Ato jotuci wac Were je kodi Cik pa Musa, joluwo kwoŋ Ker pa Were tundo ndir pa Yohana; 
MAT.11.14	aka ka wiyeyo gim'awaco, go ama obino paka Elia m'onwaŋo ripo bino.” 
MAT.11.15	Ŋata nigi ithe wowinji!
MAT.11.16	“To onyo anopima luse ji ma pama g'aŋo? Jocale nyithindho ma jo ni dier kisia. Bwora acel koko ri nyawote ni, 
MAT.11.17	‘Wakudho riwin madundo mamit, to wikwero miel! Wawero riwin wer tho, to wikwero ywak!’ 
MAT.11.18	Neni Yohana obino ma riyo kec aka kimedhi, to jowaco ni, ‘Nigi jwogi kwoŋe.’ 
MAT.11.19	Onyo wod Dhano obino ma cemo aka oro gir'amadha, to jowaco ni, ‘Panen jaworo ma jamadhi vini, jawodhi jocoki misolo kodi joreco!’ Kucel rieko pa Were ineno adieri mere cungo kwoŋ tim ma wok'iye.”
MAT.11.20	Gikenyo Yesu ocako kwoŋo tindin ma go oasa tim'iye gir'aura rupiri ji jok'oŋuto reco pajo. 
MAT.11.21	“Kidamba otundi riwin, Korazin! Kodi Bethsayida! Kole bedi gir'aura m'otimi i win tim i Tire kodi Sidon, di ji ma kenyo joruko kutiya, to jobukere gi buru ma nyutho ni joŋuto reco pajo. 
MAT.11.22	To awaco riwin, ndelo ma thumo banja bino bedo ma dhe ye ri Tire kodi Sidon loyo riwin. 
MAT.11.23	Aka in, Kapernaum, oyido imito wotiŋin malo kiri i polo? Ilabolin i piny pa jom'otho ayino. Ato bedi gir'aura m'otiek timo rin tim i Sodom ayin, kole di Sodom fodi nitie kiri konon. 
MAT.11.24	To awaco rin, i ndelo ma thumo banja Sodom bino limo gir'acula ma dhe ye loyin.”
MAT.11.25	I hongo no Yesu owaco kamaler ni, “Afoyin Baba, Rwoth ma polo gi piny, rupiri ipano gigipiny me ri jomariek kodi jom'ofonjere t'iwodho kamaler ri nyithindho ayino. 
MAT.11.26	Ey, Baba, kole ama apaka cunyin osangala ni wotimere. 
MAT.11.27	Baba otieko miyan gimoro je, aka onyo ongoye ŋat'oŋeyo Wode kwanyo woko Bamere, kendo ongoye ŋat'oŋeyo Bamere kwanyo woko Wode kodi joma Wode odiero nyutho jo kamaler. 
MAT.11.28	Biye win bongan wijoje ma wiol aka wilacere i tiŋo bieto mapek, labino miyo win ywomirok. 
MAT.11.29	Biel win okol paran i ŋuti win aka wifonjere kwoŋan; kole abedo moth aka abwonere iy'adundo paran; aka wibino nwaŋo ywomirok i cuny win. 
MAT.11.30	Kole okol paran yot aka bieto paran sew.”
MAT.12.2	To munyo Jofarisayo joneno, jowaco rigo ni, “Panen, kole jofonjirok perin jotimo gima k'oyey timo i Sabato.” 
MAT.12.3	Go owaco rijo ni, “Fodi wikisoma gima Daudi otimo, kodi jom'oyido nigi go; 
MAT.12.4	paka go odonjo i Ot pa Were to jocamo mugat m'omiy Were m'oyido kiripi ni go kosa jom'oyido nitie gine jowocami, kwanyo woko jocway ri Were i wi migam kende? 
MAT.12.5	Kosa fodi wikisoma i Cik pa Musa, paka kisi ndelo ma Sabato jocway ri Were i wi migam ma Ot pa Were joturo cik ma Sabato, to kikwan ri joreco? 
MAT.12.6	Awaco riwin, kole gimadwoŋ ma kalo Ot pa Were ni ka. 
MAT.12.7	Aka bedi witieko ŋeyo dwoŋ wac me ni, ‘Ayenyo wor ayino makiweno cowirok ma le.’ Dinyo wikithum banja ri jom'ongoye gi reco moro. 
MAT.12.8	Kole Wod Dhano obedo Rwoth ma Sabato.”
MAT.12.9	Yesu oeye kenyo to kidho donjo i kalamo pa Joyuda moro, 
MAT.12.10	kam'onwaŋ'iye dhano ma cinge oŋinyere. To jopenjo go ni, “Cik yeyo botho dhano i Sabato?” Jopenjo ameno ni aka ŋey jowokethi kwoŋe reco. 
MAT.12.11	To go owaco rijo ni, “Ŋa kwoŋ win ma ka rombo pere acel opodho i bur i ndelo ma Sabato weyo kenyo ma k'ofudho woko? 
MAT.12.12	Onyo welo dhano kalo apa rombo didi? Riameno kitur Cik timo gimaber i Sabato.” 
MAT.12.13	Gikenyo owaco ri jal ma cinge otho no ni, “Riey cingin!” To jalo rieyo cinge no to bende lokere maber paka nyawote ma kucel. 
MAT.12.14	Gikenyo Jofarisayo joay jokadho to jotimo can ma neko Yesu.
MAT.12.15	Munyo Yesu oŋeyo gino, oeye kenyo. Ji mathoth joluwo go, to botho jotwo je, 
MAT.12.16	aka omiyo jo or ni kiri jowowaci ri joman kwoŋ go. 
MAT.12.17	Owaci ameno ŋey gima jatuci wac Were Isaya owaco wotundi ni:
MAT.12.18	m'atieko yero
MAT.12.18	m'amaro aka cunyan sangala gine.
MAT.12.18	Abino ketho Cuny Maleŋ paran i go,
MAT.12.18	aka go bino tuco tiro ri nonin je.
MAT.12.19	Go kilapiemo kosa koko,
MAT.12.19	kosa luwo malo i royo m'okare ma tindi.
MAT.12.20	Go kilaturo midole m'okom,
MAT.12.20	kosa neko tala maliel ma nimnim.
MAT.12.20	Go bino riwin cuka omiy tiro oloy lweny.
MAT.12.21	Nonin je jobino ketho geno pajo i nyinge.”
MAT.12.22	Gikenyo jomoro jokelo ri Yesu obadha ma waŋ'otho aka oyido kinyal luwo ro jwogi m'oyido ni kwoŋe. Yesu obotho ŋato to nyalo luwo kiri gi neno. 
MAT.12.23	Lwak ji jodhier swa, to jowaco ni, “Kosa me nyalo bedo Nyakwar Daudi?” 
MAT.12.24	To munyo Jofarisayo jowinjo gime jodwoko ni, “Go riemo woko jwogi gi meni pa Belzebul, rwoth pa jwogi.” 
MAT.12.25	Yesu oŋeyo gim'oyido joparo to waco rijo ni, “Piny moro je ma tiakere bwora gi bwora aka wegi jolwenyo, bino podho. 
MAT.12.26	Am'omiyo ka Sitan oere riemo woko Sitan i ker pa jwogi dwoŋ mere ni won otieko kelo tiakirok, onyo ker pere ocungi nedi? 
MAT.12.27	K'inen ariemo woko jwogi gi meni pa Belzebul, kere onyo meni pa ŋa ma joma luwo win joriemo gine jo? Am'omiyo joma luwo win won ama jobino thumo banja woloyi win! 
MAT.12.28	To k'inen ariemo woko jwogi gi meni pa Cuny Maleŋ, nyutho ni kere onyo Ker pa Were otieko tundo bongi win.”
MAT.12.29	“Ongoye ŋata nyalo turo ot pa jameni to nyaga lim pere, kwanyo woko ka okutho otweyo jameni no aka ŋey wonyali kinyaga gima ni ot pere.”
MAT.12.31	Am'omiyo awaco riwin, ibino cwako ri ji reco kodi gima k'otire ma joluwi kwoŋ Were; to ŋat'oluwi gima k'otire kwoŋ Cuny Maleŋ, k'ocwaki go i hongo ma pama kiri gi i hongo ma bino yuwaŋe je. 
MAT.12.32	Moro je ma luwo gima k'otire kwoŋ Wod Dhano ibino cwako go, to ŋat'oluwi gima k'otire kwoŋ Cuny Maleŋ k'ocwaki go, pama kendo gi i hongo ma bino je.”
MAT.12.34	Win nyithindhi malasaŋ! Di winyal luwo nedi wac maber ma to wireco? Kole wac ma dhano luwo meno gim'opoŋ i cunye. 
MAT.12.35	Dhano maber wodho gigipiny mabeyo wok kwoŋ gigipiny mabeyo m'opoŋ i cunye; aka dhano marac bende wodho gigipiny mareco wok kwoŋ reco m'opoŋ i cunye.”
MAT.12.36	“Aka awaco riwin, i ndelo ma thumo banja, dhano je bino tito wac je masisiri ma go otieko luwo. 
MAT.12.37	Kole wac perin ama nyalo miyo ikwanyo woko kwoŋin banja, kosa iketho kwoŋin banja.”
MAT.12.39	Yesu odwoko ni, “Luse ji mareco ma kigenere ruwaŋ Were ama kwayo ranyuth. Ongoye ranyuth m'ilamiyo win kwanyo woko apa Yona jatuci wac Were. 
MAT.12.40	Paka Yona ocowo odieceŋ adek kodi wor adek i iy rec, apaka bende Wod Dhano bino cowo odieceŋ adek gi wor adek i iy lowo. 
MAT.12.41	I ndelo ma thumo banja, ji ma Ninivi jobino cungo gi luse ji ma pama to jothumo banja loyo jo, rupiri joŋuto reco pajo munyo jowinjo Yona fonjo; to kole ŋati maloyo Yona gi dwoŋ ee ni ka! 
MAT.12.42	I ndelo ma thumo banja, kere madhako ma wok Seba i thenge ma yu Tiendan piny, bino cungo to thumo banja woloyi win, rupiri go owotho othoko piny wok kamabor bino winjo rieko pa Solomon; aka kole ŋati maloyo Solomon gi dwoŋ ee ni ka!”
MAT.12.43	“Ka cuny m'ocido owok kwoŋ dhano, wotho i piny m'othwo ka rango kabedo ma ywomirok to kinwaŋ. 
MAT.12.44	Riameno ka k'onyalo nwaŋo, won waco ni, ‘Abino gik i ot paran ma awok'iye.’ K'odwoko to nwaŋo ot no ninono kendo olony aka oyiki maber, 
MAT.12.45	gikenyo go wok to kidho kelo cuny m'ocido wadi man abirio mareco loyo go, to jobino to jodonjo gi bedo kenyo. Kwo pa ŋato bino lokere marac loyo paka onwaŋo nitie con. Meno apaka bino timere ri luse mareco ma pama.”
MAT.12.46	Munyo Yesu fodi oyido luwo gi ji, min kodi wutmin jotundo. Jocungo woko, aka jokwayo luwo gi go. 
MAT.12.47	Riameno ŋat'acel m'oyido nikenyo owaco rigo ni, “Panen, yokin kodi wutmin in jocungo woko, aka jomito luwo kodin.” 
MAT.12.48	Yesu odwoko ni, “Ŋa ma yokan? Jokune ma wutmera?” 
MAT.12.49	Gikenyo go ocimo jofonjirok pere to waco ni, “Panen! Jome a mama gi wutmera! 
MAT.12.50	Kole ŋata timo gima Baba manitie i polo yenyo ni wotim, meno am'obedo omera, nyamera, gi yokan.”
MAT.13.1	I ndelo no won, Yesu owok i ot to kidho i thengi wakawaka kama go obed'iye piny wofonji ji. 
MAT.13.2	Paka lwak ji m'othoko go onwaŋo oasa dwoŋ, go odonjo i ye to bedo, kareno ji je jocungo i thengi pi. 
MAT.13.3	Go ooro agecin munyo luwo rijo kwoŋ gigipiny madit.
MAT.13.3	“Onwaŋo nitie dhano m'okidho cwoyo. 
MAT.13.4	Munyo go bayo kodhi i ndelo, megi opodho i thengi yo to winyin jobino to jocamo woko.
MAT.13.5	Megi opodho i lowo ma wi tele, kama lowo oyido rep'iye. Kodhi no okwako twi, rupiri lowo oyido rep. 
MAT.13.6	Aka munyo ceŋ oliel, gim'otwi no oner woko; odoko paka tiendi gim'otwi no onwaŋo fodi k'odonjo bor i lowo, gino je othwo woko mayot. 
MAT.13.7	Kodhi megi opodho i kudhin, to kudhin no dongo to diyo woko gim'otwi no. 
MAT.13.8	To kodhi megi podho i lowo ma diwa, to nyak: Megi nyinge miya acel, megi piero aucel, megi piero adek.” 
MAT.13.9	Gikenyo to Yesu waco ni, “Ŋata nigi ithe wowinji!”
MAT.13.10	Gikenyo jofonjirok jobino bongi Yesu to jopenjo go ni, “Raŋo ma ioro agecin ma luwo gi jo?” 
MAT.13.11	Yesu odwoko ni, “Rieko manyaliŋliŋ ma Ker ma polo omiy win, to k'omiy jo. 
MAT.13.12	Kole dhano manitie gi gimoro ibino medo go man to bedo kodi gima kalo ma go yenyo, to ŋat'ongoye gi gimoro ibino kwanyo woko kwoŋe kada nyaka mathin ma go oyido nitie gine. 
MAT.13.13	Me am'omiyo aoro agecin ka aluwo gi jo, rupiri joŋiyo to jokinen, jociko ithi gin to jokiwinji, odoko jokiniaŋ dwoŋ mere. 
MAT.13.14	Am'omiyo wac pa Isaya jatuci wac Were otundo i kare ni,
MAT.13.14	‘Adieri wibino ciko ithi win, to wik'oniaŋ;
MAT.13.14	odoko wibino ŋiyo, to wik'oniaŋ dwoŋ gima wineno.’ ”
MAT.13.15	“Rupiri cuny jome olokere manwaŋ,
MAT.13.15	ithi gin onyo kiwinji,
MAT.13.15	aka waŋ gin jomiyo woko.
MAT.13.15	Kole waŋ gin d'onyalo neno,
MAT.13.15	odoko ithi gin d'onyalo winjo,
MAT.13.15	kendo paro pajo d'onyalo niaŋ dwoŋ wac,
MAT.13.15	to jogik bongan,
MAT.13.15	aka ameno d'abotho jo.”
MAT.13.17	Adieri awaco riwin! Jotuci wac Were mathoth kodi ji pa Were mathoth cango joyenyo swa neno gima wineno, to jok'onyalo neno, kodi winjo gima wiwinjo, to jok'onyalo winjo.
MAT.13.18	“Onyo ciki win ithi win aka wifonjere dwoŋ ageca pa jacwoyo. 
MAT.13.19	Ka nyatoro winjo mikwenda kwoŋ Ker to kiniaŋ dwoŋ mere, jwogi bino to mayo go woko gim'onwaŋo ocwoy i adundo pere; me a kodhi m'opodho i thengi royo. 
MAT.13.20	Kodhi m'opodho i lowo ma wi tele nyutho joma jolo mikwenda gi kisangala tekin jowinjo. 
MAT.13.21	To wac no kiroci i cuny jo. Am'omiyo ka teko kosa candirok moro obino ro wac no, jonyocere piyo. 
MAT.13.22	Kodhi m'opodho i kudhin nyutho joma winjo mikwenda, to rembo ri kwo ma piny kodi maro ŋaŋo, diyo wac no piny to lokere gima kinyak. 
MAT.13.23	Aka kodhi m'ocwoy i lowo ma diwa nyutho joma winjo mikwenda to joniaŋ dwoŋ mere; jonyak gima beyo, megi miya acel, megi piero aucel, megi piero adek.”
MAT.13.24	Yesu oluwo rijo iy'ageca man ama: “Ker ma polo cale dhano m'ocwoyo kodhi maber i ndelo pere. 
MAT.13.25	Obedo wor acel, munyo dhano je oyido nindo, jakwor obino to cwoyo weeyo i dier ŋano no, to kadho. 
MAT.13.26	Munyo gim'ocwoy odongo to cako ŋok, weeyo bende to nenere. 
MAT.13.27	Jotic pere jobino bonge to jowaco ni, ‘Jadwoŋ, kole icwoyo kodhi maber i ndelo perin; to weeyo odoko owok yukune?’ 
MAT.13.28	Go odwoko ni, ‘Jakwor moro am'otimo ameno.’ To jopenjo go ni, ‘Iyenyo wakidhi wafudhi woko weeyo no?’ 
MAT.13.29	Go odwoko ni, ‘Be, rupiri ka wiero coko weeyo no winyalo fudho gi ŋano bende. 
MAT.13.30	To weyi kutho joje jowodongi kanyacel cuka ndelo ma keco otundi, aka anowaci ri joma keco ni: Kutho fudhi win woko weeyo witwey kanyacel i wic ma bolere i mac, ŋey gikenyo nyaka wicoki ŋano to wiketho i dero paran.’ ”
MAT.13.31	Yesu oluwo rijo iy'ageca man ama: “Ker ma polo cale kodhi m'odhilo, m'oasa thin kwoŋ kodhi man je; 
MAT.13.32	dhano kwanyo to pidho i ndelo pere, aka ka otieko dongo loyo gima twi je gi dwoŋ. Go lokere yath ma winyin jobino to jogero od gin i jange.”
MAT.13.33	Yesu odoko oluwo rijo iy'ageca man ama: “Ker ma polo cale thow ma dhako nyalo kwanyo to ruwo gi moko i nywero cuka moko gipi yenyo.”
MAT.13.34	Yesu oluwo ri lwak ji i agecin i gigipiny m'owaci me je; go k'owaco gimoro ri ji ma k'ooro ageca. 
MAT.13.35	Go otimo ameno ma miyo gima jatuci wac Were owaco wotundi i kare ni,
MAT.13.35	“Abino oro agecin ka aluwo gi jo,
MAT.13.35	abino waco rijo gim'oyido opanere wok i cwec pa piny.”
MAT.13.36	Gikenyo Yesu oeye bongi lwak ji to donjo i ot. Jofonjirok pere jobino bonge to jowaco ni, “Tuci riwan dwoŋ ageca ma weeyo man i ndelo.” 
MAT.13.37	Yesu odwoko ni, “Ŋat'ocwoyo kodhi maber, meno Wod Dhano; 
MAT.13.38	ndelo, meno piny me; kodhi maber meno nyithindho ma Ker pa Were; weeyo meno nyithindho pa jwogi; 
MAT.13.39	aka jakwor m'ocwoyo weeyo meno jwogi won. Ndelo ma keco meno gik ndir, aka jokeco meno jomalaika. 
MAT.13.40	Aka paka icoko weeyo t'iwaŋo i mac, apaka bende bino bedo i hongo ma gik ndir: 
MAT.13.41	Wod Dhano bino oro jomalaika bino coko wok i ker pere gimoro je ma miyo ji timo gimarac, kodi joreco je, 
MAT.13.42	to jobolo jo i kendo madwoŋ ma mac, kama jobino ywak'iye kareno jokayo laki gin. 
MAT.13.43	Aka joma jotire jobino liel pa mac i Ker pa Bajo. Am'omiyo winji win ka winitie gi ithi win!”
MAT.13.44	“Ker ma polo cale ŋaŋo m'opan i ndelo. Dhano moro ocombo kwoŋe, gikenyo to umo kendo. Go odok gi kisangala m'omiyo go okidho to tana woko gigipiny man je ma go oyido nitie gine, to gik nyewo ndelo no.”
MAT.13.45	“Ker ma polo bende cale janyew ma rango ge ma welo. 
MAT.13.46	Ka go onwaŋo ma welo tektek, go kidho to tana woko gigipiny man je ma go oyido nitie gine, to gik nyewo ge no.”
MAT.13.47	“Ker ma polo bende cale bwo ma jokitoga jobolo i wakawaka, to jomako rec ma nger je. 
MAT.13.48	K'otieko poŋ, jokitoga joywayo wi geŋin i thengi pi to jobedo piny poko rec: Mabeyo mere iketho iy'atewe, aka m'ongoye kony mere ibolo woko. 
MAT.13.49	Meno apaka bende bino bedo i ndelo ma rumacen: Jomalaika jolabino to jokwanyo woko joreco bongi jom'otire, 
MAT.13.50	to jobolo jo i kendo madwoŋ ma mac. Kenyo jobino ywak'iye kareno jokayo lak gin.”
MAT.13.51	Yesu openjo jo ni, “Winiaŋ dwoŋ gigipiny me?” Jodwoko ni, “Ey.” 
MAT.13.52	Gikenyo go odwoko ni, “Am'omiyo, kisi jandiko ma Cik m'otiek fonjo ri Ker ma polo, cale gi won peco ma wodho gigipiny macon kodi manyen je wok i dero pere.”
MAT.13.53	Munyo Yesu ocowo waco agecin me, oeye kenyo, 
MAT.13.54	to gik i tindi pajo. Go ofonjo i kalamo ma Yuda, aka joma jowinjo fonji pere jodhier swa. Jopenjo ni, “Go onwaŋo kune rieko me kodi meni ma timo gir'aura? 
MAT.13.55	Me won k'obedo wod pa japac? Yokimere ki Maria, aka Yakobo, Yozefu, Simon, kodi Yuda meno ki wutmin go? 
MAT.13.56	Nyimin go je jokinitie ka gi wan? Go onwaŋo gime je kune?” 
MAT.13.57	Gikenyo jokwero go. Yesu owaco rijo ni, “Jatuci wac Were imiyo dwoŋ iye je kwanyo woko i tindi pajo won kodi i peco pajo won.” 
MAT.13.58	Go k'otimo gir'aura madit kenyo kwoŋbedo onwaŋo jongoye gi yeyo.
MAT.14.1	I ndir ma Herode oyido obedo rwoth ma Galili, owinjo kwoŋ Yesu. 
MAT.14.2	Go waco ri jolweny pere ni, “Me Yohana Jakibatisa won ama ocerino, am'omiyo meni ma timo gir'aura me nitie i go.”
MAT.14.4	rupiri Yohana omena waco ri Herode ni, “K'obedo gim'otire bedo gi dhako no!” 
MAT.14.5	Herode oyenyo neko go to oyido lworo Joyuda, rupiri oyido jotero Yohana paka jatuci wac Were.
MAT.14.6	I ndelo ma poyo nywolirok pa Herode, nyapa Herodia omielo i nyim wendo gibe. Herode osangala gine swa, 
MAT.14.7	m'omiyo ociko nyano ni, “Akwoŋere nike abino miyin gimoro je m'inokwayan!” 
MAT.14.8	Paka yokimere omiyo go rieko, go okwayo ni, “Miyan wic Yohana Jakibatisa i sen ka!” 
MAT.14.9	Kere ogut, to ro kwoŋirok pere ma go oyido otieko timo i nyim wendo pere gibe, go owodho or nike gima nyano oyenyo womiy go. 
MAT.14.10	Ameno go ooro ji kidho ŋondo wic Yohana i katwec. 
MAT.14.11	Wic no okeli i ot i sen t'imiyo nyano to tero bothi yokimere. 
MAT.14.12	Jofonjirok pa Yohana jobino, jokwanyo delkwoŋe, to joyiko aka jokidho to jowaco ri Yesu.
MAT.14.13	Munyo Yesu owinjo wac no, oeye kenyo gi ye to kidho kakende. Munyo ji jowinjo gino, joluwo go wok i tindin pajo. 
MAT.14.14	Yesu owok i ye, aka munyo oneno lwak ji, omako wor i cunye gi jo, to botho jotwo pajo.
MAT.14.15	Othieno no, jofonjirok pere jokidho bonge to jowaco ni, “Kole piny otieko yutho, aka ka dier thim. Sewila ji jowokidhi loka jowonyew cemo.” 
MAT.14.16	Yesu odwoko ni, “Jokiripi eye ka. Wiwegi miy win jo cemo moro jowocami.” 
MAT.14.17	Jodwoko ni, “Gima wanitie gine k'obedo nyaka mugat abic kodi rec ario kende.” 
MAT.14.18	Yesu owaco ni, “Keli gino je bongan ka.” 
MAT.14.19	Gikenyo ooro ji bedo piny i lum, aka okwanyo mugat abic gi rec ario no, oŋiyo malo i polo, to foyo Were. Go oturo mugat no to miyo jofonjirok, aka jofonjirok jokwanyo to jopoko ji. 
MAT.14.20	Dhano je ocemo to yeŋ. Rumacen jofonjirok jocoko ŋinjeŋinje m'odoŋ to poŋo aditin apar g'ario. 
MAT.14.21	Welo cwo ma jocemo onwaŋo romo cegin gana abic, ma k'okwan mon gi nyithindho.
MAT.14.22	Gikenyo Yesu omiyo jofonjirok pere donjo i ye jowotel kidho rigo yu loka ma koca ma wakawaka, kafodi go won oyido sewila ji. 
MAT.14.23	Munyo otieko kisewila ji, go okutho oidho wi got kende kwayo. Munyo piny otundo othieno, Yesu oyido nikenyo kende, 
MAT.14.24	kareno ye otundo bor i wakawaka lwenyo gi pi ma sira, aka asur oyido kudho wok yuwiye. 
MAT.14.25	I dier sawa abuŋwen kodi apar g'ario m'odikin, Yesu obino bongi jo munyo wotho wi pi. 
MAT.14.26	Munyo jofonjirok joneno go wotho wi pi, lworo omako jo. Jowaco ni, “Manago yamo!” To jokoko gi lworo. 
MAT.14.27	Piyo piyo no to Yesu luwo gi jo munyo waco ni, “Wikiri wirembi, me an. Wikiri wilwor.” 
MAT.14.28	Gikenyo Petero oluwo malo ni, “Rwoth, ka meno in adieri, oran awok abin bongin wi pi.” 
MAT.14.29	Yesu owaco rigo ni, “Biye.” To Petero wok i ye to wotho wi pi munyo kidho bongi Yesu. 
MAT.14.30	To tekin go neno asur, lworo omako go to cako munyirok i pi. Gikenyo go okoko ni, “Rwoth! Bothan!” 
MAT.14.31	Yesu ocwayo cinge mayot to mako go munyo waco ni, “Ijayeyo mathin. Raŋo ma iganagana?” 
MAT.14.32	Aka munyo jotieko donjo i ye to asur kwe. 
MAT.14.33	Jom'onwaŋo niye jolamo go ka jowaco ni, “Adieri, ibedo Wod Were.”
MAT.14.34	Jocewere aka jotundo loka ma Genesaret. 
MAT.14.35	Munyo ji ma kenyo joŋeyo ni meno Yesu, jodhiro wac ri ji ma jonigi jotwo iy'adec ma piny no to jokelo jotwo bongi Yesu. 
MAT.14.36	Jokwayo go nike woyeyi jotwo jowogey kada nyaka dhok nanga pere won; aka joma jogeyo go je jobedo maber.
MAT.15.1	To Jofarisayo megi gi jondiko jobino bongi Yesu wok Yerusalem to jopenjo go ni, 
MAT.15.2	“Raŋo jofonjirok perin jocayo kula pa kwarere mawan? Jokilogi cingi gin paka mitere ka jokidho cemo!” 
MAT.15.3	Yesu odwoko jo ni, “To raŋo ma wicayo Or pa Were to wiluwo kula mewin wiwegi? 
MAT.15.4	Kole Were owaco ni wor benin gi yokin, aka, ŋata yeto bamere kosa yokimere ibino neko. 
MAT.15.5	To win wifonjo ni ka nyatoro owaco ri bamere kosa yokimere ni kony moro je ma d'amiyin onyo obedo mic m'oyik ri Were ayin, gikenyo go onyo kiripi woro bamere kosa yokimere. 
MAT.15.6	Me apaka wilwogo woko Or pa Were, kareno wiluwo fonji mewin wiwegi. 
MAT.15.7	Win wijorendirok! Isaya otuco wac ma mako kwoŋ win me m'otire.”
MAT.15.8	to cuny gin nibor kodan!
MAT.15.9	Jolaman gi wac nono,
MAT.15.9	kwoŋbedo jofonjo or m'obedo apa dhan'adhana.’ ”
MAT.15.10	Gikenyo Yesu olwoŋo lwak ji bonge to waco rijo ni, “Ciki win ithi win, aka winiaŋ! 
MAT.15.11	Gima donjo i dhok dhano ama kiloki go makoc: To gima wok i dhoke ama loko go makoc.”
MAT.15.12	Gikenyo jofonjirok pere jobino bonge to jowaco ni, “Iŋeyo paka Jofarisayo cuny gin oramo jo i gim'iwaco no?” 
MAT.15.13	Yesu odwoko ni, “Gimoro je ma twi ma Baba man polo ama k'opidho ibino fudho woko. 
MAT.15.14	Weyi riwin jo! Jobedo jotel ma waŋ gin otho; aka ka jathowaŋ acel ama kodo jathowaŋ man, jario je jopodho i bur.” 
MAT.15.15	Petero oluwo malo ni, “Titi riwan dwoŋ ageca me.” 
MAT.15.16	Yesu owaco rijo ni, “Kere wibende fodi wikiniaŋ gimoro? 
MAT.15.17	Wikiniaŋ ni gimoro je ma donjo i dhok dhano donjo i iye, aka kadhakadha to wok woko? 
MAT.15.18	To gigipiny ma wok i dhok dhano wok i cunye; gigipiny ma cale ameno ama loko dhano makoc. 
MAT.15.19	Ato i adundo ama wok'iye paro mareco ma rwako go i nek, timo cot, kodi kidakana, kwo, roro, gi nyeko nyingi joman. 
MAT.15.20	Me a gigipiny ma loko dhano makoc. To cemo ma k'ologi cingi jo paka jowaco ni iripo timo no ama kiloki dhano makoc.”
MAT.15.21	Yesu oeye kenyo to kadho iy'adec macegin gi tindi ma Tire kodi Sidon. 
MAT.15.22	Dhako Jakanan moro ma wok iy'adec no obino bonge to ywakere ni, “Nyakwar Daudi, tim reye wor! Nyaran jwogi ni kwoŋe aka nitie marac tektek.” 
MAT.15.23	Yesu k'odwoko go gimoro. To jofonjirok pere jobino bonge to jokwayo go ni, “Sewila go wokadhi, rupiri go eno luwo wan aka koko kicar!” 
MAT.15.24	Gikenyo Yesu odwoko ni, “Ooran nyaka bothi rombo m'orwenyo ma ot pa Isiraili kende.” 
MAT.15.25	Munyo dheno owinjo ameno, obino to guro conge ka tiendi Yesu munyo waco ni, “Rwoth, konyan!” 
MAT.15.26	Yesu odwoko ni, “K'otire kwanyo cemo pa nyithindho t'ibolo ri gwokere.” 
MAT.15.27	Dheno odwoko ni, “Meno adieri, jadwoŋ, to kole kada gwokere bende jocamo ye ŋinjeŋinje m'odoŋ ma podho wok i meza pa jodongo pajo.” 
MAT.15.28	Gikenyo Yesu odwoko go ni, “Dhakodwoŋ, inigi yeyo madwoŋ! Gim'iyenyo wotimere rin.” Aka i hongo no won ama nyare obed'iye maber.
MAT.15.29	Yesu oeye kenyo to luwo gi i thengi wakawaka ma Galili munyo kadho. Kenyo go oidho tendere moro to bedo piny. 
MAT.15.30	Lwak ji jobino bonge munyo jokelo jom'oŋol, joma waŋ gin otho, joma tiendi gin owiyere, obadhin kodi joma two mathoth, kareno joketho jo ka tiendi Yesu, to go botho joje. 
MAT.15.31	Ji jodhier swa munyo joneno obadhin joluwo, joma tiendi gin owiyere jolama, jom'oŋol jowotho, aka joma waŋ gin otho joneno; aka jopako Were pa Isiraili.
MAT.15.32	Yesu olwoŋo jofonjirok pere bonge to waco rijo ni, “Cunyan raman ri ji me, rupiri jotieko bedo kodan ndelo adek aka onyo jongoye kodi gir'acama. Akimiti wisewila jo ma wakipidho jo, rupiri limbuju nyalo redho jo piny i royo ka jodok peco.” 
MAT.15.33	Jofonjirok jopenjo ni, “Wanonwaŋ cemo kune i thim ka manyalo pidho lwak ji me?” 
MAT.15.34	Yesu openjo jo ni, “Winitie gi mugat adi?” Jodwoko ni, “Nyaka mugat abirio won kodi rec mathindho thindho manok.” 
MAT.15.35	Gikenyo Yesu ooro lwak ji no bedo piny. 
MAT.15.36	To go kwanyo mugat abirio gi rec manok no, aka munyo otieko foyo Were, oturo cemo no mathindho thindho, to miyo jofonjirok pere jowopoki jono. 
MAT.15.37	Joje jocemo to joyeŋ. Rumacen jofonjirok jocoko ŋinjeŋinje m'odoŋ to poŋo aditin abirio. 
MAT.15.38	Welo cwo ma jocemo obedo gana aŋwen, ma k'okwan mon gi nyithindho.
MAT.15.39	Gikenyo Yesu osewila ji to donjo i ye to kidho iy'adec ma Magadan.
MAT.16.2	Yesu odwoko jo ni, “Ka waŋceŋ kidho podho wiwaco ni, ‘Piny kidho kwe, rupiri pondeponde obokere.’ 
MAT.16.3	Aka odikin maŋic wiwaco ni, ‘Koth lacwe, rupiri pondeponde obokere aka piny odisa.’ Wiŋeyo tito cal pa piny gi ŋiyo pondeponde; to wikinyal tito ranyuth ma mako kwoŋ ndir ma pama! 
MAT.16.4	Kole luse ji mareco ma jokidew kwoŋ Were kada mathin ama rango ranyuth ma gir'aura. Ongoye gir'aura m'ibino miyo win kwanyo woko gir'aura pa Yona kende.” Gikenyo go oweyo jo to kadho.
MAT.16.5	Munyo jofonjirok jocewere to jokidho loka ma wakawaka man, wiy gin owil gi tiŋo mugat moro. 
MAT.16.6	Yesu owaco rijo ni, “Gwokere win, odoko kure win kwoŋ thow pa Jofarisayo kodi Josadukayo.” 
MAT.16.7	Jocako luwirok wegi kendi gin ni, “Go waco ama kwoŋbedo wakitiŋo mugat moro.” 
MAT.16.8	Yesu oŋeyo gim'onwaŋo jowaco, to penjo jo ni, “Raŋo ma wiluwere kendi win ni wingoye kodi mugat moro? Apaka yeyo mewin nok ama? 
MAT.16.9	Fodi wikiniaŋ? Wikipoy ndir ma atur'iye mugat abic ri cwo gana abic, kodi aditin adi ma wicoko? 
MAT.16.10	Aka mugat abirio ri cwo gana aŋwen? Wipoŋo aditin adi? 
MAT.16.11	Wibedo nedi ma wikiniaŋ ni oyido akiluw kwoŋ mugat? Gwokere win kwoŋ thow pa Jofarisayo kodi Josadukayo.” 
MAT.16.12	Gikenyo nyaka jofonjirok joniaŋ ni go onwaŋo kiwaci rijo kurok kwoŋ thow m'ioro i mugat, to kwoŋ fonji pa Jofarisayo kodi Josadukayo ayino.
MAT.16.13	Yesu okidho iy'adec macegin kodi Kesereya Filipi kama go openj'iye jofonjirok pere ni, “Ji jowaco ni Wod Dhano obedo ŋa?” 
MAT.16.14	Jodwoko ni, “Joman jowaco ni go Yohana Jakibatisa, joman ni Elia, kareno joman jowaco ni go Yeremia kosa ni jatuci wac Were moro.” 
MAT.16.15	Aka go openjo jo ni, “To win wiwaco ni an ŋa?” 
MAT.16.16	Simon Petero odwoko ni, “In ibedo Kristo Wod Were makwo.” 
MAT.16.17	Yesu odwoko ni, “Simon wod pa Yona, ijasilwany swa! Adieri me k'obino rin wok bongi dhano moro, to Baba mani polo am'onyuthin. 
MAT.16.18	Am'omiyo awaco rin, in i Petero, aka wi tele me abino ger'iye kitipa pa jom'oyeyo paran, makada tho k'onyal loyo kitipa no. 
MAT.16.19	Abino miyin rayaw ma yawo Ker ma polo; gim'inotwey i piny ka, ibino tweyo i polo; odoko gim'inogony i piny ka, ibino gunyo i polo.” 
MAT.16.20	Gikenyo Yesu ociko jofonjirok pere ni kiri jowotuci ri moro nike go obedo Kristo.
MAT.16.21	Wok i hongo no kadho malo, Yesu ocako waco kamaler ri jofonjirok pere ni go ripo kidho Yerusalem wocandere tektek i cingi jotel pa ji kodi jotel pa jocway ri Were i wi migam, kodi jondiko. Jolaneko go, aka i ndelo mar'adek ibino cerino go kendo. 
MAT.16.22	Petero otero go gicen to cako ay kwoŋe ni, “Were wogeŋ gino, Rwoth! Gime wokiri wotimere rin!” 
MAT.16.23	Yesu owire to waco ri Petero ni, “Eye bongan, Sitan! Iriwere ran i royo, rupiri paro perin me kiwoki bongi Were, to wok bongi dhano ayin.”
MAT.16.25	Aka ŋat'omiti botho kwo pere won bino rwenyo kwo; to ŋat'orweny kwo pere kwoŋbedo an bino nwaŋo kwo. 
MAT.16.26	Bero aŋo ma dhano olim k'oloki piny gipi apere to rwenyo kwo pere won? Kosa aŋo ma dhano owil gi kwo pere?”
MAT.16.28	“Adieri awaco riwin, nitie joma jocungo ka ma jokibino tho mafodi jok'oneno Wod Dhano ka bino i Ker pere.”
MAT.17.1	Rumacen ma ndelo aucel, Yesu okwanyo Petero kodi wutmere Yakobo gi Yohana, to tero jo wi got mabor kakendi gin. 
MAT.17.2	To go lokere ruwaŋ jo kenyo: Waŋe olokere maliel pa waŋceŋ, aka nangin pere olokere matar pa lero. 
MAT.17.3	Gikenyo jofonjirok no joneno menyirok pa Musa kodi Elia munyo joluwo gi Yesu. 
MAT.17.4	Gino omiyo Petero oluwo ka waco ri Yesu ni, “Rwoth, ber wabedi ka; k'iyenyo, abino gero ka kayindere adek, acel aperin, man apa Musa, gi man apa Elia.” 
MAT.17.5	Munyo go oyido fodi luwo, pondeponde matar obino to thoko jo aka dwondi moro m'owok i pondeponde owaco ni, “Me Wodan m'amaro kendo asangala gine; winji win go!” 
MAT.17.6	Munyo jofonjirok jowinjo dwondi me, jogore piny ma jokulo wiy gin kareno lworo omako jo. 
MAT.17.7	Yesu obino bongi jo to geyo jo, to waco ni, “Ay win malo. Wikiri wibedi malwor!” 
MAT.17.8	Aka munyo joŋiyo malo jok'oneno dhano moro je kwanyo woko Yesu won kende.
MAT.17.9	Munyo jotieko loro wok wi got, Yesu ociko jo teltel ni, “Wikiri wiwaci ri moro kwoŋ gim'onenere me cuka Wod Dhano otiek cerino kwoŋ jom'otho.” 
MAT.17.10	Gikenyo jofonjirok jopenjo Yesu ni, “Raŋo ma jondiko jowaco ni Elia kutho ripo pen bino?” 
MAT.17.11	Yesu odwoko ni, “Elia ama kutho pen bino, aka go ripo yiko kisi gimoro wobedi i kare. 
MAT.17.12	To awaco riwin, Elia otieko kiri bino to ji jok'oŋeyo go, aka jotimo rigo paka joyenyo. I royo acel Wod Dhano bende bino candere i cingi jo.” 
MAT.17.13	Gikenyo jofonjirok joniaŋ nike go luwo rijo kwoŋ Yohana Jakibatisa.
MAT.17.14	Munyo jotundo bongi lwak ji, jal moro obino bongi Yesu, ogoyo conge ruwaŋe, 
MAT.17.15	aka owaco ni, “Jadwoŋ, tim wor ri wodan! Go tho fum ma monjo go marac aka miyo go podho noknok i mac kosa i pi. 
MAT.17.16	Akelo go bongi jofonjirok perin to jok'onyalo botho go.” 
MAT.17.17	Yesu odwoko ni, “A ji ma buyeyo ma jok'otire! Anobedi gi win kiri keraŋo? Anodiy cunyan gi win kiri keraŋo? Keli jayac no bongan ka!” 
MAT.17.18	Yesu ooro jwogi no wok to wok, to jayac no both gi i hongo no won.
MAT.17.19	Gikenyo jofonjirok jobino bongi Yesu nyaliŋliŋ to jopenjo go ni, “Raŋo ma wakinyalo riemo woko jwogi no?” 
MAT.17.20	Yesu odwoko ni, “Ro yeyo mewin manok. Adieri awaco riwin, bedi winitie gi yeyo marom gi nyingi kalantus, diwinyalo waco ri got me ni, ‘Eye ka ikadhi yukoca.’ To bende timo ameno, aka ongoye gima dik'onyalere riwin. 
MAT.17.21	[To jwogi nger me, kiwoki kwanyo woko ka kwayo gi riyo obedo”].
MAT.17.22	Munyo jofonjirok je jobino kanyacel i Galili, Yesu owaco rijo ni, “Wod Dhano icegin kisita go t'iketho go i cingi ji, 
MAT.17.23	aka jobino neko go; to ndelo mar'adek ibino cerino go kwoŋ jom'otho.” Jofonjirok cuny gin oramo jo swa.
MAT.17.25	Petero odwoko ni, “Go culo.” Munyo Petero odonjo i ot, Yesu ama open luwo malo ni, “Simon, iparo nedi? Kerin ma piny jocoko tonton kosa misolo kwoŋ jokune? Kwoŋ ji pajo wegi kosa kwoŋ jowiloka?” 
MAT.17.26	Petero odwoko ni, “Kwoŋ jowiloka.” Ana Yesu, “Am'omiyo, dwoŋ mere ni ji ma piny no jonitie i siem, jokicul. 
MAT.17.27	To wakimiti ramo cuny jome, am'omiyo kidhi i wakawaka ibol'iye siraget; kwany rec m'inoyway marapena, aka i dhoke ibino nwaŋ'iye pesa ma feza ma roman kodi win culo misolo ma Ot pa Were; kwany iculi jo misolo mawan.”
MAT.18.2	Yesu olwoŋo nyaka nyathi, to ketho go cungo i nyim jo, 
MAT.18.3	aka owaco ni, “Adieri awaco riwin ni, wik'odonji i Ker ma polo, kwanyo woko ka wiwire aka wilokere paka nyithindho. 
MAT.18.4	Ŋatadwoŋ loyo wadi je i Ker ma polo obedo ŋata bwonere paka nyathi me. 
MAT.18.5	Aka ŋata jolo nyaka nyathi ma nger me i nyingan, meno jolan.”
MAT.18.6	“Aka ŋat'omiy jomathindho ma joyeyan me timo reco, d'ober rigo k'otwey kidi madwoŋ i ŋute t'ibolo go i wakawaka maluth. 
MAT.18.7	Rac adieri ri piny nike nitie gigipiny ma miyo ji timo reco! Gigipiny ma cale ameno bino timere ndir je, to bino raco loyo ri ŋata miyo kiti gigipiny no timirok!”
MAT.18.9	Aka ka waŋin miyin timo gimarac, goli ibol woko! Ber rin swa donjo i kwo gi nyaka waŋin acel loyo bedo gi waŋin ario je t'ibolin i mac makitho.”
MAT.18.11	[Kole Wod Dhano obino botho jom'orwenyo”].
MAT.18.12	“Wiparo nedi? Aŋo ma dhano di tim ka go nitie gi rombo miya acel to acel kwoŋ jo rwenyo? Go kiwey piero abuŋwen g'abuŋwen jocemo wi tendere kenyo to kidho rango nyaka rombo acel m'orwenyo no? 
MAT.18.13	Aka k'onwaŋo rombo no, awaco riwin, go kole bedo gi kisangala madwoŋ ri rombo no loyo piero abuŋwen g'abuŋwen ma jok'orwenyo ca. 
MAT.18.14	I royo acel, Bawin manitie i polo bende kiyeny acel kwoŋ jomathindho me rwenyo.”
MAT.18.16	To ka go okwer winjin, kwany ŋat'acel kosa ji man ario ikidhi gi jo, aka ŋey wac moro je woridho munyo j'ario kosa adek jothielo paka ondiki. 
MAT.18.17	To ka k'owinjo jo bende, ere tuci gimoro je ri kitipa pa jom'oyeyo. Aka ka go okwer winjo kiri kitipa pa jom'oyeyo bende, onyo ter go paka jakicar kosa jacoki misolo.”
MAT.18.19	“Aka awaco riwin kendo, ka j'ario kwoŋ win i piny ka joyere i gimoro ma jokway, Baba manitie i polo bino timo rijo gino. 
MAT.18.20	Ato kama j'ario kosa adek jocoker'iye i nyingan, meno anitie i dier jo kenyo.”
MAT.18.22	Yesu odwoko ni, “Be, ki dibirio, to dipiero abirio dibirio. 
MAT.18.23	Ato Ker ma polo cale kere m'ocano kidho penjo jotic pere jowotiti rigo kwoŋ lim pere ma jotic pere no jonigine. 
MAT.18.24	Go onwaŋo nyaka cako timo amanago t'ikelo acel kwoŋ jom'oyido jonigi banja pere ma muma pesa gana apar. 
MAT.18.25	To paka ŋato oyido ongoye gi nger ma culo banja no, rwoth pere owodho or nike wotana go, kodi cege kodi nyithindho pere kodi lim pere je, woculi banja no. 
MAT.18.26	Jatic no ogoyo conge piny i nyim kere, to kwayo go ni, ‘Diy cunyin kodan, abino culin gimoro je.’ 
MAT.18.27	Rwoth pere cunye oramo rigo, am'omiyo ocwako go banja no to weyo go kadho.”
MAT.18.28	“To munyo jatic no oyido kadho, oromo gi jatic nyawote m'onwaŋo nigi banja pere ma muma pesa miya acel, go omako ŋato to cako deyo. Owaco ni, ‘Culan pesa paran m'ikopa!’ 
MAT.18.29	Jatic nyawote ogore piny to kwayo go ni, ‘Diy cunyin kodan, abino culin!’ 
MAT.18.30	To go k'oyeyo; kucel omiyo obol ŋato i twec cuka woculi banja no. 
MAT.18.31	Munyo jotic man joneno gime paka otimere, cuny gin oramo jo swa, to jokidho bongi rwoth pajo to jowaco rigo gimoro je m'otimere. 
MAT.18.32	Gikenyo rwoth olwoŋo jatic no to waco ni, ‘In i dhano marac! Acwakin banja m'onwaŋo initie gine bongan gipi rupiri iywakere ran; 
MAT.18.33	onyo in d'ikimako ye wor gi jatic nyawotin, paka atimo rin?’ 
MAT.18.34	Nge omako rwoth swa to bolo jatic no i katwec cuka bende ocul penzi kiri macowe.” 
MAT.18.35	Yesu ocowo wac ni, “Meno apaka Baba man polo bino timo riwin ka wikicwaki omin win, gi cuny win je.”
MAT.19.1	Munyo Yesu ocowo waco gigipiny me, oweyo Galili to kidho iy'adec ma Yuda, loka man ma jwom Yordan. 
MAT.19.2	Lwak ji joluwo go kenyo, to botho jo.
MAT.19.3	Jofarisayo megi jobino bonge to jotemo ciko go munyo jopenjo go ni, “Cik mawan yeyo dhano riemo cege ro wac moro je?” 
MAT.19.4	Yesu odwoko ni, “fodi wikisoma ndiko ma waco ni ŋat'ocweyo jo wok i cakirok ocweyo jacwo gi dhako, 
MAT.19.5	to waco ni, ‘R'atoŋa me jacwo bino weyo bamere gi yokimere to cwire kwoŋ cege, aka jario jobino lokere del acel. 
MAT.19.6	Am'omiyo onyo jokibedi j'ario, to del acel.’ Riameno gima Were otieko riwo kanyacel, moro wokiri wopok.” 
MAT.19.7	Jofarisayo jopenjo go ni, “Raŋo to ma Musa omiyo or ni jacwo womiy cege balwa ma ridho ni jopokere ka riemo go?” 
MAT.19.8	Yesu odwoko ni, “Musa oyeyo win riemo mon mewin rupiri cuny win nwaŋ. To oyido k'obedo ameno wok i ndelo ma cwec. 
MAT.19.9	Awaco riwin, ŋata riemo cege ma k'obedo rupiri otimo cot, to nywomo dhako man, meno otimo cot. [Kendo ŋat'onywomo dhako m'oriem bende meno otimo cot”].
MAT.19.10	Jofonjirok pere jowaco ni, “Ka meno a gima nitie i dier jacwo gi dhako, kere ber loyo ka dhano k'onywomo.” 
MAT.19.11	Yesu odwoko ni, “Ongoye ŋata nyalo yeyo fonji me, kwanyo woko joma Were omiyo jo kende. 
MAT.19.12	Kole nitie wac m'opokere opokere ma miyo ji weyo ma jok'onywomo: Jomegi rupiri onywol jo ameno, joman kwoŋbedo ji jokolo to loko jo ameno; aka joman jokinywom ro miyo kwo pajo ri tic ma Ker ma polo. Ŋata nyalo niaŋ wojol fonji me.”
MAT.19.13	Jomogo jokelo nyithindho bongi Yesu nike wokethi cinge i wiy jo wokway rijo, to jofonjirok jobwoko jo. 
MAT.19.14	Yesu owaco ni, “Weyi win nyithindho jowobin bongan, aka wikiri wijuki jo, rupiri Ker ma polo obedo ri joma pameno.” 
MAT.19.15	Gikenyo go oketho cinge kwoŋ jo to kadho.
MAT.19.16	Ndelo moro jayac moro obino bongi Yesu to penjo go ni, “Jafonji, bero aŋo m'aripo timo aka alimi kwo makirum?” 
MAT.19.17	Yesu odwoko ni, “Raŋo m'ipenjan kwoŋ gimaber. Nitie ŋat'acel kende maber. Maki or k'imito donjo i kwo.” 
MAT.19.18	Go openjo ni, “Or mene?” Yesu odwoko ni, “ikir'ineki, Ikir'itim cot, Ikir'ikwal, ikir'icway misegey ma twodo, 
MAT.19.19	lwor benin gi yokin; odoko mari nyawotin paka iwon imarere.” 
MAT.19.20	Jayac no odwoko ni, “Atieko mako or no je. Aŋo m'odoko odoŋ ran atima?” 
MAT.19.21	Yesu owaco rigo ni, “K'iyenyo bedo ŋataber kicutho, kidhi itana gimoro je m'inigine aka pesa mere imiy jocandi, aka ibino bedo gi ŋaŋo i polo; ŋey nyaka ibin iluwan.” 
MAT.19.22	Munyo jayac no owinjo wac no, okadho m'ogut kwoŋbedo go oyido nigi ŋaŋo madit swa.
MAT.19.23	Gikenyo Yesu owaco ri jofonjirok pere ni, “Adieri awaco riwin, bino bedo matek swa ri jaŋaŋo donjo i ker ma polo. 
MAT.19.24	Odoko awaco riwin, yot ri ŋamia donjo i yore piso loyo ri jaŋaŋo donjo i Ker pa Were.” 
MAT.19.25	Munyo jofonjirok jowinjo gime, jodhier tektek. Jopenjo ni, “K'ameno onyo ŋa won manyalo both?” 
MAT.19.26	Yesu oŋiyo jo tirtir aka odwoko ni, “Gime kinyalere ri ji; to ri Were gimoro je nyalere.”
MAT.19.27	Gikenyo Petero oluwo malo ka waco ni, “Panen, watieko weyo gimoro je to waluwin. Wanolimi aŋo?” 
MAT.19.28	Yesu owaco rijo ni, “Adieri awaco riwin, i ndir manyen, ma Wod Dhano bino bed'iye wi kom pere ma dhum ma didwoŋ, gikenyo wijapar g'ario ma wiluwan bende wibino bedo wi kombere ma dhum apar g'ario, kareno withumo banjin ri nonin apar g'ario ma Isiraili. 
MAT.19.29	Aka nyatoro je m'oweyo udi, kosa wutmin, kosa nyimin go, kosa bamere, kosa min, kosa nyithindho, kosa ndelin ro an, bino limo kendo dimiya acel, kanyacel gi kwo makirum. 
MAT.19.30	Aka ji mathoth ma pama jobedo marapena jobino bedo macowe, aka ma jobedo macowe ama jobino bedo marapena.”
MAT.20.1	“Ker ma polo cale won ndelo vini m'oay odikin worwor ketho ji moro tic i ndelo pere ma vini. 
MAT.20.2	Go ocikere kodi jo ni bino culo jo kemba ma ndir je, siringi acel ndelo acel, to dhiro jo i ndelo pere. 
MAT.20.3	Go odoko oay to kidho i katale sawa adek to neno jomoro jocungo kenyo ma bu tic. 
MAT.20.4	Omiyo go owaco rijo ni, ‘Wibende kidhi win witiy i ndelo paran ma vini, aka abino miyo win gima ripo je.’ 
MAT.20.5	To jono jokidho. Aka sawa aucel kodi sawa abuŋwen go odoko otimo ameno. 
MAT.20.6	Dho kapa sawa apar g'acel go okidho i katale kendo to neno ji moro ma fodi oyido jocungo kenyo. Go openjo jo ni, ‘Raŋo ma winyeko ndelo gipi ma wikitim gimoro?’ 
MAT.20.7	Jodwoko ni, ‘fodi ongoye ŋat'omiyo wan tic.’ Gikenyo go owaco ri jono ni, ‘Ere wibende kidhi win witiy i ndelo vini paran.’ ”
MAT.20.9	Joma nende jocako sawa apar g'acel, omiy jo siringi acel acele. 
MAT.20.10	Meno omiyo munyo joma jopen i tic jobino limo kemba pajo, joparo ni di jonwaŋo madwoŋ loyo, to jo bende omiy jo siringi acel acele won. 
MAT.20.11	Jojolo pesa pajo to jocako kiŋunyaŋunya gi won tic. 
MAT.20.12	Jowaco ni, ‘Jome, m'oketh jo i tic macowe me, kole jotiyo nyaka sawa acel won kende, to neni wan wathiele gi tic mapek ndelo gipi i min ceŋ, ama odoko iculo jo marom gi wan!’ 
MAT.20.13	Won ndelo odwoko ŋat'acel kwoŋ jo ni, ‘Nyawotan akibuyin pesa. Kole nende wayere kodin timo tic odieceŋ gipi kwoŋ siringi acel. 
MAT.20.14	In maki kemba perin idok peco; an awon ayero miyo ŋat'aketho i tic macowe me kemba marom kodi m'amiyin. 
MAT.20.15	Iparo ni angoye kodi thwolo timo paka ayenyo gi pesa paran won? Kosa nyeko makin nyaka ni rupiri atimo bero ri ŋatiman?’ ” 
MAT.20.16	Aka Yesu omedo ni, “Am'omiyo joma cowe ama jobino bedo marapena, aka joma bedo marapena jobino bedo macowe.”
MAT.20.17	Munyo Yesu onwaŋo kidho Yerusalem, otero jofonjirok japar g'ario gicen to luwo gi jo nyaliŋliŋ. 
MAT.20.18	Owaco rijo ni, “At'onyo wakidho Yerusalem kam'ibino bol'iye Wod Dhano i cingi jotel pa jocway ri Were i wi migam kodi jondiko to jothumo rigo banja ma tho. 
MAT.20.19	Aka jobino ketho go i cingi Jopath wonyeri go, wocwadi go, t'iguro go kwoŋ musalaba, aka i ndelo mar'adek ibino cerino go.”
MAT.20.20	Gikenyo min wot Zebedayo obino bongi Yesu gi wote ario to goyo conge ruwaŋe munyo kwayo go gimoro. 
MAT.20.21	Yesu openjo go ni, “Aŋo m'iyenyo?” Go odwoko ni, “Tim cikirok ni wotan me jobedi yuracuc kodi yuracam perin k'ilokere Kere.” 
MAT.20.22	Yesu odwoko jo ni, “Wikuya gima wikwayo. Winyalo madho agwata m'akidho madho?” To jodwoko ni, “Wanyalo”. 
MAT.20.23	Yesu owaco ni, “Adieri winyalo riwin madho agwata paran, to angoye kodi meni ma yero joma jobedi yuracuc kodi yuracam paran. Kabedo me obedo apa joma Baba oyiko rijo.”
MAT.20.24	Munyo jofonjirok wadi gin apar jowinjo kwoŋ gino, nge omako jo gi wutmere ario no. 
MAT.20.25	To Yesu lwoŋo joje kanyacel bonge, to waco ni, “Wiŋeyo nike joma dhumo Jopath jodhumo gi maker, aka jotel pajo jodhumo gi mbaka. 
MAT.20.26	To k'obedi i dier win ameno. Kucel ka moro kwoŋ win mito bedo madwoŋ, go ripo bedo ŋeca mewin; 
MAT.20.27	aka ŋata yenyo bedo marapena i dier win, ripo bedo ŋeca mewin, 
MAT.20.28	paka Wod Dhano ma k'obino ka ni wotiy rigo, to ni wotiy ri ji gi miyo kwo pere paka cul ri ji mathoth.”
MAT.20.29	Munyo Yesu kodi jofonjirok pere joeye Yeriko, lwak ji joluwo go. 
MAT.20.30	Ji ario ma waŋ gin otho oyido jobedo i thengi royo; munyo jowinjo ni Yesu oyido kadho, jocako koko ni, “Wod pa Daudi! Maki ye wor gi wan!” 
MAT.20.31	Lwak ji no jobwoko jo ka jowaco ni jowoliŋ! To jome jomedo koko malo loyo ni, “Nyakwar Daudi, mondo Rwoth, maki ye wor gi wan!” 
MAT.20.32	Gikenyo Yesu ocungo to lwoŋo jo to penjo jo ni, “Wimito atim riwin aŋo?” 
MAT.20.33	Jodwoko ni, “Rwoth, wayenyo waŋ wan wonen.” 
MAT.20.34	Yesu omako gi jo wor, aka tekin ogeyo waŋ jo to jocako neno to joluwo go.
MAT.21.1	Munyo joriko Yerusalem, jobino Bethfage, wi got Oliv, to Yesu oro jofonjirok pere ario yuwiye gi wac me: 
MAT.21.2	“Kidhi win loka ma yuwiy win kama wibino nwaŋ'iye ma piyo, punda m'otwey i loc gi nyathi mere. Gony win jo wikel ran. 
MAT.21.3	Aka ka ŋatimoro owaco riwin gimoro, waci win rigo ni, ‘Jadwoŋ ama yenyo.’ Go bino weyo wokadhi mayot.” 
MAT.21.4	Gime otimere ma miyo gima jatuci wac Were owaco wotundi i kare ni,
MAT.21.5	Neni kere perin bino bongin.
MAT.21.5	Go mwol aka obedo wi punda,
MAT.21.5	wi nyathi punda, wi punda mathin.”
MAT.21.6	Gikenyo jofonjirok jokadho yuwiye to jotimo paka Yesu ooro jo; 
MAT.21.7	jokelo punda gi nyathi mere, joketho kwoŋ jo nangin pajo, to jomiyo Yesu bedo wiye. 
MAT.21.8	Lwak ji madwoŋ jopedho nangin pajo i royo, kareno joman jotoŋo jangi yen aka jopedho i royo. 
MAT.21.9	Lwak ji m'oyido wotho yuwiy Yesu kodi m'oyido luwo go cen jocako koko ni, “Ozana! Pak wobedi ri Nyakwar Daudi! Were womiy ŋata bino i nyingi Rwoth silwany! Ozana! Pak wobedi malo swa i polo!”
MAT.21.10	Munyo Yesu odonjo Yerusalem, ji ma tindi gibe jocako woy, kareno jopenjo ni, “Me ŋa?” 
MAT.21.11	Lwak ji odwoko ni, “Me Yesu jatuci wac Were, ma wok Nazareth ma Galili.”
MAT.21.12	Yesu odonjo i Ot pa Were aka oriemo woko jom'oyido jonyewere kosa jotana gigipiny i Ot pa Were; oŋilo woko mezin pa joma wilo pesa kodi kombere pa jom'oyido jotana akurin. 
MAT.21.13	To waco rijo ni, “Ondiki i Ndiko Maleŋ ni Were owaco ni, ‘Ot paran ibino lwoŋo ni ot ma kwayo.’ T'onyo pama wiloko ŋungu pa jokwo ayino!”
MAT.21.14	Joma waŋ jo otho kodi jom'oŋol jobino bonge i Ot pa Were to botho jo. 
MAT.21.15	Jotel pa jocway ri Were i wi migam kodi jondiko nge omako jo munyo joneno gir'aura ma go otimo, kareno nyithindho jokoko i Ot pa Were ni, “Wopak Nyakwar Daudi!” 
MAT.21.16	Gikenyo jopenjo Yesu ni, “Iwinjo gima jowaco?” Yesu odwoko ni, “Awinjo maber. Fodi wikisoma ndiko ma waco ni, ‘I dhok nyithindho kodi nyithindho ma dhoth am'owok'iye pak maber ma kakare?’ ”
MAT.21.17	Yesu oweyo jo to wok i tindi no kareno como yu Bethania, to nindo korago.
MAT.21.18	Munyo Yesu ogik i tindi odikin yawere mere, go oyido winjo kec. 
MAT.21.19	Go oneno kiti makuyu moro m'icamo i thengi royo to kidho i tiende, to k'onwaŋo kwoŋe gim'onyak kwanyo woko boke kende. Gikenyo go owaco ri makuyu ni, “Ik'odoko inyak gimoro!” Piyo piyo to makuyu no thwo. 
MAT.21.20	Jofonjirok joneno gime to jodhier. Jopenjo ni, “Othwo mayot nedi ama?” 
MAT.21.21	Yesu odwoko ni, “Adieri awaco riwin, ka wibedo gi yeyo, aka wikiganagana, wibino nyalo timo gim'atimo ri makuyu me; ki meno kende, wibino nyalo waco ri got me ni, ‘Ay ka ibolere i nam.’ To bende timo ameno. 
MAT.21.22	Ka winigi yeyo, wibino limo gimoro je ma wikwayo Were.”
MAT.21.23	Yesu odonjo i Ot pa Were aka munyo go fonjo, jotel pa jocway ri Were i wi migam kodi jotel pa Joyuda jobino bonge to jopenjo go ni, “Meni aŋo m'initie gine ma timo gigipiny me? Ŋa m'omiyin meni no?” 
MAT.21.24	Yesu odwoko jo ni, “Abende abino penjo win gimoro, ka winodwokan aka abende anowaci riwin kam'anwaŋ'iye meni m'atimo gine gigipiny me. 
MAT.21.25	Meni pa Yohana ma kibatisa owok kune; owok bongi Were kosa bongi dhano?” Wegi jocako piem kendi gin ni, “Wawaci aŋo? Ka wanodwoki ni, owok bongi Were, go bino penjo wan ni to raŋo ma wikiyeyo Yohana? 
MAT.21.26	To ka wadwoko ni owok bongi dhano, walworo gima ji jonyalo timo, kwoŋbedo ji je joridho ni Yohana oyido obedo jatuci wac Were.” 
MAT.21.27	Riameno jodwoko Yesu ni, “Wakuya.” Gikenyo go bende owaco rijo ni, “Abende ak'owaci riwin kam'anwaŋ'iye meni m'atimo gine gigipiny me.”
MAT.21.28	Onyo wiparo nedi? Jal moro oyido nigi wote ario. Go okidho bongi wode madwoŋ to waco ni, “Wodan, kidhi itiy reye i ndelo konon.” 
MAT.21.29	Wode odwoko ni, “Ak'otim ameno.” To rumacen odoko owiro paro to kidho tic i ndelo vini. 
MAT.21.30	Gikenyo bajo okidho bongi wode man, to kwayo go bende ameno. Wode no odwoko ni, “Alakidho, jadwoŋ.” To go k'okidho. 
MAT.21.31	Mene kwoŋ jario no m'otimo gima bamere oyenyo? To jodwoko ni, “Wode madwoŋ.” Yesu owaco rijo ni, “Adieri awaco riwin, jocoki misolo kodi mon ma jotana delkwoŋ jo i timo giwickwot ama jolakidho i Ker pa Were to widoŋ. 
MAT.21.32	Kole Yohana obino i dier win kareno nyutho win royo m'otire ma wiluw, to wikwero yeyo go; to jocoki misolo kodi mon ma jotana delkwoŋ jo i timo giwickwot ama joyeyo go. Odoko kada munyo wicowo neno ameno je fodi wikiwiro paro mewin wiyey go.”
MAT.21.34	Munyo ndir otundo ma fono vini, go ooro ŋecin pere bongi jotic nike jowomiy go vini pere. 
MAT.21.35	Jotic jomako ŋecin pere no, jogoyo acel, joneko man, to jogoyo man gi telin. 
MAT.21.36	Go odoko ooro ŋecin man mathoth loyo jomarapena, to jotic jotimo jo ameno bende. 
MAT.21.37	Macowe, go ooro rijo wode won ka waco ni, ‘Waŋin jobino woro wodan.’ 
MAT.21.38	To munyo jotic joneno wode, jowaco i dier gin wegi ni, ‘Me won a wode ma bino lunjo gigipiny pere. Waneki go win eno, aka wakwanyi lim pere!’ 
MAT.21.39	Riameno jomako go, jobolo go woko ma ndelo vini, to joneko go.”
MAT.21.40	“Onyo ka won ndelo vini obin, otim aŋo ri jotic no?” 
MAT.21.41	Jodwoko Yesu ni, “Go adieri bino neko ji mareco no to ketho ndelo vini i cingi jotic man ma jobino miyo go vini pere m'ofon i ndir m'otire.” 
MAT.21.42	Yesu openjo jo ni, fodi wikisoma i Ndiko Maleŋ ni,
MAT.21.42	Kole tele won ma jogeto jocayo ni bukony
MAT.21.42	am'olokere tele ma thielo kindi ot.
MAT.21.42	Me obedo tic pa Rwoth;
MAT.21.42	aka neno maber swa riwan!
MAT.21.43	Am'omiyo awaco riwin, Ker pa Were ibino kwanyo woko kwoŋ win t'imiyo ji ma jobino nyak gim'otire. 
MAT.21.44	[Ŋat'opodhi wi tele me bino ŋadere wolokere mathindho thindho; aka ŋata tele me opodhi kwoŋe tele me opodhi kwoŋe, tele bino ŋinyo go loko go pa fukefuke].
MAT.21.45	Jotel pa jocway ri Were i wi migam kodi Jofarisayo jowinjo agecin pa Yesu to joŋico nike go oyido luwo kwoŋ jo. 
MAT.21.46	Riameno jotemo mako go, to jolworo lwak ji ma joyeyo ni Yesu obedo jatuci wac Were.
MAT.22.1	Yesu odoko ooro agecin munyo luwo gi jo ka waco ni, 
MAT.22.2	“Ker ma polo cale kere m'oyiko kalima ma nywomirok ri wode. 
MAT.22.3	Ooro jotic pere waco ri wendo m'olwoŋ ni jowobin i kalima; to jok'omito bino. 
MAT.22.4	Riameno go odoko ooro jotic man gi mikwenda me: ‘Waci win ri jom'olwoŋ ni atieko yiko kisi gimoro i kalima paran; megikwe paran kodi dhok ma cwe otiek neko, aka gimoro je onyo oyikere. Biye win i kalima ma nywomirok.’ 
MAT.22.5	To jom'olwoŋ jo jok'odewo, jokadho i tic pajo ayino; acel okadho i ndelo pere, ŋatiman i mitan pere; 
MAT.22.6	aka joman jomako jotic no, jogoyo jo, to joneko jo. 
MAT.22.7	Nge omako kere no swa, to oro jolweny pere to joneko woko jonek no, kiri gi waŋo tindi pajo. 
MAT.22.8	Gikenyo go olwoŋo jotic pere to waco ni, ‘Kalima ma nywomirok onyo otieko yikere, to paka ji m'oyido alwoŋo jokiripi gine, 
MAT.22.9	ere onyo kidhi win i royo m'okare i tindi, wilwoŋ ji mathoth ma winonwaŋ je jowobin i kalima paran.’ 
MAT.22.10	Gikenyo jotic no jokidho i royo m'okare i tindi to jocoko ji je ma jonyalo nwaŋo, mabeyo gi mareco parom; aka ot ma kalima opoŋ ji.”
MAT.22.11	“To munyo kere odonjo kikaŋasa wendo, oneno kenyo nyatoro ma k'oruko nanga ma kalima. 
MAT.22.12	To penjo go ni, ‘Nyawotan, idonjo ka nedi ma bu nanga ma kalima ma nywomirok?’ To ŋato ngoye gi gir'awaca. 
MAT.22.13	Gikenyo kere owaco ri jotic ni, ‘Tweyi win cinge gi tiende wiboli go i mudho kama nitie iye ywakirok gi kayo lak.’ ” 
MAT.22.14	Yesu ocowo ni, “Kole jom'ilwoŋo thoth to jom'iyero bedo manok.”
MAT.22.15	Jofarisayo jokadho to jocano nger ma ciko Yesu i penji. 
MAT.22.16	Gikenyo jooro jofonjirok pajo mogo kodi jopa Herode moro bongi Yesu. Jowaco ni, “Jafonji, waŋeyo nike ibedo dhano m'otire: Ifonjo royo pa Were g'adieri, m'ikidew kwoŋ gima ji paro, rupiri ikidew kwoŋ dwoŋ pa dhano. 
MAT.22.17	Onyo waci riwan paro perin. Bedo gim'otire i Cik mawan culo misolo pa Kayisar, kosa be?” 
MAT.22.18	Yesu oŋeyo can pajo marac no to waco ni, “Jorendirok! Raŋo ma witemo ciko an? 
MAT.22.19	Nyuthan win pesa ma wiculo gine misolo!” Jokelo rigo pesa m'othedhi, 
MAT.22.20	to penjo jo ni, “Cal pa ŋa kodi nyingi ŋa man kwoŋe me?” 
MAT.22.21	Jodwoko ni, “Apa Kayisar.” Gikenyo Yesu owaco rijo ni, “Am'omiyo, miy win Kayisar gipa Kayisar, aka Were bende miy win go gipa Were.” 
MAT.22.22	Munyo jowinjo gime, jouro swa; to joweyo go to jokadho.
MAT.22.24	to jopenjo go ni, “Jafonji, Musa ofonjo ni ka dhano m'ongoye gi nyithindho otho, omin ripo lunjo citho no wonywol gine nyithindho ri ŋat'otho no. 
MAT.22.25	Onwaŋo nitie wutmere abirio ma yado jobedo i dier wan ka: Marapena onywomo, to tho ma k'olimo nyithindho, ameno go oweyo cege ri omin. 
MAT.22.26	Gino odoko otimere ri omin mar'ario, gi mar'adek, tundo kwoŋ wutmere abirio je. 
MAT.22.27	Rumacen, to dhako no won tho. 
MAT.22.28	Onyo, i ndelo ma rumacen munyo jom'otho jocerino, dheno obedi cipa ŋa kwoŋ ji abirio no? Rupiri joje cango jobedo gine.”
MAT.22.29	Yesu odwoko jo ni, “Wipodho swa, rupiri wikuya Ndiko Maleŋ kosa meni pa Were, 
MAT.22.30	rupiri i cerino pa ji k'obed'iye nywomirok kosa nywom, to jobino cale jomalaika pa Were i polo. 
MAT.22.31	Onyo ma mako kwoŋ cerino: Fodi wikisoma gima Were owaco riwin munyo waco ni, 
MAT.22.32	‘Abedo Were pa Abraham, Were pa Isaka, kodi Were pa Yakobo.’ Dwoŋ mere ni go obedo Were pa jomakwo makiweno apa jom'otho.” 
MAT.22.33	Munyo lwak ji jowinjo gime jodhier swa.
MAT.22.34	Munyo Jofarisayo jowinjo ni Yesu omiyo Josadukayo jorumo kodi gir'awaca, jocokere kanyacel. 
MAT.22.35	Aka acel kwoŋ jo, m'obedo jafonji ma Cik, openjo go ma ciko go ni, 
MAT.22.36	“Jafonji, or mene maloyo dwoŋ i Cik?” 
MAT.22.37	Yesu odwoko ni, “ ‘Mari Rwoth Were perin g'adundo perin je, gi cunyin je, gi paro perin je.’ 
MAT.22.38	Me a Or maloyo je gi dwoŋ kendo ama telo. 
MAT.22.39	Aka Or mar'ario ma cale gi meno ee: ‘Mari nyawotin paka iwon imarere.’ 
MAT.22.40	Cik pa Musa gibe kodi fonji pa jotuci wac Were je thenere kwoŋ or ario me.”
MAT.22.41	Munyo Jofarisayo jocokere kanyacel, Yesu openjo jo ni, 
MAT.22.42	“Wiparo aŋo kwoŋ Kristo? Go nyakwar ŋa?” Jodwoko ni, “Go nyakwar Daudi.” 
MAT.22.43	Aka Yesu openjo ni, “To raŋo gi kony pa Cuny Maleŋ Daudi olwoŋo go ni Rwoth munyo waco ama.”
MAT.22.44	Bedi yuracuc paran,
MAT.22.44	cuka anoloki jokwor perin paka kor kasik,
MAT.22.44	ma nyono gi tiendin.”
MAT.22.45	“Am'omiyo, ka Daudi olwoŋo go ni Rwoth, nyalere nedi Kristo odoko bedo nyakwar Daudi?” 
MAT.22.46	Ongoye ŋat'onyalo dwoko Yesu kada wac acel, aka wok ndelo no ongoye moro m'obedo gi miseni ma penjo go wac moro kendo.
MAT.23.1	Gikenyo Yesu owaco ri lwak ji kodi jofonjirok pere ni: 
MAT.23.2	Jondiko kodi Jofarisayo jonitie i kabedo pa Musa ma fonjo Cik; 
MAT.23.3	am'omiyo wiripo timo gi mako gimoro je ma jowaco riwin, to wikiri witim paka jotimo, rupiri jokikethi i tim gima jofonjo. 
MAT.23.4	Jotweyo gima pek to joŋawo i goki ji, kareno jokitem kada geyo gima pek no gi lwet cingi gin. 
MAT.23.5	Gimoro je ma jotimo, jotimo nyaka ni ji jowoneni jo. Neni paka joyaro migowa m'iketh'iye ndiko, jojaŋo gim'ondiki i nyim gin kodi i badi jo! Aka jotimo tiendi kanzu pajo bedo de malac aka maboyo! 
MAT.23.6	Jodiero kabedo mabeyo i kalima kodi kombere ma malo i kalamo pa Joyuda; 
MAT.23.7	jomaro jolo moth kwoŋ ji i katale; kodi ka ji kero jo ni Jafonji! Jafonji! 
MAT.23.8	To kiripi lwoŋo win ni jafonji, rupiri winitie gi jafonji acel kende, Kristo, aka wijoje wutmere. 
MAT.23.9	Aka wikiri wilwoŋ moro i piny ka ni baba, rupiri winitie gi Bawin acel kende ma i polo. 
MAT.23.10	Odoko kiripi lwoŋo win ni jatel, rupiri winigi jatel acel kende, Kristo. 
MAT.23.11	Ŋata loyo dwoŋ kwoŋ win ripo bedo jatic mewin. 
MAT.23.12	Ŋata won miyere dwoŋ ibino dwoko go piny, aka ŋata won dwokere piny am'ibino loko go madwoŋ.
MAT.23.13	Kidamba otundi riwin, jondiko kodi Jofarisayo, jorendirok! Wicego ri ji dhiot ma donjo i Ker ma polo, aka wiwegi wikidonj'iye, odoko wikiyey joma mito donjo jowodonji.
MAT.23.14	[Kidamba otundi riwin, jondiko kodi Jofarisayo, jorendirok! Wimayo mon tho udi pajo, aka nyaka wirendere gi kwayo maboyo! Am'omiyo wibino limo gir'acula marac loyo]!
MAT.23.15	“Kidamba otundi riwin, jondiko kodi Jofarisayo! Wiwotho wi lowo kendo wicewere wi pi to wipor loka man cuka wiwiro kada nyaka dhano acel i dini mewin; to ka witieko wiro go, wimiyo ŋato lokere jakidhi i mac makitho kalo cal mewin dirio!”
MAT.23.16	“Kidamba otundi riwin, jotel ma waŋ gin otho! Wifonjo ni, ‘Ka dhano okwoŋere gi Ot pa Were, kwoŋirok no kitim gimoro, to ka okwoŋere gi zahabu ma Ot pa Were, meno aka mako go.’ 
MAT.23.17	Jomamiŋ ma waŋ jo otho! Aŋo maloyo dwoŋ, zahabu kosa Ot pa Were ma loko zahabu no maleŋ? 
MAT.23.18	Wifonjo bende ni, ‘Ka dhano okwoŋere g'imigam, kwoŋirok no kitim gimoro, to ka okwoŋere gi mic man wi migam aka mako go.’ 
MAT.23.19	Waŋ win otho adieri! Aŋo maloyo dwoŋ, mic kosa migam ma loko mic no maleŋ? 
MAT.23.20	Kole ka dhano okwoŋere g'imigam, meno kwoŋere gine kodi gima nitie iye bende. 
MAT.23.21	Odoko ka dhano okwoŋere gi Ot pa Were, meno kwoŋere gi Ot no kodi Were ma bed'iye bende. 
MAT.23.22	Aka ka dhano okwoŋere gi polo, meno kwoŋere gi kom pa Were kodi Were won ma bedo i kom no bende.”
MAT.23.24	Wijotel ma waŋ gin otho! Wicunga pi ni wikiri wimadh'iye magunju moro, ma to kucel wicalo joma mwonyo ŋamia gipi, ma bende koc cungo kwoŋ Cik mewin!”
MAT.23.25	“Kidamba otundi riwin, jondiko kodi Jofarisayo, jorendirok! Kole wilwoko ŋey kikopo kodi sen, to iye opoŋ akaka kodi woro. 
MAT.23.26	Jofarisayo ma waŋ gin otho! Lwoki win iy kikopo kutho aka ŋeye bende bino bedo m'olony.”
MAT.23.28	I yo acel wibende wicale jom'otire gi woko, ma to i cuny win koro rendirok kodi reco ama opoŋ'iye.”
MAT.23.29	“Kidamba otundi riwin, jondiko kodi Jofarisayo, jorendirok! Kole wigero kaliele pa jotuci wac Were, odoko wiyiko maŋon kaliele pa jom'otire, 
MAT.23.30	ka wiwaco ni, ‘Bedi cango wakwo i ndir pa bacere mawan, di wakiriwere gi jo i oyo remo pa jotuci wac Were.’ 
MAT.23.31	Meno kole onyo wiwegi wituco gi dhok win nike wibedo nyikway joma cango joneko jotuci wac Were. 
MAT.23.32	Am'omiyo kere onyo medere win timo gima bacere mewin cango jotieko cako gine. 
MAT.23.33	Wibedo thwole, nyithindhi malasaŋ, winobothi nedi banja ma tero win i mac makitho? 
MAT.23.34	Am'omiyo abino dhiro riwin jotuci wac Were kodi jomariek, kodi jondiko, ma megi kwoŋ jo wibino neko gi guro kwoŋ musalaba, aka joman wibino cwado i kalamo mewin, gi cando jo wok i tindi acel tundo i man, 
MAT.23.35	ŋey remo pa jom'otire je m'ooy piny wokwan kwoŋ win, wok i remo pa Abel tundo i remo pa Zekaria wod pa Berekia, ma wineko i dier Kabedo Maleŋ kodi migam. 
MAT.23.36	Adieri awaco riwin, gir'acula me je bino bedo ri luse ji ma pama me.”
MAT.23.37	“A ji ma Yerusalem, ma joneko jotuci wac Were m'odhir rijo aka jocadho megi gi telin! Didi m'atieko temo coko win bongan aum win pa min gweno ma umo nyithindhe i bwombe, to wikwero? 
MAT.23.38	Kole Ot pa Were man kenyo ibino jwango. 
MAT.23.39	Aka awaco riwin, wik'onenan kendo cuka winowaci ni, ‘Jasilwany a ŋata bino i nyingi Rwoth.’ ”
MAT.24.1	Yesu owok i Ot pa Were aka munyo onwaŋo kadho jofonjirok pere jobino nyutho go paka Ot no oger. 
MAT.24.2	To go odwoko jo ni, “Wineno gigipiny me je, k'ameno? Adieri awaco riwin, ongoye ka tele kad'acel m'ibino weyo wi nyawote ma k'okedhi woko.”
MAT.24.3	Munyo go obedo wi got Oliv, jofonjirok jobino bonge nyaliŋliŋ to jokwayo go ni, “Waci riwan ndir ma gigipiny me bino timer'iye, aka ranyuth aŋo m'obedi kwoŋ bino perin, kodi apa gik piny?” 
MAT.24.4	Yesu odwoko jo ni, “Gwokere win, moro wokiri wowondi win, 
MAT.24.5	rupiri ji kweth jolabino gi nyingan, munyo jowaco ni, ‘An a Kristo.’ Jobino wondo ji mathoth. 
MAT.24.6	Aka wibino winjo kwoŋ lweny kama cegin kodi kamabor; to wikiri wibedi gi rembo rupiri gigipiny me ripo timere, to kareno gik piny fodi. 
MAT.24.7	Kole nono bino lwenyo gi nono man, to ker acel lwenyo gi ker man, aka kec bino bedo kodi yengirok pa piny i kabedo m'omore; 
MAT.24.8	me je cakirok pa candirok, paka ŋedi kafodi nyathi k'onywol.”
MAT.24.10	Gikenyo jomathoth jobino podho i yeyo pajo to josegeya jowoti gin, to jodakere. 
MAT.24.11	Aka jotuci wac Were ma twodo mathoth jobino tundo to jowondo ji mathoth. 
MAT.24.12	Aka paka tim mareco medere, mar pa ji mathoth ri wadi jo bende bino rumo woko. 
MAT.24.13	To ŋat'ocir teko no kiri i gike ama bino both. 
MAT.24.14	Aka Wac Manyen Maber kwoŋ Ker pa Were me, ibino fonjo i piny gipi paka ranyuth ri nonin je, aka nyaka gik piny bino tundo.”
MAT.24.16	Gikenyo joma nitie Yuda joworingi wi gote; 
MAT.24.17	aka ŋata ni wi ot wokiri wolori piny kwanyo gima ni ot pere; 
MAT.24.18	aka ŋata ni ndelo wokiri wogiki peco kwanyo ruk pere. 
MAT.24.19	Aka kidamba madwoŋ bino bedo ri mon ma yac, kodi mon ma jonigi nyithindho maŋic ma fodi jodhoth i ndir no! 
MAT.24.20	Kway win ni ŋwec mewin wokiri wobedi i ndir ma cwir munyo pe oŋico piny, kosa i Sabato. 
MAT.24.21	Ato i hongo no candirok madwoŋ kidho bedo, ma fodi yado k'obedo ye wok i cakirok pa piny tundo pama, aka gima pameno odoko k'obedi kendo. 
MAT.24.22	Aka bedi Were k'otieko kimoja ye woko ndelo no, onwaŋo ongoye dhano ma d'oboth; to ri bero pa jom'oyer, Were bino kimoja ye woko ndelo no.
MAT.24.23	I hongo no, ka moro owaci riwin ni, “Panen, Kristo ee!” Kosa ni “Go dica.” Wikiri wiyey. 
MAT.24.24	Kole Kristo ma twodo kodi jotuci wac Were ma twodo jobino tundo to jotimo ranyuth madongo kodi gir'aura ma wondo ji, bedi nyalere di jowondo kiri jom'oyer. 
MAT.24.25	Neni win, eno atieko waco riwin gime mafodi ndir no k'otundo. 
MAT.24.26	Am'omiyo, ka jowaci riwin ni, “Panen, go nitie i thim.” Wikiri wikidhi yukorago; ka jowaco ni, “Panen go dica i kisika ma ot.” Wikiri wiyey. 
MAT.24.27	Kole paka lithkoth wok yuwok ceŋ aka menyo piny kiri yupodho ceŋ, apaka bino pa Wod Dhano bende labedo. 
MAT.24.28	Kama gimoro otho iye, ama acut jocoker'iye.
MAT.24.30	I hongo no, nyaka ranyuth pa Wod Dhano bino nenere i polo, aka nonin je ma piny jobino ywak, aka jobino neno Wod Dhano ka dwoko i pondeponde ma polo gi meni kodi dwoŋ m'oasere; 
MAT.24.31	gikenyo go bino oro jomalaika pere kudho gwara ma ywak malo, aka jobino coko jom'oyer pere wok i tum aŋwen ma koyo, wok i tielo acel ma polo tundo i man.
MAT.24.32	Fonjere win kwoŋ makuyu, tekin jange lothi to wodho boke mayom, wiŋeyo ni ndir ma ceŋ onyo cegin tundo. 
MAT.24.33	Am'omiyo bende ka wineno gigipiny me je, wibino ŋeyo nike go cegin tundo, ni dho waŋkac won. 
MAT.24.34	Adieri awaco riwin, luse ji ma pama me k'orumi woko mafodi gigipiny me je k'otimere. 
MAT.24.35	Polo gi piny bino rere woko, to wac paran k'orere woko.
MAT.24.36	To ndelo no kosa hongo mere ongoye ŋat'oŋeyo, kada jomalaika ma polo, kada Wod Were, kwanyo woko Bamere kende. 
MAT.24.37	Paka cango obedo i ndir pa Nowa, apaka bende bino pa Wod Dhano bino bedo. 
MAT.24.38	Ato i ndir mafodi mikula k'omadh'iye piny, ji oyido jocemo, jomedho, cwo jonywomo, nyir jonywomere, cuka ndelo ma Nowa odonj'iye i ye, 
MAT.24.39	aka jok'oŋeyo cuka mikula obino to mol gi jo; apaka bende bino pa Wod Dhano bino bedo. 
MAT.24.40	I hongo no cwo ario jobino bedo i ndelo; ibino kwanyo acel t'iweyo nyawote. 
MAT.24.41	Mon ario jobino rego wi kidi; ibino kwanyo acel t'iweyo nyawote. 
MAT.24.42	Am'omiyo yikere win, rupiri wikuya ndelo ma Rwoth obin'iye. 
MAT.24.43	To ŋey win gime, ni bedi won peco ŋey hongo ma jakwo bin'iye dier wor, d'oyikere aka di k'oyeyo jakwo turo ot. 
MAT.24.44	Am'omiyo, wibende yikere win, rupiri Wod Dhano labino i hongo ma wikigen.
MAT.24.45	Ŋat'obedo jatic mariek ma genere ma rwoth pere nyalo ketho go kuro peco pere? Meno ŋata miyo jopeco cemo i hongo m'otire. 
MAT.24.46	Jatic no jasilwany ma rwoth pere ka dwoko, bino nwaŋo go timo ameno. 
MAT.24.47	Adieri awaco riwin, rwoth pere bino ketho go kuro lim pere je. 
MAT.24.48	To ka jatic marac won owaci kende ni, “Rwoth paran ogalo.” 
MAT.24.49	To won cako goyo jotic wadi, cemo to medho kodi jomero, 
MAT.24.50	rwoth pere bino dwoko i ndelo ma go kigen, kodi i hongo ma go kuya; 
MAT.24.51	to miyo go gir'acula, to ketho go i candirok kanyacel gi jorendirok, kama ji jobino ywak'iye gi kay'iye lak.
MAT.25.2	Jabic oyido jomiŋ, jabic joriek. 
MAT.25.3	Nyir mamiŋ mere jotiŋo talin pajo, to jok'otiŋo mo; 
MAT.25.4	to nyir mariek mere jotiŋo cupa mo. 
MAT.25.5	Paka jamweha ogalo gi tundo, joje jonur to jonindo. 
MAT.25.6	To i dier wor denge aka okoki ni, ‘Neni, jamweha ee otundo, woki win wijoli go.’ 
MAT.25.7	Gikenyo nyir no je joay to jocwinyo talin pajo. 
MAT.25.8	Aka nyir mamiŋ jowaco ri mariek ni, ‘Miy waye win mo kwoŋ mewin, kole talin mawan kidho tho.’ 
MAT.25.9	To nyir mariek jodwoko ni, ‘Ipoyo miti mo ma wanigine k'onyal romo wan gi win; am'omiyo ber wikidhi bongi jomitan winyew mewin.’ 
MAT.25.10	Aka munyo jotieko kadho nyewo mo, to jamweha tundo, kendo jom'onwaŋo jocowo yikirok ca ama jodonjo gi go i kalima ma nywomirok; t'icego dhiot. 
MAT.25.11	Rumacen nyaka nyir ca jodwoko to jowaco ni, ‘Rwoth, yaw ri waye.’ 
MAT.25.12	To go odwoko ni, ‘Adieri awaco riwin, akuya ran win.’ 
MAT.25.13	Am'omiyo yikere win, rupiri wikuya ndelo kosa hongo.”
MAT.25.15	go omiyo ŋat'acel mugowe abic ma zahabu, ŋatiman ario, ŋatiman acel cungo kwoŋ nyalo pa kisi dhano, to go kadho woth. 
MAT.25.16	Ŋat'omiy mugowe abic okadho mayot wirok gine, to limo mugowe man abic. 
MAT.25.17	Ŋat'omiy mugowe ario, bende olimo mugowe man ario. 
MAT.25.18	To ŋat'omiy mugowa acel, okidho to kunyo piny to yiko pesa pa jadwoŋ pere. 
MAT.25.19	Rumacen munyo hongo okadho malac, rwoth pa jotic no odwoko to kaŋasa kwan ma gigipiny no gi jo. 
MAT.25.20	Ŋat'omiy mugowe abic odonjo to wodho mugowe man abic to waco ni, ‘Jadwoŋ imiyan mugowe abic, to ee alimo abic man i wiy m'imiyan ca.’ 
MAT.25.21	Rwoth pere owaco rigo ni, ‘Walwa gi tic, ijatic maber ma genere; ibedo gi genirok i gimathin, abino ketho i cingin madit; donji ibedi i kisangala pa rwoth perin.’ 
MAT.25.22	Ŋat'omiy mugowe ario bende odonjo to waco ni, ‘Rwoth, imiyan mugowe ario; ee alimo ario man.’ 
MAT.25.23	Rwoth pere owaco ni, ‘Walwa gi tic, ijatic maber odoko ma genere; ibedo gi genirok i gimathin, abino ketho i cingin madit; donji i kisangala pa rwoth perin.’ 
MAT.25.24	Ŋat'omiy mugowa acel to bende donjo ka waco ni, ‘Rwoth, aŋeyo ni i dhano ma kite tek, ikeco kam'iŋat'ikicwoy'iye gimoro, aka icoko kam'iŋat'ikikonj'iye gimoro; 
MAT.25.25	am'omiyo lworo omakan, t'akidho to akano mugowa pesa perin i lowo; onyo maki giperin ee adwoko rin.’ 
MAT.25.26	To rwoth odwoko go ni, ‘Ijatic marac, odoko manyap. Kere ka nende iŋeyo nike akeco kam'aŋat'akicwoy'iye gimoro, aka ajowo kam'aŋat'akikonj'iye gimoro, 
MAT.25.27	raŋo m'ikikano pesa paran i kakan pesa, aka d'onyo k'adwoko d'alimo giparan m'omedere ye? 
MAT.25.28	K'ameno, onyo kwany win woko kwoŋe mugowa pesa no, wimiy jamugowe apar ayin. 
MAT.25.29	Kole dhano je manitie gi gimoro ibino medo go man, aka go bino bedo kodi ma kalo gima go yenyo; to ŋata bu gimoro, kada gima go oyido nitie gine ibino kwanyo kwoŋe. 
MAT.25.30	Aka bol win woko jatic m'ongoye kony no i mudho ma gicen, kama ji jobino ywak'iye gi litho madit.’ ”
MAT.25.32	Nonin je jobino cokere ruwaŋe, aka go bino poko jo kadirio paka jakwath poko rombo gi diegi, 
MAT.25.33	Go bino ketho rombo yu cinge maracuc, to ketho diegi yuracam. 
MAT.25.34	Gikenyo Kere bino waco ri joma ni cinge maracuc ni, ‘Biye win, josilwany pa Baba, lunji win Ker m'oyik riwin wok i cwec pa piny; 
MAT.25.35	kole munyo kec onwaŋo nekan wimiyan cemo, munyo riyo nekan wimiyan gir'amadha, munyo abedo wendo wijolan, 
MAT.25.36	munyo angoye gi ruk wirukan, munyo atwo wiliman, munyo an twec wiliman.’ 
MAT.25.37	Gikenyo jomabeyo no jobino dwoko go ni, ‘Rwoth, keraŋo ma waneno munyo kec oyido nekin to wamiyin cemo, kosa in gi riyo to wamiyin gir'amadha? 
MAT.25.38	Odoko keraŋo ma wanenin munyo itwo kosa ingoye gi ruk aka warukin? 
MAT.25.39	Odoko keraŋo ma wanenin munyo itwo kosa in twec aka walimin?’ 
MAT.25.40	Kere bino dwoko jo ni, ‘Adieri awaco riwin, munyo witimo gino kada ri acel m'oasa thin kwoŋ jowotan me, meno witimo ran.’ 
MAT.25.41	Gikenyo go bino waco ri joma nitie yuracam pere ni, ‘Eye win bothan jom'olam, kendo donji win i mac makitho m'oyik, ri jwogi kodi jomalaika pere. 
MAT.25.42	Kole munyo kec onwaŋo nekan wikimiyan cemo, munyo riyo nekan wikimiyan gir'amadha, 
MAT.25.43	munyo abedo wendo wikijolan, munyo angoye gi ruk wikirukan, munyo atwo kendo munyo oyido an twec wikiliman.’ 
MAT.25.44	Gikenyo jo bende jobino dwoko ni, ‘Rwoth, keraŋo ma wanenin munyo kec kosa riyo oyido nekin, kosa ibedo jakicar, kosa ingoye gi ruk, kosa itwo kosa in twec aka wakikonyin?’ 
MAT.25.45	Gikenyo go bino dwoko jo ni, ‘Adieri awaco riwin, munyo wikitimo gino ri kad'acel m'oasa thin kwoŋ jowotan me, meno wikitimo ran.’ 
MAT.25.46	Gikenyo jobino eye bonge to jodonjo i gir'acula makirum, aka jomabeyo jobino donjo i kwo makirum.”
MAT.26.1	Munyo Yesu ocowo waco gigipiny me je, owaco ri jofonjirok pere ni, 
MAT.26.2	“Wiŋeyo ni ka ndelo ario orumo, Kalima ma Kadho bino tundo, aka ibino ketho Wod Dhano i cingi joma jolaguro go kwoŋ musalaba.”
MAT.26.3	Gikenyo jotel pa jocway ri Were i wi migam kodi jotel pa ji jocokere i diedipo pa jadwoŋ pa jocway ri Were i wi migam m'ilwoŋo ni Kaifas, 
MAT.26.4	aka jocano mako Yesu nyaliŋliŋ jowoneki go. 
MAT.26.5	“Wakiri watim gime i ndelo madwoŋ, rupiri ji jonyalo cako woy.”
MAT.26.6	Munyo Yesu oyido nitie Bethania i ot pa Simon jadhowo, 
MAT.26.7	dhako moro obino bonge kodi cupa mo ma welo kendo maŋwe kur, to konjo i wiye, kama go onwaŋo obed'iye dhower. 
MAT.26.8	To munyo jofonjirok joneno ameno, joramere, to jowaco ni, “Onyeki mo me raŋo? 
MAT.26.9	Kole gime d'onyal kitana pesa madit, t'imiyo jocandi!” 
MAT.26.10	To Yesu, paka oŋeyo gime, owaco rijo ni, “Wikwinyo dhakodwoŋ me rango. Kole go ee otimo ran gimaber tektek. 
MAT.26.11	Winitie gi jocandi noknok, to wikilabedo kodan noknok. 
MAT.26.12	Kole go okonjo mo me kwoŋan ma yiko gine delkwoŋ m'ikidho yiko i kaliel. 
MAT.26.13	Adieri awaco riwin, kamoro je ma Wac Manyen Maber me ofonj'iye i piny gipi, gima go otimo me ibino waco ma poyo go.”
MAT.26.14	Gikenyo acel kwoŋ jofonjirok apar g'ario, m'ilwoŋo ni Yuda Iskariot okidho bongi jotel pa jocway ri Were i wi migam, 
MAT.26.15	to penjo ni, “Wibino miyan aŋo ka aketho Yesu i cingi win?” To jokwano rigo pesa ma nusu feza piero adek to jomiyo go. 
MAT.26.16	Wok i hongo no Yuda odwaro royo ma nyalere ma ketho Yesu i cingi jo.
MAT.26.17	I ndelo marapena ma kalima ma mugat ma buthow, jofonjirok jobino bongi Yesu to jopenjo go ni, “Imito ni wayiki rin Kalima ma Kadho gi kune?” 
MAT.26.18	To waco rijo ni, “Kidhi win i tindi i peco pa nyatoro wiwaci rigo ni, ‘Jafonji waco ni, hongo paran otundo; alacamo kalima ma Kadho kodi jofonjirok paran i ot perin.’ ” 
MAT.26.19	Jofonjirok jotimo paka Yesu owaco rijo to joyiko Kalima ma Kadho. 
MAT.26.20	Munyo hongo m'othieno otundo, Yesu kodi jofonjirok pere apar g'ario jobedo piny cemo. 
MAT.26.21	Aka munyo jocemo Yesu owaco ni, “Adieri awaco riwin, acel kwoŋ win bino camo ran sereko.” 
MAT.26.22	Jofonjirok jodhier swa to jocako penjo go, acel acele ni, “Rwoth, iwacan?” 
MAT.26.23	Yesu odwoko ni, “Ŋat'opilo cemo i sen acel kodan ama bino camo ran sereko. 
MAT.26.24	Wod Dhano bino tho paka Ndiko Maleŋ waco, to kidamba bino bedo ri ŋati m'ocami rigo sereko! D'ober loyo bedi cango k'onywol go!” 
MAT.26.25	Gikenyo Yuda, jacami sereko, oluwo malo ni, “Adieri Jafonji, meno miti ikiwacan?” To Yesu dwoko ni, “Eno iwon iwaco.”
MAT.26.26	Munyo jocemo, Yesu okwanyo mugat, to miyo silwany to turo, to poko jofonjirok pere munyo waco ni, “Kwany win wicam; me delkwoŋ.” 
MAT.26.27	To kwanyo agwata, aka munyo otieko miyo silwany, omiyo jo munyo waco ni, 
MAT.26.28	“Madhi win giman'iye, wijoje; rupiri vini me obedo remo paran ma ridho cikirok manyen ma Were otimo gi ji pere, m'ooy ri ji mathoth ma cwako reco. 
MAT.26.29	Awaco riwin, akibino madho vini me kendo cuka ndelo m'anomadh'iye vini manyen gi win i Ker pa Baba.” 
MAT.26.30	Aka munyo jotieko wero wer ma pako Were, jowok woko to jokidho i got Oliv.
MAT.26.32	To k'atieko cerino, abino telo kidho riwin Galili.” 
MAT.26.33	Petero owaco rigo kamaler ni, “Kada joje joweyin, an akibino weyin.” 
MAT.26.34	Yesu owaco rigo ni, “Adieri awaco rin, wor ma konon won me, mafodi wod gweno k'okoko, ibino kwedere kwoŋan didek.” 
MAT.26.35	Petero odwoko go ni, “Kada bedi ni aripo tho kodin, ak'okwedere kwoŋin.” Aka meno apaka jofonjirok man je bende jowaco.
MAT.26.36	Gikenyo Yesu okidho gi jo kama ilwoŋo ni Gethsemane, to waco ri jofonjirok pere ni, “Bedi win ka, fodi akidho ye gicen kwayo. 
MAT.26.37	Go okwanyo Petero kodi wot Zebedayo jario. Gikenyo cunye ocako ramo to bedo gi rem. 
MAT.26.38	Aka owaco rijo ni, ‘Cunyan raman tektek, pa kidho nekan. Bedi win ka, aka wibedi waŋ win kodan.’ 
MAT.26.39	Aka munyo go omedere yumalo nyaka mathin, opodho gi nyime to kwayo. To waco ni, ‘Baba, ka nyalere, weyi agwata me woeye bongan. To weyi wobedi paka iyenyo makiweno paka an ayenyo.’ ” 
MAT.26.40	Yesu ogik bongi jofonjirok pere to nwaŋo jonindo, to waco ri Petero ni, “Adieri wikinyalo bedo waŋ win kodan kada nyaka ma sawa acel won? 
MAT.26.41	Bedi win waŋ win wikway aka ŋey wikiri widonji i karatem. Cuny win yenyo, to del ama nyap.” 
MAT.26.42	Odoko madirio, oeye to kidho kwayo. To waco ni, “Baba, ka agwata me kilaeye kwoŋan m'akimadho, weyi gim'iyenyo wotimere.” 
MAT.26.43	Go odoko odwoko to nwaŋo jonindo, rupiri nindo oyido dit swa i waŋ jo. 
MAT.26.44	Munyo oweyo jo kenyo, oeye kendo to kidho kwayo mar'adek, gi wac acel no won. 
MAT.26.45	Gikenyo go ogik bongi jofonjirok pere, to waco ni, “fodi winindo aninda wiywomere? Hongo onyo otundo m'ibino cam'iye ri Wod Dhano sereko t'ibolo go i cingi joreco. 
MAT.26.46	Ay win wakadhi! Jacami ran sereko eno otieko rikere cegin.”
MAT.26.47	Munyo go fodi luwo, Yuda, acel kwoŋ jofonjirok apar g'ario otundo. Go oyido nitie gi dwol ji madwoŋ ma jotiŋo abor kodi abirin, aka jowok bongi jotel pa jocway ri Were i wi migam kodi jotel pa Joyuda. 
MAT.26.48	Jacami sereko oyido otieko cano gi dwol ji no ranyuth ni, “Ŋat'anocwiy lembe meno a ŋata wiyenyo; kendo ama wimaki.” 
MAT.26.49	Yuda otundo to kidho tirtir bongi Yesu to waco ni, “Siem wobedi kodin, Jafonji.” To cwiyo lembe. 
MAT.26.50	Yesu odwoko go ni, “Jawodhan, tim gim'okelin ka ayin.” Gikenyo jobino to jomako Yesu jowokadhi gine. 
MAT.26.51	Ŋat'acel m'onwaŋo nitie gi Yesu oyuyo abor to toŋo ithi ŋeca pa jadwoŋ pa jocway ri Were i wi migam to codo woko. 
MAT.26.52	To Yesu owaco rigo ni, “Dwoki abor perin i ode, kole ji je ma jooro abor jobino tho g'abor. 
MAT.26.53	Wikuya nike d'anyalo kwayo Baba ni womiyan kony, piyo piyo no to go dhiro ran lwak jomalaika ma lwenyo apar g'ario. 
MAT.26.54	K'ameno onyo Ndiko Maleŋ ma waco ni gime ripo wotimere otundi nedi i kare?”
MAT.26.56	To gime je otimere ŋey gima jotuci wac Were jondiko wotundi.” Gikenyo jofonjirok je joweyo go to joringo.
MAT.26.57	Joma jomako Yesu jotero go i ot pa Kaifas, jadwoŋ pa jocway ri Were i wi migam, kama jondiko kodi jotel pa ji oyido jocoker'iye. 
MAT.26.58	Petero oluwo go gi bor tundo i diedipo ma ot pa jadwoŋ pa jocway ri Were i wi migam. Go odonjo i diedipo to bedo piny kodi jokur kareno mito neno paka gimoro je obedi. 
MAT.26.59	Jatel pa jocway ri Were i wi migam kodi jopido jotemo rango gir'anena ma twodo kwoŋ Yesu, ma d'omiyo woneki go; 
MAT.26.60	to jok'onwaŋo atoŋa moro, kada jomathoth jotemo nyayo wac ma twodo kwoŋe. Rumacen j'ario jocungo, 
MAT.26.61	to jowaco ni, “Ŋati me owaco ni, ‘Anyalo turo woko Ot pa Were me to agero man i ndelo adek.’ ”
MAT.26.62	Jadwoŋ pa jocway ri Were i wi migam ocungo to penjo Yesu ni, “Ingoye gi radwok kwoŋ wac m'okel kwoŋin me?” 
MAT.26.63	To Yesu oliŋaliŋa. Jadwoŋ pa jocway ri Were i wi migam odoko oluwo gine ni, “I nyingi Were makwo, pama onyo akethin i kwoŋirok; waci riwan k'inen ibedo Kristo, Wod Were.” 
MAT.26.64	Yesu odwoko go ni, “Ato eno iwaco. To awaco riwin ni rumacen wibino neno Wod Dhano munyo obedo yu cingi Jameni je maracuc, odoko wibino neno ka bino i pondeponde ma polo.” 
MAT.26.65	Ro wac me jadwoŋ pa jocway ri Were i wi migam oyeco nangin pere to waco ni, “Me luwo gima k'otire kwoŋ Were! Mar'aŋo ma wayenyo jokony man kendo? Eno witieko winjo wac pere mareco! 
MAT.26.66	Wiparo nedi?” Jodwoko ni, “Banja oloyo go, aka go ripo tho.”
MAT.26.68	“Tuci riwan, Kristo! Tuci riwan ŋat'ogoyin!”
MAT.26.69	Petero onwaŋo obedo piny i diedipo, to acel kwoŋ jotic manyir mapa jatel pa jocway ri Were i wi migam obino bonge to waco ni, “Ibende oyido initie gi Yesu Jagalili.” 
MAT.26.70	To go okwero i waŋ joje ni, “Akuya gim'iluwo kwoŋe.” 
MAT.26.71	To ay to kidho dho waŋkac ma diedipo. Jatic manyako man oneno go kenyo to waco ri ji man kenyo ni, “Jame oyido nitie gi Yesu Janazareth.” 
MAT.26.72	Petero odoko okwero ni, “Akwoŋere, akuya ran jalo!” 
MAT.26.73	Munyo hongo okadho macek, ji m'oyido jocungo kenyo jobino bongi Petero to jowaco ni, “Adieri in acel kwoŋ jo. Odoko paka in iluwo wodhin awodha kamaler!” 
MAT.26.74	Gikenyo Petero ocako kwedirok gi kwoŋirok ni, “Akuya ran jalo!” I hongo no won to wod gweno koko. 
MAT.26.75	Gikenyo Petero opoyo wac pa Yesu ni, “Kafodi wod gweno k'okoko, ibino kwedere kwoŋan didek.” Riameno go owok woko to ywak malith swa.
MAT.27.1	Odikin munyo piny oyawere, jotel pa jocway ri Were i wi migam je kodi jotel pa ji joyiko can ma neko Yesu. 
MAT.27.2	Jotweyo go, jokadho gine, to joketho go i cingi Pilato, jadhum ma Roma.
MAT.27.4	“Atieko timo gimarac icamo sereko ri dhano m'ongoye gi raco ni woneki.” To jono jowaco ni, “Wan wadewo ri waye kwoŋ gino? Meno makin.” 
MAT.27.5	To Yuda bolo nusu feza no i Ot pa Were kenyo to kadho; to kidho dere. 
MAT.27.6	To jotel pa jocway ri Were i wi migam jokwanyo nusu feza no munyo jowaco ni, “Wakiripi ketho pesa me i kakan ma Ot pa Were rupiri obedo pesa ma remo.” 
MAT.27.7	Riameno joyere to jonyewo gine ndelo pa jacwec degi moro, paka kayik pa jokicar. 
MAT.27.8	Am'omiyo ndelo no ilwoŋo ni Ndelo ma Remo kiri konon.
MAT.27.10	aka jooro ma nyewo ndelo pa jacwec degi, paka Rwoth ooran.”
MAT.27.11	Yesu ocungo ruwaŋ jadhum ma Roma m'openjo go ni, “Ibedo Kere pa Joyuda?” Yesu odwoko ni, “Ato eno iwaco.” 
MAT.27.12	To munyo jotel pa jocway ri Were i wi migam kodi jotel pa ji josegeya go, k'odwoko gimoro kwoŋ wac pajo. 
MAT.27.13	Riameno Pilato openjo go ni, “Ikiwinji paka joketho kwoŋin wac kweth?” 
MAT.27.14	To Yesu k'odwoko wac moro; gime omiyo Gavana no ouro go tektek.
MAT.27.15	Ndiri je, i kisi kalima madwoŋ ma Kadho, jadhum madwoŋ ma Roma yado maro gonyo jatwec moro acel ma lwak ji okwayo. 
MAT.27.16	I hongo no oyido nitie jatwec m'oŋeyere m'ilwoŋo ni Baraba. 
MAT.27.17	Am'omiyo munyo lwak ji ocokere, Pilato openjo jo ni, “Wiyenyo agony riwin ŋa? Baraba kosa Yesu m'ilwoŋo ni Kristo?” 
MAT.27.18	Ato go onwaŋo oŋeyo maber nike jokelo Yesu bongi go ro nyeko m'omako jo gine.
MAT.27.19	Munyo Pilato oyido obedo i ot wothum banja, cege odhiro rigo mikwenda, ni “Ikir'itim gimoro kwoŋ dhano ma bu raco no, rupiri nende wor acandere swa i lek ma mako kwoŋe.”
MAT.27.20	Jotel pa jocway ri Were i wi migam kodi jotel pa ji jodwoŋo ji ni jowokway Pilato wogonyi Baraba ayin aka woneki Yesu. 
MAT.27.21	To Pilato odoko openjo jo ni, “Kwoŋ j'ario me, ŋa ma wiyenyo agony riwin?” To jodwoko ni, “Baraba!” 
MAT.27.22	Aka Pilato openjo jo ni, “To atim aŋo gi Yesu m'ilwoŋo ni Kristo?” Jodwoko ni, “Gur go kwoŋ musalaba!” 
MAT.27.23	To Pilato penjo jo ni, “Raco aŋo ma go otimo?” Gikenyo jocako koko gi dwondi gin ma malo swa ni, “Wogur go kwoŋ musalaba!” 
MAT.27.24	Gikenyo munyo Pilato onwaŋo ni ongoye kony medirok gi penji aka kucel ji oyido jomedo ameda woy ayino, okwanyo pi to logo cinge ruwaŋ ji, munyo waco ni, “Tho pa ŋatin kimaki kwoŋan; me obedo tim mewin wiwegi!” 
MAT.27.25	Lwak ji odwoko ni, “Remo pere wobedi kwoŋ wan gi nyithindho mawan!” 
MAT.27.26	Gikenyo Pilato ogonyo Baraba rijo; ooro jo cwado Yesu to cwayo go rijo ni wogur kwoŋ musalaba.
MAT.27.27	Gikenyo jolweny jotero Yesu i cel pa Gavana, aka kitipa pajo gipi ocokere to thoko go. 
MAT.27.28	Jolunyo nangin pere to joruko rigo kanzu m'obokere. 
MAT.27.29	Gikenyo jodolo thac kudho i wiye pa sangaria to joketho midole i cinge maracuc pa kere; aka joguro congi gin piny to joloko go ginyero munyo joŋalo go ni, “Kere pa Joyuda woyindira!” 
MAT.27.30	Joŋulo kwoŋe law, aka jokwanyo midole no to jogoyo gine wiye. 
MAT.27.31	Munyo jotieko nyero go, jolunyo kanzu no to joruko rigo nangin pere won, aka jowodho go woko kidho guro go kwoŋ musalaba.
MAT.27.32	Munyo jokadho, joromo kodi nyatoro m'owok Sireno ma nyinge Simon, to jomiyo go cukirok gi tiŋo musalaba pa Yesu. 
MAT.27.33	Jotundo kam'ilwoŋo ni Golgotha, dwoŋ mere ni, “Kama dikahanga wic ji.” 
MAT.27.34	Kenyo jomiyo go vini m'oruw gi pigi yath makec pa kedhino ni womadhi ma konyo go; to munyo go otieko bilo, k'oyeyo madho.
MAT.27.36	Rumacen jobedo piny kenyo kuro go. 
MAT.27.37	Yuwiye malo ondiki wac m'oosa gine go ni, “Me Yesu, Kere pa Joyuda.”
MAT.27.38	Gikenyo joguro jokwo moro ario kwoŋ musalaba gi Yesu, ŋat'acel yuracuc, ŋatiman yuracam pere.
MAT.27.40	“In m'onwaŋo ikidho kedho Ot pa Were t'igero man i ndelo adek, onyo iwon bothere! Aka k'inen ibedo Wod Were adieri ere lori wi musalaba wanen!” 
MAT.27.41	Meno bende apaka jotel pa jocway ri Were i wi migam kodi jondiko kodi jotel pa ji joyeto go. 
MAT.27.42	Jowaco ni, “Go obotho joman to won kinyal bothere. Go a Kere pa Joisiraili. Ere wolori wi musalaba no aka wanoyey wac pere. 
MAT.27.43	Kole go geno Were; aka owaco ni go Wod Were. Ere weyi wanen ka Were mito botho go pama!” 
MAT.27.44	Aka kiri jokwo m'ogur jo gine kwoŋ musalaba bende joyeto go i yo acel no won.
MAT.27.45	Wok sawa aucel tundo sawa abuŋwen m'odieceŋ, piny gipi mudho oumo cowo hongo ma sawa adek. 
MAT.27.46	Dho kapa sawa abuŋwen, Yesu okoko gi derino madwoŋ ni, “Eli, Eli, lama sabac than?” Madwoŋ mere ni, “Were paran, Were paran, ijwangan raŋo?” 
MAT.27.47	Aka munyo jomegi kwoŋ jom'ocungo kenyo jowinjo gime, jowaco ni, “Jame lwoŋo Elia.” 
MAT.27.48	Ŋat'acel kwoŋ jo oringo mayot, okwanyo cangwe, obilo i vini, to ketho wi luth, aka otemo miyo go ni womadhi. 
MAT.27.49	To joman jowaco ni, “Kuri win, wanen ye ka Elia bino botho go!” 
MAT.27.50	Yesu odoko okoko malo aka nyaka oweyo cunye ocot, to tho.
MAT.27.52	Kaliele obare, aka ji pa Were mathoth jocerino i kwo kendo. 
MAT.27.53	Jowok i kaliele, aka munyo Yesu ocerino kwoŋ jom'otho, jokidho i Tindi Maleŋ, kama ji mathoth jonen'iye jo kendo.
MAT.27.54	Munyo jasirikale madwoŋ kodi jom'onwaŋo ni bonge munyo jokuro Yesu joneno yengirok pa piny kodi giman je m'otimere, lworo omako jo to jowaco ni, “Adieri me oyido Wod Were.”
MAT.27.56	I dier jo obedo Maria Magadalina, Maria min Yakobo gi Yozefu, kodi min wot Zebedayo.
MAT.27.57	Munyo piny oyutho, jaŋaŋo moro ma wok Arimatheya m'ilwoŋo ni Yozefu otundo; aka go oyido bende olokere jafonjirok pa Yesu. 
MAT.27.58	Go okidho bongi Pilato to kwayo delkwoŋ Yesu. Pilato owodho or ni womiy Yozefu delkwoŋ Yesu. 
MAT.27.59	Yozefu okwanyo del no, oboyo gi suka manyen, 
MAT.27.60	to ketho i kaliel pere won, m'oyido go nyaka ogworo i kor tele. Gikenyo go oŋilo kidi madwoŋ, oculo gine dhok kaliel no to kadho. 
MAT.27.61	Maria Magadalina kodi Maria man oyido jobedo piny kenyo joŋiyo kaliel.
MAT.27.62	Yawere mere, i ndelo m'oluwo ndelo ma yikirok, jotel pa jocway ri Were i wi migam kodi Jofarisayo joromo kodi Pilato to jowaco rigo ni, 
MAT.27.63	“Jadwoŋ, wapoyo ni munyo jatwodo no oyido fodi kwo owaco ni, ‘Abino cerino i ndelo mar'adek.’ 
MAT.27.64	Am'omiyo, wodhi or ma kuro kaliel pere tundo i ndelo mar'adek, ŋey jofonjirok pere jokiri jowonyal kidho kwalo go, to jowaco ri ji ni go ocerino kwoŋ jom'otho, aka twodo macowe me bino loyo m'otelo.” 
MAT.27.65	Pilato owaco rijo ni, “Ter win jokur wikuri kaliel no matek paka winyalo je.” 
MAT.27.66	Gikenyo jokidho to jomwono tele ma dhok kaliel matek, to joweyo jokur moro kenyo.
MAT.28.1	Munyo Sabato orumo, kareno ceŋ nyaka gulo i ndelo marapena ma tic, Maria Magadalina kodi Maria man jokidho neno kaliel. 
MAT.28.2	Gikenyo yengirok pa piny madwoŋ obedo; aka malaika pa Rwoth oloro piny wok i polo, oŋilo woko kidi ma dhok kaliel, to bedo i wiye. 
MAT.28.3	Go oyido cale lithkoth aka nangin pere oyido tar pa pe. 
MAT.28.4	Lworo omako jokur swa m'omiyo jokirin, to jolokere pa jom'otho.
MAT.28.5	To malaika no owaco ri mon no ni, “Wikiri wilwor. Aŋeyo ni wirango Yesu ma ceŋino ogur kwoŋ musalaba. 
MAT.28.6	Go ongoye ka, otieko cerino paka owaco won. Biye winen kam'oyido oketh'iye go. 
MAT.28.7	Onyo kidhi win mayot, wiwaci ri jofonjirok pere ni, ‘Go otieko cerino kwoŋ jom'otho aka onyo telo kidho riwin Galili; kenyo ama wibino nen'iye go. Eno atieko waco riwin.’ ”
MAT.28.8	Gikenyo munyo fodi lworo opoŋ kwoŋ jo aka josangala, mon no joredo wok i kaliel to joringo kidho waco gino ri jofonjirok.
MAT.28.9	Gikenyo jopoyo ka Yesu oromo gi jo to m'otho jo ni, “Siem wobedi gi win.” Jodhire bonge, jomako tiende, to jolamo go. 
MAT.28.10	Yesu owaco rijo ni, “Wikiri wilwor. Kidhi wiwaci ri jom'oyeyo jowokidhi Galili, aka jobino nenan yukoro.”
MAT.28.11	Munyo mon no fodi jowotho jokadho, jolweny megi kwoŋ jokur kaliel jogik i tindi to jowaco ri jotel pa jocway ri Were i wi migam gimoro je m'otimere. 
MAT.28.12	Jotel pa jocway ri Were i wi migam no joromo kodi jotel pa ji to jotimo can pajo. Jomiyo jolweny no pesa kweth, 
MAT.28.13	ka jowaco ni, “Wiripo waco ni jofonjirok pere jobino wor to jokwalo delkwoŋe munyo wagalo nindo. 
MAT.28.14	Aka ka Gavana owinji gime wabino ridho rigo ni wingoye gi raco, aka wikibino podho i teko moro je.”
MAT.28.15	Jokur jokwanyo pesa no to jotimo paka owaci rijo. Aka meno wac m'ocwogi ma Joyuda jonyayo kiri konon me.
MAT.28.17	Munyo joneno go, jolamo go, kada nende joman kwoŋ jo oyido fodi joganagana. 
MAT.28.18	Yesu ocore cegin to waco rijo ni, “Otiek miyan meni i polo kodi i piny. 
MAT.28.19	Am'omiyo kidhi win wiloki nonin je jofonjirok paran; wibatisa jo i nyingi Baba gi Wode gi Cuny Maleŋ. 
MAT.28.20	Aka wifonji jo mako or je m'amiyo win. Aka ŋey win nike abino bedo gi win ndir je, tundo i gik piny.”
MRK.1.1	Me a cakirok ma Wac Manyen Maber mapa Yesu Kristo Wod Were paka 
MRK.1.2	ondiki i kitawo pa Isaya jatuci wac Were ni,
MRK.1.2	“Neni aoro jamikwenda paran,
MRK.1.2	ma bino yiko rin royo wotelin.
MRK.1.3	‘Yik win royo pa Rwoth,
MRK.1.3	tir win royin pere mathindho thindho je.’ ”
MRK.1.4	Ameno Yohana Jakibatisa onenere i thim, kareno batisa ji, aka fonjo jo ni jowoŋuti reco pajo aka ŋey Were wocwaki jo. 
MRK.1.5	Ji ma wok iy'adec je ma Yuda kodi Yerusalem jokidho bonge, aka obatisa jo i jwom Yordan, munyo jotuco reco pajo. 
MRK.1.6	Ruk pa Yohana oyido obedo pien ŋamia kareno tweyo piere gi del ma pien, aka camo bonyo kodi mo kic. 
MRK.1.7	Yohana ofonjo ka waco ni, “Nyatoro luwan cen, ŋata loyan swa gi dwoŋ, m'akiripi kada luŋirok piny gonyo rigo thol war pere. 
MRK.1.8	Abatisa win gi pi kende, to go bino kibatisa win gi Cuny Maleŋ.”
MRK.1.9	I hongo no ama Yesu owok'iye Nazareth i piny Galili aka Yohana obatisa go i jwom Yordan. 
MRK.1.10	Tekin Yesu wok i pi, oneno polo oyawere, to Cuny Maleŋ pie kwoŋe i cal p'akuru. 
MRK.1.11	Aka dwondi jo moro owok i polo ma waco ni, “In i Wodan m'amaro, asangala kodin.” 
MRK.1.12	Gikenyo Cuny Maleŋ otero Yesu i thim kama d'ogwaŋe. 
MRK.1.13	Yesu otieko kenyo ndelo piero aŋwen, munyo Sitan temo go; aka jomalaika jokonyo go.
MRK.1.14	Munyo otiek mako Yohana otwey go, to Yesu kidho Galili. Kenyo go ofonjo Wac Manyen Maber ma wok bongi Were. 
MRK.1.15	Go owaco ni, “Ndiri otundo, aka Ker pa Were ocore cegin. Ŋuti win reco mewin, aka wiyeyi Wac Manyen Maber.”
MRK.1.16	Munyo Yesu wotho dho thengi wakawaka ma Galili, oneno jokitoga, Simon kodi Andereya omin go, munyo oyido jociko bwo pajo i wakawaka. 
MRK.1.17	Yesu owaco rijo ni, “Luwan win abino loko win jokitoga ji.” 
MRK.1.18	Piyo piyo no joweyo bwo pajo, to joluwo go. 
MRK.1.19	Munyo owotho nyaka mathin, odoko oneno Yakobo gi Yohana wot Zebedayo m'oyido jonitie i ye pajo joyiko bwo pajo. 
MRK.1.20	Piyo no to lwoŋo jo, to joweyo ba gin Zebedayo kodi jotic pere i ye to joluwo go.
MRK.1.21	Gikenyo Yesu gi jofonjirok pere jokidho Kapernaum; aka i ndelo ma Sabato, Yesu odonjo i kitipa pa jom'oyeyo pa Joyuda to fonjo. 
MRK.1.22	Ji jouro swa, rupiri go ofonjo pa ŋata nigi meni, makiweno paka jondiko. 
MRK.1.23	Piyo piyo no dhano ma cuny m'ocido oyido ni kwoŋe odonjo i kitipa pa jom'oyeyo pa Joyuda ni pil, to cako koko ni, 
MRK.1.24	“Imito timo wan nedi, Yesu Janazareth? Ibino ka reyo wan woko? Aŋeyin, i ŋataleŋ pa Were.” 
MRK.1.25	Yesu obwoko go munyo waco ni, “Liŋi, aka woki woko kwoŋ go.” 
MRK.1.26	Gikenyo cuny m'ocido no oyengo ŋato gi meni to wok kwoŋe munyo koko gi derino madwoŋ. 
MRK.1.27	Gino omiyo ji je dhier tektek to wegi jopenjere kendi gin ni, “To me aŋo? Kole me fonji manyen! Go oro kiri cuny m'ocido wok aka jowinjo go!” 
MRK.1.28	Gikenyo nyinge olak iy'adec ma Galili je parom.
MRK.1.29	Tekin jowok i kitipa pa jom'oyeyo pa Joyuda, Yesu kodi Yakobo jokidho kodi Andereya peco pa Simon. 
MRK.1.30	Or Simon madhako onwaŋo nitie i kanindo kwoŋe oowere, to jowaco ri Yesu mayot paka dhakodwoŋ no two. 
MRK.1.31	Yesu okidho bonge, omako cinge, to dheno ay malo. Ameno two no oweyo go, to go cako rweyo jo.
MRK.1.32	Othieno no, munyo waŋceŋ otieko podho, ji jokelo ri Yesu jotwo je, kodi joma onwaŋo jwogi nikwoŋ gin. 
MRK.1.33	Ji ma tindi gipi to jowura rigo dhiot. 
MRK.1.34	Yesu obotho ji madit m'onwaŋo joramere gi two m'opokere opokere: Go oriemo woko jwogi bende, ma k'oyeyo jo luwo, rupiri oyido joŋeyo go.
MRK.1.35	Yawere mere odikin, ma piny fodi k'ocot, Yesu ocew to wok i ot no, to kidho gicen kwayo. 
MRK.1.36	To Simon gi wadi jowok rango go, 
MRK.1.37	aka munyo jonwaŋo go, jowaco rigo ni, “Dhano je dwarin.” 
MRK.1.38	Yesu odwoko ni, “Ere wakidhi win i tindi man, afonji korago bende; kole gino ama okelan.” 
MRK.1.39	Owotho Galili munyo fonjo i kitipa pa jom'oyeyo pa Joyuda, kendo munyo riemo woko jwogi kwoŋ ji.
MRK.1.40	Gikenyo jadhowo moro obino bothi Yesu, to guro conge piny, to kwayo go ni, “K'iyeyo, inyalo bothan.” 
MRK.1.41	Yesu omako gine wor, aka ocwayo cinge ogeyo go, to waco ni, “Ayeyo; bothi.” 
MRK.1.42	Gikenyo won, dhowo no oeye kwoŋ ŋato, to kwoŋe cango m'olony. 
MRK.1.43	Yesu ociko go teltel munyo sewila go ni, 
MRK.1.44	“Ikir'iwaci ri nyatoro gime; kidhi inyuthere i waŋ jacway ri Were i wi migam, aka imiy go mic paka Musa oketho i cik, aka dhano je woŋey ni itieko both adieri.” 
MRK.1.45	To jalo ocako nyayo wac no iye je, m'omiyo Yesu odoko k'onyalo donjo i tindi kamaler, to bedo gicen kama ongoye iye ji, aka kenyo ama ji jobin'iye bonge wok kaman man je.
MRK.2.1	Munyo ndelo okadho manok, Yesu ogik Kapernaum, aka wac olak ni go odwoko yu peco. 
MRK.2.2	Gikenyo ji jocokere kiri i dhiot m'ongoye ka leŋo, to go fonjo jo. 
MRK.2.3	Munyo fodi go fonjo, ji aŋwen jokelo nyatoro ma two nyaŋinya. 
MRK.2.4	To paka lwak ji k'oyeyo jo baro royo ma rwako go bongi Yesu, jomwomo wiy ot kam'otitere gi Yesu, aka munyo joyawo hola ma romo, jocwayo kitanda ma janyaŋinya no oyido onind'iye cuka otundo piny. 
MRK.2.5	Munyo Yesu oneno yeyo pajo, owaco ri janyaŋinya no ni, “Nyathi paran, reco perin ocwaki rin.” 
MRK.2.6	Kenyo onwaŋo nitie jondiko moro, to wegi joparo kendi gin ni, 
MRK.2.7	“Raŋo ma ŋatin luwo ama? Kole go luwo gima k'otire kwoŋ Were? Ŋata bende nyalo cwako reco makiweno Were won?” 
MRK.2.8	Yesu oŋeyo ni meno a paro m'oyido jonigine, to waco rijo ni, “Raŋo ma wibedo gi paro no i cuny win? 
MRK.2.9	Aŋo mayot waco? Waco ri janyaŋinya ni, reco perin ocwaki rin, kosa ni, ay malo, itiŋ kitanda perin iwothi? 
MRK.2.10	Ere weyi anyuthi win ni Wod Dhano nigi meni i piny ka ma cwako reco.” Gikenyo owaco ri janyaŋinya no ni, 
MRK.2.11	“Awaco rin, ay malo, tiŋi kitanda perin idok peco.” 
MRK.2.12	Jalo oay malo, otiŋo kitanda pere, to wotho i waŋ ji je, aka joje jodhier to jopako Were munyo jowaco ni, “fodi oyido wakineno gima cale ama.”
MRK.2.13	Yesu odoko okidho dho thengi wakawaka ma Galili, aka lwak ji jocokere bonge, to fonjo jo. 
MRK.2.14	Aka munyo wotho, oneno Levi jacoki misolo, wod pa Alfayo, obedo piny i ot ma misolo, to waco rigo ni, “Luwan.” Jalo oay malo to luwo Yesu. 
MRK.2.15	Rumacen, Yesu okidho peco pa Levi gi jofonjirok pere, to bedo dhower. Jocoki misolo kweth kodi joreco bende joluwo go yukoro. Joje bende jocemo kanyacel gi Yesu. 
MRK.2.16	Munyo jondiko ma dier Jofarisayo joneno Yesu cemo kodi joreco gi jocoki misolo, jopenjo jofonjirok pere ni, “Raŋo ma go cemo gi jocoki misolo kodi joreco?” 
MRK.2.17	Munyo Yesu owinjo gino, odwoko jo ni, “Jom'olama ama jokiyeny jamilerwa, to joma two ayino: Kole akibino lwoŋo jomabeyo, t'abino lwoŋo joreco ayino.”
MRK.2.18	Ndelo moro munyo jofonjirok pa Yohana Jakibatisa kodi apa Jofarisayo onwaŋo joriyo kec, jomoro jobino to jopenjo Yesu ni, “Raŋo ma jofonjirok pa Yohana Jakibatisa kodi apa Jofarisayo joriyo kec aka aperin jokiriy?” 
MRK.2.19	Yesu odwoko jo ni, “To, wendo ma jonitie i kalima ma nywomirok jonyalo nedi riyo kec ma to jamweha fodi nitie gi jo? I hongo ma go fodi nigi jo jokiriy kec be. 
MRK.2.20	To ndir bino tundo ma jamweha bino ey'iye bongi jo, meno aka nyaka jocaki riyo kec.”
MRK.2.21	“Ongoye ŋata kwoyo kiremo nanga ma fodi nyen wi nanga m'oti. K'otimo ameno, kiremo manyen bino ywayo woko kasegere nanga no to medo yec malac loyo waŋe macon. 
MRK.2.22	Ongoye ŋata konjo vini manyen i mugowa pien mere m'oti; k'otimo ameno, mugowa pien bino yec to vini oy, to go keŋ vini kiri gi mugowa no je. To vini manyen bende ikonjo i migowa pien manyen!”
MRK.2.24	Gino omiyo Jofarisayo jopenjo go ni, “Raŋo ma jofonjirok perin joturo Cik ma Sabato?” 
MRK.2.25	Go odwoko ni, “Fodi wikisoma ye gima cango Daudi otimo munyo go kodi ji pere oyido jongoye gi gir'acama: 
MRK.2.26	Paka go odonjo i Ot pa Were i ndir pa Abiatha, jadwoŋ pa jocway ri Were i wi migam aka ocamo mugat ma jocway ri Were i wi migam kende ama oyey jo camo, to miyo ji pere bende?” 
MRK.2.27	Gikenyo Yesu owaco rijo ni, “Sabato okethi ma bero pa dhano, to dhano k'ocwey ri Sabato; 
MRK.2.28	am'omiyo Wod Dhano dhumo kiri Sabato bende.”
MRK.3.1	Gikenyo Yesu odoko odonjo i kitipa pa jom'oyeyo pa Joyuda, aka dhano ma cinge oŋinyere onwaŋo nitie kenyo. 
MRK.3.2	Kenyo bende oyido nitie jomoro ma jokiyo neno ni kono Yesu obothi ŋato i ndelo ma Sabato, ŋey jowokethi kwoŋe banja. 
MRK.3.3	Yesu owaco ri ŋata cinge otho no ni, “Biye malo ka.” 
MRK.3.4	To Yesu penjo jo ni, “Cik yeyo wan timo bero i ndelo ma Sabato, kosa raco ayin? Botho kwo, kosa neko ayin?” To joliŋaliŋa. 
MRK.3.5	Yesu ogawo jo gi keme, rupiri cuny jo oyido nwaŋ, aka owaco ri ŋato ni, “Riey cingin.” Ŋato orieyo cinge, to cinge bedo maber kicutho. 
MRK.3.6	Gikenyo Jofarisayo jowok woko, aka piyo piyo no jo kodi jopa Herode jocako thumo rieko ma neko Yesu.
MRK.3.7	Yesu gi jofonjirok pere jokidho dho wakawaka. Aka lwak ji joluwo go ji ma jowok Galili kodi Yuda, 
MRK.3.8	i tindi Yerusalem kodi iy'adec ma Idumeya, gi ma loka Yordan, gi ma yu tindi Tire kodi Sidon. Lwak ji me jobino munyo jowinjo gima Yesu oyido timo. 
MRK.3.9	Yesu owaco ri jofonjirok pere dwaro rigo ye wobed'iye, munyo oneno ni lwak ji no jonyalo diyo go; 
MRK.3.10	ato go oyido otieko botho ji mathoth, am'omiyo dhano je m'onwaŋo nigi two orire bonge ni wonyali geyo go. 
MRK.3.11	Aka bin cuny m'ocido mani kwoŋ ji ka joneno Yesu, jogore piny ruwaŋe to jokoko ni, “In i Wod Were”. 
MRK.3.12	Yesu ociero cuny m'ocido kicutho miyo ji ŋeyo go.
MRK.3.13	Yesu okidho wi got, to lwoŋo bonge joma go won omito, to jobino bonge. 
MRK.3.14	Go oyero ji apar g'ario bedo bonge, g'atoŋa ma oro jo fonji rumacen, 
MRK.3.15	gi nwaŋo meni ma riemo woko jwogi. 
MRK.3.16	Me a j'apar g'ario ma go oyero: Simon m'omiyo nyinge ni Petero; 
MRK.3.17	Yakobo gi Yohana wot Zebedayo m'omiyo jo nyingi gin ni “Bonages.” Dwoŋ mere ni joma mwoc pa lithkoth. 
MRK.3.18	Andereya, Filipo, Batholomayo, Matayo, Toma, Yakobo wod pa Alfayo, Tadeyo, Simon Jalweny ri nono pere, 
MRK.3.19	kodi Yuda Iskariot m'ocamo rigo sereko.
MRK.3.20	Yesu odok peco, aka lwak ji odoko jocokere bonge ma jok'onyalo yeyo jo kada cemo. 
MRK.3.21	Munyo wade pere jowinjo wac no, jobino ni jowomaki go, rupiri ji oyido jowaco ni wiye onyekere. 
MRK.3.22	Jondiko ma jowok Yerusalem joero waco ni, “Belzebul ni kwoŋe, aka riemo jwogi gi meni pa Belzebul.” 
MRK.3.23	Gikenyo Yesu olwoŋo jo bonge to cako bolo rijo agecin moro ni, “Sitan nyalo riemo woko Sitan nyawote nedi?” 
MRK.3.24	Ka ker moro won otiakere munyo ji mere wegi jolwenyo kendi gin, kole ker no kinyal cungo. 
MRK.3.25	Ka peco moro otiakere munyo ji ma kenyo wegi jolwenyo kendi gin, peco no bende kinyal cungo. 
MRK.3.26	Aka ka Sitan onyo won owire lwenyo gi wadi, kole meno ker pere otiakere kinyal cungo, aka cegin tur. 
MRK.3.27	Ongoye nyatoro manyalo donjo i ot pa dhano ma jameni, to nyaga gigipiny pere, ma kutho k'otweyo ŋato aka nyaka onyali kinyaga gigipiny pere.
MRK.3.28	“Adieri awaco riwin, reco pa ji je ibino cwako rijo, kada luwo gima k'otire kwoŋ gimaleŋ; 
MRK.3.29	To moro ma luwo gima k'otire kwoŋ Cuny Maleŋ, k'ocwaki go; meno otimo gimarac ma cil gi cil.” 
MRK.3.30	Yesu oluwo ameno rupiri jomoro oyido jotieko waco ni cuny m'ocido ni kwoŋe.
MRK.3.31	Yok Yesu gi wutmin go bende jotundo to jocungo woko aka jodhiro wac ni jomito neno go. 
MRK.3.32	Lwak ji onwaŋo obedo piny othoko go; to jowaco rigo ni: “Yokin kodi wutmin in icade jocungo woko jomito nenin.” 
MRK.3.33	Yesu odwoko ni, “Jokune ma mama gi wutmera?” 
MRK.3.34	Aka obolo waŋe oŋiyo jom'obedo piny thoko go, to waco ni, “Kole jome a mama gi wutmera. 
MRK.3.35	Dhano je ma timo gima Were mito, ŋato am'obedo omera, kodi nyamera kodi mama.”
MRK.4.2	Yesu ofonjo gigipiny madit munyo luwo i agecin, aka i fonji pere owaco ni, 
MRK.4.3	“Winji win! Dhano moro okidho cwoyo. 
MRK.4.4	Aka munyo bayo kodhi, megi opodho i thengi royo, to winyin jobino jodimo woko. 
MRK.4.5	Kodhi megi opodho wi tele kama lowo rep'iye; jokwako twi, rupiri lowo oyido rep. 
MRK.4.6	To munyo ceŋ oliel, orewo jo, to paka tiendi gin oyido orewere, joner to jothwo woko. 
MRK.4.7	Kodhi megi opodho kama dikudhin, aka kudhin odongo gi jo to mwonyo jo woko ma jok'onyalo nyak gimoro. 
MRK.4.8	Aka kodhi megi opodho i lowo maber ma diwa, to jonyak withi gin, ma megi nyingi gin piero adek, megi piero aucel, megi miya acel.”
MRK.4.9	Aka Yesu owaco ni, “Ŋata nigi ithe ma winjo wowinji.”
MRK.4.10	Gikenyo munyo Yesu oyido nikende, joma onwaŋo joni bonge, kanyacel gi jofonjirok pere apar g'ario, jopenjo go tiendi ageca me. 
MRK.4.11	Yesu owaco rijo ni, “Otiek miyo win ŋeyo nyaliŋliŋ ma Ker pa Were, to jonica ma joniwoko iwaco rijo gigipiny g'agecin.” 
MRK.4.12	 “Ŋey adieri,
MRK.4.12	Jowoŋiy to jok'onyal neno,
MRK.4.12	jowowinji to jok'onyal niaŋ,
MRK.4.12	Ipoyo di jonyalo gik bongi Were,
MRK.4.12	to cwako jo.”
MRK.4.13	Gikenyo Yesu openjo jo ni, “Kere wikuya dwoŋ ageca me? Onyo winoŋey nedi dwoŋ agecin man? 
MRK.4.14	Jacwoyo cwoyo wac pa Were. 
MRK.4.15	Diceŋ wac megi podho thengi royo; meno ji ma jowinjo wac no, to tekin jotieko winjo, to Sitan bino to kwalo woko wac m'onwaŋo ocwoy i cuny gin. 
MRK.4.16	Ji man jocale kodi kodhi m'opodho wi tele ma lowo rep'iye. Me a joma tekin jowinjo wac to jojolo gi kisangala. 
MRK.4.17	To wac no kimoki i cuny jo, aka bedo ye i cuny jo nyaka hongo macek. To ka teko kosa acanda moro obino, ro wac no, jono jopodho mayot. 
MRK.4.18	Ji man jocale kodhi m'ocwoy kama dikudhin. Me a joma jowinjo wac, 
MRK.4.19	to rembo ri kwo ma piny me, kodi awanya ma ŋaŋo ma piny kodi giman mathoth jomwonyo wac to kinyak gimoro. 
MRK.4.20	To ji megi jocale kodhi m'ocwoy i lowo maber ma diwa. Jowinjo wac, jojolo, aka wac nyak: Megi piero adek, megi piero aucel, megi miya acel.”
MRK.4.22	Kole gim'opan je ibino wodho kamaler, aka gim'oum ibino yawo kamaler. 
MRK.4.23	Ŋata nigi ithe ma winjo gim'afonjo wowinji.”
MRK.4.25	Aka ŋata nitie gi gigipiny mathoth ibino medo go man, ŋat'ongoye gine ibino mayo go kada nyaka mathin m'onwaŋo go nitie gine.”
MRK.4.26	Yesu owaco ni, “Ker pa Were cale dhano m'ocwoyo kodhi i ndelo pere. 
MRK.4.27	Go nindo wor, to cew odikin to yindin odieceŋ gipi, kareno kodhi twi to dongo. Go kiŋey kada paka gino dongo. 
MRK.4.28	Lowo won miyo gim'opidhi dongo to nyak. 
MRK.4.29	Gino kutho turo thiaŋ to ŋok, rumacen withe gi nyinge tegino. Ka kal ociek i ndelo, won ndelo kwanyo athero, rupiri keco otundo.”
MRK.4.30	Yesu odoko owaco ama: “Di wawaci ni Ker pa Were cale aŋo? Kosa ageca aŋo ma wanoori ma tito? 
MRK.4.31	Gime cale nyaka kodhi m'ondhilo ma i ndir ma pidho thin swa loyo kodhi man je ma piny. 
MRK.4.32	To ka otiek pidho, twi to dongo madwoŋ loyo yen wadi je; rieyo jange madongo, aka winyin jonyalo geto od gin i jange.”
MRK.4.33	Yesu bin fonjo ji munyo bolo agecin mathoth thoth paka meno. 
MRK.4.34	Oluwo gi jo i royo m'amiyo jowoniaŋ wac. Go k'oluwo gi jo m'ongoye agecin; to ka nitie gi jofonjirok pere wegi kakendi gin, tito rijo gimoro je gi thenethene mere.
MRK.4.35	Munyo piny oyutho, Yesu owaco ri jofonjirok pere ni, “Wapor win loka ma koca ma wakawaka.” 
MRK.4.36	Joweyo lwak ji, to jodonjo i ye gi Yesu wegi kendi gin, to jocako cewirok. Ye megi oyido bende nitie kenyo. 
MRK.4.37	Gikenyo koyo madwoŋ obino gi meni to yengo wakawaka, to miyo pi sira to cako donjo i ye pa kidho poŋo. 
MRK.4.38	Yesu oyido nitie cen i ye, otheno wiye nindo. Jocewo go to jowaco rigo ni, “Jafonji, ikidew ni wacegin tho?” 
MRK.4.39	Yesu ocew, obwoko koyo no, to waco ri wakawaka ni, “Kudere! Kwe!” Aka koyo okwe to wakawaka je pie. 
MRK.4.40	Gikenyo Yesu owaco ri jofonjirok pere ni, “Wibwok aŋo? Wingoye gi yeyo kada masisiri?” 
MRK.4.41	Jodhier swa to wegi jowaco kendi gin ni, “Me ŋa me ma kiri koyo gi wakawaka je winjo wac pere!”
MRK.5.1	Yesu gi jofonjirok pere jopor loka man ma wakawaka ma Galili, to jodonjo i piny ma Gerasa. 
MRK.5.2	Tekin Yesu wok i ye, dhano moro m'owok i ŋungu m'iyik'iye ji oromo gi go. 
MRK.5.3	Ŋato oyido nitie gi cuny m'ocido, aka oyido bedo i kaliele. Ongoye moro m'onwaŋo nyalo tweyo go kada gi lijegere aka bedi liŋ. 
MRK.5.4	Ndiri mathoth onwaŋo itweyo cinge gi tiende, to hongo je codo woko lijegere, to ŋinyo woko okol ma tiende. 
MRK.5.5	Odieceŋ gi wor je go oyido helahela i kaliele kodi wi tendere munyo hola aka yaŋere gi telin.
MRK.5.6	Munyo fodi ŋato oyido nitie gi bor bor, oneno Yesu; piyo piyo to tukere gi ŋwec, to bino guro conge piny ruwaŋ Yesu, 
MRK.5.7	to koko gi derino madwoŋ ni, “Yesu, Wod Were Madwoŋ Maloyo! Iyenyo aŋo kwoŋan? Mondo aywakere rin i nyingi Were, ikir'imiyan candirok.” 
MRK.5.8	(Go owaco ama rupiri Yesu oyido otieko waco rigo ni, “Cuny m'ocido, eye woko kwoŋ jame.”)
MRK.5.9	Gikenyo Yesu openjo go ni, “Nyingin ŋa?” Ana go: “Nyingan Lwak, kole wamore swa.” 
MRK.5.10	Omedo ywakirok ri Yesu nike wokiri woriem jo woko i piny no.
MRK.5.11	Dwol mbiji madwoŋ onwaŋo nitie kenyo i thengi tendere jocemo. 
MRK.5.12	Cuny m'ocido no jokwayo Yesu ni, “Dhiri wan i dwol mbiji no, iyey wadonji i jo.” 
MRK.5.13	Yesu oyeyo jo. Cuny m'ocido jowok kwoŋ jalo to jodonjo i mbiji. Dwol mbiji ma romo cegin gana ario gipi jomwomere gi ŋwec wok dho thengi tendere to jomunyere i wakawaka.
MRK.5.14	Jokwath mbiji jokedhere gi ŋwec to jonyayo wac no i tindi kodi i ndelin kama ji onwaŋo jotiy'iye. Aka ji jokidho neno gim'otimere. 
MRK.5.15	Jobino bongi Yesu to joneno jal ma yado lwak ma jwogi ni kwoŋe. Go oyido obedo piny kenyo, orukere maber, aka wiye onyo otire; lworo omako jo je tektek. 
MRK.5.16	Jom'oneno gime jowaco ri joman gim'otimere kwoŋ jal ma yado jwogi opoŋ kwoŋe no, kodi gim'otimo mbiji. 
MRK.5.17	Gikenyo jokwayo Yesu nike woeye i piny pajo.
MRK.5.18	Munyo Yesu donjo i ye, jal ma yado jwogi opoŋ kwoŋe no okwayo go ni, “Yeyan aluwin.” 
MRK.5.19	To Yesu k'oyeyo go; kucel owaco rigo ni, “Dok peco thuwin iwaci ri jopeco gima Rwoth otimo rin, kendo paka go otimo rin wor madwoŋ swa.” 
MRK.5.20	Gikenyo ŋato omako royo to wotho i tindin apar (m'ilwoŋo ni Dekapoli), munyo waco ri ji gima Yesu otimo rigo; aka ji je ma jowinjo jouro tektek.
MRK.5.21	Munyo Yesu odoko opor loka man gi ye, aka oyido obedo thengi wakawaka, lwak ji jothoko go kenyo. 
MRK.5.22	Yayiro, rwoth ma kitipa pa jom'oyeyo pa Joyuda, bende obino. 
MRK.5.23	Aka munyo oneno Yesu, oriewere piny dho tiende to kwayo go gi geregere ni, “Nyaran two swa, mondo bowe ikidhi ikethi cingin kwoŋe wobedi maber.” 
MRK.5.24	Yesu omako royo gi go. Aka lwak ji madwoŋ oluwo go to thoko go ni rap.
MRK.5.25	Kenyo onwaŋo nitie dhako moro m'oyido otieko candere gi remo ma oy cowo hongo ma oro apar g'ario gipi; 
MRK.5.26	aka go onwaŋo otieko temo woth kwoŋ jomilerwa m'omore ma go fodi candere acanda. Dheno oyido otieko nyeko lim ma go oyido nitie gine je, to kabedo ma cango, two omedere ayino. 
MRK.5.27	Go oyido otieko ye winjo kwoŋ Yesu, riameno orire i dier ji yuŋeye to geyo nanga pere. 
MRK.5.28	Ato owaco g'icunye ni, “K'anogey kada nyaka nanga pere won, abino bedo maber.” 
MRK.5.29	Go ogeyo kanzu pa Yesu, to remo coki gi kenyo won, aka won bende owinjo ni two pere otieko cango. 
MRK.5.30	Munyo Yesu owinjo meni owok kwoŋe, owire piyo i dier ji to penjo ni, “Ŋat'ogeyo nangin paran?” 
MRK.5.31	Jofonjirok pere jodwoko ni, “Ineno lwak ji jodire kwoŋin ama aka odoko fodi ipenjo ni, ‘ŋat'ogeyan?’ ” 
MRK.5.32	To Yesu medo rango gi waŋe thenge gi thenge munyo mito neno ŋat'ogeyo go. 
MRK.5.33	Gikenyo dhako no owok kamaler gi lworo kodi kirin, rupiri oŋeyo gima go otimo; aka opodho ka tiendi Yesu to tito rigo gimoro je. 
MRK.5.34	Yesu owaco rigo ni, “Nyaran, yeyo perin obothin; dok peco i siem, aka two perin no woweyin kicutho.”
MRK.5.35	Munyo Yesu fodi luwo, jomoro jokonjere ma jowok pa Yayiro, rwoth ma kitipa pa jom'oyeyo pa Joyuda, to jowaco ni, “Nyarin otieko tho, odoko icando jafonji raŋo?” 
MRK.5.36	To Yesu kere onwaŋo winjo, am'omiyo owaco ri rwoth ma kitipa pa jom'oyeyo pa Joyuda ni, “Ikir'ilwor, bedi gi yeyo ayin.” 
MRK.5.37	Yesu k'oyeyo moro luwo go, kwanyo woko Petero gi Yakobo kodi Yohana omin go. 
MRK.5.38	Munyo jotundo peco pa rwoth no, Yesu oneno paka jokaliel joywak gi geregere, jogoyo ndur, aka jowoy. 
MRK.5.39	Aka munyo go odonjo i ot, owaco rijo ni, “Woy gi ywak me je mar'aŋo? Nyathi me k'otho, go nindo ayin.”
MRK.5.40	Gikenyo jonyero Yesu ayino, am'omiyo go oriemo joje woko, to kwanyo ba nyathi gi yokimere kodi jofonjirok pere, to donjo gi jo kam'opiel'iye nyathi no. 
MRK.5.41	Go omako cingi nyathi no to waco rigo ni, “Talitha, kumi!” Dwoŋ mere ni, “Nyathi manyako, awaco rin, ay malo.”
MRK.5.42	Piyo piyo no nyako no oay malo ni sew to cako woth; aka nyako nago no onwaŋo romo oro apar g'ario. Ji jobedo gi dhier swa munyo gime otimere. 
MRK.5.43	Yesu ociko jo teltel ni kiri jowowaci ri nyatoro; to oro jo miyo nyano gir'acama.
MRK.6.1	Yesu okidho i tindi ma thugin kodi jofonjirok pere. 
MRK.6.2	I ndelo ma Sabato, go ocako fonji i kitipa pa jom'oyeyo pa Joyuda aka munyo lwak ji m'onwaŋo nikenyo jowinjo go, jouro swa. Jowaco ni, “Go onwaŋo kune fonji me je? Rieko aŋo ni m'omiy go? Go nyalo nedi timo gir'aura? 
MRK.6.3	Me won ki japac, wod pa Maria, omin Yakobo kodi Yose kodi Yuda kodi Simon? Aka nyimin go jongoye bongi wan won ka?” Ameno to jokwero yeyo go. 
MRK.6.4	Yesu owaco rijo ni, “Jatuci wac Were kicay kaman, kwanyo woko i piny pere won, kodi bongi wade pere won kodi bongi jothugin wegi.” 
MRK.6.5	Yesu k'onyalo timo kenyo gir'aura madwoŋ, kada nende obotho nyaka jotwo moro manok munyo ketho cinge kwoŋ jo. 
MRK.6.6	Yesu ouro swa paka jono jongoye gi yeyo.
MRK.6.7	Yesu okidho loka moro macegin to fonjo ji kenyo. Go olwoŋo jofonjirok pere apar g'ario, to miyo jo meni ma riemo woko cuny m'ocido; 
MRK.6.8	ak'omiyo jo or ni, “Wikiri witiŋ gimoro je kwanyo woko luth, kendo wikiri witiŋ mugat kada mugowa moro kosa pesa. 
MRK.6.9	Ruki win war, to wikiri wiruki nangin ario.” 
MRK.6.10	Aka owaco rijo ni, “Ka widonjo peco moro, bedi win kenyo cuka winowoki iy'adec no. 
MRK.6.11	Ka witundo kamoro to jokwero jolo win, kosa winjo fonji mewin, ka wikadho teŋi win woko fukefuke ma tiendi win, paka ranyuth ma theko win gi jo.” 
MRK.6.12	Gikenyo jocako woth pajo munyo jofonjo ji ni jowoŋuti reco pajo. 
MRK.6.13	Joriemo woko jwogi mathoth, aka jowiro jotwo mathoth gi mo to jobotho jo.
MRK.6.15	To joman jowaco ni, “Go Elia.” Joman jowaco ni, “Go acel kwoŋ jotuci wac Were macon.” 
MRK.6.16	Munyo Herode owinjo gino, owaco ni, “Yohana, ma ndir ca aŋondo woko ŋute, ama odoko osukina kendo!” 
MRK.6.17	Herode won gipi ama ooro ji mako Yohana ni wobol katwec. Go otimo ameno ro wac pa Herodia, ma go onywomo, ma to meno oyido cipa Filipo, omin go. 
MRK.6.18	Yohana onwaŋo omena waco ri Herode ni, “K'obedo gim'otire in nywomo cipa omerin!” 
MRK.6.19	Gikenyo Herodia omako nge gi Yohana aka oyido yenyo neko go, to k'onyalo timo ameno. 
MRK.6.20	Herode onwaŋo lworo Yohana, rupiri oŋeyo ni Yohana obedo dhano maber kendo maleŋ. Am'omiyo oyido kuro go ma raco moro di k'onyalo podho kwoŋe. Herode onwaŋo omaro winjo luwo pa Yohana kada nende hongo je cunye onwaŋo waŋo go swa k'owinjo gima go waco.
MRK.6.21	Rumacen Herodia olimo hongo maber. Ndelo ma poyo nywolirok pa Herode otundo, aka Herode otimo kalima madwoŋ ri rwodhe madongo, kodi jotel pa Lwak jolweny, kodi ji ma joŋeyere ma Galili. 
MRK.6.22	Nyar Herodia odonjo kama wendo oyido jontie iye to mielo, to sangala Herode kodi wendo je tektek. Gikenyo Herode owaco ri nyano ni, “Imito amiyin aŋo? Abino miyin gimoro je m'inokway.” 
MRK.6.23	Owaco ri nyano gi kwoŋirok ni, “Aciko miyin gimoro je m'inokway, kad'adec ma ker paran!” 
MRK.6.24	Gikenyo nyano owok woko to penjo min ni, “Akway aŋo?” Min odwoko ni, “Wic Yohana Jakibatisa.” 
MRK.6.25	Nyano ogik mayot bongi kere to waco ni, “Amito imiyan wic Yohana Jakibatisa i sen pama won me!” 
MRK.6.26	Wac no omiyo kere kwoŋe okwe tektek, to k'onyalo thwono go, rupiri oyido otieko kwoŋirok i waŋ wendo pere je. 
MRK.6.27	Am'omiyo kere ooro jago pere kelo wic Yohana Jakibatisa. 
MRK.6.28	Jago okelo wic Yohana i sen to miyo nyako no, aka nyano omiyo yokimere. 
MRK.6.29	Munyo jofonjirok pa Yohana jowinjo gime, jobino to jokwanyo delkwoŋ Yohana to joyiko.
MRK.6.30	Jomoor jodwoko bongi Yesu to jowaco rigo gimoro je ma jotimo gi ma jofonjo. 
MRK.6.31	Aka owaco rijo ni, “Biye wakidhi win kamoro kakendi wan wiywomere ye mathin.” Ato ji kweth oyido jobino aka joman jokadho m'oyido jomono kiri jomoor cemo. 
MRK.6.32	Gikenyo jodonjo i ye, to jokidho kama bu ji, kama di jonyalo bed'iye kendi gin. 
MRK.6.33	To ji mathoth joneno munyo jokadho, aka joŋeyo jo, riameno joredo korago gi ŋwec wok i tindi je, aka jotelo kiri tundo kenyo ri Yesu gin. 
MRK.6.34	Munyo Yesu otundo loka, oneno lwak ji to mako wor gi jo, kwoŋbedo oyido jocale rombo ma bu jakwath, am'omiyo ocako fonjo jo gigipiny m'omore. 
MRK.6.35	Munyo piny onwaŋo cegin yutho, jofonjirok pere jobino bonge to jowaco rigo ni, “Kole ka dier thim, aka piny cegin yutho; 
MRK.6.36	sewila ji jowokidhi loka kodi i tindi macegin jowonyew cemo acama.” 
MRK.6.37	Yesu odwoko ni, “Win ama wimiy jo cemo acama.” Jopenjo go ni, “Imito wakidhi wanyew mugat ma siringi gana piero aŋwen wamiy jo jowocami?” 
MRK.6.38	Gikenyo Yesu openjo jo ni, “Winitie gi mugat adi? Kidhi win winen.” Munyo jonwaŋo mugat jowaco rigo ni, “Mugat abic gi rec ario.” 
MRK.6.39	Gikenyo Yesu ooro ji bedo piny i lum, i kitipin. 
MRK.6.40	Ji jobedo piny, i kitipin ma ji miya acel acele kodi ma piero abic abic. 
MRK.6.41	Gikenyo Yesu okwanyo mugat abic gi rec ario no, oŋiyo polo, to foyo Were, oturo mugat to miyo jofonjirok pere poko ji. Opok ji je, rec ario no bende. 
MRK.6.42	Dhano je ocemo to yeŋ. 
MRK.6.43	Gikenyo jofonjirok jocoko ŋinjeŋinje mugat gi rec m'odoŋ poŋ aditin apar g'ario. 
MRK.6.44	Cwo ma jocemo jobedo gana abic.
MRK.6.45	Ma piyo, Yesu ooro jofonjirok pere donjo i ye jowotel kadho yu loka Bethsayida, kareno go fodi sewila lwak ji. 
MRK.6.46	Munyo otieko kisewila jofonjirok pere, okidho wi tendere kwayo. 
MRK.6.47	Munyo piny oyutho, ye onwaŋo nitie i dier wakawaka, kareno Yesu nikende kam'othwo. 
MRK.6.48	Go oneno jofonjirok pere jofamba gi cewo ye, rupiri koyo oyido owok yuwiy jo dwoko jo cen. Munyo piny otundo keko, i dier sawa abuŋwen kodi apar g'ario, Yesu obino bongi jo munyo wotho wi pi. Onwaŋo go kadho kwoŋ jo, 
MRK.6.49	to joneno go wotho wi pi. Joparo ni go yamo to jokoko, 
MRK.6.50	rupiri munyo joneno go, lworo omako jo swa. Yesu oluwo gi jo mayot, ka waco ni, “Wikiri wirembi, me an. Wikiri wilwor!” 
MRK.6.51	Gikenyo go odonjo i ye bongi jo, to koyo kwe. Jofonjirok jodhier swa, 
MRK.6.52	rupiri fodi oyido jok'oniaŋ odoco kwoŋ gir'aura ma mugat; oyido tek rijo niaŋ gino.
MRK.6.53	Yesu gi jofonjirok pere jokalo wakawaka to jotundo loka Genesaret, kama jotwey'iye ye pajo kwoŋ loc. 
MRK.6.54	Munyo jowok i ye, ji joŋeyo Yesu mayot. 
MRK.6.55	Ji joringo, jothoko piny iy'adec no parom, to jokelo rigo jotwo ma jotiŋo i par, kama jowinjo ni go niye. 
MRK.6.56	Aka kama Yesu okidh'iye je, iy'adec moro, i tindi, kosa loka moro, ji jokelo rigo jotwo i katale, to jokwayo go ni woyeyi jotwo jowogey kada nyaka dhok nanga pere won; aka joma jogeyo dhok nanga pere je jobedo maber.
MRK.7.1	Jofarisayo kodi jondiko megi ma jowok Yerusalem jocokere bongi Yesu, 
MRK.7.2	aka joneno jofonjirok pere megi jocemo gi cingi gin ma dicilo, dwoŋ mere ni jok'ologo maber andha, aka cik pa Joyuda kiyey gino. 
MRK.7.3	(Ato Jofarisayo kodi Joyuda joluwo kite pa kwarere pajo macon, m'oyido kicem mafodi k'ologi paka cik mere waco. 
MRK.7.4	Ka jowok i katale jokicem mafodi jok'olwoko kor cingi jo gi pi paka cik waco. Odoko nitie kite man mathoth thoth ma jomako paka lwoko kikopere, degi, kodi atewe.)
MRK.7.5	Am'omiyo Jofarisayo me kodi jondiko jopenjo go ni, “Raŋo ma jofonjirok perin jokiluwi kite pa kwarere mawan macon, kabedo ma cemo gi cingi gin ma dicilo?” 
MRK.7.6	To go waco ni,
MRK.7.6	“Kere Isaya cango oluwo gir'adieri kwoŋ wijorendirok i Ndiko Maleŋ ni,
MRK.7.6	‘Ji me jomiyan dwoŋ gi dhok gin kende, to cuny gin nitie bor kodan.
MRK.7.7	Jokilaman g'adieri,
MRK.7.7	aka gima jofonjo obedo nyaka,
MRK.7.7	kula ma ji wegi ama joketho.’
MRK.7.8	Wibolo gicen or pa Were,
MRK.7.8	to wicwire kwoŋ kula pa ji ayino.”
MRK.7.9	Yesu omedere gi waco ni, “Wiriek swa ri nwaŋo royo ma bolo gicen cik pa Were, ŋey witiy gi kula mewin wegi! 
MRK.7.10	Kole Musa cango owodho cik ni, ‘Lwor benin gi yokin.’ Gi man ni, 
MRK.7.11	‘Ŋata luwo marac kwoŋ bamere kosa yokimere woneki woko.’ To win wifonjo ni ka moro nitie gi gimoro ma go oyido nyalo konyo gine bamere kosa yokimere, to waco ni, ‘Me Korban.’ (Dwoŋ mere ni gipa Were.) 
MRK.7.12	Meno go onyo otieko limo kagoŋirok ma kwero konyo bamere kosa yokimere. 
MRK.7.13	Ameno wicayo wac pa Were gi kula ma wiwegi wifonjo ji, aka winitie gi gigipiny man mathoth ma cale gi me ma wikethere timo.”
MRK.7.14	Yesu odoko olwoŋo ji bonge to waco rijo ni, “Ciki win ithi win wijoje aka winiaŋ gim'akidho waco. 
MRK.7.15	Gima woko ma donjo i dhano ama kiloki go makoc, to gima wok i cunye ama loko go makoc. 
MRK.7.16	[Ŋata nigi ithe ma winjo, wowinji”].
MRK.7.17	Munyo go oeye bothi lwak ji to donjo i ot, jofonjirok pere jopenjo go dwoŋ ageca no. 
MRK.7.18	Yesu owaco ni, “Kere wibende wikuya? Fodi wikiniaŋ kwoŋ gime? Wikiniaŋ ni gima woko ma donjo i dhano ama kiloki go makoc, 
MRK.7.19	rupiri kidonji i cunye, to donjo i iye ayino aka rumacen wok woko?” (Gi wac no, Yesu onyutho ni cemo je ber acama.) 
MRK.7.20	Aka omedo waco ni, “Kole gima wok i dhano ama loko go makoc, 
MRK.7.21	rupiri i cuny dhano ama reco caker'iye: Cot, kwo, neki, turo cik ma nywomirok, 
MRK.7.22	woro, reco, twodo, kidakana, nyeko, kedho reco pa joman, pakirok kodi timo gimiŋo. 
MRK.7.23	Reco me je wok i dhano aka loko go makoc.”
MRK.7.24	Yesu oeye kenyo to kidho iy'adec macegin gi tindi ma Tire kodi Sidon. Go odonjo i ot, aka k'omito ni nyatoro woŋey ni go nitie kenyo, to k'onyalo muŋere. 
MRK.7.25	Gikenyo dhako moro, ma cuny m'ocido oyido nikwoŋ nyare, owinjo kwoŋ Yesu to bino bonge mayot, to podho ka tiende. 
MRK.7.26	Dheno onwaŋo obedo Japath, anywola ma Fonisia ma wok Siria. Go okwayo Yesu nike woriem woko jwogi no kwoŋ nyare. 
MRK.7.27	To Yesu dwoko ni, “Weyi kutho watel pidho nyithindho; k'obedo gim'otire kwanyo cemo pa nyithindho gi bolo ri gwokere.” 
MRK.7.28	Ana dheno, “Ey, Jadwoŋ, to kole kada gwokere ma tiendi meza bende jocamo ye kada nyaka ŋinjeŋinje cemo ma nyithindho jocamo odoŋ!” 
MRK.7.29	Yesu owaco rigo ni, “Ro luwo perin me, ere dok peco, jwogi otieko wok kwoŋ nyarin!” 
MRK.7.30	Dhako no odok peco to nwaŋo nyare i kanindo kareno jwogi adieri otieko wok kwoŋe kicutho.
MRK.7.31	Yesu owok iy'adec ma Tire to luwo royo ma Sidon, iy'adec ma Dekapoli, munyo kidho dho wakawaka ma Galili. 
MRK.7.32	Jomoro jokelo rigo obadha ma ithe otho aka lewe odole, to jokwayo Yesu ni wokethi cinge kwoŋe. 
MRK.7.33	Yesu okwanyo ŋato otero gicen, aka oketho lwet cinge i ithe ario je, to ŋulo law i cinge to geyo gine lew ŋato. 
MRK.7.34	Gikenyo Yesu oŋiyo malo i polo, to omo cunye tektek, aka owaco ri ŋato ni, “Efifatha.” Meno nyaka ni “Yawere.” 
MRK.7.35	Piyo piyo no ithi ŋato oyawere, tiendi lewe ogonyere, to cako luwo maber. 
MRK.7.36	Yesu ociko jo teltel ni kiri jowowaci ri nyatoro. To paka omedo ciko jo, apaka bende jomedo nyayo wac no iye je. 
MRK.7.37	Ji je ma jowinjo wac no jouro swa. Jowaco ni, “Go otimo gimoro je maber; go miyo kiri joma ithi gin otho winjo wac, kodi obadhin luwo.”
MRK.8.1	Rumacen ma ndelo manok, lwak ji man madwoŋ odoko ocokere kanyacel. Munyo cemo orumo kwoŋ jo, Yesu olwoŋo jofonjirok pere to waco rijo ni, 
MRK.8.2	“Cunyan raman ri ji me, rupiri jotieko bedo kodan ndelo adek gipi, aka onyo pama jongoye gi gir'acama. 
MRK.8.3	K'anowaci rijo dok peco ma kutho akimiyo jo cemo, jobino loc i royo to jopodho, aka megi kwoŋ jo jowok kamabor tektek.” 
MRK.8.4	Jofonjirok pere jopenjo go ni, “Kune i thim ka ma dhano nyalo nwaŋ'iye cemo ma yeŋo ji me je?” 
MRK.8.5	Yesu openjo jo ni, “Winitie gi mugat adi?” Jodwoko ni, “Mugat abirio.” 
MRK.8.6	Gikenyo go ooro lwak ji bedo piny. Aka okwanyo mugat abirio no, to foyo Were, oturo, to miyo jofonjirok pere poko ji, to jofonjirok jotimo ameno. 
MRK.8.7	Oyido jonitie gi nyaka ongwek manok bende. Munyo Yesu otieko foyo Were, oturo rec no bende, aka owaco ri jofonjirok poko ji. 
MRK.8.8	Dhano je ocemo to yeŋ; aka jocoko ŋinjeŋinje m'odoŋ, 
MRK.8.9	to poŋo aditin abirio. 
MRK.8.10	Piyo piyo no Yesu odonjo i ye gi jofonjirok pere, to jokidho iy'adec ma Dalmanutha.
MRK.8.12	Yesu oywe ywe mabor aka owaco ni, “Raŋo ma luse ji me jokwayo ranyuth? Adieri awaco riwin, ongoye ranyuth m'ibino miyo ji me.” 
MRK.8.13	Gikenyo oweyo jo, ogik i ye, to cewere loka man.
MRK.8.14	Jofonjirok wiy jo owil gi kwanyo mugat moro, aka oyido jonitie gi mugat acel kende i ye. 
MRK.8.15	Yesu ofonjo jo ni, “Gwokere win, aka kure win kwoŋ thow pa Jofarisayo kodi thow pa Herode.” 
MRK.8.16	Jofonjirok jocako luwo kendi gin ni, “Go waco ama rupiri wakitiŋo mugat moro!” 
MRK.8.17	Yesu oŋeyo gim'onwaŋo jowaco, riameno openjo jo ni, “Raŋo ma wiluwo kendi win kwoŋ mugat ma wikitiŋo? Fodi wikiniaŋ kwoŋ gim'otimere ndir ca; cuny win olokere manwaŋ? 
MRK.8.18	Winitie gi waŋ win to raŋo wikinyal neno? Winitie gi ithi win to raŋo wikinyal winjo? 
MRK.8.19	Kere i ndelo ma atur'iye mugat abic ri ji gana abic, aditin adi m'opoŋ'iye ŋinjeŋinje ma wicoko?” Jodwoko ni, “Apar g'ario.” 
MRK.8.20	Yesu odoko openjo jo ni, “Aka munyo aturo mugat abirio ri ji gana aŋwen, aditin adi m'opoŋ'iye ŋinjeŋinje m'odoŋ ma wicoko?” Jodwoko ni, “Abirio.” 
MRK.8.21	To penjo jo ni, “Onyo fodi wikiniaŋ kwoŋ gime?”
MRK.8.22	Yesu kodi jofonjirok pere jotundo Bethsayida kama jomoro jokel'iye rigo ŋata waŋ'otho, to jokwayo Yesu ni wogey go. 
MRK.8.23	Yesu omako cingi ŋato to tero go gi bor wok iy'adec no. Munyo otieko ŋulo law i waŋ ŋato, oketho cinge kwoŋe to penjo go ni, “Inyalo neno gimoro?” 
MRK.8.24	Ŋato otemo neno to waco ni, “Ey, anyalo neno ji, to jocale yen ma wotho.” 
MRK.8.25	Aka Yesu odoko oketho cinge i waŋ ŋato. Rume ŋato oyaro waŋe kendo waŋe obedo maber, to cako neno gimoro je maber. 
MRK.8.26	Yesu ooro go wodoki peco gi wac me ni, “Ikir'idonji iy'adec ma Bethsayida.”
MRK.8.27	Rumacen Yesu kodi jofonjirok pere jomako royo ma kidho i calo ma Kesereya Filipi. Munyo jowotho, openjo jo ni, “Waci ran win: Ji jowaco ni an aŋa?” 
MRK.8.28	Jodwoko ni, “Jomegi jowaco ni in Yohana Jakibatisa, joman ni in Elia, aka joman ni in acel kwoŋ jotuci wac Were.” 
MRK.8.29	Aka go openjo jo ni, “To win, wiwaco ni an aŋa?” Petero odwoko ni, “In Kristo!” 
MRK.8.30	Yesu ociko jo ni, “Wikiri wiwaci ri nyatoro gima wiŋeyo kwoŋan.”
MRK.8.31	Gikenyo Yesu ocako fonjo jofonjirok pere ni Wod Dhano bino candere tektek, kendo jotel pa ji kodi jotel pa jocway ri Were i wi migam kodi jondiko jobino kwero go. Ibino neko go to i ndelo mar'adek go bino cerino. 
MRK.8.32	Otito rijo gino maber swa. Gikenyo Petero otero go gicen to cako kipusa go. 
MRK.8.33	To Yesu wire ŋiyo jofonjirok pere, to bwoko Petero ni, “Eye bongan, Sitan. Paro perin obedo paro pa ji makiweno apa Were.”
MRK.8.35	Rupiri ŋata mito botho kwo pere bino rwenyo woko, to ŋata rwenyo woko kwo pere kwoŋbedo an kodi ro Wac Manyen Maber, bino botho kwo pere. 
MRK.8.36	Aŋo ma dhano olim ka oloki piny gipi apere, to rwenyo woko kwo pere won? 
MRK.8.37	Aŋo ma dhano nyalo miyo ma wilo gine kwo pere? 
MRK.8.38	Am'omiyo ka dhano wiye okwot kodan gi fonji paran, i ndir ma ji kuy'iye Were, ndir ma ji odakan iye, Wod Dhano bende wiye bino kwot gi ŋato ka go dwoko i dwoŋ pa Bamere kanyacel gi jomalaika maleŋ.”
MRK.9.1	Aka omedo waco ni, “Adieri awaco riwin, nitie jomegi kwoŋ win ka ma jok'otho mafodi jok'oneno Ker pa Were ka bino gi meni.”
MRK.9.3	aka nangin pere olokere matar, ma minyin ma ongoye ŋata nyalo lwoko nangin to lony matar amanago. 
MRK.9.4	Gikenyo joneno Elia gi Musa munyo joluwo gi Yesu. 
MRK.9.5	Petero oluwo malo ka waco ri Yesu ni, “Jafonji, ber riwan bedo ka, weyi wageti kayindere adek, acel rin, acel ri Musa, acel ri Elia.” 
MRK.9.6	Ato oyido go kuya gir'awaca, rupiri lworo oyido omako jo tektek. 
MRK.9.7	Pondeponde obino to umo jo gi tipo mere, aka derino owok i pondeponde ma waco ni, “Me Wodan m'amaro, winji win, go.” 
MRK.9.8	Gikenyo jopoyo munyo joneno korin gi korin, to jok'oneno nyatoro man kwanyo woko Yesu won kende gi jo.
MRK.9.9	Munyo joloro wi got, Yesu ociko jo ni, “Wikiri wiwaci ri nyatoro gima wiwok neno, cuka Wod Dhano otiek cerino kwoŋ jom'otho.” 
MRK.9.10	Jofonjirok joliŋ gi wac no, to wegi jopenjere kendi gin ni dwoŋ cerino kwoŋ jom'otho no obedo aŋo. 
MRK.9.11	Gikenyo jopenjo Yesu ni, “Raŋo jondiko jowaco ni Elia ama ripo telo bino?” 
MRK.9.12	Yesu odwoko ni, “Adieri Elia ama kutho ripo telo bino ŋey woyiki gimoro je. To raŋo ma Ndiko Maleŋ bende waco ni Wod Dhano bino limo candirok madwoŋ t'ikwero go! 
MRK.9.13	To awaco riwin, kole Elia otieko bino to ji jotimo rigo gima joyenyo je, paka Ndiko Maleŋ luwo kwoŋe.”
MRK.9.14	Munyo Yesu kodi jofonjirok pere adek no jogik bongi jofonjirok pere man, jonwaŋo ji kweth jothoko jono kareno jondiko jopiemo kodi jo. 
MRK.9.15	Tekin ji joneno Yesu, jobwok swa to joringo bonge to jom'otho go. 
MRK.9.16	Yesu openjo ni, “Oyido wipiemo aŋo gi jo?” 
MRK.9.17	Ŋat'acel i dier ji odwoko ni, “Jafonji, akelo wodan bongin, rupiri cuny m'ocido ni kwoŋe aka kinyal kada luwo. 
MRK.9.18	Hongo je ka jwogi no omonjo go, rwato go piny, aka bwoyo wok i dhoke, aka mwodo lake, to thwo matek. Akwayo jofonjirok perin ni joworiemi woko jwogi no, to jok'onyalo.” 
MRK.9.19	Yesu owaco rijo ni, “A luse ji m'ongoye gi yeyo! Anobedi gi win kiri keraŋo? Anodiy cunyan gi win kiri keraŋo? Keli win go bongan ka.” 
MRK.9.20	Jokelo jayac no bongi Yesu, to tekin jwogi man kwoŋe neno Yesu, go opodho piny, to ŋindere i lowo kareno bwoyo wok i dhoke. 
MRK.9.21	Yesu openjo bamere ni, “Ocowo hongo aŋo cuka jwogi maki go?” Go odwoko ni, 
MRK.9.22	“Wok i thino pere. Ndiri madit otemo neko go munyo bolo go i mac kodi i pi. Maki gi wan wor, k'inyalo ikony wan!” 
MRK.9.23	Yesu odwoko ni, “K'inyalo kendo ayin! Gimoro je nyalere ri dhano man gi yeyo.” 
MRK.9.24	Piyo no ba jayac oluwo malo ni, “Ayeyo, kony ngoye gi yeyo paran!”
MRK.9.25	Munyo Yesu oneno lwak ji rikere kwoŋe, owodho or ri cuny m'ocido ni, “Jwogi no ma ithe otho, m'obadha, ariemin eye kwoŋ jayac me aka ikir'igik kwoŋe kendo.” 
MRK.9.26	Jwogi okoko malo, omiyo jayac no otho fum, to eye kwoŋe. Jayac no ocale p'otho, m'omiyo dhano je owaco ni, “Otieko tho.” 
MRK.9.27	To Yesu omako cinge to tiŋo go malo, to won tekere cungo. 
MRK.9.28	Munyo Yesu otieko donjo i ot, jofonjirok pere jopenjo go nyaliŋliŋ ni, “Raŋo ma wakinyalo riemo woko jwogi no?” 
MRK.9.29	Yesu odwoko ni, “Kiti jwogi me riemo mere tek k'ongoye kwayo gi riyo.”
MRK.9.30	Yesu gi jofonjirok pere munyo jowok kenyo, joluwo Galili. Go k'omito ji jowoŋey kama go niye, 
MRK.9.31	rupiri oyido go fodi fonjo jofonjirok pere, ka waco rijo ama: “Ibino mako Wod Dhano t'iketho i cingi joma jobino neko go; to ceŋ mar'adek go bino cerino.” 
MRK.9.32	To jok'oniaŋ dwoŋ wac no, to jolworo penjo go.
MRK.9.33	Yesu gi jofonjirok pere jobino Kapernaum, aka munyo jo ni ot, openjo jo ni, “Onwaŋo wipiemo aŋo i royo?” 
MRK.9.34	Jok'odwoko go, kwoŋbedo oyido nyaka jowok piem wegi kendi gin ni ŋa kwoŋ jo maloyo wadi gi dwoŋ. 
MRK.9.35	Yesu obedo piny, olwoŋo j'apar g'ario no to waco rijo ni, “Ŋata mito bedo marapena, ripo bedo macowe kwoŋ ji je, kendo jatic ri wadi je.” 
MRK.9.36	Gikenyo go okwanyo nyathi moro, to waco rigo cungo i dier jo, to ketho cinge umo gine go, to waco rijo ni, 
MRK.9.37	“Dhano je ma jolo nyaka nyathi me i nyingan, meno jolan; aka ŋata jolan meno kijolan kendan, to jolo kiri ŋat'ooran bende.”
MRK.9.38	Gikenyo Yohana owaco ri Yesu ni, “Jafonji, wanwaŋo ŋatimoro riemo woko jwogi i nyingin; to paka go k'obedo acel kwoŋ wan, waciero go timo ameno.” 
MRK.9.39	Yesu owaco rijo ni, “Wikiri wicer go; ongoye ŋata timo gir'aura i nyingan manyalo luwo kwoŋan marac. 
MRK.9.40	Ŋata kimon gi wan, meno tiyere gi wan. 
MRK.9.41	Adieri awaco riwin, nyatoro je m'omiy win agwata pi amadha kwoŋbedo wi ji pa Kristo, go kilakeŋ kemba pere.”
MRK.9.42	“Moro je m'omiy nyithindho me timo reco, d'ober ka otwey kidi madwoŋ i ŋute t'ibolo go i pendi wakawaka. 
MRK.9.43	Aka ka cingin acel rwakin i gimarac, ŋondi woko; kole ber rin donjo i kwo makirum gi cingin acel loyo kidho gi cingin ario je i mac makitho, 
MRK.9.44	[kama kudin ma iye kitho, aka mac mere kitho]. 
MRK.9.45	Aka ka tiendin acel rwakin i gimarac, ŋondi woko; kole ber rin donjo i kwo makirum, m'iŋol loyo bolin i mac makitho gi tiendin ario je, 
MRK.9.46	[kama kudin ma iye kitho, aka mac mere kitho]. 
MRK.9.47	Aka ka waŋin acel rwakin i gimarac, goli woko; kole ber rin donjo i Ker pa Were gi waŋin acel, loyo bedo gi waŋin ario je t'ibolin i mac makitho, 
MRK.9.48	kama kudin ma iye kitho, aka mac mere kitho.”
MRK.9.49	“Kole dhano je ibino loko maber pa gim'othol i mac gi cumbi. 
MRK.9.50	Kado cumbi ber, to k'olokere ma both, winyalo nedi dwoko rigo mito mere? Bedi win pa cumbi mamit i kite mewin, aka nyaka winobedi gi siem i dier win.”
MRK.10.1	Yesu oeye kenyo to kidho iy'adec ma Yuda kodi loka man ma Jwom Yordan. Lwak ji jobino bonge to go fonjo jo, paka ndir je oyido omaro timo. 
MRK.10.2	Jofarisayo moro jobino bongi Yesu to jopenjo go ma temo go ni, “Cik yeyo dhano riemo cege?” 
MRK.10.3	Yesu odwoko ni, “Musa cango ooro win timo nedi?” 
MRK.10.4	Jowaco ni, “Musa oyeyo jacwo ndiko balwa ma riemo cege ka pokere gine.” 
MRK.10.5	To Yesu waco rijo ni, “Musa ondiko riwin cik no, rupiri cuny win tek. 
MRK.10.6	To wok i cakirok pa cwec, ‘Were ocweyo jacwo gi dhako.’ 
MRK.10.7	‘Am'omiyo jacwo bino weyo bamere gi min, to cwire kwoŋ cege, 
MRK.10.8	to jario jolokere del acel.’ Riameno jo onyo ki del ario to del acel. 
MRK.10.9	Am'omiyo gima Were otieko riwo kanyacel, wongoye nyatoro ma wopok.”
MRK.10.10	Munyo jogik i ot, jofonjirok pere jopenjo go kendo dwoŋ wac no. 
MRK.10.11	Aka owaco rijo ni, “Ŋata pokere gi cege to nywomo dhako man, meno timo cot, 
MRK.10.12	aka ameno bende, dhako ma pokere gi cwore to nywomere gi jacwo man, meno timo cot.”
MRK.10.13	Ji moro jokelo nyithindho bongi Yesu ni wogey jo, to jofonjirok pere jobwoko jo. 
MRK.10.14	Munyo Yesu oneno ameno, nge omako go gi jofonjirok pere, to waco rijo ni, “Weyi nyithindho jowobin bongan; wikiri wicer jo, kole Ker pa Were obedo apa joma pameno. 
MRK.10.15	Adieri awaco riwin, ŋata k'ojolo Ker pa Were paka nyathi mathin, kiladonj'iye.” 
MRK.10.16	Gikenyo Yesu otwodo nyithindho gi cinge, oketho cinge kwoŋ jo, to miyo jo silwany.
MRK.10.17	Munyo Yesu ocako woth pere kendo, jal moro obino gi ŋwec to riewere piny ruwaŋe to penjo go ni, “Jafonji maber, atim aŋo ŋey alimi kwo makirum?” 
MRK.10.18	Yesu odwoko go ni, “Raŋo ilwoŋan ni maber? Ongoye ŋataber kwanyo woko Were kende. 
MRK.10.19	Iŋeyo Or pa Were ma waco ni, ‘ikir'ineki, Ikir'itim cot; Ikir'ikwal; ikir'isegeya dhano nono; ikir'iwondi ji; ikir'icam gimahembi; lwor benin gi yokin.’ ” 
MRK.10.20	Jalo odwoko ni, “Jafonji, atieko mako or no je wok i thino paran.” 
MRK.10.21	Gikenyo Yesu oŋiyo go gi mar to waco rigo ni, “Gimoro acel ama fodi odoŋ rin timo: Kidhi itana woko gima in gine je, pesa mere ipoki jocandi, aka ibino limo ŋaŋo i polo; aka ŋey ibin iluwan.” 
MRK.10.22	Wac me okweyo kwoŋ jalo swa, to miyo go gut, rupiri go oyido oŋaŋ tektek.
MRK.10.23	Yesu obolo waŋe oŋiyo korin gi korin, to waco ri jofonjirok pere ni, “Bino bedo matek adieri ri jaŋaŋo donjo i Ker pa Were!” 
MRK.10.24	Jofonjirok jodhier swa kwoŋ wac me, to Yesu medo waco rijo ni, “Nyithindho paran, tek swa ri joma geno ŋaŋo donjo i Ker pa Were! 
MRK.10.25	Yot ri ŋamia donjo i yore piso loyo ri jaŋaŋo donjo i Ker pa Were!” 
MRK.10.26	Jofonjirok jomedo dhier, to wegi jowaco kendi gin ni, “K'ameno onyo ŋa won manyalo both?” 
MRK.10.27	Yesu oŋiyo jo to waco ni, “Ri dhano gime kinyalere, to ki ri Were, rupiri Were nyalo gimoro je.”
MRK.10.28	Petero to ero waco ni, “Aka wan to? Kole watieko weyo gimoro je to waluwin.” 
MRK.10.29	Yesu odwoko ni, “Adieri awaco riwin, ongoye ŋat'owey ot, wutmin, nyimin, yokimere, bamere, nyithindho, kosa lowo kwoŋbedo an kodi Wac Manyen Maber, 
MRK.10.30	ma kilalimo gigipiny dimiya acel, udi, wutmin, nyimin, bacere mere, mege, nyithindho kodi lowo, kodi candirok i ndir ma pama, to limo kwo makirum rumacen. 
MRK.10.31	Aka ji madit ma pama jobedo marapena ama jobino bedo macowe; aka jom'oyido macowe ama jobino bedo marapena.”
MRK.10.32	Yesu kodi jom'oyido nigi go onwaŋo jo ni royo jocomo yu Yerusalem kareno go otelo jo. Jofonjirok pere jouro wac pere; aka ji m'oyido joluwo jo bende lworo omako jo. Yesu odoko otero jofonjirok apar g'ario gicen to luwo kwoŋ gim'onwaŋo kidho timirok kwoŋe. 
MRK.10.33	Owaco rijo ni, “Winji win, onyo wakidho Yerusalem kam'ibino keth'iye Wod Dhano i cingi jotel pa jocway ri Were i wi migam kodi jondiko. Jobino thumo rigo banja ma tho, to joketho go i cingi Jopath. 
MRK.10.34	Jono jobino nyero go, ŋulo kwoŋe law, cwado go, gi neko go. To i ndelo mar'adek, go bino cerino.”
MRK.10.35	Yakobo gi Yohana, wot Zebedayo, jobino bongi Yesu to jowaco rigo ni, “Jafonji, nitie gima wayenyo itimi riwan.” 
MRK.10.36	Yesu openjo jo ni, “Aŋo ma wiyenyo atim riwin?” 
MRK.10.37	Jodwoko ni, “Yey wabedi ŋat'acel yu cingin maracuc, ŋatiman yuracam, i dwoŋ perin.”
MRK.10.39	Jodwoko ni, “Wanyalo.” Yesu owaco rijo ni, “Agwata m'anomadhi wibende wibino madho, odoko batisimo m'anolimi wibende wibino limo, 
MRK.10.40	to kabedo ma yu cingan maracuc kosa maracam k'obedo tic paran poko. Me kabedo pa joma otiek yiko rijo.”
MRK.10.41	Munyo jomoor wadi gin japar jowinjo wac no, nge omako jo gi Yakobo kodi Yohana, 
MRK.10.42	omiyo Yesu olwoŋo jo bonge to waco rijo ni, “Wiŋeyo ni jodhum ma piny jodhumo ji gi maker; aka jotel pajo jodhumo gi mbaka. 
MRK.10.43	To me k'apaka ripo bedo gi win. Ka nyatoro kwoŋ win mito bedo jadwoŋ, go ripo bedo jatic ri wadi; 
MRK.10.44	aka ŋata mito bedo jatel i dier win, ripo bedo ŋeca pa wadi je. 
MRK.10.45	Kole kada Wod Dhano bende k'obino ni wotiy rigo; to obino ni wotiy ri ji ayin kodi miyo kwo pere paka gicul ma gonyo ji mathoth.”
MRK.10.46	Yesu gi jofonjirok pere jotundo Yeriko. Aka munyo joay kenyo, gi lwak ji, jakwac ma waŋ'otho, m'ilwoŋo ni Batimayo, madwoŋ mere ni wod pa Timayo onwaŋo obedo piny i thengi royo. 
MRK.10.47	Tekin Batimayo winjo ni manago Yesu Janazareth ama kadho, to cako koko ka waco ni, “Yesu, Wod pa Daudi, tim reye wor!” 
MRK.10.48	Ji mathoth jobwoko go aka jooro go liŋ, to go omedo ameda koko malo ayino ni, “Wod pa Daudi, tim reye wor!” 
MRK.10.49	Yesu ocungo to waco ni, “Lwoŋ win go ka.” To jolwoŋo jal ma waŋ'otho no, ka jowaco rigo ni, “Ikir'irembi, ay malo, kole go dica lwoŋin.” 
MRK.10.50	Gikenyo go obolo nanga pere gicen, opor malo, to kidho bongi Yesu. 
MRK.10.51	Yesu openjo go ni, “Imito atim rin aŋo?” Jal ma waŋ'otho no owaco ni, “Jafonji, yaw ran waŋan.” 
MRK.10.52	To Yesu waco rigo ni, “Kadhi, yeyo perin obothin.” Piyo piyo no, waŋe oyawere, to bende luwo Yesu.
MRK.11.1	Munyo joriko Yerusalem, i tindi ma Bethfage kodi Bethania, cegin gi got Oliv, Yesu ooro jofonjirok pere ario kadho yuwiye, 
MRK.11.2	gi wac me ni, “Kidhi win loka ma yuwiy win, aka tekin widonj'iye wibino nwaŋo nyathi punda m'otwey, ma fodi dhano k'obedo i wiye; gony to wikelo ka. 
MRK.11.3	Ka moro openji win ni, ‘Witimo aŋo?’ Waci win ni, ‘Rwoth ama yenyo punda me aka bino dwoko go ka mayot.’ ” 
MRK.11.4	Jokidho to jonwaŋo nyathi punda moro otwey dhiot i thengi royo, to jogonyo. 
MRK.11.5	To jomoro m'onwaŋo jocungo kenyo jopenjo jo ni, “Witimo aŋo no? Raŋo ma wigonyo nyathi punda no?” 
MRK.11.6	Jodwoko paka Yesu owaco rijo, to jono joweyo jo, to jokadho gi nyathi punda no. 
MRK.11.7	Jokelo nyathi punda no ri Yesu, to jopedho nangin i dieŋeye, to Yesu bedo i wiye. 
MRK.11.8	Ji mathoth jopedho nangin i royo, aka joman jopedho jangi yen ma joturo i dudi. 
MRK.11.9	Aka joma jotelo yuwiye kodi joma joluwo go yucen jowero ni, “Ozana! Jasilwany a ŋata bino i nyingi Rwoth! 
MRK.11.10	Silwany wobedi ri Ker ma bino mapa bawan Daudi! Ozana malo i polo!”
MRK.11.11	Yesu otundo Yerusalem, to donjo i Ot pa Were; aka munyo otieko ŋiyo korin gi korin oneno gimoro je, owok to kadho Bethania gi jofonjirok apar g'ario, paka piny oyido kidho yutho.
MRK.11.12	Yawere mere munyo jo ni royo jodwoko wok Bethania, Yesu onwaŋo winjo kec. 
MRK.11.13	Munyo go oneno gi bor bor kiti makuyu moro m'icamo, ma boke otwere kwoŋe, okidho neno ni kono nyalo nwaŋo kwoŋe nyandere, to munyo otundo dho tiende, k'onwaŋo gimoro kwanyo woko boke; rupiri meno oyido ki ndir ma nyandere nyak'iye. 
MRK.11.14	Yesu owaco ri makuyu no ni, “Ongoye moro m'odoko ocam nyandere kwoŋin.” To jofonjirok pere jowinjo gima go owaco no.
MRK.11.15	Munyo jotundo Yerusalem, Yesu odonjo i Ot pa Were, to cako riemo woko joma nyewere kodi jomitan i Ot pa Were. Oriewo mezin pa jowili pesa, kodi kombere pa joma onwaŋo jotana akurin; 
MRK.11.16	aka k'oyeyo kada moro wotho gi gimoro i Ot pa Were. 
MRK.11.17	Ofonjo jo ka waco ni, “K'ondiki i Ndiko Maleŋ ni Ot paran ibino lwoŋo ni Ot ma kwayo mapa nonin je? Ama win wiloko kapondo pa jokwo ayino!”
MRK.11.18	Jotel pa jocway ri Were i wi migam kodi jondiko jowinjo gime to jocako rango royo ma neko Yesu. To jolworo go, rupiri lwak ji gibe oyido odhier kwoŋ fonji pere. 
MRK.11.19	Munyo piny oyutho Yesu gi jofonjirok pere joeye i tindi no.
MRK.11.20	Yawere mere odikin, munyo jowotho i royo, jonwaŋo makuyu no othwo wok malo kiri i tiende. 
MRK.11.21	Petero opoyo gima nyoro otimere to waco ri Yesu ni, “Jafonji, panen! Makuyu ma nyoro ikwoŋo ca otieko thwo!” 
MRK.11.22	Yesu odwoko jo ni, “Bedi win gi yeyo i Were. Adieri awaco riwin, 
MRK.11.23	ŋat'owaci ri got me ni, ‘Mukere woko, ikidhi imunyere i wakawaka.’ Ongoye gi kiganagana i cunye, to yeyo ni gima go owaco bino timere, ibino timo rigo gino. 
MRK.11.24	Am'omiyo awaco riwin, ka wikwayo gimoro, yey win ni witieko limo aka ibino miyo win gimoro je ma wikwayo. 
MRK.11.25	Aka ka wicungo wikwayo, cwaki win reco je ma nyatoro otimo riwin, aka nyaka Bawin manitie i polo bende bino cwako reco mewin. 
MRK.11.26	[Ka wikicwaki jowoti win, kada Bawin manitie i polo bende k'ocwaki reco mewin”].
MRK.11.27	Odoko jogik Yerusalem, aka munyo Yesu oyido wotho i Ot pa Were to jotel pa jocway ri Were i wi migam kodi jondiko kanyacel kodi jotel pa ji jobino bonge to jopenjo go ni, 
MRK.11.28	“Inwaŋo meni kune ma timo gigipiny me? Kosa ŋa m'omiyin meni ma timo gigipiny me?” 
MRK.11.29	Yesu odwoko jo ni, “Alapenjo win gimoro acel kende; dwokan win aka abino waco riwin kam'anwaŋ'iye meni ma timo gigipiny me. 
MRK.11.30	Meni pa Yohana ma batisimo ji owok kune, bongi Were kosa bongi ji? Dwokan win.”
MRK.11.31	Wegi jocako piem kendi gin ni, “Wadwoki nedi? Ka wadwoko ni, ‘Owoki i polo.’ Go bino waco ni, ‘To raŋo ma wikwero yeyo go?’ 
MRK.11.32	Kosa di wadwoki ni, ‘Owoki bongi dhano?’ ” (Ato onwaŋo jolworo ji, rupiri dhano je onwaŋo otero Yohana paka jatuci wac Were.) 
MRK.11.33	Gikenyo jodwoko Yesu ni, “Wakuya.” To Yesu waco rijo ni, “Abende ak'owaci riwin kama meni ma atimo gine gime wok'iye.”
MRK.12.2	Munyo ndir otundo ma fono vini, go ooro ŋeca pere bongi jofur pere no ni jowolimi rigo gim'onyak moro wok i vini. 
MRK.12.3	Jofur no jomako ŋeca no jogoyo, to joriemo go ma bu gimoro. 
MRK.12.4	Gikenyo won ndelo ooro ŋeca man; ma bende jofur jogoyo lero to jofuta go swa. 
MRK.12.5	Won ndelo ooro ŋeca man, to joneko meno; jotimo ŋecin man mathoth ameno, munyo jogoyo jomegi aka joneko joman. 
MRK.12.6	Ŋat'onwaŋo odoŋ aora bongi jofur oyido obedo wode won ma migos. Am'omiyo rumacen ooro wode won gipi bongi jofur ka waco ni, ‘Adieri jobino woro wodan.’ 
MRK.12.7	To jofur no jowaco wegi kendi gin ni, ‘Me won a musika pa won ndelo, weyi waneki go aka waŋati walunji lim pere!’ 
MRK.12.8	Gikenyo jomako go to joneko, to jobolo delkwoŋe woko ma ndelo.”
MRK.12.9	Yesu openjo ni, onyo won ndelo no otim aŋo? Kole go bino neko woko jofur mareco no to ketho ndelo i cingi jofur man. 
MRK.12.10	Fodi wikisoma i ndiko ma waco ni,
MRK.12.10	“Kole tele ma jogeto jocayo ni bukony
MRK.12.10	am'olokere tele ma thielo kindi ot;
MRK.12.11	me obedo tic pa Rwoth
MRK.12.11	aka neno maber swa riwan!”
MRK.12.12	Jotel pa Joyuda jotemo mako Yesu, rupiri joŋeyo ni go oyido obolo ageca me kwoŋ jo. To jolworo lwak ji, am'omiyo joweyo go to jokadho.
MRK.12.13	Jooro Jofarisayo moro kodi jopa Herode bongi Yesu ciko go i luwo pere. 
MRK.12.14	Jobino bonge to jowaco ni, “Jafonji, waŋeyo ni ibedo ŋat'otire, aka ikilwori nyatoro; ikidew kwoŋ dwoŋ pa nyatoro, to ifonjo gir'adieri kwoŋ gima Were yenyo ri dhano ayino. Ere waci riwan; yere i Cik mawan goyo misolo ri Kayisar, kosa be?”
MRK.12.15	Yesu oneno apondi pajo to dwoko ni, “Raŋo ma witemo ciko an? Keli win pesa moro anen.”
MRK.12.16	Jokelo rigo pesa m'othedhi acel to penjo jo ni, “Me cal pa ŋa kodi nyingi ŋa man kwoŋe me?” Jodwoko go ni, “Apa Kayisar.” 
MRK.12.17	Gikenyo Yesu owaco ni, “am'omiyo miy win Kayisar gipa Kayisar, aka wimiy Were bende gipa Were.” Aka joje jouro go.
MRK.12.19	Jowaco ni, “Jafonji, Musa cango ondiko riwan cik me ni, ‘Ka dhano otho oweyo cege, to k'olimo nyithindho, omin ŋato ripo lunjo citho no, to limo nyithindho ri jatho.’ 
MRK.12.20	Ndelo moro obedo wutmere abirio. Kayo pajo onywomo, to tho ma k'olimo nyithindho. 
MRK.12.21	Mar'ario olunjo dheno to bende tho to weyo go ma bu nyathi. Mar'adek bende ameno, 
MRK.12.22	jom'odoŋ bende ameno. Wutmere abirio je jobedo gi dhako no aka jotho ma jok'olimo nyithindho. Rumacen to dhako no bende tho. 
MRK.12.23	Onyo ceŋ ka jom'otho je jocerino, dhako no obedi apa ŋa? Ato cwo abirio no je jobedo gi dhako no!”
MRK.12.24	Yesu odwoko jo ni, “Me k'agima miyo wikomi, ma wikuya Ndiko Maleŋ kosa meni pa Were? 
MRK.12.25	Kole ka jom'otho jocerino jobino cale gi jomalaika man polo, aka cwo gi mon jokibino nywomere. 
MRK.12.26	Aka ma mako kwoŋ cerino pa jom'otho, fodi wikisoma i kitawo pa Musa, bol ma luwo kwoŋ kasugu ma waŋ? Ondiki kenyo paka Were owaco ri Musa ni, ‘Abedo Were pa Abraham, Were pa Isaka, kodi Were pa Yakobo.’ 
MRK.12.27	Dwoŋ mere ni go obedo Were pa jomakwo, makiweno apa jom'otho. Wipodho swa!”
MRK.12.28	Jandiko moro onwaŋo nikenyo winjo luwo no. Go oneno ni Yesu oyido dwoko Josadukayo maber am'omiyo obino bonge gi penji me ni, “Or mene maloyo Or je gi dwoŋ?” 
MRK.12.29	Yesu odwoko go ni, “Me a marapena: ‘Joisiraili winji win! Rwoth Were mawan a Were; 
MRK.12.30	aka iripo maro Rwoth Were perin g'adundo perin je, gi cunyin je, gi paro perin je, gi meni perin je.’ 
MRK.12.31	Mar'ario ma luwo meno gi dwoŋ a me: ‘Mari nyawotin paka iwon imare.’ Ongoye Or man maloyo ario me.” 
MRK.12.32	Jandiki Cik owaco ri Yesu ni, “Itire, Jafonji; Itire i waco ni Rwoth a Were kende, aka ongoye Were man kwanyo woko go; 
MRK.12.33	aka dhano ripo maro go g'adundo pere je, gi paro pere je, gi meni pere je, gi maro nyawote paka won omare. Winjo Or ario me loyo tero ri Were cowirok awaŋa ma le kodi giman je.” 
MRK.12.34	Yesu oneno ni dwoki pere nyutho rieko to waco rigo ni, “Onyo ikibor gi Ker pa Were.” Rumacen moro k'odoko otemo penjo Yesu wac moro je.
MRK.12.35	Munyo Yesu fonjo i Ot pa Were openjo ni, “Jondiko jonyalo nedi waco ni Kristo obedo wod pa Daudi?” 
MRK.12.36	Kole munyo Cuny Maleŋ oloro ri Daudi won owaco ni,
MRK.12.36	“Rwoth owaco ri Rwoth paran ni,
MRK.12.36	Bedi yu cingan maracuc,
MRK.12.36	cuka anoloki jokwor perin paka kor kasik,
MRK.12.36	m'inyono gi tiendin.”
MRK.12.37	Daudi won lwoŋo go ni Rwoth, to Kristo nyalo nedi bedo wode?
MRK.12.37	Lwak ji jowinjo Yesu gi kisangala. 
MRK.12.38	Aka munyo go fonjo ji owaco ni, “Kure win kwoŋ jondiko, ma jomaro nyumo gi nangin mabeyo nike womothi jo gi dwoŋ i katale; 
MRK.12.39	joyero kombere mabeyo loyo i kitipa pa jom'oyeyo pa Joyuda kodi kabedo pa wendo awora i kalima, 
MRK.12.40	jomayo mon tho udi pajo aka joyumere gi kwayo maboyo. Gir'acula pajo bino raco tektek!”
MRK.12.41	Yesu obedo piny cegin gi sanduku ma kano pesa, aka oneno paka ji mathoth jobol'iye pesa pajo. Jom'oŋaŋ mathoth jobolo pesa kweth; 
MRK.12.42	gikenyo citho moro ma jacandi bende obino to bol'iye nusu pesa nyaka ario won mathindho thindho marom gi dome acel. 
MRK.12.43	Gikenyo Yesu olwoŋo jofonjirok pere bonge to waco rijo ni, “Adieri awaco riwin, citho ma jacandi me obolo i sanduku mic mathoth loyo apa joman je. 
MRK.12.44	Rupiri dhano je omiyo pesa wok kwoŋ lim m'onwaŋo go nitie gine, to theno gi candi pere omiyo gimoro je m'onwaŋo d'okwo gine.”
MRK.13.1	Munyo Yesu owok i Ot pa Were, acel kwoŋ jofonjirok pere owaco rigo ni, “Jafonji, neni paka telin no kodi udi mere beyo!” 
MRK.13.2	To Yesu owaco rigo ni, “Ineno udi m'ojewere me? Ongoye ka tele kad'acel m'ibino weyo wi nyawote, ma k'okedhi woko.”
MRK.13.3	Aka munyo Yesu obedo piny wi got Oliv, m'otitere gi Ot pa Were, Petero, Yohana kodi Andereya jopenjo go nyaliŋliŋ ni, 
MRK.13.4	“Waci riwan ndir ma gime latimer'iye; odoko ranyuth aŋo ma bino bedo ka gime cegin timirok?” 
MRK.13.5	Gikenyo Yesu owaco rijo ni, “Gwokere win moro wokiri wowondi win. 
MRK.13.6	Ji mathoth jolabino i nyingan ka jowaco ni, ‘An ago.’ To jowondo ji mathoth. 
MRK.13.7	Ka wiwinjo ni lweny ogaga kamoro kodi luwirok kwoŋ lweny, lworo wokiri womaki win, gime ripo timirok, to gik piny won kareno fodi k'otundo. 
MRK.13.8	Nono bino lwenyo gi nono, ker acel bino lwenyo gi ker man. Yengirok pa piny bino bedo kam'omore, kec bino bedo. Me obedo nyaka cakirok pa ŋedi.”
MRK.13.10	rupiri kutho ripo wofonji nonin je Wac Manyen Maber. 
MRK.13.11	To ka jotero win i kapido wikiri wirembi gima winowaci; be, waci win gim'obin i dhok win i hongo no rupiri wiŋati wik'oluw, to Cuny Maleŋ ama bino luwo. 
MRK.13.12	Dhano bino kisegeya omin ni woneki, ba nyathi bino kisegeya nyathi pere; nyithindho jobino wire ri jonywol pajo to jomiyo ineko jo. 
MRK.13.13	Aka ji je jobino mon kodi win kwoŋbedo nyingan, to ŋat'ocir candirok me kiri i gike ama bino both.”
MRK.13.15	Ŋata nitie i wi ot wokiri wolori piny kwanyo gimoro i ot. 
MRK.13.16	Ŋata nitie i ndelo wokiri wogiki peco kwanyo ruk pere man. 
MRK.13.17	Kidamba madwoŋ bino bedo ri mon ma joyac kodi megi nyithindho ma fodi nyithindho dhotho jo, i ndir no. 
MRK.13.18	Kway win Were ni gino wokiri wotimere i ndir ma cwir munyo pe oŋico piny. 
MRK.13.19	Kole i ndelo no candirok madwoŋ bino bedo ma fodi yado k'obedo ye wok i cakirok pa piny, aka odoko k'obedi. 
MRK.13.20	Kabedi Were k'otieko kimoja ye woko ndelo no; ongoye ŋata d'oboth; to ri bero pa ji pere m'oyer, go omoja ye ndelo no. 
MRK.13.21	Gikenyo, ka moro owaci riwin ni, ‘Panen Kristo ee ni ka.’ Kosa ni, ‘Panen go ni kaca.’ Wikiri wiyeyi. 
MRK.13.22	Kole jotwodo ma jolwoŋere ni Kristo kosa jotuci wac Were jobino konjere. Aka jobino timo ranyuth kodi gir'aura ma wondo jom'oyer pa Were ka nyalere. 
MRK.13.23	Am'omiyo wiripo kurok rupiri atieko waco riwin gimoro je con mafodi k'otimere.”
MRK.13.25	Micalin jobino wok malo to jooy piny, aka meni ma polo malo bino yengere tektek. 
MRK.13.26	Gikenyo Wod Dhano bino nenere munyo bino i pondeponde gi meni m'oasere kanyacel gi dwoŋ. 
MRK.13.27	Go bino dhiro jomalaika coko jom'oyer pa Were wok i thenge aŋwen ma koyo, wok i thengi piny je tundo i thengi polo je.”
MRK.13.28	“Fonjere win kwoŋ makuyu. Ka jange olokere mayom, aka boke mere lothi, wiŋeyo ni ndir ma ceŋ cegin tundo. 
MRK.13.29	Ameno bende ka wineno gigipiny me timere, wiŋeyi ni go ocore cegin, aka ni dho waŋkac. 
MRK.13.30	Adieri awaco riwin, luse ji ma pama jok'orum mafodi gigipiny me k'otimere. 
MRK.13.31	Polo gi piny bino rumo to wac paran kilarumo kada mathi.”
MRK.13.33	Kure win, bedi win milengela wikway, rupiri wikuya kare ma go obin'iye. 
MRK.13.34	Kole cale pa dhano m'okidho wiloka to weyo jotic pere 
MRK.13.35	kuro rigo peco, jatic je gi muga pere, to waco ri jawaŋkac kuro. Kure win rupiri wikuya hongo ma won peco odwok'iye, nyalo bedo othieno, kosa dier wor, kosa keko, kosa munyo ceŋ gulo. 
MRK.13.36	K'odwoki abwap, wokiri wonwaŋi winindo. 
MRK.13.37	Am'omiyo awaco riwin gi joman je ni, ‘Bedi win milengela.’ ”
MRK.14.2	Jowaco ni, “Gime wokiri wobedi i ndelo ma kalima, rupiri woy pa ji bino asirok.”
MRK.14.4	Ji megi m'onwaŋo jo nikenyo jomako nge to jowaco wegi kendi gin ni, “Onyeki mo maŋwe kur me raŋo? 
MRK.14.5	Bedi tana d'onyalo kelo pesa kada ma kalo nusu ma feza miya adek, t'imiyo jocandi!” Aka jowaco nyingi dheno swa.
MRK.14.6	Yesu owaco ni, “Weyi win go! Wikwinyo go raŋo? Go otieko timo tic maber swa kwoŋan? 
MRK.14.7	Kole winitie gi jocandi noknok, aka winyalo konyo jo hongo je. To an ak'obedi gi win ndelo je. 
MRK.14.8	Go otimo gimaber ma go nyalo; ato go onyo wiro delkwoŋ kicutho ri kaliel. 
MRK.14.9	Aka adieri awaco riwin, kamoro je ma ofonj'iye Wac Manyen Maber i piny gipi, gima dheno otimo ibino tuco ma poyo go.”
MRK.14.10	Gikenyo Yuda Iskariot, acel kwoŋ japar g'ario, oay to kidho bongi jotel pa jocway ri Were i wi migam camo sereko ri Yesu. 
MRK.14.11	Jotel no josangala swa munyo jowinjo gim'okelo go, to jociko miyo go pesa. Gikenyo Yuda ocako rango hongo maber ma miyo jo Yesu.
MRK.14.12	I ndelo marapena ma Kalima ma mugat ma buthow, ndelo m'inek'iye nyithindhi rombo ma wote ma kalima ma Kadho, jofonjirok pa Yesu jopenjo go ni, “Imito wayiki rin Kalima ma Kadho gi kune?” 
MRK.14.13	Yesu ooro jario kwoŋ jo gi wac me: “Kidhi win i tindi, aka nyatoro m'otiŋo dak pi bino romo gi win. Luw win go 
MRK.14.14	kiri i ot ma go odonj'iye; to wiwaco ri won ot no ni, ‘Jafonji penjo ni nikune kisika pa wendo m'anocam'iye Kalima ma Kadho gi jofonjirok paran?’ 
MRK.14.15	Go bino nyutho win kisika ma malo, m'oyik maber, kama winoyik'iye gimoro je mawan.” 
MRK.14.16	Jofonjirok no joay, jokidho i tindi, to jonwaŋo gimoro je paka Yesu owaco rijo; to joyiko Kalima ma Kadho kenyo.
MRK.14.17	Munyo piny otundo othieno, Yesu okidho kenyo gi japar g'ario. 
MRK.14.18	Munyo jonitie dhower, Yesu owaco ni, “Awaco riwin, ŋat'acel kwoŋ win kidho camo ran sereko; aka manago ŋata cemo kodan.” 
MRK.14.19	Jofonjirok jobwok swa to jocako penjo go, ŋat'acel acele ni, “Iwacan?” 
MRK.14.20	Yesu odwoko ni, “Manago acel kwoŋ win, ma pilo kodan acero acel. 
MRK.14.21	Wod Dhano bino tho paka Ndiko Maleŋ waco, to moro je m'ocami sereko ri Wod Dhano bino neno candirok! D'ober ri ŋato, bedi cango weyi ma k'onywol go!”
MRK.14.22	Aka munyo jocemo, Yesu okwanyo mugat, omiyo silwany, to turo, to miyo jofonjirok pere. Owaco ni, 
MRK.14.23	“Cami win, me delkwoŋ.” To kwanyo kikopo, aka munyo otieko foyo Were, omiyo jo, to joje jomadho. Owaco rijo ni, 
MRK.14.24	“Me remo paran ma cikirok manyen, m'ibino oyo ri ji mathoth. 
MRK.14.25	Awaco riwin ni, odoko ak'omadhi vini me cuka ndelo m'anomadh'iye vini manyen i Ker pa Were.”
MRK.14.26	Munyo jotieko wero wer ma pako Were, jokidho wi got Oliv.
MRK.14.28	To k'atieko cerino, abino telo kidho riwin Galili.” 
MRK.14.29	Petero odwoko ni, “Akibino weyin, kada jowotan je joweyin.” 
MRK.14.30	Yesu owaco ri Petero ni, “Adieri awaco rin, kafodi wod gweno k'okoko dirio wor ma konon, ibino kwedere kwoŋan didek.” 
MRK.14.31	Petero omedo waco gi meni ni, “Akibino kwedere kwoŋin, kada bedi ni atho kodin.” To jofonjirok je bende jowaco ameno.
MRK.14.32	Yesu gi jofonjirok jotundo kam'ilwoŋo ni Gethsemane, to Yesu waco rijo ni, “Bedi win ka wikway.” 
MRK.14.33	Gikenyo okwanyo Petero gi Yakobo, gi Yohana, to rembo madwoŋ gi geregere cako poŋ i cunye, 
MRK.14.34	to waco rijo ni, “Rembo opoŋ i cunyan swa ma mito nekan. Bedi win ka wikway.” 
MRK.14.35	Gikenyo omedere mathin yumalo, oriewere piny aka okwayo ni ka nyalere go wokiri wodonji i hongo ma candirok. 
MRK.14.36	Owaco ni, “Aba, Baba, inyalo gimoro je, kwany woko agwata gimakec me kwoŋan. To ki paka amito, kwanyo woko paka iŋat'imito.” 
MRK.14.37	Gikenyo go ogik to nwaŋo jofonjirok adek no jonindo, 
MRK.14.38	to waco ri Petero ni, “Simon, inindo? Ikinyal bedo waŋin kada nyaka sawa acel won?” Aka owaco rijo ni, “Bedi win waŋ win aka wikway ŋey wik'odonji i karatem. Cuny win yenyo to del nyap.”
MRK.14.39	Go odoko ogik kwayo ka waco wac acel no won. 
MRK.14.40	Gikenyo odoko odwoko bongi jofonjirok to nwaŋo jonindo; jok'onyalo bedo waŋ gin. To jok'oŋeyo gima di jowaco rigo.
MRK.14.41	Munyo odwoko mar'adek owaco rijo ni, “fodi winindo, wiywomere? Meno oromo; hongo otundo; Wod Dhano onyo pama ikidho ketho i cingi joreco. 
MRK.14.42	Ay win wakadhi; neni, kole ŋat'ocamo ran sereko ee otieko tundo.”
MRK.14.43	Munyo fodi Yesu luwo, Yuda, acel kwoŋ japar g'ario otundo. Lwak ji ma jotiŋo abor gi ludhe onwaŋo jonigi go kareno jotel pa jocway ri Were i wi migam kodi jondiko kodi jotel pa ji ama jooro jo. 
MRK.14.44	Jacami ri Yesu sereko oyido otieko miyo jo ranyuth ni, “Ŋat'anocwiy lembe meno a ŋata wirango. Maki win go matek witer go ma wikaro diere.”
MRK.14.45	Tekin Yuda tundo bongi Yesu to waco ni, “Jafonji.” To cwiyo lembe. 
MRK.14.46	Gikenyo jomako Yesu to jokoda go matek. 
MRK.14.47	To ŋat'acel kwoŋ jom'ocungo kenyo yuyo abor pere to toŋo ŋeca pa jadwoŋ pa jocway ri Were i wi migam to codo woko ithe. 
MRK.14.48	Gikenyo Yesu owaco rijo ni, “Wibino kodi abor gi ludhe makan pa jakwo nedi? 
MRK.14.49	Ndelo je yado abedo gi win i Ot pa Were afonjo, wikimakan. To Ndiko Maleŋ ripo wokethi i tim.” 
MRK.14.50	Gikenyo jofonjirok pere jokedhere gi ŋwec to joweyo go. 
MRK.14.51	Jayac moro m'oboyere gi suka oyido luwo Yesu. 
MRK.14.52	Jotemo mako go to weyo rijo suka, to ringo yombo jo kinyoro.
MRK.14.53	Gikenyo jotero Yesu i ot pa jadwoŋ pa jocway ri Were i wi migam, kama jotel pa jocway ri Were i wi migam kodi jotel pa ji kodi jondiko oyido jocoker'iye. 
MRK.14.54	Petero oluwo Yesu gi bor bor aka odonjo i diedipo pa jadwoŋ no to bedo kenyo gi jolweny kareno bende oyo mac. 
MRK.14.55	Jotel pa jocway ri Were i wi migam kodi ji ma jo ni ot gibe jotemo rango wac ma mako Yesu, ŋey jowoneki go to jok'onwaŋo gimoro. 
MRK.14.56	Jokony mathoth jokelo wac ma twodo kwoŋ Yesu, to wac ma jokelo bed'iye piem kendekende.
MRK.14.57	Jomoro jocungo to jokelo twodo kwoŋ Yesu ni, 
MRK.14.58	“Wawinjo go waco ni, ‘Abino kedho woko Ot pa Were me ma cingi dhano am'ogero, to agero man ma k'oger gi cingi jo.’ ” 
MRK.14.59	Kad'ameno je fodi wegi jopiemo i wac me. 
MRK.14.60	Jadwoŋ pa jocway ri Were i wi migam oay malo ruwaŋ ji je to penjo Yesu ni, “Ingoye gi dwoki kwoŋ kweth wac ma ji jokelo kwoŋin me?” 
MRK.14.61	To Yesu oliŋaliŋa ma k'odwoko gimoro. Jadwoŋ no odoko openjo go ni, “Iŋat'ibedo Kristo, Wod Were ma Jasilwany?” 
MRK.14.62	Yesu odwoko ni, “A an won, aka wibino neno Wod Dhano munyo nitie yuracuc pa Jameni je, kareno dwoko i pondeponde ma polo!” 
MRK.14.63	Gikenyo jadwoŋ pa jocway ri Were i wi migam no oyeco nangin pere ka waco ni, “Wac aŋo man ma fodi wadwaro kendo? 
MRK.14.64	Kole watieko winjo gima k'otire m'owaco kwoŋ Were. Withumo nedi?” Aka joje jothumo rigo banja ni go ripo aneka. 
MRK.14.65	Jomegi jocako ŋulo law kwoŋ Yesu, to joboyo waŋe, aka jopatho go g'adhoŋ, to jokoko malo ni, “Patuci ŋat'ogoyin!” Jolweny jotero go gicen to jogoyo go adonde.
MRK.14.66	Petero onwaŋo fodi nitie i diedipo, to acel kwoŋ nyir ma tiyo ri jadwoŋ pa jocway ri Were i wi migam bino. 
MRK.14.67	Munyo nyako no oneno Petero oyo mac, okaŋasa go swa to waco ni, “In bende onwaŋo initie gi Yesu Janazareth.” 
MRK.14.68	To go kwero ni, “Akuya gim'iluwo kwoŋe.” To kidho dho waŋkac. I hongo no to wod gweno koko marapena. 
MRK.14.69	Jatic manyako no odoko oneno Petero kenyo to cako kowo ri jom'oyido jocungo kenyo ni, jame obedo acel kwoŋ jonago. 
MRK.14.70	To Petero odoko kwedere. I hongo macek, jom'oyido jocungo jokaro Petero gi wac ni, “Adieri, in acel kwoŋ jo, rupiri ibende ibedo anywola ma Galili.” 
MRK.14.71	Gikenyo Petero ocako kwoŋirok ni, “Akuya ran ŋata wiluwo kwoŋe me.” 
MRK.14.72	I hongo no won to wod gweno koko madirio, aka munyo Petero opoyo gima ndir ca Yesu owaco rigo ni, “Kafodi wod gweno k'okoko dirio ibino kwedere kwoŋan didek.” Gikenyo kwoŋe okwe to ywak malith.
MRK.15.1	Odikin worwor, jotel pa jocway ri Were i wi migam, kodi jotel pa ji, kodi jondiko, kodi jopido gibe, joyiko paro kanyacel. Jotweyo Yesu gi lijegere to jotero go ruwaŋ Pilato. 
MRK.15.2	Pilato openjo go ni, “Iŋat'ibedo Kere pa Joyuda?” Yesu odwoko go ni, “Eno iwaco.” 
MRK.15.3	Jotel pa jocway ri Were i wi migam joosa Yesu gi wac mathoth swa. 
MRK.15.4	To Pilato penjo go kendo ni, “Ingoye gi radwok? Winji kweth wac ma ji jokelo kwoŋin.” 
MRK.15.5	Yesu odoko okwero dwoko kada wac acel, aka Pilato ouro tektek.
MRK.15.6	I ndelo madwoŋ ma kalima ma Kadho je, Pilato yado omaro gonyo jatwec moro je ma ji jokwayo. 
MRK.15.7	I hongo no jal m'ilwoŋo ni Baraba onwaŋo nitie i twec kanyacel gi jom'ogwenyere kwoŋ adhum ma joneko kiri ji i lweny pajo. 
MRK.15.8	Munyo lwak ji jocokere aka jocako kwayo Pilato ni wogonyi rijo jatwec acel paka omaro timo, 
MRK.15.9	Pilato openjo jo ni, “Wimito agony riwin Kere pa Joyuda?” 
MRK.15.10	Ato go oyido oŋeyo maber ni jotel pa jocway ri Were i wi migam ama jokelo go bonge ro nyeko pajo. 
MRK.15.11	To jotel no jocuno ji, kucel jodhiro ji ni jowokway Pilato wogonyi rijo Baraba ayino. 
MRK.15.12	Pilato odoko openjo lwak ji ni, “To wiyenyo atim aŋo gi ŋata wilwoŋo ni Kere pa Joyuda me?” 
MRK.15.13	Jokoko ni, “Gur go kwoŋ musalaba!” 
MRK.15.14	Pilato openjo jo ni, “To raco aŋo ma go otimo won?” Jomedo koko ni, “Gur go kwoŋ musalaba ayin!” 
MRK.15.15	Pilato omito kisangala lwak ji, am'omiyo ogonyo rijo Baraba. To oro jo cwado Yesu, to yeyo jo guro go kwoŋ musalaba.
MRK.15.16	Jolweny jotero Yesu i diedipo pa Pilato to jolwoŋo wadi gin. 
MRK.15.17	Joruko rigo nanga aywoya ma rangi ariŋo, to jodolo thac okudho to jorwako i wiye pa sangaria mar'adhum. 
MRK.15.18	Aka jom'otho go ni, “Yoga Kere pa Joyuda!” 
MRK.15.19	Jogoyo wiye gi luth, joŋulo kwoŋe law, joguro congi gin, aka joriewere rigo piny pa jomiyo go dwoŋ. 
MRK.15.20	Munyo jotieko nyero go ameno, jolunyo woko nanga ma rangi ariŋo no to joruko rigo nangin pere won. To jotero go wogur wi musalaba.
MRK.15.22	Jokelo Yesu kam'ilwoŋo ni Golgotha, dwoŋ mere ni Kabedo pa Kahanga wic. 
MRK.15.23	Jotemo miyo go vini m'oruw gi pigi yath moro maŋwe kur ma kweyo litho, to Yesu k'omadho. 
MRK.15.24	Joguro go kwoŋ musalaba, aka jopoko nangin pere gi kwir ma ŋeyo adec ma kisi dhano d'otero. 
MRK.15.25	Sawa oyido obedo odikin kapa sawa adek m'ogur'iye go wi musalaba. 
MRK.15.26	Me a wac m'ondiki yuwiye: “Kere pa Joyuda.” 
MRK.15.27	Joguro jokwo ario bende wi musalaba gi Yesu, ŋat'acel yu cinge maracuc ŋatiman yu cinge maracam. 
MRK.15.28	[Ameno ndiko maleŋ otundo i kare, ma waco ni, “Okwan go kwoŋ joreco”]. 
MRK.15.29	Jom'okadho i royo joyengo wiy gin aka joyeto Yesu ni, “Ha! In am'onwaŋo ikidho kedho Ot pa Were t'igero man i ndelo adek! 
MRK.15.30	Ere palor ye wi musalaba ibothere wanen!” 
MRK.15.31	Jotel pa jocway ri Were i wi migam kodi jotel pa ji kodi jondiko bende jonyero Yesu munyo joŋalo go ni, “Obotho joman, to won kinyal bothere. 
MRK.15.32	Weyi wanen paka Kristo, Kere pa Joisiraili won olori wi musalaba, aka wanoyey go.” Aka kiri jom'ogur wi musalaba gine bende joyeto go.
MRK.15.33	Odieceŋ kapa sawa aucel, piny ocol cowo hongo ma sawa adek gipi. 
MRK.15.34	I hongo ma sawa abuŋwen, Yesu okoko gi derino madwoŋ ni, “Eloy, Eloy, lama sabac thani!” Meno nyaka ni, “Were paran, Were paran raŋo ijwangan!” 
MRK.15.35	Ji megi m'oyido jonitie kenyo munyo jowinjo wac me jowaco ni, “Winji win, go dica lwoŋo Elia.” 
MRK.15.36	Ŋat'acel kwoŋ jo oringo gi cangwe, obilo i vini mawac, to ketho i dhoke gi yath mabor. Oketho i dhok Yesu gino munyo waco ni, “Weyi wanen paka Elia obin ogony go kwoŋ musalaba.” 
MRK.15.37	Yesu okoko gi derino madwoŋ to tho. 
MRK.15.38	Aka nanga m'oyido olier i Ot pa Were oyec wok malo kiri piny. 
MRK.15.39	Jalweny madwoŋ m'oyido ocungo cegin gi musalaba, oneno paka Yesu okoko gi derino aka otho to waco ni, “Adieri, me oyido Wod Were!” 
MRK.15.40	Mon moro oyido jo nikenyo jocungo gi bor bor. I dier jo oyido nitie Salome, Maria ma wok Magdala kodi Maria min Yakobo mathin kodi Yose. 
MRK.15.41	Mon me yado joluwo Yesu gi miyo go kony munyo go nitie Galili; aka onwaŋo nitie mon man bende mathoth ma jobino gine kiri i Yerusalem.
MRK.15.42	Munyo piny kidho yutho, Yozefu ma wok Arimatheya otundo. Go oyido obedo ŋata nigi dwoŋ swa i kweth pa jopido, aka onwaŋo kuro bino pa Ker pa Were. Ndelo no onwaŋo obedo ndelo ma yikirok (dwoŋ mere ni, ndelo ma telo Sabato). 
MRK.15.43	Riameno Yozefu otimo miseni to kidho bongi Pilato to kwayo go delkwoŋ Yesu. 
MRK.15.44	Pilato ouro swa ni Yesu otieko tho. Olwoŋo jalweny madwoŋ to penjo go ka Yesu otieko tho adieri. 
MRK.15.45	Munyo otieko winjo bongi jalweny madwoŋ ni apaka obedo, Pilato oyeyo Yozefu kwanyo delkwoŋ Yesu. 
MRK.15.46	Yozefu ogamo delkwoŋ Yesu wi musalaba, otweyo gi suka, to ketho i kaliel m'ogor i tele. Oŋilo kidi madwoŋ to culo gine dhok kaliel. 
MRK.15.47	Maria ma wok Magdala kodi Maria min Yose onwaŋo jonitie kenyo joneno kam'oyik'iye Yesu.
MRK.16.1	Munyo ndelo ma Sabato orumo, Maria ma wok Magdala, kodi Maria min Yakobo, kodi Salome jonyewo mo maŋwe kur ma wiro gine delkwoŋ Yesu. 
MRK.16.2	Odikin worwor i ndelo marapena ma tic, munyo ceŋ nyaka gulo, jokidho i kaliel. 
MRK.16.3	Munyo fodi jo ni royo, wegi jopenjere kendi gin ni, “Ŋat'oŋil riwan woko kidi ma dhok kaliel?” 
MRK.16.4	Gikenyo joŋiyo yumalo to joneno ni kidi otiek ŋilo woko; kidi no oyido ombo swa. 
MRK.16.5	Gikenyo jodonjo i kaliel, to joneno jayac moro obedo piny yuracuc, oruko nanga matar, to lworo mako jo tektek.
MRK.16.6	Jayac no owaco ni, “Wikiri wibedi gi lworo. Aŋeyo ni wirango Yesu Janazareth ma ceŋino ogur kwoŋ musalaba. Go ongoye ka; otieko cerino! Ere panen win kama ceŋino oketh'iye go. 
MRK.16.7	Onyo kidhi witer wac me ri jofonjirok pere, kiri ri Petero bende ni kole go otieko telo kidho riwin Galili; yukoro ama wibino nen'iye go paka ndir ca owaco riwin.”
MRK.16.8	Gikenyo jowok i kaliel gi ŋwec, rupiri lworo gi bwok oyido opoŋ kwoŋ jo. Aka jok'owaco kada ri nyatoro, rupiri oyido jothoth gi lworo.
MRK.16.9	Munyo Yesu otieko cerino kwoŋ jom'otho, odikin worwor, i ndelo marapena ma tic, omenyere ri Maria ma wok Magdala, ma ndir no oriemo kwoŋe jwogi abirio. 
MRK.16.10	Dheno okidho to waco ri joma yado jowotho gi Yesu, m'oyido joywak gi geregere madit. 
MRK.16.11	To munyo jowinjo wac pere ni Yesu kwo aka ni otieko neno Yesu, jok'oyeyo wac no.
MRK.16.12	Rumacen, Yesu omenyere ri jofonjirok moro ario munyo oyido jo ni royo jokidho loka moro. 
MRK.16.13	Jome bende jogik to jowaco ri jofonjirok wadi gin, to je jok'onyalo yeyo wac pajo.
MRK.16.14	Macowe, Yesu omenyere ri jofonjirok apar g'acel wegi munyo jocemo. Go opusa jo paka jok'obedo gi yeyo, aka odoko jobedo g'adundo manwaŋ, rupiri jokwero yeyo joma onwaŋo jotieko neno go munyo ocerino. 
MRK.16.15	Aka owaco rijo ni, “Kidhi win i piny je, wifonji nono je Wac Manyen Maber. 
MRK.16.16	Ŋat'oyey t'ibatisa go bino both; ŋat'okwer yeyo ilathumo banja rigo. 
MRK.16.17	Joma joyey jobino bedo gi ranyuth ma meni me: Jobino riemo woko jwogi i nyingan; jobino luwo dhodhok manyen. 
MRK.16.18	Jobino mako thwol, aka ka jomadhi kwir moro marac jokibino ramere; jobino ketho cingi gin kwoŋ jotwo to joboth.”
MRK.16.20	Jofonjirok jokidho to jofonjo Wac Manyen Maber i iye je, munyo Rwoth tiyo gi jo aka ridho adieri ma fonji pajo gi ranyuth ma meni m'othielo wac no. Ameno.
LUK.1.1	Mondo Thiofilo, ji mathoth jotieko temo ndiko radwok ma gigipiny m'otieko timere i dier wan. 
LUK.1.2	Jondiko gima jono ma joneno gigipiny me gi waŋ gin jowaco riwan wok i cakirok aka bende jobedo jonyay wac me. 
LUK.1.3	Onyo an bende paka atieko kikaŋasa wac me maber wok i cakirok mere, aparo ni ber andiki rin gime m'acano maber. 
LUK.1.4	Atimo ama aka ŋey ibino niaŋ maber odoco kwoŋ adieri ma gigipiny m'otiek fonjin me.
LUK.1.6	Joje oyido ji mabeyo ruwaŋ Were, ma jokuro Cik je gi Or je mapa Rwoth m'ongoye apuse. 
LUK.1.7	To oyido jongoye gi nyathi, rupiri Elizabeth oyido kinywol, aka joje onwaŋo jotieko ti. 
LUK.1.8	To munyo weso pa Zekaria gin otundo ma tic ma cwayo, 
LUK.1.9	paka cik pa joma cwayo wi migam nitie ma donjo i Ot pa Were waŋo buban, kwir omako Zekaria. 
LUK.1.10	Aka lwak ji oyido jokwayo gi woko i hongo ma waŋo buban. 
LUK.1.11	Gikenyo malaika pa Rwoth omenyere rigo m'ocungo yuthenge maracuc ma migam m'iwaŋ'iye buban. 
LUK.1.12	Zekaria obwok swa munyo oneno go. 
LUK.1.13	To malaika owaco rigo ni, “Ikir'ibedi gi lworo Zekaria, kole Were owinjo kwayo perin, aka dhako perin Elizabeth bino nywolo rin wodin, aka ibino cwoko nyinge ni Yohana. 
LUK.1.14	Ibino limo kisangala gi siem, odoko ji mathoth jobino kisangala gi nywolirok pere; 
LUK.1.15	ato go bino bedo ŋatadwoŋ ruwaŋ Rwoth; aka go kilamadho vini kosa medho moro je ma mero jo, aka Cuny Maleŋ bino poŋ i go, kada ma fodi go ni iy min. 
LUK.1.16	Go bino dwoko cuny Joisiraili bongi Rwoth Were pajo; 
LUK.1.17	kendo go bino telo yuwiy Rwoth paka jamikwenda pere i dwoŋ gi meni paka apa Elia jatuci wac Were. Go bino dwoko cuny bacere ji bongi nyithindho pajo; aka bino miyo jocay jowogiki i yo pa ji m'otire; go bino miyo ji pa Rwoth yikirok ri Rwoth.”
LUK.1.18	Aka Zekaria owaco ri malaika ni, “Anoŋey nedi gino? Kole atieko ti aka dhako paran bende oti.” 
LUK.1.19	Aka malaika owaco rigo ni, “An Gabriel m'acungo ruwaŋ Were; aka ooran luwo kodin gi kelo rin wac maber me. 
LUK.1.20	To paka ikiyeyo mikwenda paran, ma bino timere i ndir mere, ikibino luwo cuka ndelo ma gigipiny me otimer'iye.”
LUK.1.21	Ji oyido jokuro Zekaria woko; to jouro swa paka go ogalo ameno i Ot pa Were. 
LUK.1.22	Munyo go owok woko, k'onyalo luwo gi jo, to joparo ni go oneno gimoro i Ot pa Were; riameno go otimo rijo ranyuth, rupiri go oyido olokere obadha. 
LUK.1.23	Munyo hongo pere ma tic orumo, go odok peco pere. 
LUK.1.24	Rumacen cege, Elizabeth ogamo iye to pondo hongo ma dwe abic munyo waco ni, 
LUK.1.25	“Rwoth otimo ran ama i ndir me munyo oparo kwoŋan, to kwanyo kwoŋan wickwot i waŋ ji.” 
LUK.1.26	Munyo Elizabeth otieko dwe aucel gi iye, Were ooro malaika Gabriel i tindi ma Galili m'ilwoŋo ni Nazareth, 
LUK.1.27	bongi nyako mambula, m'onwaŋo openjere gi jayac m'ilwoŋo ni Yozefu, nyakwar Daudi; aka nyako no oyido nyinge Maria. 
LUK.1.28	Malaika obino bonge to waco rigo ni, “Yoga, ijasilwany, Rwoth nitie kodin!” 
LUK.1.29	Go obwok swa munyo owinjo moth me, kende oparo g'icunye dwoŋ moth me. 
LUK.1.30	To malaika no waco rigo ni, “Maria, ikir'ibedi gi lworo, rupiri ijasilwany ruwaŋ Were. 
LUK.1.31	Kole ibino gamo iyin, t'inywolo wodin; aka ibino cwoko nyinge ni Yesu. 
LUK.1.32	Go bino bedo ŋatadwoŋ, aka ibino lwoŋo go ni Wod pa Were Madwoŋ Maloyo; aka Rwoth Were bino miyo go kom ma ker pa Daudi, kwari mere. 
LUK.1.33	Go bino dhumo nyikway Yakobo cil gi cil aka Ker pere bino ngoye gike.”
LUK.1.34	To Maria openjo malaika ni, “Gime obedi nedi ma to an abedo nyako mambula?” 
LUK.1.35	To malaika waco rigo ni, “Cuny Maleŋ bino loro kwoŋin, aka meni pa Were Madwoŋ Maloyo bino umin; am'omiyo nyathi m'ibino nywolo ibino lwoŋo ni ŋataleŋ, Wod Were. 
LUK.1.36	Aka pama, wat perin Elizabeth gi tiyo pere bende otieko ogamo iye nyathi majayac; aka me dwe pere mar'aucel, ŋata yado ilwoŋo ni kinywol. 
LUK.1.37	Kole ri Were ongoye gima kinyalere.” 
LUK.1.38	Maria owaco ni, “An abedo ŋeca pa Rwoth; weyi wotimere ran paka iwaco no.” Gikenyo malaika oweyo go.
LUK.1.39	I hongo no Maria omako royo mayot to kidho i piny matendere tendere, yu tindi ma Yuda. 
LUK.1.40	Go odonjo i ot pa Zekaria to m'otho Elizabeth. 
LUK.1.41	Gikenyo tekin Elizabeth winjo moth pa Maria, nyathi manitie i iye ogweco. Cuny Maleŋ opoŋ kwoŋ Elizabeth 
LUK.1.42	to luwo gi dwonde ma malo munyo waco ni, “Ijasilwany kwoŋ mon, Nyathi m'ilanywolo bende jasilwany! 
LUK.1.43	Me silwany aŋo ma min Rwoth gipi obino bongan ka? 
LUK.1.44	Kole tekin awinjo moth perin to nyathi ma iyan gweco gi kisangala. 
LUK.1.45	In ijasilwany m'iyeyo ni mikwenda pa Rwoth rin bino timere adieri.”
LUK.1.46	Maria owaco ni,
LUK.1.46	Adundo paran foyo Rwoth,
LUK.1.47	aka cunyan sangala i Were Jaboth paran.
LUK.1.48	Aka wok gunyo ni nono je bino lwoŋan ni jasilwany.
LUK.1.49	Kole Were ma jameni otimo ran gigipiny madongo.
LUK.1.49	Nyingi go leŋ.
LUK.1.50	Go timo ŋono ri joma lworo go,
LUK.1.50	wok i luse ji acel tundo i luse man.
LUK.1.51	Go orieyo cinge ma nyutho meni pere,
LUK.1.51	aka otieko kedho woko joma pakere i paro ma cuny jo.
LUK.1.52	aka otiŋo malo joma bwonere.
LUK.1.53	Go oyeŋo joma kec neko gi gigipiny mabeyo,
LUK.1.53	aka oriemo woko joŋaŋo gi cingi gin nono.
LUK.1.54	Go okonyo ŋeca pere Isiraili,
LUK.1.54	munyo opoyo wor pere
LUK.1.55	ri Abraham gi nyikwaye je cil gi cil!
LUK.1.56	Maria obedo bongi Elizabeth cegin dwe adek to nyaka dok peco.
LUK.1.57	Ndelo pa Elizabeth otundo ma nywol, to nywolo nyathi ma jacwo. 
LUK.1.58	Joger pere kodi wade pere jowinjo ni Rwoth otimo rigo wor madwoŋ aka josangala swa gi go. 
LUK.1.59	I ndelo mar'aboro jobino thumo nyathi, aka onwaŋo jomito cwoko nyinge ni Zekaria paka bamere. 
LUK.1.60	To yokimere waco ni, “K'ameno, ibino lwoŋo go ni Yohana.” 
LUK.1.61	Jowaco rigo ni, “Kole ongoye moro i nono mewin m'ilwoŋo gi nyinge no!” 
LUK.1.62	Aka jomiyo bamere ranyuth ma penjo go paka go mito wolwoŋi nyathi no. 
LUK.1.63	Go okwanyo gindiko, to ndiko ni, “Nyinge Yohana.” Ji je jouro swa! 
LUK.1.64	Gikenyo won to Zekaria yawo dhoke to lewe gonyere, to cako luwo munyo foyo Were. 
LUK.1.65	To lworo omako joger pajo je, kendo oluwi kwoŋ gigipiny me i Yuda parom. 
LUK.1.66	Joma jowinjo je jorwako wac no i cuny jo munyo jowaco ni, “Kosa nyathi me obedi ŋa? Kole cingi Rwoth ni kwoŋe.”
LUK.1.67	Aka Cuny Maleŋ opoŋ kwoŋ Zekaria bamere, to luwo munyo waco ni,
LUK.1.68	“Wofoy Rwoth Were pa Isiraili!
LUK.1.68	Kole go olimo ji pere to botho jo.
LUK.1.69	Omiyo wan Jaboth ma jameni
LUK.1.69	i nono pa Daudi jatic pere,
LUK.1.70	paka cango oluwo gi i dhok jotuci wac pere maleŋ wok con,
LUK.1.71	nike bino botho wan kwoŋ jokwor mawan
LUK.1.71	kodi kwoŋ joma mon kodi wan bende;
LUK.1.72	kareno nyutho wor ri kwarere mawan,
LUK.1.72	gi poyo cikirok pere maleŋ,
LUK.1.73	kwoŋirok ma cango go otimo ri kwari wan Abraham,
LUK.1.73	nike bino botho wan wok i cingi jokwor mawan,
LUK.1.74	ŋey watiy rigo m'ongoye lworo,
LUK.1.75	i leŋo kodi tiro i waŋe, i kwo mawan gipi.
LUK.1.76	kole ibino telo Rwoth kidho yiko rigo royo;
LUK.1.77	gi miyo ji pere rieko ma both
LUK.1.77	ka Were ocwako reco pajo.
LUK.1.78	Ro wor mathoth ma Were mawan nitie gine,
LUK.1.78	go bino miyo waŋceŋ gulo to ŋamba ma both wok riwan,
LUK.1.79	kodi i tho ma mito umo jo,
LUK.1.79	to tiro tiendi wan i royo ma siem.”
LUK.1.80	Nyathi no odongo to bedo gi meni i cunye kendo obedo i thim cuka ndelo otundo to nyuthere kamaler ri Joisiraili.
LUK.2.1	I ndir no, Kayisar Agusto owodho cik ma ndiko ji ŋey wokwan ji ma piny pere gipi. 
LUK.2.2	Me oyido obedo ndiko ji marapena, aka obedo i ndir pa Kwirino jadhum ma Siria. 
LUK.2.3	Dhano je okidho i tindi ma thugin ndikirok. 
LUK.2.4	Riameno Yozefu bende oay i tindi ma Nazareth, i Galili to kidho Yuda i tindi pa Daudi m'ilwoŋo ni Bethelehem, paka go oyido obedo ja ot pa Daudi. 
LUK.2.5	Yozefu okidho ni wondiki go gi Maria m'onwaŋo yiko nywomirok gine. Maria oyido yac. 
LUK.2.6	Munyo jonitie kenyo, hongo pa Maria otundo ma nywol. 
LUK.2.7	Go onywolo wode makayo to umo gi nangin pa nyithindho, to pielo i wer ma dhok cem'iye rupiri kabedo k'onwaŋere rigo i ot wendo.
LUK.2.8	Cegin kenyo onwaŋo nitie jokwath moro m'oyido jo ni sa jokuro mwendi pajo wor gi weso. 
LUK.2.9	Malaika pa Rwoth omenyere rijo, aka dwoŋ pa Were omenyo jo, to jobwok swa. 
LUK.2.10	Malaika owaco rijo ni, “Wikiri wibedi gi lworo; kole akelo riwin wac kwoŋ kisangala madwoŋ ma bino bedo ri ji je. 
LUK.2.11	Konon i tindi pa Daudi onywol riwin Jaboth, m'obedo Kristo Rwoth. 
LUK.2.12	Aka me a ranyuth riwin, wibino nwaŋo nyathi maŋic m'oboy i nangin pa nyithindho t'ipielo i wer ma cemo dhok.” 
LUK.2.13	Gikenyo ma piyo piyo, kweth jomalaika ma polo joriwere gi malaika no to jofoyo Were munyo jowero ni,
LUK.2.14	“Dwoŋ wobedi ri Were malo i polo,
LUK.2.14	aka i piny siem wobedi ri ji
LUK.2.14	ma silwany pere nigi jo.”
LUK.2.15	Munyo jomalaika jotieko weyo jo jogik i polo, jokwath jowaco wegi kendi gin ni, “Weyi wakidhi Bethelehem wanen gim'otimere ma Rwoth onyutho wan me.” 
LUK.2.16	Gikenyo joredo to jonwaŋo Maria gi Yozefu kodi nyathi m'opiel i wer ma cemo dhok. 
LUK.2.17	Munyo joneno nyathi no, jowaco ri ji gima malaika owaco rijo kwoŋ nyathi no. 
LUK.2.18	Jom'owinjo wac me jouro swa gima jokwath no jowaco. 
LUK.2.19	Maria opoyo gigipiny me je to paro kwoŋe swa. 
LUK.2.20	Jokwath jodok munyo jofoyo Rwoth to jopako Were ro gigipiny je ma jowinjo aka joneno ni obedo paka owaci rijo won.
LUK.2.22	Munyo ndelo otundo ri Yozefu kodi Maria ma tero cowirok ma lonyirok paka Cik pa Musa waco, jotero Nyathi no i Yerusalem ketho go i cingi Rwoth. 
LUK.2.23	 (Me a gim'ondiki i cik pa Rwoth ni, “Nyathi ma jacwo je m'obedo okayo pa min, ibino miyo Rwoth.”) 
LUK.2.24	Aka jotero kiri mic bende paka ondiki i cik pa Rwoth: Akurin ario kosa nyithindhi njiwa ario. 
LUK.2.25	I Yerusalem kenyo onwaŋo nitie jal moro ma nyinge Simeo. Go oyido obedo dhano maber m'olworo Were, aka onwaŋo kiyo neno both pa Isiraili, kendo Cuny Maleŋ onwaŋo nigi go. 
LUK.2.26	Cuny Maleŋ onwaŋo otieko nyutho go ni go kilatho mafodi waŋe k'oneno Kristo pa Rwoth. 
LUK.2.27	Munyo Cuny Maleŋ owaco rigo, Simeo oay to kidho i Ot pa Were. Aka munyo jonywol jokelo Nyathi Yesu timo rigo gima Cik waco, 
LUK.2.28	Simeo otiŋo Nyathi no i cinge to foyo Were ka waco ni,
LUK.2.29	“Rwoth, onyo pama sewila ŋeca perin i siem
LUK.2.29	paka cango iciko;
LUK.2.30	Kole waŋan otieko neno both
LUK.2.31	m'iyiko ni ji je jowoneni.
LUK.2.32	to kelo dwoŋ ri ji perin Isiraili.”
LUK.2.33	Ba nyathi gi yokimere jocungo kenyo munyo jodhier kwoŋ gima Simeo oyido waco kwoŋ Nyathi no. 
LUK.2.34	Simeo omiyo jo silwany to waco ri Maria min Nyathi ni, “Nyathi me othuy gine ji wokel podho ri joman kodi both ri ji mathoth i Isiraili; go bino bedo ranyuth ma ji mathoth jobino piemo gine. 
LUK.2.35	To paro pa ji mathoth m'opanere bino wok kamaler, aka abor bino roko adundo nin won.” 
LUK.2.36	Kenyo onwaŋo nitie dhakodwoŋ moro ma jatuci wac Were ma nyinge Ana, nyar Fanuel, ma janono pa Aser. Go oyido oti swa aka otieko oro abirio i nywomirok pere to cwore tho, 
LUK.2.37	to doŋ citho cuka oro pere oromo piero aboro g'aŋwen. Go k'oweyo Ot pa Were, to otiyo ri Were wor g'odieceŋ munyo riyo kec gi kwayo. 
LUK.2.38	I hongo no won ama go bende odonj'iye i Ot pa Were to cako foyo Were; aka oluwo kwoŋ Nyathi no ri ji je m'onwaŋo jokuro both pa Yerusalem.
LUK.2.40	Nyathi no odongo gi meni, gi rieko, kendo silwany pa Were obedo gine.
LUK.2.42	Munyo Yesu oromo oro apar g'ario, jokidho korago i kalima paka oyido jotimo ndir je. 
LUK.2.43	Munyo kalima no orumo, jomako royo ma dok peco, to jayac Yesu odoŋ Yerusalem. Jonywol pere oyido jok'oŋeyo ameno. 
LUK.2.44	Paka oyido joparo nike go nitie i kitipa ji ma jowotho gi jo, jowotho awotha ndelo gipi, to nyaka jocako rango go bongi wade pajo gi merin pajo. 
LUK.2.45	To munyo jok'onwaŋo go, jogik Yerusalem munyo jorango go malomalo. 
LUK.2.46	I ndelo mar'adek aka jonwaŋo go i Ot pa Were obedo i dier jofonji, munyo winjo fonji pajo aka penjo jo penji moro. 
LUK.2.47	Ji je ma jowinjo go jouro swa rieko gi radwok pere. 
LUK.2.48	Jonywol pere jodhier munyo joneno go; aka yokimere owaco rigo ni, “Nyathi paran, itimo riwan ama raŋo? Panen, benin kodi an wabedo gi rembo ma kiwacere munyo warangin.” 
LUK.2.49	Odwoko jo ni, “Raŋo ma wirangan? Wikuya nike oyido aripo bedo i ot pa Baba?” 
LUK.2.50	To jok'oŋeyo dwoŋ gima go owaco rijo. 
LUK.2.51	Gikenyo Yesu odok gi jo Nazareth to winjo or pajo. Yokimere okano gigipiny me je iy'adundo. 
LUK.2.52	Yesu odongo i delkwoŋe aka rieko pere omedere, munyo Were gi ji jofoyo go.
LUK.3.1	I oro mar'apar g'abic ma dhum pa Kayisar Tiberio, munyo Ponsio Pilato dhumo paka gavana ma Yuda, kareno Herode rwoth ma Galili, aka omin go Filipo oyido obedo jadhum ma Itureya gi Trakoniti, kareno Lisania oyido obedo jadhum ma Abilene, 
LUK.3.2	i ndir pa jodongo pa jocway ri Were i wi migam Anas jokodi Kaifas, wac pa Were obino ri Yohana wod pa Zekaria i thim. 
LUK.3.3	Go owotho i piny ma Yordan gibe ka fonjo kwoŋ batisimo ma ŋuto kodi limo cwak kwoŋ reco, 
LUK.3.4	paka ondiki i kitawo pa Isaya jatuci wac Were ni,
LUK.3.4	“Dwondi moro koko i thim ni:
LUK.3.4	‘Yik win royo ri Rwoth
LUK.3.4	Tir win ger pere.
LUK.3.5	Kisi milelo woculi,
LUK.3.5	gote gi tendere je woriew,
LUK.3.5	royin je m'okom wotir,
LUK.3.5	odoko royin ma di geŋin gi buce je wopiel.
LUK.3.6	Ji je jobino neno both pa Were!’ ”
LUK.3.8	Tim win gigipiny ma nyutho nike wiŋuto reco mewin. To wikiri wicaki waco wiwegi kendi win ni, ‘Abraham meno kwari wan!’ Kendo awaco riwin, kole Were nyalo kwanyo telin me to loko nyikway Abraham. 
LUK.3.9	Aka otiek kiri ketho le ma toŋo woko yen gi i tiende; yath je ma kinyak maber ibino toŋo woko t'ibolo i mac.”
LUK.3.10	Lwak ji jopenjo Yohana ni, “Onyo waripo timo aŋo?” 
LUK.3.11	Go odwoko ni, “Ka nyatoro nigi satere ario, go ripo poko gi ŋat'ongoye gine. Kendo ŋata nigi gimoro acama bende wotim ameno.” 
LUK.3.12	Oyido nitie jocoki misolo moro ma bende oyido jobino ni obatisa jo ma jopenjo go ni, “Jafonji, waripo timo aŋo?” Owaco rijo ni, 
LUK.3.13	“Wikiri wicoki kwoŋ moro gima kalo rapor ma cik yeyo.” 
LUK.3.14	Jolweny megi bende jopenjo go ni, “To wan waripo timo aŋo?” Owaco rijo ni, “Ongoye mayo ji gigipiny g'akaka! Yeŋ win gi kemba mewin! Odoko, wikiri wicwoki dhok dhano!”
LUK.3.15	Geno pa ji ocako medirok; aka jocako paro ni ipoyo Yohana a Kristo. 
LUK.3.16	Am'omiyo Yohana odwoko jo ni, “An abatisa win kodi pi, to nitie nyatoro ma bino ma loyan bor gi dwoŋ, m'akiripi kada lunyo thol war pere. Go bino kibatisa win gi Cuny Maleŋ kodi mac. 
LUK.3.17	Adher pere ni cinge ma yweyo kisia ma coko ŋano, t'ikonjo nyingi ŋano i dero, t'iwaŋo woko kanja gi mac makitho.” 
LUK.3.18	I yo m'omore, Yohana omiyo ji miseni munyo fonjo jo Wac Manyen Maber. 
LUK.3.19	Yohana oyido otieko waco ri Herode ni otimo marac nywomo Herodia cip'omin, kendo Herode no won oyido otieko timo gigipiny mathoth mareco, 
LUK.3.20	medo kwoŋ meno, go odoko otimo raco ma kalo kiri m'oyido otieko timo con, ma tweyo Yohana i jiera.
LUK.3.21	Munyo oyido otiek kibatisa ji je, kareno otiek kibatisa Yesu bende, go oyido kwayo, to polo yawere. 
LUK.3.22	Gikenyo Cuny Maleŋ oloro to pie kwoŋe i cal p'akuru, to dwondi jo moro wok i polo ma waco ni, “In i Wodan m'amaro; kendo asangala swa kodin.”
LUK.3.23	Munyo Yesu ocako tic pere, go oyido romo oro piero adek: Go obedo wod pa (paka okwan go) Yozefu, M'obedo wod pa Heli, 
LUK.3.24	wod pa Mathat, wod pa Levi, wod pa Meliki, wod pa Yanay, wod pa Yozefu, 
LUK.3.25	wod pa Matathia, wod pa Amos wod pa Nahum, wod pa Esili, wod pa Nagay, 
LUK.3.26	wod pa Math, wod pa Matathia, wod pa Semeyin, wod pa Yosek, wod pa Yoda, 
LUK.3.27	wod pa Yowanan, wod pa Resa, wod pa Zerubabel wod pa Seltiel, wod pa Neri, 
LUK.3.28	wod pa Meliki, wod pa Adi, wod pa Kosam wod pa Elimadam, wod pa Eri, 
LUK.3.29	wod pa Yosuwa, wod pa Elieza, wod pa Yorim, wod pa Mathat, wod pa Levi, 
LUK.3.30	wod pa Simeo, wod pa Yuda, wod pa Yozefu, wod pa Yonam, wod pa Eliakim, 
LUK.3.31	wod pa Meleya, wod pa Mena, wod pa Matatha, wod pa Nasan, wod pa Daudi, 
LUK.3.32	wod pa Yese, wod pa Obed, wod pa Bowaz, wod pa Salimon, wod pa Nason, 
LUK.3.33	wod pa Aminadab, wod pa Adimin, wod pa Arni, wod pa Heziron, wod pa Perez, wod pa Yuda, 
LUK.3.34	wod pa Yakobo, wod pa Isaka, wod pa Abraham, wod pa Tera, wod pa Nahor, 
LUK.3.35	wod pa Serug, wod pa Reu, wod pa Peleg, wod pa Eber, wod pa Sela, 
LUK.3.36	wod pa Kayinan, wod pa Alfakisad, wod pa Semu, wod pa Nowa, wod pa Lamek, 
LUK.3.37	wod pa Methusela, wod pa Enoka, wod pa Yared, wod pa Mahalalel, wod pa Kayinan, 
LUK.3.38	wod pa Enos, wod pa Seth, wod pa Adam, wod Were.
LUK.4.1	Munyo Yesu otieko poŋ gi Cuny Maleŋ, oeye Yordan to Cuny Maleŋ telo go i thim cowo ndelo piero aŋwen, 
LUK.4.2	munyo jwogi temo go. I hongo no, go k'ocamo gimoro; aka rumacen nyaka owinjo kec. 
LUK.4.3	Gikenyo jwogi owaco rigo ni, “K'ibedo Wod Were, ere wodhi or ri tele me wolokere cemo.” 
LUK.4.4	To Yesu odwoko go ni, “Ondiki ni, ‘Dhano kikwo gi cemo kende.’ ”
LUK.4.5	Gikenyo jwogi otero go wi got mabor to nyutho go ker je ma piny i hongo macek; owaco ri Yesu ni, 
LUK.4.6	“Abino miyin meni je gi dwoŋ je ma ker me, rupiri okethi i cingan aka anyalo miyo nyatoro je m'awon ayero. 
LUK.4.7	Am'omiyo k'inolaman, to gimoro je bedo aperin.” 
LUK.4.8	To Yesu dwoko go ni, “Ondiki ama.”
LUK.4.8	“Lam Rwoth Were perin,
LUK.4.8	aka itiy rigo won kende.”
LUK.4.9	Gikenyo jwogi otero Yesu Yerusalem to oro go cungo wi kisul Ot pa Were. Aka owaco rigo ni, “Ka in i Wod Were, woki ka, ipor piny. 
LUK.4.10	Kole ndiko waco ni, ‘Were bino ketho jomalaika pere to jolin.’ 
LUK.4.11	Kendo ni, ‘Jobino bielin i cingi gin ŋey ikir'icadhi tiendin kwoŋ tele.’ ” 
LUK.4.12	To Yesu odwoko ni, “Otiek waco i ndiko ni, ‘Ikir'item Rwoth Were perin.’ ” 
LUK.4.13	Munyo jwogi ocowo temo Yesu i nger je, oweyo go kutho ma hongo manok.
LUK.4.14	Yesu, gi meni pa Cuny Maleŋ kwoŋe, ogik i Galili; aka wac ma mako kwoŋe olak iy'adec je ma piny no. 
LUK.4.15	Go ofonjo i kalamo ma Yuda m'omore aka dhano je omiyo go dwoŋ.
LUK.4.16	Yesu okidho Nazareth kama cango odong'iye, to kidho i kalamo pa Joyuda i ndelo ma Sabato paka yado omaro timo. Oay malo kisoma, 
LUK.4.17	to jocwayo rigo kitawo ma cango Isaya jatuci wac Were ondiko. Oyawo to soma kam'ondik'iye ni,
LUK.4.18	rupiri owiran gi mo ma tito Wac Manyen Maber ri jocandi.
LUK.4.18	Ooran waco ri jom'otwey ni otiek gonyo jo,
LUK.4.18	kendo ri joma waŋ jo otho, ni otiek yawo waŋ jo,
LUK.4.18	aka ri jom'onwaŋo odiy jo ni onyo owey jo i siem.
LUK.4.19	Odoko ooran tito ni me a oro pa Rwoth
LUK.4.19	ma nyutho ji both pere.”
LUK.4.20	Gikenyo oumo kitawo no to dwoko ri ŋata kuro, to bedo piny, aka waŋ ji je ma kalamo ocomere kwoŋ go. 
LUK.4.21	Aka ocako luwo rijo ni, “Konon randik me ee otundo i kare paka wiwinjo no.” 
LUK.4.22	Ji je jofoyo go munyo jouro wac madongo mabeyo m'owok i dhoke ka jopenjo ni, “Me won ki wod pa Yozefu?” 
LUK.4.23	Odwoko ni, “Aŋeyo ni wibino waco ran ageca m'omar waco ni, ‘Jamilerwa, iwon bothere.’ Kendo ni, ‘Watieko winjo gimoro je m'otimere Kapernaum. Tim ameno bende loka perin ka.’ ” 
LUK.4.24	Aka owaco ni, “Adieri awaco riwin, jatuci wac Were kijol maber i piny pere won. 
LUK.4.25	Adieri awaco riwin, mon tho onwaŋo jomore i Isiraili i ndir pa Elia, munyo polo ocegere oro adek gi dwe aucel, aka kec obedo i piny gipi. 
LUK.4.26	To k'oor Elia bongi kad'acel kwoŋ jono, to oor go bongi citho ma Zarefath, denge i tindi ma Sidon ayin. 
LUK.4.27	Odoko i ndir pa Elisa jatuci wac Were, onwaŋo jodhowo jomore i Isiraili, to ongoye kad'acel kwoŋ jo m'obothi, kwanyo woko Naman Jasiria denge ayin kende.” 
LUK.4.28	Munyo jowinjo gime, dhano je keme omako i kalamo pa Joyuda. 
LUK.4.29	Joay jowodho go i tindi, to jotero go dho thengi tendere m'oger'iye tindi pajo munyo joyenyo dhiro go wofodere piny. 
LUK.4.30	To go oluwo gi dier jo to kadho rigin.
LUK.4.31	Gikenyo Yesu okidho Kapernaum, tindi ma iy'adec ma Galili. Go ofonjo ji kenyo i ndelo ma Sabato; 
LUK.4.32	aka jouro fonji pere, rupiri wac pere oyido nigi meni. 
LUK.4.33	To i kalamo pa Joyuda no onwaŋo nitie nyatoro man gi cuny m'ocido mapa jwogi kwoŋe. Ŋato okoko gi derino madwoŋ ni, 
LUK.4.34	“Iyenyo timo aŋo gi wan, Yesu Janazareth? Ibino reyo wan woko? Aŋeyin, in Ŋataleŋ pa Were.” 
LUK.4.35	To Yesu oay kwoŋe ka waco ni, “Liŋi, aka woki woko kwoŋ go!” Aka munyo jwogi no otieko redho ŋato piny i dier ji, owok kwoŋe ma k'otimo rigo raco moro. 
LUK.4.36	Ji je jouro swa aka wegi jocako luwo kendi gin ni, “Me wac aŋo? Go riemo woko cuny m'ocido gi maker gi meni to jowok awoka!” 
LUK.4.37	Aka wac ma mako kwoŋ Yesu onyay kamoro je iy'adec no.
LUK.4.38	Yesu oeye i kalamo pa Joyuda no, to donjo i ot pa Simon. I hongo no or Simon madhako oyido two, kwoŋe oowere. To jokwayo Yesu ni wokonyi go. 
LUK.4.39	Yesu ocungo kabuti dhako no to kwero two no bedo kwoŋe, to two weyo go. Piyo piyo no won to dhako no ay malo to cako rweyo jo. 
LUK.4.40	I hongo no munyo waŋceŋ kidho podho, ji je m'oyido jonigi joma two kiti two m'opokere opokere, jokelo jo bonge to Yesu ketho cinge kwoŋ jo to joboth. 
LUK.4.41	Jwogi jowok kwoŋ ji mathoth ka joywak ni, “In, i Wod Were!” To go oay kwoŋ jo to cero jo luwo, rupiri oyido joŋeyo ni go Kristo.
LUK.4.42	Munyo piny oyawere, Yesu oeye kenyo to kidho kama ji jongoy'iye. Ji jorango go to jobino bonge, kendo oyido jokimiti ni go wowey jo; 
LUK.4.43	to go owaco rijo ni, “Aripo fonjo Wac Manyen Maber ma Ker pa Were i tindi man bende; kole me a gim'okelan.” 
LUK.4.44	Aka ofonjo i kalamo ma Yuda i piny no parom.
LUK.5.2	Yesu oneno ye moro ario dho thengi wakawaka; kareno jokitoga ma wegi mere onwaŋo jongoye kenyo oyido jokidho lwoko bwo pajo 
LUK.5.3	Gikenyo Yesu odonjo i ye acel, mapa Simon Petero, to kwayo go ni wodhire i pi gi ye no nyaka mathin wok kwoŋ geŋin. 
LUK.5.4	Aka munyo obedo i ye, ofonjo lwak ji no gi i ye. To munyo ocowo luwo, owaco ri Simon ni, “Cori ye i wakawaka milelo wiboli bwo mewin wimaki rec.” 
LUK.5.5	To Simon odwoko go ni, “Jadwoŋ, kole watieko kifamba wor gipi m'ongoye gima wamako! To rupiri iwaco, akidho bolo bwo.” 
LUK.5.6	Munyo jotieko timo ameno, jomako rec mathoth swa ma bwo onwaŋo cegin kiri gi yec woko. 
LUK.5.7	Aka jolwoŋo jowoti jo m'oyido jonitie i ye man gi cingi gin ni jobin jowokony jo. To jono jobino to jopoŋo ye ario je mapa jokidho munyirok i pi.
LUK.5.8	Munyo Simon Petero oneno ameno, opodho ka tiendi Yesu munyo waco ni, “Eye bongan, Rwoth, rupiri ajareco.” 
LUK.5.9	Ato go kodi jowote je, oyido jobwok tektek ro kweth rec ma jomako. 
LUK.5.10	Yakobo kodi Yohana, wot Zebedayo, ma jobedo jowoti Simon, je bende jobwok. Aka Yesu owaco ri Simon ni, “Ikir'ibedi gi lworo! Wok gunyo ni, ibino kitoga ji.” 
LUK.5.11	Aka munyo jotieko cewo ye kiri dho geŋin, joywayo jowodho woko, to joweyo gimoro je to joluwo Yesu.
LUK.5.12	Munyo Yesu oyido nitie i tindi moro, jadhowo moro ma kwoŋe gipi odhole obino. Munyo go oneno Yesu, opodho piny gi nyime to ywakere rigo ni, “Rwoth, k'iyenyo inyalo lonyan.” 
LUK.5.13	Yesu ocwayo cinge, ogeyo go munyo waco ni: “Ayenyo, riameno lony.” Gikenyo won, dhowo oware kwoŋe. 
LUK.5.14	Aka Yesu ociko go teltel ni, “Ikir'iwaci ri nyatoro; to kidhi inyuthere ri jacway ri Were i wi migam, aka iter mic paka Musa ooro, ma nyutho gine ji ni onyo ilony.” 
LUK.5.15	To wac omedo nyay ayino, aka lwak ji jocokere winjo fonji pere gi limo both kwoŋ two pajo. 
LUK.5.16	To Yesu okidho i thim kwayo paka oyido omaro timo.
LUK.5.17	Ndelo moro munyo Yesu fonjo ji, Jofarisayo moro kodi Jondiko ma jowok iy'adec ma Galili kodi Yuda kodi Yerusalem bende jobino kenyo; aka go oyido opoŋ gi meni pa Rwoth ma cango two. 
LUK.5.18	Gikenyo cwo moro jokelo rigo nyatoro ma two nyaŋinya wi kitanda. Jono jodwaro yo ma kelo go bongi Yesu. 
LUK.5.19	To paka royo odhiero jo ma rwako go ro lwak ji, joidho wi ot aka jocwayo go bongi Yesu gi kitanda pere gi i hola ma jomwomo wi kisul ot. 
LUK.5.20	Munyo Yesu oneno yeyo pajo owaci ni, “Jal me, reco perin ocwaki rin.” 
LUK.5.21	To Jondiko kodi Jofarisayo jocako kigeŋisa munyo wegi jopenjere ni, “Ŋatin ŋa ma luwo gima k'otire kwoŋ Were ama? Ŋata bende nyalo cwako reco kwanyo woko Were won?” 
LUK.5.22	Munyo Yesu oniaŋ ni jogesa ameno, odwoko ni, “Raŋo ma widaŋin gi i cuny win? 
LUK.5.23	Aŋo mayot waco? Ni, ‘Reco perin ocwaki rin, kosa ni, ay malo iwothi?’ 
LUK.5.24	Ere me ma miyo win ŋeyo ni Wod Dhano nitie gi meni i piny ka ma cwako reco.” Go owaco ri ŋata two nyaŋinya ni, “Awaco rin, ay malo ikwany kitanda perin idok peco.” 
LUK.5.25	Piyo piyo no ŋato oay ruwaŋ jo, okwanyo kitanda m'oyido go onind'iye, to dok peco munyo miyo Were dwoŋ. 
LUK.5.26	Aka ji je jouro swa, to jopako Were gi lworo, munyo jowaco ni, “Konon waneno gigipiny ma yado fodi wakineno.”
LUK.5.27	Gikenyo Yesu owok to neno jacoki misolo ma nyinge Levi, obedo piny dho cegin gi ot misolo; to waco rigo ni, “Luwan.” 
LUK.5.28	Levi oweyo gimoro je, oay, to luwo go. 
LUK.5.29	Levi oyiko rigo kalima madwoŋ peco pere; aka kweth pa jocoki misolo kodi joman jobedo gi Yesu dhower. 
LUK.5.30	To Jofarisayo kodi Jondiko, jogesa gi jofonjirok pa Yesu munyo jopenjo ni, “Raŋo ma wicemo aka wimedho gi jocoki misolo kodi joreco?” 
LUK.5.31	To Yesu odwoko jo ni, “Jom'olama ama jokiyeny jamilerwa, to joma two ayino ama joyenyo; 
LUK.5.32	kole akibino lwoŋo jomabeyo, to joreco ayino ni jowoŋuti reco pajo.”
LUK.5.33	Aka jowaco ri Yesu ni, “Jofonjirok pa Yohana kodi apa Jofarisayo joriyo kec adhik, to kole joperin jocemo aka jooro gir'amadha.” 
LUK.5.34	To Yesu owaco rijo ni, “Inyalo miyo jom'olwoŋ i kalima ma nywomirok riyo kec nedi ma to jamweha fodi nitie gi jo? 
LUK.5.35	Kole ndelo bino tundo m'ilakwany'iye woko jamweha bongi jo, aka nyaka jobino riyo kec.”
LUK.5.36	Yesu oluwo rijo iy'ageca bende ni, “Ongoye ŋata yeco kiremo nanga manyen to kwoyo wi nanga m'oti; k'otimo ameno, go nyalo yeco woko nanga manyen no, odoko kiremo manyen bende kilaripo gi macon. 
LUK.5.37	Aka ongoye ŋata kako medho ma vini manyen i mugowa piendere m'oti rupiri medho no bino yeco woko piendere no to oy, gikenyo to piendere nyekere woko. 
LUK.5.38	Be! Medho ma vini manyen ripo kako i mugowa piendere mere manyen. 
LUK.5.39	Aka ongoye ŋat'otieko madho vini ma ndoto m'odoko mito manyen. Go waco ni ndoto amaber.”
LUK.6.2	To Jofarisayo moro jopenjo ni, “Raŋo ma witimo gima k'oyey i Sabato?” 
LUK.6.3	Yesu odwoko jo ni, “Fodi wikisoma gima Daudi otimo munyo kec oyido neko jo kodi jom'onwaŋo ni bonge? 
LUK.6.5	Aka owaco rijo ni, “Kole Wod Dhano obedo Rwoth ma dhumo Sabato.”
LUK.6.6	I Sabato man, munyo Yesu odonjo i kalamo pa Joyuda to fonjo, dhano ma nyaŋinya omako cinge maracuc oyido nitie kenyo. 
LUK.6.7	Jondiko kodi Jofarisayo jocomo waŋ gin kwoŋ Yesu munyo jomito neno ni kono obothi jatwo no i Sabato, ŋey kono nyaka jowonwaŋ atoŋa ma kisita Yesu. 
LUK.6.8	To go oŋeyo paro pajo; am'omiyo owaco ri ŋata cinge otho no ni, “Biye cungi ka.” Ŋat'oay, obino, to cungo kenyo. 
LUK.6.9	Aka Yesu owaco rijo ni, “Apenjo win, oyey timo bero i ndelo ma Sabato, kosa raco ayin; botho kwo, kosa nyeko woko ayin?” 
LUK.6.10	Gikenyo oŋiyo joje korin gi korin, to waco ri ŋato ni, “Riey cingin.” Ŋato bende otimo ameno to cinge bedo maber. 
LUK.6.11	To nge poŋ i cuny jono, omiyo jocako cano gima di jonyalo timo ri Yesu.
LUK.6.12	I hongo no Yesu okidho wi got kwayo; aka obedo wor gipi i kwayo Were. 
LUK.6.13	Munyo piny oyawere, olwoŋo jofonjirok pere, to yero japar g'ario i dier jo m'olwoŋo ni Jomoor; 
LUK.6.14	Simon, m'ocwoko nyinge ni Petero, kodi Andereya omin, kodi Yakobo gi Yohana, kodi Filipo gi Batholomayo, 
LUK.6.15	Matayo gi Toma, Yakobo wod pa Alfayo gi Simon, (m'onwaŋo ilwoŋo ni Jalweny ri piny pere), gi 
LUK.6.16	Yuda wod pa Yakobo kodi Yuda Iskariot, m'ocamo ri Yesu sereko.
LUK.6.17	Yesu oloro piny kodi japar g'ario no, to cungo kam'obipere, kama jofonjirok pere kweth jocoker'iye gi lwak ji m'owok thenge je ma Yuda, kodi Yerusalem kodi loka Tire gi Sidon m'othenere gi wakawaka, 
LUK.6.18	m'onwaŋo jobino winjo go kodi kwayo ni wocangi two pajo; aka jom'onwaŋo cuny m'ocido cando jo joboth. 
LUK.6.19	Ji je jotemo geyo go rupiri meni oyido wok kwoŋe aka botho joje.
LUK.6.20	Gikenyo Yesu otiŋo waŋe malo, oŋiyo jofonjirok pere, to waco ni,
LUK.6.20	Josilwany a win ma wicandere i cuny win,
LUK.6.20	Kole Ker pa Were obedo mewin.
LUK.6.21	Josilwany a win ma pama kec neko win,
LUK.6.21	kole ibino yeŋo win.
LUK.6.21	Josilwany a win ma pama wiywak,
LUK.6.21	kole wibino nyero.
LUK.6.22	joriemo win woko,
LUK.6.22	joyeto win, aka jonyeko nyingi win ni wi joreco kwoŋbedo Wod Dhano.
LUK.6.24	To kidamba otundi riwin wijoŋaŋo,
LUK.6.24	rupiri witieko limo siem mewin.
LUK.6.25	Kidamba otundi riwin ma pama wiyeŋ;
LUK.6.25	kole wibino pal gi kec.
LUK.6.25	Kidamba otundi riwin ma pama winyero;
LUK.6.25	kole wibino winjo malith to wiywak.
LUK.6.26	Kidamba otundi riwin ma pama piny pako win;
LUK.6.26	kole meno apaka cango kwarere mewin bende jopako
LUK.6.26	jotuci wac Were ma twodo.
LUK.6.27	T'awaco riwin ma wiwinjan, mari win jokwor mewin, kendo tim win maber ri joma mon kodi win. 
LUK.6.28	Miy win joma kwoŋo win silwany aka kway win ri joma yeto win. 
LUK.6.29	Ka moro ogoyo lembin acel adhoŋ, wiri rigo man bende; aka ka moro omayin kot perin, ikir'icer go sati bende. 
LUK.6.30	Nyatoro je ma kwayin gimoro miy go, aka ikir'ikway dhano ni wodwoki rin giperin m'otieko mayin. 
LUK.6.31	Tim ri jowotin paka imito bende jowotimi rin. 
LUK.6.32	Ka wimaro jom'omaro win kende, foy aŋo ma wigeno limo? Kole kiri joreco bende jomaro jom'omaro jo. 
LUK.6.33	Ka witimo maber ri joma timo riwin maber kende, foy aŋo ma wigeno limo? Kole kiri joreco bende jotimo ameno. 
LUK.6.34	Aka ka wimiyo joma wigeno ni jolaculo win gimoro kende, foy aŋo ma wigeno limo? Kole kiri joreco bende jomiyo joreco wadi gin gigipiny ka jogeno n'ibino dwoko rijo gima rom kodi ma jopoko. 
LUK.6.35	Kucel, mari win jokwor mewin, aka witim rijo maber. Odoko miy win ji gigipiny, ma wikigeno ni jobino culo win. Wibino limo kemba madwoŋ, aka wibino bedo nyithindho pa Ŋatadwoŋ Maloyo; kole go won cunye ber gi joma jokifoy go kodi joreco. 
LUK.6.36	Bedi win gi wor paka Bawin jawor.
LUK.6.37	Wikiri withum banja ri jowoti win, ŋey Were bende kilathumo riwin banja. Wikiri wirodhi jowoti win aka bende k'orodhi win. Cwaki win reco pa jowoti win aka bende ibino cwako mewin; 
LUK.6.38	Pok jowot win gigipiny, ŋey Were bino poko win bende. Rapor m'opoŋ, m'odile, m'oyengi to poŋ cuka oy; am'ibino ketho i cingi win. Kole rapor m'ioro ri jowotin ama Were bende bino oro ma kipima rin gine gima go dwoko rin.
LUK.6.40	Kole ŋat'ifonjo kiloy jafonji pere gi dwoŋ, to ŋat'ofonji maber nyalo bedo marom kodi jafonji pere. 
LUK.6.41	Raŋo ineno nyaka yath m'ocile m'ondhilo m'opodho i waŋ omerin aka ikineni k'oŋolo kasik manitie i waŋin won? 
LUK.6.42	Kosa inyalo nedi waco ri omerin ni, ‘Omera, weyi akwany rin woko nyaka yath m'ocile m'ondhilo manitie i waŋin.’ T'ikinyal neno k'oŋolo kasik manitie i waŋin won? Jarendirok me, ber kutho ikwany woko k'oŋolo kasik man waŋin no, aka inonen odoco nyaka yath m'ocile m'ondhilo manitie i waŋ omerin, t'ikwanyo woko rigo.”
LUK.6.43	Kole ongoye yath maber ma nyak gimarac, kosa yath marac ma nyak gimaber. 
LUK.6.44	Aka kisi yath iŋeyo ro gima nyak kwoŋe: Nyandere kifon wi kudhin, odoko vini kifon kwoŋ kudho oriaŋ. 
LUK.6.45	Am'omiyo dhano maber wodho tim mabeyo wok i kakano bero manitie i adundo pere; aka ŋatarac bende wodho tim mareco wok i kakano reco manitie i adundo pere. Kole wac ma dhano luwo je wok i gim'opoŋ iy'adundo pere.
LUK.6.46	Raŋo ma wilwoŋan nike Rwoth, Rwoth, aka wikitim gim'awaco riwin? 
LUK.6.47	Dhano je ma bino bongan aka winjo wac paran to tiyo gine, abino nyutho win paka go cale: 
LUK.6.48	Go cale dhano ma munyo geto ot pere, okunyo tiendi ot maluth tundo i ge; aka munyo mikula opoŋ to mol kwoŋ ot no, k'onyalo yengo, rupiri ot onwaŋo ogeti matek. 
LUK.6.49	To ŋata winjo wac me aka kitiy gine, cale dhano ma munyo geto ot pere, k'okunyo tiende maluth m'oromo; mikula omol kwoŋ ot no, to podho piyo piyo, to nyekere kicutho.
LUK.7.1	Munyo Yesu ocowo waco gima go oyido yenyo ji jowowinji, okidho Kapernaum. 
LUK.7.2	Jasirikale ma Jaroma moro onwaŋo nitie gi jatic pere m'omaro swa, aka onwaŋo two tektek macegin gi tho. 
LUK.7.3	Munyo owinjo kwoŋ Yesu, ooro jotel pa Joyuda moro bonge kwayo go nike wobin wobothi jatic pere no. 
LUK.7.4	Munyo jotundo bongi Yesu joywakere rigo swa ka jowaco ni, “Ripo itimi ri jame kony, 
LUK.7.5	rupiri go omaro nono mawan, aka otieko kiri geto riwan kalamo pa Joyuda.” 
LUK.7.6	Gikenyo Yesu okadho gi jo aka munyo oriko peco, jasirikale no ooro merin pere bonge waco rigo ni, “Rwoth, ikir'icandere, kole kiripi ran k'idonjo i ot paran. 
LUK.7.7	Aka meno am'omiyo awon akitiŋere bino bongin, to luw nyaka wac acel kende, to jatic paran bedo maber. 
LUK.7.8	Kole nitie joma dhuman, aka abende adhumo jolweny man. K'awaco ri acel ni, ‘Kadhi.’ To go kadho, aka ri man ni, ‘Biye ka.’ To go bino; kendo k'awaco ri jatic paran ni, ‘Tim gimanyo.’ To go timo.” 
LUK.7.9	Munyo Yesu owinjo wac me, ouro swa, to wire neno lwak ji, to waco ri joma luwo go ni, “Awaco riwin, kada i Isiraili gipi fodi akinwaŋo kiti yeyo me.” 
LUK.7.10	Aka munyo jomikwenda jogik i ot, jonwaŋo jatic no olama.
LUK.7.11	Rumacen mayot, Yesu okidho i tindi m'ilwoŋo ni Nayin, kama jofonjirok pere kodi lwak ji madwoŋ jokwaŋ'iye go. 
LUK.7.12	Munyo oriko waŋkac ma tindi no, oneno otiŋ ŋat'otho m'obedo wod pa citho moro, aka manago onwaŋo obedo nyathi acel no won kende. Lwak ji ma tindi oyido jowotho gi dhako no kanyacel. 
LUK.7.13	Munyo Rwoth oneno dheno, wor omako go gine, to waco ni, “Ikir'iywak.” 
LUK.7.14	Gikenyo go okidho to ketho cinge kwoŋ kitanda pa jatho, to jom'otiŋo jocungo; to waco ni, “Jayac, awaco rin, ay malo.” 
LUK.7.15	Ŋat'otho oay obedo to cako luwo, to Yesu dwoko go i cingi yokimere. 
LUK.7.16	Dhano je obwok to pako Were munyo jowaco ni, “Jatuci wac Were madwoŋ omenyere i dier wan: Were oliewo ji pere.” 
LUK.7.17	Wac m'otimere kwoŋe me onyay i Yuda gipi kodi iy'adec m'othoko kenyo.
LUK.7.18	Jofonjirok pa Yohana jowaco ri Yohana gigipiny me je. Aka munyo Yohana olwoŋo jofonjirok pere ario, 
LUK.7.19	odhiro jo bongi Rwoth penjo go ni, “In a ŋata Yohana owaco ni labino kosa fodi wakur ŋatiman?” 
LUK.7.20	Aka munyo jono jobino bonge jowaco ni, “Yohana odhiro wan bongin ka penjin nike, in a ŋata ripo bino, kosa wakur ŋatiman?” 
LUK.7.21	I hongo no Yesu obotho jotwo mathoth, thoyamo kodi cuny m'ocido, aka ji mathoth m'onwaŋo waŋ gin otho joneno. 
LUK.7.22	Riameno odwoko jo ni, “Kidhi wiwaci ri Yohana gima witieko neno gi winjo: Joma waŋ gin otho joneno, jom'oŋol jowotho, jodhowo kwoŋ gin lony, joma ithi gin otho jowinjo, jom'otho jocerino, jocandi ifonjo jo Wac Manyen Maber. 
LUK.7.23	Aka jasilwany a ŋata kiteran marac.”
LUK.7.24	Munyo jomikwenda pa Yohana jotieko kadho, Yesu ocako luwo gi lwak ji kwoŋ Yohana ka waco ni, “Onwaŋo wikidho neno aŋo i thim? Midole ma koyo yengo? Aŋo won m'onwaŋo wikidho neno? Dhano m'oruko nangin mabeyo? 
LUK.7.25	Neni win, kole joma rukere ma noro aka jocemo maber jonwaŋere i diedipo pa kere ayin. 
LUK.7.26	To onwaŋo wikidho neno aŋo won? Jatuci wac Were? Adieri awaco riwin, go loyo kiri jatuci wac Were! 
LUK.7.27	Me a ŋat'ondiki kwoŋe ni, ‘Neni, adhiro rin jamikwenda paran yuwiyin, ma bino kutho yiko rin royo.’ 
LUK.7.28	Awaco riwin, kwoŋ joma mon onywolo je ongoye maloyo Yohana gi dwoŋ; to kucel kiri ŋatathin loyo i Ker pa Were, je loyo go gi dwoŋ.”
LUK.7.30	To Jofarisayo kodi Jondiko jocayo atoŋa pa Were rijo wegi, omiyo jokwero Yohana obatisa jo.)
LUK.7.31	“Anopima ji ma pama kodi aŋo, kosa jocale aŋo? 
LUK.7.32	Jocale nyithindho ma jobedo i katale. Aka kweth acel koko ri man ni, ‘Kole wakudho riwin madundo, to wikimielo; wawero wer ywak to wikiywaki!’ 
LUK.7.33	Yohana Jakibatisa obino ma riyo kec aka kimedhi, to wiwaco ni, ‘Go nigi jwogi kwoŋe!’ 
LUK.7.34	Onyo Wod Dhano obino ma cemo aka oro gir'amadha to wiwaco ni, ‘Neni ŋato jaworo, odoko jamadhi vini, aka mere pa jocoki misolo kodi joreco!’ 
LUK.7.35	To kad'ameno ji je ma joyeyo rieko pa Were jotero paka otire.”
LUK.7.36	Jafarisayo acel olwoŋo Yesu cemo peco pere. Munyo Yesu otundo peco pa Jafarisayo no to bedo dhower, 
LUK.7.37	dhako moro odonjo, m'onwaŋo odakana swa i tindi. Munyo go owinjo ni Yesu cemo i ot pa Jafarisayo no, obino gi cupa mo maŋwe kur, 
LUK.7.38	to cungo yuŋeye dho ka tiende munyo ywak, to cako oyo pigi waŋe i tiendi Yesu, to yweyo gi ye wiye; to cwiyo tiende, to wiro gi mo maŋwe kur. 
LUK.7.39	Munyo Jafarisayo m'olwoŋo Yesu oneno ameno, won owaco kende ni, “Bedi ŋati me bedi jatuci wac Were adieri, kole d'oŋeyo kiti dhako ma geyo go me, paka go jareco” 
LUK.7.40	Gikenyo Yesu ogamo dhoke ka waco ni, “Simon, nitie gim'amito waco rin.” Anago ni, “Jafonji, waci ran.” 
LUK.7.41	“Jal moro oyido nigi jobanjin pere ario; ŋat'acel obedo gi banja pere ma siringi miya abic, ŋatiman piero abic. 
LUK.7.42	Munyo culo pesa no odhiero jo, jalo ocwako joje. K'ameno, ŋa kwoŋ jono ma bino maro go loyo?” 
LUK.7.43	Simon odwoko ni, “Aparo ni ŋata go ocwako banja madwoŋ loyo.” Yesu odwoko ni, “Itundo.” 
LUK.7.44	Gikenyo Yesu owire oŋiyo dhako no, to waco ni, “Simon, ineno dhako me? Adonjo i ot perin, to ikimiyan kada pi ma lwoko tiendan, to go owok lwoko tiendan gi pigi waŋe, aka oyweyo kiri gi ye wiye. 
LUK.7.45	Ikicwiyo lemban, to go k'oweyo cwiyo tiendan cuka nende adonji ka. 
LUK.7.46	Ikiwiro mo i wiyan, to neni go owok wiro tiendan gi mo maŋwe kur. 
LUK.7.47	Am'omiyo awaco rin, mar m'oasere ma go onyutho omiyo reco pere madit otiek cwako rigo. Ato ŋat'ocwaki rigo manok ama nyutho mar manok.” 
LUK.7.48	Gikenyo Yesu owaco ri dhako no ni, “Reco perin otiek cwako rin.” 
LUK.7.49	Gikenyo joman m'onwaŋo jobedo i dhower jocako waco kendi gin ni, “Me ŋa ma bende cwako reco?” 
LUK.7.50	To Yesu owaco ri dhako no ni, “Yeyo perin otieko bothin; kadhi i siem.”
LUK.8.1	Rumacen Yesu owotho i tindin kodi loka m'omore munyo tito aka fonjo Wac Manyen Maber kwoŋ Ker pa Were. Japar g'ario onwaŋo jo ni bonge, 
LUK.8.2	kanyacel gi mon moro m'obothi jo kwoŋ cuny m'ocido kodi i two pajo; Maria m'oyido ilwoŋo ni Magadalina, m'oriem kwoŋe jwogi abirio. 
LUK.8.3	Yoana cipa Kuza, jatic madwoŋ i ot pa Herode, kodi Susana, kodi joman kweth m'onwaŋo jokonyo wendo gi gigipiny ma wegi jokelo.
LUK.8.4	Ji jowok i tindin m'opokere opokere jobino bongi Yesu; aka munyo lwak ji ocokere, Yesu oluwo rijo iy'ageca ama: 
LUK.8.5	“Dhano moro okidho cwoyo kodhi pere, aka munyo go bayo kodhi, megi opodho i dier royo, to ji nyono gi tiendi gin, to winyin bino dimo woko. 
LUK.8.6	Kodhi megi opodho wi tele kama lowo rep'iye; aka munyo kodhi no otwi, okwako ner, rupiri lowo oyido rep, to munyo odongo, othwo woko, rupiri lowo oyido othwo. 
LUK.8.7	Kodhi megi opodho i kudhin; aka kudhin odongo gi jo to diyo jo woko. 
LUK.8.8	Aka megi opodho i lowo ma diwa; odongo to nyak, nyingi gin miya acel kisi tiende acel.” Munyo otieko waco ama, okoko malo ni, “Ŋata nigi ithe ma winjo wowinji.”
LUK.8.9	Aka munyo jofonjirok pere jopenjo go dwoŋ ageca me, 
LUK.8.10	Yesu odwoko ni, “Win omiy win niaŋ kwoŋ nyaliŋliŋ ma Ker pa Were; to joman ifonjo jo g'agecin, makada joŋiyi, jokinen, kada jowinji jokiniaŋ dwoŋ gima jowinjo.”
LUK.8.11	“Me a dwoŋ ageca no: Kodhi meno wac pa Were. 
LUK.8.12	Kodhi m'opodho i dier royo, meno a joma jowinjo, to jwogi bino to kwanyo woko wac i cuny jo, ŋey jokiri jowoyey to joboth. 
LUK.8.13	Kodhi m'opodho wi tele kama lowo rep'iye, meno a joma jowinjo wac gi kisangala, to wac kirwaki tiende i cuny jo; joyeyo nyaka ma hongo manok, to jopodho ka karatem obino. 
LUK.8.14	Aka kodhi m'opodho i kudhin, meno a joma jowinjo, to rumacen rembo kodi ŋaŋo ma piny kodi kisangala ma kwo diyo jo piny, aka gima jonyak kitegino. 
LUK.8.15	To kodhi m'opodho i lowo ma diwa, meno a joma, munyo jotieko winjo wac, jomako maber i cuny jo, aka jonyak maber ro diyo cuny jo.”
LUK.8.17	Kole ongoye gim'opanere ma k'othangi kamaler, kosa gima nyaliŋliŋ ma k'oŋeyere kamaler.”
LUK.8.19	Gikenyo min Yesu gi wutmin jobino bonge, to jok'onyalo tundo bonge ro thotho pa ji. 
LUK.8.20	Aka owaci rigo ni, “Yokin kodi wutmin in icade jocungo woko, jodwaro nenin.” 
LUK.8.21	To Yesu owaco ni, “Mama kodi wutmera meno a joma winjo wac pa Were aka joketho i tim.”
LUK.8.22	Ndelo moro Yesu odonjo i ye gi jofonjirok pere, to waco rijo ni, “Weyi wacewere win yu loka ma wakawaka ma koca.” To jocako cewirok. 
LUK.8.23	Munyo jocewere, Yesu opodho gi nindo, aka koyo madwoŋ obino to kudho wakawaka, to pi cako poŋ i ye, ma ye onwaŋo cegin munyirok i pi. 
LUK.8.24	Gikenyo jofonjirok jokidho to jocewo Yesu munyo jowaco ni, “Jafonji, Jafonji, watho!” Yesu ocew to ay malo, to oro koyo kodi pi ma tula kwe; gimoro je oliŋ to piny kwe. 
LUK.8.25	Aka owaco rijo ni, “Nikune yeyo mewin?” Aka jodhier to lworo mako jo, to jowaco wegi kendi gin ni, “Me ŋa ma oro kiri koyo gi pi je to jowinjo go?”
LUK.8.26	Jocewere jotundo i piny pa Jogerasa m'ocimere gi Galili. 
LUK.8.27	Aka munyo Yesu otieko wok dho thengi pi, dhano moro m'owok i tindi m'onwaŋo nigi jwogi kweth kwoŋe oromo gine. Ŋat'oyido ocowo hongo malac ma kiruki gimoro, aka kibedi i ot, to bedo i kaliele ma ŋungu ayino. 
LUK.8.28	Munyo go oneno Yesu, okoko to podho dho tiende to waco gi derino ni, “Yesu, Wod pa Were Madwoŋ Maloyo! Imito aŋo kwoŋan? Akwayin, ikir'itiman marac.” 
LUK.8.29	Go owaco ameno, rupiri Yesu oyido ooro cuny m'ocido no wok kwoŋ ŋato. (Ato ndir madit cuny m'ocido no oyido monjo go, aka kada tweyi ŋato i cinge kodi tiende gi lijegere, codo woko lijegere no to cuny m'ocido no tero go i thim.) 
LUK.8.30	Yesu openjo go ni, “Nyingin ŋa?” Odwoko ni, “Nyingan Lwak.” Kwoŋbedo jwogi kweth oyido jodonjo kwoŋe. 
LUK.8.31	Jwogi no jokwayo Yesu ni wokiri wodhiri jo i mwombe maluth.
LUK.8.32	Kenyo onwaŋo nitie sidwol mbiji madwoŋ ma cemo dho thengi tendere; jwogi jokwayo Yesu nike wowey jowodonji i mbiji no, to yeyo jo. 
LUK.8.33	Gikenyo jwogi jowok kwoŋ ŋato to jodonjo i sidwol mbiji; aka sidwol no gibe joloro wi tendere to jomunyere i wakawaka.
LUK.8.34	Munyo jokwath mbiji joneno gim'otimere, joringo to jonyayo wac i tindi kodi loka no je. 
LUK.8.35	Ji bende jokidho neno gim'otimere. Jobino bongi Yesu to jonwaŋo dhano ma jwogi jowok kwoŋe obedo piny dho tiendi Yesu, m'oruko nanga aka wiye ber, to lworo mako joje. 
LUK.8.36	Jom'oneno gim'otimere jotito ri joman paka Yesu obotho ŋato. 
LUK.8.37	Gikenyo ji je ma iy'adec ma Gerasa jokwayo Yesu nike woeye kenyo, rupiri lworo oyido opoŋ kwoŋ jo. Gikenyo Yesu odonjo i ye to dok. 
LUK.8.38	Dhano ma jwogi owok kwoŋe okwayo Yesu ni, “Yeyan aluwin.” To Yesu okwero rigo ni, 
LUK.8.39	“Dok peco ititi ri ji gima Were otieko timo rin.” Jalo owotho i tindi parom munyo tito ri ji gima Yesu otimo rigo.
LUK.8.40	Gikenyo munyo Yesu odwoko yu loka ma Galili, lwak ji jojolo go rupiri oyido ji je jokuro go. 
LUK.8.41	Aka nyatoro obino m'ilwoŋo ni Yayiro, m'obedo jadwoŋ ma dhumo kalamo pa Joyuda; go opodho dho ka tiendi Yesu to kwayo go ni wokidhi peco pere, 
LUK.8.42	rupiri nyare acel g'acel won, m'onwaŋo romo oro apar g'ario, oyido cegin tho. Aka munyo Yesu kidho korago, lwak ji jodire kwoŋe to jothoko go. 
LUK.8.43	Gikenyo dhako moro m'oyido remo oy kwoŋe tieko oro apar g'ario gipi, aka ongoye ŋat'onyalo cango rigo two no, kada go oyido otieko wotho bongi jomilerwa mathoth gi nyeko lim pere, 
LUK.8.44	obino yuŋey Yesu, to geyo dhok nanga pere; gikenyo no won to remo coki. 
LUK.8.45	Yesu openjo ni, “Ŋat'ogeyan?” Dhano je okwedere, to Petero waco ni, “Jafonji, kole lwak ji othokin aka ji dire kwoŋin.” 
LUK.8.46	To Yesu owaco ni, “Nyatoro ogeyan, kwoŋbedo awinjo meni owok kwoŋan.” 
LUK.8.47	Munyo dheno oneno ni onwaŋ go, obino gi kirin, opodho piny dho ka tiendi Yesu, to tito ruwaŋ ji je gim'omiyo ogeyo Yesu, kendo paka olimo both gi kenyo no won. 
LUK.8.48	Yesu owaco rigo ni, “Nyaran, yeyo perin obothin, kadhi i siem.”
LUK.8.49	Munyo Yesu fodi luwo, jamikwenda moro owok peco pa jadwoŋ ca. Ŋato owaco rigo ni, “Nyarin otieko tho, ikir'imedi cando Jafonji nono.” 
LUK.8.50	Yesu kere oyido owinjo, to waco ri Yayiro ni, “Ikir'ilwor; yey ayino, go bino bedo maber.” 
LUK.8.51	Munyo Yesu otundo peco no, k'oyeyo moro donjo gi go i ot kwanyo woko Petero, Yohana kodi Yakobo, kodi ba nyathi gi yokimere kende. 
LUK.8.52	Dhano je oyido ywako nyako no gi ndur. To Yesu owaco ni, “Wikiri wiywak; nyathi me k'otho, nindo ayino.” 
LUK.8.53	Jono jonyero go rupiri joŋeyo ni nyako no oyido otieko tho. 
LUK.8.54	To Yesu omako cinge to lwoŋo ni, “Nyathi, ay malo.” 
LUK.8.55	Gikenyo cuny nyathi no odwoko kwoŋe to ay ni rwat, to Yesu oro jo miyo go gir'acama. 
LUK.8.56	Jonywol pere jouro swa, to Yesu ciko jo ni jokiri jowowaci ri moro je gim'otimere.
LUK.9.1	Yesu olwoŋo japar g'ario kanyacel to miyo jo nyalo kodi meni ma riemo woko jwogi gi botho two. 
LUK.9.2	Gikenyo go odhiro jo fonjo kwoŋ Ker pa Were gi botho ji. 
LUK.9.3	Owaco rijo ni, “Wikiri wikwany gimoro ma woth mewin; kada luth, kosa mugowa, kosa cemo, kosa pesa, kosa nangin ario. 
LUK.9.4	Kam'ojol'iye win, bedi win kenyo kende cuka winoeye i tindi no; 
LUK.9.6	Jofonjirok jomako royo to jowotho kabedo m'omore omore munyo jofonjo Wac Manyen Maber gi botho jotwo kisi kamoro.
LUK.9.8	Joman ni Elia am'omenyere, aka joman jowaco ni acel kwoŋ jotuci wac Were macon am'osukina kendo. 
LUK.9.9	Herode owaco ni, “Cango aŋondo woko wic Yohana; to me ŋa ma awinjo kwoŋe gigipiny me?” To cako rango neno Yesu.
LUK.9.10	Jomoor jodwoko to jowaco ri Yesu gimoro je ma jotimo. Go okwanyo jo to jokodere gicen i tindi m'ilwoŋo ni Bethsayida. 
LUK.9.11	Munyo lwak ji jowinjo ameno, joluwo jo. Yesu ojolo jo to luwo gi jo kwoŋ Ker pa Were, aka obotho joma two.
LUK.9.12	Munyo piny kidho yutho, jofonjirok japar g'ario jobino bongi Yesu to jowaco ni, “Sewila ji jowokidhi iy'adec macegin kodi loka man je koro jowonwaŋ kanindo kodi gir'acama. Kole k'obedo dier thim.” 
LUK.9.13	To Yesu owaco rijo ni, “Wiwegi miy win jo gir'acama.” Jodwoko ni, “Gima wanitie gine a nyaka mugat abic gi rec ario won kende. Kono bedi wanyalo kidho nyewo cemo ri lwak ji me je di watimo amanago.” 
LUK.9.14	(Jono onwaŋo joromo cegin cwo gana abic.) Yesu owaco ri jofonjirok pere ni, “Waci win jowobedi piny i kitipa ma piero abic abic.” 
LUK.9.15	Jotimo ameno to jooro ji je bedo piny. 
LUK.9.16	Gikenyo Yesu okwanyo mugat abic kodi rec ario no, otiŋo waŋe malo oŋiyo polo, to miyo silwany; aka oturo to miyo jofonjirok pere jowopoki lwak ji. 
LUK.9.17	Ji je jocemo paka joyenyo aka ocoki ŋinjeŋinje m'odoŋ to poŋo aditin apar g'ario.
LUK.9.18	Ndelo moro munyo Yesu oyido kwayo kakende aka jofonjirok pere oyido jo ni bonge, openjo jo ni, “Ji jowaco ni an a ŋa?” 
LUK.9.19	Aka jodwoko ni, “Yohana Jakibatisa; to joman ni Elia; aka joman ni acel kwoŋ jotuci wac Were macon am'osukina kendo.” 
LUK.9.20	Yesu owaco ni, “To win wiwaco ni, an a ŋa?” Petero oluwo malo, to waco ni, “Kristo pa Were.”
LUK.9.21	Ro wac no Yesu ociko jo teltel ni kiri jowowaci ri nyatoro gime; 
LUK.9.22	owaco ni, “Wod Dhano ripo candirok i royo kweth, aka jotel pa ji kodi jotel pa jocway ri Were i wi migam kodi Jondiko jobino kwero go to joneko go, to icerino go i ndelo mar'adek.”
LUK.9.24	Ato ŋata won omiti botho kwo pere bino rwenyo woko; to ŋat'orweny kwo pere ran bino botho kwo no. 
LUK.9.25	Kony aŋo ma dhano onwaŋ ka oloki piny gipi apere to rwenyo kosa bolo woko kwo pere won? 
LUK.9.26	Ŋata wiye kwot kodan gi wac paran, Wod Dhano bende wiye bino kwot kodi go k'odwoko i dwoŋ pere kodi i dwoŋ pa Bamere kodi apa jomalaika maleŋ. 
LUK.9.27	To awaco riwin adieri, kwoŋ win nitie joma jocungo ka ma jok'otho mafodi jok'oneno Ker pa Were.”
LUK.9.28	Munyo ndelo aboro okadho cuka Yesu waci gigipiny me, go okwanyo Petero gi Yohana gi Yakobo to joidho wi got kwayo. 
LUK.9.29	Aka munyo kwayo to cal pere wire, omiyo ruk pere olokere matar cilili. 
LUK.9.30	Gikenyo cwo ario, Musa kodi Elia, joluwo gine. 
LUK.9.31	Jomenyere i dwoŋ ma polo aka joluwo gi Yesu paka go cegin cowo atoŋa pa Were m'obedo tho pere i Yerusalem. 
LUK.9.32	Petero gi wadi oyido nindo okwalo jo, to munyo jocewi, joneno dwoŋ pa Yesu kodi cwo ario ma jocungo bonge. 
LUK.9.33	Munyo j'ario no oyido joeye bongi Yesu, Petero owaco rigo ni, “Jadwoŋ, apaka bedo ka ber ama! Weyi wageti kayindere adek: Acel rin, acel ri Musa, acel ri Elia.” Go oyido okuya odoco gima go oyido waco. 
LUK.9.34	Munyo fodi go luwo ameno, pondeponde obino to umo jo, to lworo omako jofonjirok munyo jodonjo i pondeponde no. 
LUK.9.36	Munyo dwondi jo no otieko luwo, onenere ni Yesu won am'oyido odoŋ kende. Jofonjirok joliŋ gi gigipiny no ma jok'owaco ri nyatoro i hongo no kada gimoro kwoŋ gima joneno.
LUK.9.37	Yawere mere, munyo joloro wi got, lwak ji joromo gi Yesu. 
LUK.9.38	Gikenyo, dhano moro okoko i dier ji ni, “Jafonji, akwayin ikony'iye wodan, rupiri go a nyathi acel won m'anigine. 
LUK.9.39	Aka jwogi moro monjo go noknok, miyo go koko malo, to fum redho go piny, to gweco cuka bwoyo wok i dhoke, to futa go aka kimiti kada weyo go. 
LUK.9.40	Akwayo jofonjirok perin ni joworiemi woko jwogi no kwoŋe, to jok'onyalo.” 
LUK.9.41	Yesu odwoko ni, “A luse ji ma buyeyo kendo m'omienere, anobedi gi win kiri keraŋo ma fodi anere gi win? Keli wodin ka” 
LUK.9.42	Munyo jayac no kidho, jwogi owito go aka ofodo go piny to gweco. To Yesu oay kwoŋ cuny m'ocido no, to botho jayac no, to dwoko go ri bamere. 
LUK.9.43	Aka dhano je ouro meni pa Were.
LUK.9.43	To munyo ji je fodi jouro gima Yesu otimo, owaco ri jofonjirok pere ni, 
LUK.9.44	“Weyi wac me wodonji i ithi win; rupiri ibino ketho Wod Dhano i cingi ji.” 
LUK.9.45	To jok'oniaŋ dwoŋ wac no, aka opan ni kiri jowoniaŋ; kendo lworo omako kiri jo penjo go wac me.
LUK.9.47	To munyo Yesu oniaŋ paro ma cuny jo, okwanyo nyathi moro to ketho go cungo kabonge. 
LUK.9.48	Aka owaco rijo ni, “Ŋata jolo nyathi me i nyingan meno jolan; aka ŋata jolan, meno jolo ŋat'ooran; kole ŋat'oasa thin i dier win meno a ŋatadwoŋ loyo.”
LUK.9.49	Yohana odwoko ni, “Jadwoŋ, wanwaŋo nyatoro riemo jwogi i nyingin, to wacero go, rupiri go kiwothi gi wan.” 
LUK.9.50	To Yesu odwoko go ni, “Wikiri wicer go; kole ŋata kimon gi win meno nitie yuthenge mewin.”
LUK.9.51	Munyo ndir pere orikere ma dok i polo, Yesu oridho paro ma kidho Yerusalem. 
LUK.9.52	Aka odhiro jomikwenda pere yuwiye, to jokidho loka ma Samaria yiko rigo kabedo. 
LUK.9.53	To jono jok'oyeyo jolo go paka go oyido omako yo ma kidho Yerusalem. 
LUK.9.54	Munyo jofonjirok pere joneno ama, Yakobo gi Yohana jowaci ni, “Rwoth, imito walwoŋ mac wok i polo wowaŋ woko jo?” 
LUK.9.55	To Yesu owire oŋiyo jo to bwoko jo. 
LUK.9.56	Aka jomedere kadho yu loka man.
LUK.9.57	Munyo jowotho, joromo gi dhano i royo m'owaco ri Yesu ni, “Abino luwin kam'inokidh'iye je.” 
LUK.9.58	Yesu odwoko ni, “Kibwe jonitie gi kero pajo, aka winyin ma malo bende jonitie gi od gin, to Wod Dhano ongoye kodi ka theno wiye.” 
LUK.9.59	To ri ŋatiman Yesu owaco ni, “Luwan.” To ŋato dwoko ni, “Jadwoŋ, weyi kutho akidhi ayiki baba, otho.” 
LUK.9.60	To Yesu dwoko go ni, “Weyi jom'otho jowoyiki jom'otho pajo, tic perin kidho nyayo wac kwoŋ Ker pa Were ayin.” 
LUK.9.61	Ŋati man owaco ni, “Alaluwin Jadwoŋ, to weyi kutho akidhi asewila jopeco.” 
LUK.9.62	Yesu owaco rigo ni, “Dhano je ma furo gi kwer dhok aka kethere ŋiyo cen meno kiripi gi Ker pa Were.”
LUK.10.1	Rumacen Rwoth oyero ji piero abirio g'ario man aka ooro jo yuwiye jario jario, i kisi tindi kodi kamoro je ma go onwaŋo yiko tund'iye. 
LUK.10.2	Owaco rijo ni, “Keco opikere, to jotic ama nok, am'omiyo kway win Rwoth ma won keco wodhiri jotic jowokec rigo. 
LUK.10.3	Onyo kadhi win pama won. Eno, adhiro win pa rombo i dier arara. 
LUK.10.4	Wikiri witiŋ mugowa pesa, kosa mugowa cemo, kendo kada war. 
LUK.10.5	I ot moro je ma widonj'iye, kutho mothi win jo ni, ‘Siem wobedi i ot me.’ 
LUK.10.6	Aka k'inen onwaŋere ŋata jolo siem kenyo, siem mewin bino doŋ rigo; to kak'ameno, bino gik riwin. 
LUK.10.7	Bedi win i ot acel munyo wijolo cemo kodi gir'amadha ma jomiy win, rupiri jatic camo gikwok pere. Wikiri wikowere i udi man. 
LUK.10.8	Ka widonjo i tindi moro t'ijolo win, cami win gim'okethi ruwaŋ win. 
LUK.10.9	Bothi win jotwo man kenyo aka wiwaci rijo ni, ‘Ker pa Were ocore cegin gi win.’ 
LUK.10.10	To ka widonjo i tindi moro aka k'ojol win, kidhi win i royo ma tindi no to wiwaco ni, 
LUK.10.11	 ‘Onyo wateŋo woko kiri fukefuke ma tindi mewin m'oyido odoŋ i par tiendi wan wodoŋ i wiy win; to kad'ameno ŋey win ni Ker pa Were ocore cegin.’ 
LUK.10.12	Awaco riwin, i ndelo ma thumo banja, Sodom bino limo gir'acula ma dhe ye loyo tindi no.”
LUK.10.14	Were bino nyutho wor madwoŋ i ndelo ma thumo banja ri Tire kodi Sidon loyo riwin. 
LUK.10.15	Aka in Kapernaum, onwaŋo iyenyo tiŋirok malo tundo i polo? Ibino bolin i piny pa jom'otho ayino!” 
LUK.10.16	Yesu owaco ri jofonjirok pere ni, “Ŋata winjo win, meno winjan; ŋata kwero win meno kweran; aka ŋata kweran, meno kwero Ŋat'ooran.”
LUK.10.17	Jofonjirok piero abirio g'ario ca jodwoko munyo josangala, ka jowaco ni, “Rwoth, kiri jwogi je jowinjo wan ka waoro nyingin.” 
LUK.10.18	Yesu odwoko jo ni, “Aneno Sitan munyo podho pa lithkoth m'owok i polo. 
LUK.10.19	Onyo atieko miyo win meni ma nyono gi tiendi win thwole kodi thwolgwok, gi nyalo woko meni pa jakwor je; kendo ongoye gima bino timo win marac. 
LUK.10.20	To wikiri wisangala ni cuny m'ocido jowinjo win; kucel sangala win ni nyingi win ondiki i polo ayino.”
LUK.10.21	I hongo no won Yesu osangala i Cuny Maleŋ aka owaco ni, “Afoyin Baba, Rwoth ma polo kodi piny, paka ipano gigipiny me ri jomariek kodi jom'ofonjere t'inyutho nyithindho ayin. Ey Baba, gime otimere paka iyenyo ni wotimere.”
LUK.10.23	Gikenyo Yesu owire ri jofonjirok pere to waco rijo nyaliŋliŋ ni, “Josilwany a joma waŋ gin neno gima wineno! 
LUK.10.24	Aka awaco riwin, jotuci wac Were kodi kerin mathoth, cango joyenyo neno gima wineno to jok'oneno, gi winjo gima wiwinjo to jok'owinjo.”
LUK.10.26	Yesu bende openjo go ni, “Cik waco nedi? Somere nedi?” 
LUK.10.27	Odwoko ni, “Mari Rwoth Were perin g'adundo perin je, gi cunyin je, gi meni perin je, gi paro perin je, kendo mari nyawotin paka iwon imare.” 
LUK.10.28	Yesu owaco rigo ni, “Idwoko m'otire; ere tim ameno aka ibino kwo.”
LUK.10.29	To paka ŋato onwaŋo yenyo nyutho tiro pere, openjo Yesu ni, “Nyawotan a ŋa?” 
LUK.10.30	Yesu odwoko ni, “Jal moro oyido wotho i royo kareno owok Yerusalem kidho Yeriko, to podho i cingi jokwo, ma jolunyo kwoŋe nangin je, jogoyo go, to joweyo go kenyo ma cunye kende ama gudere. 
LUK.10.31	Gikenyo jacway ri Were i wi migam moro oyido luwo royo no, to munyo oneno ŋato, oluwo i thengi royo to kadhakadha. 
LUK.10.32	Ameno bende Jalevi m'obino kenyo oneno go, to kadho kwoŋe gi i thengi royo. 
LUK.10.33	To munyo Jasamaria moro otundo bonge, am'omako gi go wor munyo oneno go; 
LUK.10.34	okidho bonge to cako tweyo adholin pere, to konj'iye mo gi vini. Rumacen otiŋo go to ketho go wi kayina pere won, aka otero go i ot wendo, to miyo go kony kenyo. 
LUK.10.35	Yawere mere okwanyo siringi ario to culo jakur ot wendo ka waco ni, ‘Kuri ran go maber, aka ka adwoko abino culin gimoro je m'inomedi oro ma konyo go.’ 
LUK.10.36	Onyo kwoŋ ji adek me, iparo ni ŋa m'obedo nyawoti jal m'opodho i cingi jokwo no?” 
LUK.10.37	Go odwoko ni, “Ŋat'onyutho go wor.” Yesu odwoko ni, “Ibende kidhi itimi ameno.”
LUK.10.39	Dheno oyido nitie gi nyamin m'ilwoŋo ni Maria, m'obino to bedo piny dho ka tiendi Yesu to winjo fonji pere. 
LUK.10.40	To Marita won oyido nigi mindin madit m'ogeŋo go winjo fonji m'omiyo owaco ni, “Rwoth, ikipar paka nyamera oweyan gi tic kendan? Mondo waci rigo wokonyan.” 
LUK.10.41	To Rwoth odwoko ni, “Marita, Marita, cunyin ramin kendo rembo kwoŋ mathoth, 
LUK.10.42	ma to nyaka gimoro acel won ama mitere. Maria ayino am'oyero gimaber mere, ma k'okwany kwoŋe.”
LUK.11.1	Ndelo moro Yesu oyido nitie kamoro kwayo, aka munyo ocowo, acel kwoŋ jofonjirok pere owaco ni, “Rwoth, fonji wan kwayo, paka Yohana ofonjo jofonjirok pere.” 
LUK.11.2	Yesu owaco rijo ni, “Waci win ama ka wikwayo.”
LUK.11.2	“‘Bawan manitie polo,
LUK.11.2	Nyingin wolwor.
LUK.11.2	Ker perin wobin.
LUK.11.3	Miy wan ndelo je cemo mawan ma noknok.
LUK.11.4	Cwaki riwan reco mawan,
LUK.11.4	paka wabende wacwako dhano je
LUK.11.4	ma timo riwan marac.
LUK.11.4	Aka ikir'iter wan karatem.
LUK.11.4	To bothi wan ayino kwoŋ gimarac.’ ”
LUK.11.5	Aka Yesu owaco ri jofonjirok pere ni, “Ŋa kwoŋ win man gi mere pere, ma ka okidho bonge dier wor to kwayo go ni, ‘Mere paran, kopa ye an mugat adek, anoculin; 
LUK.11.6	nyawotan moro m'owok bor ee nyaka tundo ran pama won me, aka angoye gi gimoro ma anomiy go!’ 
LUK.11.7	Jalo to dwoko gi i ot ni, ‘Ikir'iolan, atieko kiri diyo thigo, aka nyithindho paran gi an won wanitie i kanindo; akinyali ay malo bino miyin.’ 
LUK.11.8	Awaco riwin, kada di ŋato koay miyo go gimoro paka mere, to ro amen pere, jalo bino ay malo to miyo go gimoro je ma go yenyo.”
LUK.11.9	“Am'omiyo awaco riwin, kway win, aka omiy win; rangi win, aka winonwaŋ; gudi win thigo, aka oyaw riwin. 
LUK.11.10	Kole ŋata kwayo ndir je limo, ŋata rango, ndir je nwaŋo; aka ŋata gudo thigo, bende ndir je iyawo rigo. 
LUK.11.11	Ŋa kwoŋ win ma ba nyithindho, ma ka wode okwayo go rec to miyo thwolgwok ayino? 
LUK.11.12	Kosa k'okwayo go tongi gweno to miyo go thwolgwok? 
LUK.11.13	K'inen win ma wireco, wiŋeyo miyo nyithindho mewin gimaber, onyo Bawin ma i polo oloy win marom nedi i miyo joma kwayo go Cuny Maleŋ!”
LUK.11.14	Gikenyo Yesu oyido riemo woko jwogi m'obadha; munyo jwogi no owok, obadha oluwo, aka ji jouro swa. 
LUK.11.15	To joman jowaco ni, “Go riemo jwogi gi meni pa Belzebul, jadwoŋ pa jwogi je.” 
LUK.11.16	Aka joman, ma temo go, jokwayo go ranen ma wok i polo. 
LUK.11.17	To Yesu paka oyido oŋeyo paro pajo, owaco rijo ni, “Ker je ma won tiakere diere bino tur, odoko peco ma won tiakere diere podho. 
LUK.11.18	Onyo ka Sitan won owire to tiakere diere, ker pere ocungi nedi? Ato wiwaco ni ariemo jwogi gi meni pa Belzebul. 
LUK.11.19	Medo kwoŋ meno, ka kere ariemo jwogi gi meni pa Belzebul, nyithindho mewin joriemo jo gi meni pa ŋa? Meno am'omiyo jobino thumo banja loyo win. 
LUK.11.20	To k'inen ariemo jwogi gi lwet Were, kole meno Ker pa Were otieko tundo riwin. 
LUK.11.21	Ka dhano ma jameni, manitie gi gilweny, kuro peco pere, meno gigipiny pere otiek gwoko; 
LUK.11.22	to ka ŋata loyo go gi meni omonji go to kengila go, bino mayo go gilweny m'onwaŋo go geno to poko jowote gigipiny m'onyaga no. 
LUK.11.23	Ŋat'ongoye i thenge paran meno jakwor paran, aka ŋata kikonyan gi coko rombo kanyacel meno kedho woko ayino.”
LUK.11.24	“Ka cuny m'ocido owok kwoŋ dhano, kidho i kabedo m'othwo m'ongoy'iye pi munyo rango kaywomirok; to ka k'onwaŋo kamoro waco ni, ‘Abino gik i ot paran kam'awok'iye.’ 
LUK.11.25	Aka k'odwoko to nwaŋo ni ot oywey aka oyiki maber, 
LUK.11.26	kidho to omo jwogi wadi man abirio mareco loyo go, to jodonjo to jobedo kenyo; aka kiti ŋato lokere marac loyo ma yado con.”
LUK.11.27	Munyo Yesu owaco ameno, dhako moro okoko i dier ji ka waco ri Yesu ni, “Jasilwany a dhako m'otiŋin i iye, to miyin dhoth.” 
LUK.11.28	Yesu odwoko ni, “Kucel josilwany meno a joma jowinjo wac pa Were to joketho i tim!”
LUK.11.30	Kole paka Yona obedo ranyuth ri ji ma Ninivi, apaka Wod Dhano bende bino bedo ranyuth ri luse ji ma pama. 
LUK.11.31	Nyamicala ma wok i thenge ma yupiny bino ay gi luse ji me to kelo kwoŋ jo wac i ndelo ma thumo banja, rupiri go owotho wok i piny mabor bino winjo rieko pa Solomon; aka awaco riwin, kole ŋatadwoŋ maloyo Solomon ee ni ka. 
LUK.11.32	I ndelo ma thumo banja, ji ma Ninivi jobino cungo to jokelo kwoŋ win wac, rupiri joŋuto reco pajo munyo jowinjo wac ma Yona otito; aka awaco riwin, kole ŋatadwoŋ maloyo kiri Yona ee ni ka!”
LUK.11.34	Waŋin meno a tala ma delkwoŋin; ka waŋin olama, delkwoŋin gipi bedo maler; to ka k'olama, delkwoŋin gipi bende bedo i mudho. 
LUK.11.35	Am'omiyo kure aka ŋey lero ma kwoŋin k'olokere mudho. 
LUK.11.36	K'inen delkwoŋin nigi lero mathoth aka ongoye kama dimudho, meno bino bedo maler kicutho, paka tala maliel miyo lero.”
LUK.11.37	Munyo Yesu fodi luwo, Jafarisayo moro okwayo go ni wokidhi wocem'iye gine; riameno Yesu odonjo i ot pere to bedo dhower. 
LUK.11.38	Jafarisayo no ouro swa munyo oneno nike Yesu kutho k'ologo paka cik pajo yenyo aka ocemo. 
LUK.11.39	To Rwoth owaco rigo ni, “Win Jofarisayo wilwoko ŋey kikopo kodi atewe to akaka kodi reco madit am'opoŋ i cuny win. 
LUK.11.40	Ji ma paro pajo cek! Wiparo ni Were ma cango ocweyo ŋey gimoro ama k'ocweyo iye bende? 
LUK.11.41	To miy jocandi gima ni iy kikopo kodi atewe aka gigipiny no je bino bedo m'olony riwin.”
LUK.11.43	“Kidamba otundi riwin, Jofarisayo! Ato wimaro kabedo ma malo i kalamo pa Joyuda, kodi jolo moth i katale. 
LUK.11.44	Kidamba otundi riwin! Wicalo kaliele ma k'okethi kwoŋ jo ranyuth aka ji wotho i wiy jo ma jokiŋey.”
LUK.11.45	Acel kwoŋ Jondiko owaco rigo ni, “Jafonji, k'iwaco ameno kole onyo iyeto wan bende!” 
LUK.11.46	Yesu odwoko ni, “Kidamba otundi riwin bende, wi Jondiko! Wiketho migugu i dieŋey ji ma kiyot tiŋo, to wiwegi wikigey migugu no kada gi lwet cingi win acel. 
LUK.11.47	Kidamba otundi riwin, kole wigero kaliele pa jotuci wac Were ma cango bacere mewin joneko. 
LUK.11.48	Ameno wiwegi wibedo joridhi wac no aka wifoyo gima bacere mewin jotimo; ato jo joneko jo, aka win wigero kaliele pajo. 
LUK.11.49	Am'omiyo Rieko pa Were waco ni, ‘Abino dhiro rijo jotuci wac Were kodi jomikwenda; aka jobino neko megi, joman to jocando.’ 
LUK.11.50	Am'omiyo ji ma pama ibino ketho kwoŋ jo banja ma oyo remo pa jotuci wac Were je wok i cwec ma piny, 
LUK.11.51	cako kwoŋ remo pa Abel tundo i remo pa Zekaria ma joneko i dier migam kodi Kabedo Maleŋ. Ey, awaco riwin, ji ma pama ibino ketho rijo banja kwoŋ reco no je!”
LUK.11.52	“Kidamba otundi riwin, Jondiko! Wikwanyo rayaw ma thigo ma ot rieko; to wiwegi wikwero donjo i ot no, odoko wigeŋo joman ma joyenyo donj'iye!”
LUK.11.53	Munyo Yesu eye kenyo, Jondiko kodi Jofarisayo jocako diyo go tektek, gi temo omo iye gi penji kwoŋ gigipiny mathoth, 
LUK.11.54	kareno jobuto rigo ŋey jowomaki go i wac pere moro.
LUK.12.2	Ongoye gim'oum ma k'oyaw i lero, kosa gim'opan ma k'oŋeyere. 
LUK.12.3	Am'omiyo gimoro je ma wimwoŋo i colo bino winjere i lero, aka gimoro je ma wimwoŋo i udi nyaliŋliŋ ibino kedho kamaler wi udi malo.”
LUK.12.4	“Awaco riwin, jowotan, wikiri wilwor joma neko del, ma to kwoŋ meno ongoye giman ma jonyalo medo timo. 
LUK.12.5	Weyi anyuthi win Ŋata wiripo lworo: Lwor win ŋata k'otieko neko dhano, nigi meni ma bolo i mac makitho; adieri awaco riwin, lwor wi Go.”
LUK.12.6	“Obico abic kitana dome ario? To ongoye kad'acel ma Were wiye wil gine. 
LUK.12.7	Medo kwoŋ meno, kiri ye wiy win je Were otieko kwano. Am'omiyo wikiri wilwor; kole wiloyo obico gi welo!”
LUK.12.8	“Aka awaco riwin, dhano je ma tuco i dier ji nike go oyeyan, Wod Dhano bende bino tuco go ruwaŋ jomalaika pa Were. 
LUK.12.9	To ŋat'okwedere kwaŋan i dier ji, Wod Dhano bende bino kwedirok kwoŋe ruwaŋ jomalaika pa Were. 
LUK.12.10	Nyatoro je ma luwo gima k'otire kwoŋ Wod Dhano ibino cwako go; to ŋat'oluwi gima k'otire kwoŋ Cuny Maleŋ kilanwaŋo cwaki.”
LUK.12.12	Kole Cuny Maleŋ bino fonjo win i hongo no won gima wiripo waco.”
LUK.12.13	Ŋat'acel i dier lwak ji owaco ri Yesu ni, “Jafonji, mondo waci ri omera wopok kodan gigipiny ma walunjo.” 
LUK.12.14	Yesu odwoko ni, “Jawodhan, ŋa m'okethan jathum banja mewin, kosa jathek kwoŋ gigipiny mewin?” 
LUK.12.15	To medere waco ri jono ni, “Kure win, odoko gwokere win kwoŋ woro ma nger je, rupiri kwo pa dhano kicungi i thotho pa lim ma go nitie gine, kada bedi ni go nigi ma kalo ma go yenyo.” 
LUK.12.16	Gikenyo Yesu oluwo iy'ageca ama: “Jaŋaŋo moro cango obedo gi ndelo cemo m'onyak rigo mathoth swa. 
LUK.12.17	Ameno go oparo g'icunye ni, ‘Anotim aŋo, kole angoye gi kaketho kweth cemo paran me?’ 
LUK.12.18	To waco ni, me a gim'onyo alatimo: Abino kedho woko dere paran je t'acweyo madongo loyo, t'akonjo kal paran kodi gigipiny man je i iye. 
LUK.12.19	Gikenyo abino waco ri cunyan ni, cunyan, in gi kweth gigipiny mabeyo m'odhure rin manyalo cowo oro kweth; ikir'ipar gimoro, onyo cemi, medhi, iyodere! 
LUK.12.20	To Were owaco rigo ni, ‘Ma miŋ me! Kole wor ma konon won me ibino omo cunyin. Onyo kweth gigipiny m'odhure me je obedi apa ŋa?’ ” 
LUK.12.21	Yesu ocowo wac nike, “Me apaka bedo ri joma jodhuro lim kweth ri siem pajo wegi to jongoye gi ŋaŋo ruwaŋ Were.”
LUK.12.22	Gikenyo Yesu owaco ri jofonjirok pere ni, “Am'omiyo awaco riwin ni wikiri wirembi kwoŋ kwo mewin, gima winocam, kosa kwoŋ delkwoŋ win, gima winoruki. 
LUK.12.23	Kole kwo loyo cemo, aka delkwoŋ dhano loyo ruk. 
LUK.12.24	Pari win kwoŋ winyin m'ilwoŋo ni agak, jokicwoyi kosa jokec; jongoye gi dero kosa kacoko cemo; Were won ama pidho jo! Onyo wiloyo winyin no gi bero didi? 
LUK.12.25	Aka ŋa kwoŋ win ma i rembo pere nyalo medo ye hongo ma kwo pere kada masisiri? 
LUK.12.26	To k'inen wikinyal timo gimathin paka meno, raŋo ma wirembo kwoŋ gigipiny man? 
LUK.12.27	Pari win kwoŋ dudi ma thiwe ŋon paka jodongo; jokitiy kosa jotimi ruk pajo. To kada Solomon, gi ŋaŋo pere no je, oyido ongoye gi ruk mabeyo paka acel kwoŋ dudi me. 
LUK.12.28	To k'inen Were ruko dudi ma konon nitie to dikin iwaŋo i kidhur yuk, onyo Were k'oruki win loyo dudi no? Apaka yeyo mewin nok ameno! 
LUK.12.29	Am'omiyo wikiri wirembi kwoŋ gima winocam kodi gima winomadhi, odoko wikiri wiasa paro. 
LUK.12.30	Kole joma bu Were ma piny gipi ama jorango gigipiny no; aka Bawin oŋeyo ni wiyenyo gigipiny me. 
LUK.12.31	Kucel, kutho rangi win Ker ma polo, aka go bino miyo win gigipiny no.”
LUK.12.32	“Wikiri wibedi malwor, nyaka rombo paran! Kole Bawin sangala gi miyo win Ker. 
LUK.12.33	Tana win lim mewin je aka pesa mere wipoki jocandi. Bedi win gi migowe ma kiyec, aka wikan ŋaŋo mewin i polo kama k'omojer'iye, kendo ongoye jakwo manyalo gey'iye, kosa masirigi moro nyek'iye. 
LUK.12.34	Kole kama ŋaŋo perin niye ama cunyin bende bed'iye.”
LUK.12.36	Bedi win paka jotic ma jokuro rwoth pajo wodwoki wok i kalima ma nywomirok, ma joyikere yawo thigo tekin go gudo. 
LUK.12.37	Jotic no josilwany ma rwoth pajo onwaŋ jonigi waŋ gin ka go bino. Awaco riwin adieri, go bino tweyo nanga moro i kore, to bedo piny dhower to poko jo cemo. Miti go odwoki munyo piny keko kosa munyo ocot; 
LUK.12.38	aka jotic no josilwany ka onwaŋ joyikere. 
LUK.12.39	Ŋey win gime, ni bedi won peco ŋey hongo ma jokwo jobin'iye turo ot pere, di k'oyeyo kada ŋat'acel turo thigo pere. 
LUK.12.40	Wibende wiripo cungo ma wiyikere, kole Wod Dhano ladwoko i hongo ma wikipar ni dwok'iye.”
LUK.12.41	Petero openjo ni, “Rwoth, iluwo iy'ageca me kwoŋ wan kosa kwoŋ joman je?” 
LUK.12.42	Rwoth odwoko ni, “Jatic ma kuro peco mene mariek? Meno a ŋata rwoth pere oketho go kuro peco gi poko ji cemo ka hongo otundo. 
LUK.12.43	Jatic no jasilwany ma ka rwoth pere odwoko bino nwaŋo go i tic. 
LUK.12.44	Adieri awaco riwin ni go bino ketho ŋato kuro lim pere je. 
LUK.12.45	To jatic ma won waco ni, ‘Kole rwoth paran fodi ogalo gi dwoko.’ To won cako goyo wadi ma cwo gi ma mon, to cemo to medho, to mer, 
LUK.12.46	rwoth pere bino dwoko i ndelo ma go kigen kodi i hongo ma go kuya, aka rwoth pere bino miyo go gir'acula to loko go acel kwoŋ joma kigenere.”
LUK.12.47	“Jatic m'oŋeyo gima rwoth pere yenyo, to fodi k'ocako kada timo gino, ibino cwado go matek, 
LUK.12.48	to jatic m'oyido k'oŋeyo rigo, to bende ripo acwada kiboko ro gim'otimo, ibino cwado go manok. Dhano je m'oyim rigo gimoro, ibino mito kwoŋe mathoth; ato k'oyim ri dhano gim'ombo gi genirok, bende ibino mito kwoŋe gima loyo meno.”
LUK.12.49	“Abino kelo mac i piny, aka mac ago wany swa m'ayenyo ni bedi oyido otieko kiri cako liel! 
LUK.12.50	Nitie batisimo m'aripo limo, aka rembo paran dwoŋ swa kafodi k'otimere! 
LUK.12.51	Wiparo nike akelo siem i piny? Be, awaco riwin, akelo tiakirok ayino. 
LUK.12.52	Kole wok pama, i ot ma di ji abic bino bedo tiakirok: Jadek jobino pokirok kwoŋ jario. 
LUK.12.53	Ba nyathi bino dak wode, aka wod nyatoro bende bino dak bamere; min nyathi bino dak nyare, nyar nyatoro bende bino dak yokimere; adha nyako manywolo cwore bino dak ciwode no, ciwod nyatoro bende bino dak adhamere.”
LUK.12.54	Yesu owaco ri ji ni, “Ka wineno pondeponde cokere yupodho ceŋ, piyo piyo wiwaco ni, ‘Koth kidho cwe.’ To bende timere ameno. 
LUK.12.55	Aka ka wineno koyo ma wok yupiny, wiwaco ni, ‘Ceŋ bino.’ To bende timere ameno. 
LUK.12.56	Wijorendirok! Wiŋeyo tito cal pa piny kodi apa pondeponde; to raŋo ma wikinyal tito hongo ma pama?”
LUK.12.57	To raŋo ma wiwegi wikinyal neno gim'otire ma ripo atima? 
LUK.12.58	Ka wimako yo kodi ŋata osa in pa jathum banja, tem paka inyalo yiko gine wac gi i royo, kak'ameno go bino terin bongi jathum banja, to jathum banja dhirin i cingi jasirikale, to jasirikale bolin i twec. 
LUK.12.59	Awaco rin, ik'owoki kenyo cuka inocul pesa kiri macowe.
LUK.13.1	I hongo no jomoro oyido jonitie kenyo ma jowaco ri Yesu kwoŋ Jogalili ma Pilato oruwo remo pajo kodi mic ma cowirok pajo. 
LUK.13.2	Aka Yesu odwoko jo ni, “Wiparo ni Jogalili no am'oyido ji mareco loyo Jogalili man, rupiri jocandere ameno? 
LUK.13.3	Awaco riwin, ni k'ameno; to ka wikiŋuto reco mewin wibende wibino rere woko paka jo. 
LUK.13.4	Kosa wiparo ni japar g'aboro ma ot acurcur ma Silowam oriewere kwoŋ jo to neko jo, wiparo nike oyido jobedo joreco loyo ji je m'onwaŋo jonitie Yerusalem? 
LUK.13.5	Awaco riwin, k'ameno, to ka wikiŋuto wibende wibino rere woko paka jo.”
LUK.13.6	Yesu oluwo iy'ageca ni, “Dhano moro oyido nitie gi kiti makuyu m'icamo m'opidho i ndelo vini pere, aka obino rango nyandere mere to k'onwaŋo. 
LUK.13.7	Ameno owaco ri jadoyi ndelo vini ni, ‘Neni pama onyo oro adek gipi m'ariwin ka rango nyandere wi makuyu me, t'akinwaŋ. Onyo toŋi go woko; raŋo ma go nyeko lowo ka?’ 
LUK.13.8	Jatic odwoko ni, ‘Jadwoŋ, okutho weyi go kenyo oro me, cuka anofuri tiende to aketh'iye lowo m'otop. 
LUK.13.9	Aka ka onyak nyandere oro ma bino, meno ber, to ka k'onyak, aka inotoŋ go woko.’ ”
LUK.13.10	I ndelo ma Sabato moro, Yesu onwaŋo fonjo i kalamo pa Joyuda. 
LUK.13.11	Aka dhako moro onwaŋo nitie kenyo m'oyido cuny m'ocido ma two oyido nitie kwoŋe aka oyido otieko two oro apar g'aboro; go oyido ogwomere ma kinyal rierok ay malo. 
LUK.13.12	Munyo Yesu oneno go, olwoŋo go to waco rigo ni, “Dhako me, pama onyo ibothi i two perin.” 
LUK.13.13	Gikenyo munyo Yesu oketho cinge kwoŋe, piyo piyo no to dheno cungo m'oriere, to pako Were. 
LUK.13.14	To rwoth ma kalamo pa Joyuda cunye owaŋ rupiri Yesu obotho dheno i Sabato, omiyo owaco ri ji ni, “Ndelo nitie aucel ma waripo tiy'iye; am'omiyo biye win i ndelo no kwayo both, makiweno ndelo ma Sabato.” 
LUK.13.15	Rwoth odwoko go ni, “Win, jorendirok! Nitie nyatoro kwoŋ win ma kigony thwon pere kosa punda pere wi loc i ndelo ma Sabato to tero i pi? 
LUK.13.16	To yagi, dhako me ma nyar Abraham, aka Sitan onwaŋo otweyo go kweth oro apar g'aboro gipi, ama di k'onyal gonyo go i twec me kada nende i ndelo ma Sabato?” 
LUK.13.17	Munyo owaco ameno, jokwor pere je wickwot omako jo, kareno ji je oyido josangala ro gir'aura ma Yesu otimo.
LUK.13.18	Yesu odoko owaco ni, “Ker pa Were cale kodi aŋo? Anopima g'aŋo won? 
LUK.13.19	Go cale nyingi kodhi m'ondhilo ma nyatoro okwanyo to pidho i ndelo pere; aka odongo to lokere yath m'ombo, to winyin ma malo bino to jogero od gin i jange.”
LUK.13.20	Aka odoko owaco ni, “Anopima Ker pa Were g'aŋo kendo? 
LUK.13.21	Go cale thow ma dhako moro okwanyo to pano i rapim adek ma moko m'obak cuka moko gipi oyenyo.”
LUK.13.22	Yesu owotho ka fonjo ji malomalo i tindin kodi i thenge je munyo como yu Yerusalem. 
LUK.13.23	Ŋatimoro openjo go ni, “Rwoth, kosa ji manok ama jolaboth?” Yesu odwoko jo ni, 
LUK.13.24	“Tem win paka winyalo donjo gi i dhiot madiny, rupiri awaco riwin ni, ji madit jobino temo donjo to jok'onyal.”
LUK.13.25	“Ka won peco otieko ay malo to diyo thigo, kada winotem cungo woko kenyo to wigudo thigo munyo wiwaco ni, ‘Rwoth, yaw riwan.’ Go bino dwoko ni, ‘Akuya ran win kama wiwok'iye.’ 
LUK.13.26	Odoko wibino temo waco ni, ‘Kole cango wacemo to wamedho kodin kanyacel; aka ifonjo kiri i tindi mawan.’ To go bino dwoko ni, 
LUK.13.27	 ‘Akuya ran kama wiwok'iye. Eye win bongan, wijotimi reco!’”
LUK.13.29	Aka ji ma wok yuwok ceŋ kodi yupodho ceŋ yu Wic piny kodi yupiny, jobino mako kabedo pajo i kalima i Ker pa Were. 
LUK.13.30	Gikenyo joma pama jobedo macowe ama jobino bedo marapena, aka jom'oyido marapena ama jobino bedo macowe.”
LUK.13.31	I hongo no won, Jofarisayo moro jobino, to jowaco ri Yesu ni, “Eye ka, rupiri Herode mito nekin.” 
LUK.13.32	To Yesu owaco rijo ni, “Kidhi wiwaci ri kibwe no ni, ‘Kole ariemo woko jwogi aka alacango two konon gi dikin aka ndelo mar'adek abino cowo tic paran.’ 
LUK.13.33	Kad'ameno aripo medirok gi woth paran konon gi dikin gi yawere, rupiri kinyalere neko jatuci wac Were kaman makiweno i Yerusalem.”
LUK.13.34	“A ji ma Yerusalem, ma joneko jotuci wac Were m'odhir rijo, aka megi jogoyo jo gi telin! Didi m'atieko temo coko win bongan aum win pa min gweno ma umo nyithindhe i bwombe, to wikwero! 
LUK.13.35	Kole Ot pa Were man kenyo ibino jwango, aka awaco riwin, wik'onenan kendo cuka winowaci ni, ‘Jasilwany a ŋata bino i nyingi Rwoth!’ ”
LUK.14.1	I ndelo ma Sabato moro, Yesu okidho cemo i ot pa acel kwoŋ Jofarisayo madongo; aka ji jorieko waŋ gin kwoŋe tektek. 
LUK.14.2	Gikenyo jal moro ma tiende gi cinge oyido obumbere obino bonge, 
LUK.14.3	to Yesu luwo malo munyo penjo Jondiko kodi Jofarisayo ni, “Cik mawan yeyo botho dhano i ndelo ma Sabato, kosa be?” 
LUK.14.4	To joliŋaliŋa. Yesu okwanyo ŋato, obotho go to sewila go. 
LUK.14.5	Kenyo to Yesu penjo jo ni, “Ŋa kwoŋ win ma ka punda pere kosa thwon pere opodho i dago maluth i ndelo ma Sabato, di kinyal ywayo to wodho woko mayot?” 
LUK.14.6	To jok'onyalo dwoko go wac no.
LUK.14.7	Munyo Yesu oneno paka wendo joyero kabedo ma malo, oluwo rijo iy'ageca ni, 
LUK.14.8	 “K'olwoŋin i kalima ma nywomirok, ikir'iyer kabedo ma malo, ipoyo ŋatiman ma loyin gi dwoŋ bende olwoŋi; 
LUK.14.9	ameno ŋat'olwoŋo win nyalo bino to waco rin ni, ‘Weyi kabedo no ri ŋati me.’ Gikenyo, ibino ay giwickwot madwoŋ, t'ikowere i kabedo ma piny loyo. 
LUK.14.10	Kucel, k'ibedo wendo, comi yu kabedo ma piny t'ibedo kenyo, aka ka ŋat'olwoŋo win obino, ama wowaci rin ni, ‘Jawodhan, core ye yumalo kaca.’ Ameno dhano je ma nikodin i dhower kenyo bino miyin dwoŋ. 
LUK.14.11	Ato ŋata won miyere dwoŋ ibino dwoko piny, aka ŋata won bwonere am'ibino miyo dwoŋ.”
LUK.14.12	Gikenyo Yesu owaco ri jadwoŋ m'olwoŋo go ni, “K'iyiko kalima ri ji, ikir'ilwoŋ merin perin kosa wutmin in kosa wade perin kosa joger perin ma joŋaŋ kende, rupiri jono jonyalo culin kemba munyo bende jolwoŋin. 
LUK.14.13	To ka iyiko kalima madwoŋ, lwoŋ jocandi, jom'ogiyagiya, jom'oŋol kodi joma waŋ gin otho bende, 
LUK.14.14	aka inolimi silwany, rupiri jono mere jok'onyal culin kemba moro, to Were won ama bino culin i ndelo ma jomaleŋ jobino cerino iye.”
LUK.14.15	Munyo acel kwoŋ jom'obedo dhower gi Yesu owinjo gime, owaco ri Yesu ni, “Jasilwany a ŋat'ocam mugat i Ker pa Were.” 
LUK.14.16	To Yesu owaco rigo ni, “Dhano moro cango otimo kalima madwoŋ, to lwoŋo ji mathoth. 
LUK.14.17	Aka i hongo ma cemo, go odhiro jotic pere waco ri joma go olwoŋo ni, ‘Biye win, kole gimoro je otieko yikere.’ 
LUK.14.18	To joje jocako kwayo cwaki ayino. Ŋati marapena owaco ni, ‘Atieko nyewo lowo, aka aripo kidho neno; akwayin icwaki ran.’ 
LUK.14.19	Ŋati man owaco ni, ‘Atieko nyewo megikwe abic, aka onyo akidho temo jo; akwayin icwaki ran.’ 
LUK.14.20	Ŋati man owaco ni, ‘Kole nyaka anywomo manyen, riameno akinyali bino.’ 
LUK.14.21	Gikenyo jatic no ogik to dwoko wac ri rwoth pere. Won peco owaco ri jatic pere no gi nge ni, ‘Kidhi i royo madwoŋ kodi i royo je m'okare i tindi, idwoki kodi jocandi gi jom'omienere gi joma waŋ gin otho kodi jom'oŋol.’ 
LUK.14.22	To jatic no owaco ni, ‘Jadwoŋ gim'iwaco no je otieko timere, to fodi kabedo nitie m'odoŋ.’ 
LUK.14.23	Aka won peco odoko owaco ri jatic no ni, ‘Kidhi i royo man woko ma tindi kodi i thengi royo moro je, ilwoŋ ji jowobin i ot paran, ot wopoŋ. 
LUK.14.24	Awaco riwin ni ongoye moro kwoŋ jom'onwaŋo otel lwoŋo jo m'obil cemo paran.’ ”
LUK.14.25	Gikenyo lwak ji m'oasere oyido jokwaŋo Yesu; aka Yesu owire oŋiyo yucen to waco rijo ni, 
LUK.14.26	 “Moro je ma bino bongan kinyal bedo jafonjirok paran ma k'okutho okwero bamere gi yokimere, kodi cege, kodi nyithindho pere gi wutmin gi nyimin, kiri gi kwo pere won. 
LUK.14.27	Ŋata won kitiŋi musalaba pere aka luwan, kinyal bedo jafonjirok paran. 
LUK.14.28	Ere ŋa kwoŋ win ma ka mito gero ot acurcur, kikuthi bedi piny to kwano welo pesa ma mitere, to neno ka nyalo cowo tic no kosa be? 
LUK.14.29	Kak'ameno, ka go otieko gero tiendi ot, to cowo mere dhiero go, ji je ma joneno geto no jobino cako nyero go, 
LUK.14.30	ka jowaco ni, ‘Neni win, ŋatin orikin cako geto gima go k'onyalo cowo.’ 
LUK.14.31	Kosa, kere mene ma ka kidho romo gi kere man i lweny, kikuthi bedi piny to rango rieko paka go nyalo kwanyo jolweny gana apar kidho romo gi ŋati ca ma nitie gi jolweny gana piero ario? 
LUK.14.32	Aka k'oneno ni kinyal, ka kere man ca fodi nibor ye, to dhiro rigo jamikwenda wokway winjirok ma siem i dier jo ayin. 
LUK.14.33	Am'omiyo, i dier win ŋata kimaran loyo gimoro je ma go nitie gine, meno kinyal bedo jafonjirok paran.”
LUK.14.34	“Cumbi ber, to ka cwe mere orumo woko, bero no odoko ogik nedi? 
LUK.14.35	Cumbi no ngoye kony ri lowo kosa ri kidhur yuk ma topo lowo; ikonjo woko ayin. Ŋata nitie gi ithe ma winjo wowinji.”
LUK.15.2	Gikenyo Jofarisayo kodi Jondiko jocako kigeŋisa ni, “Ŋati me jolo joreco aka cemo kiri gi jo!” 
LUK.15.3	Am'omiyo, Yesu oluwo rijo iy'ageca ama: 
LUK.15.4	“Ŋa kwoŋ win ma ka nitie gi rombo miya acel, aka acel rwenyi, kiwey piero abuŋwen g'abuŋwen i sa to kidho rango m'orwenyo ca cuka onwaŋ?
LUK.15.5	Aka ka otieko nwaŋo rombo no, tiŋo i goke gi kisangala. 
LUK.15.6	Gikenyo ka otundo peco lwoŋo merin gi joger pere munyo waco ni, ‘Biye sangala win kodan, rupiri atieko nwaŋo rombo paran m'oyido orwenyo.’ 
LUK.15.7	Ameno bende awaco riwin, kisangala bino asirok i polo maloyo ro ŋat'acel ma ŋuto reco pere loyo ji m'otire piero abuŋwen g'abuŋwen ma kiyenyere rijo ŋuto kendo.”
LUK.15.8	“Kosa dhako mene ma ka nitie gi nusu pesa ma siringi apar to rwenyo acel, kicwiny tala, to yweyo ot, to rango maber swa iye je cuka nwaŋo? 
LUK.15.9	Aka k'onwaŋo pesa no, lwoŋo merin gi joger pere kanyacel munyo waco rijo ni, ‘Biye sangala win kodan, rupiri anwaŋo pesa paran m'oyido orwenyo.’ 
LUK.15.10	Ameno bende awaco riwin, kisangala nitie ri jomalaika pa Were ka jagimarac acel oŋuto reco pere.”
LUK.15.11	Yesu omedo waco ni, “Jal moro oyido nitie gi wote ario; 
LUK.15.12	wode mathin owaco ri bamere ni, ‘Baba, miyan pama lim je m'aripo lunjo.’ Gikenyo bajo opoko go lim pere. 
LUK.15.13	Ndelo okadho manok, to wode mathin no coko lim pere je m'onwaŋo go nitie gine, to kadho wiloka mabor, to nyeko woko lim pere no i kwo marac. 
LUK.15.14	Aka munyo ocowo nyeko woko gimoro je, kec madwoŋ odonjo i piny no to go bedo ma bu gimoro. 
LUK.15.15	Gikenyo go okidho bedo paka misemeli pa nyatoro i piny no to miyo go tic kwayo mbiji. 
LUK.15.16	Aka go d'osangala camo amola majanjal ma mbiji camo, to moro ongoye m'omiyo go gimoro. 
LUK.15.17	To munyo oparo i cunye, owaco ni, ‘Kole jotic pa baba je jonigi cemo ma jocamo denge to doŋ; to raŋo m'akidho tho kec ama! 
LUK.15.18	Alaay mayot t'adok bongi baba t'awaco rigo ni, baba, atieko nyeko ruwaŋ Were kodi i waŋin. 
LUK.15.19	Pama akiripi kad'alwoŋa ni wodin kendo; teran paka acel kwoŋ jotic perin.’ 
LUK.15.20	Gikenyo go oay mayot to cako woth ma dok bongi bamere.”
LUK.15.20	“To munyo fodi go nitie bor ye gi peco, bamere oneno go; wor opoŋ i cunye to ringo, to podho i kor wode to cwiyo lembe. 
LUK.15.21	Gikenyo wode owaco ni, ‘Baba, atieko timo gimarac i nyim Were kodi i nyimin. Pama akiripi kad'alwoŋa ni wodin.’ 
LUK.15.22	To bamere olwoŋo jotic pere munyo waco ni, ‘Redi win! Keli win ruk mabeyo je wirwaki rigo. Rwaki win rigo peta i lwet cinge gi war i tiende; 
LUK.15.23	aka kidhi wikel rwath dhiaŋ ma cwe no wineki, aka weyi konon wacam kalima. 
LUK.15.24	Kole wodan me oyido otieko tho to pama onyo kwo; onwaŋo otieko rwenyo to pama onyo onwaŋere.’ Gikenyo to kalima cakere.”
LUK.15.25	“I hongo no wode madwoŋ oyido nitie i ndelo. To munyo dwoko aka oyido cegin riko peco, owinjo wer gi miel. 
LUK.15.26	Gikenyo olwoŋo jatic acel to penjo go ni, ‘Aŋo ma timere?’ 
LUK.15.27	Jatic odwoko ni, ‘Omerin am'odwoko peco, aka benin oneko rwath ma cwe ca, rupiri wode odwoko maber, kendo m'olama.’ 
LUK.15.28	Omin madwoŋ nge omako to kwero kiri donjo i ot; gikenyo bamere owok woko to temo naŋo go ni wodonji. 
LUK.15.29	To go odwoko bamere ni, ‘Neni! Atieko tic rin kweth oro me je, ma kicayin kada dicel, to kole ongoye kada nyathi diel m'imiyan nike bende atimi ye gine kalima ri merin paran. 
LUK.15.30	Aka wodin m'onyeko lim perin gi mon ma jotana delkwoŋ jo i timo giwickwot me, am'onyo odwoko peco t'ineko rigo rwath dhiaŋ ma cwe!’ 
LUK.15.31	Bamere odwoko go ni, ‘Wodan, kole ndelo je in kodan peco ka, aka gimoro je man gine meno aperin. 
LUK.15.32	Aka oyido ripo ni watim kalima wasangala ye; kole omin in me onwaŋo otieko tho, to pama onyo kwo; onwaŋo otieko rwenyo, to pama onyo onwaŋere.’ ”
LUK.16.1	Yesu odoko owaco ri jofonjirok pere ni, “Obedo jaŋaŋo moro m'onwaŋo nitie gi jakur m'owaci rigo ni nyeko anyeka lim pere. 
LUK.16.2	Go olwoŋo ŋato to penjo go ni, ‘Awinjo aŋo me kwoŋin? Titi ran kwan kwoŋ tic perin ma kur, rupiri ikilabedo jakur kendo.’ 
LUK.16.3	Gikenyo jakur no won owaco kende ni, ‘Paka rwoth paran onyo kwanyo woko kwoŋan tic ma kur, anotim aŋo? Angoye gi meni ma fur, aka wiyan kwot kiri kidho kwayirok. Bedo ran wickwot madwoŋ. 
LUK.16.4	K'ameno, awon aŋeyo gim'alatimo makada orieman i tic jomoro jobino jolan i pecin pajo.’ 
LUK.16.5	Gikenyo go othumo rieko to lwoŋo joma jonigi banjin pa rwoth pere acel acele. Ri marapena, owaco ni, ‘Rwoth paran banja in aŋo?’ 
LUK.16.6	Ana ŋato ni, ‘Jerikan miya acel ma mo wuto.’ Jakur no owaco ni, ‘Ere kwany papila perin ma cikirok, ibedi piny mayot aka indiki piero abic ayino.’ 
LUK.16.7	Ri ŋatiman, owaco ni, ‘To inigi banja adi?’ Ana ŋato ni, ‘Kutiya miya acel ma kal.’ Jakur no owaco ni, ‘Ere kwany papila perin ma cikirok indiki piero aboro ayino.’ 
LUK.16.8	Rwoth opako jakur ma kigenere no ma to go othumo rieko; ato nyithindho ma piny me joriek i tim pajo wegi loyo nyithindho ma lero.”
LUK.16.9	Yesu omedo waco ni, “Awaco riwin, maki win mere ka wioro ŋaŋo ma piny, aka k'orumo, ibino jolo win i kabedo ma cil gi cil. 
LUK.16.10	Dhano ma genere i gigipiny mathindho ibino geno go i gimadwoŋ; ŋata kigenere i gigipiny mathindho k'ogen go i gimadongo. 
LUK.16.11	Am'omiyo ka wikinyalo genirok i ŋaŋo ma k'otire ma piny ka, ŋa ma di gen win gi ŋaŋo mar'adieri? 
LUK.16.12	Aka ka ikinyalo genirok i gigipiny pa ŋatiman, ŋa m'omiyin gim'obedi aperin won?”
LUK.16.14	Jofarisayo jowinjo gigipiny me je, aka jonyero Yesu rupiri oyido jomaro pesa. 
LUK.16.15	Yesu owaco rijo ni, “Winyuthere ri ji ni wibeyo, to Were oŋeyo cuny win. Kole gima ji paro ni ber m'oasere, ama bedo gim'ongoye kiri gi kony ruwaŋ Were.”
LUK.16.17	To yot ri polo gi piny rerok, makiweno nyeko woko kada nyaka adec m'ondhilo kwoŋ Cik.”
LUK.16.19	“Cango obedo jaŋaŋo moro ma ruko nangin ma welo ma malo swa aka camo cemo ma welo tektek ndir je. 
LUK.16.20	Aka jacandi moro ma nyinge Lazaro bin riewere piny dho waŋkac pere, kareno adhola odheth kwoŋe gipi. 
LUK.16.21	Go oyido kuro camo nyaka ŋinjeŋinje cemo ma podho piny wok i dhower pa jaŋaŋo no; aka ameno gwokere bende jobino to jonaŋo adholin pere. 
LUK.16.22	Ndelo otundo ma jacandi no otho to jomalaika jotiŋo go, to jotero go bongi Abraham, i polo; jaŋaŋo bende otho t'iyiko. 
LUK.16.23	Munyo go oyido nitie i litho madwoŋ swa i piny pa jom'otho, otiŋo waŋe malo to neno Abraham gi bor koro, kodi Lazaro kabute. 
LUK.16.24	Gikenyo olwoŋo go ni, ‘Baba Abraham! Maki ye kodan wor idhiri ran Lazaro wobili lwet cinge i pi wokwey ran gine lewan, rupiri an litho madwoŋ i mac me!’ 
LUK.16.25	To Abraham odwoko ni, ‘Wodan, poyi ni i kwo perin ma piny ilimo gigipiny perin mabeyo, to Lazaro olimo gigipiny mareco kendekende; am'omiyo pama onyo ikweyo cunye ka, aka in onyo iŋat'initie i litho. 
LUK.16.26	To ki meno kende, okethi bur mwombe maluth swa i dier wan kodi win ma geŋo ŋatimoro je ma d'omiti ŋondo wok i thenge mawan bino yu bongi win, kosa wok i thenge mewin bino yu bongi wan korin’ 
LUK.16.27	Aka jaŋaŋo owaco ni, ‘Baba, ere onyo aywak rin ni or Lazaro peco thuwan pa baba, 
LUK.16.28	kam'anitie iye gi wutmin an abic; wokidhi wonyuthi jo ŋey bende kiri jowobin kama di litho ma kiwacere me.’ 
LUK.16.29	Abraham owaco ni, ‘Kole jonitie gi fonji pa Musa kodi apa jotuci wac Were; weyi wutmin in jowowinji fonji pa jono.’ 
LUK.16.30	Jaŋaŋo owaco ni, ‘Be, baba Abraham, to ka nyatoro m'owok bothi jom'otho okidho bongi jo aka jobino ŋuto reco pajo.’ 
LUK.16.31	To Abraham waco rigo ni, ‘Ka jok'onyal winjo wac pa Musa kodi apa jotuci wac Were, meno bende jok'owinji makada nende nyatoro oay wok bongi jom'otho to kidho.’ ”
LUK.17.1	Yesu owaco ri jofonjirok pere ni, “Gigipiny ma miyo ji podho i gimarac ripo bino; to kidamba bino bedo ri ŋat'omiy gigipiny no timirok! 
LUK.17.2	D'ober rigo bedi tweyi kidi m'ombo i ŋute t'ibolo go i wakawaka, loyo go kidho miyo acel kwoŋ nyaka jomathindho me timo gimarac. 
LUK.17.3	Kure win! Ka omerin timo gimarac, kwer rigo, aka ka oŋuti, cwaki go. 
LUK.17.4	K'otimo rin marac dibirio ndelo acel, aka hongo je go bino bongin ka waco ni aŋuto, iripo cwako go.”
LUK.17.5	Jomoor jowaco ri Rwoth ni, “Medi riwan yeyo mawan.” 
LUK.17.6	Rwoth odwoko ni, “Bedi winitie gi yeyo kada mathin paka nyingi kalantus di wiwaco ri yath madwoŋ me ni, ‘Fudhere woko gi tiendin ikidhi ipidhere i dier wakawaka, d'owinjo win.’ ”
LUK.17.7	“Bedi moro kwoŋ win nitie gi jatic ma furo, kosa ma kwayo rombo, iparo ni ka jatic no odwoko wok i ndelo, d'owaco rigo ni, ‘Redi mayot ibedi piny ikutho icem?’ 
LUK.17.8	K'ameno be! Kucel d'owaco rigo ni, ‘Kutho iyiki ran cemo m'othieno, itwey nanga i korin, ikuran k'acemo aka amadho gir'amadha, ŋey nyaka inocem rumacen. 
LUK.17.9	Odoko, i paro ni di go ofoyo jatic no k'otimo gim'oro go?’ 
LUK.17.10	Ameno win bende ka witieko timo gimoro je m'owaci riwin, wiripo waco ni, ‘Wabedo riwan nyaka jotic atica, aka wacowo timo nyaka tic m'onwaŋo ripo watim kende.’ ”
LUK.17.11	Munyo Yesu oyido kidho Yerusalem, oluwo gi i kew ma poko Samaria kodi Galili. 
LUK.17.12	Aka munyo go oyido nyaka donjo loka moro, jodhowo moro japar joromo gine. Jocungo gi bor bor 
LUK.17.13	to jokoko rigo ni, “Yesu, Jadwoŋ! Maki wor gi wan.” 
LUK.17.14	Munyo Yesu oneno jo, owaco rijo ni, “Kidhi winyuthere i waŋ jocway ri Were i wi migam.” Gikenyo munyo fodi jowotho jokadho to delkwoŋ gin lokere m'olony. 
LUK.17.15	Ŋat'acel kwoŋ jo, munyo oneno ni kwoŋe ocango, ogik cen munyo pako Were gi derino madwoŋ swa, 
LUK.17.16	to podho piny dho ka tiendi Yesu to foyo go. Jalo oyido obedo Jasamaria. 
LUK.17.17	Gino omiyo Yesu openjo ni, “Alwoŋo ni ji apar je jolony; to jabuŋwen man jonikune? 
LUK.17.18	Ongoye ŋat'onyalo gik bino foyo Were kwanyo woko japath me kende?” 
LUK.17.19	Aka owaco ri jalo ni, “Ay malo imaki royo perin; yeyo perin otieko bothin.”
LUK.17.20	Jofarisayo megi jopenjo Yesu ndir ma Ker pa Were obin'iye. Go odwoko ni, “Ker pa Were kilabino i royo ma nenere. 
LUK.17.21	Ongoye ŋata bino waco ni, ‘Neni, ee ni ka, kosa ni kaca.’ Kole Ker pa Were nitie i dier win won ka.”
LUK.17.22	Aka owaco ri jofonjirok pere ni, “Hongo bino tundo ma wibino yenyo neno kada nyaka ndelo acel kwoŋ ndir pa Wod Dhano, to wikibino neno. 
LUK.17.23	Nitie joma jobino waco riwin ni, ‘Neni, go dica!’ Kosa ni ‘Neni, go ee ka!’ To wikiri wiay ni wikidho rango go. 
LUK.17.24	Kole paka lithkoth pilin i pondeponde aka menyo thenge gi thenge, apaka Wod Dhano bende obedi i ndelo pere. 
LUK.17.25	To go ripo kutho candirok tektek, ji ma ndir me jowokwer go. 
LUK.17.26	Paka cango obedo i ndir pa Nowa apaka bende bino bedo i ndir pa Wod Dhano. 
LUK.17.27	Dhano je onwaŋo cemo, medho, aka cwo gi mon jonywomere cuka ndelo otundo ma Nowa odonj'iye i ye, aka mikula obino to neko woko ji je ma piny. 
LUK.17.28	Odoko bino bedo paka i ndir pa Loti bende. Dhano je oyido cemo, medho, nyewere kendo tana, furo cemo aka geto. 
LUK.17.29	To ndelo ma Loti owok'iye Sodom, mac maliel ocwe piny wok i polo to neko woko ji je ma kenyo. 
LUK.17.30	Meno apaka bende labedo i ndelo ma Wod Dhano bino nyuther'iye.”
LUK.17.32	Poyi win cipa Loti! 
LUK.17.33	Ŋata temo botho kwo pere bino rwenyo woko; ŋata rwenyo woko kwo pere ama bino botho. 
LUK.17.34	Wor no, awaco riwin, j'ario jobino nindo i kanindo acel; ŋat'acel ibino kwanyo t'iweyo ŋatiman kenyo. 
LUK.17.35	Mon ario jobino rego kanyacel; acel ibino kwanyo t'iweyo nyawote kenyo. 
LUK.17.36	[Cwo ario jobino bedo i ndelo: Ŋat'acel ibino kwanyo, t'iweyo nyawote kenyo].” 
LUK.17.37	Gikenyo jofonjirok jopenjo go ni, “Yokune, Rwoth?” Yesu odwoko ni, “Kama gim'otho nitie iye, am'acut jocoker'iye.”
LUK.18.1	Yesu oluwo ri jofonjirok pere iy'ageca kwoŋ riwin i kwayo ma cuny jo k'oŋedhere ni: 
LUK.18.2	“Cango obedo jathum banja acel i tindi moro, ma k'olworo Were kendo k'oworo dhano. 
LUK.18.3	I tindi no won, oyido nitie citho moro m'omena bino bonge ka waco ni, ‘Amito ithekan gi jakwor paran!’ 
LUK.18.4	Hongo malac okadho ma jalo fodi onwaŋo kwero akwera, to rumacen won owaco gi i cunye ni, ‘Kada nende akilwor Were kendo akiwor dhano, 
LUK.18.5	to ro mijokere pa citho me, aripo miyo go gima ripo rigo, kak'ameno go bino kimena jokan tundo tho.’ ” 
LUK.18.6	Aka Rwoth owaco ni, “Wineno gima jathum banja m'ongoye g'adieri no ojok owaco? 
LUK.18.7	Onyo Were ama k'oneni gir'atima ri ji pere m'oyer, ma jogoyo rigo koko wor g'odieceŋ? Wiparo ni go bino galo tektek gi konyo jo? 
LUK.18.8	Aridho riwin ni go bino neno gimaber wotim rijo, kendo bino timo ameno i yoto. To ceŋ ma Wod Dhano odwok'iye, onwaŋ yeyo moro i piny?”
LUK.18.9	Yesu oluwo iy'ageca ri ji ma joŋoyo ni jobeyo i cuny gin aka jocayo wadi gin ama: 
LUK.18.10	“Ji moro jokidho jario i Ot pa Were kwayo; ŋat'acel Jafarisayo, aka ŋatiman jacoki misolo. 
LUK.18.11	Jafarisayo ocungo to kwayo ni, ‘Were afoyin nike akical jomegi ma jomay ji gigipiny, jodiy wadi gin, jocot paka ji man, aka maloyo meno akical jacoki misolo me. 
LUK.18.12	Ariyo kec dirio i sabiti acel; aculo acel wiy apar kwoŋ gima alimo je.’ 
LUK.18.13	To jacoki misolo ocungo gi bor ma k'otemo kada tiŋo wiye malo yupolo; to ogoyo kore ayino ka waco ni, ‘Were, maki kodan wor, a jagimarac.’ 
LUK.18.14	Awaco riwin, jal me odok peco munyo otire ruwaŋ Were loyo Jafarisayo no. Ato ŋata won miyere dwoŋ ibino bwono, to ŋata bwonere am'ibino miyo dwoŋ.”
LUK.18.15	Ji moro oyido jokelo nyithindho pajo bende ni Yesu wokethi cinge kwoŋ jo; to munyo jofonjirok joneno ameno, jobwoko jono ni jonyeko timo ameno. 
LUK.18.16	To Yesu olwoŋo nyithindho no bonge, to waco ni, “Weyi win nyithindho jowobin bongan! Wikiri wigeŋi jo, rupiri Ker pa Were obedo apa joma pameno. 
LUK.18.17	Adieri awaco riwin, ŋata kijol Ker pa Were paka nyathi kiladonj'iye.”
LUK.18.18	Acel kwoŋ jodhum pa Joyuda openjo ni, “Jafonji maber, mitere atim aŋo ŋey alimi kwo makirum?” 
LUK.18.19	Yesu openjo go ni, “Raŋo m'ilwoŋan ni maber? Ongoye ŋataber kwanyo woko Were won. 
LUK.18.20	Iŋeyo Or pa Were me: ‘Ikir'itim cot; Ikir'ikwal; ikir'ineki, lwor benin gi yokin.’ ” 
LUK.18.21	Ŋato owaco ni, “Wok i thino paran amako Or no je.” 
LUK.18.22	Munyo Yesu owinjo gim'owaco me, owaco rigo ni, “To fodi mitere rin timo gimoro acel. Tana woko lim perin je, ipoki jocandi pesa mere, aka ibino limo ŋaŋo i polo, ŋey nyaka ibin iluwan.” 
LUK.18.23	To munyo ŋato owinjo wac no ogut swa, rupiri go oyido oasa ŋaŋo.
LUK.18.24	Munyo Yesu oneno nike go ogut, owaco ni, “Tek swa ri jaŋaŋo donjo i Ker pa Were! 
LUK.18.25	Tek swa ri jaŋaŋo donjo i Ker pa Were loyo kayina donjo i yore piso.” 
LUK.18.26	Ji ma jowinjo wac me jopenjo ni, “To ŋa won manyalo both?” 
LUK.18.27	Yesu odwoko ni, “Gima kinyalere ri ji, nyalere ri Were.” 
LUK.18.28	Gikenyo Petero owaco ni, “Neni, kole watieko weyo pecin mawan waluwin.” 
LUK.18.29	Yesu owaco rijo ni, “Ey, t'awaco riwin ama: Ongoye ŋat'owey peco pere kosa cege kosa wutmin kosa jonywol kosa nyithindho pere ro Ker pa Were 
LUK.18.30	ma kilalimo gima dit loyo, i ndir ma pama kodi kwo makirum i ndir ma bino.”
LUK.18.31	Yesu otero jofonjirok pere gicen to waco rijo ni, “Neni win, onyo wakidho Yerusalem kama gimoro je ma jotuci wac Were jondiko kwoŋ Wod Dhano bino timer'iye. 
LUK.18.32	Ibino bolo go i cingi Jopath, ma jobino nyero go, yeto go, gi ŋulo kwoŋe law. 
LUK.18.33	Jobino cwado go to joneko go, to i ndelo mar'adek ibino cerino go.” 
LUK.18.34	Jofonjirok jok'oniaŋ dwoŋ wac me; dwoŋ wac me opan rijo, aka jok'oŋeyo gima Yesu oyido luwo kwoŋe.
LUK.18.35	Munyo Yesu oriko Yeriko, ŋatimoro ma waŋ'otho onwaŋo obedo piny i thengi royo kwayere. 
LUK.18.36	Munyo ŋato owinjo lwak ji kadho, openjo ni, “Aŋo ma timere?” 
LUK.18.37	Jowaco rigo ni, “Yesu Janazareth ama kadho i royo ka.” 
LUK.18.38	Gikenyo ŋato okoko malo ni, “Yesu, Wod pa Daudi, maki kodan wor!” 
LUK.18.39	Ji m'oyido jotelo jobwoko go to jowaco rigo ni woliŋi. To go omedo koko malo ayin ni, “Wod pa Daudi, maki kodan wor!” 
LUK.18.40	Gikenyo Yesu ocungo to oro jo kelo ŋata waŋ'otho no bonge. Munyo otundo cegin, Yesu openjo go ni, 
LUK.18.41	“Imito atim rin aŋo?” Go odwoko ni, “Jadwoŋ, amito neno kendo.” 
LUK.18.42	Gikenyo Yesu owaco rigo ni, “Caki neno, yeyo perin obothin.” 
LUK.18.43	Gikenyo won to ŋato cako neno, to luwo Yesu, munyo foyo Were. Munyo ji je joneno gime, jopako Were.
LUK.19.1	Yesu odonjo Yeriko aka oyido wotho i dier tindi. 
LUK.19.2	Nyatoro ma nyinge Zakayo oyido nikenyo; go oyido obedo acel kwoŋ jocoki misolo madongo kendo ŋat'oŋaŋ. 
LUK.19.3	Onwaŋo go yenyo swa ŋeyo Yesu ni obedo dhano ma nedi, to onwaŋo oasa ceko ma k'onyalo neno go ro lwak ji. 
LUK.19.4	Riameno go oyombere yumalo to idho musikamol ni wonyali neno Yesu m'oyido kidho luwo kenyo. 
LUK.19.5	Munyo Yesu otundo kanyago oŋiyo malo to luwo gine; owaco ni, “Zakayo, lori, kwakere rupiri aripo bedo i ot perin konon.” 
LUK.19.6	Go oloro mayot to jolo Yesu gi kisangala. 
LUK.19.7	To ji jocako kiŋunyaŋunya munyo joneno gima timere. Jowaco ni, “Jame okidho wendo ri jagimarac.” 
LUK.19.8	To Zakayo oay ocungo to waco ri Rwoth ni, “Jadwoŋ, akidho miyo jocandi adec ma lim paran, odoko ka nitie nyatoro m'atieko diyo kwoŋe gipere akidho dwoko rigo ma kalo meno diŋwen.” 
LUK.19.9	Aka Yesu owaco rigo ni, “Konon both otieko bino i ot me, paka jame bende obedo nyakwar Abraham; 
LUK.19.10	kole Wod Dhano obino dwaro gi botho jom'orwenyo.”
LUK.19.11	Munyo fodi jowinjo wac no, Yesu omedo luwo rijo iy'ageca rupiri go oyido oriko Yerusalem, aka ji oyido joparo ni Ker pa Were kidho tundo piyo no won. 
LUK.19.12	Riameno Yesu owaco ni, “Cango obedo jadwoŋ moro m'okidho i piny mabor ni woloki go kere aka nyaka wodwoki peco. 
LUK.19.13	Mafodi go koay, olwoŋo jotic pere apar bonge to miyo dhano je kwoŋ jo siringi gana acel acele, to waco ni, ‘Tiyi win gine wonywol magowa cuka anodwoki.’ 
LUK.19.14	To paka anywola ma piny no oyido jodak ŋato, jodhiro jomikwenda pajo kidho waco ni, ‘Wakimiti jalo wobedi kere mawan.’ ”
LUK.19.15	“Jadwoŋ no oloki go kere to ay dwoko. Piyo piyo olwoŋo jotic pere m'omiyo pesa bino bonge ka mito ŋeyo magowa ma jolimo. 
LUK.19.16	Jatic marapena obino to waco ni, ‘Jadwoŋ, alimo gana apar kwoŋ gana acel m'imiyan.’ 
LUK.19.17	Go owaco ni, ‘Itimo maber, ijatic maber! Paka inyutho genirok i gimathin, onyo abino kethin kuro tindi apar.’ 
LUK.19.18	Jatic mar'ario obino to waco ni, ‘Jadwoŋ, alimo magowa ma siringi gana abic kwoŋ pesa m'imiyan.’ 
LUK.19.19	Go owaco ri ŋati me ni, ‘Ibino kuro tindi abic.’ 
LUK.19.20	Gikenyo jatic macowe obino to waco ni, ‘Jadwoŋ, siringi gana acel perin ee; akano m'opanere i kitambala. 
LUK.19.21	Ato onwaŋo alworin, rupiri in idhano ma jamahembi. Ikwanyo gim'iŋat'ikiketho, aka ikeco gim'iŋat'ikicwoyo.’ 
LUK.19.22	Jalo owaco ri ŋato ni, ‘Ijatic marac, abino thumo rin banja cungo kwoŋ wac perin won! Kere iŋeyo nike abedo jamahembi; ni akwanyo gim'akiketho, aka akeco gim'akicwoyo; 
LUK.19.23	to raŋo ma ikiketho pesa paran i kakan, di ka adwoko d'anwaŋo omedere?’ 
LUK.19.24	Gikenyo go owaco ri jom'onwaŋo jocungo kenyo ni, ‘Kwany win woko pesa no kwoŋe aka wimiy jatic manitie gi gana apar ca!’ 
LUK.19.25	To jowaco rigo ni, ‘Jadwoŋ kole go nigi siringi gana apar.’ 
LUK.19.26	To go odwoko ni, ‘Awaco riwin, moro je manitie gi gimoro ibino medo go; to ŋat'ongoye gine, kada nyaka mathin ma go nitie gine ibino kwanyo kwoŋe. 
LUK.19.27	Aka jokwor paran ma jokweran bedo kere pajo no keli win ka wineki jo ruwaŋan!’ ”
LUK.19.28	Munyo Yesu otieko waco gime, otelo kadho rijo Yerusalem. 
LUK.19.29	Munyo go oriko Bethfage gi Bethania, dho got Oliv, odhiro jofonjirok ario yuwiye 
LUK.19.30	munyo waco ni, “Kidhi win loka ma yuwiy win; ka widonjo loka no wibino nwaŋo nyathi punda m'otwey ma fodi dhano k'obedo i wiye, wigony to wikelo ka. 
LUK.19.31	Ka dhano openjo win ni, ‘Wigonyo punda no raŋo?’ Wiwaci rigo ni, ‘Rwoth ama mito.’ ” 
LUK.19.32	Jokadho to jonwaŋo gimoro je paka Yesu owaco rijo. 
LUK.19.33	Munyo jogonyo nyathi punda no, wegi mere jopenjo jo ni, “Wigonyo punda no raŋo?” 
LUK.19.34	Jodwoko ni, “Rwoth ama mito.” 
LUK.19.35	Jotero nyathi punda no ri Yesu. Gikenyo jobolo nangin pajo wi kayina no to joketho Yesu i wiye. 
LUK.19.36	Munyo Yesu kadho, jopedho nangin pajo i royo malomalo. 
LUK.19.37	Aka munyo Yesu oriko Yerusalem dho kama royo lor'iye yu Got ma Oliv, jofonjirok pere mathoth jocako foyo Were gi pako go gi dwondi gin ma malo ro gigipiny madongo ma jotieko neno. 
LUK.19.38	Jowaco ni, “Silwany wobedi ri Kere ma bino i nyingi Rwoth! Siem wobedi i polo, aka dwoŋ wobedi ri Were!”
LUK.19.39	Gikenyo Jofarisayo moro i dier lwak ji jowaco ri Yesu ni, “Jafonji, waci ri jofonjirok perin jowoliŋ!” 
LUK.19.40	Yesu odwoko ni, “Ka joliŋ, awaco riwin, telin ama jobino koko.”
LUK.19.41	Yesu otundo cegin gi tindi madwoŋ aka munyo oneno tindi no, oywako 
LUK.19.42	munyo waco ni, “Bedi kada konon won iŋey gima d'okelo rin siem! To gino opanere ri waŋin. 
LUK.19.43	Kole ndelo bino tundo ma jokwor perin jobino kuny'iye bur wugo thokin to jocegin iye je. 
LUK.19.44	Jobino reyin woko kicutho gi ji manitie i cel perin; ongoye tele kad'acel ma jowey i wiy nyawote, rupiri ikinyalo ŋeyo ndir ma Were owend'iye rin.”
LUK.19.45	Yesu odonjo i Ot pa Were to cako riemo woko jomitan 
LUK.19.46	munyo waco rijo ni, “Ondiki ni, ‘Ot paran ibino lwoŋo ni Ot ma kwayo.’ Am'onyo wiloko ŋungu ma pondo pa jokwo ayin.”
LUK.19.48	to jok'onwaŋo yo ma timo ameno, rupiri ji je oyido jociko ithi gin winjo go gi maro madit.
LUK.20.1	Ndelo moro munyo Yesu oyido nitie i Ot pa Were fonjo ji aka luwo kwoŋ Wac Manyen Maber, jotel pa jocway ri Were i wi migam kodi Jondiko kanyacel gi jotel pa ji jobino, 
LUK.20.2	to jopenjo go ni, “Waci riwan, meni aŋo m'initie gine ma timo gigipiny me, kosa ŋa m'omiyin meni ma timo gigipiny me?” 
LUK.20.3	Yesu odwoko jo ni, “Weyi abende apenji win penji moro. Waci ran win, 
LUK.20.4	meni pa Yohana ma miyo batisimo owok bongi Were kosa bongi dhano?” 
LUK.20.5	Gikenyo wegi jocako piem kendi gin ni, “Wawaci nedi? Ka wanowaci ni owok bongi Were, go bino waco ni, ‘To raŋo ma wikiyeyo Yohana?’ 
LUK.20.6	Odoko ka wanowaci ni, ‘Owoki bongi dhano.’ Ji gibe jobino goyo wan gi telin, rupiri joŋeyo ni Yohana oyido obedo jatuci wac Were.” 
LUK.20.7	Riameno jowaco ni, “Wakuya kama meni no owok'iye.” 
LUK.20.8	Aka Yesu owaco rijo ni, “Am'omiyo abende ak'owaci riwin kam'anwaŋ'iye meni m'atimo gine gigipiny me.”
LUK.20.10	Munyo ndir otundo ma fono vini, ooro ŋeca pere bongi jokur nike jowolimi rigo gim'onyak megi. To jokur jogoyo ŋeca no ayino to joriemo go to dok gi cinge nono. 
LUK.20.11	To go odoko ooro ŋeca man, ma bende jokur jogoyo, jotimo go kicar, to joriemo go to dok gi cinge nono. 
LUK.20.12	To go odoko ooro ŋeca mar'adek; ma jokur joketho kwoŋe poyo bende, to jobolo go woko koro. 
LUK.20.13	Gikenyo won ndelo vini owaco ni, ‘Anotim aŋo? Abino oro wodan won m'amaro; adieri jobino miyo go dwoŋ!’ 
LUK.20.14	To munyo jokur joneno go, jowaco wegi kendi gin ni, ‘Me won a musika pa won ndelo. Weyi waneki aka ndelo vini wodoŋ mawan!’ 
LUK.20.15	Gikenyo jobolo go woko ma ndelo vini to joneko go.”
LUK.20.15	“Onyo wiparo ni aŋo ma won ndelo vini otim ri jokur me? 
LUK.20.16	Go bino dwoko to neko woko jono, to ketho ndelo vini i cingi jokur man.” Munyo ji jowinjo gime jowaco ni, “Gino wokiri wobedi ameno kada mathin!” 
LUK.20.17	Yesu oneno jo to penjo ni, “Aŋo ma ndiko nyutho ka waco ama.”
LUK.20.17	“Kole tele won ma jogeto jocayo ni bukony
LUK.20.17	am'olokere tele ma thielo kindi ot?”
LUK.20.18	“Moro je m'opodhi wi tele no bino ŋinyere woko; aka ka tele no opodhi kwoŋ moro, bino dhiŋo go woko.”
LUK.20.19	Jondiko kodi jotel pa jocway ri Were i wi migam jotemo mako Yesu i hongo no won, rupiri joŋeyo nike oyido luwo iy'ageca kwoŋ jo; to jolworo ji. 
LUK.20.20	Riameno jodwaro hongo ma ripo, to jodhiro jopendo moro ri Yesu, ma jorendere pa ji mabeyo, ŋey jowomaki wac m'okom m'owaci, nyaka jowoosa go bongi jor'adhum kodi Gavana. 
LUK.20.21	Jopendo me jopenjo Yesu ni, “Jafonji, waŋeyo nike gim'iwaco kodi gim'ifonjo otire, kendo ikidew kwoŋ dwoŋ pa dhano moro je, to ifonjo adieri kwoŋ gima Were mito ri dhano timo. 
LUK.20.22	Onyo waci riwan, Cik mawan yeyo wan goyo misolo ri Kayisar kosa be?” 
LUK.20.23	To Yesu oneno apondi pajo, to waco rijo ni, 
LUK.20.24	“Nyuthan win nusu moro. Cal pa ŋa kodi nyingi ŋa manitie kwoŋe?” 
LUK.20.25	Jodwoko ni, “Apa Kayisar.” Aka Yesu odwoko ni, “Ere ka ameno, miy win Kayisar gipa Kayisar, aka wimiy Were bende gipa Were.” 
LUK.20.26	Jok'onyalo mako go i gimoro m'owaco i dier ji kenyo, to joliŋ munyo jodhier ayin ro dwoki pere no.
LUK.20.28	 “Jafonji, Musa cango ondiko riwan ni k'omin nyatoro otho ma bu nyathi aka cege fodi nitie, jalo ripo lunjo ciliendi omin no wolimi rigo gine nyithindho. 
LUK.20.29	Onyo cango obedo wutmere abirio: Okayo pajo onywomo dhako, to tho ma bu nyithindho. 
LUK.20.30	Gikenyo omin mar'ario bende olunjo dhako no, 
LUK.20.31	gi mar'adek; aka wutmere abirio no je jobedo gi dheno, to jotho ma jok'oweyo nyithindho. 
LUK.20.32	Rumacen to dhako no bende tho. 
LUK.20.33	Onyo i ndelo ma jom'otho jocerin'iye, dheno obedi apa ŋa? Ato wutmere abirio no je jobedo gine!”
LUK.20.34	Yesu odwoko ni, “Cwo gi mon ma ndir me jonywomere, 
LUK.20.35	to ji m'ibino yeyo jo donjo i kwo ma ndir ma bino ka ji jocerino, jok'onywomere. 
LUK.20.36	Ato kareno jokinyal tho kendo, rupiri jocale jomalaika. Aka jobedo nyithindho pa Were, rupiri otiek cerino jo kwoŋ jom'otho. 
LUK.20.37	Kole kiri Musa bende onyutho ni jom'otho ibino cerino jo i wac m'owaco kwoŋ dudi ma waŋ munyo luwo kwoŋ Rwoth ni go obedo Were pa Abraham, Were pa Isaka, gi Were pa Yakobo. 
LUK.20.38	Dwoŋ mere nike go obedo Were pa jomakwo, makiweno apa jom'otho, ato joje jokwo i go.” 
LUK.20.39	Gikenyo Jondiko moro joluwo malo ni, “Jafonji, meno dwoki maber!” 
LUK.20.40	Ato odoko jok'otemo penjo Yesu penji moro kendo.
LUK.20.41	To Yesu owaco rijo ni, nyalere nedi waco ni Kristo obedo nyakwar Daudi? 
LUK.20.42	Kole Daudi won owaco i kitawo ma Zabuli ni,
LUK.20.42	Rwoth owaco ri Rwoth paran ni,
LUK.20.42	Bedi yu cingan maracuc,
LUK.20.43	cuka anoloki jokwor perin kor kasik
LUK.20.43	m'inyono gi tiendin.
LUK.20.44	Kole Daudi olwoŋo go ni Rwoth. To go nyalo nedi kendo bedo nyakwar Daudi?
LUK.20.45	Munyo lwak ji je jociko ithi gin winjo go, Yesu owaco ri jofonjirok pere ni, 
LUK.20.46	“Kure win kwoŋ Jondiko, ma jomito nyumo kamoro je gi ruk maboyo, aka joyenyo ni womothi jo i katale ma mitan gi lworo; joyero kabedo ma malo i kalamo pa Joyuda gi kabedo maloyo bero i kalima; 
LUK.20.47	jodiyo mon tho to jomayo jo gigipiny ma pecin pajo aka jorendere gi kwayo maboyo. Jobino limo gir'acula madwoŋ loyo!”
LUK.21.1	Yesu otiŋo waŋe malo to neno munyo ji jobolo mic pajo i kakan ma Ot pa Were. 
LUK.21.2	Aka oneno citho moro ma jacandi tektek bende bol'iye dome ario. 
LUK.21.3	Gikenyo owaco ni, “Adieri awaco riwin, citho ma jacandi me obolo mic maloyo apa joman je. 
LUK.21.4	Ato joman jokelo mic ma wok kwoŋ ŋaŋo pajo ma jokano; to go, kada jacandi rigo, omiyo gimoro je ma d'okwo gine.”
LUK.21.5	Joman kwoŋ jo oyido joluwo kwoŋ Ot pa Were, paka neno maŋon gi telin mere kodi mic m'icwayo ri Were manitie i iye. Yesu owaco ni, 
LUK.21.6	“Kwoŋ gima wineno me je, hongo bino tundo m'ongoye tele kad'acel ka m'ibino weyo wi nyawote ma k'okedhi woko.”
LUK.21.7	Gikenyo jopenjo Yesu ni, “Jafonji, gime bino timere keraŋo? Kendo aŋo m'onyuth ni ndir otundo ri gino ma timirok?”
LUK.21.8	Yesu owaco ni, “Kure win moro wokiri wowondi win; kwoŋbedo ji mathoth jolabino i nyingan ka jowaco ni, ‘An ago!’ Kendo ni, ‘Ndiri ago otundo!’ Wikiri wiluw jo. 
LUK.21.9	Lworo wokiri womaki win ka wiwinjo ji luwo kwoŋ lweny kodi gwenyirok pa ji kwoŋ adhum; gigipiny ma pameno ripo kutho timirok, to meno kinyuthi ni gigipiny bino mayot.” 
LUK.21.10	Go omedo waco ni, “Piny acel bino lwenyo gi man, ker acel gi man, yengirok pa piny madongo bino bedo, kec kodi tho bino bedo kisi kamoro je. 
LUK.21.11	Musisi madongo, kec kodi two nundu i kabedo m'opokere, aka bino bedo gigipiny ma bwoko ji tektek kodi ranyuth madongo ma wok i polo bino timere.”
LUK.21.12	“Mafodi gigipiny me je k'otimere, ibino mako win to icando win; ibino tero win i kalamo pa Joyuda kodi i jiera; ibino tero win i waŋ kerin kodi jodhum ro nyingan. 
LUK.21.13	Me bino bedo hongo mewin ma tito Wac Manyen Maber ri jono. 
LUK.21.14	Kethi win paro me i cuny win, ni wikiri wikwakere rango radwok mewin wegi. 
LUK.21.15	Kole abino miyo win wac kodi rieko ma ongoye jakwor mewin ma bino ciro kosa kwero gima wiwaco. 
LUK.21.16	Kiri jonywol mewin, wutmin win, wade mewin, gi merin mewin je jobino kwedo win; jobino neko jomegi kwoŋ win. 
LUK.21.17	Dhano je bino mon kodi win ro wac paran. 
LUK.21.18	To ongoye kada ye wiy win acel ma bino rwenyo. 
LUK.21.19	Ciri win matek, kole me apaka wibino botho kwo mewin.”
LUK.21.20	“Ka wineno lwak jolweny jothoko Yerusalem, gikenyo wibino ŋeyo nike ilareyo woko go mayot. 
LUK.21.21	Gikenyo joma nitie i Yuda joworingi wi gote; joma nitie i tindi no jowoeye woko, aka joma nitie woko ma tindi kiri jowodonji i tindi. 
LUK.21.22	Kole me obedo, ndelo ma gir'acula m'amiyo gimoro je ma Ndiko Maleŋ oluwo kwoŋe wotimere. 
LUK.21.23	Kidamba madwoŋ bino bedo ri mon ma joyac kodi megi nyithindho maŋic i hongo no! Litho madwoŋ swa bino bedo i piny me, aka Were bino kigaga tektek gi ji me. 
LUK.21.24	Ibino neko jo g'abor, t'itero jo paka ŋecin i piny moro je, aka Jopath jobino wotho wi Yerusalem cuka ndir ma dhum pajo orum kicutho.”
LUK.21.25	“Ranyuth bino bedo i waŋceŋ, i dwe, i micalin i piny, aka piny je jobino rem m'ongoye geno, munyo jolworo kitula gi derino ma mor pa wakawaka. 
LUK.21.26	Ji jobino bwok to cuny gin tho gi lworo munyo jokuro gima bino i piny gipi: Rupiri meni man polo bino yengere. 
LUK.21.27	Gikenyo nyaka ji jobino neno Wod Dhano munyo loro wi pondeponde gi meni kodi dwoŋ m'oasere. 
LUK.21.28	Ka gigipiny me cako timirok, cungi win, witiŋ waŋ win malo rupiri both mewin ocore cegin.”
LUK.21.29	Gikenyo Yesu oluwo iy'ageca ni, “Poyi win makuyu kodi yen man je. 
LUK.21.30	Ka wineno boke mere ocako lothi, wiŋeyo ni ceŋ cegin liel. 
LUK.21.31	Am'omiyo bende ka wineno gigipiny me timere, ŋey win ni Ker pa Were cegin bino.”
LUK.21.32	“Adieri awaco riwin, luse ji ma ndir me jok'otho jorum mafodi gigipiny me je k'otimere. 
LUK.21.33	Polo gi piny bino rumo woko to wac paran kilarumo.”
LUK.21.34	“To gwokere win, cuny win wokiri wopoŋ awanya ma piny gi mero gi rembo ma kwo me, rupiri ndelo no nyalo coro win pa bwo m'ociki gine win. 
LUK.21.35	Kole Ndelo no bino tundo ri ji je man piny gipi p'apormalo. 
LUK.21.36	Kendo kure win aka wikway noknok nike wibedi gi meni ma ciro gigipiny ma bino timere me je to wicungo i nyim Wod Dhano.”
LUK.21.38	Aka odikin maŋic, ji je oyido jokidho bonge i Ot pa Were winjo fonji pere.
LUK.22.2	Jotel pa jocway ri Were i wi migam kodi Jondiko onwaŋo jotemo rango royo ma neko Yesu, to oyido jolworo ji.
LUK.22.3	Gikenyo Sitan odonjo i Yuda, m'ilwoŋo ni Iskariot, m'onwaŋo obedo acel kwoŋ jofonjirok apar g'ario. 
LUK.22.4	Ameno Yuda okadho to luwo kodi jotel pa jocway ri Were i wi migam kodi jotel pa jolweny ma Ot pa Were kwoŋ yo ma go d'onyalo ketho gine Yesu i cingi jo. 
LUK.22.5	Josangala to joyeyo miyo go pesa. 
LUK.22.6	Yuda oyeyo to cako rango hongo maber ma ketho Yesu i cingi jo ma ji madit jongoye cegin.
LUK.22.7	Ndelo ma camo mugat ma buthow, m'inek'iye rombo ma wote ma nyaka ay m'icowere gine i kalima ma Kadho otundo. 
LUK.22.8	Riameno Yesu ooro Petero gi Yohana gi wac me: “Kidhi wiyiki cemo mawan m'othieno ma kalima ma Kadho wacam.” 
LUK.22.9	Jopenjo ni, “Iyenyo wayiki yukune?” 
LUK.22.10	Go odwoko ni, “Panen win, ka witieko donjo i tindi, ŋatimoro m'otiŋo dak pi bino romo gi win. Wiluw go kiri i ot ma go odonj'iye. 
LUK.22.11	Aka wiwaci ri won ot no ni, jafonji penjin ni nikune ot wendo ma an kodi jofonjirok paran wanocam'iye Kalima ma Kadho? 
LUK.22.12	Go bino nyutho win ot malac man malo, kama winoyik'iye gimoro je.” 
LUK.22.13	Jokidho aka jonwaŋo gimoro je paka Yesu owaco rijo, to joyiko cemo m'othieno ma kalima ma Kadho kenyo.
LUK.22.14	Munyo hongo otundo, Yesu obedo dhower gi jomoor pere. 
LUK.22.15	Aka owaco rijo ni, “Onwaŋo awanya camo gi win Kalima ma Kadho me mafodi akicandere. 
LUK.22.16	Ato awaco riwin, ak'odoko acami cemo kendo cuka gigipiny otimere paka ripo i Ker pa Were.” 
LUK.22.17	Gikenyo okwanyo kikopo, oketho Were walwa, to waco ni, “Joli win gime wimadhi giman'iye wijoje, 
LUK.22.18	rupiri awaco riwin, wok gunyo ni akibino madho vini kendo cuka Ker pa Were obin.” 
LUK.22.19	Gikenyo okwanyo mugat, oketho Were walwa, oturo, to miyo jo jowocami, munyo waco ni, [“Me delkwoŋan m'omiy win. Tim win ameno noknok ma poyan”]. 
LUK.22.20	I yo acel no bende, omiyo jo kikopo, munyo cemo m'othieno orumo, ka waco ni, “Kikopo me obedo cikirok manyen m'oridhi gi remo paran ma bino oy riwin. 
LUK.22.21	To neni win, ŋata camo ran sereko nitie dhower ka kodan! 
LUK.22.22	Kole Wod Dhano bino tho paka Were oyiko; to kidamba madwoŋ bino bedo ri ŋat'osita go!” 
LUK.22.23	To jocako penjirok wegi kendi gin ni ŋa kwoŋ jo ma d'otimo gino.
LUK.22.25	Yesu owaco rijo ni, “Kerin ma piny ka jodhumo ji pajo gi mbaka, aka joma jodhum joyenyo ni woker jo ni jokony pa ji. 
LUK.22.27	Kere ŋa maloyo dwoŋ; ŋata bedo piny cemo, kosa ŋata poko cemo? Ki ŋata bedo piny be? To kole an abedo i dier win paka jatic mewin. 
LUK.22.28	Witieko bedo kodan i hongo ma teko paran je, 
LUK.22.29	to paka Baba omiyan Ker, abende abino timo riwin ameno. 
LUK.22.30	Wibino cemo gi oro gir'amadha dhower paran i Ker paran, to wibedo wi kombere ma Ker munyo withumo banjin ri nonin apar g'ario ma Isiraili.”
LUK.22.31	“Simon, Simon, panen! Sitan oridho ri Were ni yenyo win, ŋey woyeki win pa nyingi kal. 
LUK.22.32	To atieko kwayo riwin, nike yeyo mewin wokiri worum woko. Aka k'itieko gik bongan, imiy wutmin in meni.” 
LUK.22.33	Petero odwoko ni, “Rwoth, ayere kidho i twec kendo kada tho kodin!” 
LUK.22.34	Yesu odwoko go ni, “Awaco rin, Petero, wod gweno k'okoki konon, cuka munyo icowo kwedirok kwoŋan didek ni ikuya an.”
LUK.22.36	Yesu omedo waco ni, “To pama ŋata nitie gi mugowa pesa kosa mugowa moro wokwany; aka ŋat'ongoye g'abor wotana kot pere wonyewi gine. 
LUK.22.37	Kole awaco riwin gime: Ndiko maleŋ waco ni, ‘Okwan go kwoŋ joreco.’ Apaka bino timere kwoŋan; ato gim'ondiki kwoŋan onyo kidho timirok.” 
LUK.22.38	Jofonjirok jowaco ni, “Panen, Rwoth, abor ario ee!” Go odwoko ni, “Meno romo.”
LUK.22.39	Yesu oay okadho wi Got olivet, paka yado oyido omaro timo, aka jofonjirok joluwo go korago. 
LUK.22.40	Munyo go otundo kenyo, owaco rijo ni, “Kway win aka ŋey wik'odonji i karatem.” 
LUK.22.41	Aka oeye bongi jo to core kama romo boro ma lowo abola, to guro conge piny to kwayo. 
LUK.22.42	Owaco ni, “Baba, ka imito, kwany woko agwata me kwoŋan. Kad'ameno, wokiri wobedi paka aŋat'amito, to gim'imito ama wotimere.” 
LUK.22.43	[Gikenyo malaika owok i polo, omenyere rigo, to miyo go meni. 
LUK.22.44	G'arama cuny madwoŋ, go omedo kwayo gi geregere; i hongo no kwok pere onwaŋo cale remo ma thon piny]. 
LUK.22.45	Munyo oay i kwayo pere, ogik bongi jofonjirok pere to nwaŋo jonindo, rupiri oyido jonyocere gi rem. 
LUK.22.46	Aka owaco rijo ni, “Raŋo winindo? Ay win wikway aka nyaka wik'odonji i karatem.”
LUK.22.47	Munyo Yesu fodi luwo, lwak ji otundo; Yuda, acel kwoŋ jofonjirok apar g'ario, otelo jo, aka obino bongi Yesu to podho i kore to cwiyo lembe. 
LUK.22.48	To Yesu owaco ni, “Yuda, icamo sereko ri Wod Dhano gi rendirok ni icwiyo lembe?” 
LUK.22.49	Munyo jofonjirok m'onwaŋo jonitie gi Yesu joneno gim'onwaŋo kidho timirok, jowaco ni, “Rwoth, watoŋ jo g'abor mawan?” 
LUK.22.50	Aka ŋat'acel kwoŋ jo otoŋo ŋeca pa jadwoŋ pa jocway ri Were i wi migam to codo woko ithe maracuc. 
LUK.22.51	To Yesu odwoko ni, “Gime wokiri womedere!” Aka ogeyo ithi jalo to cango.
LUK.22.52	Gikenyo Yesu owaco ri jotel pa jocway ri Were i wi migam kodi jokur ma Ot pa Were kodi jotel pa ji m'onwaŋo jobino kenyo mako go ni, “Wibino ran g'abor g'abirin paŋini abedo jakwo? 
LUK.22.53	Munyo abedo gi win ndelo je i Ot pa Were, wikitemo makan, to me onyo a hongo mewin kodi apa jameni ma mudho ma timo ameno.”
LUK.22.54	Gikenyo jomako Yesu to jotero go i ot pa jadwoŋ pa jocway ri Were i wi migam; aka Petero oluwo jo gi bor bor. 
LUK.22.55	Onwaŋo omoki mac moro i diedipo kenyo, to Petero bende mako oyo mac no gi jom'onwaŋo jooyo. 
LUK.22.56	Munyo acel kwoŋ jotic manyir oneno go obedo piny dho mac, oŋiyo go swa to waco ni, “Ŋatin oyido bende ni bonge!” 
LUK.22.57	To Petero kwedere ni, “Dhako me, akuya ran go!” 
LUK.22.58	Hongo macek okadho to ŋatiman neno Petero to waco ni, “In acel kwoŋ jonago!” To Petero odwoko ni, “Ojame, ki an!” 
LUK.22.59	Aka munyo sawa acel okadho, jal moro omedo waco g'amen ni, “Ongoye kiganagana ni ŋati me bende oyido nitie bonge, rupiri go bende Jagalili!” 
LUK.22.60	To Petero odwoko ni, “Ojame, akuya gim'iluwo kwoŋe!” Gikenyo won, munyo fodi go luwo, wod gweno okoko. 
LUK.22.61	Rwoth owire oŋiyo Petero, aka Petero opoyo wac pa Rwoth, paka owaco ni, “Mafodi wod gweno k'okoko konon, ibino kwedere kwoŋan didek.” 
LUK.22.62	Gikenyo Petero owok to ywak malith.
LUK.22.63	Ji m'onwaŋo jokuro Yesu joyeto go to jocwado go. 
LUK.22.64	Joboyo waŋe gi nanga aka jopenjo go ni, “Ŋat'ogoyin ŋa? Tuci riwan!” 
LUK.22.65	Aka jowaco gigipiny man madit ma yeto go.
LUK.22.66	Munyo piny oyawere, kitipa pa jotel pa Joyuda kodi jotel pa jocway ri Were i wi migam kodi Jondiko joromo kanyacel, t'itero Yesu i kapido pajo. 
LUK.22.67	Ana jo ni, “Waci riwan, in a Kristo?” Go odwoko jo ni, “K'awaco riwin, wik'oyey; 
LUK.22.68	aka k'apenjo win penji, wik'odwokan. 
LUK.22.69	To wok pama kadho yuwaŋe, Wod Dhano bino bedo yuracuc pa Were Majameni je.” 
LUK.22.70	Joje jopenjo ni, “Kere in i Wod Were?” Go odwoko jo ni, “Kole eno wiwaco.” 
LUK.22.71	Jowaco ni, “Odoko wayenyo wac mene kendo ma ridho gime! Kole ee wawegi watieko winjo wac m'owok i dhoke won!”
LUK.23.1	Lwak ji gibe joay to jotero Yesu ruwaŋ Pilato 
LUK.23.2	kama jocako kel'iye kwoŋe wac ni, “Wanwaŋo jalin komo ji, munyo waco ri ji ni kiri jowogoy misolo ri Kayisar aka ŋoyo ni go Kristo m'obedo kere.” 
LUK.23.3	Pilato openjo go ni, “In Kere pa Joyuda?” Yesu odwoko ni, “Eno iwaco.” 
LUK.23.4	Gikenyo Pilato owaco ri jotel pa jocway ri Were i wi migam kodi lwak ji no ni, “Akinwaŋ gima miyan athum banja loyo ŋatin.” 
LUK.23.5	To nyaka jomedo waco gi meni ni, “Go gi fonji pere kelo ri ji gwenyirok kwoŋ adhum! Go ocako i Galili, okidho Yuda gibe, aka pama onyo obino ka.”
LUK.23.6	Munyo Pilato owinjo gino, openjo ni, “Yesu obedo Jagalili?” 
LUK.23.7	Aka munyo go owinjo ni Yesu wok iy'adec ma Herode dhum'iye, odhiro go bongi Herode won, ma i hongo no oyido bende nitie Yerusalem. 
LUK.23.8	Herode osangala swa munyo oneno Yesu, rupiri oyido otieko winjo kwoŋe, aka oyido otieko kiwanya neno go hongo malac; oyido geno neno Yesu ka timo gir'aura moro. 
LUK.23.9	Am'omiyo Herode openjo Yesu kweth penji, to Yesu k'odwoko kada wac acel. 
LUK.23.10	Jotel pa jocway ri Were i wi migam kodi Jondiko jocungo kenyo munyo jokelo wac madongo swa kwoŋ Yesu. 
LUK.23.11	Herode kodi jolweny pere jokelo ginyero kwoŋ Yesu to jotimo rigo gicay. Rumacen joruko rigo nanga maŋon to jodwoko go bongi Pilato. 
LUK.23.12	I ndelo no won ama Herode kodi Pilato jomak'iye mere; rupiri yado onwaŋo jodakere.
LUK.23.13	Pilato olwoŋo jotel pa jocway ri Were i wi migam kodi jodhum pa ji kodi ji je kanyacel, 
LUK.23.14	to waco rijo ni, “Wikelo ŋatin bongan ka wiwaco ni go komo ji. Onyo atieko kikaŋasa wac m'okel kwoŋe je ruwaŋ win, t'akinwaŋ ni banja loyo go i gigipiny mareco ma wikelo kwoŋe no je. 
LUK.23.15	Kada Herode bende k'onwaŋo kwoŋe banja moro, am'omiyo odwoko go bongi wan. Ongoye gima ŋatin otimo ma miy neki go. 
LUK.23.16	Am'omiyo amito nike wocwadi go, t'aweyo go kadho.” 
LUK.23.17	[I kisi hongo ma kalima ma Kadho Pilato yado omaro gonyo rijo jatwec acel.] 
LUK.23.18	Gikenyo ji je jokoko ni, “Neki go! Gony riwan Baraba ayin!” 
LUK.23.19	(Baraba me onwaŋo otwey ro gwenyirok kwoŋ adhum m'obedo i tindi, kodi ro neko ji). 
LUK.23.20	Pilato oyido mito gonyo Yesu, am'omiyo odoko oluwo gi jo; 
LUK.23.21	to jodwoko gi koko ni, “Guri go, guri go kwoŋ musalaba!” 
LUK.23.22	Pilato owaco rijo ma didek ni, “To raco aŋo won ma go otimo? Kole akinen raco moro ma go otimo ma di miy neki go. Am'omiyo alacwado go t'agonyo go.” 
LUK.23.23	To ji oyido jo ni g'arom kodi koko m'oasere ni wogur go kwoŋ musalaba. Kenyo to dwondi jo umo woko paro man je. 
LUK.23.24	Riameno Pilato otimo rijo paka oyido joyenyo. 
LUK.23.25	Ogonyo rijo ŋata jomito, ŋat'onwaŋo otwey ro gwenyirok kodi neko ji, to miyo jo Yesu ni jowotimi gine gima jomito.
LUK.23.26	Jokadho gi Yesu, aka munyo fodi jowotho, joromo gi dhano ma nyinge Simon ma wok Sireno m'onwaŋo bino i tindi. Jomako go, to jocuko go gi tiŋo musalaba yuŋey Yesu.
LUK.23.27	Lwak ji m'oasere joluwo Yesu; kwoŋ jo oyido nitie mon moro m'onwaŋo joywako go, aka jowinjo malith swa. 
LUK.23.28	Yesu owire oŋiyo jo to waco ni, “Mon ma Yerusalem! Wikiri wiywakan, to wiwegi ywakere win kodi nyithindho mewin. 
LUK.23.29	Kole ndelo odiedere bino ma ji jobino wac'iye ni, ‘Josilwany a mon ma jok'onywol, ma jok'olimo nyithindho, ma jok'omiyo nyithindho dhoth!’ 
LUK.23.30	Meno a hongo ma ji bino wac'iye ri gote ni, ‘Podhi win kwoŋ wan.’ Gi ri tendere ni, ‘Riewere win kwoŋ wan.’ 
LUK.23.31	Rupiri ka gigipiny ma kite no itimo munyo yen fodi numu, aŋo m'obedi ka yen othwo?”
LUK.23.32	Jotero jomoro jario m'oyido jobedo jokwo ni woneki jo kanyacel gi Yesu. 
LUK.23.33	Munyo jotundo kam'ilwoŋo ni, “Kahanga wic.” Joguro Yesu kwoŋ musalaba, kodi jokwo ario no, acel yuracuc man yuracam pere. 
LUK.23.34	Yesu owaco ni, “Baba, cwaki jo rupiri jokuya gima jotimo.” To jogoyo kwir ma poko ruk pere. 
LUK.23.35	Ji oyido jocungo kenyo joŋiyo jo, kareno jodhum pa Joyuda jonyero aka joŋalo go ni, “Obotho joman; ere weyi won wobothere, ka go a Kristo ma Were oyero adieri!” 
LUK.23.36	Josirikale bende jonyero go; jobino bonge to jocwayo rigo pigi gimoro makec ni womadhi, 
LUK.23.37	to joŋalo go ni, “Ere iwon bothere, k'inen ibedo Kere pa Joyuda adieri.” 
LUK.23.38	Wac me bende ondiki yuwiye: “Me Kere pa Joyuda.”
LUK.23.39	Acel kwoŋ jokwo m'oliero kenyo oŋalo go ni, “Kosa in iki Kristo? Ere iwon bothere aka ibothi wan bende!” 
LUK.23.40	To nyawote obwoko go munyo waco ni, “Ikilwori Were? Kole ibende ilimo gir'acula paka apere. 
LUK.23.41	Aka gir'acula mawan obedo ro ndir, rupiri walimo gima ripo gi reco ma watimo; to go k'otimo reco moro kad'acel.” 
LUK.23.42	To waco ri Yesu ni, “Yesu, poyan ceŋ m'idwok'iye gi meni ma Ker perin!” 
LUK.23.43	Yesu owaco rigo ni, “Adieri awaco rin, konon ibino bedo kodan i kabedo ma yupolo.”
LUK.23.44	Dho kapa sawa aucel, waŋceŋ oumere to mudho culo piny gipi kiri i sawa abuŋwen; 
LUK.23.45	aka nanga m'olier i Ot pa Were oyec to pokere ario. 
LUK.23.46	Yesu okoko gi derino madwoŋ ni, “Baba! Aketho cunyan i cingin!” Munyo otieko waco ameno to nyaka tho. 
LUK.23.47	Jadwoŋ pa jolweny m'onwaŋo nikenyo oneno gim'otimere, opako Were, munyo waco ni, “Adieri jal me oyido dhano maber!” 
LUK.23.48	Munyo ji m'oyido jocokere kenyo neno gim'obedi joneno gim'otimere, joje jodok peco munyo jogoyo pal cuny jo gi rem. 
LUK.23.49	Ji je m'oyido joŋeyo Yesu, kanyacel gi mon ma joluwo go wok Galili, jocungo gi bor neno gigipiny me.
LUK.23.50	Onwaŋo nitie dhano ma nyinge Yozefu, ma wok i tindi pa Joyuda ma Arimatheya. Go oyido acel kwoŋ jopido kendo dhano maber 
LUK.23.51	m'oyido k'oyere gi tim kodi atoŋa pa jonica marac, aka oyido go kuro bino ma Ker pa Were. Kada go oyido jakweth pa jonek no, go k'oyere gi paro kodi tim pajo. 
LUK.23.52	Go okidho bongi Pilato to kwayo delkwoŋ Yesu. 
LUK.23.53	Gikenyo ogamo del no to boyo gi suka matar, to ketho i kaliel m'ogor i tele, ma fodi oyido k'oyik'iye dhano moro je. 
LUK.23.54	Ndelo no onwaŋo obedo ma yikirok aka Sabato oyido cegin cakirok.
LUK.23.55	Mon ma joluwo Yesu wok Galili jokidho gi Yozefu to joneno kaliel gi paka oketh'iye delkwoŋ Yesu. 
LUK.23.56	Gikenyo jodok peco to joyiko gigipiny kodi mo maŋwe kur ri delkwoŋe.
LUK.23.56	I Sabato joywomere paka Cik waco.
LUK.24.1	Odikin maŋic i ndelo ma cako tic, mon no jokidho i kaliel munyo jotiŋo gigipiny maŋwe kur ma joyiko no. 
LUK.24.2	Jonwaŋo tele m'oyido oum gine dhok kaliel oŋil woko, 
LUK.24.3	to jodonj'iye; to jok'onwaŋo delkwoŋ Yesu. 
LUK.24.4	Munyo fodi jocungo kenyo gi dhier kwoŋ gim'otimere, gikenyo no won cwo ario ma jorukere i nangin ma minyin jocungo kabuti jo. 
LUK.24.5	Mon no joriewere piny, munyo lworo omako jo, aka cwo no jopenjo rijo ni, “Raŋo ma wirango ŋata kwo kwoŋ jom'otho? 
LUK.24.6	Go ongoye ka; otieko cerino. Poyi win gima go owaco riwin munyo fodi nitie gi win i Galili ni 
LUK.24.7	ibino ketho Wod Dhano i cingi ji mareco, jowoguri go kwoŋ musalaba to icerino go i ndelo mar'adek.” 
LUK.24.8	Mon no jopoyo wac pere no, 
LUK.24.9	jodwoko wok i kaliel, to jowaco gigipiny me je ri jofonjirok apar g'acel kodi joman je. 
LUK.24.10	Mon no oyido obedo Maria Magadalina, Yoana kodi Maria min Yakobo; jono, kodi mon man ma jobedo bothi jo, jotero wac me ri jomoor. 
LUK.24.11	To jomoor joparo ni gima mon no jowaco oyido sisiri, to jokwero yeyo wac no. 
LUK.24.12	Petero oay oringo yu kaliel; oluŋere to neno nangin ma kaliel kende m'ongoye gimoro man. Gikenyo go odok peco munyo dhier kwoŋ gim'otimere.
LUK.24.13	I ndelo no won, jario kwoŋ jofonjirok pere oyido jokidho yu loka m'ilwoŋo ni Emao, cegin ma yiro abirio wok Yerusalem, 
LUK.24.14	aka onwaŋo joluwo kwoŋ gigipiny je m'otimere. 
LUK.24.15	Munyo fodi joluwo aka jopiemo, Yesu won gipi ocore cegin to wotho gi jo. 
LUK.24.16	Joneno go, to jok'onyalo ŋeyo go. 
LUK.24.17	Yesu openjo jo ni, “Wiliesa malomalo kwoŋ aŋo me?” To jocungo ma joliŋaliŋa munyo jonigi rem madit. 
LUK.24.18	Gikenyo ŋat'acel kwoŋ jo, ma nyinge Kilopas, openjo go ni, “Iŋat'ibedo wendo i Yerusalem ka m'ikuya gim'otieko timirok i ndelo manok me?” 
LUK.24.19	Go openjo jo ni, “Gigipiny aŋo?” Jodwoko ni, “Gim'otimere kwoŋ Yesu Janazareth. Ŋati me oyido jatuci wac Were, aka Were kodi ji je jotero go paka ŋata nigi meni i wac kodi i tim. 
LUK.24.20	To jotel mawan mapa jocway ri Were i wi migam kodi rwodhe, jotero go ni wothum rigo banja ma tho, to joguro go kwoŋ musalaba. 
LUK.24.21	Aka onwaŋo wageno nike go ama bino botho Isiraili! Medo kwoŋ meno je, konon ndelo mar'adek cuka gino timere. 
LUK.24.22	Aka mon moro ma kweth mawan jomiyo wan dhier madwoŋ. Nende jokidho i kaliel odikin worwor, 
LUK.24.23	to jok'onwaŋo delkwoŋe. Jodwoko munyo jowaco ni jomalaika moro jomenyere rijo ma jowaco nike go kwo. 
LUK.24.24	Jowoti wan megi bende jokidho i kaliel aka jonwaŋo ni obedo adieri paka mon no jowaco rijo won, to jok'oneno rigin go won.”
LUK.24.25	Gikenyo Yesu owaco rijo ni, “A ji mamiŋ, aka wiboli i yeyo g'icuny win gimoro je ma jotuci wac Were jowaco! 
LUK.24.26	Wiparo ni onwaŋo kiripi ni Kristo wokutho wocandere i yo no aka nyaka wodonji i dwoŋ pere?” 
LUK.24.27	Yesu otito rijo gima Ndiko Maleŋ oluwo kwoŋe cako kwoŋ kitawin pa Musa tundo i ndiko pa jotuci wac Were je.
LUK.24.28	Gikenyo munyo jotundo cegin gi loka m'onwaŋo jokidh'iye, Yesu otimo pa ŋata fodi medere gi woth pere; 
LUK.24.29	to jojuko go munyo jowaco ni, “Rwayi gi wan; kole piny oyutho aka onyo lokere macol.” Riameno Yesu odonjo to bedo gi jo. 
LUK.24.30	Munyo obedo dhower gi jo, okwanyo mugat to miyo silwany; gikenyo to turo mugat no to miyo jo. 
LUK.24.31	Gikenyo waŋ jo oyawere to nyaka joŋeyo go; to go leny woko i waŋ jo ni many. 
LUK.24.32	To wegi jocako penjirok ni, “Onwaŋo kicale pa cuny wan waŋ munyo go luwo gi wan i royo aka tito riwan Ndiko Maleŋ?”
LUK.24.33	Joay mayot to jogik Yerusalem, kama jonwaŋ'iye jofonjirok apar g'acel jocokere kanyacel kodi joman 
LUK.24.34	aka onwaŋo jowaco ni, “Rwoth bende ocerino won, aka Simon otieko neno go!” 
LUK.24.35	Gikenyo jario no bende jotito rijo gim'otimere i royo, kodi paka joniaŋ kwoŋ Rwoth munyo oturo mugat.
LUK.24.36	Munyo fodi jowaco rijo gime, jopoyo ka Rwoth won gipi ocungo i dier jo to waco rijo ni, “Siem wobedi gi win.” 
LUK.24.37	Lworo opoŋ kwoŋ jo gi bwok, rupiri oyido joparo nike onwaŋo joneno tipo dhano moro. 
LUK.24.38	To go owaco rijo ni, “Raŋo ma wibwok aka kiganagana bino i paro mewin? 
LUK.24.39	Neni win cingan kodi tiendan kole me an won. Mulan win, aka wibino neno, kole yamo ongoye gi riŋo gi cokin, paka wineno an gine.” 
LUK.24.40	Owaco gime to nyutho jo cinge gi tiende. 
LUK.24.41	Munyo fodi jok'onyalo yeyo ro kisangala kodi dhier m'oyido oasere rijo; go openjo jo ni, “Winitie gi gir'acama moro ka?” 
LUK.24.42	Jomiyo go rec m'otedi, 
LUK.24.43	ma go ojolo to camo ruwaŋ jo.
LUK.24.44	Gikenyo owaco rijo ni, “Me gigipiny ma yado amaro waco riwin munyo fodi anitie gi win, ni gimoro je m'ondiki kwoŋan i Cik pa Musa, i ndiko pa jotuci wac Were, kodi i Zabuli onwaŋo ripo timirok.” 
LUK.24.45	Aka oyawo paro pajo ma niaŋ kwoŋ Ndiko Maleŋ, 
LUK.24.46	to waco rijo ni, “Me a gim'ondiki ni Kristo ripo kutho candirok t'icerino go kwoŋ jom'otho i ceŋ mar'adek, 
LUK.24.47	aka mikwenda ma ŋuto kodi ma cwako reco wotiti ri nonin je, cako Yerusalem. 
LUK.24.48	Wibedo jokony i gigipiny me. 
LUK.24.49	Aka abino dhiro riwin gima Baba ociko; to wiripo kuro i tindi cuka meni ma wok i polo olori riwin.”
LUK.24.51	Munyo go miyo jo silwany, oeye bongi jo t'itero go i polo. 
LUK.24.52	Jolamo Yesu to jogik Yerusalem ma kisangala opoŋ i cuny jo. 
LUK.24.53	To jocowo hongo pajo je i Ot pa Were munyo jopako Were.
JHN.1.1	I cakirok, wac oyido nitie; go oyido nitie gi Were, aka wac no oyido obedo Were won. 
JHN.1.2	Wok i cakirok go oyido nitie gi Were. 
JHN.1.3	Gi go Were ocweyo gimoro je manitie, ongoye gima nitie ma go ama k'ocweyo. 
JHN.1.4	Gimoro je manitie olimo kwo i go aka kwo no oyido a lero pa ji. 
JHN.1.5	Lero no liel i mudho aka mudho kinyal neko.
JHN.1.7	Go obino paka jamikwenda ma luwo ri lero no, ŋey ji je jowoyey luwo i go. 
JHN.1.8	Go am'oyido k'obedo lero no, to jamikwenda ma luwo ri lero ayin. 
JHN.1.9	Lero mar'adieri ma miyo ji je lero, won am'onwaŋo labino i piny. 
JHN.1.10	Go obedo i piny, ma cakirok mere owok bonge, to piny k'oŋeyo go. 
JHN.1.11	Go obino i piny pere won, to ji pere jok'ojolo go. 
JHN.1.12	To jono je ma jojolo go ma joyeyo i nyinge, omiyo jo meni ma lokirok nyithindho pa Were. 
JHN.1.13	Nywolirok pa jono k'obedo ma remo pa dhano, kosa ro mito pa ji, kosa mito pa dhano, to ro mito pa Were won. 
JHN.1.14	Wac olokere Dhano, aka obedo gi wan, to waneno dwoŋ pere paka Wod Were acel kende, m'owok bongi Were Bawan, m'opoŋ gi nema kodi adieri. 
JHN.1.15	Yohana obedo paka jamikwenda pere m'okoko ka waco ni, “Me a ŋat'atieko luwo kwoŋe ni, ‘Ŋata luwan cen loyan swa gi dwoŋ, rupiri go otelo bedo ran.’ ” 
JHN.1.16	Adieri, wajoje watieko nwaŋo nema wi nema kwoŋ ŋaŋo pere. 
JHN.1.17	Kole Cik obino luwo i cingi Musa, to nema kodi adieri obino riwan luwo bongi Yesu Kristo. 
JHN.1.18	Ongoye moro m'otieko neno Were, kwanyo woko Wode won m'orikere ruŋeti Bamere am'onyutho wan go.
JHN.1.19	Me a gima Yohana owaco munyo Joyuda ma Yerusalem jooro jocway ri Were i wi migam kanyacel gi Jolevi penjo go ni, “To in iŋa?” 
JHN.1.20	Yohana k'okwero dwoko, to waco kamaler ni, “Aŋat'akibedo Kristo.” 
JHN.1.21	To jopenjo go ni, “To in iŋa won? In Elia?” Go odwoko ni, “Akibedo go.” Jopenjo go kendo ni, “Ibedo jatuci wac Were?” Ana go ni, “Be!” 
JHN.1.22	Gikenyo jowaco ni, “Ere waci riwan ŋat'ibedo to. Waripo dwoko wac ri joma jooro wan. Iwaco aŋo ma mako kwoŋin iwon.” 
JHN.1.23	Ana Yohana ni,
JHN.1.23	“Abedo dwondi ŋata koko i thim ni,
JHN.1.23	‘Tir win royo pa Rwoth wowoth'iye!’ ”
JHN.1.23	(Me a gima jatuci wac Were Isaya owaco.)
JHN.1.24	Jofarisayo ama jodhiro jomikwenda no. 
JHN.1.25	Jopenjo Yohana ni, “K'ikibedo Kristo kosa Elia kosa jatuci wac Were, to raŋo m'ibatisa ji?” 
JHN.1.26	Yohana odwoko ni, “An abatisa kodi pi; to i dier win ka ocungo ŋata wikuya. 
JHN.1.27	Go luwo ŋeyan, aka akiripi kada gonyo thol war pere.” 
JHN.1.28	Gigipiny me je otimere i Bethania loka ma jwom Yordan kama go oyido batisa iye ji.
JHN.1.29	Yawere mere Yohana oneno Yesu munyo bino bonge to waco ni, “Neni Nyathi rombo pa Were ma kwanyo woko gimarac ma piny! 
JHN.1.30	Me a ŋat'oyido aluwo kwoŋe munyo awaco ni, ‘Moro luwo ŋeyan, aka loyan gi dwoŋ rupiri go ama otelo bedo ran.’ 
JHN.1.31	An won oyido akuya go, t'abino timo tic ma kibatisa ji kodi pi ŋey go wonenere kamaler ri Joisiraili.”
JHN.1.32	Me a mikwenda ma Yohana omiyo, “Aneno Cuny Maleŋ oloro wok i polo to pie kwoŋe. 
JHN.1.33	An oyido akuya go, to Were m'ooran kibatisa ji kodi pi am'owaco ran ni, ‘Ŋat'inonen Cuny Maleŋ loro piny to pie kwoŋe, meno a ŋata ripo kibatisa ji gi Cuny Maleŋ.’ 
JHN.1.34	Atieko neno gi tito ri ji ni ŋati me won a Wod Were.”
JHN.1.35	Yawere mere Yohana onwaŋo ocungo kenyo kodi jofonjirok pere ario; 
JHN.1.36	aka munyo oneno Yesu wotho, owaco ni, “Neni Nyathi rombo pa Were!” 
JHN.1.37	Jofonjirok ario no jowinjo munyo go waco ameno to joluwo Yesu. 
JHN.1.38	Yesu owire to neno jono munyo joluwo go, to penjo jo ni, “Wiyenyo aŋo?” Jodwoko ni, “Rabi, ibedo kune?” (Rabi, nyaka ni jafonji). 
JHN.1.39	Go odwoko ni, “Biye neni win.” Gikenyo jokidho gine to joneno kama go bed'iye, to jocowo ndelo no bonge (ato onwaŋo obedo kapa sawa apar m'othieno).
JHN.1.40	Acel kwoŋ j'ario ma jowinjo gima Yohana owaco, to joluwo Yesu, obedo Andereya, omin Simon Petero. 
JHN.1.41	Gikenyo Andereya onwaŋo Simon, omin go, to waco rigo ni, “Wanwaŋo Mesiya.” (Wac me dwoŋ mere ni Kristo). 
JHN.1.42	Gikenyo go okelo Simon bongi Yesu. Yesu oneno go to waco ni, “Kere ilwoŋin ni Simon, wod pa Yona? Pama nyingin bino bedo Kefas.” (Kefas me rom gi Petero, aka dwoŋ mere ni, “Tele.”)
JHN.1.43	Yawere mere Yesu otimo can ma kidho Galili, to nwaŋo Filipo to waco rigo ni, “Luwan!” 
JHN.1.44	(Filipo onwaŋo wok Bethsayida, tindi ma Andereya kodi Petero bende onwaŋo jowok'iye.) 
JHN.1.45	Gikenyo Filipo onwaŋo Nathanel to waco rigo ni, “Watieko nwaŋo ŋata Musa ondiko kwoŋe i kitawo ma Cik, kodi ŋata jotuci wac Were jondiko kwoŋe. Go obedo Yesu, wod Yozefu ma Nazareth.” 
JHN.1.46	To Nathanel penjo ni, “Bende nitie gimaber manyalo wok Nazareth?” Filipo odwoko ni, “Ere biye neni.”
JHN.1.47	Munyo Yesu oneno Nathanel, oluwo kwoŋe ni, “Me Jaisiraili mar'adieri; ongoye komo moro kwoŋe!” 
JHN.1.48	Nathanel openjo go ni, “Iŋeyan nedi?” Ana Yesu, “Anenin munyo ibedo i tiendi makuyu, mafodi Filipo k'obino lwoŋin.” 
JHN.1.49	Nathanel odwoko ni, “Jafonji, ibedo Wod Were! In a Kere pa Joisiraili!” 
JHN.1.50	Yesu owaco ni, “Iyeyo nyaka rupiri awaco rin nike anenin munyo ibedo i tiendi makuyu? Ibino neno gigipiny madongo maloyo me!” 
JHN.1.51	Aka Yesu owaco rigo ni, “Adieri awaco rin, ibino neno munyo polo oyawere kareno jomalaika pa Were joidho malo aka joloro piny wi Wod Dhano.”
JHN.2.1	I ndelo mar'adek kalima ma nywomirok obedo i tindi ma Kana i Galili. Min Yesu oyido nikenyo 
JHN.2.2	aka Yesu kodi jofonjirok pere bende oyido olwoŋi jo i kalima no. 
JHN.2.3	Munyo vini je orumo, min Yesu owaco rigo ni, “Kole vini orumo rijo.” 
JHN.2.4	Yesu odwoko ni, “Dhakodwoŋ, raŋo ithuyan gi wac me? Kole ndir paran fodi k'otundo.” 
JHN.2.5	Gikenyo min Yesu owaco ri joma poko cemo gi gir'amadha ni, “Tim win gimoro je ma go owaci riwin.” 
JHN.2.6	Joyuda jonitie gi kite ma logo, riameno kenyo oyido nitie degi aucel ma telin, aka kisi acel nwaŋo dwoŋ ma romo ayigin aŋwen kosa aucel. 
JHN.2.7	Yesu owaco ri jotic ni, “Ere poŋ win pi i degi no.” Jopoŋo degi no gi pi kiri malo ni cut, 
JHN.2.8	to waco rijo ni, “Onyo twom win pi moro witer ri jadwoŋ ma telo kalima.” Jono jotero rigo pi no, 
JHN.2.9	to go bilo, aka onwaŋo ni oyido otieko lokere vini. Go k'oŋeyo kama vini no owok'iye to jotic ma jotwomo pi ama joŋeyo. Gikenyo go olwoŋo won kalima, 
JHN.2.10	to waco rigo ni, “Kole dhano je kutho pen poko vini maber tektek mere, aka ka wendo jotieko medho m'oromo aka nyaka poko vini ma ndir je. To in ikano vini maber tektek mere tundo pama!”
JHN.2.11	Yesu otimo gir'aura marapena me i Kana i Galili; kenyo go onyuth'iye dwoŋ pere, aka jofonjirok pere joyeyo go.
JHN.2.14	Go onwaŋo ji jotana gigipiny i Ot pa Were paka: Dhok, rombo, kodi akurin aka joma wilo pesa oyido jobedo dho meza pajo. 
JHN.2.15	Gikenyo go omino adasa to riemo woko le je i Ot pa Were, gi rombo kanyacel gi dhok; aka oywoyo woko pesa to ŋilo woko mezin pa jowili pesa; 
JHN.2.16	Ooro joma tana akurin ni, “Kwany win woko akurin no ka! Wikiri wiloki Ot pa Baba katale!” 
JHN.2.17	Gikenyo jofonjirok pere jopoyo gim'ondiki ni, “Maro Ot perin, a Were, waŋ i cunyan pa mac.”
JHN.2.18	Rumacen Joyuda jodwoko bonge gi penji ni, “Gir'aura aŋo m'inyalo timo ma nyutho wan nike initie gi meni ma timo gime?” 
JHN.2.19	Yesu odwoko ni, “Kedhi win woko Ot pa Were me aka i hongo ma ndelo adek abino gero kendo.” 
JHN.2.20	Jopenjo go ni, “Ot pa Were me m'otero wan oro piero aŋwen g'acel gipi gero, am'iwaco n'ibino gero i ndelo adek won kende?”
JHN.2.21	To Ot pa Were ma Yesu oluwo kwoŋe oyido obedo delkwoŋe ayino. 
JHN.2.22	Am'omiyo munyo go ocerino kwoŋ jom'otho, jofonjirok pere jopoyo nike go oyido waco gino ayin; gikenyo to joyeyo gim'ondiki kodi wac ma Yesu owaco. 
JHN.2.23	Munyo go fodi ni Yerusalem i kalima ma Kadho, ji madit joyeyo nyingi go munyo joneno ranyuth m'otimo. 
JHN.2.24	To Yesu k'onyuthere kamaler rijo kwoŋbedo go oyido oŋeyo dhano je. 
JHN.2.25	Oyido ongoye kony nyatoro waco rigo gimoro kwoŋ jo rupiri go won oyido oŋeyo gima ni cuny jo.
JHN.3.1	Nitie nyatoro ma nyinge Nikodemo, jatel pa Joyuda, m'obedo Jafarisayo. 
JHN.3.2	Ŋato obino bongi Yesu Wor acel to waco rigo ni, “Jafonji, waŋeyo paka ibedo jafonji ma Were am'ooro. Ongoye ŋata nyalo timo gir'aura m'itimo kwanyo woko ka Were nitie gine.” 
JHN.3.3	Yesu odwoko ni, “Adieri awaco rin, ongoye ŋata nyalo neno Ker pa Were kwanyo woko k'onywole madirio.” 
JHN.3.4	Nikodemo openjo ni, “Nyalere nedi ŋat'otieko dwoŋ nywolirok kendo? Kole go kinyal donjo i iy min kendo ŋey wonywol go madirio!” 
JHN.3.5	Yesu odwoko ni, “Adieri awaco rin, ongoye ŋata nyalo donjo i Ker pa Were kwanyo woko ka olimo nywolirok ma pi kodi ma Cuny. 
JHN.3.6	Gima del onywolo bedo ma del, aka gima Cuny onywolo bende bedo ma cuny. 
JHN.3.7	Ikir'ibedi gi dhier ni awaco rin ni, ‘Iripo nywolirok madirio!’ 
JHN.3.8	Kole koyo kudho yuthenge m'omito je; wiwinjo derino mere, to wikiŋey kam'owok'iye kosa kama com'iye.” Meno bende apaka ŋat'onywol ma cuny cale. 
JHN.3.9	To Nikodemo omedo openjo ni, “Gime nyalere nedi?” 
JHN.3.10	Yesu odwoko ni, “In i jafonji madwoŋ ma Isiraili gipi, am'ikuya gime? 
JHN.3.11	Adieri awaco rin, waluwo gima waŋeyo, aka wawaco gima watieko neno to ongoye moro kwoŋ win ma yeyo jolo mikwenda mawan. 
JHN.3.12	K'inen wikiyey k'awaco riwin gigipiny ma piny ka; onyo winonyali nedi yeyo k'awaco riwin gigipiny ma polo? 
JHN.3.13	Aka ongoye moro m'otieko kidho i polo kwanyo woko Wod Dhano m'obino i piny wok i polo.”
JHN.3.15	Ameno nyaka dhano je ma yeyo go bino bedo gi kwo makirum. 
JHN.3.16	Kole Were omaro piny tektek to miyo Wode acel g'acel, ni nyatoro je ma yeyo go wokiri wotho to wobedi gi kwo makirum. 
JHN.3.17	Ato Were k'ooro Wode i piny ka nike wothum ri piny banja, to ni piny wonyali limo both kwoŋ go ayino. 
JHN.3.18	Ongoye moro je ma yeyo Wod Were m'ibino thumo rigo banja, to moro je ma kiyey ama otiek thumo rigo banja ni oloyo go con kwoŋbedo k'oketho yeyo i nyingi Wod Were acel kende. 
JHN.3.19	Me apaka thumo banja bedo: Lero obino i piny to ji jomaro mudho ayino kapa lero, rupiri jotimo gigipiny mareco. 
JHN.3.20	Aka moro je ma timo gigipiny mareco meno odak lero aka kibin kama dilero, rupiri kimiti ni tim pere mareco wonyuthere kamaler. 
JHN.3.21	To ŋata timo gim'otire bino kama dilero, ŋey lero wonyuthi nike go otimo tic pere munyo winjo Were.”
JHN.3.22	Rumacen Yesu kodi jofonjirok pere jokidho iy'adec ma Yuda to cowo kenyo hongo moro gi jo munyo batisa ji. 
JHN.3.23	Yohana oyido bende batisa ji i Ayenon, cegin gi Salim, rupiri pi oyido nitie kenyo kweth. Ji oyido jokidho bonge hongo je wobatisa jo. 
JHN.3.24	(Gime otimere mafodi k'otwey Yohana.)
JHN.3.25	Jofonjirok pa Yohana megi jocako piem kodi Jayuda moro kwoŋ lonyo manyadini. 
JHN.3.26	Gikenyo jobino bongi Yohana to jowaco rigo ni, “Jafonji, dhano m'oyido nitie kodin loka meca ma Yordan m'iluwo kwoŋe, pama batisa ji aka dhano je onyo kidho bonge!” 
JHN.3.27	Yohana odwoko ni, “Ongoye dhano manyalo bedo gi gimoro kwanyo woko ka Were am'omiyo go. 
JHN.3.28	Wiwegi wibedo jokony paran, ni awaco ni, aŋat'akibedo Kristo, to ooran telo yuwiye ayin.”
JHN.3.29	“Jamweha ama mweha bedo apere; jakony pa jamweha cungo ruŋete to ciko ithe wowinji gima timere, aka go sangala swa k'owinjo dwondi jamweha. Meno bende apaka kisangala paran onyo oromo. 
JHN.3.30	Go ripo medo ŋeyirok kareno ŋeyirok paran mojere woko.”
JHN.3.31	Ŋata wok malo i polo ama loyo ji je; ŋata wok i piny ka meno dhano ma piny ka, aka luwo kwoŋ gigipiny ma piny ka. To ŋata wok i polo loyo ji je. 
JHN.3.32	Go luwo kwoŋ gima go otieko neno gi winjo, to ongoye ŋata jolo mikwenda pere. 
JHN.3.33	To ŋat'otieko jolo mikwenda pere otieko niaŋo ji gi ranen nike Were obedo jar'adieri. 
JHN.3.34	Ŋata Were ooro, luwo wac pa Were, rupiri Were miyo go Cuny Maleŋ m'opoŋ ma k'obuyo. 
JHN.3.35	Were Baba omaro Wode aka oketho gimoro je i cingi go. 
JHN.3.36	Ŋata yeyo Wode nitie gi kwo makirum; ŋata kiwinji Wode k'olimi kwo, to keme pa Were ama bino tundo rigo.
JHN.4.1	Munyo Yesu oniaŋ nike Jofarisayo jotieko winjo ni go onyo ywayo ji bonge aka miyo ji batisimo loyo Yohana, 
JHN.4.2	(iy'adieri, Yesu k'obatisa nyatoro, to jofonjirok pere am'oyido jotimo ameno.) 
JHN.4.3	Go oeye Yuda to gik yu Galili; 
JHN.4.4	Aka go onwaŋo ripo luwo gi Samaria.
JHN.4.5	Go obino i tindi ma Samaria m'ilwoŋo ni Sika, m'oyido cegin gi ndelo ma Yakobo cango omiyo Yozefu, wode. 
JHN.4.6	Waŋ pi pa Yakobo oyido nikenyo, aka Yesu munyo ool gi woth, obedo piny dho waŋ pi no oyido obedo odieceŋ kapa sawa aucel.
JHN.4.7	Dhasamaria moro obino kulo, to Yesu waco rigo ni, “Miyan ye pi amadhi.” 
JHN.4.8	(Jofonjirok pere onwaŋo fodi jokidho i tindi nyewo cemo.) 
JHN.4.9	Dhasamaria no odwoko ni, “Kole in i Jayuda aka an a Jasamaria; inyalo nedi kwayan pi amadha?” (Ato Joyuda oyido jokitiyere gi Josamaria kosa jokiori atewe pa Josamaria kendo jokimadhi pi g'agwatin ma Josamaria jomadh'iye pi.) 
JHN.4.10	Yesu odwoko ni, “Bedi iŋey mic pa Were kodi ŋata kwayin pi amadha, d'ikwayo go aka d'omiyin pi ma kwo.” 
JHN.4.11	Dhako no owaco ni, “Jadwoŋ kole ingoye kodi gitwomo pi aka waŋ pi luth. Inonwaŋ kune pi ma kwo m'iwaco no? 
JHN.4.12	Iparo ni idwoŋ loyo kwari wan Yakobo m'omiyo wan waŋ pi me; aka go kodi wote, kodi mwendi pere jomadho pi me?” 
JHN.4.13	Ana Yesu ni, “Moro je ma madho pi me bino winjo riyo kendo; 
JHN.4.14	to ŋat'omadhi pi m'abino miyo go odoko kilawinjo riyo kendo. Aka pi m'anomiy go bino lokere i go waŋ pi ma mol to miyo go kwo makirum.” 
JHN.4.15	Ana dheno ni, “Jadwoŋ, miyan pi no aka ŋey akiri doko awinji riyo kosa adwoki ka kendo kulo.” 
JHN.4.16	Yesu owaco rigo ni, “Kidhi ilwoŋ cworin idwoki gine ka” 
JHN.4.17	Dheno odwoko ni, “Angoye gi cworan.” Ana Yesu ni, “Itire waco ni ingoye gi cworin, 
JHN.4.18	rupiri itieko nywomirok gi cwo abic, aka ŋata pama ibedo gine no bende k'obedo cworin. Iwaco gir'adieri.” 
JHN.4.19	Dhako no owaco ni, “Jadwoŋ, onyo aniaŋ ni kere i jatuci wac Were. 
JHN.4.20	Kole kwarere mawan yado jolamo Were wi got me, to win wi Joyuda wiwaco ni Yerusalem a kama waripo lam'iye Were.” 
JHN.4.21	Yesu odwoko go ni, “Dhako me, yey gim'awaco rin; hongo bino tundo ma ji jok'olam Baba wi got me kosa kada i Yerusalem. 
JHN.4.22	Win Josamaria wilamo gima wikuya; to wan Joyuda waŋeyo gima walamo, kwoŋbedo both wok bongi Joyuda. 
JHN.4.23	To hongo bino, aka ee otieko kiri tundo, ma joma lamo Baba i yo m'otire, jobino lamo go i Cuny kodi iy'adieri, rupiri Baba yenyo joma lamo go ameno. 
JHN.4.24	Were obedo Cuny aka joma lama go joripo lamo go i cuny kodi iy'adieri.” 
JHN.4.25	Dhako no owaco rigo ni, “Aŋeyo ni Mesiya (m'ilwoŋo ni Kristo), labino, aka k'obino lawaco riwan kisi gimoro.” 
JHN.4.26	Yesu odwoko go ni, “An won ago, an m'aluwo kodin me.” 
JHN.4.27	I hongo no won to jofonjirok pa Yesu jodwoko, to jodhier swa munyo jonwaŋo go luwo kodi dhako. To ongoye kwoŋ jo ŋat'openjo go kada ni, “Imito aŋo?” Odoko ni, “Raŋo m'iluwo gi dheno?”
JHN.4.28	Gikenyo dhako no oweyo dak pi pere, ogik i tindi, to waco ri ji ma kenyo ni, 
JHN.4.29	“Biye neni win dhano m'owaco ran gimoro je m'atieko timo, kosa go a Kristo?” 
JHN.4.30	Gikenyo ji joay i tindi to jokidho bongi Yesu.
JHN.4.31	I hongo no jofonjirok oyido jokwayo Yesu nike, “Jafonji, cemi ye!” 
JHN.4.32	To odwoko jo ni, “Anitie gi cemo acama ma wikuya.” 
JHN.4.33	Gikenyo jofonjirok pere wegi jocako penjirok kendi gin ni, “Yagi, kosa moro nende okelo rigo cemo?” 
JHN.4.34	Yesu owaco rijo ni, “Cemo paran obedo timo gima ŋat'ooran yenyo gi cowo tic pere.”
JHN.4.35	“Wingoye gi ageca ma wimaro luwo ni, ‘Odoŋ dwe aŋwen to keco tundo?’ Awaco riwin, kaŋasa win ndelin maber: Gim'ocwoy pama otieko cek aka otundo akeca. 
JHN.4.36	Ŋata keco limo kemba, aka ameno go coko gim'onyak ri kwo makirum, ŋey jacwoyo kodi jakeco je jowosangala kanyacel. 
JHN.4.37	Kole ageca me ripo ni, ‘Ŋat'acel cwoyo aka ŋatiman keco.’ 
JHN.4.38	Adhiro win keco gima wikicwoyo; joman ama jonekere gi tic mere, aka onyo widonjo limo bero ma wok i kwok pajo.”
JHN.4.39	Josamaria mathoth ma tindi no joyeyo Yesu rupiri dhako no owaco rijo ni, “Go owaco ran gimoro je m'atieko timo.” 
JHN.4.40	Gikenyo Josamaria jobino bonge to jokwayo go nike wobedi gi jo, to Yesu bedo kenyo ndelo ario.
JHN.4.41	Ji mathoth man joyeyo go ro fonji pere, 
JHN.4.42	aka jowaco ri dhako no ni, “Pama onyo wayeyo go, ki kwoŋbedo gim'iwaco, to rupiri wawegi watieko winjo go, aka onyo waŋeyo adieri ni go a Jaboth pa piny.”
JHN.4.43	Munyo ndelo ario no orumo, Yesu oeye kenyo to kidho Galili, 
JHN.4.44	kada nende go won onwaŋo otieko waco ni, “Jatuci wac Were kimiy go dwoŋ i piny pere won.” 
JHN.4.45	To munyo go otundo Galili, ji jojolo go, rupiri jo wegi ndir ca jokidho Yerusalem i ndelo madwoŋ ma kalima ma Kadho to joneno gimoro je ma go otimo i kalima no.
JHN.4.46	Gikenyo Yesu ogik i Kana ma Galili, kama go ndir ca olok'iye pi vini. Kenyo onwaŋo nitie jadwoŋ moro ma wode oyido two yu Kapernaum. 
JHN.4.47	Munyo jalo owinjo ni Yesu obino Galili wok Yuda, okidho bonge to kwayo go nike wokidhi Kapernaum wobothi rigo wode m'onwaŋo cegin tho. 
JHN.4.48	Yesu owaco rigo ni, “Ato ka wikineno ranyuth madongo wik'oyey!” 
JHN.4.49	Jadwoŋ ma Jaroma no odwoko ni, “Jadwoŋ, bowe wakadhi kafodi nyathi paran k'otho.” 
JHN.4.50	Yesu owaco rigo ni, “Kadhi, wodin bino kwo!” Jalo oyeyo gima Yesu owaco rigo to kadho. 
JHN.4.51	Munyo fodi ni royo kadho, jotic pere joromo gine to jowaco rigo ni wode kwo. 
JHN.4.52	Go openjo jo ni two oweyo go keraŋo, to jowaco ni, “Nyoro odieceŋ kapa sawa abirio ama two no owey'iye go.” 
JHN.4.53	Gikenyo bamere opoyo ni i hongo no won ama Yesu owac'iye rigo ni, “Wodin bino kwo.” Riameno go kodi peco pere gipi joyeyo.
JHN.4.54	Me obedo gir'aura mar'ario ma Yesu otimo munyo otieko wok Yuda okidho Galili.
JHN.5.1	Rumacen, kalima pa Joyuda manyadini obedo to Yesu kidho Yerusalem. 
JHN.5.2	I Yerusalem, dho waŋkac m'ilwoŋo ni Ma Rombo, ma i Dhohiburu ilwoŋo ni Bethzatha, nitie dago moro man gi kadonjo abic. 
JHN.5.3	Aka kidhur ji ma two oyido jonitie dho kadonjo no je. Joma waŋ gin otho, jom'oŋol, kodi joma two nyaŋinya. [Jono onwaŋo jokuro pi woicere; 
JHN.5.4	rupiri dicel dicel malaika pa Rwoth oyido bin loro piny i dago no to ico pi. Aka jatwo m'open donjo i dago no ka otiek ico pi, ama two pere ma nger je both woko]. 
JHN.5.5	Kenyo onwaŋo nitie nyatoro m'onwaŋo otieko two oro piero adek g'aboro. 
JHN.5.6	Munyo Yesu oneno go opiele piny kenyo, to ŋeyo nike ŋato oyido otieko two hongo malac; ameno openjo go ni, “Imito bedo maber?” 
JHN.5.7	Jatwo no odwoko ni, “Jadwoŋ, angoye gimoro manyalo kethan i dago ka pi oicere; ka nyaka ni atem donjo i pi, ŋatiman ama telo donjo ran.” 
JHN.5.8	Yesu owaco rigo ni, “Ay malo, kwany par perin, iwothi.” 
JHN.5.9	Piyo piyo no, ŋato obedo maber, okwanyo par pere, to wotho kadho.
JHN.5.9	Ndelo no oyido obedo Sabato pa Joyuda, 
JHN.5.10	am'omiyo jowaco ri ŋat'owok both no ni, “Kole konon Sabato, aka Cik kiyeyin tiŋo par perin.” 
JHN.5.11	Go odwoko ni, “Ŋat'obothan owaco ni, tiŋi par perin iwothi.” 
JHN.5.12	Aka jopenjo go ni, “Manago ŋa no m'owaco rin ni itiŋ par perin iwothi?” 
JHN.5.13	To jalo k'oŋeyo ŋata go, rupiri Yesu oyido otieko rwenyo i dier ji mathoth m'oyido jonitie kenyo.
JHN.5.14	Rumacen, Yesu onwaŋo go i Ot pa Were to waco rigo ni, “Neni, pama onyo itieko bedo maber! Onyo ikiri doko igiki timo reco, kosa giman nyalo timin marac maloyo meno.” 
JHN.5.15	Gikenyo ŋato okadho to waco ri Joyuda ni Yesu ama obotho go. 
JHN.5.16	Ro wac me, Joyuda jocako lweny gi Yesu, rupiri omaro timo gima pameno i Sabato.
JHN.5.17	To Yesu odwoko jo ni, “Kole Baba tiyo noknok, aka abende onyo atiyo.” 
JHN.5.18	Wac me omiyo Joyuda jomedo ridho paro ma neko go; rupiri go oyido k'oturo nyaka cik ma Sabato kende, to oyido waco bende ni Were meno Bamere won, aka ameno go won kethere i kabedo marom g'apa Were.
JHN.5.19	Gikenyo Yesu odwoko ni, “Adieri awaco riwin, Wod Were kitim gimoro gi meni pere won; to go timo gim'oneno Bamere timo. Gima Bamere timo ama Wode bende timo. 
JHN.5.20	Kole Were Baba omaro Wode aka nyutho go gimoro je ma go won timo. Go bino nyutho Wode kiri gigipiny maloyo me, aka wibino uro 
JHN.5.21	rupiri paka Bamere cerino jom'otho aka miyo jo kwo, apaka Wode bende miyo joma go oyenyo kwo. 
JHN.5.22	Baba won kithum banja ri nyatoro, to omiyo Wode meni je ma thumo banja 
JHN.5.23	aka ŋey dhano je wowori Wod Were paka joworo Bamere. Ŋata kiwor Wod Were meno bende kiwor Bamere m'ooro go.”
JHN.5.24	“Adieri awaco riwin, nyatoro je ma winjo wac paran, to yeyo ŋat'ooran, nitie gi kwo makirum. Aka k'othumi rigo banja rupiri go otieko wok i tho odonjo i kwo. 
JHN.5.25	Adieri awaco riwin, ndir bino tundo aka otieko kiri tundo ma jom'otho jobino winj'iye dwondi Wod Were, aka dhano je ma winjo dwonde bino kwo. 
JHN.5.26	Ato paka Baba nigi kwo kwoŋe, apaka otieko miyo Wode bende bedo gi kwo kwoŋe. 
JHN.5.27	Aka go otieko miyo Wode meni ma thumo banja, rupiri go obedo Wod Dhano. 
JHN.5.28	Wikiri widhier kwoŋ gime; kole ndir bino ma jom'otho je ma jonitie i kaliel jobino winj'iye dwonde, 
JHN.5.29	aka jobino wok kenyo: Joma timo gima beyo jobino cerino to jokwo, aka joma timo reco ibino cerino jo to ithumo banja loyo jo.”
JHN.5.30	“Akinyali timo gimoro awon kendan; athumo banja paka Were waco ran, am'omiyo thumo banja paran otire, rupiri akitem timo gim'awon amito, to gima ŋat'ooran ama mito. 
JHN.5.31	Bedi awon aluwo gima mako kwoŋan, d'onyo wac paran kibedi m'otire; 
JHN.5.32	to nitie ŋatiman ma cungo aka luwo kaparan, aka aŋeyo nike gima go waco kwoŋan otire.”
JHN.5.34	K'obedo nike a thenere kwoŋ wac pa dhano, t'awaco ama aka ŋey wilimi both ayin. 
JHN.5.35	Yohana oyido obedo paka tala maliel ka miyo lero, aka wiyeyo kiri kisangala i lero pere nyaka hongo macek. 
JHN.5.36	To wac ma an awodh'iye kony dwoŋ loyo kiri ma Yohana omiyo: Ato tic ma an atimo obedo ma Baba am'omiyan timo, aka tic no nyutho kamaler ni Baba ama ooran. 
JHN.5.37	Aka Baba m'ooran, bende otieko luwo kwoŋan. Fodi wikiwinjo dwonde, odoko fodi wikineno cal pere, 
JHN.5.38	aka wingoye gi wac pere i win; rupiri wikiyeyo ŋata go ooro. 
JHN.5.39	Wifonjere Ndiko Maleŋ rupiri wiparo ni wibino nwaŋ'iye kwo makirum; aka kole Ndiko no ama luwo kwoŋan! 
JHN.5.40	To je fodi wikiyey bino bongan limo kwo.”
JHN.5.41	“Akiyeny pak pa ji, 
JHN.5.42	to aŋeyo win maber, nike wingoye kodi mar pa Were i cuny win. 
JHN.5.43	E abino i meni pa Baba to wikijolan; to ka moro obin gi meni pere won, ama wibino jolo. 
JHN.5.44	Onyo winyalo yeyo nedi ka wimito pak ma wok bongi wiwegi, aka wikitem limo pak ma wok bongi Were won. 
JHN.5.45	Wikiri wipar nike abino kiosa win bongi Baba. Musa ma wigeno kwoŋe no won ama bino kelo kwoŋ win wac. 
JHN.5.46	Bedi wiyeyo Musa, d'onyo wiyeyan bende, rupiri go ondiko gima mako kwoŋan. 
JHN.5.47	To ka wikiyey gima go ondiko, winonyali nedi yeyo gim'awaco?”
JHN.6.1	Rumacen, Yesu ogik to cewere i wakawaka ma Galili (kosa ma Tiberia). 
JHN.6.2	Lwak ji madwoŋ oluwo go, rupiri oyido joneno ranyuth m'otimo kwoŋ botho jotwo. 
JHN.6.3	Yesu oidho tendere, to bedo piny gi jofonjirok pere. 
JHN.6.4	Ndelo pa Joyuda madwoŋ ma kalima ma Kadho, onwaŋo orikere. 
JHN.6.5	Munyo Yesu oŋiyo kor gi korin to neno ni lwak ji madwoŋ onwaŋo bino bonge, openjo Filipo ni, “Wanyalo nyewo kune cemo manyalo pidho ji me je?” 
JHN.6.6	(Openjo ama nyaka ma temo Filipo, rupiri go won oyido otieko ŋeyo gima go kidho timo.) 
JHN.6.7	Filipo odwoko ni, “Kada pesa ma romo misara ma dwe aucel je kinyal nyewo mugat ma romo dhano je bilo ye kad'abila won.” 
JHN.6.8	Jafonjirok pere man, Andereya, omin Simon Petero owaco ni, 
JHN.6.9	“Jayac moro ee ka man gi mugat abic ma bel kodi rec ario. To me bende dikony aŋo ri lwak ji me je?” 
JHN.6.10	Yesu owaco rijo ni, “Waci ri ji jowobedi piny.” (Lum oyido omore kenyo.) Ameno ji je jobedo piny. Oyido cwo romo cegin gana abic. 
JHN.6.11	Gikenyo Yesu okwanyo mugat, oketho Were walwa, to poko ji m'onwaŋo jobedo piny. Apaka bende otimo gi rec, aka ji je jolimo paka joyenyo. 
JHN.6.12	Munyo ji je joyeŋ, go owaco ri jofonjirok pere ni, “Coki win ŋinjeŋinje m'odoŋ; wakiri wawey gimoro wonyekere kada mathin.” 
JHN.6.13	Gikenyo jocoko gimoro je, to jopoŋo aditin apar g'ario ma mugat ma bel ma jom'ocemo joweyo.
JHN.6.14	Munyo ji joneno gir'aura ma Yesu otimo, jowaco ni, “Adieri me obedo jatuci wac Were m'oyido ripo bino i piny!” 
JHN.6.15	Munyo Yesu oŋeyo nike oyido jomito bino loko go kere gi mbaka, go oeye kenyo to kidho pondo wi got kakende.
JHN.6.16	Munyo piny oyutho, jofonjirok pere joloro yu wakawaka to 
JHN.6.17	jodonjo i ye, to jocewere jogik yu Kapernaum. Piny oyutho kiri mafodi Yesu k'odwoko bongi jo. 
JHN.6.18	I hongo no asur madwoŋ oyido kudho aka miyo pi ule marac. 
JHN.6.19	Jofonjirok oyido jotieko cewirok ma romo mayiro adek kosa aŋwen to joneno Yesu munyo wotho wi pi kareno bino cegin gi ye; to lworo mako jo. 
JHN.6.20	To Yesu waco rijo ni, “Wikiri wilwor, kole me an.” 
JHN.6.21	Gikenyo to jorwako go i ye gi kisangala, to piyo piyo no jotundo kam'othwo kam'onwaŋo jokidh'iye.
JHN.6.22	Yawere mere lwak ji m'onwaŋo odoŋ loka wakawaka ma koca joniaŋ nike ye acel kende am'onwaŋo odoŋ kenyo. Aka oyido bende joŋeyo nike Yesu k'odonjo i ye kodi jofonjirok pere, to jokadho kendi gin. 
JHN.6.23	Onyo ye moro m'owok Tiberia, jotundo thengi pi cegin kodi kama lwak ji ceŋino jocam'iye mugat, munyo Rwoth otieko miyo silwany. 
JHN.6.24	Munyo lwak ji no joneno ni Yesu ongoye kenyo kodi jofonjirok pere, jodonjo i ye no to jokidho yu Kapernaum rango go.
JHN.6.25	Munyo ji jonwaŋo Yesu yu loka, jowaco rigo ni, “Jafonji, ibino ka i hongo mene?” 
JHN.6.26	Yesu odwoko ni, “Adieri awaco riwin, wirangan rupiri ceŋino wicamo mugat wiyeŋ wijoje, to makiweno ni wineno ranyuth ma gir'aura. 
JHN.6.27	Wikiri witiy ri cemo ma nyekere piyo; to tiyi win ri cemo ma yindira to kelo kwo makirum. Me a cemo ma Wod Dhano bino miyo win, rupiri Were Baba won otieko ketho kwoŋ go ranyuth ma ridho wac no.” 
JHN.6.28	Gikenyo jopenjo go ni, “Watim aŋo ŋey watim tic pa Were?” 
JHN.6.29	Yesu odwoko ni, “Me a tic ma Were mito ni witim: Yey win ŋata go ooro.” 
JHN.6.30	Jodwoko ni, “Ranyuth aŋo ma gir'aura ma inotimi aka nyaka wanyal neno to wayeyin? Aŋo m'ilatimo ye won? 
JHN.6.31	Kwarere mawan cango jocamo mana i thim paka ndiko waco ni, ‘Omiyo jo mugat ma wok i polo acama.’ ” 
JHN.6.32	Yesu owaco rijo ni, “Adieri awaco riwin, Musa ama k'omiyo win mugat ma wok i polo. To Baba won ama miyo win mugat mar'adieri ma wok i polo. 
JHN.6.33	Rupiri mugat ma Were miyo obedo ŋata loro piny wok i polo aka miyo piny kwo.” 
JHN.6.34	Gikenyo jokwayo go ni, “Jadwoŋ, onyo miy wan mugat no wok konon.” 
JHN.6.35	Yesu owaco rijo ni, “Abedo mugat ma kelo kwo. Ŋata bino bongan kilawinjo kec, aka ŋata yeyan kilawinjo riyo.”
JHN.6.36	“Aka atieko kiri waco riwin ni witieko nenan, to je fodi wikiyeyan. 
JHN.6.37	Moro je ma Baba miyan bino bongan. Ak'oriem woko nyatoro je m'obin bongan. 
JHN.6.38	Kole abino i piny wok i polo timo gima ŋat'ooran yenyo, makiweno gim'awon ayenyo. 
JHN.6.39	Me a gima ŋat'ooran yenyo ni atim: Nike ji je ma go omiyan kiri joworweny kad'acel, to nike acerino jo i kwo i ndelo ma rumacen. 
JHN.6.40	Ato me obedo mito pa Baba, nike nyatoro je m'onen Wode to yeyo go wobedi gi kwo makirum; aka abino cerino go i ndelo ma rumacen.”
JHN.6.41	Joyuda jocako kiŋunyaŋunya kwoŋ go rupiri owaco ni, “Abedo mugat ma wok i polo.” 
JHN.6.42	Gikenyo jowaco ni, “Me won ki Yesu wod pa Yozefu, aka waŋeyo kiri bamere gi min? To raŋo ma go pama kethere waco ni oloro piny wok i polo?” 
JHN.6.43	Yesu odwoko ni, “Weyi win kiŋunyaŋunya wiwegi kendi win. 
JHN.6.44	Ongoye ŋata nyalo bino bongan kwanyo woko ka Baba m'ooran oywayo go bongan; aka abino cerino go i ndelo ma rumacen. 
JHN.6.45	Kole ondiki i kitawo pa jotuci wac Were ni, ‘Were bino fonjo ji je.’ Moro je ma winjo Baba aka fonjere bonge bino bongan. 
JHN.6.46	Me kinyuthi ni nitie moro m'otieko neno Baba, kwanyo woko ŋat'owok bongi Were kende ama otieko neno go.”
JHN.6.47	“Adieri awaco riwin, ŋata yeyo je nitie gi kwo makirum. 
JHN.6.48	Abedo mugat ma kelo kwo. 
JHN.6.49	Kole kwarere mewin jocamo mana i thim, to jotho. 
JHN.6.50	To ee mugat ma wok i polo ma ka nyatoro ocamo kilatho. 
JHN.6.51	Abedo mugat ma kelo kwo m'obino i piny wok i polo. Ŋat'ocam mugat me bino kwo cil gi cil. Aka mugat m'abino miyo win meno a delkwoŋan, m'abino miyo aka nyaka piny wolimi kwo.”
JHN.6.52	Gime oero piem ri Joyuda wegi kendi gin. Jopenjo ni, “Ŋatin nyalo nedi miyo wan delkwoŋe ni wacam?” 
JHN.6.53	Yesu owaco rijo ni, “Adieri awaco riwin ni ka wikicamo delkwoŋ Wod Dhano to wimadho remo pere wik'obedi gi kwo i win. 
JHN.6.54	Ŋata camo delkwoŋan aka madho remo paran nitie gi kwo makirum, aka abino cerino go i ndelo ma rumacen. 
JHN.6.55	Kole delkwoŋan meno cemo adieri aka remo paran bende gir'amadha adieri. 
JHN.6.56	Ŋata camo delkwoŋan aka madho remo paran bedo i an aka abedo i go. 
JHN.6.57	Baba makwo ooran, aka akwo kwoŋbedo go. Meno bende apaka ŋata caman bino limo kwo wok kwoŋan. 
JHN.6.58	Am'omiyo me obedo mugat m'obino wok i polo; kicale kodi mugat ma kwarere win jocamo to jotho. Ŋata camo mugat me bino kwo cil gi cil.” 
JHN.6.59	Yesu owaco gime munyo fonjo i kitipa pa jom'oyeyo pa Joyuda ma Kapernaum.
JHN.6.60	Jofonjirok pere mathoth jowinjo gime to jowaco ni, “Kole Fonji me tek swa. Onyo ŋata nyalo yeyo?” 
JHN.6.61	Munyo, Yesu oŋeyo ni jofonjirok pere oyido joŋunyaŋunya kwoŋ gime, openjo jo ni, “Gime ŋedho cuny win? 
JHN.6.62	To kosa bedi winen Wod Dhano munyo gik malo kama yado go oyido nitie iye con! 
JHN.6.63	Cuny pa Were ama miyo go kwo; delkwoŋe won bukony. Wac m'atieko waco obedo cuny kodi kwo. 
JHN.6.64	Ama je nyaka joman kwoŋ win jokiyey.” (Ato Yesu oyido oŋeyo wok i cakirok joma jok'oyeyo kwoŋ go kodi ŋata d'ocamo rigo sereko.) 
JHN.6.65	Aka omedo waco ni, “Me am'omiyo awaco riwin nike ongoye ŋata nyalo bino bongan kwanyo woko ka Baba am'omiyo go onyalo timo ameno.”
JHN.6.66	Wok i hongo me, jomathoth m'oyido joluwo go jowire to joweyo ameno luwo go. 
JHN.6.67	Ameno Yesu openjo japar g'ario ni, “To win, wibende wimito weyan?” 
JHN.6.68	Simon Petero odwoko go ni, “Rwoth, onyo wanokidhi riwan bongi ŋa man? Kole iŋat'initie ye gi wac ma kwo makirum. 
JHN.6.69	Aka onyo wayeyo odoko waŋeyo nike in ibedo Maleŋ m'owok bongi Were.” 
JHN.6.70	Yesu odwoko ni, “Akiyero win apar g'ario? To ŋat'acel kwoŋ win obedo jwogi!” 
JHN.6.71	Go oyido luwo kwoŋ Yuda, wod pa Simon Iskariot. Rupiri Yuda, kad'onwaŋo obedo acel kwoŋ japar g'ario, go am'oyido kidho camo ri Yesu sereko.
JHN.7.1	Rumacen, Yesu owotho yu Galili; ato k'omito kidho Yuda, rupiri Joyuda oyido jomito neko go. 
JHN.7.2	Ndelo ma kalima pa Joyuda m'ilwoŋo ni ma Wema pa Were onwaŋo orikere cegin. 
JHN.7.3	Riameno wutmin Yesu jowaco rigo ni, “Eye ka ikidhi Yuda, aka nyaka jofonjirok perin jobino neno tic m'itimo. 
JHN.7.4	Ongoye ŋata pano tic ma go timo ka mito nike woŋeyere maber. Paka itimo gigipiny me, onyo weyi piny gipi woŋey.” 
JHN.7.5	(Kada wutmin go bende oyido jok'oyeyo go). 
JHN.7.6	Yesu odwoko jo ni, “Ndiri paran m'otire fodi k'otundo. To riwin hongo je ripo. 
JHN.7.7	Ji ma piny kinyal dak win, to jodakan, rupiri amena waco rijo nike tim pa joreco. 
JHN.7.8	Wiwegi kidhi win i kalima no, akibino kidh'iye, rupiri hongo paran m'otire fodi k'otundo.” 
JHN.7.9	Owaco rijo ameno to bedo i Galili.
JHN.7.10	Munyo wutmin jotieko kadho i kalima, Yesu bende okidho nyaliŋliŋ. 
JHN.7.11	Joyuda onwaŋo jorango go i kalima no. Jopenjo ni, “Nikune jalago?” 
JHN.7.12	Mwoŋo madit obedo kwoŋ go i dier lwak ji. Jomegi jowaco ni, “Kole go dhano maber.” Joman ni, “Be, go komo wiy ji.” 
JHN.7.13	To ongoye ŋat'oluwo kwoŋe kamaler rupiri oyido jolworo Joyuda.
JHN.7.14	Kalima oyido ni diere kama pek to Yesu kidho i Ot pa Were to cako fonjo. 
JHN.7.15	Joyuda jobedo gi dhier madwoŋ, ka jowaco ni, “Ŋatin oŋeyo gigipiny kweth ama nedi ma to go k'ofonjere kada?” 
JHN.7.16	Yesu odwoko ni, “Gim'afonjo k'obedo aparan won, to wok bongi Ŋat'ooran. 
JHN.7.17	Ŋata yeyo timo gima Were yenyo bino ŋeyo k'agima afonjo wok bongi Were kosa ka aluwo gi meni paran won. 
JHN.7.18	Kole ŋata luwo gi meni pere won temo miyirok dwoŋ. To ŋata mito dwoŋ ri ŋat'ooro go meno otire, aka ongoye gi twodo i go. 
JHN.7.19	Musa omiyo win Cik, k'ameno? To kole ongoye kada ŋat'acel kwoŋ win ma mako Cik no. Raŋo ma wiyenyo nekan?” 
JHN.7.20	To ji jodwoko ni, “In gi jwogi kwoŋin! Ŋata yenyo nekin ŋa?” 
JHN.7.21	Yesu odwoko ni, “Atimo gimoro nyaka acel won to wijoje widhier. 
JHN.7.22	Musa ooro win thumirok (k'obedo Musa to kwarere pajo ama jocako), to kole withumo dhano kiri i Sabato. 
JHN.7.23	Onyo ka nyathi majayac ithumo i Sabato ma kitur Cik pa Musa, raŋo ma wimako nge kodan ni rupiri abotho dhano to bedo maber i Sabato? 
JHN.7.24	Wikiri witer wac moro cungo kwoŋ nyaka gima nenere gi woko, to kutho wiripo niaŋ tiendi wac m'otire.”
JHN.7.25	Wok i hongo no ji moro ma Yerusalem jowaco ni, “Me k'aŋata jor'adhum joyenyo neko? 
JHN.7.26	Neni! Kole go ee luwo i dier ji, aka ongoye kiri ŋata luwo kwoŋe. Kosa jotel joŋeyo nike go a Kristo? 
JHN.7.27	Kole waŋeyo kama jame wok'iye, ma to ka Kristo obin, ongoye ŋata laŋeyo kama go wok'iye.”
JHN.7.28	Munyo Yesu fodi medere fonjo i Ot pa Were, owaco gi dwonde ma malo ni, “Wiparo ni wiŋeyan, aka wiŋeyo kiri kama awok'iye? To kole akibino ka gi meni paran won. Aka ŋat'ooran obedo jar'adieri. Wikuya go, 
JHN.7.29	to an aŋeyo go, rupiri awok bonge aka go ama ooran.” 
JHN.7.30	Gikenyo jotemo mako go, to ongoye ŋat'oketho cinge kwoŋe, rupiri ndir pere oyido fodi k'otundo. 
JHN.7.31	To kad'ameno ji mathoth i dier kitipa no joyeyo go, aka jopenjere ni, “Ka Kristo obin, otim tic madongo loyo ma jalin otieko timo?”
JHN.7.32	Munyo Jofarisayo jowinjo ji madit jomwoŋo gigipiny me kwoŋe, jo kodi jotel pa jocway ri Were i wi migam jooro jolweny ma Ot pa Were mako Yesu. 
JHN.7.33	Yesu owaco ni, “Abino bedo gi win hongo macek, to agik bongi ŋat'ooran. 
JHN.7.34	Wibino rangan to wik'onwaŋan; aka kam'akidh'iye wikinyal tundo.” 
JHN.7.35	Joyuda jopenjere wegi kendi gin ni, “Jame cegin kidho kune kama wakinyali nwaŋ'iye go? Kosa go lakidho yu tindin ma piny pa Jogris kama ji mawan man jonitie i iye? 
JHN.7.36	Go waco ni wibino rangan to wikibino nwaŋan, kendo ni, ‘Wikinyal tundo kam'akidh'iye.’ Gime dwoŋ mere aŋo?”
JHN.7.38	paka ondiki ni, ‘Moro je ma yeyan, pi ma mol ma kelo kwo makirum bino mol wok i cunye.’ ” ( 
JHN.7.39	Yesu owaco ama kwoŋ Cuny Maleŋ ma joma joyeyo go oyido jolalimo rumacen. I hongo no Cuny Maleŋ oyido fodi k'omiy ji, rupiri Yesu oyido fodi k'otiŋ malo i dwoŋ.)
JHN.7.40	Ji megi kwoŋ jono jowinjo go munyo waco gime aka jowaco ni, “Ŋati me obedo jatuci wac Were adieri!” 
JHN.7.41	Joman jowaco ni, “Jame won a Kristo.” To joman jowaco ni, “Kristo nyalo wok nedi i Galili. 
JHN.7.42	K'ondiki ni Kristo bino bedo nyakwar Daudi, aka ibino nywolo go i Bethelehem, tindi pa Daudi?” 
JHN.7.43	Gikenyo tiakirok obedo i dier jo kwoŋ wac ma ŋeyo go. 
JHN.7.44	Joman oyido jomito mako go, to ongoye ŋat'oketho cinge kwoŋe.
JHN.7.45	Jolweny jogik bongi jotel pa jocway ri Were i wi migam kodi Jofarisayo, ma jopenjo jo ni, “Raŋo ma wikikelo go?” 
JHN.7.46	Jolweny jowaco ni, “Ongoye ŋata fodi oluwo paka jame luwo!” 
JHN.7.47	Jofarisayo jopenjo ni, “Nyutho ni go onyo otieko miŋo win bende, k'ameno be? 
JHN.7.48	Nitie megi kwoŋ jotel mawan kosa Jafarisayo moro ma bende jotieko yeyo go? 
JHN.7.49	To lwak ji me, paka jokuya Cik pa Musa onyo kole Were okwoŋo jo!” 
JHN.7.50	Acel kwoŋ Jofarisayo no m'obedo Nikodemo m'oyido otieko kidho neno Yesu con, openjo jowote ni, 
JHN.7.51	“Kere ti Cik mawan yeyo wan thumo banja loyo dhano mafodi wakiwinjo wac pere to waniaŋ gima go otimo?” 
JHN.7.52	Jodwoko ni, “Kere ibende iwok yu Galili? Fonjere ye Ndiko Maleŋ, aka inoniaŋ ni jatuci wac Were ongoye ma wok Galili!”
JHN.7.53	Gikenyo dhano je odok peco pere.
JHN.8.1	[To Yesu okidho wi got ma Oliv ayin. 
JHN.8.2	Yawere mere odikin, aka go ogik i Ot pa Were. Lwak ji gibe ocokere othoko go, to go bedo piny to cako fonjo jo. 
JHN.8.3	Gikenyo jondiko kodi Jofarisayo jokelo dhako m'omak munyo timo cot, to joketho go wocungi ruwaŋ ji je. 
JHN.8.4	Aka jowaco ri Yesu ni, “Jafonji, dhako me owok nwaŋo munyo timo cot won. 
JHN.8.5	Kole i Cik mawan Musa owodho or ni dhako ma pameno ripo wogoyi gi telin wotho. Onyo pama, iwaco aŋo?” 
JHN.8.6	Jowaco ama ma ciko go, ŋey jowokethi kwoŋe banja. To Yesu luŋere piny to ndiko i lowo gi lwete. 
JHN.8.7	Munyo jocungo kenyo aka oyido fodi jomedere gi penji pajo, Yesu oay malo to waco rijo ni, “Ere nyatoro moro je kwoŋ win ma fodi k'otimo gimarac ama wopen bolo tele kwoŋe.” 
JHN.8.8	Gikenyo go oluŋere piny kendo to ndiko i lowo. 
JHN.8.9	Munyo jowinjo gino joje jocako kwalok, acel acele, cako kwoŋ jomadongo. Joweyo Yesu kenyo kende, gi dhako no munyo ocungo kenyo. 
JHN.8.10	Go otiŋo waŋe malo to waco ri dheno ni, “Dhakodwoŋ, nikune jo? Ongoye ŋata thumo rin banja be?” 
JHN.8.11	Go odwoko ni, “Ongoye, jadwoŋ.” Yesu odwoko ni, “Onyo abende ak'othum rin banja. Onyo kadhi rin, to ikiri doko itimi reco.”]
JHN.8.13	Jofarisayo jowaco rigo ni, “Kole onyo eno iluwo yuthenge perin iwon; kere gim'iwaco onyo k'obedo adieri.” 
JHN.8.14	Yesu odwoko ni, “Be, kad'awon aluwi yuthenge paran je fodi gim'awaco otire, rupiri aŋeyo kam'awok'iye kodi kam'akidh'iye. 
JHN.8.15	Withumo ri ji banja gi rieko ma nyadhano; to an akithum ri nyatoro banja. 
JHN.8.16	To kada bedi athum banja ri nyatoro, je di thumo paran obedo mar'adieri, rupiri akinitie kendan i gime; Baba m'ooran nitie kodan. 
JHN.8.17	Ondiki i Cik mewin ni ka jokony ario joyere i wac moro, gima jowaco bedo adieri. 
JHN.8.18	Aridho adieri ma mako kwoŋan won, aka Baba m'ooran bende ridho adieri ma mako kwoŋan.” 
JHN.8.19	Jopenjo go ni, “Benin nikune?” Yesu odwoko ni, “Wikuya an kosa Baba. Bedi wiŋeyan di wiŋeyo kiri Baba bende.”
JHN.8.20	Yesu owaco gime je munyo fonjo i Ot pa Were, dho tielo kam'ikan'iye lim. Aka ongoye ŋat'omako go rupiri ndir pere oyido fodi k'otundo.
JHN.8.21	Yesu owaco rijo kendo ni, “Abino kadho ran; aka wibino rangan, to wilatho i reco mewin. Kam'akidh'iye wikinyal tundo.” 
JHN.8.22	To Joyuda jowaco ni, “Ka go waco ni wakinyali kidho kama go kidh'iye, dwoŋ mere nike go ladere wotho?” 
JHN.8.23	Yesu odwoko ni, “Win wicakere i piny, to an awok malo. Win ji ma piny ka, to an a ki dhano ma piny ka. 
JHN.8.24	Am'omiyo awaco riwin nike wibino tho i reco mewin. Aka wibino tho i reco mewin rupiri wikiyey nike, ‘An ago ma atuco riwin.’ ” 
JHN.8.25	Gikenyo jopenjo ni, “In a ŋa?” Ana Yesu ni, “Gim'atieko waco riwin wok con. 
JHN.8.26	Gigipiny dit m'aripo waco riwin odoko wac thoth m'aripo kelo kwoŋ win. To ŋat'ooran, obedo jar'adieri, aka awaco ri piny gim'awinjo wok bonge.”
JHN.8.27	Jok'onyalo niaŋ nike go oyido luwo rijo kwoŋ Bamere. 
JHN.8.28	Gikenyo Yesu owaco rijo ni, “Ka witieko ŋawo malo Wod Dhano nyaka wibino ŋeyo ni, ‘An ago.’ Wibino ŋeyo nike akitim gimoro gi wi tungan, t'awaco gima Baba ama ofonjan. 
JHN.8.29	Aka ŋat'ooran nikodan, k'oweyan kendan, rupiri ndir je atimo gima sangala go.” 
JHN.8.30	Jomathoth ma jowinjo Yesu munyo waco gigipiny me joyeyo go.
JHN.8.31	Gikenyo Yesu owaco ri Joyuda ma joyeyo go ni, “Ka wiwinjo fonji paran to wicwir'iye meno wijofonjirok paran adieri; 
JHN.8.32	wibino ŋeyo adieri, aka adieri no bino miyo wibedo i siem.” 
JHN.8.33	Jodwoko ni, “Kole wabedo nyikway Abraham, kendo fodi wakibedo ŋecin pa nyatoro, odoko iwaco nedi n'ibino loko wan joma ni siem?” 
JHN.8.34	Yesu owaco rijo ni, “Adieri awaco riwin, moro je ma timo gimarac meno ŋeca pa gimarac. 
JHN.8.35	Ndiri je ŋeca kibedi japeco; to nyathi anywola ama ndir je bedo japeco. 
JHN.8.36	Ka Wod Were omiyo win siem, wibino bedo joma ni siem adieri. 
JHN.8.37	Aŋeyo nike wibedo nyikway Abraham. To kad'ameno je fodi wirango nekan, rupiri wikiyey jolo fonji paran. 
JHN.8.38	Aluwo kwoŋ gima Baba onyuthan, to win witimo gima bawin owaco riwin.”
JHN.8.39	Gikenyo jodwoko go ni, “Bawan obedo Abraham.” Yesu odwoko ni, “Bedi adieri winyithindho pa Abraham, di witimo gima cango go otimo. 
JHN.8.40	To an ma awaco riwin adieri ma awinjo bongi Were, ama je fodi wimito nekan. Kole Abraham k'otimo gima cale ameno! 
JHN.8.41	Adieri witimo gima bawin otimo.” Jodwoko ni, “Wakibedo nyithindho madudi. Wanitie gi Bawan acel kende, Were won gipi.” 
JHN.8.42	Yesu owaco rijo ni, “Bedi Were a Bawin adieri, di wimaran, rupiri awok bongi Were aka onyo an ka. Akibino gi wi tungan, to go ama ooran. 
JHN.8.43	To raŋo ma wikiniaŋ gim'awaco? Obedo rupiri wikimiti winjo fonji paran. 
JHN.8.44	Wibedo nyithindho pa bawin, jwogi, aka wimito timo gima bawin no yenyo. Wok con go oyido janek, fodi go k'obedo yuthenge mar'adieri, rupiri adieri ongoye i go. Ka go twodo meno go timo gikula pere won, rupiri go jatwodo aka go a ba jotwodo je. 
JHN.8.45	To rupiri awaco riwin gir'adieri am'omiyo wikiyeyan. 
JHN.8.46	Ŋa kwoŋ win manyalo nyutho ni atimo gimarac? To k'inen awaco gir'adieri raŋo ma wikiyeyan? 
JHN.8.47	Ŋata wok bongi Were winjo wac pa Were. Gim'omiyo wikiyey winjo wac paran, obedo rupiri wikibedo apa Were.”
JHN.8.48	Joyuda jopenjo Yesu ni, “Kere wakitire munyo wawaco nike in i Jasamaria aka jwogi ni kwoŋin?” 
JHN.8.49	Yesu odwoko ni, “Angoye gi jwogi moro je, aworo Baba, to win wikiworan. 
JHN.8.50	Akirangi dwoŋ paran awon, to nitie Ŋata rango aka ama bino bedo jathum banja. 
JHN.8.51	Adieri awaco riwin, ni ŋata winjo fonji paran kilatho.” 
JHN.8.52	Joyuda jowaco rigo ni, “Pama onyo nyaka waŋeyo odoco nike initie gi jwogi. Abraham kodi jotuci wac Were jotho, aka odoko iwaco ni, ŋata winjo fonji perin kilatho. 
JHN.8.53	Onyo iwaco nike idwoŋ loyo Abraham Bawan m'otieko tho. Aka jotuci wac Were bende jotho. Iparo nike in iŋa?” 
JHN.8.54	Yesu odwoko ni, “Bedi awon amiyere dwoŋ, dwoŋ paran dinyo ongoye gimoro. Ŋata miyan dwoŋ manago Baba, ma wilwoŋo ni Were mewin. 
JHN.8.55	Kole fodi wikiŋeyo kiri go, to an aŋeyo go aka awinjo wac pere. Bedi awaci ni akuya go, d'abedo jatwodo paka win. T'aŋeyo go aka awinjo wac pere. 
JHN.8.56	Bawin Abraham osangala nike oyido laneno ndelo paran; oneno aka osangala.” 
JHN.8.57	Joyuda jowaco rigo ni, “K'inen fodi ikirom kada oro piero abic, am'iwaco ni itieko neno Abraham?” 
JHN.8.58	Yesu odwoko ni, “Adieri awaco riwin, mafodi k'onywol Abraham oyido anitie.” 
JHN.8.59	Ro meno jodimo telin ma goyo gine go to go opondo to eye i Ot pa Were.
JHN.9.1	Munyo Yesu wotho, oneno ŋatimoro ma cango onywol ma waŋ'otho. 
JHN.9.2	Jofonjirok pere jopenjo go ni, “Jafonji, ŋat'otimo gimarac m'omiyo ŋati me onywol ma waŋ'otho? Gimarac pere won, kosa apa jonywol pere?” 
JHN.9.3	Yesu odwoko ni, “Thowaŋ pere kimaki kwoŋ gimarac pere kosa apa jonywol pere. Go waŋ'otho nike nyaka tic pa Were wonenere ka tiyo i go. 
JHN.9.4	Kafodi piny ler waripo timo tic pa ŋat'ooran, mudho bino, ma ongoye dhano m'onyal tic. 
JHN.9.5	Kafodi anitie i piny aŋat'abedo lero ma piny.”
JHN.9.6	Munyo otieko waco ameno, Yesu oŋulo law piny to dwanyo lowo mathin gi law no to mwono waŋ ŋato gi cwodho no, 
JHN.9.7	aka owaco rigo ni, “Kidhi ilwoki waŋin i jwom Silowam.” Gikenyo ŋato okidho lwoko waŋe, to dwoko ma waŋe neno.
JHN.9.8	Joger pere kodi ji m'oyido jotieko neno go munyo kwayere, jopenjo ni, “Me won k'aŋata yado bedo piny aka kwayere?” 
JHN.9.9	Jomegi jowaco ni, “Me go won.” To joman jowaco ni, “Be, ki go, cale gine ayino.” Gikenyo ŋato won owaco ni, “An won a ŋata go.” 
JHN.9.10	Jopenjo go ni, “To waŋin oyawere nedi won?” 
JHN.9.11	Go odwoko ni, “Jal m'ilwoŋo ni Yesu odwanyo cwodho moro, omwono gine waŋan, to waco ran ni, ‘Kidhi i jwom Silowam ilwoki waŋin.’ Gikenyo akidho, to tekin atieko lwoko waŋan to anyalo neno.” 
JHN.9.12	Jopenjo go ni, “Go nikune?” Go odwoko ni, “Akuya ran.”
JHN.9.13	Gikenyo jotero ŋata yado waŋe oyido otho me bongi Jofarisayo. 
JHN.9.14	Ndelo ma Yesu odwany'iye cwodho aka oyawo waŋ ŋato oyido obedo Sabato. 
JHN.9.15	Am'omiyo Jofarisayo odoko jopenjo ŋata waŋe yado otho no paka ocako neno. Go owaco rijo ni, “Go oketho cwodho moro i waŋan, to alwoko waŋan aka onyo aneno.” 
JHN.9.16	Jofarisayo moro jowaco ni, “Ŋat'otimo gino kinyal wok bongi Were, rupiri go kikur cik ma Sabato.” To joman jowaco ni, “Ŋata jareco d'onyalo nedi timo tic madwoŋ ameno?” To tiakirok bedo i dier jo.
JHN.9.17	Gikenyo Jofarisayo odoko jopenjo ŋato ni, “Iwaco nike go oyawo waŋin, to iwon iwaco aŋo kwoŋ go?” 
JHN.9.18	Ana go ni, “Go jatuci wac Were.” Gikenyo Joyuda jok'omito yeyo nike go oyido waŋ'otho aka onyo pama neno, cuka jolwoŋo jonywol pere 
JHN.9.19	to jopenjo jo ni, “Me wod win? Wiwaco nike go onywol ma waŋ'otho? K'ameno, raŋo ma go pama neno?” 
JHN.9.20	Jonywol pere jodwoko ni, “Waŋeyo nike go wod wan, aka go onywole ma waŋ'otho. 
JHN.9.21	To wakuya paka go ocako neno, kosa ŋat'oyawo waŋe. Penji win go won; kole go otegino, aka won nyalo luwo kwoŋe.” 
JHN.9.22	Jonywol pere jowaco ama kwoŋe rupiri oyido jolworo Joyuda; ato Joyuda oyido jotieko ridho ni moro je m'otuco ni Yesu obedo Kristo ibino riemo go woko i kitipa pa jom'oyeyo pa Joyuda. 
JHN.9.23	Am'omiyo jonywol pere jowaco ni, “Kole go otegino; penji win go won!”
JHN.9.24	Gikenyo jodoko jolwoŋo ŋati m'onywol ma waŋ'otho no mar'ario to jowaco rigo ni, “Miy Were dwoŋ. Waŋeyo nike jalo jagimarac.” 
JHN.9.25	Ŋato odwoko ni, “Akuya kosa go jagimarac kosa be, to gim'aŋeyo kende a ni oyido waŋan otho to pama onyo aneno.” 
JHN.9.26	Jomedo penjo go ni, “Go otimo rin aŋo won? Oyawo waŋin nedi?” 
JHN.9.27	Go odwoko ni, “Atieko waco riwin, to wikwero winjo. Aŋo man ma wimito winjo kendo? Kono miti wibende wimito bedo jofonjirok pere!” 
JHN.9.28	Gikenyo jokwoŋo go to jowaco ni, “Ibedo jafonjirok pa jalo; wan wabedo riwan jofonjirok pa Musa. 
JHN.9.29	Waŋeyo ni Were oluwo gi Musa; to jalo, wakuya kiri kama go wok'iye!” 
JHN.9.30	Ŋato odwoko ni, “Raŋo? Meno obedo gidhier swa! Wikuya kama go wok'iye, ma to go oyawo kiri waŋan! 
JHN.9.31	Waŋeyo nike Were kiwinji joreco; go winjo joma jomiyo go dwoŋ aka jotimo gima go mito. 
JHN.9.32	Wok i cakirok pa piny fodi k'owinji ni nyatoro oyawo waŋ dhano m'onywol ma waŋ'otho. 
JHN.9.33	Kole bedi ŋati me k'owoki bongi Were, di k'onyalo timo gimoro.” 
JHN.9.34	Jodwoko go ni, “In m'idongo gi reco wok i nywolirok perin bende onyo ifonjo wan aŋo?” To joriemo go woko i kitipa pa jom'oyeyo pa Joyuda.
JHN.9.35	Yesu owinjo ni joriemo go woko, to munyo onwaŋo go, openjo go ni, “Iyeyo Wod Dhano?” 
JHN.9.36	Ŋato odwoko ni, “A ŋa no jadwoŋ, ŋey ayey go?” 
JHN.9.37	Yesu owaco rigo ni, “Itieko neno go, aka go won ama luwo kodin pama me.” 
JHN.9.38	Ŋato owaco ni, “Rwoth, ayeyo.” Kenyo olamo Yesu.
JHN.9.39	Yesu owaco ni, “Abino i piny ka thumo banja, ŋey joma waŋ gin otho jowoneni, aka joma neno jowolokere joma waŋ gin otho.” 
JHN.9.40	Jofarisayo megi, m'onwaŋo jonitie bonge kenyo, jowinjo go waco ameno to jopenjo go ni, “Onyo nyutho ni wabende waŋ wan otho?” 
JHN.9.41	Yesu odwoko ni, “Bedi waŋ win otho d'onyo wingoye gi reco; to paka wiwaco ni winyalo neno, dwoŋ mere kere fodi winitie i reco.”
JHN.10.1	“Adieri awaco riwin, ŋata kidonji i dier sidwol rombo gi dhiot, to idho gi yuthenge man, meno go jakwo kendo jamahembi. 
JHN.10.2	Ŋata donjo gi dhiot meno a jakwath rombo. 
JHN.10.3	Jakur dhiot yawo rigo, rombo jowinjo dwonde aka go lwoŋo rombo pere gi nyingi gin aka wodho jo woko. 
JHN.10.4	K'otieko wodho jo woko, telo jo, to joluwo go, rupiri joŋeyo dwonde.
JHN.10.5	Jokibino luwo ŋatiman, jobino ŋwec jowoeye bongi ŋato ayino, rupiri jokuya dwonde.”
JHN.10.6	Yesu owaco rijo ageca me, to jok'oniaŋ gima go owaco no. 
JHN.10.7	Yesu odoko owaco ni, “Adieri awaco riwin, Aŋat'abedo dhiot pa rombo. 
JHN.10.8	Joman je ma jotelo yuwiyan jobedo jokwo kendo jomahembi; to rombo k'owinjo jo. 
JHN.10.9	Aŋat'abedo dhiot. Moro je ma donjo gi bongan bino both; go bino donjo to wok, to nwaŋo lum m'oloth. 
JHN.10.10	Jakwo bino nyaka kwalo, neko kodi nyeko woko. An abino nike jowolimi kwo, aka kwo ma gibe.”
JHN.10.11	“Aŋat'abedo jakwath maber. Jakwath maber yeyo tho ri rombo pere. 
JHN.10.12	Jatic acula kibedi won rombo, ka oneno arara bino, weyo jo to ringo, to arara kwanyo rombo to kedho jo woko. 
JHN.10.13	Go ringo rupiri go jatic acula, aka kidew kwoŋ rombo. 
JHN.10.14	An a jakwath maber. Aŋeyo rombo paran, 
JHN.10.15	aka bende joŋeyan paka Baba oŋeyan, aka abende aŋeyo go, aka ayeyo tho ri rombo. 
JHN.10.16	An gi rombo man ma jongoye i sidwol me. Aripo kelo jo bende; jobino winjo dwondan, aka jobino lokere sidwol acel kodi jakwath acel.”
JHN.10.17	“Baba omaran rupiri ayeyo bolo woko kwo paran, rumacen to doko anwaŋo kendo. 
JHN.10.18	Ongoye ŋata kwanyo kwoŋan kwo me. Awon arwenyo woko gi mito paran. Anitie gi meni ma rwenyo go woko, kendo anitie gi meni ma dwoko go. Me gima Baba ooran timo.”
JHN.10.19	Tiakirok odoko obedo i dier Joyuda ro wac me. 
JHN.10.20	Jomathoth kwoŋ jo jowaco ni, “Go nitie gi jwogi! Neko omako! Wiwinjo luwo pere raŋo?” 
JHN.10.21	To joman jowaco ni, “Ŋata nigi jwogi kinyal luwo ama! Jwogi bende dinyal botho joma waŋ gin otho?”
JHN.10.22	I hongo no ndir otundo ma kalima ma lonyirok ruwaŋ Were, m'obedo i Ot pa Were i Yerusalem; i ndir no pe oyido oŋico piny. 
JHN.10.23	Yesu oyido wotho i kalikondi pa Solomon i Ot pa Were, to 
JHN.10.24	Joyuda jocokere jothoko go kenyo to jowaco rigo ni, “Ilaweyo wan i kiganagana kiri keraŋo? Waci riwan kamaler ka in a Kristo.” 
JHN.10.25	Yesu odwoko ni, “Atieko waco riwin, to wikimiti yeyo. Tic ma atimo i nyingi Baba ama luwo ran; 
JHN.10.26	to wikibino yeyo rupiri wingoye i rombo paran. 
JHN.10.27	Rombo paran winjo dwondan; aŋeyo jo, aka joluwan. 
JHN.10.28	Amiyo jo kwo makirum, aka jokibino tho; ongoye moro ma bino mayan jo. 
JHN.10.29	Baba m'omiyan jo dwoŋ loyo ji je, aka ongoye nyatoro manyalo kwanyo jo woko i cingi Baba. 
JHN.10.30	Aka wan kodi Baba wabedo acel.”
JHN.10.31	Gikenyo Joyuda odoko jokwanyo telin ma goyo gine go. 
JHN.10.32	Yesu owaco rijo ni, “Atieko timo tic mabeyo madit m'owok bongi Baba; onyo mene kwoŋ jo ma wimito goyan'iye gi telin?” 
JHN.10.33	Joyuda jodwoko ni, “Wakimiti goyin ro tic mabeyo m'itimo, to ro luwo gima k'otire kwoŋ Were, rupiri in idhano aka ikethere lwoŋirok ni ibedo Were!” 
JHN.10.34	Yesu odwoko ni, “Kere k'ondiki i Cik mewin wegi nike Were owaco ni, ‘Wibedo werin?’ 
JHN.10.35	Ka Were olwoŋo jom'okel rijo wac pere ni werin (aka gim'ondiki kiwire), 
JHN.10.36	onyo winowaci ri ŋata Were ooro i piny ni go luwo gima k'otire kwoŋ Were ni rupiri awaco ni abedo Wod Were? 
JHN.10.37	Ere onyo wikiri wiyey k'inen akitim tic pa Baba. 
JHN.10.38	To k'inen atimo gigipiny ago, kada nende wikiyeyan, yey win kada nyaka tic no aka winoŋey kicutho ni Baba nitie i an aka anitie i go.”
JHN.10.39	Gikenyo odoko jotemo mako Yesu to budho jo. 
JHN.10.40	Yesu odoko ogik ocewere i Yordan to por loka yu kama yado Yohana batis'iye ji to bedo kenyo. 
JHN.10.41	Ji madit jobino bonge aka jowaco ni, “Yohana k'otimo gir'aura moro, to gima go owaco kwoŋ jame je obedo adieri.” 
JHN.10.42	Aka ji kweth joyeyo go kenyo.
JHN.11.2	(Maria me ama ndir moro oolo mo maŋwe kur i tiendi Rwoth to yweyo gi ye wiye; aka ama Lazaro, omin go, oyido two.) 
JHN.11.3	Nyimere no jodhiro wac ri Yesu ni, “Rwoth, mere perin m'imaro two.” 
JHN.11.4	Munyo Yesu owinjo, owaco ni, “Two pa Lazaro kilacowere gi tho; gime otimere ma nyutho dwoŋ pa Were, aka nyaka wobedi nger ma Wod Were ripo lim'iye dwoŋ.”
JHN.11.5	Yesu oyido omaro Marita gi nyamin, kodi Lazaro. 
JHN.11.6	To kada munyo go owinjo wac ni Lazaro two, omedo bedo kam'oyido niye ndelo ario man. 
JHN.11.7	Gikenyo nyaka go owaco ri jofonjirok pere ni, “Weyi wagiki win Yuda kendo.” 
JHN.11.8	Jofonjirok jodwoko ni, “Jafonji kole nyaka okadho hongo macek won cuka Joyuda jomiti goyin gi telin, ama odoko onyo iyiko gik yukorago?” 
JHN.11.9	Yesu owaco ni, “Ndelo nitie gi sawa apar g'ario, k'ameno? Ka dhano wotho odieceŋ, kicer, rupiri go neno lero. 
JHN.11.10	To ka go owotho wor, cer, rupiri lero ongoye.” 
JHN.11.11	Yesu omedo waco ni, “Mere mawan Lazaro nindo, t'abino kidho cewo go.” 
JHN.11.12	Jofonjirok jowaco ni, “Rwoth, ka go nindo bino bedo maber.” 
JHN.11.13	To wac pa Yesu dwoŋ mere oyido ni Lazaro otieko tho, to joparo nike go waco nindo ma ndir je. 
JHN.11.14	Gikenyo Yesu owaco rijo kamaler ni, “Lazaro otieko tho; 
JHN.11.15	to ri bero mewin asangala nike onwaŋo angoye yukoro aka ŋey wiyey. Ere weyi wakidhi win bonge.” 
JHN.11.16	Toma (m'ilwoŋo ni Rut) owaco ri jofonjirok wadi ni, “Weyi wajoje wakidhi watho kanyacel gine!”
JHN.11.17	Munyo Yesu otundo, onwaŋo ni Lazaro oyido otieko bedo ndelo aŋwen i bur. 
JHN.11.18	Bethania onwaŋo kirom mayiro ario wok Yerusalem 
JHN.11.19	aka Joyuda mathoth onwaŋo jobino limo Marita kodi Maria gi kweyo cuny jo i teko pajo ma tho p'omin jo.
JHN.11.20	Munyo Marita owinjo ni Yesu bino, owok woko romo gine; to Maria odoŋ peco. 
JHN.11.21	Marita owaco ri Yesu ni, “Rwoth bedi ceŋino ibedi ka, di omin an k'otho.” 
JHN.11.22	T'aŋeyo ni kada pama Were bino miyin gimoro je m'ikwayo go. 
JHN.11.23	Yesu owaco rigo ni, “Omin in lacerino.” 
JHN.11.24	Go odwoko ni, “Aŋeyo ni go bino cerino i ndelo ma rumacen.” 
JHN.11.25	Yesu owaco rigo ni, “Aŋat'abedo kisukina kodi kwo; ŋata yeyan bino kwo, kada go otho; 
JHN.11.26	aka ŋata kwo aka yeyan kilatho. Iyeyo gime?” 
JHN.11.27	Go odwoko ni, “Ey, Rwoth! Ayeyo nike in i Kristo, Wod Were, m'oyido genere ni labino i piny ka.”
JHN.11.28	Munyo Marita otieko waco gime, ogik peco lwoŋo Maria nyamin go nyaliŋliŋ. Owaco rigo ni, “Jafonji obino aka lwoŋin.” 
JHN.11.29	Munyo Maria owinjo gime, oay malo to redo kidho romo gine. 
JHN.11.30	[Yesu oyido fodi k'otundo loka no, to oyido nitie kama Marita orom'iye gine]. 
JHN.11.31	Joyuda m'onwaŋo jonitie i ot gi Maria m'oyido jokweyo cuny go i teko pere munyo joneno go oay malo to rure woko, joluwo go. Joparo nike oyido go kidho dho kaliel ywak.
JHN.11.32	Munyo Maria otundo kama Yesu niye to neno go, opodho piny dho tiende, to waco ni, “Rwoth, bedi ceŋino oyido ibedi ka, d'omin an k'otho!” 
JHN.11.33	Munyo Yesu oneno go ywak, aka Joyuda ma jobino gine bende joywak, geregere omako go, aka owinjo malith swa i cunye. 
JHN.11.34	Openjo jo ni, “Wiyiko go kune?” Jodwoko ni, “Rwoth biye neni.” 
JHN.11.35	Yesu oywaki. 
JHN.11.36	Gikenyo Joyuda jowaco ni, “Neni paka onwaŋo omaro go!” 
JHN.11.37	To jomegi kwoŋ jo jowaco ni, “Ŋat'obotho kiri waŋ dhano m'oyido otho raŋo ma di go k'ogeŋo tho pa jame?”
JHN.11.38	Geregere odoko omako Yesu to kidho dho kaliel, m'onwaŋo obedo ŋungu m'ocul dhoke gi tele. 
JHN.11.39	Yesu omiyo jo or ni, “Kwany win woko tele!” Marita nyamin jatho, odwoko ni, “Rwoth, kole pama onyo go ŋwe marac; cuka yik go onyo me ndelo mar'aŋwen!” 
JHN.11.40	Yesu owaco rigo ni, “Akiwaco rin nike ibino neno dwoŋ pa Were k'iyeyo?” 
JHN.11.41	Gikenyo joŋilo woko tele. Yesu oŋiyo malo to waco ni, “Baba, afoyin ni iwinjan. 
JHN.11.42	Aŋeyo ni ndir je iwinjan, t'awaco ama ma bero pa ji man ka, ŋey jowoyey ni iŋat'ioran.” 
JHN.11.43	Munyo otieko waco gime, okoko gi dwonde ma malo ni, “Lazaro, woki!” 
JHN.11.44	Ŋat'otho no owok m'otwey cinge gi tiende gi nangin, kareno nanga man oboy gine waŋe. Yesu owaco rijo ni, “Gony win go, aka wiwey wowothi.”
JHN.11.45	Joyuda mathoth m'oyido jobino limo Maria joneno gima Yesu otimo, to joyeyo go. 
JHN.11.46	To joman kwoŋ jo jogik bongi Jofarisayo to jowaco rijo gima Yesu otimo. 
JHN.11.47	Ameno Jofarisayo kodi jotel pa jocway ri Were i wi migam joromo kodi jopido to jowaco ni, “Watim win aŋo? Neni paka jame onyo timo gir'aura madit! 
JHN.11.48	Ka wayeyo go omedere gi tic me, ji je jobino yeyo go, aka rwodhe ma Roma jobino ay to joŋinyo woko Ot pa Were gi riemo woko nono mawan gipi!” 
JHN.11.49	Ŋat'acel kwoŋ jo ma nyinge Kaifas, m'oyido a jadwoŋ pa jocway ri Were i wi migam i oro no owaco ni, “Wikuya gimoro kad'acel! 
JHN.11.50	Wikiniaŋ ni ber riwin ka ŋat'acel otho ri ji je, loyo nono gipi rerok woko?” 
JHN.11.51	Iy'adieri, go k'owaco gime i paro pere won; kwanyo woko paka go oyido jadwoŋ pa jocway ri Were i wi migam i oro no, go otuco mikwenda ma wok bongi Were nike Yesu cegin tho ri Joyuda je. 
JHN.11.52	Aka ki ri Joyuda kende, to ma coko kanyacel nyithindho pa Were ma jokele iye je. 
JHN.11.53	Am'omiyo wok i ndelo no kadho malo jotimo can ma neko Yesu. 
JHN.11.54	Riameno Yesu k'owotho kamaler kendo i Yuda, to oeye to kidho kamoro macegin gi thim, i tindi m'ilwoŋo ni Efrayim. Kenyo ama go obed'iye gi jofonjirok pere.
JHN.11.55	Kalima pa Joyuda ma Kadho, oyido nicegin, aka ji mathoth jowok thenge gi thenge jokidho Yerusalem, timo kula ma lonyo delkwoŋ gin mafodi kalima no k'otundo. 
JHN.11.56	Jo oyido jorango Yesu, aka munyo jocokere i Ot pa Were, wegi jopenjere ni, “Wiparo nedi? Kosa go k'obin i kalima?” 
JHN.11.57	Jotel pa jocway ri Were i wi migam kodi Jofarisayo oyido jotieko wodho or ni ka moro nitie m'oneno kama Yesu niye ripo dhiro wac, ŋey jowomaki go.
JHN.12.1	Munyo fodi odoŋ ndelo aucel aka ndelo ma kalima ma Kadho wotundi, Yesu okidho Bethania, kama Lazaro, ma Yesu ocerino kwoŋ jom'otho bed'iye. 
JHN.12.2	Joyiko rigo kenyo cemo m'othieno aka Marita oyido a japok cemo kareno Lazaro obedo gi Yesu dhower. 
JHN.12.3	Gikenyo Maria okwanyo cupa mo maŋwe kur swa ma romo adec kilo gipi, ma nyingi yath moro aka ma welo, to olo i tiendi Yesu, to yweyo gi ye wiye. Kur pa mo no mamit otweyo ot gipi. 
JHN.12.4	Acel kwoŋ jofonjirok pa Yesu, Yuda Iskariot, ŋat'oyido lacamo rigo sereko, okwero ni, 
JHN.12.5	“Raŋo k'otana mo maŋwe kur me siringi miya adek to ipoko jocandi pesa no?” 
JHN.12.6	Go owaco ama ki kwoŋbedo go paro kwoŋ jocandi, to rupiri go oyido jakwo. Go oyido a jamigowa pesa aka onwaŋo diceŋ konyere gi pesa me. 
JHN.12.7	To Yesu waco ni, “Weyi dheno! Oyiki ni go wokan mo me cuka ndelo ma yikirok paran. 
JHN.12.8	Ndiri je wibino bedo gi jocandi, to an akibino bedo gi win ndir je.”
JHN.12.9	Lwak ji madwoŋ jowinjo ni Yesu oyido nitie Bethania to jokidho kenyo; ki ro wac pa Yesu kende, to ro mito neno Lazaro bende, ma Yesu ocerino kwoŋ jom'otho. 
JHN.12.10	Ameno jotel pa jocway ri Were i wi migam jocano neko Lazaro bende; 
JHN.12.11	rupiri ro gim'otimere kwoŋe, Joyuda mathoth joweyo jotel pajo to joyeyo Yesu.
JHN.12.12	Yawere mere lwak ji madwoŋ m'onwaŋo obino i kalima ma Kadho, jowinjo ni Yesu oyido bino Yerusalem. 
JHN.12.13	Riameno jokwanyo jangi thith to jokidho romo gine munyo jokoko ni, “Hosana! Jasilwany a ŋata bino i nyingi Rwoth! Silwany pa Were wobedi ri Kere ma Isiraili!” 
JHN.12.14	Yesu onwaŋo nyathi punda to bedo i wiye, paka Ndiko Maleŋ waco ni,
JHN.12.15	kole Kere perin bino bongin,
JHN.12.15	kareno obedo wi nyathi punda.”
JHN.12.16	Jofonjirok pere jok'oniaŋ kwoŋ gime i hongo no, to munyo Yesu otiek tiŋo malo i dwoŋ nyaka jopoyo nike ndiko owaco gime, aka ni d'otim kwoŋe gime.
JHN.12.17	Lwak ji ma ndelago jobedo bongi Yesu i hongo ma go olwoŋ'iye Lazaro wok i kaliel aka ocerino go kwoŋ jom'otho, jomedo nyayo wac no. 
JHN.12.18	Ji kweth jokidho romo gine rupiri jowinjo nike go otimo gir'aura no. 
JHN.12.19	Gikenyo Jofarisayo wegi jowaco kendi gin ni, “Wineno, wakinyali gimoro be! Neni win paka piny gipi onyo luwo go” 
JHN.12.20	Jogris moro bende oyido jobedo megi kwoŋ joma jokidho Yerusalem lamo Were i ndir ma kalima no. 
JHN.12.21	Jobino bongi Filipo, m'oyido wok Bethsayida i Galili, to jokwayo ni, “Jadwoŋ, wamito neno Yesu.” 
JHN.12.22	Filipo okidho to waco ri Andereya, aka jario no jokidho to jowaco ri Yesu. 
JHN.12.23	Yesu odwoko jo ni, “Pama onyo hongo otundo ma miyo Wod Dhano dwoŋ. 
JHN.12.24	Adieri awaco riwin, ka nyingi kal moro k'opidhi i lowo to tho, go doŋadoŋa acel mangil. To k'otho, nyaka nywolo nyingi kal kweth. 
JHN.12.25	Ŋata won omaro kwo pere, bino rwenyo woko kwo; to ŋata kwero kwo pere i piny ka ama bino kuro ri kwo makirum. 
JHN.12.26	Nyatoro je ma tiyo ran ripo luwan, aka jatic paran bino bedo kam'an'iye. Aka Baba bino miyo nyatoro je ma tiyo ran dwoŋ.”
JHN.12.27	“Pama cunyan raman; t'anowaci nedi? Ni, ‘Baba, bothan kwoŋ hongo me?’ To be, me a gim'omiyan atundo i hongo ma candirok me. 
JHN.12.28	Baba, miy nyingin dwoŋ.” Gikenyo dwondi jo moro oluwo wok i polo ni, “Atieko miyo nyingan dwoŋ, kendo abino medo timo ameno.”
JHN.12.29	Lwak ji m'oyido ocungo kenyo owinjo dwondi jo no to jowaco ni manago lithkoth, aka joman jowaco ni, “Calo malaika oluwo gine!” 
JHN.12.30	To Yesu owaco rijo ni, “K'obedo ri an am'omiyo dwondi jo me oluwo, to riwin. 
JHN.12.31	Ndiri otundo ma thumo banja ri piny me; kendo jadhum ma piny me onyo ibino riemo woko. 
JHN.12.32	K'otiek tiŋan malo wok piny abino ywayo ji je bongan.” [
JHN.12.33	Ameno, go onyutho kiti tho ma go oyido kidho candirok]. 
JHN.12.34	Lwak ji odwoko ni, “Kole Cik mawan waco ni Kristo bino kwo cil gi cil. To idoko iwaco ni Wod Dhano iripo tiŋo malo nedi? Wod Dhano no a ŋa?”
JHN.12.35	Yesu odwoko ni, “Lero no fodi nitie gi win hongo moro ye. Woth win kafodi lero no nitie gi win, ka mudho fodi k'oumo win; kole ŋata wotho i mudho kiŋey kama go com'iye. 
JHN.12.36	Yey win lero no kafodi winigine, ŋey wibedi nyithindho ma lero.” Rumacen munyo Yesu otieko waco gime okidho pondo rijo.
JHN.12.37	Kada Yesu oyido otieko timo ranyuth madongo me i waŋ jo, je fodi jok'oyeyo go. 
JHN.12.38	Gime otimere ama ŋey gima jatuci wac Were, Isaya, owaco wotundi i kare ni,
JHN.12.38	“Rwoth, ŋa m'oyeyo mikwenda ma wakelo? Were onyutho ŋa meni pere?”
JHN.12.39	Riameno jok'onyalo yeyo paka Isaya odoko owaco kaman ni,
JHN.12.40	nike waŋ jo wokiri wonen,
JHN.12.40	paro pajo wokiri woniaŋi gimoro,
JHN.12.40	ŋey jokiri jowonyal gik bongan,
JHN.12.40	ni aboth jo.”
JHN.12.41	Isaya owaco ama rupiri oneno dwoŋ pa Ŋato, aka oluwo kwoŋe.
JHN.12.42	Kad'ameno, jotel pa Joyuda mathoth bende joyeyo Yesu; to paka onwaŋo jolworo Jofarisayo, jok'owaco gino nyatirtir ni aka ŋey wokiri woriem jo woko i kitipa pa jom'oyeyo pa Joyuda. 
JHN.12.43	Ato oyido jomaro foy pa ji loyo foy pa Were.
JHN.12.44	Gikenyo Yesu oluwo gi dwonde ma malo ni, “Nyatoro je ma yeyan kiyeyan kende to yeyo ŋat'ooran bende. 
JHN.12.45	Ŋata nenan meno neno ŋat'ooran bende. 
JHN.12.46	Abino i piny ka paka lero ŋey nyatoro je ma yeyan, wokiri wodoŋ i mudho. 
JHN.12.47	To ka moro winjo mikwenda paran aka kimaki, akithum rigo banja, Ato akibino thumo banja ri piny, to botho piny ayino. 
JHN.12.48	Nitie ŋata bino thumo banja ri nyatoro je ma kweran aka kijol fonji paran; wac m'atieko luwo ama bino bedo jathum rigo banja i ndelo ma rumacen, 
JHN.12.49	rupiri akiluwo gi meni paran won, to Baba am'ooran gim'aripo waco kodi luwo. 
JHN.12.50	Aka aŋeyo nike or pere kelo kwo makirum. Am'omiyo gim'awaco je, awaco paka Baba ooran waco.”
JHN.13.1	Mafodi ndelo ma kalima ma Kadho, k'otundo, Yesu oniaŋ nike hongo pere otundo ma eye i piny wokidhi bongi Bamere. Paka ndir je go oyido omaro jopere i piny ka, omaro jo kiri i gike.
JHN.13.2	Yesu kodi jofonjirok pere oyido jonitie dhower othieno. Aka jwogi oyido otieko ketho paro ma camo ri Yesu sereko i cuny Yuda wod pa Simon Iskariot. 
JHN.13.3	Yesu oŋeyo ni Bamere otieko ketho gimoro je i cinge; go oŋeyo nike owok bongi Were aka onyo go kidho gik bongi Were. 
JHN.13.4	Riameno Yesu oay dhower, olunyo nanga pere ma woko, to tweyo taulo i piere. 
JHN.13.5	Gikenyo okonjo pi moro i besen, to cako lwoko tiendi jofonjirok pere, to yweyo gi taulo ma piere. 
JHN.13.6	Munyo otundo bongi Simon Petero, Simon openjo go ni, “Rwoth, onyo ikidho lwoko tiendan?” 
JHN.13.7	To Yesu odwoko ni, “Pama fodi ikuya gim'atimo, to ibino ŋeyo rumacen.” 
JHN.13.8	Ana Petero, “Ikibino lwoko tiendan kada mathin.” Yesu odwoko ni, “K'akilwoko tiendin meno kere ikinitie kanyacel kodan.” 
JHN.13.9	Simon Petero odwoko ni, “Rwoth onyo ikir'ilwok nyaka tiendan kende, to lwoki ran kiri cingan gi wiyan bende!” 
JHN.13.10	Yesu owaco ni, “Moro je m'otieko lwoki meno otieko lony kwoŋe gipi aka kiyeny lwoki kendo, mitere wolwoki tiende won kende. Wijoje wilony, kwanyo woko ŋat'acel.” 
JHN.13.11	(Yesu onwaŋo otieko ŋeyo ŋata kidho camo rigo sereko, am'omiyo owaco ni, “Wijoje wilony, kwanyo woko ŋat'acel.”)
JHN.13.13	Wilwoŋan ni Jafonji kodi Rwoth, aka witire, kole abedo ameno. 
JHN.13.14	Onyo paka an ma bedo Rwoth mewin odoko Jafonji mewin, awok lwoko tiendi win, wibende wiripo lwoko tiendi jowoti win. 
JHN.13.15	Amiyo win ranen, ŋey wibende witim gim'awok timo riwin. 
JHN.13.16	Adieri awaco riwin, ongoye ŋeca maloyo rwoth pere gi dwoŋ, kendo ongoye jamikwenda madwoŋ loyo ŋat'ooro go. 
JHN.13.17	Paka pama onyo wiŋeyo gigipiny me, ka witimo ameno wibino limo silwany!”
JHN.13.19	Awaco riwin gime pama mafodi k'otimere, aka k'otimere wibino yeyo ni, ‘An ago’. 
JHN.13.20	Adieri awaco riwin, moro je ma jolo nyatoro ma aoro, meno bende jolan aka ŋata jolan, meno bende jolo ŋat'ooran.”
JHN.13.21	Munyo Yesu otieko waco gime, ocako winjo rem i cunye to luwo kamaler ni, “Adieri awaco riwin, ŋat'acel kwoŋ win kidho camo ran sereko.” 
JHN.13.22	Jofonjirok joŋiyere waŋ, munyo jodhier swa kwoŋ ŋata go oyido waco. 
JHN.13.23	Acel kwoŋ jofonjirok ma Yesu omaro, onwaŋo bende obedo kabuti Yesu. 
JHN.13.24	Simon Petero ogwelo ŋato aka owaco ni, “Penji go ŋata go luwo kwoŋe.” 
JHN.13.25	Gikenyo jafonjirok no ocore cegin to thenere kwoŋ Yesu to penjo ni, “Manago ŋa, Rwoth?” 
JHN.13.26	Yesu odwoko ni, “Ŋat'abino pilo mugat i acero t'amiyo go meno a ŋata go.” Gikenyo go okwanyo mugat, opilo, to miyo Yuda, wod pa Simon Iskariot. 
JHN.13.27	Tekin Yuda jolo mugat no, Sitan odonjo kwoŋe. Yesu owaco rigo ni, “Kwaki timo gim'iyiko timo!” 
JHN.13.28	Ongoye dhano kwoŋ jom'oyido jonitie dhower no m'oniaŋ gim'omiyo Yesu owaco rigo ameno. 
JHN.13.29	Paka Yuda am'oyido jamigowa, jofonjirok megi joparo ni Yesu owaco rigo ni wokidhi wonyewi gima jomito ma kalima, kosa ni womiy jocandi gimoro. 
JHN.13.30	Tekin Yuda jolo mugat no, owok woko mayot; aka piny oyido otieko yutho.
JHN.13.31	Munyo Yuda otieko kadho, Yesu owaco ni, “Pama Wod Dhano onyo otieko limo dwoŋ, aka Were bende onyo otieko limo dwoŋ i go. 
JHN.13.32	K'inen Were onyo otieko limo dwoŋ i go, meno Were won gipi ama bino miyo Wode dwoŋ, aka bino timo ameno mayot. 
JHN.13.33	Nyithindho paran, fodi abino bedo ye gi win hongo macek. Wibino rangan, aka bende awaco riwin gim'atieko waco ri Joyuda ni, ‘Wikinyal tundo kama akidh'iye.’ 
JHN.13.34	Amiyo win or manyen ni, mare win. Paka atieko maro win apaka bende wiripo mare. 
JHN.13.35	Ka kisi dhano omaro nyawote, meno aka ji je jobino ŋeyo nike wijofonjirok paran.”
JHN.13.36	Simon Petero openjo ni, “Rwoth, ikidho kune?” Ana Yesu, “Wikinyal luwan kam'akidh'iye gi pama; to rumacen aka wibino luwan.” 
JHN.13.37	Petero openjo ni, “Rwoth, raŋo ma akinyali luwin pama? An ayikere kiri tho rin!” 
JHN.13.38	Yesu odwoko ni, “Iyikere adieri tho ran? Adieri awaco rin, kafodi wod gweno k'okoko, ibino kwedirok kwoŋan didek.”
JHN.14.1	Yesu owaco rijo ni, “Wikiri wirembi kosa wiguti. Yey win Were, aka yeyan win bende. 
JHN.14.2	Kisikin omore i ot pa Baba, aka akidho yiko riwin kabedo. D'akiwaco riwin ama bedi k'obedo adieri. 
JHN.14.3	Aka k'atieko kidho yiko riwin kabedo, abino dwoko t'aomo win, ŋey wibedi kodan kam'anitie iye. 
JHN.14.4	Wiŋeyo kam'akidh'iye kodi royo mere.” 
JHN.14.5	Toma owaco rigo ni, “Rwoth, wakuya kam'ikidh'iye. Wanyalo ŋeyo nedi royo ma tundo korago?” 
JHN.14.6	Yesu odwoko ni, “An aya royo, abedo adieri, kodi kwo; ongoye ŋata bino bongi Baba, ka k'oluwo bongan.” 
JHN.14.7	Owaco rijo ni, “Ka wiŋeyan, meno bende wiŋeyo Baba; aka wok konon onyo wiŋeyo go, aka witieko neno go.”
JHN.14.8	Filipo owaco rigo ni, “Rwoth, nyuthi wan Were Bawan, meno won kende laromo wan.” 
JHN.14.9	Yesu odwoko ni, “Atieko bedo gi win hongo malac ama je, to fodi ikuya an, Filipo? Moro je m'otieko nenan meno otieko neno Baba. To raŋo ma wiwaco ni, ‘Nyuthi wan Were Bawan?’ 
JHN.14.10	Wikiyey, ni anitie i Baba aka Baba ni i An? Wac m'atieko waco riwin, kiwoki bongan an won. Baba ma bedo i an, ama timo tic pere. 
JHN.14.11	Yey win nike anitie i Baba, aka Baba nitie i an. Kak'ameno yey win kada ro tic pere won. 
JHN.14.12	Adieri awaco riwin, moro je ma yeyan bino timo tic ma an atimo, ey, bino timo kiri maloyo me, rupiri akidho bongi Baba. 
JHN.14.13	Aka abino timo gimoro je ma winokway i nyingan; ameno aka ŋey dwoŋ pa Baba wonyuthere i Wode. 
JHN.14.14	Ka wikwayo gimoro je i nyingan abino timo.”
JHN.14.15	“Ka wimaran, wibino mako or paran. 
JHN.14.16	Aka abino kwayo Baba to miyo win Jakony man ma wobedi gi win ndir je, 
JHN.14.17	meno Cuny mar'adieri ma piny kinyal jolo, rupiri kinyal neno go kosa ŋeyo go. To wiŋeyo go, rupiri go nitie gi win aka bino bedo i win.”
JHN.14.18	“Akibino weyo win paka nyithindho kic; abino dwoko bongi win. 
JHN.14.19	I hongo macek piny kilanenan kendo, to wibino nenan; aka paka akwo, wibende wibino kwo. 
JHN.14.20	Ka ndelo no otundo, wibino ŋeyo nike anitie i Baba, aka winitie i an, paka anitie i win.”
JHN.14.21	“Moro je ma jolo or paran aka mako, meno a ŋat'omaran. Baba bino maro ŋat'omaran; aka abende abino maro go to anyuthere rigo.” 
JHN.14.22	Yuda (ki Yuda Iskariot) owaco ni, “Rwoth, onyali bedo nedi nike ibino nyuthere riwan to ki ri piny?” 
JHN.14.23	Yesu odwoko ni, “Nyatoro je m'omaran bino winjo mikwenda paran. Baba bino maro go aka wabino bino bonge to wabedo bonge. 
JHN.14.24	Nyatoro je ma k'omaran kiwinji wac paran. Aka mikwenda ma witieko winjo k'aparan, to wok bongi Baba m'ooran.”
JHN.14.25	“Atieko waco riwin gime je ma fodi anitie gi win. 
JHN.14.26	To Jamiy rieko, Cuny Maleŋ ma Baba bino dhiro i nyingan, bino fonjo win gimoro je aka bino poyo win gimoro je m'atieko waco riwin.”
JHN.14.27	“Siem am'onyo aweyo riwin; amiyo win siem paran; aka akimiy win paka piny miyo. Wikiri wirembi i cuny win; odoko wikiri wibedi gi lworo. 
JHN.14.28	Kole wiwinjo munyo awaco riwin ni, ‘Abino weyo win, t'abino dwoko bongi win.’ Bedi wimaran, di wisangala ni akidho bongi Baba, rupiri go loyan gi dwoŋ. 
JHN.14.29	Ato eno atieko waco riwin pama, mafodi k'otimere, aka k'otimere wibino yeyo. 
JHN.14.30	Onyo akibino medo luwo kodi win mathoth, rupiri jadhum ma piny me bino. Go ongoye gi meni kwoŋan, 
JHN.14.31	to piny je ripo ŋeyo nike amaro Baba; am'omiyo atimo gimoro je ma go ooran. Ere ay win, waeye woko ka.”
JHN.15.1	“Aŋat'abedo yath vini mar'adieri, aka Baba awon ndelo mere. 
JHN.15.2	Go turo woko jangi yath moro je i an ma kinyak, aka sewila to yiko jangi yath je ma nyak ŋey womedi nyak madit. 
JHN.15.3	Pama onyo witieko lony gi wac m'atieko luwo riwin. 
JHN.15.4	Doŋ win i an, aka abende abino doŋ i win; rupiri jangi yath kinyal nyak ka k'omakere gi yath mere. Wibende wikinyal nyak ka wikidoŋ i an.”
JHN.15.5	“Aŋat'abedo yath vini mar'adieri, aka win wibedo jangi yath no. Ŋata doŋ i an, aka abende adoŋ i go, bino nyak madit; ato wikinyal timo gimoro je ma bu an.
JHN.15.6	Nyatoro je ma kidoŋ i an cale jangi yath m'ibolo woko to thwo woko; jangi yen ma cale ameno, icoko kanyacel to ibolo jo i mac, to jowaŋ woko. 
JHN.15.7	Ka widoŋ i an, to wac paran doŋ i win, winyalo kwayo gimoro je ma wiyenyo to ibino miyo win. 
JHN.15.8	Me apaka Baba bino limo dwoŋ: Ka wiwodho gima nyak madit ma nyutho ni wibedo jofonjirok paran. 
JHN.15.9	Amaro win paka Baba omaran; bedi win i mar paran. 
JHN.15.10	Ka wimako or paran, wibino doŋ i mar paran, paka abende amako or pa Baba aka anitie i mar pere.”
JHN.15.11	“Atieko waco riwin gime ŋey kisangala paran wobedi i win, aka kisangala mewin wobedi m'opoŋ. 
JHN.15.12	Me a gim'aoro win timo: Mare win, paka amaro win. 
JHN.15.13	Ongoye mar ma dhano nyalo bedo gine loyo meno ma go nyalo miyo kwo pere ri merin pere. 
JHN.15.14	Wibedo merin paran, ka witimo gim'aoro win. 
JHN.15.15	Akilwoŋ win ni jotic kendo rupiri jatic kiŋey gima rwoth pere timo. Kucel alwoŋo win ni merin, rupiri atieko waco riwin gimoro je ma awinjo bongi Baba. 
JHN.15.16	Wiŋati wikiyeran, aŋat'ayero win aka adimo win ni wikidhi winyak olemo kweth. Meno aka nyaka Baba bino miyo win gimoro je ma winokway go i nyingan. 
JHN.15.17	Am'omiyo, me a gim'aoro win timo: Mare win”.
JHN.15.18	“Ka piny dak win, poyi win nike otelo dakan. 
JHN.15.19	Bedi wibedi ji pa piny, di piny omaro win paka ji pere. To ayero win wok i piny me, aka wikibedo apere; am'omiyo piny dak win. 
JHN.15.20	Poyi win gim'atieko waco riwin, ‘Ŋeca ongoye maloyo rwoth pere gi dwoŋ.’ Ka jolwenyo kodan, jobino lwenyo gi win bende. 
JHN.15.21	To jobino timo riwin gime je rupiri wibedo ji paran; aka jokuya ŋat'ooran. 
JHN.15.22	Bedi akibino t'aluwo gi jo di jongoye gi raco; to pama onyo jongoye gi kagoŋirok kwoŋ reco pajo. 
JHN.15.23	Moro je ma dakan meno dak Baba bende. 
JHN.15.24	Bedi fodi akitimo i dier jo tic m'oyido fodi ongoye ŋat'otimo, di jongoye gi raco; to pama onyo jotieko neno gim'atimo aka jodak wan gi Baba. 
JHN.15.25	Gime obedo ameno, aka ŋey gim'ondiki i Cik pajo wotundi i kare ni, ‘Jodakan nono.’ ”
JHN.15.26	“Ka Jamiy rieko, m'obedo Cuny mar'adieri m'anodhiri riwin, ma loro wok bongi Baba obin, go bino luwo kwoŋan. 
JHN.15.27	Aka win bende, wibino pido ran, rupiri witieko bedo kodan wok i cakirok.”
JHN.16.1	“Awaco riwin gime aka wikiri wiyengere i yeyo mewin. 
JHN.16.2	Jobino riemo win woko i kitipa pa jom'oyeyo pa Joyuda, aka ndir bino tundo ma moro je ma neko win bino paro nike ka timo ameno meno tiyo ri Were. 
JHN.16.3	Jobino timo gigipiny me riwin rupiri jokuya Baba kosa an. 
JHN.16.4	To awaco riwin gime, ni ka ndir mere otundi, wibino poyo nike atieko luwo riwin kwoŋe.”
JHN.16.4	“Akutho akiwaco riwin gime rupiri oyido fodi anitie gi win. 
JHN.16.5	Pama onyo akidho bongi ŋat'ooran, to ongoye kwoŋ win kada ŋata penjan ni, ‘Ikidho yukune?’ 
JHN.16.6	Ato paka onyo atuco riwin gime, rembo onyo opoŋ i cuny win. 
JHN.16.7	To adieri awaco riwin: Bedo gimaber riwin ka akadho, rupiri ka akikadho, Jamiy rieko kilabino bongi win. To k'atieko kadho, nyaka abino dhiro riwin go. 
JHN.16.8	Aka ka go obino, go bino miyo piny ramirok kwoŋ reco, kodi tiro, kodi thumo banja; 
JHN.16.9	kwoŋ reco, rupiri jok'oyeyan; 
JHN.16.10	kwoŋ tiro, rupiri akidho bongi Baba aka odoko wik'onenan; 
JHN.16.11	kwoŋ thumo banja, rupiri jadhum ma piny ka otiek thumo rigo banja.”
JHN.16.12	“Anitie kodi gigipiny man awaca riwin, to gunyo ni fodi wikinyal ciro. 
JHN.16.13	To ka Cuny mar'adieri obin, go bino nyutho win adieri je. Ato go kilaluwo gi i wiye won, to bino waco riwin gima go owinjo, odoko go bino nyutho win kwoŋ gima labino rumacen. 
JHN.16.14	Go bino miyan dwoŋ, rupiri go bino waco riwin gimoro je m'okwanyo bongan. 
JHN.16.15	Gimoro je ma Baba nitie gine meno aparan; am'omiyo atieko waco riwin nike go bino waco riwin gimoro je ma go okwanyo bongan.”
JHN.16.16	“I hongo macek wikibino nenan; to i hongo macek wibino nenan kendo.” 
JHN.16.17	Megi kwoŋ jofonjirok pere jopenjere wegi kendi gin ni, “Gime dwoŋ mere aŋo? Go waco riwan ni, ‘I hongo macek wikibino nenan, to i hongo macek wibino nenan kendo.’ Odoko ni, ‘Rupiri akidho bongi Baba.’ ” 
JHN.16.18	Jomedere gi penjo ni, “Hongo macek me, dwoŋ mere aŋo? Fodi wakiniaŋ gima go luwo kwoŋe?”
JHN.16.19	Yesu oŋeyo nike jomito penjo go, riameno owaco rijo ni, “Onyo wiwegi wipenjere kwoŋ gim'awok waco ni, ‘I hongo macek wikibino nenan, to i hongo macek wibino nenan kendo?’ 
JHN.16.20	Adieri awaco riwin, wibino ywak to wirem, kareno piny sangala. Wibino winjo malith, to winjo malith mewin no bino lokere kisangala. 
JHN.16.21	I hongo ma nywol, dhako winjo litho, rupiri hongo pere ma candirok otundo, to ka otieko nywolo nyathi pere go wiye wil gi litho ca, rupiri go onyo sangala nike nyathi otieko nywole i piny. 
JHN.16.22	Meno apaka bende nitie gi win. Pama onyo wiwinjo litho, t'abino neno win kendo, aka cuny win bino poŋ gi kisangala, kiti kisangala ma moro kinyal mayo win.”
JHN.16.23	“Ka ndelo no otundo wikibino kwayan gimoro. Adieri awaco riwin, Baba bino miyo win gimoro je ma winokway i nyingan. 
JHN.16.24	Gunyo ni fodi wikikwayo gimoro i nyingan, kway win aka wibino limo, ŋey kisangala mewin wobedi m'opoŋ.”
JHN.16.25	“Awaco riwin gigipiny me g'agecin, to ndir bino tundo ma akibino oro agecin kendo, t'abino luwo riwin nyatirtir kwoŋ Baba. 
JHN.16.26	Ka ndir no otundo, wibino kwayo go i nyingan; aka akiwaci ni abino kwayo go gimoro riwin, 
JHN.16.27	rupiri Baba won omaro win rupiri wimaran aka wiyeyo nike awok bongi Were. 
JHN.16.28	Awok bongi Baba t'abino i piny, aka onyo aeye i piny agik kendo bongi Baba.”
JHN.16.29	Gikenyo jofonjirok pere jowaco rigo ni, “Nyaka onyo iluwo nyatirtir, makiweno i agecin. 
JHN.16.30	Nyaka onyo waŋeyo ni iŋeyo gimoro je; ikiyeny moro wopenjin kendo. Me miyo wayeyo nike adieri iwok bongi Were.” 
JHN.16.31	Yesu odwoko jo ni, “Onyo nyaka wiyeyo? 
JHN.16.32	Ndiri bino tundo, aka otieko kiri tundo ma wijoje wibino kedher'iye to dhano je dok peco pere, aka wibino weyan kendan. To akinitie kendan, rupiri Baba nitie kodan. 
JHN.16.33	Atieko waco riwin gime ŋey wibedi i siem i riwirok kodan. Piny bino miyo wicandere. To bedi win miseni! Atieko loyo candirok ma piny!”
JHN.17.1	Munyo Yesu otieko waco gime, oŋiyo polo to waco ni, “Baba, hongo otundo. Miy Wodin dwoŋ, aka ŋey Wodin womiyin dwoŋ. 
JHN.17.2	Kole imiyo go meni kwoŋ ji je, ŋey go womiy joma imiyo go je kwo makirum. 
JHN.17.3	Aka me a kwo makirum: Nike ji jowoŋeyin, Were acel mar'adieri, kendo jowoŋey Yesu Kristo m'ioro. 
JHN.17.4	Atieko nyutho dwoŋ perin i piny; atieko timo tic m'imiyan timo. 
JHN.17.5	Onyo pama, Baba, miyan dwoŋ ruwaŋin, dwoŋ m'oyido anitie gine kodin mafodi k'ocwey piny.”
JHN.17.6	“Atieko miyo nyingin ŋeyirok i waŋ ji m'imiyan wok i piny. Jo oyido jobedo ji perin, to imiyan jo aka jotieko mako wac perin. 
JHN.17.7	Pama onyo joŋeyo ni gimoro je m'imiyan wok bongin, 
JHN.17.8	rupiri amiyo jo mikwenda m'imiyan, aka jojolo; joŋeyo adieri ni awok bongin, aka joyeyo nike iŋat'ioran.”
JHN.17.9	“Akwayo rijo. Akikway ri piny, to ri ji m'imiyan, rupiri jobedo aperin. 
JHN.17.10	Gimoro je m'anigine meno aperin, odoko gimoro je m'initie gine meno aparan, aka atieko limo dwoŋ kwoŋ jo. 
JHN.17.11	Akibino doŋ i piny ka, to jo fodi jonitie i piny ka, to an onyo abino bongin. Baba Maleŋ, kuri jo maber gi meni ma nyingin m'imiyan, ŋey nyaka jowobedi acel paka wan kodin wabedo acel. 
JHN.17.12	I hongo m'onwaŋo an gi jo, akuro jo maber gi meni ma nyingin m'imiyan. Agwoko jo, aka kwoŋ jo ongoye ŋat'orwenyo, kwanyo woko ŋati m'amien oyido ripo podho rigo ŋey gima ndiko waco wotimere. 
JHN.17.13	Onyo pama abino bongin, aka awaco gigipiny me i piny, ŋey jowolimi kisangala paran to poŋ i cuny jo. 
JHN.17.14	Amiyo jo mikwenda perin aka piny odak jo, rupiri jok'obedo ji pa piny paka an bende akibedo dhano pa piny. 
JHN.17.15	Akikway ni ikwany jo woko i piny, to nike ikuri jo maber kwoŋ meni pa ŋatarac. 
JHN.17.16	Paka akibedo dhano pa piny, jo bende jok'obedo ji pa piny. 
JHN.17.17	Lony cuny jo iy'adieri, rupiri wac perin obedo adieri. 
JHN.17.18	Onyo aoro jo i piny paka cango in bende ioran i piny. 
JHN.17.19	Aka ri bero pajo onyo amiyere rin ŋey jo bende jowonyal miyirok iy'adieri.”
JHN.17.20	“Akikway ri jome kende, to ri joma bende joyeyan ro mikwenda pa jome. 
JHN.17.21	Akwayo nike joje jowonyal bedo acel, Baba, paka initie i an aka anitie i in. Jo bende jowobedi i wan, ŋey piny woyeyi nike Iŋat'ioran. 
JHN.17.22	Amiyo jo dwoŋ m'imiyan, ŋey jowobedi acel paka wan kodin wabedo acel; 
JHN.17.23	abedi i jo aka ibedi i an, ŋey jowobedi acel kicutho, aka nyaka piny woŋey ni ioran aka ni imaro jo paka imaran.”
JHN.17.24	“Baba, itieko miyan jo, aka ayenyo jowobedi kodan kam'an'iye, jowonyal neno dwoŋ paran m'imiyan; kole imaran kiri mafodi k'ocwey piny. 
JHN.17.25	Baba M'otire, piny kuya in, t'aŋeyin aka jome joŋeyo nike Iŋat'ioran. 
JHN.17.26	Atieko miyo jo ŋeyin aka abino medo timo ameno, ŋey mar perin m'initie gine ran wobedi i jo, aka awon bende abedi i jo.”
JHN.18.1	Munyo Yesu ocowo kwayo me, oay kodi jofonjirok pere to jokalo jwom Kidiron. Kenyo oyido nitie ndelo moro, to Yesu kodi jofonjirok pere jodonj'iye. 
JHN.18.2	Yuda, jacami sereko, oyido bende oŋeyo kenyo, rupiri ndir madit Yesu onwaŋo otieko bedo kenyo kodi jofonjirok pere. 
JHN.18.3	Ameno Yuda okidho kenyo kodi kitipa pa jolweny kodi jokur moro ma Ot pa Were ma jotel pa jocway ri Were i wi migam kodi Jofarisayo jooro. Jotiŋo mac odingili, talin, gi gilweny. 
JHN.18.4	Yesu oyido oŋeyo gimoro je m'onwaŋo kidho timere kwoŋe. Riameno ocore bongi jo to penjo jo ni, “Wirango ŋa?” 
JHN.18.5	Jodwoko ni, “Yesu Janazareth.” Go odwoko ni, “A an me.”
JHN.18.5	Yuda jacami sereko, onwaŋo ocungo gi jo. 
JHN.18.6	Munyo Yesu owaco rijo ni, “A an me.” Jogik gi yuŋey gin to jooy piny ngulungulu. 
JHN.18.7	Yesu odoko openjo jo ni, “Wirango ŋa won.” Jowaco ni, “Yesu Janazareth.” 
JHN.18.8	Yesu owaco rijo ni, “Atieko waco riwin ni a an me. Ere ka wirangan, weyi win jome jowokadhi.” 
JHN.18.9	Gime otimere ama, ŋey gima ndir no go owaco wotundi i kare ni, “Ongoye kad'acel m'orwenyo kwoŋ joje m'imiyan.” 
JHN.18.10	Simon Petero oyido nitie g'abor; oyuyo to toŋo ŋeca pa jadwoŋ pa jocway ri Were i wi migam, to codo woko ithe maracuc. Nyingi ŋeca no oyido Maliko. 
JHN.18.11	Yesu owaco ri Petero ni, “Dwoki abor i ode! Onyo akir'amadhi agwata ma candirok ma Baba omiyan?”
JHN.18.12	Lwak jolweny kodi jotel pajo kodi Joyuda ma jokur jomako Yesu, jotweyo go, 
JHN.18.13	to jotero go pa Anas m'oyido obedo ba cipa Kaifas, m'oyido jadwoŋ pa jocway ri Were i wi migam i oro no. 
JHN.18.14	Kaifas me ama ndir ca omiyo Joyuda rieko nike oyido ber loyo ka ŋat'acel otho ri ji je.
JHN.18.15	Petero kodi jafonjirok man joluwo Yesu. Paka jafonjirok man no oyido oŋeyere maber gi jadwoŋ pa jocway ri Were i wi migam no, go bende odonjo gi Yesu i diedipo pa jadwoŋ no. 
JHN.18.16	Petero odoŋ woko to cungo cegin gi dhiot. Jafonjirok man, m'oyido oŋeyere maber gi jadwoŋ no, ogik oluwo gi nyako m'oyido kuro dhiot, to rwako Petero. 
JHN.18.17	Nyako m'oyido kuro dhiot owaco ri Petero ni, “In won me k'acel kwoŋ jofonjirok pa ŋato?” Petero odwoko ni, “Be, akibedo.”
JHN.18.18	Piny onwaŋo ŋic, riameno jotic kodi jokur jomoko mac aka onwaŋo jocungo jothoko mac no jooyo. Petero bende okidho to cungo gi jo ka oyo mac.
JHN.18.19	Jadwoŋ pa jocway ri Were i wi migam no openjo Yesu kwoŋ jofonjirok pere kodi fonji pere. 
JHN.18.20	Yesu odwoko ni, “Ndiri je aluwo kamaler ri piny, aka afonjo i kitipa pa jom'oyeyo pa Joyuda kodi i Ot pa Were, kama Joyuda je jocokere iye, aka ongoye gima fodi awaco nyaliŋliŋ. 
JHN.18.21	To raŋo ma wipenjan ameno? Penji win ji ma jotieko winjan. Kole joŋeyo gim'atieko waco rijo.” 
JHN.18.22	Munyo Yesu owaco ama, acel kwoŋ jokur ogoyo lembe g'adhoŋ aka owaco ni, “Inyalo nedi luwo ameno gi jadwoŋ pa jocway ri Were i wi migam?” 
JHN.18.23	Yesu odwoko ni, “K'awaco gimoro marac, nyuthi ginago kamaler. To ka gim'awaco otire, raŋo igoyan?”
JHN.18.24	Gikenyo Anas odhiro go, ma fodi otwey cinge, pa Kaifas, jadwoŋ pa jocway ri Were i wi migam.
JHN.18.25	Petero oyido fodi ocungo kenyo oyo mac. Gikenyo jowote jopenjo go ni, “Ibende ikibedo acel kwoŋ jofonjirok pa ŋato?” To Petero kwedere ni, “Be, akibedo acel kwoŋ jo.” 
JHN.18.26	Acel kwoŋ ŋecin pa jadwoŋ pa jocway ri Were i wi migam, wat pa ŋata Petero oyido ocodo woko ithe ca, oluwo malo ni, “Akinenin bonge i ndelo kaca?” 
JHN.18.27	Petero odoko okwedere to waco ni, “Be.” Piyo piyo no to wod gweno koko.
JHN.18.28	Jokwanyo Yesu i ot pa Kaifas to jotero go i cel pa gavana. Piny onwaŋo obedo odikin worwor. Joyuda jok'odonjo i cel rupiri oyido joyenyo jowokure ma jok'obedo makoc i kite ma cik, ŋey jowocami kalima ma Kadho. 
JHN.18.29	Am'omiyo Pilato owok woko romo gi jo to waco ni, “Banja aŋo ma wiosa jame?” 
JHN.18.30	Jodwoko ni, “Di wakikelo go bongin bedi go k'otimo raco moro.” 
JHN.18.31	Pilato owaco ni, “Wiwegi kwany win go aka winen banja pere i kite ma cik mewin.” Joyuda jodwoko ni, “K'oyey wan neko dhano.” 
JHN.18.32	(Me onyutho adieri gima Yesu onwaŋo otieko waco munyo go nyutho kiti tho ma go latho.) 
JHN.18.33	Pilato ogik i cel to lwoŋo Yesu to penjo go ni, “In i Kere pa Joyuda?” 
JHN.18.34	Yesu odwoko ni, “Penji me wok bongin iwon, kosa joman ama jowaco rin kwoŋan?” 
JHN.18.35	Pilato odwoko ni, “Iparo nike a Jayuda? Kole ji perin wegi kodi jotel pa jocway ri Were i wi migam ama jokelin bongan. Itimo aŋo?” 
JHN.18.36	Yesu owaco ni, “Ker paran k'obedo ma piny ka; bedi ker paran bedi ma piny ka, di joma luwan jolwenyo ma geŋan ma d'akipodho i cingi Joyuda. To, ker paran ki ma piny ka!” 
JHN.18.37	Gikenyo Pilato openjo go ni, “Kere in ibedo kere?” Yesu odwoko ni, “Eno iwaco ni abedo kere. Kole onywolan ri gime aka abino i piny ka luwo ri adieri. Nyatoro je ma tiyere g'adieri winjo dwondan.” 
JHN.18.38	Pilato openjo ni, “Aka adieri meno aŋo?”
JHN.18.38	Gikenyo Pilato ogik woko bongi Joyuda to waco rijo ni, “Akinen banja moro kwoŋ go. 
JHN.18.39	To paka winitie gi cik mewin, ndir je agonyo riwin jatwec moro i hongo ma kalima ma Kadho, wimito agony riwin Kere pa Joyuda?” 
JHN.18.40	Jodwoko go gi koko ni, “Be, ki go! Wamito Baraba!” (Baraba oyido jakwo m'ojoko jo.)
JHN.19.1	Gikenyo Pilato otero Yesu to oro jo cwado go. 
JHN.19.2	Jolweny jodolo thac kudho to joketho i wiye pa junga; joruko rigo kanzu ma rangi ariŋo. 
JHN.19.3	Aka jobino bonge to jowaco ni, “Yindira Kere pa Joyuda!” To jogoyo lembe adhoŋ.
JHN.19.4	Pilato odoko ogik to waco ri lwak ji no ni, “Neni win ee awodho go bongi win, ma miyo win ŋeyo nike akinyalo nwaŋo gima miyan thumo rigo banja.” 
JHN.19.5	Gikenyo owodho Yesu woko munyo oruko junga ma thac okudho kodi kanzu ma rangi ariŋo. Pilato owaco rijo ni, “Neni win! Me a jalago!” 
JHN.19.6	Munyo jotel pa jocway ri Were i wi migam kodi ji pajo joneno go, jokoko ni, “Guri go kwoŋ musalaba! Guri go kwoŋ musalaba!” Pilato owaco rijo ni, “Ere kwany win go wiwegi wiguri go kwoŋ musalaba. Akinen gima d'imiyan athum rigo banja.” 
JHN.19.7	Joyuda jodwoko ni, “Wanitie gi cik ma waco ni, go ripo tho, rupiri go owaco ni go Wod Were.”
JHN.19.8	Munyo Pilato owinjo ameno, lworo omedo mako go. 
JHN.19.9	Go ogik i cel to waco ri Yesu ni, “Iwok kune?” To Yesu k'odwoko go. 
JHN.19.10	Pilato owaco rigo ni, “Ik'oluwi kodan? Ikuya ni anitie gi meni ma gonyin, kosa ma gurin kwoŋ musalaba?” 
JHN.19.11	Yesu odwoko ni, “Initie gi meni kwoŋan nyaka rupiri Were am'omiyin. Am'omiyo ŋat'okelan i cingin ama nigi raco madwoŋ mere.” 
JHN.19.12	Munyo Pilato owinjo ameno omedo bedo g'awanya ma gonyo go. To Joyuda jokoko ni, “K'igonyo jal me meno ikimere kodi Kayisar! Nyatoro je ma waco nike go kere meno jakwor pa Kayisar!” 
JHN.19.13	Munyo Pilato owinjo wac me, otero Yesu woko to bedo piny i kom ma thumo banja kam'ilwoŋo ni, “Kalikondi ma Tele.” (I dhohiburu bedo Gabatha).
JHN.19.14	Oyido cegin sawa aucel m'odieceŋ i ndelo ma yikirok ri kalima ma Kadho. Pilato owaco ri Joyuda ni, “Kere mewin ee!” 
JHN.19.15	Jokoko ni, “Neki go! Guri go kwoŋ musalaba!” Pilato openjo jo ni, “Wimitan agur Kere mewin kwoŋ musalaba?” Jotel pa jocway ri Were i wi migam jodwoko ni, “Kere ma wanitie gine meno a Kayisar kende!” 
JHN.19.16	Gikenyo Pilato oketho Yesu i cingi jo ni wogur kwoŋ musalaba.
JHN.19.16	Gikenyo Yesu obedo i cingi jokur. 
JHN.19.17	Go owok woko munyo otiŋo musalaba pere, to tundo i kabedo m'ilwoŋo ni “Kahanga wic”. (I dhohiburu ilwoŋo ni “Golgotha.”) 
JHN.19.18	Joguro go kenyo kwoŋ musalaba; joguro j'ario man bende kwoŋ musalaba, ŋat'acel yuracuc ŋatiman yuracam pere kareno Yesu obedo diere. 
JHN.19.19	Pilato ondiko wac to oro joketho wi musalaba ni, “YESU JANAZARETH, KERE PA JOYUDA.” 
JHN.19.20	Joyuda mathoth josoma gino, rupiri kam'ogur'iye Yesu kwoŋ musalaba oyido cegin gi tindi. Wac no oyido ondiki i Dhohiburu, Dholatin, kodi Dhogrik. 
JHN.19.21	Jotel pa jocway ri Were i wi migam pa Joyuda jodaŋin ri Pilato ni, “Ikir'indiki ni, ‘Kere pa Joyuda.’ To ndiki ni, ‘Jal me owaco nike, An a Kere pa Joyuda.’ ” 
JHN.19.22	Pilato odwoko ni, “Gim'atieko ndiko meno atieko ndiko.”
JHN.19.23	Munyo jolweny jotieko guro Yesu kwoŋ musalaba, jokwanyo nangin pere, to jopoko adec aŋwen, kisi jalweny otero adec acel. Jokwanyo kanzu bende m'okwoy ma nanga acel, m'ongoye kam'oriw gine. 
JHN.19.24	To Jolweny jowaco ni, “Wakiri wayeci me; ere weyi wagoy kwir wanen ŋat'oteri.” Gime otimere ma miyo gim'ondiki wotundi i kare ni,
JHN.19.24	“Wegi jopokere nangin paran
JHN.19.24	Jogoyo kwir ri kanzu paran.”
JHN.19.24	Aka jolweny jotimo ameno won.
JHN.19.25	Joma oyido jocungo cegin gi musalaba pa Yesu obedo yokimere, nyamin yokimere, Maria cipa Kilopas, kodi Maria ma wok Magdala. 
JHN.19.26	Munyo Yesu oneno yokimere kodi jafonjirok ma go omaro jocungo kenyo, owaco ri yokimere ni, “Dhakodwoŋ, wodin eno.” 
JHN.19.27	To waco ri jafonjirok no ni, “Yokin eno.” Aka wok i hongo no jafonjirok no otero dheno peco pere.
JHN.19.29	Agwata oyido nikenyo m'opoŋ vini mawac; jorwako cangwe i vini no, joketho i jangi yath, to jocwayo rigo i dhoke. 
JHN.19.30	Yesu obilo vini to waco ni “Orumo!” Gikenyo okulo wiye to weyo cunye cot.
JHN.19.31	Gikenyo Joyuda jokwayo Pilato nike wotur tiendi jom'onek t'ikwanyo jo kwoŋ musalaba, rupiri meno oyido ndelo ma yikirok ri Sabato, aka jok'omito ni delkwoŋ jono wobedi kwoŋ musalaba i ndelo ma Sabato, rupiri Sabato obedo ndelo madwoŋ. 
JHN.19.32	Am'omiyo jolweny jokidho to joturo tiendi ŋati marapena kodi apa ŋatiman m'onwaŋo oneki jo kanyacel gi Yesu. 
JHN.19.33	To munyo jotundo bongi Yesu to joneno nike go otieko tho, jok'oturo tiende. 
JHN.19.34	Acel kwoŋ jolweny oroko ŋeti Yesu gi toŋ, to piyo piyo remo gi pi wok. 
JHN.19.35	Ŋat'oneno gime munyo timere oluwo kwoŋe. Wac pere otire, kendo go oŋeyo ni luwo gir'adieri aka ŋey wibende wiyey. 
JHN.19.36	Gime otim nike randik wotundi i kare ni, “Ongoye coko pere kad'acel ma bino tur.” 
JHN.19.37	Aka randik man waco ni, “Ji jobino ŋiyo ŋata jocwowo.”
JHN.19.38	Rumacen, Yozefu, ma Arimatheya, okwayo Pilato ni go wokwany delkwoŋ Yesu. (Yozefu oyido jafonjirok pa Yesu manyaliŋliŋ, rupiri go oyido lworo Joyuda.) Pilato owaco rigo ni go nyalo kwanyo delkwoŋ Yesu; gikenyo Yozefu okidho to kwanyo delkwoŋ Yesu. 
JHN.19.39	Nikodemo bende, ma ndir moro okidho neno Yesu wor, obino, kareno otiŋo gima ŋwe kur cegin kilo piero adek, m'oruw kodi pigi yen man. 
JHN.19.40	Jario me jokwanyo delkwoŋ Yesu to jotweyo i sukin matar gi mo maŋwe kur me i kite ma yikirok pa Joyuda. 
JHN.19.41	Kam'ogur'iye Yesu kwoŋ musalaba oyido nitie ndelo ma di kaliel m'oyido fodi k'oyik'iye nyatoro. 
JHN.19.42	Paka ndelo oyido obedo ma telo Sabato pa Joyuda, aka kaliel onwaŋo nicegin, joyiko Yesu kenyo.
JHN.20.1	I Sabiti odikin worwor, mafodi piny riprip, Maria ma wok Magdala okidho kaliel to neno ni oŋil woko tele ma dhok kaliel. 
JHN.20.2	Go oringo to kidho bongi Simon Petero kodi jafonjirok man ma Yesu omaro, to waco rijo ni, “Jokwanyo woko Rwoth i kaliel aka wakuya kam'oketh'iye go!” 
JHN.20.3	Gikenyo Petero gi jafonjirok man no joay to jokidho i kaliel. 
JHN.20.4	Jario no oyido joringo, to jafonjirok man no odwire oyombo Petero to telo tundo i kaliel. 
JHN.20.5	Go oluŋere to neno sukin ama odoŋ, to k'odonjo i iye. 
JHN.20.6	Simon Petero oluwo go cen to donjo i kaliel, to neno sukin no kenyo, 
JHN.20.7	kodi nanga m'onwaŋo otwey gine wiy Yesu m'odole gicen kakende. 
JHN.20.8	Gikenyo, jafonjirok, m'otelo tundo i kaliel bende odonjo to neno to yeyo. 
JHN.20.9	(Jono fodi oyido jok'oniaŋ odoco kwoŋ randik ma waco ni go ripo cerino). 
JHN.20.10	Gikenyo jofonjirok no jodok peco pajo.
JHN.20.11	Maria ocungo munyo ywak dho thengi kaliel; 
JHN.20.12	gikenyo go oneno jomalaika ario kenyo, i nangin matar, ma jobedo piny kam'onwaŋo oketh'iye delkwoŋ Yesu, acel yuwiye, man yu tiende. 
JHN.20.13	Jopenjo go ni, “Dhakodwoŋ, iywaki aŋo?” Go odwoko ni, “Jokwanyo Rwoth paran, aka akuya kama joketh'iye go!” 
JHN.20.14	Munyo go otieko waco ameno, go owire to neno Yesu ocungo kenyo; to k'oŋeyo ni manago Yesu. 
JHN.20.15	Yesu openjo go ni, “Dhakodwoŋ, raŋo iywaki. Raŋo ŋa?” Paka dheno oparo ni meno won ndelo, owaco rigo ni, “K'iŋati ikwanyo go, jadwoŋ, waci ran kam'iketh'iye go akidhi aom go.” 
JHN.20.16	Yesu owaco rigo ni, “Maria!” Go owire yubonge to waco gi Dhohiburu ni, “Raboni!” (Dwoŋ mere ni Jafonji.) 
JHN.20.17	Yesu owaco rigo ni, “Ikir'imakan rupiri fodi akigiki bongi Baba. To kidhi bongi wutmera iwaci rijo ni akidho malo bongi Baba ma Bawin, Were paran ma Were mewin.” 
JHN.20.18	Gikenyo Maria Magadalina owaco ri jofonjirok pere ni, “Atieko neno Rwoth.” To liesa rijo gima Yesu owaco rigo je.
JHN.20.19	Munyo piny oumere i ndelo ma Sabiti no, jofonjirok oyido jocokere kanyacel kareno jocego thigin, rupiri oyido jolworo Joyuda. Gikenyo Yesu obino to cungo i dier jo to waco ni, “Siem wobedi kodi win.” 
JHN.20.20	Munyo go otieko waco ameno, onyutho jo cinge gi ŋete. Jofonjirok kisangala opoŋ i cuny jo munyo joneno Rwoth. 
JHN.20.21	Gikenyo Yesu odoko owaco rijo ni, “Siem wobedi kodi win. Paka Baba ooran abende aoro win.” 
JHN.20.22	Go owaco gime to kudho jo gi luya to waco ni, “Limi win Cuny Maleŋ. 
JHN.20.23	Reco pa ji ma winocwaki rijo, ibino cwako rijo; to reco pa ji ma wik'ocwaki rijo bende k'ocwaki rijo.”
JHN.20.24	Acel kwoŋ jofonjirok, Toma (m'ilwoŋo ni Rut) onwaŋo ongoye bongi jo munyo Yesu obino. 
JHN.20.25	To jofonjirok wadi jowaci rigo ni, “Watieko neno Rwoth!” Toma owaco rijo ni, “K'akineno waŋpoyo ma musumal oweyo i cinge, t'arwako lwetan kama musumal odonj'iye i ŋete, ak'oyey.”
JHN.20.26	Munyo ndelo abirio okadho, jofonjirok oyido jonitie kanyacel kendo, aka Toma oyido nigi jo. Thigin je oyido ocegi, to Yesu obino to cungo i dier jo to waco rijo ni, “Siem wobedi gi win.” 
JHN.20.27	Gikenyo go owaco ri Toma ni, “Rwaki lwetin ka, aka neni cingan; odoko keli cingin irwaki i ŋetan bende. Ikir'ibedi gi kiganagana, to bedi gi yeyo ayin!” 
JHN.20.28	Toma odwoko ni, “Rwoth paran kendo Were paran!” 
JHN.20.29	Yesu owaco rigo ni, “Onyo iyeyo rupiri itieko nenan? Josilwany a joma yeyo kada mafodi jok'onenan!”
JHN.20.30	Yesu otimo ranyuth man kweth ruwaŋ jofonjirok pere ma k'ondiki i kitawo me. 
JHN.20.31	To me ondiki aka ŋey wiyey ni Yesu obedo Kristo, Wod Were, aka ni yeyo gime winyal limo kwo makirum i nyingi go!
JHN.21.1	Rumacen, Yesu onyuthere kendo ri jofonjirok pere dho wakawaka ma Tiberia. Me apaka go otimo. 
JHN.21.2	Simon Petero, Toma (m'ilwoŋo ni Rut), Nathanel (ma wok Kana i Galili) wot Zebedayo kodi jofonjirok pa Yesu man jario je oyido jo ni kanyacel. 
JHN.21.3	Simon Petero owaco rijo ni, “Akidho kitoga.” Jowaco ni, “Wabino kidho kodin.” Ameno jodonjo i ye, to wor no gipi jok'omako gimoro. 
JHN.21.4	Munyo ceŋ gulo, Yesu ocungo dho thengi pi, to jofonjirok jok'oŋeyo ni manago Yesu. 
JHN.21.5	Gikenyo go owaco rijo ni, “Yac me, witieko mako ye gimoro?” Jodwoko ni, “Ongoye gimoro.” 
JHN.21.6	Go owaco rijo ni, “Bol win bwo mewin yuthengi ye maracuc aka wibino mako gimoro.” Gikenyo jobolo bwo pajo, to jok'onyalo wodho ro thotho pa rec. 
JHN.21.7	Jafonjirok ma Yesu omaro owaco ni, “manago Rwoth!” Munyo Simon Petero owinjo ni manago Rwoth, otweyere gi nanga pere ma woko (rupiri oyido olunyo woko nangin pere), to por i pi. 
JHN.21.8	Jofonjirok m'odoŋ jobino dho geŋin gi ye to joywayo bwo ma rec opoŋ'iye, rupiri onwaŋo jokini bor gi geŋin kam'othwo, to oyido romo cegin mita miya acel kende. 
JHN.21.9	Munyo jotundo wi geŋin joneno cuk mac m'okur kenyo gi rec i wiye kodi mugat. 
JHN.21.10	Gikenyo Yesu owaco ri jofonjirok pere ni, “Keli win rec moro ma witieko mako.” 
JHN.21.11	Simon Petero odonjo i ye to kelo bwo wi geŋin, m'opoŋ'iye rec madongo miya adek gi piero abic g'adek; to kad'oyido rec dit ameno, je bwo k'oyec. 
JHN.21.12	Yesu owaco rijo ni, “Biye cemi win.” Ongoye kada ŋat'acel kwoŋ jofonjirok m'obedo gi miseni ma penjo go ni, “In iŋa?” Ato oyido joŋeyo ni manago Rwoth. 
JHN.21.13	Gikenyo Yesu okidho, okwanyo mugat no, to miyo jo, to timo ameno bende gi rec.
JHN.21.14	Me oyido hongo mar'adek ma Yesu onyuther'iye ri jofonjirok pere munyo otieko cerino kwoŋ jom'otho.
JHN.21.15	Munyo jotieko cemo, Yesu openjo Simon Petero ni, “Simon, wod Yona, imaran loyo jome?” Go odwoko ni, “Ey Rwoth, iŋeyo nike amarin.” Yesu owaco rigo ni, “Pidhi nyithindhi rombo paran.” 
JHN.21.16	Ma dirio Yesu odoko openjo go ni, “Simon wod Yohana, imaran?” Go odwoko ni, “Ey Rwoth, iŋeyo paka amarin.” Yesu owaco rigo ni, “Kway rombo paran.” 
JHN.21.17	Ma didek Yesu odoko omedo penjo go ni, “Simon wod Yohana, imaran?” Gikenyo Petero cunye oramo, rupiri Yesu openjo go ma didek ni, “Imaran?” Ameno odwoko go ni, “Rwoth, kole iŋeyo gimoro je, iŋeyo paka amarin.” Yesu owaco rigo ni, “Pidhi rombo paran. 
JHN.21.18	Adieri awaco rin, munyo fodi ithin onwaŋo iwon irukere t'ikidho kam'iyenyo je; to ka iti ibino rieyo cingin ŋatiman ama worukin to terin kama d'ikimito kidh'iye.” 
JHN.21.19	(Ameno Yesu owaco ama ma nyutho paka Petero d'otho ma miyo Were dwoŋ.) Gikenyo Yesu owaco rigo ni, “Luwan.”
JHN.21.20	Petero owire to neno jafonjirok man luwo jo ma Yesu omaro, ma ndir ca othenere bongi Yesu dhower to penjo ni, “Rwoth, ŋata kidho camo rin sereko?” 
JHN.21.21	Munyo Petero oneno go, openjo Yesu ni, “Rwoth, to ŋatin?” 
JHN.21.22	Yesu odwoko go ni, “K'amito ni ŋato wokwo cuka anodwoki, meno mako kwoŋin? Luwan ayino!” 
JHN.21.23	Gikenyo wac onyay i dier jofonjirok pa Yesu nike jafonjirok no k'otho. To Yesu k'owaco nike go k'otho; go owaco nike, “K'amito ni go wokwo cuka anodwoki, meno mako kwoŋin?”
JHN.21.24	Go a jafonjirok ma luwo kwoŋ gigipiny me, aka ama ondiko gigipiny me; aka waŋeyo nike gima go ondiko obedo adieri.
JHN.21.25	Onyo, nitie gigipiny man kweth ma Yesu otimo. Bedi ndiki je acel acele, aparo nike piny gipi di k'onyalo tiŋo kitawin mere.
ACT.1.2	cuka ndelo m'oter'iye go i polo. Aka gi meni pa Cuny Maleŋ, omiyo jomoor pere ma go oyero or. 
ACT.1.3	Go onyutho jo i yo madit paka go onyo kwo, munyo otieko candirok to tho; aka i hongo ma ndelo piero aŋwen gipi obedo munyo menyere rijo aka luwo rijo kwoŋ Ker pa Were; 
ACT.1.4	aka go omiyo jo or munyo nitie dhower gi jo ni, “Wikiri wieye Yerusalem; to kuri win gikenyo mic ma Were Baba ociko ma witieko winjo. 
ACT.1.5	Ato batisimo pa Yohana obedo gi pi, to wibino limo batisimo gi Cuny Maleŋ mafodi ndelo k'okadho mathoth.”
ACT.1.6	Aka jom'oyido jobino kenyo jopenjo go ni; “Rwoth, imito dwoko dhum i cingi Isiraili pama?” 
ACT.1.7	Yesu owaco rijo ni, k'obedo tic mewin ŋeyo ndir kodi hongo ma Baba won oyiko gi meni pere; 
ACT.1.8	to wibino nwaŋo meni ka Cuny Maleŋ otieko loro kwoŋ win; aka wibino bedo jokony ma ridho wac paran i Yerusalem kodi i Yuda gipi, i Samaria, kodi i witum je ma piny. 
ACT.1.9	Munyo otieko waco ameno, joneno paka otiŋ go t'itero malo, cuka pondeponde oumo go ma jokinen. 
ACT.1.10	Aka munyo fodi joyaro waŋ gin malo munyo joneno paka go kadho, piyo piyo j'ario ma joruko nangin matar jocungo kabuti jo. 
ACT.1.11	Jopenjo ni, “Win ji ma Galili, raŋo ma wicungo wiŋiyo polo? Kole Yesu me, ma okwany bongi win t'itero i polo, bino dwoko i piny ka i kite no won, paka wiwok neno go munyo kadho i polo.”
ACT.1.12	Gikenyo jomoor jogik Yerusalem munyo jowok wi got Oliv, ma romo cegin adec mayiro wok i tindi. 
ACT.1.13	Jodonjo Yerusalem aka joidho malo i ot m'onwaŋo jobed'iye; Petero, Yohana, Yakobo kodi Andereya, Filipo gi Toma, Batholomayo kodi Matayo, Yakobo wod pa Alfayo, Simon ma jalweny ri piny pere, kodi Yuda wod pa Yakobo. 
ACT.1.14	Joje jocokere kanyacel i bwora to jokwayo adhik, kanyacel gi mon, kodi Maria min Yesu, kodi wutmin Yesu.
ACT.1.15	Munyo ndelo okadho manok, romo pa jom'oyeyo obedo (ma romo ji cegin miya acel), to Petero cungo to luwo. 
ACT.1.16	Owaco ni, “Wutmera, ndiko oyido ripo wotundi i kare kwoŋ gima Cuny Maleŋ, munyo luwo gi dhok Daudi, owaco con kwoŋ Yuda m'otelo ji munyo jobino mako Yesu. 
ACT.1.17	Yuda oyido jakweth mawan, rupiri oyido oyer go bende i tic mawan.”
ACT.1.19	Ji je ma jobedo Yerusalem jowinjo gino, aka i dhodhok pajo wegi jolwoŋo ndelo no ni Akeldama, dwoŋ mere ni, “Ndelo ma Remo.”)
ACT.1.20	“Weyi ot pere wodoŋ nono, aka moro wokiri wobed'iye.”
ACT.1.20	Kendo ni,
ACT.1.20	“Weyi ŋatiman woter kabedo pere.”
ACT.1.22	wok i ndir ma Yohana oyido miyo batisimo tundo ceŋ m'okwany'iye go bongi wan t'itero go malo, ama ripo bedo jakony m'oneno gi wan cerino pere. 
ACT.1.23	Gikenyo to joketho j'ario ruwaŋ jo: Yozefu m'ilwoŋo ni Barsaba, m'ocwok nyinge ni Yusito, kodi Matias. 
ACT.1.24	Aka jokwayo Were munyo jowaco ni, “Rwoth, iŋeyo cuny dhano je, nyuthi wan acel kwoŋ jario me, ŋat'iyero 
ACT.1.25	ni woter tic paka acel kwoŋ jomoor, i kabedo ma Yuda oweyo to kidho kapere.” 
ACT.1.26	To jobolo rijo kwir, to Matias loyo; t'iketho go i kitipa pa jomoor apar g'acel.
ACT.2.2	Gikenyo derino owok i polo m'ocalo koyo ma kudho, to poŋo ot gipi m'onwaŋo jontie iye. 
ACT.2.3	Aka joneno gima cale lew mac m'otiakere; dhano je lew mac no ogeyo. 
ACT.2.4	Cuny Maleŋ opoŋ kwoŋ jo to jocako luwo dhodhok m'opokere, paka Cuny Maleŋ omiyo jo luwo.
ACT.2.5	I Yerusalem onwaŋo nitie Joyuda ma jomaro Were ma jowok i thenge je ma piny. 
ACT.2.6	Munyo jowinjo derino no, lwak ji jocokere kanyacel; joje jouro, rupiri kisi dhano owinjo joluwo dhodhok pere won. 
ACT.2.7	I dhier kodi i uro jopenjo ni, “Ji ma joluwo ni je ki Jogalili? 
ACT.2.8	To nedi ma kisi dhano je kwoŋ wan winjo joluwo dhodhok mawan won? 
ACT.2.9	Jomegi kwoŋ wan jowok Pathia, Mediya kodi Elam; Mesopotamia, Yuda kodi Kapadosia; Ponto kodi Asia, 
ACT.2.10	Firigiya gi Pamfilia, Misir kodi adec ma Libia cegin gi Sireno; jomegi kwoŋ wan jowok Roma; 
ACT.2.11	Joyuda kodi joma bu Were ma jowire i dini pa Joyuda, jomegi kwoŋ wan jowok Kirete kodi piny pa Jowarabu ma wajoje wawinjo joluwo dhodhok mawan kwoŋ gigipiny madongo ma Were otimo.” 
ACT.2.12	I dhier madwoŋ gi uro, jomena penjirok wegi kendi gin ni, “Gime dwoŋ mere aŋo?” 
ACT.2.13	To joman jonyero jom'oyeyo, munyo jowaco ni, “Ji me jomer ayin!”
ACT.2.14	Petero ocungo gi jomoor apar g'acel to luwo ri lwak ji gi derino madwoŋ ama: Ji ma Yuda jowotan gi wijoje ma wibedo Yerusalem, cik win ithi win awaci riwin thenethene ma gime. 
ACT.2.15	Jome jok'omer gi vini paka wiparo; pama nyaka sawa adek won m'odikin. 
ACT.2.16	Kucel, me a gima jatuci wac Were Yowel cango oluwo kwoŋe.
ACT.2.17	Abino konjo Cuny paran kwoŋ ji je;
ACT.2.17	wot win gi nyigi win jobino tuco wac Were,
ACT.2.17	nyithindho mewin mayac ma soye jobino limo menyirok,
ACT.2.17	aka jom'oti i dier win jobino leko lek.
ACT.2.18	Ey, kwoŋ ŋecin paran, cwo gi mon, kodi ŋecin
ACT.2.18	abino konjo Cuny paran i ndelo no,
ACT.2.18	aka jobino tuco wac paran.
ACT.2.19	Abino timo gir'aura i hongo malo
ACT.2.19	kodi ranyuth m'omore i piny,
ACT.2.19	remo kodi mac kodi yiro m'otwere bino bedo;
ACT.2.20	Waŋceŋ bino lokere macol
ACT.2.20	aka dwe bino bokere pa remo,
ACT.2.20	mafodi ndelo pa Rwoth madwoŋ m'oasere k'otundo.
ACT.2.21	Aka bino bedo ni nyatoro je m'olwoŋ nyingi Rwoth bino both.
ACT.2.22	Win Joisiraili, ciki win ithi win wiwinji gime: Yesu Janazareth onwaŋo obedo dhano ma Were oyero ni wotim gir'aura, kodi gidhier kodi ranyuth m'omore i dier win; aka wiwegi wiŋeyo gime, rupiri otimere bongi win won ka. 
ACT.2.23	Were, i mito pere gi rieko pere, onwaŋo otieko yiko con nike bino ketho Yesu me i cingi win; am'omiyo wineko go munyo wiketho ji mareco to joguro go kwoŋ musalaba. 
ACT.2.24	To Were ocerino go kwoŋ jom'otho; okwanyo go woko i litho ma tho, rupiri onwaŋo kinyalere nike tho wotwey go. 
ACT.2.25	Kole Daudi cango oluwo kwoŋe ama:
ACT.2.25	Aneno Rwoth i waŋan hongo je,
ACT.2.25	rupiri go nitie yuracuc paran ŋey akir'ayengere.
ACT.2.26	Am'omiyo cunyan osangala,
ACT.2.26	aka kisangala opoŋ i wac paran.
ACT.2.26	Aka delkwoŋan bende bino bedo gi geno madwoŋ.
ACT.2.27	Rupiri ikibino weyo cunyan i piny pa jom'otho.
ACT.2.27	Odoko ikibino weyo Maleŋ perin wotopi woko.
ACT.2.28	Itieko nyuthan royo ma kwo,
ACT.2.28	aka bedo perin kabutan bino poŋo kisangala i cunyan.
ACT.2.29	Wutmera, weyi awaci riwin kamaler kwoŋ kwari wan Daudi, m'otho t'iyiko, aka kaliel pere fodi nigi wan kiri konon me. 
ACT.2.30	Go oyido obedo jatuci wac Were, aka oŋeyo cikirok ma Were otimo gine: Were okwoŋere nike bino ketho nyakwar Daudi acel wolunji kom ma dhum pere. 
ACT.2.31	Daudi oneno gima Were oyido kidho timo, am'omiyo oluwo kwoŋ cerino pa Kristo munyo waco ni,
ACT.2.31	K'owey go i piny pa jom'otho,
ACT.2.31	aka delkwoŋe k'otopi.
ACT.2.32	Were ocerino Yesu me kwoŋ jom'otho; aka wajoje wabedo jokony i wac me. 
ACT.2.33	Otiek tiŋo go malo yuracuc pa Were aka onyo walimo bonge Cuny Maleŋ paka Bamere ociko; aka gim'onyo pama wineno aka odoko wiwinjo me, obedo mic pere ma go okonjo kwoŋ wan. 
ACT.2.34	Kole Daudi won k'okidho malo i polo, to owaco ni,
ACT.2.34	Rwoth owaco ri Rwoth paran ni,
ACT.2.34	Bedi yuracuc paran
ACT.2.35	cuka anoloki jokwor perin
ACT.2.35	paka kasik m'ijeng'iye tiendin.
ACT.2.36	Am'omiyo ji ma Isiraili, joripo ŋeyo adieri ni manago Yesu, ma wiguro kwoŋ musalaba, ama Were oloko Rwoth kodi Kristo!
ACT.2.37	Munyo jowinjo gime, cuny jo oramo jo swa, to jopenjo Petero kodi jomoor man ni, “Wutmin wan wanotim aŋo?” 
ACT.2.38	Petero odwoko jo ni, “Ŋuti win reco mewin, obatisa win i nyingi Yesu Kristo, wocwaki reco mewin, aka wibino limo mic ma Cuny Maleŋ. 
ACT.2.39	Kole cikirok me obedo riwin kodi nyithindho mewin kodi ji je ma jonitie bor, ji je ma Were lwoŋo bonge.” 
ACT.2.40	Petero oluwo rijo aka oruma jo gi wac man madit munyo medo jo miseni ni, “Bothi win kwoŋ ndir ma pama m'opoŋ gi reco me!” 
ACT.2.41	Ameno ji mathoth ma joyeyo mikwenda pere obatisa jo; ji ma romo gana adek jomedere i kweth pajo i ndelo no. 
ACT.2.42	Aka jocwire kwoŋ fonji pa jomoor munyo jobedo i kweth acel, i cemo kodi i kwayo. 
ACT.2.43	Lworo opoŋ i cuny kisi dhano, aka jomoor jotimo gir'aura kodi ranyuth madit. 
ACT.2.44	Jom'oyeyo je jobedo kanyacel aka jotimo gimoro je kanyacel. 
ACT.2.45	Aka jotana gigipiny kodi lim pajo, to jopoko gim'owok'iye i dier gin paka kisi dhano oyenyo. 
ACT.2.46	Bin kisi ndelo jokidho romo kanyacel i Ot pa Were, odoko jocemo kanyacel i udi pajo gi kisangala kodi cuny jo maber, 
ACT.2.47	munyo jopako Were aka ji je oyido jofoyo jo. Ameno Rwoth omedo welo pajo gi jom'oyido ibotho jo kisi ndelo.
ACT.3.1	Ndelo moro Petero kodi Yohana oyido jokidho i Ot pa Were sawa abuŋwen m'othieno, i hongo ma kwayo. 
ACT.3.2	Kenyo, dho Waŋkac Maŋon, paka oyido ilwoŋo, oyido nitie dhano m'oŋol wok i nywolirok pere. Ndiri je bin itiŋo atiŋa ŋato aka ikelo go dho waŋkac me kwayo pesa bongi joma donjo i Ot pa Were. 
ACT.3.3	Munyo go oneno Petero kodi Yohana jodonjo, okwayo jo ni jowomiy ye go gimoro. 
ACT.3.4	Joŋiyo go nyatirtir to Petero waco ni, “Ŋiy wan!” 
ACT.3.5	Gikenyo go oŋiyo jo, munyo geno limo gimoro bongi jo. 
ACT.3.6	Aka Petero owaco rigo ni, “Angoye gi zahabu kosa feza, t'abino miyin gima an gine. I nyingi Yesu Kristo ma Nazareth, aorin ni woth!” 
ACT.3.7	Gikenyo Petero omako cinge maracuc to konyo go to ay malo. Piyo piyo no olenge tiendi jalo kodi odondo je jobedo m'ocwiny; 
ACT.3.8	go opor malo, ocungo gi tiende to cako kisedela gi woth. Gikenyo go odonjo i Ot pa Were gi jo, munyo wotho aka por malo gi pako Were. 
ACT.3.9	Lwak ji je joneno go munyo wotho aka pako Were. 
ACT.3.10	Aka munyo joŋeyo ni meno jakwac ma yado bedo dho Waŋkac Maŋon ma Ot pa Were, jouro swa aka jobedo gi dhier kwoŋ gim'otimere rigo.
ACT.3.11	Munyo fodi jalo ocwire kwoŋ Petero gi Yohana, ji je jodhier aka joringo bongi jo I Kalikondi pa Solomon, paka oyido ilwoŋo. 
ACT.3.12	Munyo Petero oneno gime, owaco rijo ni, “Ji ma Isiraili raŋo ma wiuro gime, kosa raŋo ma wicomo waŋ win kwoŋ wan? Wiparo nike gi meni mawan won, kosa ni rupiri waŋeyo lamo Were maber am'omiyo ŋatin wotho? 
ACT.3.13	Kole Were pa Abraham, Isaka, kodi Yakobo, Were pa kwarere mawan, am'omiyo Yesu Jatic pere dwoŋ. Wibolo go i cingi jodhum aka wikwedo go ruwaŋ Pilato, kada munyo Pilato onwaŋo otieko ridho gunyo go. 
ACT.3.14	Kole go oyido leŋ aka ber, to wikwero go, kucel wikwayo Pilato ni wogonyi riwin janek ayino. 
ACT.3.15	Wineko Won kwo, to Were cerino go kwoŋ jom'otho; aka wabedo jokony ma joneno gime. 
ACT.3.16	Kole nyingi Yesu kodi yeyo kwoŋ nyinge am'omiyo jal ma wiŋeyo me kilam ama ruwaŋ wijoje.”
ACT.3.17	“Onyo pama, wutmera, aŋeyo nike gima win kodi jotel mewin witimo ri Yesu obedo gima witimo ma wikuya. 
ACT.3.18	Me a gima Were cango owaco gi i dhok jotuci wac pere ni Kristo ripo candere; aka am'omiyo gino otimere adieri i royo me. 
ACT.3.19	Am'omiyo, ŋuti win reco mewin wigik bongi Were, ŋey reco mewin worey woko, aka ŋey hongo ma kelo lothi manyen wok bongi Rwoth wobin riwin, 
ACT.3.20	aka go wodhiri riwin Kristo, ma go otieko yero riwin, m'obedo Yesu. 
ACT.3.21	Go ripo doŋ i polo cuka ndir otundi ma Were odwok'iye gigipiny je i kare, paka Were owaco gi i dhok jotuci wac pere ma cango con. 
ACT.3.22	Kole Musa cango owaco ni, ‘Rwoth Were mewin bino dhiro riwin jatuci wac Were ma bino wok kwoŋ ji mewin won paka odhiran bongi win ama. Wiripo ciko ithi win wiwinji gimoro je ma go owaci riwin. 
ACT.3.23	Nyatoro je ma k'owinji wac pere, ibino kwanyo go woko kwoŋ ji pa Were to ireyo go woko.’ 
ACT.3.24	To jotuci wac Were je wok kwoŋ Samwiri kodi jom'oluwo ŋeye joje ma jobedo gi mikwenda, bende joluwo kwoŋ ndelo agono. 
ACT.3.25	Aka wibedo jolunji gima jotuci wac Were cango joluwo kwoŋe i cikirok ma Were otimo gi kwarere mewin, munyo owaco ri Abraham ni, Abino miyo ji je ma piny silwany wok kwoŋ kodhi perin. 
ACT.3.26	Am'omiyo Were oyero aka okutho open dhiro jatic pere bongi win won, womiy win silwany munyo wiro wijoje ni wieye woko i yo mewin mareco.”
ACT.4.1	Munyo Petero gi Yohana oyido fodi joluwo ri ji, jocway ri Were i wi migam, jotel pa jokur ma Ot pa Were, kodi Josadukayo jobino to jobwoko jo. 
ACT.4.2	Nge oyido omako jo ni rupiri jomoor ario no oyido jofonjo ji nike otiek cerino Yesu kwoŋ jom'otho, ma nyutho nike jom'otho jobino cerino. 
ACT.4.3	Ameno jomako jo to jobolo jo i od twec cuka yawere mere, paka piny oyido otieko yutho. 
ACT.4.4	To ji mathoth ma jowinjo mikwenda no joyeyo rigin, aka welo pa cwo omedere otundo cegin gana abic.
ACT.4.5	Yawere mere jodhum kodi jotel pa Joyuda, kodi Jondiko jocokere Yerusalem, 
ACT.4.6	kodi Anas, jadwoŋ pa jocway ri Were i wi migam, kodi Kaifas, kodi Yohana, kodi Alekizanda, kodi ji je m'oyido jokweth ma nono pa jotel pa jocway ri Were i wi migam. 
ACT.4.7	Jomiyo jomoor no cungo i dier jo aka jopenjo jo ni, “Witimo gime nedi?” 
ACT.4.8	Gikenyo munyo Cuny Maleŋ opoŋ kwoŋ Petero, odwoko ni, “Jodhum kodi jotel pa ji, 
ACT.4.9	k'inen konon wipenjo wan kwoŋ bero m'otimi ri ŋat'oŋol kodi paka obedo maber, 
ACT.4.10	ber wijoje wiŋeyi, aka ji je ma Isiraili jowoŋey, nike ŋati me cungo ruwaŋ win m'olama adieri ro meni pa Yesu Kristo Janazareth ma wiguro kwoŋ musalaba aka Were ocerino go kwoŋ jom'otho. 
ACT.4.11	Yesu won a ŋata ndiko luwo kwoŋe ama.”
ACT.4.11	“Kole tele won ma jogeto jocayo ni bukony,
ACT.4.11	am'olokere tele ma thielo kindi ot.”
ACT.4.12	“Aka both kinwaŋere bongi ŋatiman, rupiri ongoye nyingi nyatoro man je i piny gipi, ma Were omiyo ji, ma waripo nwaŋ'iye both.”
ACT.4.13	Jokweth ma pido jodhier munyo joneno miseni pa Petero gi Yohana, gi ŋeyo nike me ji moro ma jok'ofonjere kada. Gikenyo joniaŋ nike jome yado jobedo bongi Yesu. 
ACT.4.14	To onwaŋo ongoye gimoro ma di jonyal waco, rupiri joneno jal m'obothi no ocungo kenyo gi Petero gi Yohana. 
ACT.4.15	Am'omiyo jowaco ri Petero gin ni jowoeye i kapido, to jocako kikaŋasa wac wegi kendi gin. 
ACT.4.16	Jopenjere ni, “Wanotim aŋo gi jome? Dhano je ma Yerusalem oŋeyo nike jome jotieko timo gir'aura madwoŋ me, aka wakinyali kwero. 
ACT.4.17	To ma geŋo wac me medo nyay i dier ji, weyi wawaci rijo nike kiri jowomedi luwo kendo ri nyatoro je i nyingi ŋato.” 
ACT.4.18	Gikenyo jolwoŋo jo dwoko aka jociko jo teltel ni kiri jowofonji i nyingi Yesu.
ACT.4.19	To Petero gi Yohana jodwoko ni, “Wiwegi thum win gim'otire atima ruwaŋ Were, winjo win, kosa winjo Were; 
ACT.4.20	rupiri wakinyali weyo luwo kwoŋ gima wawegi watieko neno gi winjo.” 
ACT.4.21	Jopido jomedo bwoko jo gi meni swa, to joweyo jo jokadho. Jok'oneno yo ma di jomiyo gine jario no gir'acula, rupiri ji je oyido jopako Were kwoŋ gim'otimere. 
ACT.4.22	Aka ŋata gir'aura ma both otimere kwoŋe no oyido kalo oro piero aŋwen.
ACT.4.23	Tekin itieko weyo jo, Petero gi Yohana jogik i kweth pajo to jowaco ri jowot gin gima jotel pa jocway ri Were i wi migam kodi jotel pa ji jowaco. 
ACT.4.24	Munyo jowinjo gime, jo je joriwere kanyacel i kwayo Were ni, Rwoth ma Jacwec ma polo gi piny, kodi wakawaka kodi gima nitie iye je! 
ACT.4.25	Cango iluwo i Cuny Maleŋ gi dhok kwari wan Daudi, jatic perin ni,
ACT.4.25	Raŋo ma Jopath jonigi keme?
ACT.4.26	Kerere ma piny joyikere,
ACT.4.26	aka jodhum joromo kanyacel,
ACT.4.26	kwinyo Rwoth kodi Kristo (m'owir gi mo) pere!
ACT.4.28	Jocokere ma timo gimoro je ma in, gi meni perin kodi mito perin, oyido itieko yiko ni d'otimere. 
ACT.4.29	Aka pama, Rwoth, neni paka jobwoko wan, am'omiyo miy jotic perin meni ma tito mikwenda perin gi miseni. 
ACT.4.30	Riey cingin ma botho ji, itimi ranyuth ma gir'aura kodi gidhier i nyingi jatic perin maleŋ, Yesu. 
ACT.4.31	Munyo jotieko kwayo, kam'onwaŋo jontie iye oyengere. Cuny Maleŋ opoŋ kwoŋ jo to jocako luwo wac pa Were gi miseni.
ACT.4.33	Jomoor jothielo wac ma cerino pa Rwoth Yesu gi meni m'oasere, aka joje jonwaŋo nema madwoŋ. 
ACT.4.34	Ongoye moro i kitipa pajo m'oyido cando gimoro, rupiri jom'onwaŋo jonitie gi lowo kosa udi jotana to jokelo pesa mere 
ACT.4.35	to joketho i cingi jomoor. Meno ama bin ipoko dhano je man kitipa m'onwaŋo cando gimoro.
ACT.4.36	Gikenyo Yozefu, Jalevi m'onywol Sipuro, ma jomoor jolwoŋo ni Barinaba (dwoŋ mere ni, Ŋata miyo miseni.) 
ACT.4.37	Otana lowo pere, to kelo pesa mere to miyo jomoor.
ACT.5.1	To onwaŋo nitie nyatoro m'ilwoŋo ni Anania, gi cege ma nyinge Safira, ma jotana lowo pajo moro. 
ACT.5.2	To go okano pesa moro ma konyirok, aka cege oŋeyo gime, to m'odoŋ ama go otero ri jomoor. 
ACT.5.3	Petero owaco rigo ni, “Anania, raŋo m'iyeyo Sitan odonjo i cunyin to miyin itwodo ri Cuny Maleŋ to ikano adec ma pesa m'ilimo i lowo perin? 
ACT.5.4	Mafodi ikitana lowo no, onwaŋo k'obedo aperin? Aka munyo itieko kitana, pesa mere oyido k'obedo aperin? To raŋo ma iridho i cunyin nike itimi gima pameno? Ikiwondo ji to iwondo Were won!” 
ACT.5.5	Tekin Anania winjo gime, ogore piny to tho, aka dhano je m'owinjo gime, lworo opoŋ kwoŋe. 
ACT.5.6	Yac moro jodonjo, jotweyo go gi suka to jotero go to joyiko go.
ACT.5.7	Munyo hongo okadho ma romo sawa adek, cege bende odonjo ma k'oŋeyo gim'oyido nende otimere. 
ACT.5.8	Petero openjo go ni, “Waci ran, me oyido a gima in gi cworin wilimo gipi i gimewin?” Go odwoko ni, “Ey, meno won a welo mere.” 
ACT.5.9	Gikenyo Petero owaco rigo ni, “Raŋo ma in kodi cworin wiyiko paro ma temo Cuny Maleŋ? Neni! Joma jowok yiko cworin eno jokonjere dhiot, aka jobino tiŋin jowoterin woko bende!” 
ACT.5.10	Gikenyo won to dheno podho piny dho ka tiendi Petero to tho. Yac ca jodwoko, aka munyo jonwaŋo go otho, jotiŋo go bende to jokidho yiko go kabuti cwore. 
ACT.5.11	Kitipa pa jom'oyeyo gibe gi joman ma jowinjo gino lworo madwoŋ opoŋ kwoŋ jo.
ACT.5.12	Jomoor jotimo ranyuth ma gir'aura madit i dier ji. Jom'oyeyo bin joromo i kalikondi pa Solomon. 
ACT.5.13	Ongoye ŋatimoro man ma k'obedo jakweth pajo m'otemo riwirok gi jo, kada ji oyido jomiyo jo dwoŋ. 
ACT.5.14	Kad'ameno welo pa cwo kodi mon ma jomedo yeyo Rwoth oidho malo mayot. 
ACT.5.15	Ranyuth m'omore kodi gir'aura otim i waŋ ji gi cingi Jomoor ma kiri jotwo bin itero jo i royo m'okare ma tindi to jobedo kenyo i kanindo kodi i par pajo munyo jogeno ni kada nyaka tipo pa Petero wogey jomegi kwoŋ jo ka go kadho kenyo. 
ACT.5.16	Ji bende jowok i tindi m'othoko Yerusalem to jocokere kenyo munyo jokelo jotwo kodi joma cuny m'ocido cando jo, aka joboth joje.
ACT.5.17	Gikenyo jadwoŋ pa jocway ri Were i wi migam kodi wadi je, ma kweth pa Josadukayo, jobedo gi nyeko madwoŋ ri jomoor. 
ACT.5.18	Jomako jomoor to joketho jo i od twec man kenyo. 
ACT.5.19	To i wor no, malaika pa Rwoth oyawo waŋkac ma od twec, to wodho woko jomoor, to waco rijo ni, 
ACT.5.20	“Kidhi win wicungi i Ot pa Were, aka wiwaci ri ji je kwoŋ kwo manyen me.” 
ACT.5.21	Munyo ŋamba oriedo, jomoor jodonjo i Ot pa Were to jocako fonji paka owaci rijo. Munyo jadwoŋ pa jocway ri Were i wi migam kodi wadi jotundo, jolwoŋo jotel pa Joyuda kanyacel bedo i romo m'opoŋ i kapido. Gikenyo odhiro wac i od twec nike wokel jomoor bongi jo. 
ACT.5.22	To munyo josirikale jotundo, jok'onwaŋo jomoor; gikenyo jogik to jodwoko wac ri jopido ni, 
ACT.5.23	“Munyo watundo i od twec wanwaŋo ocegi aka jokur je oyido jocungo kenyo; to munyo wayawo wakinwaŋo moro kad'acel iye.” 
ACT.5.24	Munyo jasirikale ma telo jokur ma Ot pa Were kodi jotel pa jocway ri Were i wi migam jowinjo gime, jodhier swa, kareno joparo kwoŋ gim'obedi ro wac no. 
ACT.5.25	Gikenyo dhano moro odonjo to waco rijo ni, “Neni win ji ma wirwako i od twec icade jocungo i Ot pa Were jofonjo ji.” 
ACT.5.26	Gikenyo jasirikale okadho gi ji pere to dwoko gi jomoor. Jok'oro meni, rupiri jolworo ni ji jonyalo goyo jo gi telin.
ACT.5.27	Jorwako jomoor i ot to jomiyo jo cungo ruwaŋ kitipa pa jopido, to jadwoŋ pa jocway ri Were i wi migam osa jo ka waco ni, 
ACT.5.28	 “Nyoro waciko win ni wiŋuti ro meno, wikiri widok wifonji i nyingi ŋato, to kole onyo wipoŋo Yerusalem gibe gi fonji mewin, aka wimito ridho ni tho pa jame obedo gimarac mawan.” 
ACT.5.29	Petero gi jomoor man jodwoko ni, “Waripo winjo or pa Were makiweno apa ji. 
ACT.5.30	Were pa bacere wan ama ocerino Yesu ma wiguro kwoŋ yath to wineko. 
ACT.5.31	Were ocerino go aka oketho go yuracuc pere paka Jadhum kodi Jaboth, womiy Isiraili hongo ma ŋuto gi limo cwaki mareco pajo. 
ACT.5.32	Kendo wan wabedo jokony i gigipiny me. Wa jokony kanyacel gi Cuny Maleŋ mic pa Were ri joma winjo or pere.”
ACT.5.33	Munyo jokweth ma pido jowinjo gime jolimo nge mathoth to joridho nike woneki jomoor. 
ACT.5.34	To ŋat'acel kwoŋ jo m'ilwoŋo ni Gamaliel ma Jafarisayo, odoko jafonji ma Cik ma jomiyo dwoŋ swa, ocungo i pido, to oro jo wodho woko jomoor, ma hongo mathin, 
ACT.5.35	to waco ri jopido ni, “Joisiraili, gwokere win kwoŋ gima wiyenyo timo ri jome. 
ACT.5.36	I hongo m'okadho Thiodas okethere munyo ŋoyo ni go ŋatimoro madwoŋ; ji ma romo miya aŋwen joluwo go. To kole oneki go, to jom'oyido joluwo go jokedhere woko, to kitula pere rere woko. 
ACT.5.37	Rumacen, Yuda ma Jagalili bende owok kamaler i hongo ma kwano ji; go oywayo ji megi bonge to kole oneki go bende, to jom'oyido joluwo go jokedhere woko. 
ACT.5.38	Am'omiyo i wac pa jome, wikiri witim gimoro kwoŋ jo. Weyi win jo, rupiri ka atoŋa kodi tim pajo obedo yiko pa dhano, meno won bino rumo woko, 
ACT.5.39	to ka wok bongi Were wikibino nyalo geŋo jome. Winyalo poyo ni wilwenyo gi Were won.”
ACT.5.39	Jopido jowinjo rieko ma Gamaliel omiyo jo. 
ACT.5.40	Jolwoŋo jomoor no i ot, to jomiyo or ni wocwadi jo, aka jopiro jo ni kiri jowomedi luwo i nyingi Yesu, nyaka to jogonyo jo. 
ACT.5.41	Jomoor joeye i kapido gi kisangala madwoŋ ni Were oparo kwoŋ jo ni joripo limo acanda ma kite no i nyingi Yesu. 
ACT.5.42	Aka piny m'oyawere je jomedere gi fonjo ji Wac Manyen Maber ma Kwoŋ Yesu Kristo, i Ot pa Were kodi i pecin pa ji.
ACT.6.1	I hongo me munyo welo pa jofonjirok medere dito, Joyuda ma joluwo Dhogrik joero kiŋunyaŋunya kwoŋ Joebulaniya. Joyuda ma joluwo Dhogrik jowaco ni mon tho pajo kipar kwoŋ jo odoco i pok ma kisi ndelo. 
ACT.6.2	Am'omiyo Jomoor apar g'ario jolwoŋo kweth pa jofonjirok gipi kanyacel to jowaco ni, “Kiripi ka waweyo tic ma fonjo Wac pa Were to wayindin gi tic ma poko cemo ayin. 
ACT.6.3	Am'omiyo, wutmin wan, yeri win cwo abirio i dier win ma wiŋeyo ni jopoŋ gi Cuny Maleŋ kodi rieko, aka wabino ketho jo i tic me. 
ACT.6.4	Aka wawegi wabino liŋ i tic ma kwayo kodi fonji.” 
ACT.6.5	Lwak ji gibe josangala gi wac pa jomoor, to joyero Stefano, jal m'opoŋ gi yeyo kodi Cuny Maleŋ; kodi Filipo, kodi Purokoro, kodi Nikanor, kodi Timon, kodi Parmena kodi Nikolao, Japath m'odonjo i dini pa Joyuda wok Antiok. 
ACT.6.6	Jokelo jono ruwaŋ jomoor, to jokwayo rijo, to joketho cingi gin kwoŋ jo.
ACT.6.7	Gikenyo Wac pa Were omedere nyay. Welo pa jofonjirok ma Yerusalem omedo idho malo ma piyo, aka jocway ri Were i wi migam mathoth jojolo to yeyo.
ACT.6.8	Stefano, dhano ma Were oŋaŋo gi nema aka oasere gi meni, otimo gigipiny madongo ma kelo dhier kanyacel gi gir'aura i dier ji. 
ACT.6.9	To ji megi, m'oyido jobedo jokweth ma kalamo pa jom'ogony (paka onwaŋo ilwoŋo jo), kodi jokalamo ma Sireno kodi ma Alekizandiria, jopiemo gine. Jono gi Joyuda man ma jowok Silisia kodi Asia jocako piem gi Stefano. 
ACT.6.10	To Cuny Maleŋ omiyo Stefano rieko ma munyo luwo jok'onyalo ciro go. 
ACT.6.11	Am'omiyo jonyewo ji moro ma jowaco ni, “Wawinjo go luwo gima k'otire kwoŋ Musa kodi Were!” 
ACT.6.12	Ameno jonyalo kisigila ji kodi jotel pa ji kodi Jondiko. Jobino bongi Stefano, jomako go, to jotero go i kapido. 
ACT.6.13	Gikenyo jokelo ji moro ma jotwodo kwoŋ Stefano, ka jowaco ni, “Jame ndir je luwo aluwa marac kwoŋ Ot maleŋ mapa Were mawan kodi kwoŋ Cik pa Musa. 
ACT.6.14	Aka wawinjo munyo go waco nike Yesu ma Nazareth me bino ŋinyo woko Ot pa Were to wiro woko kula je ma wanwaŋo bongi Musa!” 
ACT.6.15	Ji je ma jobedo i kapido jocomo waŋ gin kwoŋ Stefano aka joneno ni waŋe ocale kodi waŋ malaika.
ACT.7.1	Jadwoŋ pa jocway ri Were i wi migam openjo Stefano ni, “Wac no obedo adieri?” 
ACT.7.2	Aka Stefano odwoko ni, wutmera gi bacere nan! Winjan win! Were man gi dwoŋ omenyere ri kwari wan Abraham munyo go fodi nitie yu Mesopotamia, mafodi go k'okidho bedo Haran, 
ACT.7.3	aka Were owaco rigo ni, “Weyi jothuwin kodi piny mewin ikidhi i piny ma anonyuthin.” 
ACT.7.4	Gikenyo go oeye i piny ma Kaldeya to kidho bedo Haran. Aka rumacen munyo ba Abraham otho, Were okwanyo go woko kenyo to kelo go i piny me, ma pama wibed'iye. 
ACT.7.5	I hongo no Were k'omiyo Abraham kad'adec moro paka apere won, kada nyaka lowo ma romo par tiendi dhano; to Were ociko ni bino miyo go piny no, aka rumacen d'obedo apere kodi apa nyikwaye, kada go onwaŋo fodi ongoye gi nyathi. 
ACT.7.6	Me a gima Were owaco rigo: “Nyikwayin jobin bedo i piny ma wiloka, kama jobino bed'iye ŋecin aka ibino kuro jo marac hongo ma romo oro miya aŋwen.” 
ACT.7.7	Were owaco ni, “Abino thumo banja loyo nono ma jobino tic rijo no, aka rumacen nyikwayin jobino wok i piny no to jodwoko laman ka.” 
ACT.7.8	Gikenyo Were omiyo Abraham cikirok ma thumirok paka ranyuth mere. Am'omiyo Abraham othumo Isaka munyo ndelo aboro otundo, aka Isaka obedo ba Yakobo, aka Yakobo obedo ba nono apar g'ario.
ACT.7.10	to wodho go maber i teko pere je. Munyo Yozefu otundo ruwaŋ Farawo, kere pa Jomisir, Were omiyo go kite maber swa kodi rieko m'omiyo go oywayo cuny Farawo. Farawo oloko Yozefu jadhum (gavana) ma piny kodi ma ot pere. 
ACT.7.11	Gikenyo kec opodho i Misir gipi kodi i Kanan, m'okelo candirok madwoŋ. Kwarere mawan jok'onyalo limo cemo moro je. 
ACT.7.12	Am'omiyo munyo Yakobo owinjo ni gir'acama nitie Misir, odhiro kwarere mawan koro kutho kidho liewo marapena. 
ACT.7.13	I wendo pajo mar'ario, Yozefu onyuthere ri wutmin aka Farawo oniaŋ ni jono jobedo wutmin Yozefu. 
ACT.7.14	Am'omiyo Yozefu odhiro mikwenda ri Yakobo bamere, munyo waco rigo kodi peco gipi ni jowokidhi Misir. Welo pajo oyido romo ji piero abirio g'abic. 
ACT.7.15	Gikenyo Yakobo okidho Misir, kama go kodi kwarere mawan jotho iye. 
ACT.7.16	Delkwoŋ jo oter Sekem, kam'oyik'iye jo i kaliel ma Abraham cango onyewo kwoŋ nono pa Hamor gi pesa moro.
ACT.7.18	Rumacen kere man, ma k'oŋeyo wac pa Yozefu ocako dhum i Misir. 
ACT.7.19	Go obuto ri ji mawan to lokere mager ri kwarere mawan, munyo romo jo jwango nyithindho pajo maŋic nike jowotho. 
ACT.7.20	I ndir no ama onywol'iye Musa, nyathi maŋon swa ruwaŋ Were. Okur go peco pa bamere hongo ma dwe adek. 
ACT.7.21	Aka munyo owodhi go peco pajo, nyar Farawo odimo go to pidho paka nyathi pere won. 
ACT.7.22	Ofonji go rieko je mapa Jomisir to lokere ŋatatek swa i wac kodi i tim.
ACT.7.24	Oneno acel kwoŋ jo munyo Jamisir moro timo rigo marac; gikenyo oredo konyo Joisiraili no to culo kwor kwoŋ Jamisir gi neko woko go. 
ACT.7.25	(Go oparo nike ji pere wegi jobino ŋeyo ni Were oyido oro go ma konyo jo, to kere jok'oniaŋ). 
ACT.7.26	Yawere mere Musa onwaŋo Joisiraili ario jogore, to temo theko jo ka waco ni, “Jume, kole wibedo wutmere. Raŋo ma widhaw matek ama?” 
ACT.7.27	To ŋat'oyido timo nyawote marac odhiro Musa gicen, to penjo ni, “Ŋat'okethin rwoth ma thumo riwan banja? 
ACT.7.28	Imito nekan bende, paka nyoro ineko Jamisir?” 
ACT.7.29	Munyo Musa owinjo gime oringo to eye Misir to cako bedo i piny Midian kam'olim'iye wote ario.
ACT.7.31	Musa ouro swa gima go oneno, to dhire cegin gi kasugu dudi no wonen maber. Gikenyo go owinjo dwondi Rwoth munyo waco ni, 
ACT.7.32	“An Were pa kwarere nin, Were pa Abraham kodi Isaka kodi Yakobo.” Musa okirin gi lworo aka k'otimo miseni ma ŋiyo. 
ACT.7.33	To Rwoth waco rigo ni, “Luny woko war ma tiendin, rupiri kam'icung'iye me Kabedo Maleŋ. 
ACT.7.34	Adieri atieko neno candirok pa ji paran i piny Misir, kendo atieko winjo paka joywak malith, aka onyo aloro bino botho jo. Onyo biye, alaorin i Misir.”
ACT.7.36	Go am'otelo ji i royo wok Misir, munyo timo gigipiny ma miyo ji dhier kanyacel kodi gir'aura i Misir kodi i Wakawaka M'obokere, kodi i thim i hongo ma oro piero aŋwen. 
ACT.7.37	Me a Musa m'owaco ri Joisiraili ni, “Were bino kelo riwin jatuci wac Were bende paka an, ma bino wok kwoŋ ji mewin won.” 
ACT.7.38	Me a ŋata cango obedo i dier Joisiraili ma jocokere i thim kanyacel kodi kwarere wan kodi malaika m'oluwo gine wi got Sinai; aka go olimo mikwenda ma kwo mapa Were m'okelo riwan.
ACT.7.39	To kwarere wan jokwero winjo go; jodhiro go gicen aka joparo kiri kwoŋ gik yu Misir. 
ACT.7.40	Am'omiyo jowaco ri Aron ni, “Tim riwan werin ma jobino telo wan. Wakuya gim'otimo Musa no m'omiyo owodho wan i piny Misir.” 
ACT.7.41	Gikenyo jocweyo gimoro ma cale nyathi dhiaŋ to jocako lamo gino, to jotimo kalima ma miyo gino dwoŋ. 
ACT.7.42	Gikenyo Were owiro ŋeye rijo to miyo jocako lamo micalin ma polo, paka ondiki i kitawo pa jotuci wac Were ni,
ACT.7.42	Ji ma Isiraili! Manago i ndir ca
ACT.7.42	wineko ran le paka cowirok i
ACT.7.42	hongo ma oro piero aŋwen i thim?
ACT.7.43	Kole wema pa were Molek ama witiŋo
ACT.7.43	kodi cal pa were micala Refam,
ACT.7.43	cal ma wicweyo ni wilam.
ACT.7.43	Am'omiyo abino riemo win woko kalo kiri Babilon.
ACT.7.45	Rumacen, kwarere mawan ma jojolo wema wok bongi bacere pajo jotiŋo munyo jowotho kodi Yosuwa to jotero i piny pa nonin ma Were oriemo woko rijo. Aka wema no obedo kenyo kiri i ndir pa Daudi 
ACT.7.46	m'onwaŋo silwany pa Were, aka okwayo Were ni woyeyi go wogeri ot ri Were pa Yakobo. 
ACT.7.47	To Solomon ama ogero ot no rigo.
ACT.7.48	To Were Madwoŋ Maloyo kibedi rigin i ot ma ji ama jogero; paka jatuci wac oketho i Ndiko ni,
ACT.7.49	aka piny meno kom paran ma ajeng'iye tiendan.
ACT.7.49	Kiti ot aŋo ma d'igero ran?
ACT.7.49	Kosa kaywomirok paran obedi aŋo?
ACT.7.50	Kosa cingan ama k'ocweyo gigipiny ni je?
ACT.7.52	Nitie jatuci wac Were kad'acel ma kwarere pajo k'olwenyo gine? Joneko kiri jomikwenda pa Were, ma cango con jotuco bino pa Ŋat'otire, ma witieko kiri camo rigo sereko to wineko go. 
ACT.7.53	Win ma wijolo Cik pa Were ma jomalaika jokelo riwin, ama wikwero winjo Cik no!”
ACT.7.54	Munyo jokweth ma pido jowinjo wac no, keme omako jo to cako mwodo laki gin. 
ACT.7.55	To Stefano, paka opoŋ gi Cuny Maleŋ, oŋiyo polo to neno dwoŋ pa Were kodi Yesu munyo ocungo yuracuc pa Were. 
ACT.7.56	Aka owaco ni: “Neni! Eno aneno polo oyawere aka Wod Dhano ocungo yuracuc pa Were!”
ACT.7.57	Cungo kwoŋ wac me jom'ocokere kenyo jowoy aka joculo ithi gin; gikenyo joje jomwomere kwoŋe, 
ACT.7.58	jowodho go woko ma tindi aka jogoyo go gi telin. Jom'obedo i wac no joketho ruk pajo dho tiendi jayac m'ilwoŋo ni Saulo. 
ACT.7.59	Munyo jogoyo go, Stefano owaco ikwayo ni, “Rwoth Yesu, joli cunyan.” 
ACT.7.60	Gikenyo oguro conge piny to koko malo ni, “Rwoth, ikir'ikethi kwoŋ jo gimarac me, aka gi wac me opodho to kwe.”
ACT.8.1	Aka Saulo oyeyere gi neki me.
ACT.8.1	Gi i ndelo no won, kitipa pa jom'oyeyo ma Yerusalem ocako nwaŋo acanda malith. Jom'oyeyo je, kwanyo woko jomoor, jotiakere iy'adec ma Yuda kodi Samaria parom. 
ACT.8.2	Cwo moro ma jomiyere ri Were joyiko Stefano munyo joywako go gi geregere madwoŋ.
ACT.8.4	Jom'oyeyo ma okedhi jo jokidho iye je munyo jofonjo Wac pa Were. 
ACT.8.5	Filipo okidho i tindi ma Samaria to fonjo ji kwoŋ Kristo. 
ACT.8.6	Lwak ji jociko ithi jo gi cuny jo acel munyo jowinjo fonji pa Filipo gi gir'aura ma go otimo. 
ACT.8.7	Cuny m'ocido jowok kwoŋ ji madit gi derino madwoŋ; ji mathoth ma jotwo nyaŋinya, kodi jom'oŋol bende jobedo maber. 
ACT.8.8	Aka kisangala madwoŋ obedo Samaria gipi. 
ACT.8.9	I tindi no oyido nitie nyatoro m'ilwoŋo ni Simon, ma yado miyo Josamaria dhier gi thieth pere. Go oyido waco nike go ŋatadwoŋ swa, 
ACT.8.10	aka dhano je i tindi, i kitipa ji ma nger je ociko ithe maber winjo go. Jowaco ni, “Jame a meni pa Were m'ilwoŋo ni, ‘Ma Siragama’ ” 
ACT.8.11	Go oyido otieko miyo ji dhier gi thieth pere hongo malac swa m'omiyo bin jociko ithi gin winjo go. 
ACT.8.12	To munyo joyeyo fonji pa Filipo kwoŋ Wac Manyen Maber ma Ker pa Were kodi nyingi Yesu Kristo, aka obatisa jo, cwo gi mon. 
ACT.8.13	Simon je bende oyeyo, aka munyo otiek kibatisa go, obedo cegin gi Filipo to dhier swa munyo oneno ranyuth madongo kodi gir'aura m'onwaŋo itimo.
ACT.8.14	Munyo jomoor ma Yerusalem jowinjo nike ji ma Samaria jotieko jolo wac pa Were, jodhiro Petero gi Yohana rijo. 
ACT.8.15	Munyo jotundo, jokwayo ri jom'oyeyo nike jowolimi Cuny Maleŋ. 
ACT.8.16	Ato Cuny Maleŋ onwaŋo fodi k'oloro ri kada ŋat'acel kwoŋ jo; onwaŋo nyaka otiek kibatisa jo i nyingi Rwoth Yesu. 
ACT.8.17	Gikenyo Petero gi Yohana joketho cingi gin kwoŋ jo, to jolimo Cuny Maleŋ.
ACT.8.18	Munyo Simon oneno nike Cuny Maleŋ loro ri ji ka jomoor joketho cingi gin kwoŋ jo, ocwayo pesa ri Petero kodi Yohana 
ACT.8.19	ka waco ni, “Miyan win bende meni me, aka wangi ka aketho cingan kwoŋ moro go bino limo Cuny Maleŋ.” 
ACT.8.20	To Petero odwoko ni, “Kadhi itho koro gi pesa perin, rupiri oyido iparo ni inyalo nyewo mic pa Were gi pesa! 
ACT.8.21	Ingoye gi kabedo i tic mawan me, rupiri cunyin k'otire ruwaŋ Were. 
ACT.8.22	Am'omiyo ŋuti kwoŋ tim perin marac me, aka ikway Rwoth nike wocwakin kwoŋ paro marac me, 
ACT.8.23	rupiri aneno ni duro opoŋ i cunyin, aka gimarac otweyin.” 
ACT.8.24	Simon owaco ri Petero kodi Yohana ni, “Mondo kway win ran Rwoth, ŋey wongoye kada gimoro acel ma wiluwo kwoŋe me ma wotiman.” 
ACT.8.25	Munyo jotieko niaŋo ji mikwenda pa Rwoth, Petero gi Yohana jogik Yerusalem. Jofonjo Wac Manyen Maber malomalo iy'adec m'omore i Samaria.
ACT.8.26	Malaika pa Rwoth oluwo gi Filipo ni, “Yikere ilakidho i royo ma yu Tiendan piny ma wok i Yerusalem aka laro yu Gaza.” 
ACT.8.27	Me obedo royo ma thim. Gikenyo Filipo oyikere to kadho. I hongo no jatic ma Ethopiya onwaŋo dok yu peco. Ŋati me oyido obedo jasirikale madwoŋ ma kuro dero ŋaŋo pa nyamicala ma Ethopiya m'ilwoŋo ni Kandase. Go oyido owok Yerusalem lamo Were, 
ACT.8.28	aka onwaŋo dok gi cawila pere munyo soma kitawo pa jatuci wac Isaya malomalo. 
ACT.8.29	Cuny Maleŋ owaco ri Filipo ni, “Kidhi irom kodi cawila no.” 
ACT.8.30	Filipo oringo bonge to winjo munyo go soma kitawo pa Isaya; gikenyo openjo go ni, “Iŋeyo dwoŋ gim'isoma no?” 
ACT.8.31	Ana Jasirikale, “Anyalo nedi ŋeyo dwoŋ mere ma nyatoro k'otito ran?” Go olwoŋo Filipo ni woidhi cawila wobed'iye gine. 
ACT.8.32	Adec ma randik m'oyido go soma a me:
ACT.8.32	“Paka rombo m'itero thumo,
ACT.8.32	kosa nyathi rombo m'ilielo
ACT.8.32	yer mere, go k'oŋamo dhoke ni luwo.
ACT.8.33	I acanda pere odiy go piny i banja.
ACT.8.33	Ŋa manyalo tito kwoŋ luse pere?
ACT.8.33	Kole orey woko kwo pere i piny ka ma piyo.”
ACT.8.34	Jasirikale owaco ri Filipo ni, “Waci ran, jatuci wac me luwo kwoŋ ŋa me? Kwoŋ go won, kosa ŋatiman?” 
ACT.8.35	Gikenyo Filipo ocako tito rigo kwoŋ adec ma randik me; otito rigo Wac Manyen Maber mapa Yesu. 
ACT.8.36	Munyo fodi jowotho i royo, jotundo kama dipi, to jasirikale waco ni, “Kole pi moro ee. Aŋo ma geŋan limo batisimo?” 
ACT.8.37	[Filipo owaco rigo ni, “Inyalo kibatisa in k'iyeyo gi cunyin je.” Ana go ni, “Ayeyo ni Yesu Kristo obedo Wod Were”]. 
ACT.8.38	Jasirikale ooro jatic pere juko cawila; gikenyo jario no, Filipo kodi jasirikale jokidho i pi, to batisa go. 
ACT.8.39	Munyo jowok i pi, Cuny Maleŋ pa Rwoth okwanyo Filipo. Josirikale odoko k'oneno go, to medere gi woth pere, munyo kisangala opoŋ i cunye. 
ACT.8.40	Filipo opoyo munyo go nitie i Azoto; to wotho i tindi parom munyo fonjo Wac Manyen Maber, cuka otundo Kasareya.
ACT.9.1	Saulo oyido fodi medere i hongo no gi ywoyo wac ma bwoko gi neko jofonjirok pa Rwoth. Okidho bongi jadwoŋ pa jocway ri Were i wi migam, 
ACT.9.2	to kwayo balwa ma dhiro go i kalamo pa Joyuda i Damasiko, ni k'onwaŋo joma luwo royo pa Rwoth kenyo, wonyali mako jo, cwo gi mon, to dwoko jo Yerusalem.
ACT.9.3	Munyo go fodi oyido ni royo kidho Damasiko, mafodi k'otundo i tindi, lero owok i polo to umo go ni fungu. 
ACT.9.4	Go ogore piny to winjo dwondi jo ma waco rigo ni, “Saulo Saulo! Raŋo m'ilwenyo kodan?” 
ACT.9.5	Go openjo ni, “In iŋa, Rwoth?” Dwondi jo no odwoko ni, “An Yesu m'ilwenyo gine. 
ACT.9.6	To ay malo ikidhi i tindi, kam'ibino waco rin'iye gim'inotimi” 
ACT.9.7	I hongo no ji m'onwaŋo jowotho gi Saulo oyido jocungo, m'ongoye wac ma jowaco; jowinjo dwondi jo no to jok'oneno nyatoro.
ACT.9.8	Saulo oay malo kam'onwaŋo opodh'iye to yawo waŋe, to k'onyalo neno gimoro. Gikenyo jomako cinge to jotero go Damasiko. 
ACT.9.9	I hongo ma ndelo adek go k'onyalo neno gimoro, aka i hongo no go k'onyalo cemo kosa madho gimoro.
ACT.9.10	Onwaŋo nitie i Damasiko jafonjirok moro m'ilwoŋo ni Anania. Ŋato olimo lek ma Rwoth owac'iye rigo ni, “Anania!” Odwoko ni, “Anika, Rwoth.” 
ACT.9.11	Rwoth owaco rigo ni “Yikere ikidhi i Royo m'ilwoŋo ni Nyatirtir, aka ipenji dhano ma wok Tariso m'ilwoŋo ni Saulo i ot pa Yuda. Go nitie i kwayo pama won me. 
ACT.9.12	Aka, i lek, go oneno dhano m'ilwoŋo ni Anania munyo donjo to ketho cinge kwoŋe ŋey go wocaki neno kendo.” 
ACT.9.13	Anania odwoko ni, “Rwoth, kole ji mathoth jotieko luwo ran kwoŋ gigipiny mareco ma ŋato otieko timo ri ji perin maleŋ ma Yerusalem. 
ACT.9.14	Aka go obino Damasiko gi meni ma jotel pa jocway ri Were i wi migam jomiyo go ma mako nyatoro je ma yeyo i nyingin.” 
ACT.9.15	Rwoth owaco rigo ni, “Kidhi, rupiri atieko yero go wotiy ran, ma miyo nyingan ŋeyirok bongi Jopath kodi kerin, kodi nyithindho pa Isiraili. 
ACT.9.16	Aka abino nyutho go paka go ripo candirok ran.”
ACT.9.17	Gikenyo Anania okidho, odonjo i ot to ketho cinge kwoŋ Saulo ka waco ni, “Omera Saulo, Rwoth Yesu m'omenyere rin i royo munyo ibino ka, ooran nike inyal neno kendo ipoŋ gi Cuny Maleŋ.” 
ACT.9.18	Piyo piyo gimoro ma cale magambala ohale wok i waŋe to podho, to go cako neno kendo. Gikenyo go oay malo t'imiyo go batisimo, 
ACT.9.19	aka munyo otieko cemo, meni pere odwoko.
ACT.9.19	Saulo obedo ndelo manok gi jofonjirok i Damasiko. 
ACT.9.20	Go okidho nyatirtir i kalamo pa Joyuda m'omore aka ocako fonjo kwoŋ Yesu ka waco ni, “Yesu obedo Wod Were.” 
ACT.9.21	Ji je ma jowinjo go jodhier swa, aka wegi jopenjere ni, “Me k'aŋata oneko ji Yerusalem ma jotuco nyingi Yesu? Aka miti go onyo ameno k'obino ka kodi atoŋa ma mako ji ma jotuco nyingi Yesu gi tweyo jo tero jo bongi jotel pa jocway ri Were i wi migam?”
ACT.9.22	To fonji pa Saulo omedere bedo gi meni loyo, aka tito pere ni Yesu obedo Kristo obedo m'ocwiny swa ma Joyuda m'oyido jonitie Damasiko jok'onyalo dwoko go. 
ACT.9.23	Munyo ndelo mathoth okadho, Joyuda jocokere to joyiko paro ma neko Saulo; 
ACT.9.24	to owaci rigo gim'oyido joyiko timo. Jonago jokuro go i waŋkac ma tindi Wor g'odieceŋ ni jowoneki go.
ACT.9.25	To gi wor no, joma luwo Saulo jokwanyo go to jowodho go gi i hoŋ ma kor ot iy'adita m'olier gi thol.
ACT.9.26	Saulo okidho Yerusalem to temo makirok kodi jofonjirok to jok'onyalo yeyo nike go pama onyo bende olokere jafonjirok, to joje jolworo go ayino. 
ACT.9.27	Gikenyo Barinaba obino okwanyo go to tero go bongi jomoor to tito rijo paka Saulo ndir ca oneno Rwoth i royo to Rwoth luwo gine. Go bende owaco rijo paka Saulo ofonjo gi miseni i nyingi Yesu i tindi ma Damasiko. 
ACT.9.28	Gikenyo Saulo obedo gi jo to wotho Yerusalem parom, munyo fonjo gi miseni i nyingi Rwoth. 
ACT.9.29	Go bende oluwo aka opiemo kodi Joyuda ma joluwo Dhogrik, to jotemo neko go. 
ACT.9.30	Munyo jom'oyeyo joŋeyo gino, jotero Saulo yu Kasareya to jodhiro go Tariso.
ACT.9.31	Gikenyo kitipa pa jom'oyeyo i Yuda gipi kodi Galili kodi Samaria obedo gi hola ma siem. Jokonyere aka jodongo i welo ro kony pa Cuny Maleŋ, munyo jowotho i kwo ma lworo Were.
ACT.9.32	Paka Petero oyido wotho i kabedo m'omore, ndelo moro go okidho liewo ji ma jobedo Lida. 
ACT.9.33	Kenyo go oromo gi dhano m'ilwoŋo ni Ayineya, m'onwaŋo two nyaŋinya aka k'onyalo ay i kanindo oro aboro. 
ACT.9.34	Petero owaco rigo ni, “Ayineya, Yesu Kristo bothin. Ay malo iyiki kanindo perin.” Ayineya oay mayot. 
ACT.9.35	Ji ma jobedo Lida kodi Saron joneno go, to jowire bongi Rwoth.
ACT.9.36	I Yopa onwaŋo nitie dhako m'oyeyo m'ilwoŋo ni Tabisa, (Nyinge i Dhogrik obedo Dokas, dwoŋ mere ni amudhe), m'oyido oro hongo pere je ma timo bero gi konyo jocandi. 
ACT.9.37	I hongo no two omako go to tho. Olwok delkwoŋe to ipielo i ot ma malo. 
ACT.9.38	Paka Yopa oyido kibor gi Lida, munyo jofonjirok ma Yopa jowinjo ni Petero nitie Lida, jooro j'ario bonge gi mikwenda me, “Mondo redi ibin.” 
ACT.9.39	Gikenyo Petero oyikere to kidho bongi jo. Munyo go otundo, oter go i ot ma malo. Mon tho je jothoko go munyo joywak aka jonyutho go satere gi k'otere ma Dokas otimo munyo fodi kwo. 
ACT.9.40	Petero oriemo joje woko, aka oguro conge to kwayo; aka owire kama di jatho to lwoŋo ni, “Tabisa, ay malo!” 
ACT.9.41	Petero otundo bonge to konyo go gi ay malo. Gikenyo Petero olwoŋo jom'oyeyo kodi mon tho, to cwayo go makwo rijo. 
ACT.9.42	Wac me onyay i Yopa gipi, aka ji mathoth joyeyo Rwoth. 
ACT.9.43	Petero obedo Yopa ndelo m'oromo kodi jajwayi piendere m'ilwoŋo ni Simon.
ACT.10.1	Onwaŋo nitie dhano i Kasareya m'ilwoŋo ni Kornelio, jasirikale madwoŋ i lwak jolweny ma Roma m'ilwoŋo ni kitipa pa Joitalia. 
ACT.10.2	Go oyido obedo jadin matek gi ot pere gibe aka jolworo Were. Go oyido miyo kony madit ri jocandi, aka onwaŋo kwayo Were noknok. 
ACT.10.3	Dho kapa sawa abuŋwen odieceŋ moro, go oneno cal m'omenyere rigo, m'onen'iye malaika pa Were munyo donjo to lwoŋo go ni, “Kornelio!” 
ACT.10.4	Go omoro waŋe kwoŋ malaika gi lworo aka owaco ni, “Aŋo jadwoŋ?” Ana malaika: “Were ojolo kwayo perin gi tic perin ma konyo ji, aka onyo opoyin. 
ACT.10.5	Onyo or jomoro i Yopa jowolwoŋ Simon ma nyinge man Petero. 
ACT.10.6	Go obedo wendo pa Simon ma jajwayi piendere ma bedo dho thengi wakawaka.” 
ACT.10.7	Gikenyo malaika m'onwaŋo luwo gine okadho, aka Kornelio olwoŋo jotic ma ot pere jario kodi jasirikale, ma bende jadin matek m'onwaŋo obedo acel kwoŋ jokur pere. 
ACT.10.8	Owaco rijo gim'otimere je to oro jo Yopa.
ACT.10.9	Yawere mere kapa sawa aucel m'odieceŋ, munyo jonitie i woth pajo aka onwaŋo joriko Yopa, Petero oidho wi ot kwayo. 
ACT.10.10	Gikenyo go ocako winjo kec to mito gir'acama; aka munyo fodi itedo cemo, ocako nur to neno cal m'omenyere rigo. 
ACT.10.11	Oneno polo oyawere aka gimoro oloro m'ocalo suka malac m'ocar piny gi sonda mere aŋwen pa kidho umo piny. 
ACT.10.12	I suka no onwaŋo nitie le ma piny ma kite je, gigipiny ma mol gi kor gin piny kodi winyin ma malo. 
ACT.10.13	Dwondi jo moro owaco rigo ni; “Ay malo, Petero, ineki icami!” 
ACT.10.14	To Petero owaco ni, “K'ameno, Rwoth! Fodi yado akicamo gimoro je m'itero paka gima kicar, kosa ma k'olony.” 
ACT.10.15	Dwondi jo no odoko oluwo gine ni, “Gima Were otieko lonyo, ikir'ilwoŋo ni gima kicar.” 
ACT.10.16	Gime otimere didek to idwoko gino i polo.
ACT.10.17	Munyo Petero fodi uro dwoŋ cal ma go oneno no, ji ma Kornelio ooro rango kama ot pa Simon nitie iye jotundo kenyo to jocungo dho waŋkac. 
ACT.10.18	Jolwoŋo gi dwondi jo ma malo to jopenjo ni, “Nitie wendo moro ka ma nyinge Simon Petero?” 
ACT.10.19	Petero oyido fodi temo niaŋ i dwoŋ cal ma go oneno no to Cuny Maleŋ waco rigo ni, “Kole nitie ji adek ka ma jorangin. 
ACT.10.20	Am'omiyo yikere ilor, aka ikir'imindaminda m'ikikadho gi jo, rupiri aŋat'aoro jo.” 
ACT.10.21	Gikenyo Petero oloro to waco rijo ni, “An a ŋata wirango. Wibino raŋo?” 
ACT.10.22	Jowaco ni, “Jasirikale madwoŋ m'ilwoŋo ni Kornelio ama ooro wan. Go obedo ŋataber ma lamo Were aka Joyuda joworo go swa. Acel kwoŋ jomalaika pa Were owaco rigo nike wolwoŋin i ot pere, wonyali winjo gim'inowaci.” 
ACT.10.23	Petero orwako jono i ot to jonindo kenyo.
ACT.10.23	Yawere mere go oyikere to kadho gi jo; aka jowote moro ma jowok Yopa bende jokadho gine. 
ACT.10.24	Yawere mere jotundo Kasareya kama Kornelio oyido kur'iye go, kanyacel gi wade pere gi merin pere ma go olwoŋo. 
ACT.10.25	Munyo Petero nyaka donjo i ot, Kornelio oromo gine, to podho dho tiende gi bwonirok. 
ACT.10.26	Petero owaco rigo woay malo. Owaco ni, “cuny, kole abende adhano adhana.” 
ACT.10.27	Petero omedere gi luwo kodi Kornelio munyo donjo i ot, kam'onwaŋ'iye ji mathoth ma jocokere. 
ACT.10.28	Owaco rijo ni, “Wiwegi wiŋeyo maber nike dini pa Jayuda kiyey go riwirok kodi Jopath. To Were otieko nyuthan ni akir'ater dhano moro je paka jakicar kosa ni k'olony. 
ACT.10.29	Am'omiyo munyo ioro ji lwoŋan abino m'ongoye piem. Onyo wac ran gim'omiyo ilwoŋan.”
ACT.10.30	Kornelio owaco ni, “Ndelo aŋwen m'okadho onwaŋo akwayo i ot paran sawa abuŋwen m'odieceŋ. Piyo piyo dhano m'orukere i ruk ma minyin ocungo ruwaŋan. 
ACT.10.31	Owaco ni, ‘Kornelio! Were owinjo kwayo perin, aka opoyo tic perin ma konyo ji. 
ACT.10.32	Or dhano moro Yopa wolwoŋi jal m'ilwoŋo ni Simon Petero ma obedo wendo peco pa Simon jajwayi piendere, ma bedo dho thengi wakawaka!’ 
ACT.10.33	Am'omiyo aoro ji lwoŋin mayot, aka itimo maber bino. Pama onyo wajoje wan ka i nyim Were, wakuro winjo gimoro je ma Rwoth oorin waco.”
ACT.10.35	Nyatoro je ma lworo go aka timo gim'otire, go jolo m'ongoye tito nono pere. 
ACT.10.36	Wiŋeyo fonji ma go odhiro ri ji ma Isiraili, ma tito Wac Manyen Maber ma kelo siem i Yesu Kristo, m'obedo Rwoth pa ji je. 
ACT.10.37	Wiŋeyo gimadwoŋ m'otimere i Yuda parom, cako Galili, cako kwoŋ batisimo ma Yohana ofonjo: 
ACT.10.38	Paka Were okonjo kwoŋ Yesu ma Nazareth Cuny Maleŋ kodi meni; paka go okidho kamoro je munyo timo bero gi botho joma two je m'onwaŋo jonitie i acanda pa jwogi, rupiri Were oyido nigi go. 
ACT.10.39	Wabedo jokony ma joŋeyo gimoro je ma go otimo i piny Yuda kodi i Yerusalem. Joneko go munyo joguro go kwoŋ musalaba. 
ACT.10.40	To Were ocerino go kwoŋ jom'otho i ndelo mar'adek, to miyo go menyere ri ji. 
ACT.10.41	Ji je jok'oneno go, to wan ayino ma wabedo jokony ma Were otieko yero. Wacemo odoko waoro gir'amadha kanyacel gine munyo Were otieko cerino go kwoŋ jom'otho. 
ACT.10.42	Aka go ooro wan fonjo ji Wac Manyen Maber, gi nyutho jo kamaler nike go a ŋata Were oketho thumo banja pa jomakwo gi jom'otho. 
ACT.10.43	Jotuci wac Were je joluwo kwoŋe, munyo jowaco ni nyatoro je m'oyey go ibino cwako reco pere gi meni ma nyingi go.”
ACT.10.44	Munyo Petero fodi luwo, Cuny Maleŋ oloro kwoŋ joje m'onwaŋo jociko ithi jo jowinjo fonji. 
ACT.10.45	Joyuda ma joyeyo ma jobino wok Yopa gi Petero jodhier ni Were okonjo mic pere ma Cuny Maleŋ kwoŋ Jopath bende. 
ACT.10.46	Ato jowinjo munyo joluwo i dhodhok manyen manyakare ka jopako dwoŋ pa Were. Aka Petero owaco ni, 
ACT.10.47	“Nitie ŋata nyalo geŋo jome kwoŋ batisimo ma pi ma to bende jotieko limo Cuny Maleŋ paka wan?” 
ACT.10.48	Gikenyo go ooro jo ni wobatisa jo i nyingi Yesu Kristo. Rumacen jokwayo Petero gin ni jowobed'iye gi jo ndelo ma romo.
ACT.11.1	Jomoor kodi wadi jo ma Yuda parom jowinjo ni Jopath bende jojolo wac pa Were. 
ACT.11.2	Munyo Petero okidho Yerusalem, ji m'onwaŋo joyenyo ni Jopath bende jowothumere jogesa ni, 
ACT.11.3	“Raŋo wikidho bongi Jopath ma jok'othumere to wicemo kiri gi jo!” 
ACT.11.4	Gikenyo Petero otito rijo thenethene ma gim'otimere woki i cakirok mere ama: 
ACT.11.5	“An onwaŋo anitie ikwayo i tindi ma Yopa, to aneno gimoro munyo loro piny wok i polo m'ocalo suka mapando m'icaro piny kareno omaki thenge aŋwen je to tundo bongan. 
ACT.11.6	Akaŋasa iye maber t'aneno le ma nyatiende aŋwen, kodi ogwaŋe, kodi gigipiny ma mol gi kor gin kodi winyin ma malo. 
ACT.11.7	Aka awinjo dwondi jo moro m'owaco ran ni, ‘Petero, ay malo, neki jo icami!’ 
ACT.11.8	To awaco ni, ‘K'ameno Rwoth! Ongoye cemo makicar kosa ma k'olony m'otieko donjo i dhokan.’ 
ACT.11.9	Dwondi jo m'owok i polo no oluwo kendo ni, ‘Gima Were otieko lonyo, ikir'ilwoŋo ni gima kicar.’ 
ACT.11.10	Gime otimere didek, aka rumacen oyway t'idwoko i polo. 
ACT.11.11	I hongo no won ama ji moro adek m'oor bongan wok Kasareya jotundo i ot m'onwaŋo abed'iye. 
ACT.11.12	Cuny Maleŋ owaco ran ni akidhi gi jono m'ongoye yero. Joma joyeyo aucel me bende jowotho kodan kiri i Kasareya, to wajoje wadonjo i ot pa Kornelio. 
ACT.11.13	Go owaco riwan paka oneno malaika moro ocungo i ot pere to waco rigo ni, ‘Or dhano Yopa wolwoŋi Simon ma nyinge Petero. 
ACT.11.14	Go bino kelo riwin wac ma bino miyin kodi jopeco perin je limo both.’ 
ACT.11.15	Aka munyo acako luwo, Cuny Maleŋ oloro rijo paka cango oloro riwan i kacako. 
ACT.11.16	Gikenyo apoyo gima Rwoth ndir ca owaco ni, ‘Yohana obatisa win gi pi to wibino limo batisimo ma Cuny Maleŋ.’ 
ACT.11.17	Onyo k'inen Were omiyo Jopath no bende mic acel ma go omiyo wan munyo wayeyo Rwoth Yesu Kristo, onyo an aŋa, ma d'atem juko Were!”
ACT.11.18	Munyo jowinjo gime, joliŋ piem, to jopako Were munyo jowaco ni, “Kere Were otieko miyo Jopath bende hongo ma ŋuto gi bedo gi kwo.”
ACT.11.20	Aka jom'oyeyo megi, ji ma jowok Sipuro kodi Sireno jokidho Antiok to jotito ri Jogris mikwenda no bende, munyo jofonjo jo Wac Manyen Maber kwoŋ Rwoth Yesu. 
ACT.11.21	Cingi Rwoth onwaŋo nigi jo, aka ji mathoth joyeyo to jowire bongi Rwoth.
ACT.11.22	Wac me otundo i kitipa pa jom'oyeyo ma Yerusalem to jooro Barinaba yu Antiok. 
ACT.11.23	Munyo go otundo to neno nema pa Were m'oyido nikenyo, osangala to kwayo joje ni jowobedi gi genirok kodi adieri ruwaŋ Rwoth gi ridho madwoŋ; 
ACT.11.24	ato Barinaba onwaŋo obedo dhano maber, m'opoŋ gi Cuny Maleŋ kodi yeyo. Aka ji mathoth swa jomedere i kitipa ji pa Rwoth.
ACT.11.25	Gikenyo Barinaba okidho Tariso rango Saulo. 
ACT.11.26	Munyo onwaŋo go, okelo go Antiok. I hongo ma romo oro gipi jario me joromo gi kitipa pa jom'oyeyo, to jofonjo ji madit swa. I Antiok me ama open lwoŋ'iye jofonjirok ni Jokristo.
ACT.11.27	I kare no ama jotuci wac Were megi jobin'iye Antiok wok Yerusalem. 
ACT.11.28	Acel kwoŋ jo, ma nyinge Agabo, ocungo malo gi meni pa Cuny Maleŋ, to luwo kwoŋ kec madwoŋ ma bino bedo to swana piny gipi. (Kec no obino i adhum pa Kilaudio.) 
ACT.11.29	Jofonjirok joridho ni kisi dhano kwoŋ jo ripo dhiro kony ri wadi jo ma Yuda paka go nyalo. 
ACT.11.30	Jotimo ameno, to jodhiro pesa ri jotel ma kitipa pa jom'oyeyo munyo luwo gi i cingi Barinaba gi Saulo.
ACT.12.1	I hongo no Herode m'obedo kere ocako lweny gi jomegi ma kitipa pa jom'oyeyo. 
ACT.12.2	Go owodho or t'ineko Yakobo, omin Yohana, g'abor. 
ACT.12.3	Munyo oneno ni gino osangala Joyuda, go omedere oro ji mako Petero bende. (Gime otimere i ndir ma kalima ma Mugat ma Buthow.) 
ACT.12.4	Munyo otiek mako rigo Petero, oketho go i od twec, to ketho go i cingi bwora aŋwen ma jolweny aŋwen aŋwen, kuro go. Herode oyido oyiko wodho go kenyo wowinji banja pere ka kalima ma Kadho orumo. 
ACT.12.5	Ameno Petero obedo i od twec; to ji ma kitipa pa jom'oyeyo onwaŋo jokwayo Were rigo gi geregere madit.
ACT.12.6	Wor no won ma Herode onwaŋo kidho wodh'iye go ri ji, Petero onwaŋo nindo i dier jokur ario kareno otwey go g'atege ario, aka jokur megi oyido jonitie kiri dho waŋkac ma od twec.
ACT.12.7	Piyo piyo malaika pa Rwoth omenyere, to lero meny i od twec. Malaika no ogwelo buti Petero, oyengo go to cewo go aka owaco ni, “Kwakere! Ay malo!” Gikenyo won to atege ma cinge budhere woko. 
ACT.12.8	To malaika waco rigo ni, “Rukere irwaki war perin.” Petero otimo ameno, to malaika waco ni, “Ere ruki kabuti perin iluwan.” 
ACT.12.9	Petero oluwo go to jowok i od twec to go k'oŋeyo kada ni gima malaika no onwaŋo timo obedo adieri; oparo nike kono manago menyirok moro ama go onyo neno. 
ACT.12.10	Jokalo jokur marapena gi mar'ario, to jotundo i waŋkac ma nyweny ma royo ma kidho yu tindi. Waŋkac no won oyawere kende rijo, to jowok woko i royo. Piyo piyo to malaika no weyo Petero kenyo kende.
ACT.12.11	Gikenyo Petero nyaka oniaŋ kwoŋ gim'owok timirok rigo, to waco ni, “Nyaka onyo aŋeyo ni gime obedo adieri! Rwoth ooro malaika pere wobothan kwoŋ meni pa Herode kodi kwoŋ gigipiny je ma Joyuda oyido jocano timo ran.” 
ACT.12.12	Munyo otieko niaŋ ameno, okidho peco pa Maria min Yohana ma nyinge man Mariko. Ji mathoth onwaŋo jocokere kenyo jokwayo. 
ACT.12.13	Petero ogudo thigo ma woko to jatic manyako m'ilwoŋo ni Roda bino. 
ACT.12.14	To munyo go oniaŋ ni obedo dwondi Petero, ogik i ot gi ŋwec ma k'oyawo thigo ro kisangala madit, to waco rijo paka Petero ocungo woko i waŋkac. 
ACT.12.15	Jowaco rigo ni, “Neko omakin!” Aka munyo go omedo waco nike obedo adieri, jodwoko ni, “Kono meno malaika pere ayin.” 
ACT.12.16	I hongo no Petero omedo gudo thigo. Rumacen joyawo thigo aka munyo joneno go jodhier swa. 
ACT.12.17	Go onyutho jo gi cinge ni jowoliŋ, aka otito rijo paka Rwoth owodho go i od twec. Owaco ni, “Waci win ri Yakobo kodi jom'oyeyo je.” Gikenyo oweyo jo to kadho kaman.
ACT.12.18	Yawere mere odikin, ruwirok madwoŋ obedo i dier jokur ma od twec ri gim'otimo Petero. 
ACT.12.19	Munyo Herode owodho or ma rango go, to jok'onyalo nwaŋo go, oyenyo ni wopenji jokur to wodho or ni woneki jo. Rumacen Herode oay wok i Yuda to kidho wocowi hongo moro yu Kasareya.
ACT.12.20	Herode onwaŋo yado nigi dhaw moro kodi ji ma Tire kodi Sidon; ameno jokidho bonge i muma neno go. Jono kutho jotelo mako mere gi Bulasito, jal m'oyido kuro cel pa kere. Gikenyo nyaka jokidho bongi Herode to jokwayo go siem, rupiri piny pajo onwaŋo limo cemo ma wok i piny pa kere no.
ACT.12.21	I ndelo m'oyik, Herode orwako ruk pere ma dhum, to bedo wi kom pere ma dhum, to cako luwo gi jo. 
ACT.12.22	Gikenyo ji jokoko ni, “Me ki dwondi dhano ama luwo, to were moro ayin!” 
ACT.12.23	Piyo piyo malaika pa Rwoth ogoyo Herode matek, rupiri go k'omiyo Were dwoŋ. Aka kudin ocamo go to tho.
ACT.12.24	To wac pa Were omedo nyay gi dongo.
ACT.12.25	Munyo Barinaba gi Saulo jocowo timo tic pajo, jogik yu Yerusalem kodi Yohana gi Mariko.
ACT.13.1	I kitipa pa jom'oyeyo ma Antiok, oyido nitie jotuci wac Were moro kodi jofonji: Barinaba, Simeo (m'ilwoŋo ni Ma col), Lukio (ma wok Sireno), Manaen (m'odongo pa gavana Herode), kodi Saulo. 
ACT.13.2	Ndelo moro munyo jolamo Rwoth aka joriyo kec, Cuny Maleŋ owaco rijo ni, “Kethi ran win gicen Barinaba kodi Saulo, jowotimi tic ma alwoŋ'iye jo.” 
ACT.13.3	Munyo jotieko riyo kec kodi kwayo, joketho cingi gin kwoŋ jo to jodhiro jo kadho tic.
ACT.13.4	Munyo Cuny Maleŋ otieko oro Barinaba gi Saulo, jokidho yu Selukia aka jocewere wok kenyo to jokidho i kigoda ma Sipuro. 
ACT.13.5	Munyo jotundo Salemis, jofonjo wac pa Were I kalamo pa Joyuda. Yohana Mariko oyido konyo jo i tic.
ACT.13.6	Joje jocewere yu loka i kigoda ma Pafo, kama jorom'iye gi jathieth moro ma nyinge Bar Yesu, Jayuda m'obedo jatuci wac ma twodo. 
ACT.13.7	Go oyido tiyo ri gavana ma kigoda no, Serigio Paulo, m'onwaŋo obedo ŋatariek swa. Gavana no olwoŋo Barinaba kodi Saulo bonge rupiri oyido mito winjo Wac pa Were. 
ACT.13.8	To Elima jathieth (meno a dwoŋ nyinge) opiemo gi jo ka temo ywayo woko gavana i yeyo. 
ACT.13.9	Gikenyo Cuny Maleŋ opoŋ kwoŋ Saulo, ma bende oŋeyere ni Paulo, to ŋiyo waŋ jathieth no tirtir 
ACT.13.10	to waco ni, “In wod pa jwogi, m'ibedo jakwor gi gimoro je m'otire, aka imore kodi thenethene mareco ma twodo, kere ikilaweyo wiro adieri pa Rwoth i twodo? 
ACT.13.11	Cingi Rwoth eno bino podho kwoŋin pama; waŋin bino tho, aka ik'onen lero pa waŋceŋ cowo hongo moro.” Piyo piyo no Elima owinjo munyo tor macol umo waŋe, to cako woth ariwa ariwa munyo temo nwaŋo dhano m'omak cinge to telo go i royo. 
ACT.13.12	Gavana oyeyo munyo oneno gim'otimere no; aka odhier swa kwoŋ fonji pa Rwoth.
ACT.13.13	Gikenyo Paulo kodi wadi jocewere wok Pafo to jokidho yu Paga iy'adec ma Pamfilia kama Yohana Mariko owey'iye jo to gik yu Yerusalem. 
ACT.13.14	Jomedere gi woth wok Paga to jokidho Antiok ma Pisidia; aka i ndelo ma Sabato jodonjo i kalamo pa Joyuda to jobedo piny. 
ACT.13.15	Munyo kisoma m'owok i Cik pa Musa kodi i ndiko pa jotuci wac Were orumo, jotel ma kalamo pa Joyuda jodhiro rijo mikwenda ni, “Wutmin wan, luw win ye gi ji ka winitie gi wac ma medo gine jo meni.” 
ACT.13.16	Paulo ocungo, to miyo jo ranyuth gi cinge to cako luwo ama: Joisiraili jowotan, kodi Jopath je ma jolamo Were, winji win! 
ACT.13.17	Were pa ji ma Isiraili oyero kwarere mawan, to miyo nono pajo bedo madwoŋ i ndir ma jobed'iye i piny Misir. Were owodho jo wok Misir gi meni pere m'oasere, 
ACT.13.18	aka i hongo ma oro piero aŋwen ofamba gi jo i dier thim. 
ACT.13.19	Go oreyo woko nonin abirio i piny ma Kanan to loko ji pere wegi piny no cowo 
ACT.13.20	hongo ma oro cegin miya aŋwen gi piero abic. Rumacen omiyo jo jothumi banjin, cuka tundo ndir pa Samwiri jatuci wac Were. 
ACT.13.21	Aka munyo jokwayo kere, Were omiyo jo Saulo, wod pa Kisi, janono pa Benyamin, bedo kere pajo ma oro piero aŋwen. 
ACT.13.22	Munyo Were otieko kwanyo go woko, oloko Daudi kere pajo. Me a gima Were oluwo kwoŋe: “Anwaŋo ni Daudi wod pa Yese, obedo kiti dhano ma amito, ŋata bino timo gimoro je ma ayenyo ni wotim.” 
ACT.13.23	Yesu, acel kwoŋ nyikway Daudi, a ŋata Were oloko Jaboth pa ji ma Isiraili paka cango ociko. 
ACT.13.24	Mafodi Yesu k'obino, Yohana ofonjo ji je ma Isiraili nike jowoŋuti reco pajo wobatisa jo. 
ACT.13.25	Aka munyo Yohana oyido cegin cowo tic pere, openjo ji ni, “Wiparo ni an a ŋa? Akibedo ŋata wikuro. To neni win, go luwan cen, aka akiripi kada lunyo war ma tiende.”
ACT.13.26	Wutmera, nyikway Abraham, kodi Jopath je manitie ka ma jolamo Were: Fonji ma mako kwoŋ both me otiek dhiro riwan! 
ACT.13.27	Kole ji ma Yerusalem kodi jotel pajo jok'oŋeyo nike go a Jaboth, aka jok'oniaŋ kada wac pa jotuci wac Were m'isoma i kisi Sabato. Kad'ameno wac pa jotuci wac Were otundo i kare munyo jothumo ri Yesu banja ma tho. 
ACT.13.28	Aka kada jok'onwaŋo atoŋa ma thumo rigo banja ma tho, je fodi jokwayo Pilato nike woneki go. 
ACT.13.29	Aka munyo jotieko timo gimoro je ma Ndiko Maleŋ luwo kwoŋe, jogamo go kwoŋ musalaba to joketho go i kaliel. 
ACT.13.30	To Were ocerino go kwoŋ jom'otho, 
ACT.13.31	aka i ndelo madit onyuthere ri joma yado jowotho gine woki i Galili tundo Yerusalem. Jono am'onyo pama jobedo jokony i wac pere i waŋ ji ma Isiraili. 
ACT.13.32	Aka onyo bende wakelo riwin Wac Manyen Maber no. 
ACT.13.33	Gima Were ociko kwarere mawan nike d'otimo, pama go otieko timo riwan ma wabedo nyikway jo, munyo ocerino Yesu paka ondiki i Zabuli mar'ario ni,
ACT.13.33	“In Wodan,
ACT.13.33	konon alokere Benin.”
ACT.13.34	“Abino miyin silwany maleŋ ma bu kiganagana
ACT.13.34	ma cango aciko Daudi.”
ACT.13.35	“Ik'oyey jatic perin wotopi.”
ACT.13.36	Kole Daudi oketho atoŋa pa Were i tim i ndir pere; rumacen go otho to iyiko cegin gi kwarere pere, aka otho to top woko. 
ACT.13.37	To ŋata Were ocerino kwoŋ jom'otho k'onyalo top woko. 
ACT.13.38	Riameno wutmere, wijoje wiripo ŋeyo adieri nike fonji kwoŋ cwako reco ma ifonjo win wok bongi Yesu; 
ACT.13.39	Aka nyatoro je ma yeyo i go igonyo go woko kwoŋ gimarac ma Cik pa Musa onwaŋo kinyal gonyo win kwoŋe. 
ACT.13.40	Am'omiyo gwokere win, ŋey gima jotuci wac Were jowaco wokiri wotimere riwin ni:
ACT.13.41	rupiri alatimo tic moro i ndir mewin won,
ACT.13.41	to wik'oyey tic no
ACT.13.41	kada moro otemi tito riwin!
ACT.13.42	Munyo Paulo kodi Barinaba oyido jokidho wok i kalamo pa Joyuda, okway jo ni jowogiki kendo i Sabato ma luwo aka jowomedi waco rijo kwoŋ gigipiny me. 
ACT.13.43	Munyo ji jotieko eye i romo, Joyuda mathoth kodi Jopath ma jowire i dini pa Joyuda joluwo Paulo gi Barinaba. Jomoor joluwo gi jo aka jomedo jo miseni nike jowomedere i nema pa Were.
ACT.13.44	I Sabato ma luwo, cegin kisi dhano obino wok i tindi winjo wac pa Were. 
ACT.13.45	Munyo Joyuda joneno lwak ji, nyeko omako jo; jopiemo gi gima Paulo oyido waco aka joyeto kiri go. 
ACT.13.46	To Paulo kodi Barinaba jomedo luwo pajo gi miseni ni, “Oyido yenyere ni wac pa Were wopen tito riwin ayino. To paka wikijol, aka wikiter i kwo mewin paka joma ripo limo kwo makirum, walaweyo win to wakidho bongi Jopath. 
ACT.13.47	Kole meno a or ma Rwoth omiyo wan munyo owaco ama.”
ACT.13.47	“ ‘Aketho win paka lero pa Jopath,
ACT.13.47	ni winyal kelo both ri piny gipi.’ ”
ACT.13.48	Munyo Jopath jowinjo gime josangala aka jopako fonji pa Rwoth. Aka jom'oyido oyer ri kwo makirum jolokere jom'oyeyo.
ACT.13.49	Wac pa Were onyay iye je iy'adec no. 
ACT.13.50	To Joyuda josigila jotel pa ji i tindi kodi mon pa Jopath ma kitipa ma malo ma onwaŋo jolamo Were. Gikenyo jocako lweny gi Paulo kodi Barinaba to joriemo jo woko iy'adec no. 
ACT.13.51	Jomoor joteŋo lowo ma par tiendi gin munyo jokwoŋo jo to jokadho yu Ikoniam. 
ACT.13.52	Jofonjirok ma Antiok jopoŋ gi kisangala i cuny jo kanyacel gi Cuny Maleŋ.
ACT.14.1	Gima pameno bende otimere Ikoniam: Paulo kodi Barinaba jodonjo i kalamo pa Joyuda to joluwo wac m'omiyo Joyuda kodi Jogris mathoth joyeyo. 
ACT.14.2	To Joyuda ma jok'onyalo yeyo josigila Jopath to joruwo paro pajo ni joeye kwoŋ jom'oyeyo no. 
ACT.14.3	Jomoor jobedo kenyo hongo malac. Joluwo gi miseni kwoŋ Rwoth, m'oridho ni fonji pajo kwoŋ nema pere oyido obedo adieri munyo miyo jo meni ma timo ranyuth kodi gidhier. 
ACT.14.4	To kitipa pa ji i tindi otiakere: Jomegi jodok yuthenge pa Joyuda, joman yuthenge pa jomoor.
ACT.14.5	Gikenyo Jopath kodi Joyuda, kanyacel gi jodhum pajo, joyiko lweny kodi jomoor gigoyo jo gi telin. 
ACT.14.6	Munyo jomoor jolimo ŋeyo i wac no, joringo yu Listira kodi Dabe, tindin ma Likonia, kodi iy'adec m'othoko jo. 
ACT.14.7	Kenyo ama jofonj'iye Wac Manyen Maber no.
ACT.14.8	Onwaŋo nitie nyatoro i Listira ma tiende je oŋol; go oyido oŋol wok i nywolirok pere aka k'onyalo woth. 
ACT.14.9	Go onwaŋo obedo piny ciko ithe winjo wac pa Paulo. Gikenyo Paulo oneno go tirtir aka munyo oneno nike ŋato nigi yeyo aka nyalo limo both, 
ACT.14.10	owaco rigo gi dwonde madwoŋ ni, “Ay malo icungi m'itire!” Ŋato oay malo abwap to cako thokirok gi woth. 
ACT.14.11	Munyo lwak ji oneno gima Paulo otimo, jocako koko i dhodhok Likonia pajo ni, “Werin jolokere ji aka joloro bongi wan!” 
ACT.14.12	Jomiyo Barinaba nyinge ni Zewo, aka Paulo ni Hames, rupiri go oyido a jaluwo madwoŋ. 
ACT.14.13	Gikenyo jacowirok i migam pa were Zewo, ma migam pere oyido nitie dho tindi, okelo thwondhe moro kodi thiw ajwoka i waŋkac munyo go kanyacel kodi ji ma tindi no onwaŋo jomito timo cowirok ri jomoor.
ACT.14.14	Munyo Paulo gi Barinaba jowinjo gim'onwaŋo jokidho timo, joyeco nangin pajo to joringo i dier lwak ji munyo jokoko ni, 
ACT.14.15	 “Jume, raŋo ma witimo gime? Wabende wabedo ji paka win! Wanitie ka i atoŋa ma tito riwin Wac Manyen Maber, kwanyo win woko kwoŋ gigipiny me m'ongoye kony bongi Were Ma kwo, m'ocweyo polo gi piny, nam kodi gigipiny je manitie i iye. 
ACT.14.16	I ndir m'okadho go oweyo nonin je luwo yo pajo wegi; 
ACT.14.17	to kad'ameno go k'odoŋ nono m'ongoye gima nyutho ni go nitie, rupiri go onyuthere ndir je i gigipiny mabeyo ma go timo: Go miyo win koth wok i polo kodi cemo m'ipidho i hongo m'otire; go miyo win cemo aka poŋo kisangala i cuny win.” 
ACT.14.18	To kada joluwo kweth wac me, je jomoor jok'onyalo i yoto juko jono cowirok rijo.
ACT.14.19	Joyuda moro jowok yu Antiok ma Pisidia kodi Yu Ikoniam; aka munyo jocowo ywayo ji yuthenge pajo, jogoyo Paulo gi telin, joywayo go, to jowodho go woko ma tindi munyo joparo nike go otieko tho. 
ACT.14.20	To munyo jom'oyeyo jocokere jothoko go, oay malo to gik i tindi. Yawere mere go kodi Barinaba jokadho yu Dabe.
ACT.14.21	Paulo kodi Barinaba jofonjo Wac Manyen Maber i Dabe to jolimo jofonjirok mathoth. Gikenyo jogik Listira, kodi Ikoniam, kodi Antiok i Pisidia. 
ACT.14.22	Jomedo jom'oyeyo meni to jomedo jo miseni nike jowocwire i yeyo. Jofonjo ni, “Waripo donjo i Ker pa Were munyo waluwo i teko madit.” 
ACT.14.23	Munyo jotieko ketho jotel i kisi kitipa pa joma yeyo gi kwayo kodi riyo kec, joketho jo i cingi Rwoth m'oyido joketho geno pajo kwoŋe.
ACT.14.24	Munyo jocowo woth iy'adec ma Pisidia, jokidho yu Pamfilia. 
ACT.14.25	Jofonjo i Paga to joloro Atalia. 
ACT.14.26	Aka wok kenyo jocewere to jogik Antiok, kama ndir ca oketh'iye jo gicen ri Were i kur ma nema pere kwoŋ tic m'oyido jocowo me.
ACT.14.27	Munyo jotundo Antiok, jocoko ji ma kitipa pa jom'oyeyo kanyacel to jowaco rijo gimoro je ma Were otimo gi jo; kendo paka onyo oyawo royo ri Jopath ma yeyo. 
ACT.14.28	Jotieko kenyo hongo malac gi jom'oyeyo.
ACT.15.2	Paulo kodi Barinaba jobedo gi piem mager tektek gi jo kwoŋ gime; gikenyo oridhi ni Paulo kodi Barinaba kodi joman ma Antiok jowokidhi Yerusalem jowoneni jomoor kodi jotel ma kitipin kwoŋ wac me.
ACT.15.3	Paka kitipa pa jom'oyeyo ooro jo, joluwo yu Fonisia kodi Samaria to jowaco rijo paka Jopath bende jowire bongi Were; wac me okelo kisangala madwoŋ ri jom'oyeyo je. 
ACT.15.4	Munyo jotundo Yerusalem, kitipa pa jom'oyeyo kodi jomoor kodi jotel ma kitipin je jojolo jo maber, to jowaco rijo gimoro je ma Were otimo rijo. 
ACT.15.5	To jom'oyeyo megi m'oyido jonitie i kweth pa Jofarisayo jocungo to jowaco ni, “Mitere wothum Jopath aka wowaci rijo mako Cik pa Musa.”
ACT.15.6	Gikenyo jomoor kodi jotel ma kitipin, joromo kanyacel paro kwoŋ wac me. 
ACT.15.7	Rumacen munyo piem okadho kamabor, Petero ocungo to waco ni, “Wutmera, wiŋeyo nike yucen koro Were oyeran i dier win fonjo Jopath Wac Manyen Maber, nike jowonyal winjo jowoyey. 
ACT.15.8	Aka Were, m'oŋeyo cuny ji, onyutho paka ojolo Jopath munyo bende omiyo jo Cuny Maleŋ, paka otimo gi wan. 
ACT.15.9	Go k'opoko wan gi jo; aka ocwako reco pajo cungo kwoŋ yeyo pajo. 
ACT.15.10	Am'omiyo, raŋo ma wimito temo Were mawan munyo wiyimo ri jom'oyeyo okol i goki jo makada kwarere wan kosa wawegi wakinyali tiŋo? 
ACT.15.11	Be! Kole wayeyo ni wabino limo both kwoŋ nema pa Rwoth Yesu, paka jo bende.”
ACT.15.12	Gikenyo jom'ocokere je joliŋ to jowinjo Barinaba kodi Paulo munyo jonuŋanuŋa ri ji gir'aura je kodi gigipiny ma kelo dhier ma Were otimo i dier Jopath. 
ACT.15.13	Munyo jocowo luwo, Yakobo oluwo malo ni, “Winjan win, wutmera! 
ACT.15.14	Simon owok tito riwan paka Were okutho onyutho paka dewo kwoŋ Jopath munyo kwanyo i dier jo ji ma jowobedi apere won. 
ACT.15.15	Kole wac pa jotuci wac Were makere swa gi me. Paka ndiko waco ama.”
ACT.15.16	abino geto kendo ot pa Daudi m'opodho.
ACT.15.16	Abino geto kendo gundin mere,
ACT.15.16	alageto malo.”
ACT.15.17	“Aka ŋey ji man je joworangi Rwoth,
ACT.15.17	kodi Jopath je m'ilwoŋo jo gi nyingan.”
ACT.15.18	“Rwoth, m'omiyo gime oŋeyere wok con ama owaco ameno.”
ACT.15.19	“Am'omiyo aparo ni wakiripi cando Jopath ma jowire bongi Were; 
ACT.15.20	kucel waripo ndiko balwa ma cero jo lamo cal makicar kosa timo kidakana kosa camo gim'odey kosa remo moro je kosa cemo moro je ma k'olony ayin. 
ACT.15.21	Kole Cik pa Musa otiek kisoma hongo malac i kalamo pa Joyuda m'omore i Sabato je, aka wac pere ifonjo i tindi je.”
ACT.15.22	Gikenyo jomoor kodi jotel ma kitipin pa jom'oyeyo, kanyacel gi kitipa pa jom'oyeyo gipi joridho yero ji moro i kitipa gi dhiro jo Antiok kodi Paulo gi Barinaba. Joyero Yuda m'ilwoŋo ni Barsaba kodi Sila, j'ario ma jom'oyeyo jomiyo dwoŋ swa. 
ACT.15.23	Jodhiro jono gi balwa me: “Wan jom'oyeyo jowot win, ma joman jomoor aka joman jotel ma kitipin pa jom'oyeyo, wadhiro moth ri jom'oyeyo ma Jopath ma Antiok kodi Siria kodi Silisia. 
ACT.15.24	Watieko winjo paka ji megi i kitipa mawan jobino koro to jokwinyo win gi luwo pajo ma to wakifonjo jo ni jowotimi ameno. 
ACT.15.25	Am'omiyo watieko romo kanyacel aka wajoje wayere yero jomikwenda moro to wadhiro jo riwin. Jobino kanyacel gi merin mawan Barinaba gi Paulo, 
ACT.15.26	cwo ma jojala kwo pajo i tic ri Rwoth Yesu Kristo. 
ACT.15.27	Am'omiyo wadhiro riwin Yuda kodi Sila, ma wegi jobino waco riwin gigipiny ma wandiko riwin. 
ACT.15.28	Ato oneno ri Cuny Maleŋ kodi wan ni ber wakiri watur win gi bieto kwanyo woko or me kende: 
ACT.15.29	Wikiri wicam gim'ocow gine jwogi; wikiri wicam remo; wikiri wicam le m'odey; aka kure win kwoŋ kite ma kidakana. Wibino timo maber ka wikure kwoŋ gigipiny me. Kutho win.”
ACT.15.30	Jooro jomikwenda no to jokidho Antiok, kama jocok'iye kitipa pa jom'oyeyo je to jomiyo jo balwa no. 
ACT.15.31	Munyo ji josoma balwa no, kisangala opoŋ i cuny jo ro mikwenda ma dwoko meni. 
ACT.15.32	Yuda kodi Sila, m'onwaŋo bende jotuci wac Were, joluwo ma hongo malac kodi jom'oyeyo no munyo jomedo jo meni kendo jodwoko cuny jo. 
ACT.15.33	Munyo jocowo hongo moro kenyo, jom'oyeyo josewila jo gi siem, to jogik bongi jomoor. 
ACT.15.34	[To Sila oridho paro ma doŋ kenyo].
ACT.15.35	Paulo kodi Barinaba jocowo hongo moro i Antiok kanyacel gi joman mathoth munyo jofonjo wac pa Rwoth.
ACT.15.36	Rumacen Paulo owaco ri Barinaba ni, “Weyi wagiki waliewi wutmin wan i tindi je ma watieko fonj'iye Wac pa Were, aka wanen paka jonitie.” 
ACT.15.37	Barinaba onwaŋo yenyo ni jowokadhi gi Yohana Mariko bende, 
ACT.15.38	to Paulo oparo ni jokiripi kadho gine, rupiri ndir ca go k'obedo gi jo kiri i gik tic pajo, to owire to weyo jo i Pamfilia. 
ACT.15.39	Jobedo gi piem matek wegi kendi gin, to jopokere. Gikenyo Barinaba okwanyo Mariko to jocewere jocomo yu Sipuro, 
ACT.15.40	to Paulo oyero Sila to jokadho kareno jom'oyeyo joketho go i kur ma nema pa Were. 
ACT.15.41	Go oluwo yu Siria kodi Silisia, munyo jomedo kitipa pa jom'oyeyo meni.
ACT.16.1	Paulo ocomo yu Dabe gi Listira. Jafonjirok moro ma nyinge Timothe oyido nikenyo; go oyido obedo wod pa dhakodwoŋ moro ma Jayuda m'oyeyo, to bamere oyido obedo Jagrik. 
ACT.16.2	Jom'oyeyo je ma Listira kodi Ikoniam onwaŋo joluwo maber kwoŋ Timothe. 
ACT.16.3	Paulo oyenyo kidho gi Timothe, ameno to kutho thumo go. Go otimo ameno rupiri Joyuda ma kenyo je oyido joŋeyo ni ba Timothe obedo Jagrik. 
ACT.16.4	Munyo jowotho i tindi m'omore, jomiyo jom'oyeyo ma kamoro je cik ma jomoor kodi jotel ma kitipin pa jom'oyeyo ma Yerusalem joridho, aka jowaco rijo mako cik me. 
ACT.16.5	Ameno kitipa pa jom'oyeyo omedi meni i yeyo aka odongo i welo ji kisi piny m'oyawere je.
ACT.16.6	Jono jowotho iy'adec ma Firigiya kodi Galasia: Cuny Maleŋ k'oyeyo jo fonjo mikwenda iy'adec ma Asia. 
ACT.16.7	Munyo jotundo yu loka m'othenere gi Misia, jotemo kidho iy'adec ma Bithinia, to Cuny Maleŋ pa Yesu k'oyeyo jo. 
ACT.16.8	Riameno jowotho i Misia to joloro yu Tirowa. 
ACT.16.9	Paulo olimo menyirok wor no ma go onen'iye dhano ma Makedonia munyo ocungo aka kwayo go ni, “Biye yu Makedonia korin ikony wan!” 
ACT.16.10	Tekin Paulo limo menyirok no, wayikere kidho Makedonia, rupiri oyido waridho ni Were otieko lwoŋo wan fonjo Wac Manyen Maber ri ji kenyo.
ACT.16.11	Waweyo Tirowa gi ye to wacewere wakidho yu Samotura, aka yawere mere watundo Neyapoli. 
ACT.16.12	Wok kenyo wadonjo Filipi, tindi ma iy'adec ma Makedonia; kenyo bende obedo kama Joroma jodhumo. Wacowo ndelo moro i tindi no. 
ACT.16.13	I ndelo ma Sabato wawok i tindi to wakidho i thengi jwom, kama waparo nike kakwayo pa Joyuda niye. Wabedo piny to waluwo gi mon m'oyido jocokere kenyo. 
ACT.16.14	Ŋat'acel kwoŋ jo m'owinjo wan oyido ilwoŋo ni Lidia, ma Thiatira, m'onwaŋo jamitan ma nangin ma rangi ariŋo. Go oyido obedo dhako ma lamo Were, aka Rwoth oyawo paro pere ma winjo wac ma Paulo oyido waco. 
ACT.16.15	Go kodi ji ma ot pere obatisa jo. Gikenyo go olwoŋo wan ni, “Biye win wibedi i ot paran, ka winiaŋ adieri ni ayeyo Rwoth.” Aka go onyalo dwoŋo wan to wakidho.
ACT.16.16	Ndelo moro munyo oyido wakidho i kakwayo, waromo kodi ŋeca moro manyako m'onwaŋo nitie gi cuny m'ocido moro ma miyo go thiedho ri ji gima bino i kwo pajo ma yuwaŋe. Go oyido kelo pesa kweth ri jopere munyo tuco ri ji silwany pajo. 
ACT.16.17	Go oluwo Paulo gi wan munyo koko ni, “Jome jotic pa Were Madwoŋ Maloyo! Jotito riwin royo ma both!” 
ACT.16.18	Go otimo ameno ndelo mathoth, cuka Paulo nge omako swa to wire to waco ri jwok no ni, “I nyingi Yesu Kristo aorin, woki kwoŋ nyako me!” Jwok no owok kwoŋe i hongo no won. 
ACT.16.19	Munyo wegi nyako no joneno ni yo pajo ma limo pesa onyo onyekere woko, jomako Paulo gi Sila to joywayo jo to jotero jo bongi jodhum i katale. 
ACT.16.20	Jokelo jo bongi jolweny ma Joroma to jowaco ni, “Jome Joyuda, aka jokelo ruwirok i tindi mawan ka. 
ACT.16.21	Jofonjo kite ma turo cik mawan; wan wa Joroma aka wakinyali mako kite no!” 
ACT.16.22	Lwak ji bende odonjo i kwinyo no, aka jothumi banjin joyeco nangin pa Paulo kodi Sila, to jowodho or ni wocwadi jo. 
ACT.16.23	Munyo otiek cwado jo ma loŋo, obol jo i twec, aka oor jakur cego od twec matek. 
ACT.16.24	Munyo jotieko limo or me, jakur od twec obolo jo i kisika ma iye to tweyo tiendi jo i kindi kasike madongo.
ACT.16.25	Dho kapa sawa aucel ma wor, Paulo kodi Sila oyido jokwayo aka jowero wer ma pako Were, aka jotwec oyido jociko ithi gin jowinjo jo. 
ACT.16.26	Piyo piyo yengirok pa piny otimere, m'oyengo od twec kiri i tiende. Gikenyo thigin je joyawere abwap, to atege pa jotwec je gonyere woko. 
ACT.16.27	Jakur jotwec ocew, aka munyo oneno thigin ma od twec ni thwolo, oparo nike jom'otwey je onyo jokwale; gikenyo oyuyo abor pere aka oyido won kidho nekere. 
ACT.16.28	To Paulo okoko gi derino ni, “Ikir'itim raco kwoŋin, wajoje fodi wanitie ka.” 
ACT.16.29	Jakur okwayo mac, omwomere i ot, to gore piny gi kirin dho ka tiendi Paulo gi Sila. 
ACT.16.30	Gikenyo otero jo woko to penjo jo ni, “Jodongo, aripo timo aŋo ŋey alimi both?” 
ACT.16.31	Jowaco ni, “Yey Yesu Kristo, aka ibino limo both, in kodi ot perin gipi.” 
ACT.16.32	Aka jofonjo go wac pa Rwoth kodi joman je ma ot pere. 
ACT.16.33	I hongo ma wor no won, jakur od twec otero jo lwoko adholin pajo; aka go kodi joot pere je obatisa jo mayot. 
ACT.16.34	Go otero Paulo kodi Sila i ot pere to miyo jo cemo moro acama. Go kodi joot pere je kisangala opoŋ i cuny jo ro yeyo Were.
ACT.16.35	Yawere mere odikin, jodhum ma Joroma jodhiro or ri jolweny ni, “Gony win jono jowokadhi.” 
ACT.16.36	Gikenyo jakur od twec owaco ri Paulo ni, “Jothumi banjin jodhiro or ni wogonyi win. Onyo winyalo kadho, kadhi win gi siem.” 
ACT.16.37	To Paulo owaco ri jolweny ni, “Kole k'onwaŋ raco moro kwoŋ wan, aka otiek cwado wan i dier ji ma to wabedo Joroma! Odoko jobolo wan i twec; aka onyo pama jomito gonyo wan nyaliŋliŋ? Be! Weyi wegi jowobin jowogony wan.” 
ACT.16.38	Josirikale madongo jodhiro wac no ri jodhum ma Joroma; aka munyo jowinjo ni Paulo kodi Sila jobedo Joroma, lworo omako jo. 
ACT.16.39	Riameno jokidho to jokwayo cwaki bongi jo; gikenyo jowodho jo woko to jokwayo jo ni jowoeye i tindi. 
ACT.16.40	Paulo gi Sila joweyo od twec to jokidho peco pa Lidia. Kenyo jorom'iye kodi jom'oyeyo, joluwo wac ma medo jo meni, to jokadho.
ACT.17.1	Joluwo yu Amfipoli kodi Apolonia, to jobino Thesalonika, kam'onwaŋo kalamo pa Joyuda nitie iye. 
ACT.17.2	Paka Paulo yado oyido omaro timo, okidho i kalamo pa Joyuda. Aka opiemo gi ji gi wac ma Ndiko Maleŋ cowo hongo ma Sabato adek gipi, 
ACT.17.3	munyo tito aka nyutho i wac ni Kristo oyido ripo candere aka ŋey wocerino go kwoŋ jom'otho. Paulo owaco ni, “Yesu me obedo Kristo.” 
ACT.17.4	Jomegi kwoŋ jo joniaŋ to joriwere gi Paulo kodi Sila; kitipa pa Jogris mathoth ma jolamo Were, kodi mon mathoth ma joŋeyere bende jotimo ameno.
ACT.17.5	To Joyuda nyeko omako jo to jocoko joreco moro i royo m'okare ma tindi to jotimo bwora moro. Gikenyo jokelo woy madwoŋ i tindi gipi, to jomonjo peco pa Yason, munyo jorango Paulo kodi Sila wowodhi jo ri ji. 
ACT.17.6	To munyo jok'onwaŋo jo, joyware gi Yason kodi jom'oyeyo moro kiri bongi jodhum ma tindi kareno jokoko ni, “Jome jokelo ruwirok kisi kamoro! Aka onyo bende jobino i tindi mawan ka, aka 
ACT.17.7	Yason ama kano jo i ot pere. Joje joturo cik pa Kayisar, ka jowaco ni odoko nitie kere man, ma nyinge Yesu.” 
ACT.17.8	Gi wac me jokelo ri lwak ji kodi jodhum ma tindi woy madwoŋ. 
ACT.17.9	Jodhum jomiyo Yason kodi joman tweyo pesa m'omit t'iweyo jo kadho.
ACT.17.10	Tekin piny lokere macol, jom'oyeyo jodhiro Paulo gi Sila yu Bereya. Munyo jotundo koro, jokidho i kalamo pa Joyuda. 
ACT.17.11	Joyuda ma kenyo oyido joneno bor loyo ma Thesalonika. Jociko ithi gin winjo fonji gi maro madwoŋ, aka ndelo je bin jofonjere Ndiko Maleŋ jowoneni k'agima Paulo ofonjo jo oyido obedo adieri. 
ACT.17.12	Mathoth kwoŋ jo joyeyo, aka mon kweth ma malo kodi cwo ma Jogris bende joyeyo. 
ACT.17.13	To munyo Joyuda ma Thesalonika jowinjo ni Paulo fonjo wac pa Were i Bereya bende, jobino kenyo to jocako nywowo ji. 
ACT.17.14	Piyo piyo jom'oyeyo jodhiro Paulo i thengi jwom to Sila kodi Timothe jodoŋ Bereya. 
ACT.17.15	Joma jokwaŋo Paulo jotero go kiri yu Athen aka ŋey jogik Bereya gi wac pa Paulo ni Sila kodi Timothe jowokidhi bonge mayot.
ACT.17.16	Munyo Paulo oyido kuro Sila kodi Timothe i Athen, cunye oramo swa munyo oneno ni tindi opoŋ gi gigipiny ma ji jocweyo ma jolamo. 
ACT.17.17	Riameno go opiemo i kalamo pa Joyuda kodi Joyuda gi Jopath ma jolamo Were, kodi ji ma jobino ndelo je i katale madwoŋ. 
ACT.17.18	Joepicura kodi Jostoik moro ma jopiem i wac bende jopiemo gine. Megi jowaco ni, “Jal mamiŋ me onyo bende kwot ni waco aŋo?” Joman jowaco ni, “cale pa go luwo kwoŋ werin moro ma wok loka man.” Jowaco ama rupiri Paulo onwaŋo luwo kwoŋ Yesu kodi cerino pere. 
ACT.17.19	Ameno jokwanyo Paulo to jotero go i ot romo m'ilwoŋo ni Arewopago, to jowaco ni, “Wamito ŋeyo fonji manyen me ma iluwo kwoŋe. 
ACT.17.20	Gik piny me ma wawinjo iluwo kwoŋe wendo riwan swa, aka wamito ŋeyo dwoŋ mere.” 
ACT.17.21	(Ato ji ma Athen kodi jowiloka ma kenyo oyido jomaro oro hongo pajo je i luwo gi winjo gigipiny manyen m'otimere.)
ACT.17.22	Paulo ocungo i waŋ jom'ocokere i Arewopago no to waco ni, “Ji ma Athen! Aneno ni i yo je wimaro dini tektek, 
ACT.17.23	rupiri munyo awotho i tindi mewin aneno kama wilamer'iye t'aneno migam m'ondiki kwoŋe ni, ‘Ri Were ma k'oŋeyere.’ Onyo gima wilamo, kada wikuya no, ama ee atito riwin kwoŋe. 
ACT.17.24	Were m'ocweyo piny kodi gima nitie iye gibe, obedo Rwoth ma polo kodi piny, aka kibedi i udi ma ji ama jogero. 
ACT.17.25	Odoko go kiyeny kony moro bongi dhano paŋini go keŋ gimoro ma dhano ama nyalo miyo go, rupiri go won ama miyo ji je kwo, luya kodi gimoro je. 
ACT.17.26	Wok kwoŋ dhano acel go ocweyo nonin je, to miyo jo bedo i piny gipi. Go won ama cango ocano ndir kodi kew ma kabedo ma ji di jobed'iye. 
ACT.17.27	Otimo ameno ni jowonyal rango go, ni ipoyo di jonwaŋo go munyo jomudamuda jorango go. To iy'adieri won, Were ki nitie bor gi nyatoro je kwoŋ wan.”
ACT.17.28	Kole i go wakwo aka wawotho kendo walama.
ACT.17.28	Paka jondiko mewin moro joluwo ni,
ACT.17.28	“Adieri wabedo nyithindho pere.”
ACT.17.29	Onyo paka wabedo nyithindho pa Were, wakiri wapar ni Were cale kodi zahabu, kosa feza, kosa tele ma dhano ama won othedho gi rieko kodi ndijo pere. 
ACT.17.30	I ndir mafodi ji oyido jokuy'iye Were, go k'okwano reco pajo, to pama go onyo oro ji je i piny je ŋuto reco pajo, 
ACT.17.31	rupiri go otieko yiko ndelo ma go bino thum'iye banja ri piny gipi i tiro, aka ŋata go oyero ama bino thumo. Go otieko ridho wac no ri dhano je munyo cerino ŋato kwoŋ jom'otho.
ACT.17.32	Munyo jowinjo Paulo luwo kwoŋ cerino pa jom'otho, megi kwoŋ jo jonyero ayin, to joman jowaco ni, “Wamito iluwi kwoŋ gime kendo.” 
ACT.17.33	Gikenyo Paulo oeye i kacokirok no. 
ACT.17.34	Cwo moro joluwo go to jolokere jom'oyeyo; kwoŋ jo oyido obedo Dionisio, acel kwoŋ jokweth ma Arewopago, dhako m'ilwoŋo ni Damaris, kodi joman.
ACT.18.1	Rumacen, Paulo oeye Athen to kidho yu Korintho. 
ACT.18.2	Kenyo go orom'iye kodi Jayuda m'ilwoŋo ni Akwila ma nywole Ponto m'onwaŋo nyaka jowok Italia kodi cege Pirisila, rupiri Kayisar m'ilwoŋo ni Kilaudio oyido owodho cik ni Joyuda je jowoeye Roma. Paulo okidho neno jo 
ACT.18.3	aka obedo gi jo to tiyo gi jo, rupiri bin go oyido limo cemo pere i timo wema, paka jono oyido bende jotimo. 
ACT.18.4	Go opiemo i kalamo pa Joyuda i ndelo ma Sabato je, munyo temo miyo Joyuda kodi Jogris je niaŋ i gima go waco.
ACT.18.5	Munyo Sila kodi Timothe jotundo kenyo wok Makedonia, Paulo ooro hongo pere je ma fonjo mikwenda, munyo tito ri Joyuda ni Yesu obedo Kristo. 
ACT.18.6	Munyo jopiemo gine to joluwo wac mareco kwoŋ go, Paulo oteŋo woko fukefuke ma nangin pere ka waco rijo ni, “Ka wirwenyo, remo mewin wodoŋ i wiy wiwegi! K'obedo wac paran. Wok pama kadho yuwaŋe abino kidho bongi Jopath ayino.” 
ACT.18.7	Gikenyo oweyo jo to kidho bedo i ot pa Japath m'ilwoŋo ni Tito Yusito, m'onwaŋo lamo Were; ot pere oyido cegin gi kalamo pa Joyuda no. 
ACT.18.8	Krispo, jatel ma kalamo pa Joyuda, oyeyo Rwoth, go kodi ot pere gipi; aka joman mathoth i Korintho jowinjo fonji pere, joyeyo, t'ibatisa jo.
ACT.18.9	Wor acel Paulo olimo lek, ma Rwoth owac'iye rigo ni, “Ikir'ibedi gi lworo, to medere gi luwo aka ikir'iliŋ, 
ACT.18.10	rupiri an kodin, aka ongoye ŋata bino nyalo timo rin raco, rupiri an gi ji mathoth i tindi me.” 
ACT.18.11	Ameno Paulo obedo kenyo oro acel g'adec, munyo fonjo ji wac pa Were.
ACT.18.12	Munyo Galio oloki gavana pa Jogris mar'adec ma Akaya, Joyuda jocokere kanyacel, jomako Paulo, to jotero go i waŋ jothumi banjin i kapido. 
ACT.18.13	Jowaco ni, “Jal me temo dwoŋo ji jowolami Were i yo ma turo cik!” 
ACT.18.14	Paulo onwaŋo kidho luwo to Galio waco ri Joyuda ni, “Bedi me obedo wac ma k'otire kosa tim ma turo cik m'otimi, d'adiyo cunyan t'awinjo win Joyuda, 
ACT.18.15	to paka me obedo piem kwoŋ wac kodi nyingi ji kodi cik mewin, wiwegi wiripo cowo teko no. Akibino ran bedo jathum banja i gigipiny ma pameno!” 
ACT.18.16	Ameno go oriemo jo woko i kapido. 
ACT.18.17	Gikenyo jono je jorodho Sositheno, jatel ma kalamo pa Joyuda, to jogoyo go i nyim jopido. To meno je Galio k'odewo kwoŋe kada mathin.
ACT.18.19	Jotundo Efeso to Paulo weyo Pirisila kodi Akwila kenyo. Go odonjo i kalamo pa Joyuda to piemo gi Joyuda kenyo. 
ACT.18.20	Kenyo jokwayo go ni wobedi gi jo hongo malac, to go k'oyeyo. 
ACT.18.21	Kucel, owaco rijo munyo kadho ni, “K'obedi can pa Were, abino dwoko bongi win.” Gikenyo ocewere to eye Efeso.
ACT.18.22	Munyo go otundo Kasareya, okidho to m'otho kitipa pa jom'oyeyo, aka ŋey okadho yu Antiok. 
ACT.18.23	Munyo go ocowo hongo moro kenyo to kadho iy'adec ma Galasia kodi Firigiya munyo medo jom'oyeyo meni.
ACT.18.24	Jayuda moro ma nyinge Apolo, m'onywol Alekizandiria, obino Efeso. Go oyido jaluwo maber swa aka oyido oŋeyo Ndiko Maleŋ bende maber. 
ACT.18.25	Go oyido otiek fonjo go Yo pa Rwoth, aka gi cunye je oluwo aka ofonjo fonji m'otire kwoŋ Yesu. To go oyido oŋeyo batisimo pa Yohana won kende. 
ACT.18.26	Go ocako luwo gi miseni i kalamo pa Joyuda; to munyo Pirisila kodi Akwila jowinjo go, jotero go peco to jomedo tito rigo maber kwoŋ royo pa Were. 
ACT.18.27	Munyo Apolo oridho paro ma kidho Akaya, jom'oyeyo ma Efeso jomedo go meni, to jondiko ri jom'oyeyo ma yukorago ni jowojoli go kenyo. Munyo go otundo koro, obedo gi kony madwoŋ swa ri jono ma gi nema pa Were oyido jolokere jom'oyeyo. 
ACT.18.28	Ato gi piem pere matek oturo woko piem pa Joyuda i dier ji kamaler munyo nyutho jo i Ndiko Maleŋ ni Yesu obedo Kristo.
ACT.19.1	Munyo Apolo nitie Korintho, Paulo owotho iy'adec ma Yumalo to tundo Efeso. Kenyo go onwaŋ'iye jofonjirok moro 
ACT.19.2	to penjo jo ni, “Wilimo Cuny Maleŋ munyo wiyeyo?” Jodwoko go ni, “Oyido fodi wakiwinjo kada ni Cuny Maleŋ bende nitie.” 
ACT.19.3	Openjo jo bende ni, “K'inen ameno, wilimo batisimo mene?” Jodwoko ni, “Batisimo pa Yohana.” 
ACT.19.4	Paulo owaco ni, “Batisimo ma Yohana omiyo ji obedo ma ŋuto reco; to owaco ri ji ni joripo yeyo ŋat'oyido luwo go cen, aka meno a Yesu.” 
ACT.19.5	Munyo jowinjo ameno, obatisa jo i nyingi Rwoth Yesu. 
ACT.19.6	Paulo oketho cinge kwoŋ jo, to Cuny Maleŋ loro rijo to joluwo dhodhok m'opokere to jotuco mikwenda ma wok bongi Were. 
ACT.19.7	Oyido joje jobedo ji apar g'ario.
ACT.19.8	Paulo okidho i kalamo pa Joyuda, to cowo hongo ma dwe adek munyo luwo kodi ji gi miseni, aka piemo gi jo munyo temo niaŋo jo kwoŋ Ker pa Were. 
ACT.19.9	To munyo jomegi kwoŋ jo jobedo gi wictek to jokwero yeyo, aka joluwo gigipiny mareco kwoŋ Royo pa Rwoth ruwaŋ kitipa pa ji, Paulo oweyo jo to kadho gi jofonjirok; aka ndelo je jobedo gi piem i ot romo ma Tirano. 
ACT.19.10	Gime obedo ameno cowo hongo ma oro ario, m'omiyo ji je ma jobedo iy'adec ma Asia, Joyuda kodi Jogris, jowinjo Wac pa Rwoth.
ACT.19.11	Were onwaŋo timo gigipiny ma kelo dhier gi i cingi Paulo, 
ACT.19.12	ma kiri kitambalin pere kodi nangin pere ma woko oyido itero ri jotwo, aka two pajo ware woko aka cuny m'ocido wok kwoŋ ji. 
ACT.19.13	Joyuda moro ma jothoko piny aka joriemo cuny m'ocido bende jotemo oro nyingi Yesu kwoŋ joma jonigi cuny m'ocido. Jowaco ri cuny marac moro ni, “Aorin i nyingi Yesu ma Paulo fonjo.” 
ACT.19.14	Wot jadwoŋ pa jocway ri Were i wi migam ma Jayuda m'ilwoŋo ni Sikeva jabirio onwaŋo jotimo ameno. 
ACT.19.15	To cuny m'ocido owaco rijo ni, “Aŋeyo Yesu aka aŋeyo gima tho kwoŋ Paulo; to win, wijokune?” 
ACT.19.16	Ŋat'oyido nitie gi cuny m'ocido no orodho jo to loyo jo gi meni. Joje jowok i ot pere gi ŋwec kinyoro g'adholin kwoŋ jo. 
ACT.19.17	Joyuda je kodi Jopath ma jobedo Efeso jowinjo gime; lworo opoŋ kwoŋ joje, aka omiy nyingi Yesu dwoŋ m'oasere. 
ACT.19.18	Ji mathoth m'onwaŋo nyaka joyeyo bende jobino munyo jopusere reco aka jothango kamaler ajwoka m'oyido jotimo. 
ACT.19.19	Mathoth kwoŋ jom'oyido jothiedho jokelo kitawin pajo kanyacel to jowaŋo ruwaŋ ji je. Jokwano welo kitawin to je bedo pesa ma romo nusu feza gana piero abic. 
ACT.19.20	Aka Wac pa Rwoth omedo nyay gi dongo i meni tektek.
ACT.19.21	Munyo gigipiny me otieko timere, Paulo oyiko paro ma luwo yu Makedonia gi Akaya aka wokidhi Yerusalem. Go owaco ni, “K'atieko kidho koro, aripo neno Roma bende.” 
ACT.19.22	Gikenyo go ooro Timothe kodi Erasto, jokony pere ario, yu Makedonia, to won cowo hongo moro iy'adec ma Asia.
ACT.19.23	Hongo no ama ruwirok madwoŋ obed'iye i Efeso ma mako kwoŋ Royo pa Rwoth. 
ACT.19.24	Jathedhi ma thedho feza moro m'ilwoŋo ni Demetro, ma thedho cal ma udi mathindho gi feza ri were Aritemi, oyido konyo jomitan swa i nywolo rijo ŋaŋo madit gi tic pere no. 
ACT.19.25	Gikenyo go olwoŋo joje kanyacel, kodi joman ma tic pajo cale g'apere, to waco rijo ni, “Jume, kole wiŋeyo ni ŋaŋo mawan wok i tic me. 
ACT.19.26	To wiwegi witieko winjo gi neno gima jal m'ilwoŋo ni Paulo me timo. Go otieko wiro ji mathoth ka kodi i Efeso kodi cegin iy'adec ma Asia gipi ka waco ni werin m'othedhi gi cingi jo k'obedo were. 
ACT.19.27	Aka ameno wac onyo rac rupiri tic mawan bino limo nyinge marac. Ki meno kende, to raco man bende nitie ni migam pa were madhako Aritemi bino ngoye kony, aka dwoŋ pere bino rere woko ma to were madhako me ilamo i Asia parom kodi i piny je!”
ACT.19.28	Munyo jono jowinjo wac me, jolokere mager to jocako koko ni, “Aritemi ma Efeso dwoŋ m'oasere!” 
ACT.19.29	Woy no olak i tindi gipi. Jono jomwomere i ot m'inen'iye tuko to jomako Gayo kodi Aristariko, Jomakedonia ario m'onwaŋo jowotho gi Paulo. 
ACT.19.30	Paulo won oyido mito kidho luwo gi lwak ji, to jom'oyeyo jok'oyeyo rigo. 
ACT.19.31	Jodhum moro m'oyido merin pere, bende jodhiro rigo wac munyo jokwayo go ni wokiri wotem kidho i ot m'inen'iye tuko no. 
ACT.19.32	I hongo no i romo obedo woy kendekende; ji megi oyido jokoko gimoro acel, joman bende jokoko giman, aka jomegi jok'oŋeyo kiri gim'okelo jo kanyacel. 
ACT.19.33	Joman joparo ni Alekizanda ama oero wac no, rupiri Joyuda joketho go paka jatel. Gikenyo Alekizanda otimo ranyuth gi cinge to temo luwo ma yiko nyinge i dier ji. 
ACT.19.34	To munyo joniaŋ nike go Jayuda, joje jocako koko kiromo gimoro acel cowo hongo ma sawa ario gipi ni, “Aritemi ma Efeso dwoŋ m'oasere!”
ACT.19.35	Rumacen jadwoŋ ma tindi onyalo miyo Lwak ji kudirok munyo owaco ni, “Ji ma Efeso! Kole dhano je oŋeyo ni tindi ma Efeso ama kuro migam pa were Aritemi m'oasere no, kodi tele maleŋ m'opodho wok i polo. 
ACT.19.36	Ongoye ŋata nyalo kwero gime. Am'omiyo, wiripo kudere makiweno timo gigipiny pa joneko. 
ACT.19.37	Wikelo ji me ka kad'onwaŋo jokikedhi ot pa were kosa jowaci gigipiny mareco kwoŋ were madhako. 
ACT.19.38	Ka Demetro kodi jotic pere jonitie gi wac ma jokelo kwoŋ nyatoro, nitie ndelo m'ocan ma pido aka rwodhe bende jonitie; jonyalo kelo wac pajo to joosere wegi kenyo. 
ACT.19.39	To ka nitie gimoro man ma wimito, ibino cowo wac no i romo pa ji paka cik waco. 
ACT.19.40	Aka gir'amien nyalo miyo iketho kwoŋ wan wac ma gwenyirok gi woy konon me. Kole ongoye gima di miy win woy madwoŋ ama, aka di wakinyalo nyutho atoŋa mere.” 
ACT.19.41	Munyo go otieko waco ameno, ocego woko romo.
ACT.20.1	Munyo woy no orumo, Paulo olwoŋo jom'oyeyo kanyacel, aka munyo otieko medo jo meni to sewila jo. Gikenyo go oweyo jo to kidho yu Makedonia. 
ACT.20.2	Munyo go otieko woth iy'adec no gi medo jo meni gi wac kweth, okidho piny pa Jogris 
ACT.20.3	kama go obed'iye hongo ma dwe adek. Go oyido yikere kidho Siria to limo ŋeyo nike Joyuda oyido jocamo rigo sereko; gikenyo go oridho paro ma gik gi yu Makedonia. 
ACT.20.4	Sopata, wod pa Piro ma wok Bereya, okidho gine; Aristariko jokodi Sekundo ma Thesalonika, kodi Gayo ma Dabe, kodi Timothe, kodi Tikiko gi Trofimo ma jowok Asia bende jowotho gine. 
ACT.20.5	Jono jotelo aka jokuro wan i Tirowa. 
ACT.20.6	Wacewere wok Filipi rumacen munyo kalima ma Mugat ma Buthow orumo, aka i ndelo mar'abic aka wariwere gi jo i Tirowa, kama wabed'iye sabiti acel.
ACT.20.7	I ndelo marapena (i sabiti) odikin, munyo wabedo kanyacel cemo gi merin, Paulo oluwo gi ji luwo mabor kiri i dier wor, rupiri go oyido yenyo kadho yawere mere. 
ACT.20.8	Talin oyido omore i ot ma malo kam'oyido warom'iye. 
ACT.20.9	Jayac moro ma nyinge Yutiko onwaŋo obedo wi dirisa; to paka Paulo omedere luwo, Yutiko nindo onuro cuka nindo okadho gine to podho piny wok wi gorofa ma malo mar'adek. Jotiŋo go malo to jonwaŋo ni otieko tho. 
ACT.20.10	To Paulo oloro piny to luŋere kwoŋe to ketho kore kwoŋe to waco ni, “Wikiri wilwor, go fodi kwo!” 
ACT.20.11	Gikenyo go ogik i ot ma malo, oturo mugat, to camo. Munyo Paulo otieko luwo gi jo hongo malac cuka ceŋ ogulo, to okadho. 
ACT.20.12	Jono jokadho gi jayac no makwo, to cuny jo dwoko maber.
ACT.20.13	Wamedere gi woth tundo i ye to wacewere wacomo yu Aso, kam'onwaŋo wakidho rwak'iye Paulo i ye. Go owaco riwan timo ameno, rupiri oyido kidho kenyo atiendi. 
ACT.20.14	Munyo go oromo gi wan i Aso, warwako go i ye to wakidho yu Mitilene. 
ACT.20.15	Wacewere wok kenyo to watundo yu Kiyo yawere mere. Rumacen ma ndelo acel, watundo Samo, aka yawere mere aka watundo Mileto. 
ACT.20.16	Paulo oyido oyenyo cewirok kalo Efeso, ŋey nyaka wokiri wonyeki hongo iy'adec ma Asia. Go onwaŋo kwakere ka mito tundo Yerusalem i ndelo ma Pentekost ka nyalere.
ACT.20.17	Paulo odhiro wac Efeso wok Mileto munyo kwayo jotel ma kitipa pa jom'oyeyo bino romo gine. 
ACT.20.18	Munyo jobino, go owaco rijo ni, “Wiwegi Wiŋeyo kite ma abed'iye gi win i hongo je, wok i ndelo marapena m'atund'iye iy'adec ma Asia. 
ACT.20.19	Gi bwonirok kodi pigi waŋan, atimo tic paran paka jatic pa Rwoth, i ndir ma teko obed'iye ran ro sereko pa Joyuda. 
ACT.20.20	Wiŋeyo nike akimuŋo win gimoro ma d'okonyo win munyo afonjo win i dier ji kamaler kodi i pecin mewin. 
ACT.20.21	Afonjo Joyuda kodi Jopath parom nike jowoŋuti reco pajo jowogiki bongi Were, to joyeyo Rwoth Yesu Kristo. 
ACT.20.22	Aka gunyo ni, gi wac pa Cuny Maleŋ akidho Yerusalem, ma akuya gima bino timan koro. 
ACT.20.23	Kwanyo woko gim'aŋeyo a me: I tindi je Cuny Maleŋ otieko nyuthan kicutho nike twec kodi teko ama kuran. 
ACT.20.24	To akiter kwo paran pa gimadwoŋ, kosa pa gima diwelo tekin acowo tic ma Rwoth Yesu ooran ma tito ri ji Wac Manyen Maber kwoŋ nema pa Were.”
ACT.20.25	“Atieko woth i dier win joje, munyo afonjo Ker pa Were, to pama aŋeyo ni kwoŋ win ongoye ŋat'odoko bino nenan kendo. 
ACT.20.26	Am'omiyo konon atuco riwin kamaler ni ka moro kwoŋ win orweny meno kiwaci paran, 
ACT.20.27	rupiri akimuŋo win atoŋa pa Were gipi. 
ACT.20.28	Kure win wiwegi kodi sidwol rombo je, ma Cuny Maleŋ oketho i cingi win, ni wibedi jotel mere, ma konyo kitipa pa jom'oyeyo pa Were, ma go oloko apere gi remo pa Wode won. 
ACT.20.29	Kole aŋeyo ni k'atieko eye, arara mager bino donjo bongi win, aka jok'owor sidwol rombo. 
ACT.20.30	Aka ndir bino tundo ma jomoro i dier win won jobino ay gi twodo ma ywayo jom'oyeyo bongi jo. 
ACT.20.31	Am'omiyo kure win, aka poyi win ni, odieceŋ gi wor akikeŋ fonjo dhano je kwoŋ win gi geregere cowo hongo ma romo oro adek.”
ACT.20.32	“To pama onyo aketho win i cingi Were kodi i wac ma nema pere manyalo dongo win to miyo win silwany ma go okano ri ji pere je. 
ACT.20.33	Fodi akiwanya feza kosa zahabu pa nyatoro kosa ruk. 
ACT.20.34	Wiwegi wiŋeyo ni atiyo gi cingan me aka alimo gimoro je ma an kodi jowotan onwaŋo wayenyo aora. 
ACT.20.35	Atieko nyutho win i gigipiny je nike timo tic gi meni miyo wanyalo konyo joma nyap munyo wapoyo wac pa Rwoth Yesu m'owaco ni, ‘Silwany nitie madwoŋ ri ŋata poko gimoro loyo ŋata limo.’ ”
ACT.20.36	Munyo Paulo ocowo luwo, ogoyo conge piny to kwayo gi joje 
ACT.20.37	Gikenyo joje joywak gi geregere munyo jopodho i kore aka jocwiyo lembe. 
ACT.20.38	Jorem swa ro wac pere ni odoko jok'oneni go kendo. Rumacen to jokwaŋo go i ye.
ACT.21.1	Munyo watieko kisewila jo to wacewere waeye, wabino nyatirtir i loka Kos, to yawere mere watundo Rod, aka wok kenyo wadonjo Patara. 
ACT.21.2	Munyo wanwaŋo kenyo ye m'oyido kidho Fonisia, waidho to wacewere. 
ACT.21.3	Munyo watundo kama wanyalo nen'iye Sipuro, wacewere yuracam to wacomo yu Siria. Waloro Tire kama ye oyido kidho wodh'iye gigipiny m'otiŋo. 
ACT.21.4	Wanwaŋo jom'oyeyo moro kenyo to wabedo gi jo sabiti acel. Gi meni pa Cuny Maleŋ jowaco ri Paulo nike wokiri wokidhi Yerusalem. 
ACT.21.5	To munyo hongo mawan orumo, waweyo jo to wakadho i woth mawan. Joje gi mon pajo gi nyithindho, jokwaŋo wan kalo tindi. Wajoje wagoyo congi wan piny dho thengi pi to wakwayo. 
ACT.21.6	Gikenyo kisi dhano osewila nyawote, to waidho ye kareno jo jodok. 
ACT.21.7	Munyo watieko cewirok mawan wok Tire, watundo Pitolemay, kama wamoth'iye jom'oyeyo to wabed'iye gi jo ma ndelo acel. 
ACT.21.8	Yawere mere waeye to wakidho Kasareya. Kenyo wakidho i ot pa Filipo jatiti Wac Manyen Maber, to wabedo bonge. 
ACT.21.9	Go oyido nitie gi nyithindho manyir aŋwen ma fodi jok'onywomere m'oyido jotuco mikwenda ma wok bongi Were. 
ACT.21.10	Munyo watieko bedo kenyo ndelo moro, jatuci wac ma nyinge Agabo otundo kenyo wok Yuda. 
ACT.21.11	Go obino bongi wan to kwanyo del pa Paulo to won tweyo gine tiende gi cinge, to waco ni, “Me a gima Cuny Maleŋ waco, ‘Joyuda jobino tweyo won del me ama i Yerusalem to jobolo go i cingi Jopath.’ ” 
ACT.21.12	Munyo wawinjo ameno wan kodi ji ma kenyo wakwayo Paulo ni wokiri wokidhi Yerusalem. 
ACT.21.13	To go odwoko ni, “Witimo aŋo, wiywak aka wikelo ran rembo i cunyan? Kole ayikere ki nyaka ri twec kende to kiri ri tho je i Yerusalem i nyingi Rwoth Yesu.” 
ACT.21.14	Wakinyalo turo go i gime am'omiyo cuny wan bende oeye to wawaco ni, “Weyi mito pa Rwoth wotimere.”
ACT.21.15	Munyo watieko bedo ye kenyo hongo moro, wayikere to waay to wakadho Yerusalem. 
ACT.21.16	Jofonjirok megi ma Kasareya bende jowotho gi wan, to jotero wan i ot pa jal m'onwaŋo wakidho bedo pere m'ilwoŋo ni Minason ma wok Sipuro, m'oyido obedo acel kwon jofonjirok ma jopen yeyo.
ACT.21.17	Munyo watundo Yerusalem jom'oyeyo jojolo wan gi kisangala madit swa. 
ACT.21.18	Yawere mere Paulo okidho gi wan neno Yakobo; aka jotel je ma kitipa pa jom'oyeyo oyido jonitie kenyo. 
ACT.21.19	Paulo omotho jo to miyo jo wac je kwoŋ gimoro je ma Were oyido otieko timo i dier Jopath i tic pere. 
ACT.21.20	Munyo jotieko winjo go, joje jopako Were. Gikenyo jowaco ri Paulo ni, “Omin wan neni, nitie Joyuda kweth ma jotieko lokere jom'oyeyo, to joje fodi jocwire tektek kwoŋ Cik pa Musa. 
ACT.21.21	Otiek waco rijo nike ifonjo Joyuda je ma jo ni i dier Jopath weyo Cik pa Musa, aka ni iwaco rijo nike kiri jowothumi nyithindho pajo kosa luwo kula pa Joyuda. 
ACT.21.22	Onyo aŋo ma ripo atima? Adieri jobino winjo nike itieko tundo ka. 
ACT.21.23	Am'omiyo tim gima wawaco rin. Wan gi ji moro aŋwen ma jonitie i kwoŋirok manyadini. 
ACT.21.24	Kidhi gi jome ibedi gi jo i tim ma lonyirok aka iwodhi rijo cul kwoŋ gima joori je, odoko jowoliel ye wiy gin. I yo me dhano je bino ŋeyo nike adieri ingoye i gimoro je ma joluwo kwoŋin, kucel in bende imako Cik pa Musa. 
ACT.21.25	To ma mako kwoŋ Jopath ma jotieko yeyo, watieko dhiro rijo balwa, munyo wawaco rijo nike waridho paro ni kiri jowocami cemo m'ocow gine werin m'otimi gi cingi jo; kosa camo remo, kosa le moro je m'odey, aka jowokure kwoŋ kite ma kidakana.” 
ACT.21.26	Gikenyo Paulo otero jono aka yawere mere otimo gi jo tim ma lonyirok. Gikenyo go odonjo i Ot pa Were nyutho jo ndelo ma lonyirok no kidho rum'iye aka ŋey kisi dhano kwoŋ jo wokel mic pere ma cowirok.
ACT.21.27	Munyo ndelo abirio oyido cegin rumo, Joyuda moro ma jowok iy'adec ma Asia joneno Paulo i Ot pa Were. Jono josigila lwak ji gibe to jomako Paulo. 
ACT.21.28	Jokoko ni, “Ji ma Isiraili! Kony wan win! Me won a ŋata wotho kamoro je aka fonjo ji dakirok gi Joisiraili, kwero Cik pa Musa kodi Ot pa Were me. Aka onyo okelo kiri Jopath moro i Ot pa Were to koco kamaleŋ me!” 
ACT.21.29	 (Jowaco ama rupiri joneno Trofimo ma Efeso gi Paulo i tindi, aka joparo nike Paulo oyido otero go i Ot pa Were). 
ACT.21.30	Ruwirok olak i tindi gipi, aka ji je joringo kanyacel jomako Paulo, to jowodho go woko wok i Ot pa Were. Piyo piyo t'icego woko dhoudi je. 
ACT.21.31	Lwak ji onwaŋo temo neko Paulo to itero wac ri jamituka pa jolweny ma Roma nike ruwirok nitie i Yerusalem gipi. 
ACT.21.32	Piyo piyo jatel otero jolweny moro madongo kodi jolweny man to jomwomere kwoŋ lwak ji. Tekin ji neno go gi jolweny to joweyo goyo Paulo. 
ACT.21.33	Jatel okidho bongi Paulo, omako go, to wodho or nike wotwey Paulo gi lijegere ario. Gikenyo go openjo ni, “Me ŋa; kendo otimo aŋo?” 
ACT.21.34	Jomogo i lwak ji jokoko gimoro acel, joman giman. Ruwirok obedo mathoth m'omiyo jatel k'onyalo nwaŋo adieri ma gim'otimere; gikenyo ooro ji tero Paulo i cel pa jolweny. 
ACT.21.35	Jotundo gine i geŋin ma dhiot, to jolweny jotiŋo atiŋa go rupiri lwak ji oyido olokere mager swa. 
ACT.21.36	Joje oyido joluwo go ka jokoko ni, “Neki wi go!”
ACT.21.37	Munyo jocegin tero Paulo i cel, go oluwo gi jatel ni, “Weyi awaci ye rin gimoro?” Jasirikale madwoŋ openjo ni, “Iŋeyo Dhogrik? 
ACT.21.38	In won me iki Jamisir ma ndir ca oruwo wiy ji to telo jogwenyirok gana aŋwen i thim?” 
ACT.21.39	Paulo odwoko ni, “A Jayuda to onywolan i Tariso ma Silisia, anywola ma tindi m'oŋeyere maber. Mondo yeyan aluwi gi ji.” 
ACT.21.40	Jasirikale madwoŋ oyeyo go, to Paulo cungo i geŋin ma dhiot to miyo ji ranyuth gi cinge. Munyo jopie, Paulo oluwo gi jo gi Dhoyuda.
ACT.22.1	“Wutmera gi bacere nan, winji win gim'awaco riwin ma nyutho win paka angoye gi raco moro!” 
ACT.22.2	Munyo jowinjo go luwo Dhoyuda, jomedo kudirok; Paulo omedere luwo ama: 
ACT.22.3	 “Abedo Jayuda, m'onywol i Tariso ma Silisia, to adongo Yerusalem won ka paka jafonjirok pa Gamaliel. Alimo fonji matek kwoŋ Cik pa kwarere mawan, aka oyido amiyere ri Were paka win bende ma win ka konon me. 
ACT.22.4	Alwenyo gi ji ma joluwo Royo pa Yesu no tundo kiri i nek. Amako cwo gi mon aka abolo jo i od twec. 
ACT.22.5	Jadwoŋ pa jocway ri Were i wi migam kodi kitipa pa jotel pa ji gibe jonyalo ridho riwin ni aluwo gir'adieri. Alimo balwa wok bongi jo m'ondiki ri Joyuda jowoti wan ma Damasiko aka akidho koro mako ji kelo jo Yerusalem gi lijegere i cingi gin wocandi jo.”
ACT.22.6	“Aka munyo oyido atieko woth ariko Damasiko, dho kapa sawa aucel, lero madwoŋ owok malo abwap to thokan. 
ACT.22.7	Gikenyo agore piny t'awinjo dwondi ŋata waco ran ni, ‘Saulo, Saulo! Raŋo ilwenyo kodan?’ 
ACT.22.8	Apenjo ni, ‘In iŋa, Rwoth?’ Owaco ran ni, ‘An Yesu ma Nazareth m'ilwenyo gine.’ 
ACT.22.9	Ji m'onwaŋo nikodan kenyo joneno lero no to jok'owinjo dwondi ŋat'onwaŋo luwo kodan no. 
ACT.22.10	Apenjo go ni, ‘Atimi aŋo, Rwoth?’ Aka Rwoth owaco ran ni, ‘Ay malo idonji Damasiko, aka kenyo am'ibino waco rin gimoro je ma Were ocano rin timo.’ 
ACT.22.11	Munyo waŋan onwaŋo otho ro lero m'oasere no, jowotan jomako cingan to joteran Damasiko.”
ACT.22.12	“Kenyo onwaŋo nitie nyatoro m'ilwoŋo ni Anania, jadin m'owinjo Cik mawan aka Joyuda je ma Damasiko jomiyo go dwoŋ swa. 
ACT.22.13	Go obino bongan to cungo kabutan to waco ni, ‘Omera Saulo, caki neno kendo!’ I hongo no won aneno kendo to aŋiyo go. 
ACT.22.14	Gikenyo go owaco ran ni, ‘Were pa kwarere mawan oyerin ni iŋey gima go mito, ni inyal neno Ŋat'otire pere gi winjo go munyo iwinjo dwonde won; 
ACT.22.15	ameno ibino bedo jakony pere ma waco ri ji gim'itieko neno gi winjo. 
ACT.22.16	To onyo aŋo m'idoko ikuro? Ay malo obatisa in, aka reco perin wolwoki woko munyo ilwoŋo nyingi go.’ ”
ACT.22.17	“Agik Yerusalem, aka munyo akwayo i Ot pa Were, aneno cal m'omenyere ran 
ACT.22.18	m'aneno iye Rwoth munyo waco ran ni, ‘Redi mayot ieye Yerusalem, rupiri ji ma ka jok'ojol gim'iwaco kwoŋan.’ 
ACT.22.19	Adwoko ni, ‘Rwoth, kole joŋeyo maber paka yado akidho i kalamo pa Joyuda m'omore, amako jom'oyeyin, agoyo jo aka atero jo i twec. 
ACT.22.20	Aka munyo ineko jatiti Wac perin Stefano, oyido an kenyo, aka abende afoyo odoko aŋat'akuro kiri ruk pa joma joneko go.’ 
ACT.22.21	Rwoth owaco ran ni, ‘Kadhi, rupiri abino dhirin bor swa i dier Jopath.’ ”
ACT.22.22	Ji onwaŋo jowinjo luwo pa Paulo cuka tundo i wac me, to jocako koko gi derino madwoŋ ni, “Kwany wi woko jalo i piny ka! Go kiripi wokwo kendo!” 
ACT.22.23	Oyido jokoko aka jokwadho nangin pajo i hongo aka jowito fukefuke malo. 
ACT.22.24	Gikenyo jasirikale madwoŋ owodho or nike woter Paulo i cel, to oro jo cwado go ma mito ŋeyo gim'omiyo Joyuda jokoko rigo ameno. 
ACT.22.25	To munyo jocowo kikoda go aka wocwadi, Paulo owaco ri jasirikale moro m'onwaŋo ocungo kenyo ni, “Kere cik yeyo win cwado ŋat'obedo anywola ma Roma kada fodi k'oosa go banja moro je?” 
ACT.22.26	Munyo jasirikale no owinjo ameno, okidho bongi jadwoŋ pa jolweny to penjo ni, “Wikidho timo aŋo? Kole jame obedo anywola ma Roma!” 
ACT.22.27	Gikenyo jatel pa jolweny okidho bongi Paulo to penjo go ni, “Waci ran, ibedo Jaroma?” Paulo odwoko ni, “Ey.” 
ACT.22.28	Jatel pa jolweny no owaco ni, “An alokere Jaroma munyo atieko culo pesa malac swa.” Paulo odwoko ni, “To an onywolan paka Jaroma.” 
ACT.22.29	Gikenyo piyo piyo, ji m'oyido jokidho kelo penji ri Paulo joeye gicen kwoŋe; aka jatel pa jolweny lworo omako munyo oneno ni Paulo obedo anywola ma Roma, aka ama go oyido otweyo gi lijegere.
ACT.22.30	Yawere mere jatel pa jolweny oyenyo ŋeyo adieri ma wac ma Joyuda jomito kelo kwoŋ Paulo; riameno ooro jo gonyo woko lijegere pa Paulo to oro jotel pa jocway ri Were i wi migam kodi jopido je parom romo. Gikenyo go owodho Paulo, to kelo go ruwaŋ jo.
ACT.23.1	Paulo oŋiyo jopido nyatirtir to waco ni, “Wutmera cunyan oŋeyo maber swa kwoŋ kwo paran gipi ni angoye gi raco ruwaŋ Were i hongo je kiri pama.” 
ACT.23.2	Jadwoŋ pa jocway ri Were i wi migam ma nyinge Anania ooro jom'onwaŋo jocungo kabuti Paulo goyo lembe. 
ACT.23.3	Paulo owaco rigo ni, “Were bino goyin adieri, in m'ical kor ot m'ofuy matar gi woko! Wibedo kenyo ma thumo ran banja cungo kwoŋ Cik, aka win won ama odoko wituro Cik ago munyo wioro jo goyan!” 
ACT.23.4	Ji m'onwaŋo jo nicegin gi Paulo jowaco rigo ni, “Inyalo nedi luwo marac kwoŋ jadwoŋ pa jocway ri Were i wi migam?” 
ACT.23.5	Paulo odwoko ni, “Wutmera oyido akiŋeyo nike go jadwoŋ pa jocway ri Were i wi migam rupiri ndiko waco ni, ‘Wikiri wiluw marac kwoŋ jadhum pa ji mewin!’ ”
ACT.23.7	Tekin go otieko waco ameno, Jofarisayo kodi Josadukayo jocako dhawirok, to ji tiakere i bwora. 
ACT.23.8	 (Ato Josadukayo jowaco ni ji jokibino cerino kendo kwoŋ jom'otho; aka nike ongoye jomalaika kosa gim'obedo cuny, to Jofarisayo joyeyo gigipiny adek no je). 
ACT.23.9	Gikenyo woy omedo kidho malo; aka Jondiko megi m'oyido jo ni kweth pa Jofarisayo jocungo to jokwero matek ni, “Wakinyali nwaŋo raco moro kwoŋ jame! Miti kono malaika kosa cuny moro oluwo gine!”
ACT.23.10	Piem olokere mager swa m'omiyo jasirikale madwoŋ lworo omako nike jobino yeco woko Paulo acel acele. Riameno go ooro jolweny pere kidho i dier lwak ji piny jowokwany woko Paulo bongi jo gi mbaka jowoteri go i cel.
ACT.23.11	Wor m'oluwo to Rwoth cungo kabuti Paulo to waco ni, “Bedi miseni! Itieko bedo jakony paran Yerusalem ka, aka iripo timo ameno Roma bende.”
ACT.23.12	Odikin yawere mere, Joyuda joromo kanyacel to joyiko paro. Jokwoŋere nike jok'ocem kosa madho gimoro cuka jonek Paulo. 
ACT.23.13	Onwaŋo jokalo ji piero aŋwen ma joyiko paro me kanyacel. 
ACT.23.14	Gikenyo jokidho pa jotel pa jocway ri Were i wi migam kodi jotel pa ji to jowaco ni, “Watieko timo kwoŋirok madwoŋ kanyacel ni wak'obil gir'acama moro je kafodi wakineko Paulo. 
ACT.23.15	Onyo win kodi jopido dhiri win wac ri jasirikale madwoŋ ma Roma wokel riwin Paulo munyo wirendere nike wimito medo niaŋ kwoŋ tiendi wac pere. Gikenyo walaneko go mafodi k'otundo kiri ka.”
ACT.23.16	To okewo pa Paulo owinjo sereko me to donjo i cel to waco ri Paulo gino. 
ACT.23.17	Gikenyo Paulo olwoŋo jasirikale madwoŋ acel to waco rigo ni, “Ter jayac me bongi jatel pa jolweny; nitie gima go mito waco ri jatel no.” 
ACT.23.18	Jasirikale madwoŋ no okwanyo go otero go bongi jatel pa jolweny to waco ni, “Jatwec m'ilwoŋo ni Paulo olwoŋan aka okwayan ni akel jayac me bongin, nike nitie gima go lawaco rin.” 
ACT.23.19	Jasirikale ma jatel omako cinge to won tero go gicen to penjo go ni, “Aŋo ma imito waco ran?” 
ACT.23.20	Ana go, “Joyuda joriwo paro nike dikin jowokwayin iter Paulo ruwaŋ jopido, to jorendere ni jopido jomito medo niaŋ kwoŋ wac pere. 
ACT.23.21	To ikir'iyey winjo wac pajo, rupiri nitie ji ma kalo piero aŋwen ma jolapondo jowokuri go i royo. Jono jotieko kwoŋere nike jok'ocem kosa madho gimoro cuka jonek go. Pama won me jotieko yikere ma timo ameno, aka jokuro ŋeyo paro perin won kende.” 
ACT.23.22	Jasirikale ma jatel no owaco ni, “Ikir'iwaci ri nyatoro nike itieko kelo wac me bongan.” To oro jayac no kadho.
ACT.23.23	Gikenyo jasirikale ma jatel no olwoŋo jolweny pere ario madongo to waco rijo ni, “Kwany win jolweny miya ario jowoyikere ma kidho Kasareya, kanyacel gi jokayina piero abirio kodi jotonge miya ario, aka wiyikere ay keti sawa adek ma wor. 
ACT.23.24	Neni kayina moro ri Paulo ma go owothi gine, aka witer go maber bongi gavana Felik.” 
ACT.23.25	Gikenyo jasirikale ma jatel no ondiko balwa ama: 
ACT.23.26	“An Kilaudio Lisia andiko ri jadwoŋ, gavana Felik, aka adhiro rin moth. 
ACT.23.27	Joyuda jomako ŋati me aka oyido jokidho neko go. Alimo ŋeyo nike go obedo Jaroma, am'omiyo akidho kodi jolweny paran botho go. 
ACT.23.28	Paka onwaŋo amito ŋeyo wac ma jokelo kwoŋe, atero go i kapido pajo. 
ACT.23.29	Anwaŋo nike go k'otimo raco moro ma di miy neki go kosa tweyi go; wac m'okel kwoŋe onwaŋo mako kwoŋ cik pajo wegi. 
ACT.23.30	Aka munyo onyuthan nike Joyuda jocamo rigo sereko, aridho paro ma dhiro go bongin. Awaco ri joma osa go jowokeli wac no gi bongin kenyo.”
ACT.23.31	Josirikale jotimo paka oor jo. Jokwanyo Paulo to jotero go wor no kiri yu Antipaturi. 
ACT.23.32	Yawere mere jolweny ma jotiendi gin jodwoko i cel to joweyo jokayina jokadho gine. 
ACT.23.33	Jotero go Kasareya to jocwayo balwa ri gavana to jomiyo go Paulo. 
ACT.23.34	Gavana osoma balwa no to penjo Paulo adec ma go wok'iye. Munyo onwaŋo ni go wok Silisia, owaco ni, 
ACT.23.35	“Abino winjo wac perin ka joma osa in jotundo.” Gikenyo ooro jo kuro Paulo i cel pa Herode.
ACT.24.1	Munyo ndelo abic okadho, jadwoŋ pa jocway ri Were i wi migam, Anania, okidho Kasareya gi jodongo moro kodi ŋat'oyido luwo rijo m'ilwoŋo ni Tertulo. Jokidho ruwaŋ gavana Felik to joosa Paulo. 
ACT.24.2	Olwoŋi Tertulo to jocako kelo wac pajo ama: “Jadwoŋ! Tel perin ma rieko otieko kelo riwan siem cowo hongo malac, aka wirok mathoth m'otieko bedo onyo pama okelo bero ri piny mawan. 
ACT.24.3	Wajolo gime iye je hongo je, aka wakethin walwa swa. 
ACT.24.4	Akimiti galin tektek, to akwayin itimi ran ŋono iwinji wac mawan manok. 
ACT.24.5	Ŋati me waneno paka jamijokere marac swa; go kelo ruwirok i dier Joyuda i piny gipi, aka go obedo jatel pa Jonazarin. 
ACT.24.6	Go bende otemo koco Ot pa Were to wamako go. [Onwaŋo waparo thumo rigo banja i nger ma Cik mawan, 
ACT.24.7	to jasirikale madwoŋ Lisia donj'iye to kwanyo go bongi wan gi mbaka. 
ACT.24.8	Gikenyo Lisia ooro joma joosa go jowobin bongin]. Ka ikaŋasa wac pa jame maber, iwon ibino ŋeyo bonge gigipiny je ma waos'iye go.” 
ACT.24.9	Joyuda bende jodonjo i wac no to jowaco nike gino je otire.
ACT.24.10	Gavana ooro Paulo luwo, to Paulo waco ni, “Aŋeyo nike itieko bedo jathum banja cowo hongo malac, am'omiyo asangala gi limo silwany ma kwedirok kwoŋ wac pa jome ruwaŋin. 
ACT.24.11	Paka iwon inyalo neno, fodi k'okalo ndelo apar g'ario cuka akidhi Yerusalem kwayo. 
ACT.24.12	Joyuda jok'onwaŋan apiemo gi nyatoro i Ot pa Were, kosa ni aruwo ji i kalamo pajo kamoro je i tindi. 
ACT.24.13	Aka jokinyal kada nyutho ni wac ma joos'iye an me obedo adieri. 
ACT.24.14	Me a gim'ayeyo ruwaŋin: An alamo Were pa kwarere mawan munyo aluwo Royo ma jowaco ni k'otire. Aka ayeyo gigipiny je m'ondiki i Cik pa Musa kodi i kitawin pa jotuci wac Were. 
ACT.24.15	Abende anitie gi geno kwoŋ Were paka jome, nike ji je, mabeyo kodi mareco, jobino cerino kwoŋ jom'otho. 
ACT.24.16	Am'omiyo atemo paka anyalo ndelo je bedo gi paro m'otire ruwaŋ Were kodi ji.”
ACT.24.18	Aka i kare m'oyido atim'iye ameno ama jome jonwaŋan'iye i Ot pa Were munyo atimo tim ma lonyirok. Lwak ji oyido ongoye bothan, aka ruwirok moro je oyido ongoye. 
ACT.24.19	To Joyuda moro ma jowok iy'adec ma Asia onwaŋo jonitie kenyo; jo ama joripo bino bongin ka kelo wac pajo k'inen jonigi wac moro kwoŋan. 
ACT.24.20	Kak'ameno weyi jome wegi jowowaci reco ma jonwaŋan gine i ndir ca munyo acungo i waŋ pido, 
ACT.24.21	makiweno gimoro acel kende ama akoko gine munyo acungo i dier jo ni, ‘Wimon kodan nyaka ni rupiri ayeyo ni jom'otho jobino cerino aka am'omiyo wiosa an konon.’ ”
ACT.24.22	Gikenyo Felik, m'onwaŋo otiek tito rigo maber kwoŋ Royo no, ocego winjo banja. Owaco rijo ni, “Abino thumo banja mewin ka jasirikale madwoŋ Lisia otundo.” 
ACT.24.23	Ooro jasirikale m'onwaŋo nigi Paulo kuro go, munyo miyo ye go siem moro aka yeyo merin pere kelo rigo gima go yenyo.
ACT.24.24	Munyo ndelo moro okadho Felik obino gi cege Durosila, m'obedo Nyajayuda. Felik ooro jomoro lwoŋo Paulo bonge to winjo gima go waco kwoŋ yeyo Kristo Yesu. 
ACT.24.25	To munyo Paulo ocako gi luwo kwoŋ tiro, kurok, kodi bino pa ndelo ma thumo banja, lworo omako Felik to waco ni, “Ere onyo eye, abino lwoŋin kendo ka alimo hongo.” 
ACT.24.26	I hongo no go onwaŋo geno ni kono di Paulo omiyo ye go pesa moro; riameno go oyido lwoŋo Paulo adhik luwo gine. 
ACT.24.27	Munyo oro ario okadho, Ponsio Festo olunjo kapa Felik paka gavana. Felik onwaŋo mito mako mere kodi Joyuda, am'omiyo oweyo Paulo i jiera.
ACT.25.1	Munyo ndelo adek okadho wok cuka Festo tundi iy'adec no, go owok Kasareya to kidho Yerusalem. 
ACT.25.2	Kenyo jotel pa jocway ri Were i wi migam kodi jotel pa Joyuda jokelo rigo wac pajo kwoŋ Paulo. Jokwayo Festo 
ACT.25.3	ni wotim rijo bero woyeyi wokel Paulo Yerusalem, rupiri oyido joyiko neko go i royo. 
ACT.25.4	Festo odwoko ni, “Paulo nitie i twec Kasareya, aka awon abino gik koro mayot. 
ACT.25.5	Weyi jotel mewin jowokidhi kodan Kasareya to joosa go gi koro, k'inen go otimo raco moro.”
ACT.25.6	Festo odoko ocowo ndelo aboro kosa apar gi jo, aka nyaka okidho Kasareya. Yawere mere go obedo piny i kapido, to oro jo kelo Paulo. 
ACT.25.7	Munyo Paulo otundo, Joyuda m'oyido jowok Yerusalem jocungo jothoko go to jocako kiosa go wac madongo m'omore ma jok'onyalo wodho adieri mere. 
ACT.25.8	To Paulo piemo gi jo ni, “Fodi akitimo raco moro kwoŋ Cik pa Joyuda, kosa Ot pa Were, kosa kwoŋ Kayisar Kere pa Joroma.” 
ACT.25.9	Festo oyido mito limo foy bongi Joyuda, riameno openjo Paulo ni, “Iyenyo kidho Yerusalem wawinji banja perin me gi koro?” 
ACT.25.10	Paulo owaco ni, “Kole am'onyo ee acungo i kapido pa Kayisar won, kama ripo ni wowinj'iye banja paran. Akitimo raco moro ri Joyuda paka iwon iŋeyo. 
ACT.25.11	K'inen aturo Cik aka atimo gimoro ma miyan aripo gi tho, d'akikway ni abudhere. To k'adieri angoye gi raco i wac ma joosa an iye, ongoye ŋata nyalo kethan i cingi jo. Onyo akodo wac paran bongi Kayisar.” 
ACT.25.12	Gikenyo munyo Festo otieko luwo kodi joma jomiyo go rieko, odwoko ni, “Ikodo banja perin bongi kere, am'omiyo ibino kidho bongi kere.”
ACT.25.13	Rumacen Kere Agripa kodi Banis jobino Kasareya jolo Festo. 
ACT.25.14	Munyo jocowo kenyo ndelo moro, Festo otito ri kere wac pa Paulo ni, “Nitie dhano ka ma Felik oweyo i twec; 
ACT.25.15	aka munyo akidho Yerusalem jotel pa jacway ri Were i wi migam kodi jotel pa Joyuda joosa go bongan aka jokwayan ni athum banja woloyi go. 
ACT.25.16	To awaco rijo ni, ‘Joroma jokibol dhano woko kafodi go k'onenere awaŋ g'awaŋ gi joma osa go to won kutho osere gi jo.’ 
ACT.25.17	Munyo joje jobino ka, akigalo, to yawere mere abedo i kapido to aoro jo kelo go. 
ACT.25.18	Joma osa go jocungo, to jok'okelo kwoŋe reco moro m'onwaŋo aparo ni di jokelo. 
ACT.25.19	Gim'obedo oyido a nyaka piem kwoŋ Cik pajo manyadini kodi kwoŋ nyatoro m'otho m'ilwoŋo ni Yesu ma Paulo ŋoyo nike fodi kwo. 
ACT.25.20	Akinyalo ridho royo ma nwaŋo adieri kwoŋ gigipiny me, am'omiyo apenjo Paulo ka d'oyeyo kidho Yerusalem wowinji wac pere me gi koro. 
ACT.25.21	To Paulo wodho ywak pere nike wowey go i jiera aka Kayisar ama wowinji banja pere. Am'omiyo awodho or ni wokur go tundo ndir ma d'adhir'iye go bongi Kayisar.” 
ACT.25.22	Agripa owaco ri Festo ni, “Awon amito winjo wac pa jal me.” Festo odwoko ni, “Inowinji go dikin.” 
ACT.25.23	Yawere mere Agripa gi Banis jobino gi noro gi dwoŋ m'oasere, aka jodonjo i kapido kodi rwodhe ma lweny kodi jomadongo ma tindi. Festo owodho or t'ikelo Paulo i kapido. 
ACT.25.24	Festo owaco ni, “Kere Agripa, kodi ji je ma win ka gi wan, wineno ŋata Joyuda je, ma ka kodi ma Yerusalem joosa go bongan? Jokoko malo nike wokiri womedere gi kwo! 
ACT.25.25	To akinyalo nwaŋo reco moro ma go otimo ma ripo gi wac ma tho. To paka go won okodo wac pere bongi Kere madwoŋ, aridho nike abino dhiro go bonge. 
ACT.25.26	To angoye kodi gima nyatirtir m'anondiki kwoŋe ri kere madwoŋ, Kayisar. Am'omiyo, akelo go ka ruwaŋ win, to tektek mere ruwaŋin, Kere Agripa! Aka k'itieko kikaŋasa wac pere, nyaka anobedi kodi gim'anondiki. 
ACT.25.27	Ato kinen m'otire dhiro jatwec ma k'onyuthi maber wac m'iosa iye go.”
ACT.26.1	Agripa owaco ri Paulo ni, “Oyeyin luwo wac perin.” Paulo orieyo cinge aka owodho wac pere ama: 
ACT.26.2	“Kere Agripa! Atero paka ajasilwany ni konon abino luwo wac ma kwanyan woko kwoŋ gigipiny je ma Joyuda joluwo kwoŋan. 
ACT.26.3	Ato me obedo ro ndir, kwoŋbedo iŋeyo maber kula pa Joyuda kodi dhawirok pajo. Am'omiyo akwayin idiy cunyin iwinji wac paran.”
ACT.26.4	“Joyuda je joŋeyo kwo paran wok i thino. Joŋeyo wok con ni i kwo paran gipi abedo i piny paran won kodi i Yerusalem. 
ACT.26.5	Ndiri je joŋeyo, ka joyeyo ridho riwin, ni yado onwaŋo abedo jakweth pa joma jomako swa dini mawan, Jofarisayo. 
ACT.26.6	Aka onyo acungo ka munyo iosa an ni rupiri ageno i cikirok ma Were otimo gi kwarere mawan; 
ACT.26.7	cikirok ma nonin mawan apar g'ario je jogeno limo, paka jolamo Were wor g'odieceŋ. Aka ro geno me, Jadwoŋ, am'omiyo Joyuda joosa an! 
ACT.26.8	Raŋo tek riwin yeyo ni Were cerino jom'otho?”
ACT.26.10	Aka meno a gima yado atimo i Yerusalem. Jotel pa jocway ri Were i wi migam oyido jomiyan meni aka atweyo kiri ji pa Were mathoth i jiera; aka ki meno kende, ka ithumo rijo banja ma tho, abende agoyo kwir mere. 
ACT.26.11	I ndir m'omore amiyo jo limo gir'acula i kalamo pa Joyuda je, aka atemo miyo jo kwedirok kwoŋ yeyo pajo. Keme omakan swa gi jo m'omiyo akidho kiri i tindi ma wiloka lwenyo gi jo.”
ACT.26.12	“Gime am'oyido teran i Damasiko cungo kwoŋ meni kodi or pa jotel pa jocway ri Were i wi migam. 
ACT.26.13	Munyo oyido fodi anitie i royo odieceŋ, jadwoŋ, aneno lero maloyo apa waŋceŋ m'owok malo to thoko wan kodi ji m'onwaŋo awotho gi jo. 
ACT.26.14	Wajoje wagore piny, aka awinjo dwondi jo m'owaco ran i Dhoyuda ni, ‘Saulo, Saulo! Raŋo ilwenyo kodan? In won itimo gima kelo rin ayino litho, pa merikwa ma temo gweyo kwer ma nyweny gi tiende.’ 
ACT.26.15	Apenjo ni, ‘In iŋa, Rwoth?’ Aka Rwoth odwoko ni, ‘An Yesu m'ilwenyo gine. 
ACT.26.16	Onyo ay icungi gi tiendin. Amenyere rin ma lokin jatic paran iwaci ri joman gim'omiyo konon inenan kodi giman je ma anonyuthin yuwaŋe. 
ACT.26.17	Abino bongin i cingi ji ma Isiraili kodi Jopath, m'adhirin bongi jo 
ACT.26.18	ni iyaw waŋ jo jowonyal wirok wok i mudho donjo i lero kodi wok i meni pa Sitan bino bongi Were, ŋey jowonyal limo cwaki kwoŋ reco pajo to jolimo kabedo i dier joma Were oyero munyo joyeyan.’ ”
ACT.26.19	“Am'omiyo, Kere Agripa, akicayo menyirok m'owok i polo m'aneno. 
ACT.26.20	Atero wac me marapena i Damasiko, nyaka t'atero Yerusalem, kodi rumacen i Yuda gipi, kodi i piny pa Jopath, ni joripo ŋuto reco pajo jowowire bongi Were, gi timo gigipiny ma nyutho nike jotieko ŋuto. 
ACT.26.21	Wac no am'omiyo Joyuda jomakan munyo anitie i Ot pa Were to jotemo nekan. 
ACT.26.22	To kiri konon Were okonyan, am'omiyo acungo ka munyo aridho wac me ri ji je, ri jomathindho kodi jomadongo parom. Gim'awaco obedo gimoro acel ma jotuci wac Were kodi Musa jowaco ni bino timere, 
ACT.26.23	nike Kristo ripo candere, aka ka otieko bedo marapena i cerino kwoŋ jom'otho, wokel lero ma both ri Joyuda kodi Jopath.”
ACT.26.24	Munyo Paulo fodi osa ri kwo pere ameno, Festo okoko rigo ni, “Paulo, ijaneko! Fonjirok perin madit no olokin janeko!” 
ACT.26.25	Paulo odwoko ni, “Akijaneko Jadwoŋ! Wac m'aluwo obedo adieri odoko aluwo wac me m'anitie milengela. 
ACT.26.26	Kole Kere Agripa oŋeyo gigipiny me, aka anyalo luwo kodi go gi miseni je. Aridho ni go otieko kikaŋasa gigipiny me je, rupiri gime k'otimere nyaliŋliŋ yu tielo. 
ACT.26.27	Kere Agripa, iyeyo wac pa jotuci wac Were? Aŋeyo ni iyeyo.” 
ACT.26.28	Gikenyo Agripa owaco ri Paulo ni, “I hongo macek won me iparo ni inyalo lokan Jakristo?” 
ACT.26.29	Paulo odwoko ni, “Kada me hongo macek kosa mabor, kwayo paran bongi Were obedo ni in kodi wijoje ma wiwinjan konon ka winyal bedo paka an, to kareno ma k'otwey win gi lijegere ayino.”
ACT.26.30	Gikenyo kere, gavana, Banis kodi joman je m'oyido jobedo kenyo gi jo joay malo; 
ACT.26.31	aka munyo jotieko eye kenyo, wegi jowaco kendi gin ni, “Ŋatin k'otimo gimoro ma di miy woneki kosa tweyo go.” 
ACT.26.32	Aka Agripa owaco ri Festo ni, “Ŋati me d'onyo ogony bedi k'okodo wac pere bongi Kayisar.”
ACT.27.1	Munyo oridhi nike wacewere i nam wakidhi yu Italia, joketho Paulo kodi jom'otwey moro i cingi Yulio, jasirikale i lwak jolweny ma Roma m'ilwoŋo ni, “Lwak jolweny pa Kayisar Agusto.” 
ACT.27.2	Wadonjo i mel ma wok Adramisio, m'onwaŋo cegin ay wokidhi loka ma yu adec ma Asia, gikenyo to waay. Aristariko, Jamakedonia ma Thesalonika, onwaŋo nigi wan. 
ACT.27.3	Yawere mere watundo Sidon. Yulio otimo wor gi Paulo to yeyo go kidho neno merin pere, jowomiy go gim'oyenyo. 
ACT.27.4	Wok kenyo wamedere gi cewirok, to paka koyo onwaŋo kudho wok yuwiy wan, wacewere yuthenge ma kigoda ma Sipuro kama koyo oyido ongoy'iye. 
ACT.27.5	Munyo watieko cewirok i nam kalo Silisia gi Pamfilia, wabino Mira, iy'adec ma Lisia. 
ACT.27.6	Kenyo jasirikale onwaŋo ye m'owok Alekizandiria m'oyido cegin ay wokidhi yu Italia, to rwako wan i iye.
ACT.27.7	Wacewere mothmoth ndelo m'oromo ye, aka rumacen i teko madwoŋ watundo dho tindi ma Kinido. To paka koyo k'oyeyo wan medirok yuthenge no, wacewere yuthenge ma koyo ongoy'iye yu Salimone dho geŋin ma kigoda ma Kirete. 
ACT.27.8	Warikere i thengi nam, aka i teko madwoŋ watundo kam'ilwoŋo ni, Thengi nam Maber, ma kibor kodi tindi ma Laseya.
ACT.27.9	Paka hongo onwaŋo okadho malac, aka ndelo ma madwoŋ ma cwako reco oyido otieko kadho, odoko medirok gi cewirok oyido nyalo kelo teko, Paulo omiyo jo rieko ni, 
ACT.27.10	“Jowotan, aneno ni cewirok mawan kidho kelo teko yumalo aka gigipiny madit bino nyekere i mel, aka ki meno kende, to kiri wan won bende wanyalo podho i teko.” 
ACT.27.11	To jasirikale omedo tic gi wac pa jadwoŋ ma mel kodi won ye loyo gi rieko ma Paulo oyido okelo. 
ACT.27.12	Paka kacungo pa mel i thengi nam no onwaŋo kiber bed'iye i ndir ma pe ŋic'iye piny, ji maloyo thotho jofoyo dhirok i nam gi temo tundo yu Fonisia ka nyalere. Kanyago obedo kacungo pa mel i Kirete ma ŋiyo yumalo i thenge ma yuracuc kodi yupiny yuthenge ma yuracuc bende, aka k'oyido nyalere, di wabedo kenyo i hongo ma ŋico no.
ACT.27.13	Koyo ma wok yu Tiendan piny ocako kudho, aka ji joparo ni di jonyalo tiyo gi can pajo; ameno joywayo gima juko ye to jocewere gi dho geŋin ma thengi Kirete. 
ACT.27.14	To piyo piyo asur madwoŋ, m'ilwoŋo ni Koyo ma wok yuracuc ma Wic piny, okudho munyo loro wok i kigoda. 
ACT.27.15	Koyo no ogoyo mel, aka paka oyido kinyalere coro mel yu kama koyo wok'iye, cuny wan oeye to waweyo koyo kadho gi wan. 
ACT.27.16	Walimo kagoŋirok moro munyo wacomo yu geŋin ma kigoda mathin m'ilwoŋo ni Kauda. Kenyo watemo gi mbaka to wanyalo gwoko ye m'onwaŋo waywayo yucen. 
ACT.27.17	Munyo jotieko ywayo ye gi tiŋo malo, jotemo kikoda mel matek gi thondhe kwoŋ geŋin. To paka oyido jolworo nike jonyalo gurok i kwoyo dho thengi pi ma Libia, jolwogo nanga ma cewirok to joweyo koyo won kadho gi mel. 
ACT.27.18	Munyo koyo madwoŋ onwaŋo wito wan gi meni, yawere mere jocako bolo woko gigipiny ma ye onwaŋo otiŋo, 
ACT.27.19	aka yawere mere jobolo woko gigipiny m'icewo gine mel gi cingi jo. 
ACT.27.20	Ndelo okadho madit ma wakineno waŋceŋ kosa micalin, aka koyo omedere gi kudho gi meni. Rumacen cuny wan oeye kiri kwoŋ kwo mawan.
ACT.27.21	Munyo ji onwaŋo jotieko riyo kec ndelo madit, Paulo ocungo i dier jo to waco ni, “Jowotan, di ceŋino wiwinjo wac paran to wiweyo cewirok wok Kirete; aka di wanyalo geŋo nyekirok kodi rwenyo pa gigipiny me je. 
ACT.27.22	To onyo akwayo win, bedi win miseni! Ongoye ŋatimoro kwoŋ win ma bino rwenyo kwo pere; to mel kende ama bino rwenyo, 
ACT.27.23	rupiri nende wor malaika pa Were ma an alamo aka abedo apere obino bongan, 
ACT.27.24	to waco ni, ‘Paulo, ikir'ibedi gi lworo! Iripo cungo ruwaŋ Kayisar; aka Were, i bero pere, otieko miyin kwo pa ji je m'icewere gi jo me!’ 
ACT.27.25	Am'omiyo, jowotan, bedi win miseni, rupiri an gi geno i Were ni gime bino bedo paka awaco riwin won. 
ACT.27.26	To waripo combo kwoŋ kigoda moro.”
ACT.27.27	I wor mar'apar g'aŋwen, munyo koyo oyido fodi wito wan i nam ma Mediterania, dho dier wor, jocewi ye joŋico nike oyido wariko kam'othwo. 
ACT.27.28	Riameno jobolo piny tal m'otwey kwoŋe tele mapek to jonwaŋo ni lutho ma pendi pi oyido obedo fut miya acel gi piero ario. I kare moro kenyo jodoko jobolo tal to jonwaŋo ni pendi pi obedo fut piero abuŋwen. 
ACT.27.29	Munyo lworo omako jo ni mel mawan nyalo guro telin, jocaro piny gigipiny aŋwen ma juko ye gi yucen wocungi to jokwayo ni piny woyawere. 
ACT.27.30	Gikenyo jocewi mel jotemo kwalok wok i mel; jobolo ye mathin i pi to jorendere nike oyido jokidho wodho woko gigipiny ma juko ye ma yunyime. 
ACT.27.31	To Paulo owaco ri jasirikale madwoŋ gi josirikale man ni, “Ka jocewi mel jok'odoŋ i mel ka wakinyali both.” 
ACT.27.32	Gikenyo jolweny jothumo woko thondhe m'onwaŋo mako ye mathin no to joweyo kadho.
ACT.27.33	Munyo piny kidho yawirok, Paulo okwayo joje ni jowocem'iye. “Witieko riyo kec ndelo apar g'aŋwen pama, aka hongo no je wikicamo gimoro. 
ACT.27.34	Am'omiyo akwayo win, cami wiye gimoro aka winwaŋ meni rupiri ongoye kada yer acel wiy win ma bino rwenyo.” 
ACT.27.35	Munyo otieko waco ameno, Paulo okwanyo mugat, oketho Were walwa ruwaŋ joje, to turo, to cako camo. 
ACT.27.36	Miseni omako jo, to dhano je camo ye cemo moro. 
ACT.27.37	Wajoje oyido waromo ji miya ario gi piero abirio g'aucel i mel no. 
ACT.27.38	Munyo dhano je otieko cemo, joloko mel masew munyo jobolo woko ŋano i wakawaka.
ACT.27.39	Munyo piny oyawere, jocewi mel oyido jok'oniaŋ ni kam'othwo nicegin, to joneno coŋino kodi kam'onaŋere ma di kwoyo i thengi nam to joridho paro ni ka nyalere di jotero mel kenyo. 
ACT.27.40	Gikenyo jobolo gicen gigipiny ma juko mel to joweyo i pi, to bende jogonyo woko thondhe m'onwaŋo omako yath m'itiro gine royo i mel. Gikenyo jotiŋo malo nanga ma cewo ye to joyaro to koyo cako tero mel i coŋino. 
ACT.27.41	To nyim mel oguro kwoyo ma piny to donj'iye, to moko ma ki dhire kareno pi ma tula gi derino ŋinyo woko mbawin m'ogeti gine mel gi yucen.
ACT.27.42	Josirikale joparo neko woko jotwec je ŋey wongoye kwoŋ jo ŋata wokwale. 
ACT.27.43	To jasirikale madwoŋ onwaŋo mito botho Paulo, am'omiyo ociero jo timo ameno. Kucel, ooro ji je ma jonyalo buko pi jowopen por iye jowobuki to jokadho. 
ACT.27.44	Gikenyo nyaka jom'odoŋ jowoluwi jo cen munyo jobedo wi mbawin moro kosa adec ma mel m'otur otur. Aka meno apaka wajoje wapor loka maber.
ACT.28.1	Munyo watundo loka maber, aka walimo ŋeyo nike kigoda piny no ilwoŋo ni Molita. 
ACT.28.2	Ji ma kenyo josangala swa gi wan. Koth oyido ocako cwe aka piny oyido ŋic swa, am'omiyo jomoko riwan mac to jolwoŋo wan oyo. 
ACT.28.3	Paulo onwaŋo otieko dimo agwere moro to ketho i mac, to thwol uu moro wok ro lietho pa mac, to minere i cinge to moko gine. 
ACT.28.4	Munyo ji ma kenyo joneno thwol no oliero i cingi Paulo, wegi jowaco kendi gin ni, “Ŋati me ripo bedo ni go janek, rupiri kad'oyido obothi nam, je fodi tipo kiyey ni go wobothi.” 
ACT.28.5	To Paulo owito woko thwol no i mac ma k'otimo kwoŋe raco moro. 
ACT.28.6	Onwaŋo jokuro neno go ka kwoŋe yenyo gi kwir kosa gore piny abwap gi tho. To munyo jotieko kuro cowo hongo malac ma jok'oneno gimoro je ka timere kwoŋe, jowiro paro pajo to jowaco ni, “Go were moro!”
ACT.28.7	Cegin kenyo oyido nitie ndelo moro m'obedo apa Pubilio, rwoth ma kigoda no. Go ojolo wan maber to wabedo wendo pere cowo hongo ma ndelo adek. 
ACT.28.8	Ba Pubilio oyido ni kanindo kwoŋe oowere odoko iye riemo. Paulo odonjo i ot pere, okwayo Were, to ketho cinge kwoŋe to botho go. 
ACT.28.9	Munyo gime otimere, jotwo man je i kigoda no jobino to jolimo both. 
ACT.28.10	Jomiyo wan mic madit, aka munyo wacewere joketho riwan i ye no gimoro je m'onwaŋo wayenyo i cewirok mawan.
ACT.28.11	Munyo dwe adek okadho, wacewere i mel wok Alekizandiria i mel m'ilwoŋo ni, Wutmere Ma rut i kigoda no i ndir ma pe oyido oŋic'iye piny. 
ACT.28.12	Watundo i tindi ma Sirakuse to wabedo kenyo ndelo adek. 
ACT.28.13	Wok kenyo wathokere gi cewirok to watundo i tindi ma Rejum. Yawere mere koyo ocako kudho wok yupiny, to kad'ameno watundo i tindi ma Puteyoli i hongo ma ndelo ario. 
ACT.28.14	Wanwaŋo jom'oyeyo jowoti wan moro kenyo ma jokwayo nike wabedi gi jo ma sabiti acel. Wok kenyo aka watundo Roma. 
ACT.28.15	Jom'oyeyo jowot wan ma Roma jowinjo kwoŋ wan to jobino romo gi wan i karomo m'ilwoŋo ni Apiya kodi man ni Udi ma cemo Adek. Munyo Paulo oneno jo, ofoyo Were to limo miseni.
ACT.28.16	Munyo watundo Roma, oyey Paulo bedo kakende gi jasirikale ma kuro go. 
ACT.28.17	Munyo ndelo adek okadho, Paulo olwoŋo jotel pa Joyuda ma kenyo i romo. Munyo jocokere owaco rijo ni, “Wutmera! Kad'oyido akitimo raco moro ri ji mawan kosa kwoŋ kula ma wanwaŋo kwoŋ kwarere mawan, olokan jatwec i Yerusalem to ikethan i cingi Joroma. 
ACT.28.18	Munyo jokaŋasa wac paran oyido jomito gonyan, rupiri jonwaŋo ni akitimo raco moro ma d'omiyan atho. 
ACT.28.19	To munyo Joyuda jopiemo gi paro me, aneno ni aripo kodo wac paran bongi Kayisar kad'onwaŋo an won angoye ran gi wac m'aosa ji paran. 
ACT.28.20	Riameno akwayo neno win gi luwo gi win, rupiri anitie gi lijegere me kwoŋan ro wac ma Joisiraili jogeno kwoŋe.” 
ACT.28.21	Jowaco rigo ni, “fodi wakilimo balwa moro je wok bongi Joyuda ma mako kwoŋin, aka ongoye kad'omin wan moro je m'owok koro gi wac moro, kosa m'oluwo gimoro marac kwoŋin. 
ACT.28.22	To wamito winjo gim'iwaco rupiri kamoro je ji joluwo marac kwoŋ kweth me m'initie iye.”
ACT.28.23	Gikenyo joyiko ndelo gi Paulo, to ji kweth kwoŋ jo jobino i ndelo no kama Paulo oyido bed'iye. Wok odikin tundo othieno, Paulo otito rijo mikwenda kwoŋ Ker pa Were. Otemo paka onyalo miyo jo ŋeyo maber kwoŋ Yesu munyo kwanyo wac i Cik pa Musa kodi i ndiko pa jotuci wac Were. 
ACT.28.24	Jomegi kwoŋ jo joyeyo i cuny gin kwoŋ wac pere, to joman jok'oyeyo. 
ACT.28.25	Gikenyo joeye gi piem i dier jo wegi kendi gin munyo Paulo otieko waco gimoro acel me: Cuny Maleŋ cango otire munyo luwo gi i dhok Isaya jatuci wac Were ri kwarere mewin ni, 
ACT.28.26	 Kole Were owaco ni,
ACT.28.26	“Kidhi iwaci ri jome ni,
ACT.28.26	Wibino winjo adieri, to wik'oniaŋ dwoŋ gima wiwinjo;
ACT.28.26	Wibino ŋiyo adieri, to waŋ win k'oneni gimoro.
ACT.28.27	Kwoŋbedo paro pa jome olokere mafol.
ACT.28.27	Jotieko culo ithi gin,
ACT.28.27	to jomiyo waŋ gin.
ACT.28.27	Bedi k'ameno, waŋ gin d'oneno gimoro,
ACT.28.27	odoko ithi gin d'owinjo wac,
ACT.28.27	aka cuny jo d'oniaŋ gimoro.
ACT.28.27	Ameno di jonyalo wirok bongan to jolimo both.”
ACT.28.28	Aka Paulo omedo ni, “Wiripo ŋeyo nike mikwenda pa Were kwoŋ both odhir ri Jopath; aka jobino winjo!” 
ACT.28.29	[Munyo Paulo owaco ameno, Joyuda joeye, munyo wegi jopiemo kendi gin matek].
ACT.28.30	Paulo obedo kenyo oro ario munyo won cowo teko pere, aka ojolo ji je ma jobino liewo go, 
ACT.28.31	to tito kwoŋ Ker pa Were to fonjo kwoŋ Rwoth Yesu Kristo munyo luwo gi miseni je kodi siem.
ROM.1.1	Balwa m'owok bongi Paulo, jatic pa Yesu Kristo kendo jamoor ma Were oyero to lwoŋo fonjo Wac Manyen Maber pere, 
ROM.1.2	ma Were cango ociko munyo oro jotuci wac pere, t'iketho i Ndiko Maleŋ. 
ROM.1.3	Me obedo Wac Manyen Maber ma mako kwoŋ Wode, Rwodhiwan Yesu Kristo, m'onywol paka nyakwar Daudi; 
ROM.1.4	t'inyutho ji ni go obedo Wod Were gi meni madwoŋ mapa Cuny ma kelo leŋo, munyo ocerino go kwoŋ jom'otho. 
ROM.1.5	I go Were omiyan nema ma bedo jamoor ri Kristo, ŋey atel ji ma nonin je jowoyey odoko jowowinji or. 
ROM.1.6	Me bende mako win ma winitie Roma, ma Were olwoŋo bedo ji pa Yesu Kristo.
ROM.1.7	Am'omiyo andiko ri wijoje ma winitie Roma ma Were omaro to lwoŋo bedo ji pere won.
ROM.1.7	Weyi Were Bawan kodi Rwoth Yesu Kristo womiy win nema gi siem.
ROM.1.8	Marapena afoyo Were paran, i Yesu Kristo, ri wijoje; rupiri piny gipi winjo kwoŋ yeyo mewin. 
ROM.1.9	Were nyalo ridho ni gim'awaco obedo adieri; Were no ama atiyo rigo gi cunyan je munyo afonjo Wac Manyen Maber kwoŋ Wode. Were oŋeyo nike ndir je apoyo win, i hongo je ka akwayo. 
ROM.1.10	Akwayo nike Were i mito pere, i hongo moro womiyan ye thwolo ma limo win. 
ROM.1.11	Kole ayenyo swa neno win ŋey anyal poko gi win silwany ma cuny, ma medo win meni. 
ROM.1.12	Dwoŋ mere ni win, kodan, wabino nwaŋo kony kiromo, win i yeyo paran aka an i yeyo mewin.
ROM.1.14	Kole or omakan matek kwoŋ ji je, kwoŋ jokite mabeyo kodi joreco, kwoŋ jom'ofonjere kodi joma kuya gimoro. 
ROM.1.15	Am'omiyo ayenyo swa fonjo win bende ma winitie Roma Wac Manyen Maber.
ROM.1.17	Kole Wac Manyen Maber nyutho paka Were ketho ji i tiro gine luwo kwoŋ yeyo, wok i cakirok tundo i gike. Ato randik waco ni, “Ŋat'okethi i tiro gi Were bino kwo gi yeyo.”
ROM.1.18	Were otieko nyutho ni keme pere bino wok i polo to lwenyo gi reco je kodi tim pa ji mareco ma royo pajo mareco geŋo adieri ŋeyirok. 
ROM.1.19	Were miyo jo gir'acula rupiri gima ji jonyalo ŋeyo kwoŋ Were nitie kamaler rijo. 
ROM.1.20	Wok cuka Were cwey piny, kada go won kinenere i meni pere ma cil gi cil kodi i kite ma nyawerewere, gima nyutho ni go nitie nenere i gigipiny ma go ocweyo. Am'omiyo dhano ongoye kodi gigoŋirok! 
ROM.1.21	Ji joŋeyo Were, to jokimiy go dwoŋ pere, kendo kada temo foyo go ni walwa. Kucel, paro pajo olokere masisiri aka paro pajo ma kitiy m'odoŋ mudho otieko poŋ'iye. 
ROM.1.22	Jowaco ni joriek, to kere jomiŋ ayin; 
ROM.1.23	kama di jolami Were makitho, jolamo rigin gim'othedhi i cal pa dhano ma tho, kosa apa winyin, kosa ap'ogwaŋe kosa apa thwole ayino.
ROM.1.24	Paka ji jomiŋ ameno, Were ojala jo jowotimi gigipiny mareco ma cuny jo yenyo, aka jotimo gigipiny ma kelo wickwot i del pajo, ŋatiman gi nyawote. 
ROM.1.25	Jowilo adieri kwoŋ Were gi twodo; jolamo aka jotiyo ri gima Were ocweyo kapa lamo Jacwec won, m'iripo pako cil gi cil. Ameno.
ROM.1.26	Paka ji jotimo gime, Were ojala jo to weyo jo ri awanya ma kelo wickwot. Kiri mon bende jowiro or ma delkwoŋ gin munyo joweyo riwirok i del i yo m'otire to joriwere wegi kendi gin, m'obedo yo ma k'otire. 
ROM.1.27	Ameno, cwo bende joweyo riwirok gi mon paka ndir je, to joowere g'awanya kwoŋ cwo wadi gin. Cwo jotimo wickwot gi cwo wadi gin, am'omiyo Were miyo jo gir'acula ro ndir, ro tim pajo mareco no.
ROM.1.28	Paka ji jokwero ketho i paro pajo rieko mar'adieri ma mako kwoŋ Were, go onyo ojala jo ri paro m'otop, ma miyo jo timo gim'oyido jokiripi timo.
ROM.1.29	Jopoŋ gi kidakana ma nger je: Raco, woro, kodi camo tiendi ji gi piny. Jopoŋ gi nyeko, neki, gorok, twodo, gi paro marac. Jonyeko nyingi wadi gin, 
ROM.1.30	aka joluwo kicar kwoŋ ji; jodak Were, joyetere, jobedo jopakirok, jokwoto; joparo yo m'omore ma timo reco; aka jokiwinji jonywol pajo; 
ROM.1.31	jodakana, jokikur cikirok pajo, jokinyuthi wor odoko jokidew kwoŋ nyatoro. 
ROM.1.32	Joŋeyo kiri ni cik pa Were waco ni ji ma kwo pajo cale ameno joripo gi tho, to je fodi nyaka jomedere ameda gi timo gigipiny no won; aka maloyo raco: Jofoyo joman ma bende jotimo ameno.
ROM.2.2	Waŋeyo ni Were otire ka thumo banja ri joma timo gigipiny ma pameno. 
ROM.2.3	Nyawotan, iparo nike k'itimo gigipiny no won ma ithum'iye banja ri jowotin, inobothi kwoŋ thumo banja pa Were? 
ROM.2.4	Kosa miti icayo bero pere m'oasere, ka diyo cunye gi ji aka kudere. Adieri iŋeyo ni Were ber rupiri go temo tero win i ŋuto! 
ROM.2.5	To initie gi wictek aka cunyin dicay. Am'omiyo iwon imiyo gir'acula perin labedo madwoŋ swa i ndelo ma keme pa Were bino nyuther'iye ma thumo banja mar'adieri. 
ROM.2.6	Kole Were bino miyo dhano je kemba cungo kwoŋ gima go otimo. 
ROM.2.7	Ji megi hongo je jotimo gima beyo, aka jorango dwoŋ pa Were gi wor kodi kwo makirum; aka Were bino miyo jo kwo makirum. 
ROM.2.8	Ji man joparo kwoŋ bero pajo wegi to jokwero gim'otire, aka jotimo gima k'otire. Jono Were bino konjo kwoŋ jo keme pere gi jok swa. 
ROM.2.9	Candirok gi litho bino bedo ri ji je ma jotimo reco, kutho marapena ri Joyuda, aka nyaka ri Jopath bende. 
ROM.2.10	To Were bino miyo dwoŋ kodi wor gi siem ri nyatoro je ma timo gima beyo, marapena ri Joyuda ŋey wotim ri Jopath bende. 
ROM.2.11	Kole Were tero ji je marom.
ROM.2.12	Jopath, ma jongoye kodi Cik pa Musa, jotimo reco aka jobino rwenyo bende m'ongoye Cik. Joyuda ma jonigi Cik, jotimo gimarac aka ilathumo rijo banja cungo kwoŋ Cik no. 
ROM.2.13	Ato k'obedo nyaka i winjo Cik gi ithi jo ama miyo iketho ji i tiro gi Were, t'itimo gima Cik mito ayino. 
ROM.2.14	Jopath jongoye gi Cik; to ka hongo je gi yero pajo jotimo gima Cik mito, meno nyutho ni Cik tiyo i cuny jo, kad'oyido jongoye gi Cik. 
ROM.2.15	Kite pajo nyutho ni gima Cik mito ondiki i cuny jo. Paro pajo man cuny jo bende nyutho ni gime otire, rupiri paro pajo diceŋ miyo jo ŋeyo ni jonyeko wac kosa be. 
ROM.2.16	Onyo, cungo kwoŋ Wac Manyen Maber m'afonjo, me apaka bino bedo i ndelo no munyo Were, i Yesu Kristo, bino thumo banja ri paro manyaliŋliŋ je ma cuny ji.
ROM.2.17	Aka in to? Ilwoŋere ni Jayuda; ithenere kwoŋ Cik aka iyumere gi Were; 
ROM.2.18	K'iŋeyo gima Were mito ni itimi, aka itieko fonjere kwoŋ Cik yero gim'otire; 
ROM.2.19	aka k'iridho adieri ni iripo nyutho joma waŋ gin otho royo paka lero pa joma nitie i mudho, 
ROM.2.20	ibedo jatiri jomamiŋ g'adieri, odoko ibedo jafonji pa joma fodi jok'otegino. Iridho ni in gi rieko m'oromo, kodi adieri ma wok i Cik. 
ROM.2.21	Onyo in m'ifonjo joman no, raŋo iwon ikifonjere? K'ifonjo nike, “Ikir'ikwal.” Iwon doko ikwalo nedi? 
ROM.2.22	In m'iwaco ni, “Ikir'itim cot.” Iwon doko itimo cot nedi? In m'idak lamo cal makicar, doko inyaga gigipiny wok i migam m'ilam'iye werin moro nedi? 
ROM.2.23	In m'iyumere ni in gi cik pa Were, raŋo m'idoko ikelo wickwot ri Were kareno ituro cik pere? 
ROM.2.24	Kole ondiki ni, “Ro kiti win Joyuda, am'omiyo Jopath joluwo marac kwoŋ nyingi Were.”
ROM.2.25	Kole ka wiwinjo Cik, meno aka nyaka thumirok mewin dikony; to ka wituro Cik, meno kole thumirok mewin onyo cale pa k'obedo thumirok. 
ROM.2.26	Am'omiyo ka Japath ma k'othumere timo gima Cik mito, meno onyo Were kiter go paka ŋat'othumere? 
ROM.2.27	Aka Jopath jobino thumo banja woloyi win Joyuda, rupiri kada winitie gi Cik aka withumere je fodi wituro, kucel jo ama jowinjo Cik kada jok'othumere. 
ROM.2.28	Kere ŋa m'onyo obedo Jayuda mar'adieri, m'othumere? Ŋat'obedo Jayuda nyaka gi thumirok ma woko meno ki Jayuda mar'adieri, odoko thumirok mar'adieri k'obedo m'itimo nyaka gi woko kende. 
ROM.2.29	Kucel Jayuda mar'adieri meno m'obedo Jayuda i cunye, m'othumere i cunye, aka meno tic pa Cuny Maleŋ pa Were, makiweno apa Cik m'ondiki. Ŋato limo pak bongi Were, makiweno bongi dhano.
ROM.3.1	Onyo Joyuda joloyo joman i yo mene? Kosa kony aŋo manitie i thumirok? 
ROM.3.2	Nitie bero m'oromo ma bedo Jayuda. Kutho marapena, Were ogeno Joyuda to miyo jo mikwenda pere. 
ROM.3.3	Aŋo to, ka jomegi kwoŋ jo jobedo joma kigenere? Onyo ro gino, nyutho ni Were kigenere? 
ROM.3.4	K'ameno be! Weyi Were wobedi jar'adieri kada dhano je obedi jatwodo. Paka ondiki ni,
ROM.3.4	“Aka ŋey wonyuthere paka gim'iluwo otire,
ROM.3.4	aka iloy banja ka i pido kodin.”
ROM.3.5	Onyo wanowaci nedi ka tim mawan ma k'otire konyo ma nyutho kamaler ni apa Were am'otire? Wawaci ni Were timo marac ka miyo wan gir'acula? (Meno onyo aluwo paka dhano.) 
ROM.3.6	K'ameno be! Ka Were k'otire nyalo nedi thumo banja ri piny?
ROM.3.7	To ka komo paran konyo ma nyutho tiro pa Were to kelo rigo dwoŋ, raŋo ma fodi ithumo ran banja paŋini ajareco? 
ROM.3.8	To raŋo ma kiwaci ni, “Weyi watim reco ŋey bero wowok'iye?” Adieri jomegi jotieko kiri yetan munyo jocwoko dhokan ni awaco ameno won! Ibino thumo banja loyo jo paka ripo.
ROM.3.9	Onyo wa Joyuda wanitie maber i yo mene loyo Joman? Ongoye be! Atieko nyutho ni Joyuda kodi Jopath parom joje jonitie i meni pa gimarac, 
ROM.3.10	paka ondiki ni,
ROM.3.10	“Ongoye dhano kad'acel m'otire,
ROM.3.10	ongoye ma kad'acel,
ROM.3.11	ongoye moro ma niaŋ,
ROM.3.11	kosa ma rango Were.
ROM.3.12	Ji je joeye woko bongi Were,
ROM.3.12	joje jotieko podho;
ROM.3.12	Ongoye ŋata timo gimaber,
ROM.3.12	ongoye kad'acel.
ROM.3.13	Jooro lew jo ma twodo,
ROM.3.13	aka wac ma cal kwir ama wok i dhok jo;
ROM.3.16	Joweyo gunda kodi rem kama jokidh'iye je.
ROM.3.17	Fodi jok'oŋeyo yo ma siem,
ROM.3.19	Onyo pama watieko ŋeyo ni gimoro je ma Cik waco, mako kwoŋ joma fodi joluwo Cik, ŋey wogeŋ woko rendirok pa dhano, aka Were wonyali thumo banja ri piny gipi. 
ROM.3.20	Kole ongoye dhano m'ibino kwano rigo tiro ruwaŋ Were ro nyaka timo gima Cik yenyo, rupiri Cik miyo dhano nyaka ŋeyo nike gimanyo obedo reco won kende.
ROM.3.21	To pama royo ma Were ketho gine ji i tiro gi go otieko nyuthere, aka kimaki kwoŋ cik. Cik kodi ndiko pa jotuci wac Were je joridho gima mako kwoŋ royo no. 
ROM.3.22	Were ketho ji i tiro kwoŋ yeyo pajo i Yesu Kristo ayino. Were timo gime ri ji je ma joyeyo Kristo, rupiri pokirok ongoye. 
ROM.3.23	Paka ji je jotieko timo reco aka jonitie bor gi dwoŋ pa Were, 
ROM.3.24	pama onyo ikwanyo woko banja kwoŋ ji je ro mic ma nema pa Were kareno igonyo jo woko kwoŋ reco i Kristo Yesu 
ROM.3.25	ma Were oketho paka cowirok, ŋey gi tho pere go wolokere royo ma cwako reco pa ji cungo kwoŋ yeyo pa dhano. Were otimo ameno ma nyutho tiro pere, rupiri i ndir m'okadho, go odiyo cunye to weyo ma k'okwano reco pa ji; 
ROM.3.26	to i ndir ma pama go kaŋasa reco pa ji, ma nyutho paka go won otire, aka go ama kwanyo woko banja kwoŋ ŋata nitie gi yeyo i Yesu.
ROM.3.27	Onyo aŋo ma wanyalo yumirok gine? Kole ongoye! I royo mene? I royo ma kuro Cik? Be, i royo ma bedo gi yeyo ayino. 
ROM.3.28	At'onyo wacowo wac ni Were kwanyo woko banja kwoŋ dhano cungo kwoŋ yeyo, makiweno kwoŋ timo gima Cik mito. 
ROM.3.29	Kosa Were obedo Were pa Joyuda kende? Go k'obedo Were pa Jopath bende? Kole go obedo Were pa Jopath bende. 
ROM.3.30	Were nitie acel, aka go bino kwanyo woko banja kwoŋ Joyuda cungo kwoŋ yeyo pajo, aka bende bino kwanyo woko banja kwoŋ Jopath ro yeyo bende acel no won. 
ROM.3.31	Onyo nyutho ni wabol woko Cik ro yeyo me? K'ameno be; kucel, waridhi Cik bende.
ROM.4.1	Onyo wanowaci aŋo kwoŋ Abraham, kwari wan i del? 
ROM.4.2	Bedi kwany woko banja kwoŋe cungo kwoŋ gigipiny ma go otimo, di go onyalo bedo kodi yumirok, to go kinyal yumere ruwaŋ Were. 
ROM.4.3	To kere randik waco aŋo? Ni, “Abraham oyeyo Were, aka ro yeyo pere Were okwano go paka ŋat'otire.” 
ROM.4.4	Dhano ka tiyo iculo go kemba ma kiter paka mic, to paka gima go otiyo rigo ayin. 
ROM.4.5	To ka dhano kikethi geno kwoŋ tic pere, to ketho i yeyo Were ma kwanyo woko banja kwoŋ ji ayino, kiti yeyo no miyo ikwano rigo tiro. 
ROM.4.6	Me a dwoŋ gima Daudi owaco munyo luwo kwoŋ kisangala pa ŋata Were jolo paka ŋat'otire ma k'okwano tic ma go otieko timo:
ROM.4.7	joma go oumo reco pajo!
ROM.4.8	Jasilwany a ŋata Rwoth kilakwano kwoŋe reco pere!”
ROM.4.9	Silwany ma Daudi oluwo kwoŋe me bedo apa jom'othumere kende? Be. Bedo apa joma jok'othumere bende, rupiri watieko nyutho wac wok i randik ni, “Abraham oyeyo Were, aka ro yeyo pere Were okwano go paka ŋat'otire.” 
ROM.4.10	Gime otimere keraŋo? Otimere mafodi, kosa munyo Abraham otieko thumere? Mafodi, makiweno rumacen ma thumirok pere. 
ROM.4.11	Othum go rumacen paka ranyuth ma ridho ni ro yeyo pere munyo fodi go k'othumere am'omiyo Were okwano go paka ŋat'otire. Meno am'omiyo Abraham obedo ba joma yeyo Were ma cuny, ma Were jolo jo paka jom'otire, kada jok'othumere. 
ROM.4.12	Go obedo ba jom'othumere bende, ki ni rupiri othum jo, to rupiri jonitie i kiti kwo ma yeyo ma Abraham cango obed'iye munyo fodi k'othumi go.
ROM.4.14	To k'inen joma kuro Cik ayino ama jobino lunjo gim'ocik, meno kere yeyo pa dhano ongoye kony, aka cikirok pa Were bende ongoye kony. 
ROM.4.15	Cik kelo nge pa Were, to kama cik ongoy'iye, meno turo cik bende ongoye.
ROM.4.17	paka ndiko waco ni, “Alokin ba nonin mathoth.” Aka cikirok no otimere bongi Were won ma Abraham oyeyo; Were ma cerino jom'otho, ma or pere miyo gimoro m'oyido ongoye cako bedo. 
ROM.4.18	Abraham oyeyo aka ogeno, munyo geno oyido ongoye kiri kony, am'omiyo go olokere Ba nonin mathoth paka ndiko waco ni, “Nyikwayin jolatiŋo piny pa kweth micala.” 
ROM.4.19	Oro pere oyido cegin romo miya acel, to yeyo pere k'omojere munyo go oparo kwoŋ delkwoŋe m'onwaŋo cal p'otieko tho, kosa munyo oneno ni Sara oyido kinyal limo nyithindho. 
ROM.4.20	Yeyo pere k'orumo, aka go k'oganagana kwoŋ cikirok pa Were; yeyo pere opoŋo kwoŋ go meni, to foyo Were, 
ROM.4.21	rupiri go oyido oridho kicutho ni Were bino timo gima go otieko ciko. 
ROM.4.22	Meno am'omiyo, ro yeyo pa Abraham, Were okwano go paka ŋat'otire. 
ROM.4.23	Wac me ni, “Okwan go.” K'ondiki ri Abraham kende. 
ROM.4.24	Ondiki riwan bende m'ibino kwano wan paka jom'otire, wan ma wayeyo Ŋat'ocerino Yesu Rwodhiwan kwoŋ jom'otho. 
ROM.4.25	Ojala Yesu ri tho ro reco mawan, aka ocerino go i kwo ŋey wokwan wan i tiro gi Were.
ROM.5.1	Paka onyo okethi wan i tiro gi Were cungo kwoŋ yeyo, onyo wanitie i siem gi Were kwoŋ Rwodhiwan Yesu Kristo. 
ROM.5.2	Go am'okelo wan i nema pa Were ma pama wacung'iye. Am'omiyo wasangala i geno ma wanitie gine ma limo dwoŋ pa Were! 
ROM.5.3	Maloyo meno, wasangala i candirok mawan, rupiri waŋeyo ni candirok kelo ciro, 
ROM.5.4	ciro miyo Were foyo wan, aka foyo pere kelo riwan geno. 
ROM.5.5	Geno me kikwoti wiy wan, rupiri Were otieko konjo mar pere i cuny wan, munyo omiyo wan Cuny Maleŋ, m'obedo mic pa Were riwan.
ROM.5.6	Munyo fodi oyido wanyap, Kristo otho ri joreco i hongo ma Were oyero. Raŋo ameno? 
ROM.5.7	Kole tek swa moro tho ri ŋat'otire. Kono moro nyalo miyere to tho ri ŋataber. 
ROM.5.8	To Were otieko nyutho wan paka omaro wan, rupiri munyo fodi wabedo joreco, Kristo otho riwan. 
ROM.5.9	Paka tho pere onyo okelo wan i tiro gi Were, maloyo kenyo, go bino botho wan kwoŋ keme pa Were. 
ROM.5.10	Wan oyido wabedo jokwor pa Were, to Were odwoko wan i tiyirok gine kwoŋ remo pa Wode. Aka paka onyo watieko dwoko i tiyirok gi Were, kwo pa Wode onyo bino botho wan kicutho. 
ROM.5.11	To ki meno kende; wasangala i Were kwoŋ Rwodhiwan Yesu Kristo, ma pama odwoko wan i tiyirok gi Were.
ROM.5.13	Gimarac oyido nitie i piny mafodi k'owodhi Cik; to kama Cik ongoy'iye kikwan'iye reco ri nyatoro. 
ROM.5.14	To wok i ndir pa Adam tundo i ndir pa Musa, tho odhumo ji je, kada jom'oyido jok'otimo reco paka Adam munyo okwero mako cik pa Were.
ROM.5.14	Adam obedo cal pa ŋat'oyido kidho bino rumacen. 
ROM.5.15	To mic pa Were ma nono no, kicale gi gimarac ma Adam otimo. K'inen ji mathoth jotho ro gimarac pa Adam ŋat'acel no, ameno nema pa Were kodi mic ma nono man nema pa ŋat'acel, Yesu Kristo, loyo meno bor swa. 
ROM.5.16	Aka pokirok nitie i dier mic pa Were kodi gimarac pa ŋat'acel. Munyo otiek timo gimarac acel, gim'oluwo athumo banja ni, “Banja oloyo ŋato.” To munyo reco olokere madit, mic m'oyido wakiripi gine obino ni, “Okwany woko banja pa ŋato!” 
ROM.5.17	K'inen ro gimarac pa ŋat'acel am'omiyo tho ocako dhum kwoŋbedo ŋat'acel no, meno kere adieri joma jonwaŋo nema mathoth kodi mic ma nono ma tiro bende jobino dhumo maloyo i kwo ro ŋat'acel, Yesu Kristo.
ROM.5.18	Am'omiyo paka kibenga pa ŋat'acel omiyo banja oloyo ji je, ameno bende ibino kwanyo woko banja kwoŋ ji mathoth ro winjo pa ŋat'acel. 
ROM.5.19	Ato paka kibenga manyaturo cik pa ŋat'acel oloko ji kweth jogimarac, apaka bende winjo cik pa ŋat'acel miyo iloko ji kweth jom'otire.
ROM.5.20	Munyo Cik obino, kibenga manyaturo Cik omedere; to kama reco meder'iye, nema pa Were bende medere loyo.
ROM.5.21	Am'omiyo, paka gimarac odhumo i royo ma tho, ameno bende nema pa Were dhumo i royo ma kwanyo woko banja kwoŋ ji, munyo tero jo i kwo makirum kwoŋ Yesu Kristo Rwodhiwan.
ROM.6.1	Onyo wawaci nedi? Nike wamedere gi timo gimarac aka ŋey nema pa Were bende womedere? 
ROM.6.2	K'ameno be! K'inen watieko tho ma nyutho kwero gimarac, wanyalo nedi doko medirok gi timo gimarac? 
ROM.6.3	Kole adieri wiŋeyo gime ni: Munyo walimo batisimo i riwirok gi Kristo Yesu, walimo batisimo i riwirok gi tho pere bende. 
ROM.6.4	Riameno, batisimo mawan nyutho ni oyiki wan bende gi Yesu kendo wariwere gine i tho pere, ŋey paka Kristo ocerino kwoŋ jom'otho ro meni pa Bamere M'oasere, ameno bende wanyalo bedo i kwo manyen.
ROM.6.5	Ato ka wariwere gi Yesu i tho paka go otho, meno bende apaka wabino riwere gine i cerino ma cale apere. 
ROM.6.6	Aka waŋeyo ni kwo mawan macon otiek neko gi Kristo wi musalaba, ŋey meni ma miyo del timo gimarac wonyali rere woko, aka ŋey wakiri wadoko wabedi ŋecin pa gimarac. 
ROM.6.7	Kole ka dhano otho meno otiek gonyo go kwoŋ meni ma gimarac. 
ROM.6.8	Aka ka watieko tho gi Kristo, wan gi yeyo nike bende wabino kwo gine. 
ROM.6.9	Kole waŋeyo ni Kristo ocerino kwoŋ jom'otho aka kilatho kendo; tho ongoye gi meni kwoŋe kende. 
ROM.6.10	Tho ma go otho oyido obedo tho ma kwero gimarac dicel makicutho; aka kwo ma go onyo nitie gine obedo ri Were. 
ROM.6.11	I royo acel wibende wiripo tere paka jom'otieko tho ma nyutho kwero gimarac aka onyo jokwo ri Were i Kristo Yesu.
ROM.6.12	Gimarac odoko wokiri wodhum i delkwoŋ win ma tho me, kareno witimo gim'awanya mere yenyo. 
ROM.6.13	Odoko wikiri wimiy gimarac adec ma delkwoŋ win moro woor i timo kidakana, kucel miy win Were kwo mewin, paka ji m'okwany jo i tho t'ikelo jo i kwo, aka miy win go kwo mewin gipi woor i atoŋa m'otire. 
ROM.6.14	Gimarac wokiri wodhum win paka onyo wikibedi i meni pa cik, to i nema pa Were ayino.
ROM.6.15	Kere onyo aŋo m'odoŋ? Watim reco ni rupiri wakinitie i meni pa cik to i nema pa Were ayino? Be! 
ROM.6.16	Wikuya nike ka wimiyere paka ŋecin ma winjo nyatoro, meno adieri wibedo ŋecin pa rwoth ma wiwinjo no, kosa apa gimarac ma kelo tho, kosa apa winjo Were ma kelo riwin tiro i waŋe? 
ROM.6.17	To Were wofoy ni yado oyido wibedo ŋecin pa gimarac, to pama wiwinjo adieri m'ifonjo win gi cuny win je. 
ROM.6.18	Aka paka otiek gonyo win woko kwoŋ gimarac, pama onyo wilokere ŋecin pa tiro. 
ROM.6.19	Aoro wac manyadhanodhano ro nyapo ma winigine ma niaŋ. Paka yado oyido wimiyere ibedo ŋecin pa kidakana, kodi turo cik pa Were, onyo pama bende wiripo miyirok paka ŋecin pa tiro ri atoŋa ma lonyo.
ROM.6.20	Munyo oyido wibedo ŋecin pa gimarac, oyido wingoye i tiro. 
ROM.6.21	Onyo bero aŋo ma wilimo i timo gigipiny ma kelo riwin wickwot? Kole gima wok i gigipiny no obedo tho! 
ROM.6.22	To paka onyo otiek theko win gi gimarac to wibedo ŋecin pa Were, bero ma winigine onyo obedo lonyo, ma i gike bino miyo wilimo kwo makirum. 
ROM.6.23	Kole kemba pa gimarac obedo tho; to mic ma Were miyo wan obedo kwo makirum i Kristo Yesu Rwoth mawan.
ROM.7.1	Wikuya, wutmera, k'aluwo gi joma joŋeyo cik, ni cik dhumo dhano kende ka go fodi kwo? 
ROM.7.2	Paka ranen, Cik tweyo dhako m'onywomere kwoŋ cwore ka cwore fodi kwo; to tekin cwore tho, go gonyere woko kwoŋ cik ma mako kwoŋ cwore. 
ROM.7.3	Am'omiyo, ka go obedo gi jacwo man munyo fodi cwore nitie, ibino tero go paka jatim cot; to ka cwore otieko otho, go nitie i siem i kite ma cik, aka go kitim cot ka go odoko obedo gi jacwo man. 
ROM.7.4	Meno apaka nitie kodi win wutmera. Wibende witieko tho kwoŋ gima mako kwoŋ Cik, rupiri wilokere adec ma delkwoŋ Kristo; aka onyo win apa go m'ocerino kwoŋ jom'otho, ŋey wanyal kwo kareno wakonyo tic pa Were. 
ROM.7.5	Munyo oyido fodi watimo gima del yenyo, awanya mareco ma Cik osigila oyido tiyo i delkwoŋ wan, aka oyido kelo riwan tho. 
ROM.7.6	To pama otiek gonyo wan woko kwoŋ Cik, rupiri watieko tho ma nyutho ni wakwero gima cango oyido otweyo wan. Pama onyo wakibedo jotic i cik macon m'ondiki, to wabedo jotic i kwo manyen ma Cuny ayino.
ROM.7.8	Gimarac onwaŋo hola pere i or pa Were, ma kelo ran kikobo ma nger je. Ka Cik ongoye, gimarac bende bedo gim'otho. 
ROM.7.9	An con oyido akwo munyo Cik fodi ongoye; to munyo or pa Were obino, to reco cako nenirok kamaler, 
ROM.7.10	gikenyo t'atho; ameno or m'onwaŋo omiti ni wokel kwo odoko olokere ran tho ayino. 
ROM.7.11	Ato gimarac onwaŋo hola to wondan munyo luwo kwoŋ or; ameno to nekan.
ROM.7.12	Riameno Cik leŋ, aka or pa Were leŋ, otire, kendo ber. 
ROM.7.13	Meno onyo nyutho ni gimaber okelo tho? K'ameno be! Gimarac am'okelo ran tho munyo oro gimaber, ney kite pere mar'adieri paka gimarac wonyuthere kamaler. Am'omiyo, cungo kwoŋ or pa Were, gimarac olokere marac makicutho.
ROM.7.14	Waŋeyo ni Cik mako kwoŋ cuny, to an abedo dhano ma nigi del, m'otana paka ŋeca ri gimarac. 
ROM.7.15	Akiniaŋ odoco kwoŋ gigipiny m'atimo, rupiri akitim gim'amito timo, kucel, atimo gim'akimiti mere ayino. 
ROM.7.16	K'atimo gim'akimiti timo, meno nyutho nike ayeyo ni Cik otire. 
ROM.7.17	To iy'adieri awon, aŋat'akitim gime; kucel gimarac manitie i an ama timo gino. 
ROM.7.18	Aŋeyo ni bero ongoye i an, kosa awaci ni i delkwoŋan paka dhano. Anyalo yenyo timo gimaber, to akinyali. 
ROM.7.19	Ato akitim gimaber m'amito timo; kucel atimo reco m'oyido akimito timo ayino. 
ROM.7.20	K'atimo gim'oyido akimito timo, nyutho ni aŋat'akitim ameno, to gimarac manitie i an am'atimo ameno.
ROM.7.21	Ameno anwaŋo ni gime cale gi cik; ka amito timo gimaber, ayero gimarac ayino. 
ROM.7.22	Kwo ma cunyan sangala i cik pa Were, 
ROM.7.23	to anwaŋo ni cik man ama tiyo i delkwoŋan, cik ma lwenyo kodi gima paro paran yenyo. Gino lokan jatwec pa cik ma gimarac ma tiyo i delkwoŋan. 
ROM.7.24	Adieri an adhano ma bu kisangala. Ŋat'othekan gi del me ma teran i tho! Were wofoy ma bino timo ameno kwoŋ Yesu Kristo Rwodhiwan!
ROM.7.25	Am'omiyo, me apaka anitie: Abedo ŋeca ri cik pa Were i paro paran, to i del abedo ŋeca ri cik pa gimarac.
ROM.8.1	Pama onyo kidok kethi banja kwoŋ jomakwo pajo nitie i Kristo Yesu, 
ROM.8.2	rupiri cik ma Cuny ma kelo riwan kwo i Kristo Yesu, otieko thekan gi cik m'okelo gimarac kodi tho. 
ROM.8.3	Gima Cik k'onyalo timo ro nyapo ma del pa dhano, Were onyalo timo. Othumo banja loyo gimarac ma del, munyo ooro Wode won, m'obino i cal ma del pa dhano ma jagimarac, aka wonyali reyo woko gimarac. 
ROM.8.4	Meno aka ŋey gima Cik mito ama wotimere i wan, ma wakiter kwo mawan i timo gima del yenyo, t'itimo gima Cuny ama yenyo. 
ROM.8.5	Kole joma tero kwo pajo i timo gima del yenyo joketho paro pajo i gigipiny manyadel. Aka joma miyo kwo pajo i timo gima Cuny yenyo joketho paro pajo i Cuny. 
ROM.8.6	Ketho paro i gigipiny manyadel meno tho, to ketho paro i gigipiny manyacuny meno limo kwo kodi siem. 
ROM.8.7	Meno am'omiyo paro m'oketh kwoŋ gigipiny manyadel lokere jakwor pa Were, rupiri kiwinji cik pa Were, aka iy'adieri go kitim ameno. 
ROM.8.8	Aka joma jotero kwo pajo i timo gima del yenyo jokinyal kisangala Were. 
ROM.8.9	To kwo mewin k'obedo manyadel, to manyacuny, k'inen Cuny Maleŋ pa Were nitie i win. Ŋat'ongoye gi Cuny pa Kristo i kwo pere, meno k'obedo apa Kristo. 
ROM.8.10	To ka Kristo nitie i in, meno delkwoŋin otieko tho ma nyutho ni ikwero gimarac, aka cunyin onyo nigi kwo ro tiro perin gi Were. 
ROM.8.11	Ka Cuny Maleŋ pa Were m'ocerino Yesu kwoŋ jom'otho nitie i win, meno ŋat'ocerino Kristo kwoŋ jom'otho bende bino miyo delkwoŋ win ma tho no kwo ro Cuny Maleŋ ma bedo i win.
ROM.8.12	Am'omiyo, wutmera, wanitie gi banja, to ki ri del ni watim gima del yenyo. 
ROM.8.13	Kole ka kwo mewin nitie paka del yenyo meno wikidho tho; to ka wineko woko tim mareco gi meni pa Cuny, aka wibino kwo. 
ROM.8.14	Ato joma Cuny Maleŋ pa Were ama telo jo ama jobedo nyithindho pa Were. 
ROM.8.15	Kole wikilimo cuny ma lokirok ŋeca ma kelo riwin lworo; to witieko limo Cuny ma loko win nyithindho pa Were, aka ka waywak ri Were ni “Aba! Baba!” 
ROM.8.16	Meno meni pa Cuny no ama nyutho wan i cuny wan ni wabedo nyithindho pa Were. 
ROM.8.17	Aka ka wabedo nyithindho pa Were, meno bende wabedo jolunji gigipiny pere paka jom'isika kanyacel gi Kristo, aka wabende wabino limo dwoŋ kanyacel gi Kristo, ka bende wariwere gi go i candirok pere.
ROM.8.18	Atero ni candirok ma pama kirom gi dwoŋ m'ibino nyutho wan be. 
ROM.8.19	Cwec gipi kiyo neno gima Were bino nyutho nyithindho pere. 
ROM.8.20	Kole omiy piny lokirok gim'ongoye kony, ki ro mito pere, to Were won am'omito ni wobedi ameno. Kad'ameno, geno oyido nitie ama: 
ROM.8.21	Nike ndelo moro ibino gonyo cwec wok kwoŋ topo mafodi dhumo go, to limo siem i dwoŋ ma nyithindho pa Were jobino limo. 
ROM.8.22	Kole waŋeyo kiri gunyo ni cwec gibe cur gi litho ma cale gi ŋedi. 
ROM.8.23	Aka k'ameno kende, to wan ma wanitie gi Cuny paka mic pa Were marapena, wabende wacur gi litho i iy wan koro munyo wakuro Were woloki wan nyithindho pere aka wokethi wan i siem. 
ROM.8.24	Kole geno am'omiyo obothi wan; to geno m'otieko nenere meno kidok bedi geno. Ŋa ma geno gima go neno? 
ROM.8.25	To ka wageno gima wakinen, meno aka wakuro ginago ma wadiyo cuny wan.
ROM.8.26	I royo acel no bende, Cuny Maleŋ konyo wan i nyapo mawan; rupiri wakuya paka waripo kwayo; aka Cuny won ama pido riwan bongi Were gi cur ma wac kinyal tuco. 
ROM.8.27	Aka Were ma neno cuny ji, oŋeyo paro pa Cuny, rupiri Cuny pido bongi Were ri ji pere paka Were mito.
ROM.8.28	Kole waŋeyo ni gimoro je timere kanyacel ma bero ri joma jomaro Were, jono ma go olwoŋo r'atoŋa pere won. 
ROM.8.29	Kole joma Were oŋeyo con, bende oyiko rijo kicutho bedo i cal pa Wode, ŋey Wode wobedi okayo i dier wutmin go. 
ROM.8.30	Am'omiyo joma Were oyiko rijo kabedo con kicutho, bende olwoŋo jo; aka joma go olwoŋo, bende okwanyo woko banja kwoŋ jo; aka joma go okwanyo woko banja kwoŋ jo, bende opoko jo dwoŋ pere.
ROM.8.31	Onyo wanyalo waco aŋo kwoŋ gigipiny me? Ka Were nitie yuthenge mawan, ŋata nyalo lwenyo gi wan? 
ROM.8.32	K'inen Were k'ogwoko kiri Wode won, to omiyo go ri wajoje! Onyo go k'omiy wan gimoro je nono kanyacel gi Wode? 
ROM.8.33	Ŋa ma bino kelo banja kwoŋ ji pa Were m'oyer? Kole Were won ama kwanyo woko banja kwoŋ jo! 
ROM.8.34	To ŋa m'odoko othum rijo banja? Ki Kristo Yesu m'otho, kendo ma Were ocerino go kwoŋ jom'otho, aka onyo obedo yu cingi Were maracuc aka pido riwan bongi Were! 
ROM.8.35	Ŋa m'opok wan gi mar pa Kristo? Teko di tim ameno, kosa aŋedha cuny, kosa acanda, kosa kec, kosa bedo kinyoro, kosa tho, kosa abor? 
ROM.8.36	Ato ndiko waco ni,
ROM.8.36	“Ro wac perin imito neko wan ndelo je,
ROM.8.36	itero wan pa rombo m'ikidho thumo.”
ROM.8.37	I gigipiny me je, watieko loyo lweny i go m'omaro wan! 
ROM.8.38	Kole aŋeyo maber ni kada tho, kosa kwo, kosa jomalaika, kosa jodhum ma polo, kosa gima pama, kosa gima bino rumacen, kosa meni moro, 
ROM.8.39	kosa ŋawirok pa gimoro, kosa thutho pa gimoro, kosa gimoro je i cwec, kinyal poko wan gi mar pa Were i Kristo Yesu Rwodhiwan.
ROM.9.1	Aluwo gir'adieri i Kristo aka akitwodi; paro ma cunyan ridho gino gi meni pa Cuny Maleŋ. 
ROM.9.2	An gi rem kodi litho mathoth i cunyan. 
ROM.9.3	Aparo ni di Were wokwoŋan ayin aka wopokan kodi Kristo ma bero pa ji paran, wade paran won ma del! 
ROM.9.4	Jobedo Joisiraili, ma Were oloko nyithindho pere to poko jo dwoŋ pere. Otimo cikirok pere kodi jo, to miyo jo Cik. Jonitie gi royo ma lamo Were mar'adieri. Jotieko jolo cikirok pa Were; 
ROM.9.5	jowok kwoŋ kwarere wan macon, aka Kristo, paka dhano, onywole wok i dier jo. Weyi Were ma dhumo gimoro je, wopak cil gi cil. Ameno.
ROM.9.6	Akiwaci ni cikirok pa Were othogaya ongoye kony; rupiri k'obedo ni Joisiraili je ji pa Were; 
ROM.9.7	odoko k'obedo ni nyikway Abraham je nyithindho pa Were. Kole Were owaco ri Abraham ni, “Nyikway Isaka kende am'ibino kwano paka aperin.” 
ROM.9.8	Ma nyutho ni nyithindho m'onywol i yo ma kisi ndelo manyadel jok'obedo nyithindho pa Were; kucel, nyithindho m'onywol cungo kwoŋ cikirok pa Were ama ikwano paka nyikway go mar'adieri. 
ROM.9.9	Kole cikirok pa Were otim i wac me: “I hongo marom gi ma pama yuwaŋe, abino dwoko aka Sara bino limo nyathi majayac.”
ROM.9.10	Aka ki meno kende; nger gino bende otimere ri Rebeka munyo ogamo iye to limo nyithindho ma rut, go kodi kwari wan Isaka. 
ROM.9.11	Kada munyo fodi k'onywol jo aka onwaŋo fodi jok'otimo kiri gimoro maber kosa marac, (ma miyo yero pa Were wotimere, 
ROM.9.12	kareno kicungi kwoŋ tim pa nyithindho no, to kwoŋ lwoŋo pa Were), Were owaco ri Rebeka ni, “Wodin makayo bino tiyo ri mathin.” 
ROM.9.13	Meno obedo paka ondiki ni,
ROM.9.13	“Amaro Yakobo, to adaki Esau.”
ROM.9.14	Onyo wawaci nedi? Nike Were k'otire? K'ameno be. 
ROM.9.15	Kole go owaco ri Musa ni,
ROM.9.15	“Abino mako wor gi ŋat'ayero timo rigo wor,
ROM.9.15	abino ramere ri ŋat'ayero ramirok rigo.”
ROM.9.16	Am'omiyo, kicungi kwoŋ yero kosa meni pa dhano, to cungo kwoŋ Were ma nyutho wor. 
ROM.9.17	Kole ondiki kwoŋ Farawo ni, “Alokin kere ri atoŋa m'abino orin iye ma nyutho meni paran, gi miyo nyingan woŋeyere i piny gipi.” 
ROM.9.18	Am'omiyo Were mako wor gi ŋata go oyero, aka miyo dhano bedo jacay paka won oyero.
ROM.9.19	Onyo moro kwoŋ win bino waco ran ni. “K'inen obedo ameno, Were nyalo nedi ketho banja kwoŋ dhano? To ŋa, manyalo geŋo paro pa Were?” 
ROM.9.20	To jawodhan in iŋa, dhan'adhana, m'inyalo dwoko Were? Dak bende nyalo penjo ŋat'ocweyo go ni, “Raŋo m'icweyan ama?” 
ROM.9.21	Kole jacwec nigi siem ma oro lowo nyamasiga paka won oyero, gi cweyo degi ario wok i lowo acel m'odwany: Dak acel mar'aora i kabedo ma welo kodi man mar'aora i kabedo ma kisi ndelo.
ROM.9.22	Iŋeyo nedi, kole ka Were otimo ameno ma mito nyutho keme pere gi miyo meni pere woŋeyere! Am'omiyo go odiyo cunye swa munyo ciro joma keme pere d'otiyo kwoŋ jo, m'oyido ikidho reyo woko jo. 
ROM.9.23	Aka iŋeyo nedi, kole ka Were otimo ameno ma mito nyutho dwoŋ pere m'oŋaŋ ri joma go kidho nyutho jo wor pere, ma go oyiko jolo i dwoŋ pere. 
ROM.9.24	Kole meno mako kwoŋ wan ma go olwoŋo, ki nyaka wok kwoŋ Joyuda kende, to kwoŋ Jopath bende. 
ROM.9.25	Kole me a gima go waco i kitawo pa Hoseya:
ROM.9.25	“Ji me m'oyido jok'obedo aparan,
ROM.9.25	abino lwoŋo jo ni, ‘Ji paran.’
ROM.9.25	Nono m'onwaŋo akimaro, abino lwoŋo ni, ‘Migos paran.’
ROM.9.26	‘Wikibedo ji paran.’
ROM.9.26	Kenyo am'ibino lwoŋ'iye jo ni
ROM.9.26	nyithindho pa Were makwo.”
ROM.9.28	Kole Rwoth bino cowo thumo banja pere i yoto ri piny.” 
ROM.9.29	Aka gime nitie paka Isaya cango owaco ni, “Bedi Rwoth Majameni je k'oweyo ri waye nyikway wan moro, di wabedo paka Sodom, di walokere paka Gomora.”
ROM.9.30	To wanowaci nedi? Jopath m'onwaŋo jokitem bedo i tiro gi Were, onyo okethi jo i tiro gine ro yeyo pajo; 
ROM.9.31	kareno Joisiraili m'onwaŋo jorango tiro cungo kwoŋ Cik, jok'onyalo kuro Cik nago. 
ROM.9.32	To raŋo? Rupiri gima jotimo onwaŋo k'ocungo kwoŋ yeyo to kwoŋ tic mabeyo ayino. Jocer wi tele ma redho jo, 
ROM.9.33	ma ndiko luwo kwoŋe ni,
ROM.9.33	“Neni, aketho i Zayon tele ma bino miyo ji cer,
ROM.9.33	Tele ma bino miyo jo podho.
ROM.9.33	To ŋat'oyey go, k'owey wiye wokwoti.”
ROM.10.1	Wutmera, ayenyo gi cunyan je ni ji paran je jowobothi! Neni paka akwayo Were rijo! 
ROM.10.2	Kole anyalo ridho ni cuny jo omaro Were, to maro pajo kicungi kwoŋ niaŋ m'otire. 
ROM.10.3	Fodi jok'oniaŋ royo ma Were keth'iye gi go ji i tiro gine, aka wegi jotieko temo cwogo royo pajo; am'omiyo jok'ojolo royo ma Were keth'iye gine ji i tiro. 
ROM.10.4	Kole Kristo am'obedo kama Cik gik'iye, ŋey nyaka dhano je ma yeyo wokethi i tiro gi Were.
ROM.10.6	To me a gima ndiko waco kwoŋ ketho dhano i tiro gi Were ro yeyo: “Ikir'iwaci i cunyin ni, ‘Ŋat'oidhi i polo?’ ” (Dwoŋ mere ni dwoko Kristo i piny ka). 
ROM.10.7	“Kosa ni, ‘Ŋat'olori piny i bur maluth?’ ” (Dwoŋ mere ni kidho cerino Kristo kwoŋ jom'otho.) 
ROM.10.8	Me a gima Ndiko waco: “Kole wac nitie cegin kodin, i dhokin kodi i cunyin.” (Dwoŋ mere ni wac ma yeyo ma wafonjo.) 
ROM.10.9	Rupiri k'ituco gi dhokin ni, “Yesu meno Rwoth.” Aka iyeyo i cunyin nike Were ocerino go kwoŋ jom'otho, ibino both. 
ROM.10.10	Ato dhano yeyo gi i cunye to ikwanyo woko banja kwoŋe; aka tuco gi dhoke to limo both. 
ROM.10.11	Kole ndiko waco ni, “Moro je ma yeyo go k'onwaŋ wickwot.” 
ROM.10.12	Me mako kwoŋ dhano je, rupiri pokirok ongoye i dier Joyuda kodi Jopath; Were acel am'obedo Rwoth pa ji je, aka go miyo dhano je ma lwoŋo go silwany. 
ROM.10.13	Kole ndiko waco ni, “Nyatoro je m'olwoŋ nyingi Rwoth bino both”.
ROM.10.14	To jolwoŋ nedi ŋata fodi jok'oyeyo kwoŋe? Odoko joyey nedi ŋata fodi jok'owinjo wac ma mako kwoŋe? Odoko jowinji nedi m'ongoye ŋat'otito rijo mikwenda? 
ROM.10.15	Aka jotiti nedi mikwenda, ka k'oor jo? Kole ondiki ni, “Bino pa joma kelo Wac Manyen Maber obedo gimaber ma nedi!” 
ROM.10.16	To ki Joisiraili je ma jojolo Wac Manyen Maber. Isaya won owaco ni, “Rwoth, ŋat'oyeyo mikwenda mawan?” 
ROM.10.17	Am'omiyo yeyo wok i winjo mikwenda, aka mikwenda wok i fonji kwoŋ Kristo.
ROM.10.18	“Derino ma dwondi jo olak i piny gipi,
ROM.10.18	Wac pajo otundo i tum je ma piny.”
ROM.10.19	“Abino miyo witim nyeko gi ji
ROM.10.19	ma jok'obedo nono m'otire.
ROM.10.19	Abino miyo win nge gi ji mamiŋ.”
ROM.10.20	“Jom'onwaŋo jokirangan ama jonwaŋan;
ROM.10.20	Amenyere ri jom'onwaŋo jokipenjan kada.”
ROM.11.2	Were k'obolo woko ji pere ma go won oyero cako con. Wikuya gima ndiko waco kwoŋ Elia, nger ma go pid'iye kodi Were kwoŋ Isiraili? 
ROM.11.3	Owaco ni, “Rwoth, joneko jotuci wac perin aka jonyeko woko migam perin; aŋat'adoŋ kendan, aka jorango kiri nekan bende.” 
ROM.11.4	Were omiyo go radwok aŋo? Odwoko go ni, “Atieko ketho gicen ji gana abirio ma fodi jok'olamo were Bal.” 
ROM.11.5	Am'omiyo bende kiri gunyo fodi nitie jom'odoŋ, ma Were oyero ro nema pere. 
ROM.11.6	K'obedo ro nema pere, meno yero pa Were kicungi kwoŋ tim mabeyo ma dhano timo, rupiri d'onyo nema no kidok bedi nema m'otire.
ROM.11.7	Onyo aŋo to? Gima Joisiraili jorango tektek jok'onwaŋo; jom'oyer ama jonwaŋo, to jom'odoŋ jobedo gi cuny jo matek. 
ROM.11.8	Otimere paka ondiki ni,
ROM.11.8	“Were omiyo jo cuny ma miŋo,
ROM.11.8	gi waŋ gin ma k'onyalo neno,
ROM.11.8	kodi ithi gin ma k'onyalo winjo, kiri konon.”
ROM.11.9	“Mada kalima pajo wolokere rijo bwo ma ciko jo,
ROM.11.9	kodi gima redho jo; jowolimi gir'acula!
ROM.11.10	Mada waŋ gin tho woko ma jokinyal neno,
ROM.11.10	miy jowogwomere i candirok pajo ndir je.”
ROM.11.11	Am'omiyo apenjo ni: Munyo Joyuda jocer, jopodho to jorere woko? K'ameno be! Rupiri jotimo gimarac, both obino ri Jopath, ŋey womiy Joyuda jowotimi nyeko gi jo. 
ROM.11.12	K'inen gimarac pa Joyuda okelo silwany mathoth ri piny, aka podho pajo okelo ŋaŋo ri Jopath, onyo ka orwaki jo, silwany no bino thoth marom nedi?
ROM.11.13	Pama onyo aluwo gi win Jopath: Kafodi abedo jamoor pa Jopath abino pakere gi tic paran. 
ROM.11.14	Miti anyalo miyo ji ma nono paran won nyeko, ŋey anyal botho jomegi kwoŋ jo. 
ROM.11.15	K'inen munyo obol jo woko, odwoki piny gipi i tiyirok gi Were, onyo aŋo man m'obedi ka ojol jo, loyo nwaŋo kwo wok i tho!
ROM.11.16	Kole k'adec ma cemo m'omiy Were paka gima nyak marapena leŋ, meno cemo no gipi bende leŋ; aka k'inen tiendi yath leŋ, meno kiri jange bende leŋ. 
ROM.11.17	To k'inen otiek toŋo woko megi kwoŋ jangi yath vini m'opidhi, aka win ma wibedo jangi vini moro madudi onyo oriw win maber i kabedo pa m'otoŋ woko ca munyo ipoko win ye kwo m'oŋaŋ man tiendi yath m'opidhi no, 
ROM.11.18	onyo wikiri wipakere ri jangi yen m'ojwer woko ca, rupiri wibedo nyaka jangi yen, aka wiŋati wikithiel tiendi yath to tiendi yath ama thielo win.
ROM.11.19	To wibino waco ni, “Ey, kole ojwer woko jangi yen ca ma leŋo ran hongo.” 
ROM.11.20	Meno otire, ojwer woko jo rupiri jok'oyeyo, to wikiri wibedi gi paro ma pakirok kwoŋ gime; kucel, bedi win gi lworo ayino. 
ROM.11.21	Ato k'inen Were k'oworo Joyuda ma jobedo paka jangi yen m'otire mere, wiparo nike go bino woro win ayino? 
ROM.11.22	Onyo neni win paka Were cunye ber aka odoko nyutho gero bende. Go ger kodi joma jopodho, to nyutho win bero tekin wicwire i bero pere; to ka wikitimo ameno, wibende ibino jwero win woko. 
ROM.11.23	Aka ka Joyuda joweyo bedo ma buyeyo, ibino dwoko jo i kabedo pajo m'onwaŋo jonitie iye, rupiri Were nyalo dwoko jo kendo. 
ROM.11.24	K'inen win Jopath oŋadi win paka jangi yath vini madudi to iriwo win kwoŋ vini m'opidhi peco, gim'oyido kinyalere, onyo Joyuda ma jobedo jangi yath kwoŋ yath vini m'opidhi, jobino bedo mayot nedi riwo jo kendo i kor yath mere won!
ROM.11.25	Amito ni winiaŋ nyaliŋliŋ me, wutmera, ŋey wikiri wipar ni wiriek swa: Wictek pa ji ma Isiraili k'obedo makiwire, to bino bedo cuka welo kwan pa Jopath ma mitere jowobin bongi Were worom. 
ROM.11.26	Aka me apaka Isiraili gipi bino limo both, paka ondiki ni,
ROM.11.26	“Jaboth bino wok Zayon,
ROM.11.26	Go bino kwanyo woko reco
ROM.11.26	pa nyikway Yakobo je.
ROM.11.27	munyo akwanyo woko reco pajo.”
ROM.11.28	Rupiri jokwero Wac Manyen Maber, Joyuda jolokere jokwor pa Were ma bero mewin, win Jopath. To i yero pa Were, jobedo mere pere ma bero pa kwarere pajo. 
ROM.11.29	Kole Were kiwir paro pere kwoŋ mic kodi lwoŋo pere ri nyatoro. 
ROM.11.30	Gime rom kodi gim'otimere riwin Jopath; con oyido wicayo Were, to kole pama onyo wilimo wor pa Were rupiri Joyuda jotimo cay. 
ROM.11.31	Ameno bende, Joyuda pama jokiwinji Were, ŋey gi wor ma wilimo, jo bende jowolimi wor pa Were. 
ROM.11.32	Kole Were otieko loko ji je jotwec pa cay, ŋey wonyuthi wor ri ji je.
ROM.11.34	Kole ndiko waco ni,
ROM.11.34	“Ŋa m'oŋeyo paro pa Rwoth?
ROM.11.34	Odoko ŋa manyalo miyo go rieko?
ROM.11.35	ma ripo wonwaŋi cul?”
ROM.12.1	Am'omiyo, wutmera, ro wor pa Were m'oasere riwan, agoyo riwin koko me: Miy win delkwoŋ win ri Were paka cowirok makwo, maleŋ ma sangala go. Meno a lamo ma cuny ma wiripo cwayo rigo. 
ROM.12.2	Wikiri wiluw kula ma piny me, to bedi win ma wiwire i paro mewin, aka nyaka wibino ŋeyo mito pa Were; gimaber ma sangala go, odoko m'olony kicutho.
ROM.12.3	Aka gi mic ma nema ma Were omiyan awaco gime ri wijoje: Wikiri wipar ni win malo loyo kama di wipar'iye. Kucel, bedi win milengela i paro mewin, kisi dhano kwoŋ win, ma ripo gi yeyo ma Were omiyo go. 
ROM.12.4	Wanitie g'adec madit i del acel, aka adec me je nitie gi tic mere. 
ROM.12.5	Ameno kada wathothi, je fodi wabedo del acel i Kristo, aka wamakere kanyacel paka adec m'opokere opokere ma del acel. 
ROM.12.6	Am'omiyo paka wanitie gi mic m'opokere opokere cungo kwoŋ nema ma Were omiyo wan, weyi waori ama: K'obedo mic ma tuco mikwenda ma wok bongi Were, tim ameno cungo kwoŋ yeyo m'inigine. 
ROM.12.7	K'obedo mic ma cwayo, tiyi ri jowotin; k'obedo mic ma fonji, fonji wadin. 
ROM.12.8	K'obedo mic ma medo wadin miseni, tim ameno; ŋata poko ri joman gima go nitie gine, wopok gi cunye maber; jatel, wotiy gi meni; jawor, wonyuthi wadi wor gi kisangala.
ROM.12.9	Mar ripo bedo mar'adieri. Kwer gimarac, cwire kwoŋ gimaber. 
ROM.12.10	Mare win gi owirok ma cuny paka wutmere i Kristo, odoko bedi win mayil i miyo jowoti win dwoŋ. 
ROM.12.11	Tiyi win matek, aka wikiri wibedi manyap. Cway win ri Rwoth gi cuny win je. 
ROM.12.12	Weyi geno mewin womiy win kisangala, diy win cuny win i teko mewin, aka kway win Were hongo je. 
ROM.12.13	Pok win ye lim mewin gi wutmin win ma jocando, odoko weyi win pecin mewin thwolo ri wendo.
ROM.12.15	Sangala win gi joma sangala, ywak win gi joma ywak. 
ROM.12.16	Nyuthi win dhano je cuny maber marom. Wikiri wibedi jokwoto, to joli win tic kada ma piny. Wikiri wibedi gi paro ni wiriek.
ROM.12.17	Ka nyatoro otimo riwin marac, wikiri wicul kwor. Tem win timo gima ji je tero ni ber. 
ROM.12.18	Tem win paka nyalere neno ni wibedo i siem gi ji je. 
ROM.12.19	Wikiri wicul kwor wiwegi, jowotan; kucel weyi win keme pa Were ama woculi. Kole ndiko waco ni, “Rwoth waco ni, ‘Culo kwor obedo aparan; abino culo.’ ” 
ROM.12.20	Kucel ndiko waco ni, “Ka jakwor perin kec neko, pidhi go; ka riyo neko, miy go gir'amadha; kole k'itimo ameno, meno cal pa onyo itoko cuk mac malieth i wiye.” 
ROM.12.21	Ikir'iyey reco wodhumin; kucel loy reco gi bero.
ROM.13.1	Dhano je ripo winjo or pa rwodhe ma piny; ato ongoye meni mar'adhum ma Were ama k'oyeyo, aka jodhum ma jonitie Were ama oketho jo. 
ROM.13.2	Nyatoro je ma piemo kodi meni pa jodhum manitie, meno piemo kodi gima Were ocano; aka moro je ma timo ameno bino kelo wac kwoŋe won. 
ROM.13.3	Kole joma timo gimaber jokilwor jodhum, to joma timo reco ayino ama jolworo. Imito bedo ma bu lworo kwoŋ jadhum? Ere tim gimaber, aka go bino pakin. 
ROM.13.4	Kole go jatic pa Were ma tiyo ri bero perin. To k'itimo reco, lwor go, rupiri jadhum kibedi gi gilweny nono. Go obedo jatic pa Were aka go nyutho joma timo reco keme pa Were. 
ROM.13.5	Ro wac me dhano je ripo winjo or pa rwodhe, ki nyaka ro keme pajo kende, to ro gima paro ma cunyin nyuthin bende.
ROM.13.7	Am'omiyo, cul win gima wiripo culo dhano; cul misolo perin bongi ŋat'iripo culo, kodi lim perin bende ameno; aka wor win ŋata ripo awora, odoko miy dhano je dwoŋ, ma ripo amiya dwoŋ.
ROM.13.8	Wikiri wibedi gi banja pa dhano moro je. Nyaka banja ma wiripo bedo gine meno a marok i dier win. Nyatoro je m'omaro nyawote meno otieko winjo Cik. 
ROM.13.9	Or ma waco ni, “Ikir'itim cot, ikir'ineki, Ikir'ikwal, ikir'ibedi g'awanya.” Je kodi man oriw kanyacel i or acel ni, “Mari nyawotin paka iwon imarere.” 
ROM.13.10	Nyatoro je m'omaro nyawote kilatimo ri nyawote reco. Am'omiyo, marok meno winjo Cik gibe.
ROM.13.11	Medo kwoŋ meno, wiŋeyo ndir ma pama ni ndir otundo riwin ma cew. Kole ndir ma both mawan onyo ocore cegin loyo munyo nyaka wacako yeyo. 
ROM.13.12	Wor cegin rumo, aka piny cegin yawirok. Riameno wawey win timo gigipiny ma mudho to wakwanyo win gilweny ma lero. 
ROM.13.13	Wabedi win i kwo m'otire paka ji ma jonitie i lero m'odieceŋ, m'ongoye woro kosa mero, cot kosa kidakana, gorok kosa nyeko. 
ROM.13.14	Kucel ruki win Rwoth Yesu Kristo, aka wikiri wiwey hola ri del, ma timo awanya mere.
ROM.14.2	Yeyo pa ŋat'acel yeyo go camo gimoro je, to ŋata nyap i yeyo camo fufa aŋweta kende. 
ROM.14.3	Ŋata camo gimoro je wokiri wocayi dhano ma kitim ameno; aka ŋata camo fufa kende wokiri wothum banja ri ŋata camo gimoro je, kole Were otieko jolo go. 
ROM.14.4	In iŋa m'ithumo banja ri jatic pa ŋatiman? Rwoth pere won ama nyalo ridho paka go tiyo maber kosa ma kiber odoco. Aka bino konyo go wocungi, rupiri Rwoth nyalo miyo go cungo matek.
ROM.14.5	Ŋat'acel paro ni ndelo acel loyo ndelo man je, kareno ŋatiman paro ni ndelo je rom. Dhano je ripo bedo gi paro pere m'oridho matek. 
ROM.14.6	Ŋata paro kwoŋ ndelo moro ni loyo nyawote timo ameno ka miyo Rwoth dwoŋ, ŋata camo gimoro bende timo ameno ka miyo Rwoth dwoŋ, rupiri go foyo Were ro cemo no. Onyo ŋata kwero camo gigipiny moro bende timo ameno ma miyo Rwoth dwoŋ, aka foyo Were. 
ROM.14.7	Ongoye moro kwoŋ wan ma won kwo ri wac pere kende; odoko ongoye ma tho rigo won kende. 
ROM.14.8	Ka wakwo, meno wakwo ri Rwoth odoko ka watho, meno bende watho ri Rwoth. Am'omiyo, kada wakwo kosa watho, je wabedo apa Rwoth. 
ROM.14.9	Kole Kristo otho to cerino ŋey wobedi Rwoth pa jomakwo kodi jom'otho je. 
ROM.14.10	Onyo raŋo m'ithumo banja ri omerin? Aka in! Raŋo m'icayo omerin? Kole wajoje wabino cungo i nyim Were, go wothum riwan banja. 
ROM.14.11	Kole ndiko waco ni,
ROM.14.11	“ ‘Paka akwo,’ Rwoth waco,
ROM.14.11	‘dhano je bino guro conge i ruwaŋan,
ROM.14.11	Aka dhano je bino tuco ni abedo Were.’ ”
ROM.14.12	Am'omiyo, dhano je kwoŋ wan bino tito gima mako kwoŋ kwo pere ri Were.
ROM.14.13	Am'omiyo wawey win thumo banja ri jowoti wan. Kucel, me a gima wiripo ridho: Wikiri witim gimoro je ma miyo nyawoti win cer, kosa podho i gimarac. 
ROM.14.14	Riwirok paran kanyacel gi Rwoth Yesu miyan aŋeyo adieri ni ongoye gimakoc; kwanyo woko ka dhano oyeyo nike gimoro koc aka gino lokere makoc rigo. 
ROM.14.15	K'imiyo nyawotin ramirok ro gim'icamo, meno kere ikitim gino gi mar. Ikir'imiy cemo m'icamo wokel ri nyawotin ma Kristo otho rigo podho. 
ROM.14.16	Ikir'imiy gim'itero paka ber wolimi nyinge marac. 
ROM.14.17	Kole Ker pa Were k'obedo nyaka cemo gi oro gir'amadha, t'obedo tiro kodi siem kodi kisangala i Cuny Maleŋ. 
ROM.14.18	Aka ŋata tiyo ri Kristo i royo me Were jolo, odoko ji bende foyo go.
ROM.14.19	Am'omiyo, ndir je wakidhi win ri gigipiny ma kelo siem aka konyo wawegi i miyirok meni ayin. 
ROM.14.20	Ikir'inyek tic pa Were ro wac cemo. Cemo je nyalo bedo ni olony acama, to kibedi gim'otire camo gimoro ma bino miyo dhano man podho i gimarac. 
ROM.14.21	Gim'otire a weyo camo riŋo, madho vini, kosa timo gimoro man je ma miyo omerin podho, kosa cunye ŋedhere, kosa lokere manyap i yeyo. 
ROM.14.22	In gi yeyo? Ere maki yeyo perin no paka gim'iwon iridho ruwaŋ Were. Jasilwany a ŋata kiwinji banja i cunye ka timo gima go ofoyo! 
ROM.14.23	To ka nyatoro ganagana kwoŋ gima go camo, Were thumo banja loyo go ka ocamo gino, rupiri tim pere k'ocungo kwoŋ yeyo. Aka gimoro je ma k'ocungo kwoŋ yeyo meno reco.
ROM.15.1	Wan ma wategino i yeyo waripo konyo joma nyap gi tiŋo bieto pajo. Kiripi ka wawegi wamiyere kisangala. 
ROM.15.2	Kucel, ŋat'acel acele kwoŋ wan ripo miyo jager pere kisangala ma konyo go, ŋey wodongi ŋato i yeyo. 
ROM.15.3	Kole Kristo won k'omiyere kisangala. Kucel, obedo paka ondiki ni, “Yet ma jono joyetin gine omakan ayino.” 
ROM.15.4	Kole gimoro je m'ondiki i kitawo maleŋ ondiki ma fonjo wan, ŋey walimi geno i diyo cuny kodi i meni ma Ndiko Maleŋ miyo wan. 
ROM.15.5	Weyi Were ma jadiy cuny ji kendo jadwoki meni, womiy winyal bedo kanyacel i siem, munyo wiluwo ranen pa Yesu Kristo, 
ROM.15.6	aka nyaka wijoje kanyacel, gi dwondi win acel, winyal pako Were kodi Ba Yesu Kristo Rwodhiwan.
ROM.15.7	Am'omiyo jolere win paka Kristo ojolo wan, ma miyo Were dwoŋ. 
ROM.15.8	Kole awaco riwin ni Kristo olokere jatic pa jom'othumere (Joyuda) ma nyutho nike Were genere, ma miyo cikirok pa Were m'otimo gi kwarere wan wotundi i kare, 
ROM.15.9	bende gi miyo Jopath pako Were ro wor pere, paka ndiko waco ni,
ROM.15.9	“Am'omiyo abino kethin walwa i dier Jopath,
ROM.15.9	Abino wero munyo apako nyingin.”
ROM.15.10	“Sangala win, wi Jopath,
ROM.15.10	kanyacel gi ji pa Were m'oyer.”
ROM.15.11	“Paki win Rwoth, win Jopath je!”
ROM.15.11	Aka weyi nonin je jowopaki go.
ROM.15.12	“Nyakwar Yese labino;
ROM.15.12	Ibino tiŋo go malo wodhum Jopath,
ROM.15.12	Aka Jopath jobino ketho geno pajo i go.”
ROM.15.13	Were ma geno wok bonge wonyali poŋo win gi kisangala je kodi siem cungo kwoŋ yeyo mewin, ŋey geno mewin womedere dongo gi meni pa Cuny Maleŋ.
ROM.15.14	Wutmera, awon anitie gi geno kwoŋ win, nike withoth gi bero, nike wipoŋ gi rieko, aka wiwegi winyalo fonjo jowoti win. 
ROM.15.15	To kad'ameno, i balwa m'atieko ndiko riwin, abedo gi miseni kwoŋ gigipiny moro ma apoyo win, ro nema ma Were opokan 
ROM.15.16	ma bedo jatic pa Kristo Yesu ma tiyo ri Jopath. Atiyo paka jacway ri Were i migam kareno atito Wac Manyen Maber ma wok bongi Were, ŋey Jopath jowobedi mic ma Were jolo, ma Cuny Maleŋ olonyo rigo. 
ROM.15.17	Am'omiyo, i Kristo Yesu, anyalo bedo g'atoŋa ma yumirok gi tic paran ri Were. 
ROM.15.18	Aka akibino yumirok gi giman makiweno gima Kristo otieko timo munyo oran i miyo Jopath winjo Were, gi wac kodi tim, 
ROM.15.19	gi meni ma wok'iye ranyuth kodi gir'aura, gi meni pa Cuny Maleŋ pa Were. Gino omiyo kama awoth'iye je, cako Yerusalem tundo Ilirikam, atieko tito Wac Manyen Maber kwoŋ Kristo kicutho. 
ROM.15.20	Am'omiyo gim'asa yenyo timo obedo tito Wac Manyen Maber kama fodi k'owinj'iye kwoŋ Kristo, ŋey akir'alwowere kwoŋ tic ma ŋatiman otieko cako. 
ROM.15.21	Ato ndiko waco ni,
ROM.15.21	“Joma fodi k'owaci rijo kwoŋ go jobino neno,
ROM.15.21	aka joma fodi jok'owinjo jobino niaŋ.”
ROM.15.23	To paka acowo tic paran iy'adec me, odoko paka atieko yenyo bino neno win oro mathoth, 
ROM.15.24	onyo ageno timo ameno pama. Amito neno win ka amako royo ma kidho yu Sipeyin, winyal konyan i nger ma kidho koro, k'atieko ye kisangala i liewo win hongo m'oromo. 
ROM.15.25	Gunyo ni, akidho Yerusalem tiyo ri ji pa Were koro. 
ROM.15.26	Kole kitipa pa jom'oyeyo ma Makedonia kodi piny pa Jogris joridho paro ma miyo mic ma konyo jocandi i dier ji pa Were ma Yerusalem. 
ROM.15.27	Jo wegi joridho timo ameno; aka i adieri joripo konyo jo; kole Joyuda jopoko silwany pajo kodi Jopath, am'omiyo Jopath bende joripo konyo Joyuda gi silwany pajo ma gigipiny ma piny. 
ROM.15.28	K'acowo tic me, kareno atieko tero rijo pesa m'ocoki rijo, nyaka abino mako yo ma kidho Sipeyin, t'aliewo win k'akidho yukorago. 
ROM.15.29	K'abino bongi win, aŋeyo ni alabino gi silwany pa Kristo m'opoŋ.
ROM.15.30	Wutmera, agoyo riwin koko, i Rwoth Yesu Kristo kodi kwoŋ mar pa Cuny Maleŋ; riwere win kodan i kwayo m'ocwiny bongi Were, 
ROM.15.31	nike go wokuran i bero kwoŋ joma jok'oyeyo i Yuda, ŋey ji pa Were jowojoli tic paran i Yerusalem. 
ROM.15.32	Am'omiyo alabino bongi win gi kisangala m'opoŋ, k'obedo mito pa Were, kareno awinjo siem i wendo paran bongi win. 
ROM.15.33	Were ma kelo riwan siem wobedi kodi wijoje. Ameno.
ROM.16.1	Afoyo riwin nyamin wan Febe, ma tiyo paka jakony i kitipa pa jom'oyeyo i Kenkere. 
ROM.16.2	Joli win go i nyingi Rwoth, paka ripo ri ji pa Were, aka miy win go kony je ma go omiti bongi win; kole go otieko bedo jakony ri ji mathoth ma kiri ran bende.
ROM.16.4	ma jojala kwo pajo ran. Aketho jo walwa, aka ki an kendan, to kitipa pa jom'oyeyo pa Jopath je bende.
ROM.16.5	Mothi ran kitipa pa jom'oyeyo ma romo i ot pajo. Mothi ran mere paran ma kacunyan Epeneto, m'obedo ŋati marapena iy'adec ma Asia i yeyo Kristo. 
ROM.16.6	Mothi ran Maria, m'otieko tic tektek riwin. 
ROM.16.7	Mothi ran Androniko kodi Yuniya, Joyuda jowotan ma jobedo i twec kodan; joje joŋeyere maber i dier jomoor, aka jolokere jokristo mafodi an.
ROM.16.8	Mothi ran Ampuliato, mere paran i Rwoth. 
ROM.16.9	Mothi ran Urubano, jatic nyawotan i Kristo, kodi Sitako, mere paran swa. 
ROM.16.10	Mothi ran Apele, ma cwirok pere kwoŋ Kristo oŋeyere maber. Mothi ran jopeco pa Aristobulo. 
ROM.16.11	Mothi ran Herodion, Jayuda nyawotan kodi jokristo wutmin wan i peco pa Narikiso.
ROM.16.12	Ter moth paran ri Turifena kodi Turifosa, mon ma jotiyo tektek i Rwoth. Mothi ran jawodhan swa, Pasis, m'otieko timo kweth tic ri Rwoth. 
ROM.16.13	Adhiro moth ri Rufo, jatic m'oŋeyere i tic pa Rwoth, kodi ri min, ma hongo je oteran paka wode. 
ROM.16.14	Ter moth paran ri Asinkurito, Filegon, Harime, Patiroba, Harima, kodi wutmere i Kristo je ma jo ni kanyacel gi jo. 
ROM.16.15	Mothi ran Filologo kodi Julia, Nereo kodi nyamin, Olimpas kodi ji pa Were je ma jonitie bongi jo.
ROM.16.16	Mothere win akor i leŋo. Kitipa pa jom'oyeyo Kristo je jodhiro riwin moth pajo.
ROM.16.17	Wutmera, agoyo riwin koko ni kure win kwoŋ joma kelo pokirok aka jogeŋo riwin royo gi gim'opokere kodi fonji ma witieko jolo; eye win kwoŋ jo. 
ROM.16.18	Kole joma timo gigipiny ma kite no jokitiy ri Kristo Rwodhiwan, to jotiyo ri iy gin wegi gi wac pajo mamit kodi luwo ma dwoŋo paro pa jom'onwaŋo jongoye gi raco. 
ROM.16.19	Dhano je otieko winjo cwirok mewin kwoŋ Wac Manyen Maber, aka ro wac me josangala swa gi win. Amito wibedi mariek kwoŋ gimaber, aka ma wikitim reco. 
ROM.16.20	Aka Were ma miyo wan siem, bino ŋinyo woko Sitan i par tiendi win i yoto.
ROM.16.20	Nema pa Rwodhiwan Yesu Kristo wobedi gi win.
ROM.16.22	An Teritiyo, jandiki balwa me, abende adhiro riwin moth i nyingi Rwoth.
ROM.16.24	[Nema pa Rwodhiwan Yesu Kristo wobedi kodi wijoje. Ameno].
ROM.16.25	Weyi wamiy Were dwoŋ manyalo miyo wicungo matek i yeyo, i Wac Manyen Maber m'afonjo win, mikwenda kwoŋ Yesu Kristo, kodi kwoŋ nyutho adieri manyaliŋliŋ m'onwaŋo opan oro kweth m'okadho. 
ROM.16.26	To pama adieri no otiek wodho kamaler i ndiko pa jotuci wac Were; kodi i or pa Were ma cil gi cil, ma onyo imiyo nonin je ŋeyo, aka ji je jowoŋey odoko jowowinji.
ROM.16.27	Ri Were manitie acel kende mariek, luwo i Yesu Kristo, dwoŋ wobedi rigo cil gi cil. Ameno.
1CO.1.1	Balwa m'owok bongi Paulo, ma i mito pa Were olwoŋi bedo jamoor pa Kristo Yesu, kodi omin wan Sositheno.
1CO.1.3	Were Bawan kodi Rwoth Yesu Kristo jowomiy win nema gi siem.
1CO.1.4	Ndiri je aketho Were paran walwa riwin, ro nema m'omiyo win kwoŋ Yesu Kristo. 
1CO.1.5	Kole i riwirok gi Kristo wilokere joŋaŋo i gimoro je, tektek mere i luwo kodi i rieko mewin 
1CO.1.6	paka mikwenda ma mako kwoŋ Kristo otieko ridhere i kwo mewin 
1CO.1.7	to miyo wikicandi mic moro je ka wikuro nike Rwoth Yesu Kristo womenyere kamaler. 
1CO.1.8	Go bino miyo win cungo matek tundo i gike, aka nyaka ibino nwaŋo win ma bu raco i Ndelo pa Rwodhiwan Yesu Kristo. 
1CO.1.9	Were m'olwoŋo win riwirok gi Wode Yesu Kristo Rwodhiwan genere.
1CO.1.10	Agoyo koko riwin wutmera i nyingi Rwodhiwan Yesu Kristo: Yere win wijoje, i gima wiwaco, aka nyaka tiakirok wokiri wobedi i dier win; riwere win swa munyo winitie gi paro acel kodi atoŋa acel. 
1CO.1.11	Ato ji megi ma jowok peco pa Kilowe jodhiro ran wac nike dhawirok nitie i dier win, wutmera. 
1CO.1.12	Weyi awaci ama: Kisi dhano kwoŋ win waco gipere, ni “An aluwo Apolo.” Ŋati man ni, “An aluwo Petero.” Ŋati man ni “An aluwo Kristo.” 
1CO.1.13	Nyutho nike Kristo opokere i diere? Kere Paulo am'otho wi musalaba riwin? Kosa batisimo ma wilimo obedo i nyingi Paulo?
1CO.1.15	Am'omiyo, ongoye ŋata nyalo waco ni wilimo batisimo i nyingan paka jofonjirok paran. 
1CO.1.16	 (Ey, abatisa Stefano kodi peco pere bende; to akipoy ni abatisa ŋatiman kendo.) 
1CO.1.17	Kole Kristo k'ooran kibatisa ji, to tito Wac Manyen Maber ayin, makiweno gi rieko manyadhanodhano, rupiri d'omiyo tho pa Kristo bedo ma bu meni.
1CO.1.18	Kole mikwenda ma mako kwoŋ tho pa Kristo wi musalaba obedo gimiŋo ri jono ma jobino rwenyo; to riwan ma wabino both, obedo meni pa Were. 
1CO.1.19	Ato ndiko waco ni,
1CO.1.19	“Abino reyo woko rieko pa jomariek, to adhiro gicen niaŋ pa jom'ofonjere.”
1CO.1.21	Kole Were i rieko pere omito ni ji kiri jowoŋey go gi rieko pajo wegi. Kucel Were oridho botho joma yeyo, gi mikwenda ma wafonjo ma wiŋoyo ni miŋo. 
1CO.1.22	Joyuda joyenyo gir'aura paka gir'anena, aka Jogris jodwaro rieko. 
1CO.1.23	To wan, watito Kristo m'ogur kwoŋ musalaba, mikwenda m'obedo yet ri Joyuda kodi miŋo ri Jopath, 
1CO.1.24	to ri jom'olwoŋ i dier Joyuda gi Jogris, obedo Kristo m'obedo meni pa Were gi rieko pa Were. 
1CO.1.25	Kole gima cale p'obedo miŋo pa Were fodi riek loyo rieko pa ji. Aka gima cale p'obedo nyapo pa Were nitie gi meni loyo meni pa ji.
1CO.1.26	Onyo poyi win paka oyido winitie munyo Were olwoŋo win. Joma nok kwoŋ win ama di piny oneno paka jomariek, kosa joma nigi meni, kosa joma nigi dwoŋ i neno pa dhano. 
1CO.1.27	To Were otimo atoŋa yero gima piny ŋisa ni gimiŋo ŋey wokwoti gine wiy jomariek, kodi gima piny tero paka nyap wokwoti gine wiy jomeni. 
1CO.1.28	Were Oyero gima piny ŋisa aka cayo, aka paro ni meno ki gimoro, ŋey wonyeki woko gima piny paro nike gimadwoŋ. 
1CO.1.29	Meno aka wongoye dhano manyalo pakirok ruwaŋ Were. 
1CO.1.30	Were am'okelo win i riwirok gi Kristo Yesu, to loko Kristo bedo rieko mawan, tiro mawan gi leŋo mawan, kodi cul mareco mawan to walimo siem. 
1CO.1.31	Am'omiyo, ndiko waco ni, “Ŋata mito pakirok wopakere i Rwoth.”
1CO.2.1	Wutmera, munyo abino bongi win fonjo adieri pa Were m'opanere, akioro wac maboyo kodi rieko ma malo. 
1CO.2.2	Kendo akimito ŋeyo giman je kwoŋ win munyo fodi anitie gi win kwanyo woko Yesu Kristo, aka m'ogur wi musalaba. 
1CO.2.3	Am'omiyo munyo abino bongi win oyido meni oloyan kareno akirin ro lworo. 
1CO.2.4	Aka luwo paran gi mikwenda paran k'obedo i luwo ma rieko pa ji, t'inyutho kamaler meni pa Cuny Maleŋ, 
1CO.2.5	ŋey yeyo mewin, wokiri wothenere kwoŋ rieko pa dhano, to kwoŋ meni pa Were ayin.
1CO.2.6	Kad'ameno, waluwo gi rieko ri joma jotegino i yeyo. To k'obedo rieko ma ndir me, kosa apa jodhum ma pama, ma jokidho rerok woko. 
1CO.2.7	Rieko ma wafonjo obedo rieko pa Were m'opanere, m'opan ri ji, ma Were oyido otieko yiko miyo wan wok con ma piny fodi k'ocwey. 
1CO.2.8	Ongoye kad'acel kwoŋ jodhum ma pama m'oyido oŋeyo rieko me. Bedi joŋeyi di jok'oguro Rwoth m'opoŋ gi dwoŋ kwoŋ musalaba. 
1CO.2.9	To paka ndiko waco ama:
1CO.2.9	“Gima dhano fodi k'oneno kosa k'owinjo wok cene,
1CO.2.9	gima dhano fodi k'oparo kwoŋe ni d'otimere
1CO.2.9	a gima Were oyiko ri jom'omaro go.”
1CO.2.10	To Were onyutho wan nyaliŋliŋ me luwo i Cuny Maleŋ pere. Ato Cuny Maleŋ udo gimoro je, kada gimoro m'opanere kamadiny i Were. 
1CO.2.11	To ŋa ma diŋey paro pa dhano kwanyo woko cuny dhano won manitie i go? Meno bende apaka Cuny Maleŋ pa Were won am'oŋeyo paro pa Were. 
1CO.2.12	Wakilimo cuny manyapiny, to walimo Cuny m'owok bongi Were, ma miyo waniaŋ kwoŋ gimoro je ma Were omiyo wan ma nono.
1CO.2.13	Meno a wac ma waluwo; wakiluw wac ma rieko ma dhano am'ofonjo wan, to waluwo gima Cuny Maleŋ ama fonjo wan, aka watito adieri ma Cuny ri joma bende jonitie gi Cuny Maleŋ. 
1CO.2.14	To ŋat'ongoye gi Cuny kinyal limo mic ma wok bongi Cuny Maleŋ pa Were, rupiri obedo rigo gimiŋo: Go kinyal niaŋ kwoŋe, kwoŋbedo dwoŋ mere niaŋere ri ŋata bende nigi Cuny Maleŋ pa Were. 
1CO.2.15	Ŋata nitie gi Cuny nyalo niaŋ kwoŋ gimoro je, aka ongoye ŋata niaŋ kwoŋ gima nikwoŋ go. 
1CO.2.16	Ato ndiko waco ni,
1CO.2.16	“Ŋata diŋey paro pa Rwoth
1CO.2.16	aka womedi miyo go rieko?”
1CO.2.16	To wan, wanitie gi paro pa Kristo.
1CO.3.1	To wutmera, akinyalo luwo gi win paka joma nitie gi Cuny; to paka ji manyapiny, paka nyithindho maŋic i yeyo manyakristo. 
1CO.3.2	Apidho win gi cak makiweno cemo matek, rupiri oyido fodi wikiyikere, aka kada pama je fodi wikiyikere, 
1CO.3.3	kwoŋbedo fodi kwo mewin obedo manyadel. Ka witimo nyeko wiwegi aka widhawere, meno kinyuthi paka fodi wibedo ji ma kisi ndelo munyo wioro kula mere? 
1CO.3.4	Ka ŋat'acel kwoŋ win waco ni, “An aluwo Paulo.” Man ni, “An aluwo Apolo.” Meno wikibedo ji ma kisi ndelo?
1CO.3.5	Onyo, Apolo a ŋa? Aka Paulo a ŋa? Kole wabedo nyaka jotic pa Were ma jokelo riwin yeyo. Kisi dhano kwoŋ wan otimo nyaka tic ma Rwoth omiyo go timo. 
1CO.3.6	Apidho kodhi, Apolo oywoy'iye pi, to Were won am'omiyo gim'opidhi dongo. 
1CO.3.7	Am'omiyo gima mako kwoŋ ŋat'opidho kosa ŋat'oywoy'iye pi ama k'obedo gimadwoŋ, kwanyo woko Were ma miyo gimoro dongo ama dwoŋ. 
1CO.3.8	Japidho kodi jaywoy pi je jorom aroma; Were bino miyo jo kemba cungo kwoŋ tic ma jotimo. 
1CO.3.9	Kole wariwere kanyacel i tic ri Were, aka wibedo ndelo pa Were kodi geto pere.
1CO.3.10	Cungo kwoŋ nema ma Were omiyan, atimo tic paka jandijo ma geto m'oketho tiendi ot, aka ŋatiman am'onyo geto i kore. Aka dhano je ripo gwoko paka go medo tic kwoŋ ot no. 
1CO.3.11	Ato ongoye misingi man ma nyatoro di caki kendo, kwanyo woko m'otiek cako no won, m'obedo Yesu Kristo. 
1CO.3.12	Joman jobino oro zahabu, feza, kosa telin ma welo i wi misingi no; aka joman mbawo, lum m'othwo, kosa kanja. 
1CO.3.13	Aka bero ma tic pa kisi dhano bino nenere munyo Ndelo pa Kristo thango gino kamaler, rupiri mac ma Ndelo no bino kikaŋasa tic pa dhano je; mac no bino kipima to nyutho bero kosa raco mere. 
1CO.3.14	Ka nyatoro ogeti i wi misingi no to tic pere ciro mac, go bino limo kemba. 
1CO.3.15	To ka tic pa moro owaŋ woko, go bino keŋ kemba mere kada nende go won bino both rigo, to kareno laboth paŋini obudhere owok i mac.
1CO.3.17	Ŋata nyeko Ot pa Were, Were bino reyo go woko, rupiri Ot pa Were leŋ aka wiŋati wibedo Ot ago.
1CO.3.18	Moro wokiri wowondere. Ka moro kwoŋ win paro nike go riek i hongo ma pama me, go ripo bedo pa ŋatamiŋ, ŋey wolokere ŋatariek. 
1CO.3.19	Kole gima piny tero paka rieko meno gimiŋo ri Were, rupiri ndiko waco ni, “Were ciko jomariek i rieko pajo.” 
1CO.3.20	Aka ndiko man waco ni, “Rwoth oŋeyo nike paro pa jomariek ongoye kony.” 
1CO.3.21	Am'omiyo, ongoye pakirok moro je kwoŋ gima dhano nyalo timo. Kole gimoro je obedo mewin: 
1CO.3.22	Paulo, kosa Apolo, kosa Petero, kosa piny me, kwo gi tho, kosa hongo ma pama kodi ma bino; me je mewin. 
1CO.3.23	Aka wibedo apa Kristo. Aka Kristo obedo apa Were.
1CO.4.1	Wiripo neno wan paka jotic pa Kristo, m'omiy jo adieri pa Were m'opanere. 
1CO.4.2	Onyo gima yenyere kwoŋ dhano m'oketh i tic meno a genirok ri rwoth pere. 
1CO.4.3	Aka, akidew kad'onyo withum ran banja, kosa kapido ma piny me ama thum; kad'awon akithum banja paran. 
1CO.4.4	An won akinen raco moro m'anigine to meno kinyuthi nike angoye gi raco. Rwoth ama thumo ran banja. 
1CO.4.5	Am'omiyo wikiri withum ri nyatoro banja mafodi ndir k'otundo. Kutho kur win bino pa Rwoth, ma bino wodho i lero gimoro je m'opondo i mudho kendo bino thango kamaler atoŋa ma cuny ji. I hongo no ama nyaka dhano je bino lim'iye pak ma ripo gine wok bongi Were.
1CO.4.6	Wutmera, ma konyo win, aluwo kwoŋ Apolo kodan paka ranen, ŋey winiaŋ dwoŋ wac m'ondiki ni, “Maki cik m'otire.” Meno aka bino ngoye kwoŋ win ŋata pakere gi dhano acel to cayo ŋatiman. 
1CO.4.7	Aka ŋa ma neno gim'opokere i in? Aŋo m'initie gine ma k'omiyin amiya? To inyalo kwot nedi, paŋini gim'inigine k'obedo mic?
1CO.4.8	Kole kere witieko riwin limo gimoro je ma wiyenyo! Witieko ŋaŋo! Witieko lokirok kerin, kada wawegi wakibedo ameno! Bedi nyalere di wibedo kerin adieri, aka di wabende wabedo kerin kanyacel gi win. 
1CO.4.9	Kole cal ran pa Were omiyo wan jomoor kabedo macowe swa, pa ji m'othumi rijo banja ma tho, rupiri walokere gir'anena ri jomalaika kodi ji ma piny. 
1CO.4.10	Wabedo jomamiŋ kwoŋbedo Kristo; to wiriek riwin i Kristo! Wanyap, to witek riwin! Ocay wan, to win omiy win dwoŋ! 
1CO.4.11	Kiri gi pama fodi wanitie gi kec kodi riyo; waruko oselin; igoyo wan; wangoye gi pecin; 
1CO.4.12	watiyo matek gi cingi wan aka walimo gikonyirok. Ka dhano okwoŋo wan, wamiyo go silwany ayin; ka ilwenyo gi wan, waciro; 
1CO.4.13	k'oyeti wan, wadwoko wac i bero. Watieko lokere yuk ma piny; aka kiri pama won me wacal riwan cwodho.
1CO.4.14	Andiko riwin ama ki ro mito kwoto wiy win; t'atimo ama ma fonjo win paka nyithindho paran ma kacunyan. 
1CO.4.15	Kole kada wibedi gi jofonji gana apar i kwo mewin, i Kristo winitie gi bawin acel kende. Kole i kwo mewin i Kristo Yesu alokere bawin munyo akelo riwin Wac Manyen Maber. 
1CO.4.16	Am'omiyo, akwayo win ni luw win kite paran paka ranen m'amiyo win. 
1CO.4.17	Atoŋa me am'omiyo adhiro riwin Timothe wodan m'amaro kendo m'ogenere i Rwoth. Go bino poyo win royo m'aluwo i Kristo Yesu, odoko m'afonjo i kweth pa jokristo iye je.
1CO.4.18	Jomegi kwoŋ win jopakere ka joparo ni kono ak'obin bongi win. 
1CO.4.19	To ka Rwoth oyeyo, alabino bongi win mayot, aka abino neno meni pa jopakirok no, makiweno nyaka luwo pajo kende! 
1CO.4.20	Kole ker pa Were k'obedo nyaka luwo kende, t'obedo meni. 
1CO.4.21	Mene ma wifoyo? Abin bongi win g'adasa, kosa gi mar kodi mwolo?
1CO.5.2	Meno a gima miyo win kwoto? Kole d'onyo wiwinjo gi rem ayin to wiriemo woko ŋata timo gino wok i kweth mewin. 
1CO.5.3	Kada nende anitie bor gi win i del, to anitie gi win i cuny; aka atieko kiri thumo banja loyo ŋat'otimo gimarac no paŋini anitie gi win kenyo. 
1CO.5.4	Ka wiromo kanyacel, aka abende an gi win i cunyan, gi meni pa Rwodhiwan Yesu manitie gi wan, 
1CO.5.5	wiripo cwayo ŋati me ri Sitan wonyeki delkwoŋe, g'awanya mere ŋey cunye wolimi both i ndelo pa Rwoth Yesu.
1CO.5.7	Wiripo kwanyo woko thow macon mareco aka nyaka wibino bedo ma wilony. Aka ŋey wibino cale kodi moko m'odwany ma buthow, paka aŋeyo nike wibedo ameno adieri. Kole Kristo, nyathi rombo mawan ma kalima ma Kadho, otiek miyo riwan. 
1CO.5.8	Am'omiyo onyo weyi watim kalima mawan, to ki gi mugat m'oketh'iye thow macon, mar'athuye kodi reco, to kodi mugat ma buthow, ma ditiro kodi adieri.
1CO.5.9	I balwa m'andiko riwin awaco ni wikiri wimakere kodi jom'odakana. 
1CO.5.10	Akiluw kwoŋ joma bu Were ma jodakana kosa joworo, kosa jokwo, kosa jolami cal makicar ma piny me. Kole bedi ameno d'onyo wiweyo piny ka kicutho! 
1CO.5.11	Gim'akidho rigo obedo nike wikiri wimakere gi dhano ma lwoŋere ni oyeyo to odakana, wor, kosa lamo cal makicar, kosa janyeki nyingi wadi, kosa jamero kosa jakwo. Wikiri wibedi kada piny cemo gi dhano ma pameno.
1CO.5.13	Were won bino thumo banja ri joma ni woko paka ndiko waco ni, “Kwany win woko ŋatarac i dier win.”
1CO.6.1	Ka ŋat'acel kwoŋ win nitie gi piem g'omin, go nyalo nedi kidho bongi jothumi banja pa joma bu Were, kama di weyi ji pa Were wegi jowocowi wac no? 
1CO.6.2	Wikuya ni ji pa Were jobino thumo ri piny banja? To ka wiŋati wilathumo ri piny banja, thumo banjin mathindho nyalo dhiero win nedi? 
1CO.6.3	Wikuya ni wabino thumo banjin ri jomalaika? K'inen ameno, banjin ma kwo me d'odhier wan thumo nedi? 
1CO.6.4	Am'omiyo ka wac ma cale ameno obino, raŋo witero woko both ji ma jokristo jocayo ni ama jowocowi? 
1CO.6.5	Meno awaco ma kwoto wiy win! Ongoye kada ŋat'acel i dier win mariek manyalo cowo dhawirok manitie i dier jom'oyeyo! 
1CO.6.6	Kucel dhano kidho i kapido g'omin to miyo joma bu Were ama jothumo banja rijo.
1CO.6.7	Iy'adieri, k'inen witero kiŋunyaŋunya mewin i ka winjo banjin ma piny ka, nyutho nike wipodho swa. Thimba di wikidiyo cuny win ka moro otimo riwin marac? Raŋo di wikidiyo cuny win ka nyatoro omayo win gimoro? 
1CO.6.8	Kucel wiwegi witimo reco ri jowoti win, mayirok gigipiny, kiri apa jom'oyeyo jowot win won! 
1CO.6.9	Wikuya ni joreco jokibino donjo i Ker pa Were? Moro wokiri wowondi win: Ongoye jokidakana, kosa jolami cal makicar, kosa mon ma jotana delkwoŋ jo i timo giwickwot, kosa jotimi cot, kosa joma timo kidakana cwo gi cwo wadi gin aka mon bende gi mon wadi gin, 
1CO.6.10	kosa jokwo, kosa jomero, kosa jonyeki nyingi wadi gin, kosa jomitan ma jokwalo, ma bino donjo i Ker pa Were. Aka megi kwoŋ win oyido wibedo ameno. 
1CO.6.11	To onyo otiek lonyo win kwoŋ gimarac: Okethi win i tiro gi Were i nyingi Rwoth Yesu Kristo gi meni pa Cuny Maleŋ pa Were mawan.
1CO.6.13	Ŋati man bino waco ni, “Kole cemo obedo ri ici, aka ici bende ri cemo.” Ey, to Were bino reyo woko gino je. Delkwoŋ dhano k'otimi ri kidakana to ri Rwoth ayin; aka Rwoth bende bedo ri del. 
1CO.6.14	Were ocerino Rwoth kwoŋ jom'otho, aka go bende bino cerino wan i meni pere.
1CO.6.15	Wikuya ni delkwoŋ win obedo adec ma delkwoŋ Kristo? Onyo akwany adec ma delkwoŋ Kristo aloki delkwoŋ dhano ma tana delkwoŋe i timo giwickwot? Ki nyalere! 
1CO.6.16	Kosa miti wikuya ni ŋata riwo delkwoŋe kodi apa ŋata cale ameno lokere acel gine? Ndiko waco ni, “Jario jobino lokere del acel.” 
1CO.6.17	Aka ŋata bedo iy'acel gi Rwoth lokere acel i cuny kodi go.
1CO.6.18	Weyere win gi kidakana! Gimarac man ma dhano timo kimaki delkwoŋe to ŋata timo cot timo gimarac kwoŋ delkwoŋe won. 
1CO.6.19	Ikuya ni delkwoŋin obedo Ot pa Cuny Maleŋ ma bedo i in, ma Were omiyin? Ikibedo aperin won, to apa Were. 
1CO.6.20	Go onyewo win gi welo ma malo. Am'omiyo or win delkwoŋ win ma miyo Were dwoŋ.
1CO.7.1	Onyo weyi wanen wac ma windiko ran kwoŋe: Dhano timo maber ka k'onywomo, 
1CO.7.2	to paka timo giwickwot oasere, jacwo je ripo bedo gi cege; aka dhako je ripo bedo gi cwore. 
1CO.7.3	Jacwo ripo timo ri cege gima dheno yenyo kwoŋ go, odoko dhako bende ripo timo ameno ri cwore. 
1CO.7.4	Dhako m'onywomere won kidhum delkwoŋe, to cwore ama dhumo; i royo acel jadhako won bende kidhum delkwoŋe, to cege ama dhumo. 
1CO.7.5	Wikiri wikwere, kwanyo woko ka wiyere wijario timo ameno cowo hongo macek, ŋey wilimi hongo ma kwayo; to gik win mayot i kwo ma nywomirok, ka k'obedo ameno ciro mewin manok nyalo miyo widonjo i karatem pa Sitan.
1CO.7.6	Awaco riwin gime ki paka or, to paka rieko m'amiyo win ayin. 
1CO.7.7	D'ayeny ni ji je jowobedi paka an; to kisi dhano nitie gi mic ma Were omiyo go m'opokere; ŋat'acel mic me, ŋatiman meca. 
1CO.7.8	Onyo awaco gime ri joma k'onywomere kodi mon ma cwogi jo otho: D'obedo maber riwin bedo kendi win paka an. 
1CO.7.9	To ka wikinyal ciro awanya mewin, kidhi win winywomere; kole ber nywomirok loyo waŋ g'awanya.
1CO.7.11	aka ka go otimo ameno, go ripo bedo kende kosa gik bongi cwore; odoko jacwo kiripi riemo cege.
1CO.7.12	Ri joman awaco (an won, ki Rwoth) ni: Ka jacwo ma jakristo nitie gi cege m'ongoye gi yeyo to dheno yeyo bedo gine, jalo kiripi riemo go. 
1CO.7.13	Odoko ka dhako ma jakristo nitie kodi cwore m'ongoye gi yeyo, to jalo yeyo bedo gine, go kiripi pokirok gi jalo. 
1CO.7.14	Kole Were jolo jacwo m'ongoye gi yeyo ro riwirok gi cege, aka dhako m'ongoye gi yeyo bende Were jolo ro riwirok gi cwore ma jakristo. Bedi k'obedo ameno, di nyithindho pajo jobedo paka nyithindho manyakafir; to paka nitie, Were jolo jo. 
1CO.7.15	To ka ŋata buyeyo mito pokirok kodi nyawote ma jakristo, weyi go wotim ameno. I wac ma cale ameno, jakristo m'obedo jacwo kosa dhako, nitie gi siem ma yero; kole Were olwoŋin bedo i siem. 
1CO.7.16	Iŋeyo nedi, in dhako ma jakristo, nike ik'obothi cworin? Kosa iŋeyo nedi in jacwo ma jakristo, nike ik'obothi cegin?
1CO.7.17	Dhano je ripo doŋ i kwo ma Rwoth olwoŋ'iye go. Me a cik ma afonjo i kitipa pa jokristo je. 
1CO.7.18	Nitie ŋat'onwaŋo otieko thumirok i hongo ma Kristo olwoŋ'iye go? Kiripi ŋato wotem kwanyo woko waŋpoyo ma thumirok. Kosa nitie ŋat'onwaŋo fodi k'othumere i hongo ma Were olwoŋ'iye go? Kiripi ŋato woyenyi thumirok. 
1CO.7.19	Kole thumirok kosa bedo ma dhano k'othumere meno ama k'obedo gimadwoŋ. Gimadwoŋ meno a winjo or pa Were. 
1CO.7.20	Dhano je ripo doŋ paka oyido nitie munyo ojolo lwoŋo pa Were. 
1CO.7.21	Oyido ibedo ŋeca munyo Were olwoŋin? Ikir'idew; to k'inyalo nwaŋo siem perin, tim ameno. 
1CO.7.22	Kole dhano ma Rwoth olwoŋo munyo ŋeca lokere dhano pa Were man siem; aka romaroma gi ŋat'onwaŋo nitie i siem munyo olwoŋi go, ma lokere ŋeca pa Kristo. 
1CO.7.23	Were onyewo win i welo ma malo, am'omiyo wikiri wilokere ŋecin pa ji. 
1CO.7.24	Wutmera, dhano je ripo doŋ i Were paka go oyido nitie i hongo m'olwoŋ'iye go.
1CO.7.25	Onyo ma mako kwoŋ joma k'onywomere, akinwaŋo or bongi Rwoth, to akelo paro paran paka ŋata ro wor pa Rwoth ripo agena.
1CO.7.26	Cungo kwoŋ teko ma pama nitie, aparo ni ber ri dhano je doŋadoŋa paka go nitie. 
1CO.7.27	Inywomo kosa inywomere? Ere ikir'item pokirok gi nyawotin. Ikinywomo kosa ikinywomere? Ere ikir'irangi dhako kosa jacwo. 
1CO.7.28	To ka inywomo, ikitimo gimarac, odoko ka nyako onywomere, bende k'otimo gimarac. To joma nywomo kosa nywomere jobino bedo gi teko madit i kwo me, aka oyido ayenyo konyo jo kwoŋ gino.
1CO.7.29	Jowotan, me a dwoŋ gim'awaco: Hongo m'odoŋ nok, aka wok konon kadho malo jom'onywomo jowobedi paŋini joma k'onywomo; 
1CO.7.30	joma ywak, paŋini joma kiywak; joma sangala, paŋini jom'ongoye gi kisangala; joma nyewere, paŋini gigipiny ma jonyewo k'apa jo; 
1CO.7.31	joma oro gigipiny ma piny, paŋini gigipiny no k'omayo jo hongo moro je. Kole piny me, paka pama nitie, kilakiyindira doko.
1CO.7.32	Amito wingoye kodi rembo. Jacwo ma k'onywomo ketho cunye i tic pa Rwoth, rupiri go rango yo ma kisangala Rwoth; 
1CO.7.33	to jacwo m'onywomo ketho cunye i gigipiny ma piny, rupiri go mito kisangala cege, 
1CO.7.34	aka cunye tero go korin gi korin. Dhako ma k'onywomere kosa nyako ketho cunye i tic pa Rwoth, rupiri go yenyo miyirok ri Rwoth i cunye kodi i del bende; to dhako m'onywomere ketho cunye i gigipiny ma piny, rupiri go rango yo ma kisangala cwore.
1CO.7.35	Awaco gime rupiri amito konyo win. Akitem ketho win i dinyo. Kucel amito witim gim'otire m'oripo, kareno wimiyere i tic pa Rwoth m'ongoye ruwo paro.
1CO.7.36	K'inen jayac m'otieko penjirok gi nyako onyo neno ni go timo gima kiripi ri nyawote no, aka nyako no oro pere kadho, aka go paro ni joripo nywomirok, ere jowotimi ameno paka go mito; ongoye kenyo gimarac. 
1CO.7.37	To ka jacwo won otieko ridho i cunye ni lanywomo, m'ongoye ŋata romo go, to won thumo paro pere, timo maber. 
1CO.7.38	Am'omiyo, jacwo ma nywomo nyako pere no timo maber, to ŋata weyo ma k'onywomo, timo maber loyo.
1CO.7.39	Cik tweyo dhako m'onywomere kwoŋ cwore tekin cwore fodi kwo; to ka cwore otho, go nitie gi siem ma nywomirok gi jacwo man ma go omiti; to wobedi i Rwoth. 
1CO.7.40	To go d'obedo gi kisangala loyo, ka go odoŋ paka go nitie. Meno paro paran, aka aparo ni abende anitie gi Cuny Maleŋ pa Were.
1CO.8.1	Onyo, i wac ma mako kwoŋ cemo m'ocow gine cal makicar: Ato adieri, wajoje wanigi ŋeyo kwoŋ wac, paka jowaco. Ŋeyo no adieri, kelo ri dhano winjirok nono; to mar ama miyo dhano dongo i yeyo. 
1CO.8.2	Dhano nyalo paro nike go oŋeyo gimoro, to kere fodi ongoye gi ŋeyo m'otire ma go oyido ripo bedo gine. 
1CO.8.3	To ŋat'omaro Were, Were ŋeyo go.
1CO.8.4	Am'omiyo, i wac ma mako kwoŋ camo cemo m'ocow gine cal makicar: Waŋeyo ni cal makicar k'obedo gima nigi kwo i piny ka; aka adieri waŋeyo ni Were nitie acel kende m'ongoye man.
1CO.8.5	Kada bedi ni gigipiny man m'ilwoŋo ni, werin, oyido nitie kuya i polo kosa i piny ka, (aka gigipiny m'ilwoŋo ni, werin kodi rwodhe no, jothoth,) 
1CO.8.6	to riwan Were nitie acel kende, Were Bawan, m'ocweyo gigipiny je, ma gimoro je wok bonge; ma wakwo rigo; odoko Rwoth nitie acel kende, Yesu Kristo, ma i go gigipiny je ocwey, aka go ama miyo wakwo.
1CO.8.7	To ki ji je ma jonitie gi ŋeyo i gime. Jomegi oyido joasa ŋiyo gi cal makicar ma kiri konon ka jocamo nger cemo no fodi joparo nike meno cemo m'ocow gine cal makicar; aka paka paro pajo fodi nyap, joneno ni cemo no onyo obedo gimakoc. 
1CO.8.8	To cemo k'ama keli wan cegin gi Were; odoko wakikeŋ gimoro kada wakicemo, kendo wakilim gimoro kada wacem.
1CO.8.9	To kure win, rupiri siem mewin nyalo lokere gima redho joma nyap i yeyo. 
1CO.8.10	Ka dhano ma paro pere nyap i wac me nenin, in m'iŋoyo ni initie gi ŋeyo nago, munyo i cemo i migam pa cal makicar, gino k'omedi go meni ma camo cemo m'ocow gine cal makicar? 
1CO.8.11	Ameno ŋata nyap me, m'obedo omerin ma Kristo otho rigo, bino tho ro wac ŋeyo perin! 
1CO.8.12	Aka k'itimo gimarac ameno ri jom'oyeyo jowotin, t'imiyo paro ma cuny jo manyap no litho, meno itimo gimarac ri Kristo. 
1CO.8.13	Am'omiyo ka cemo miyo omera timo gimarac, ak'odoko acami riŋo kendo, ŋey akir'amiy omera kosa nyamera wopodhi i gimarac.
1CO.9.1	Kere angoye gi thwolo? Akibedo jamoor? Kere fodi akineno Yesu Rwodhiwan? Wikibedo jom'owok i tic paran i Rwoth? 
1CO.9.2	Kada nende akibedo jamoor ri joman, to aripo bedo riwin! Kole win a ranyuth nike abedo jamoor.
1CO.9.3	Me a wac m'athielere gine kwoŋ joma dwaro wac kwoŋan. 
1CO.9.4	Nyutho ni wangoye gi meni ma limo cemo gi gir'amadha i tic mawan? 
1CO.9.5	Waŋati wakiripi woth gi mon mawan paka jomoor man jotimo, kodi wutmin Rwoth, kodi Petero? 
1CO.9.6	Kosa wan kodi Barinaba kende ama waripo tiyo ri kwo mawan aka walimi gir'acama? 
1CO.9.7	Ŋa ma bedo jasirikale to won culo gima go oro i lweny? Kosa ŋa ma jafur ma kicam gima nyak ma ndelo vini pere? Kosa jakwath mene ma kior cak ma wok kwoŋ mwendi pere won?
1CO.9.8	Wiparo ni gim'awaco me wok i paro pa dhano? Cik bende kiwaci ameno won? 
1CO.9.9	Ondiki i Cik pa Musa ni, “Ikir'iculi dhok mirikwa ka ŋinyo rin withi ŋano nyinge wooy.” Onyo, wiparo ni Were dewo kwoŋ megikwe ayino kende? 
1CO.9.10	Kosa go k'owaco ameno ka luwo kwoŋ wan tektek mere? Kole gino ondiki riwan rupiri jafur furo, jaŋinyo ŋinyo kareno joje jogeno migew wok kwoŋ gim'okec. 
1CO.9.11	Kole watieko cwoyo kodhi ma cuny i dier win. Onyo meno waŋati wanyeko ka wanwaŋo ye gimoro bongi win? 
1CO.9.12	K'inen joman jonigi thwolo ma nwaŋo gimoro bongi win, onyo mar'aŋo ma wan ama wakigen kada maloyo meno kwoŋ win?
1CO.9.12	To wakioro thwolo no; kucel waciro gimoro je ni wakiri wakethi rageŋ i yo pa Wac Manyen Maber kwoŋ Kristo. 
1CO.9.13	Kere wikuya nike joma tiyo i Ot pa Were jolimo cemo pajo i Ot pa Were. Aka joma cwayo wi migam jolimo pok i tic ma cwayo no. 
1CO.9.14	Meno bende apaka joma tito Wac Manyen Maber mapa Rwoth joripo kwo gi wac no won. 
1CO.9.15	To fodi akioro thwolo no je kada dicel, kendo onyo akindiki gime ma kwayo win ni witim ran ameno. Them onyo atho ma akiweyo nyatoro womayan gim'apakere gine me to loko nyaka pa wac awaca. 
1CO.9.16	To akinyali pakirok i tito Wac Manyen Maber, rupiri atimo gim'ooran aora. Aka d'obedo ran marac ka akitito Wac Manyen Maber me ri ji. 
1CO.9.17	Bedi atimo tic paran paka awon ayero d'ageno limo kemba, t'atimo tic m'aripo timo ma Were ama ogenan gine. 
1CO.9.18	Onyo kemba paran aŋo? A me: Tito Wac Manyen Maber ri ji m'ongoye cul, kendo ma akioro thwolo m'oyido an gine ma limo gimoro.
1CO.9.19	Oyido akibedo ran ŋeca pa moro, t'onyo awon alokere ŋeca pa dhano je ŋey ayway ji mathoth paka nyalere. 
1CO.9.20	I dier Joyuda abedo paka Jayuda ŋey ayway jo; i dier joma luwo Cik pa Musa, abedo paka ŋata luwo Cik (kad'onwaŋo an won akibedo jaluwi Cik), ŋey ayway jo. 
1CO.9.21	K'anitie i dier Jopath, abende abedo paka Japath woko ma Cik pa Joyuda, ŋey ayway jo. Me kinyuthi ni akiwinji cik pa Were, rupiri anitie i cik pa Kristo. 
1CO.9.22	Gi joma nyap i yeyo, abedo manyap paka jo, ŋey ayway jo. Am'omiyo abedo gimoro je ri ji je aka anyal both jomegi kwoŋ jo.
1CO.9.23	Atimo gime ri bero pa Wac Manyen Maber, ŋey wopokan silwany mere. 
1CO.9.24	Wikipoy ni i ŋwec ma piem, joŋwec je joringo, to ŋat'acel kende ama limo kemba. Am'omiyo ringi cuka ibende ilimi kemba. 
1CO.9.25	Jatuko ma piem moro je ripo yikirok ka fonjere cik ma tuko: Go timo ameno ŋey wolimi sangaria ma kiyindira, to wan walwenyo ri sangaria ma bino kiyindira cil gi cil. 
1CO.9.26	Am'omiyo akiringi aringa ameno nono, meno am'omiyo acalo jagoy adol ma kiwiti adol pere i hongo nono. 
1CO.9.27	Amiyo del paran fonji m'oromo aka wolokere m'ocwiny munyo adhumo go, ŋey k'atieko tito ri joman Wac Manyen Maber, an awon akir'akeŋ kemba mere.
1CO.10.2	Joje jolimo batisimo i pondeponde kodi i nam paka joma luwo Musa. 
1CO.10.3	Joje jocamo mugat nger acel m'owok bongi Were, 
1CO.10.4	to jomadho gir'amadha nger acel m'owok bongi Were; ato jomadho pi m'owok i tele m'owotho gi jo aka meno oyido obedo Kristo won. 
1CO.10.5	To kad'ameno Were k'osangala kodi jom'oloyo i thotho kwoŋ jo, am'omiyo obol jo woko i thim to jotho.
1CO.10.7	Wikiri wilam cal makicar paka jomegi kwoŋ jo jotimo paka ndiko waco ni, “Jonica jobedo piny cemo gi medho, to joay miel.” 
1CO.10.8	Wakiri watim cot paka jomegi kwoŋ jo jotimo, to gana piero ario g'adek kwoŋ jo tho i ndelo acel. 
1CO.10.9	Wakiri watem Rwoth, paka jomegi kwoŋ jo jotimo, to thwole neko jo. 
1CO.10.10	Wakiri waŋunyaŋunya, paka jomegi kwoŋ jo jotimo to Malaika ma janek reyo jo woko.
1CO.10.11	Gigipiny me je otimere paka gir'anena ri joman, aka ondiki ma fonjo wan ma wanitie i hongo ma gik ndir cegin tund'iye.
1CO.10.12	Ŋata paro ni ocungo m'otire wogwokere ŋey wokiri wopodhi. 
1CO.10.13	Ongoye karatem moro je ma bino riwin ma kicale gi ma bino ri dhano je. Kole Were genere, aka k'oyey karatem ma bino riwin wokadhi kor win, to ka karatem moro obino, go bino miyo win royo ma both aka ŋey winyal ciro. 
1CO.10.14	Am'omiyo, jowotan, gwokere win kwoŋ lamo cal makicar. 
1CO.10.15	Aluwo gi win paka joma niaŋ; wiwegi kaŋasa win gim'awaco. 
1CO.10.16	Ka wafoyo Were ri agwata ma disilwany ma wamadho, meno wakibedo i riwirok acel gi remo pa Kristo? Aka mugat ma waturo aka wacamo; k'obedo riwirok i acel gi Kristo? 
1CO.10.17	Kole paka mugat nitie acel onyo wajoje bende, kada wathothi, wabedo del acel, rupiri wajoje wacamo mugat acel no.
1CO.10.19	Gim'awaco dwoŋ mere aŋo? Nike cal makicar kosa cemo m'ocow gine cal no nitie iye gimoro? 
1CO.10.20	Be, gim'awaco obedo ni gim'ocowere gine wi migam manyakafir meno ocow gine jwogi, to ki Were. Aka akimiti ni wiriwere gi jwogi. 
1CO.10.21	Wikinyal madho gim'owok iy'agwata pa Rwoth kodi apa jwogi bende. Wikinyal cemo dhower pa Were to odoko wicemo dhower pa jwogi bende. 
1CO.10.22	Onyo wanomiy Rwoth wotim nyeko? Wiparo nike watek loyo go?
1CO.10.24	Wongoye moro ma rango bero pere won kende, to bero pa jowote bende.
1CO.10.25	Cami gimoro je m'itana i katale, m'ongoye kiganagana moro je i paro ma cunyin. 
1CO.10.26	Kole paka ndiko waco, “Lowo kodi gimoro je manitie i iye obedo apa Rwoth.”
1CO.10.27	Ka ŋat'ongoye gi yeyo olwoŋin cemo aka iridho kidho, cami gim'okethi ruwaŋin m'ongoye kiganagana moro je i paro ma cunyin. 
1CO.10.28	To ka moro owaco rin ni, “Me cemo m'ocow gine cal makicar.” Onyo ikir'icam cemo no, ma kweyo cuny ŋat'owaco rin ameno ma konyo paro ma cunye; 
1CO.10.29	akiwaci ni ma konyo paro ma cunyin, to ma cuny ŋati ca ayin.
1CO.10.29	Nyatoro nyalo penjo ni, “Onyo raŋo ma siem paran wocungi kwoŋ paro ma cuny ŋatiman? 
1CO.10.30	K'atieko ran foyo Were ri cemo paran, raŋo ma ŋatiman pusa an ro cemo m'atieko kiri keth'iye silwany?”
1CO.10.31	Am'omiyo, gima witimo je, obedi ni wicemo kosa wimadho gimoro, tim win ameno ma miyo Were dwoŋ. 
1CO.10.32	Wikiri wiŋedhi cuny Joyuda kosa Jopath, kosa kitipa pa jom'oyeyo. 
1CO.10.33	Wibende tim win paka atimo. Ato atemo kisangala dhano je i gimoro je m'atimo, m'ongoye paro kwoŋ bero paran won, to bero pa ji mathoth ayino, ŋey jowonyal limo both.
1CO.11.2	Afoyo win rupiri ndir je wipoyan aka wiluwo fonji m'amiyo win. 
1CO.11.3	To amito wiŋey ni Kristo obedo jatel pa jacwo je, jacwo obedo jatel pa cege, aka Were obedo jatel pa Kristo. 
1CO.11.4	Am'omiyo, jacwo ma lamo Were kosa tuco mikwenda pa Were m'oboyo wiye meno cayo jatel pere. 
1CO.11.5	Aka dhako moro je ma lamo Were kosa tuco mikwenda pa Were ma k'oboyo wiye meno bende cayo jatel pere: Pokirok ongoye kwoŋ go kodi dhako m'oliel wiye. 
1CO.11.6	Ka dhako kiboy wiye, ere woliel woko. To paka obedo giwickwot dhako lielo wiye kosa ŋado ye wiye, go ripo boyo wiye. 
1CO.11.7	Jacwo kiripi boyo wiye, rupiri go nyutho cal kodi dwoŋ pa Were. Aka dhako nyutho dwoŋ pa jacwo. 
1CO.11.8	Ato k'ocwey jacwo wok kwoŋ dhako, to dhako ama owok kwoŋ jacwo. 
1CO.11.9	Aka jacwo k'ocwey ri dhako, to dhako ama ocwey ri jacwo. 
1CO.11.10	Am'omiyo ro jomalaika ma joneno, dhako ripo bedo gi giboyo wiye ma nyutho nike go nitie i meni pa cwore. 
1CO.11.11	To kad'ameno, i kwo mawan i Rwoth, dhako kibedi ma k'othenere kwoŋ jacwo, odoko jacwo bende kibedi ma k'othenere kwoŋ dhako. 
1CO.11.12	Ato paka dhako ocwey wok kwoŋ jacwo, apaka bende jacwo nywole wok kwoŋ dhako; aka gigipiny je wok bongi Were.
1CO.11.13	Wiwegi neni win: Otire ka dhako kwayo Were gi wiye ma k'oboy? 
1CO.11.14	Kwo ma kisi ndelo won kifonji win ye ni jacwo m'oweyo ye wiye ogaŋere meno won dwokere cen, 
1CO.11.15	ma to ri dhako meno a bero pere? Ato omiy go ye wiye maboyo no paka giumirok. 
1CO.11.16	To ka moro mito piem kwoŋ gime, awaco nyaka ni wangoye gi kite man aluwa, kada i kitipa pa jom'oyeyo Were je.
1CO.11.17	I fonji me, adieri akifoy win: Rupiri cokirok mewin medo win raco ayin loyo bero. 
1CO.11.18	Marapena, awinjo nike nitie pokirok moro i cokirok mewin, to fodi akiyey odoco ni timere ameno. 
1CO.11.19	(Aka pokirok no ripo aripa bedo i dier win ŋey jor'adieri jowonenere kamaler.) 
1CO.11.20	Ato ka wiromo kanyacel kere wikibin riwin camo Cemo pa Rwoth M'othieno ma gike, 
1CO.11.21	rupiri ka wicemo, dhano je won comere gi cemo pere ma kikur wadi; ma miyo joman kec neko jo kareno joman jotieko rigin madho gimoro. 
1CO.11.22	Wingoye gi pecin mewin ma cemo gi or'iye gir'amadha? Kosa wimito cayo kitipa pa jom'oyeyo Were ayino gi miyo jocandi kumo? Wiyenyo awaci riwin aŋo kwoŋ gime? Onyo afoy win? Be! Ak'otim ameno!
1CO.11.23	Kole alimo fonji me wok bongi Rwoth aka abende akelo riwin: Nike Rwoth Yesu, wor m'ocam'iye rigo sereko, okwanyo mugat, 
1CO.11.24	ofoyo Were, oturo to waco ni, “Me delkwoŋan, m'omiy win. Tim win gime ma poyan.” 
1CO.11.25	I yo acel, okwanyo agwata munyo cemo m'othieno orumo to waco ni, “Me agwata ma remo paran ma cikirok manyen. Onyo wangi kisi ka wicamo mugat me aka wimadho gima nitie iy'agwata me, meno wituco tho pa Rwoth cuka go odwoki.” 
1CO.11.26	Kole cuka Rwoth obin, wibino tuco tho pere wangi ka wicamo mugat me aka wimadho gima nitie iy'agwata me.
1CO.11.27	Am'omiyo, ŋat'ocam mugat pa Rwoth kosa omadhi gima nitie iy'agwata pere i kite ma kiripi, meno timo gima kiripi kwoŋ del pa Rwoth kodi remo pere. 
1CO.11.28	Dhano je ripo kutho kikaŋasa kwo pere mafodi k'ocamo mugat me kosa madho gima nitie iy'agwata me. 
1CO.11.29	Ato ŋata camo aka madho gigipiny me ma kinen dwoŋ manitie i del pa Rwoth, meno won ketho banja kwoŋe. 
1CO.11.30	Am'omiyo jomathoth kwoŋ win jotwo aka jongoye gi meni, aka joman jotieko kiri tho. 
1CO.11.31	Bedi kutho wakaŋasa kwo mawan di wakidonji i banja gi Were. 
1CO.11.32	Ka Rwoth thumo riwan banja meno miyo wan gir'acula ma tiro wan, ŋey wokiri wothum riwan banja kanyacel gi ji ma piny.
1CO.11.33	Am'omiyo, wutmera, ka wicokere kanyacel i dhower pa Rwoth, kuri win jowoti win. 
1CO.11.34	Ka nyatoro thoth gi kec, go ripo cemo peco aka ŋey ka wiromo kanyacel kite mewin wokiri womiy win donjo i banja gi Were. Kwoŋ wac man, abino cowo k'abino.
1CO.12.1	Onyo, wac ma mako kwoŋ mic ma wok bongi Cuny Maleŋ, amito winiaŋ odoco kwoŋe, wutmera. 
1CO.12.2	Wiŋeyo nike munyo oyido fodi wibedo joma bu Were oyido owondi win to itero win bongi cal makicar m'obedo obadha. 
1CO.12.3	Am'omiyo amito wiŋey ni ongoye ŋata luwo gi meni pa Cuny Maleŋ pa Were manyalo waco ni, “Wokwoŋ Yesu!” Odoko ongoye ŋata nyalo waco ni, “Yesu a Rwoth.” Ka Cuny Maleŋ ama k'omiyo go meni.
1CO.12.5	Odoko tic nitie m'opokere opokere, to Rwoth acel ama itiyo rigo. 
1CO.12.6	Mic ma timo tic bedo m'opokere opokere, to Were acel won ama poko dhano je mic no. 
1CO.12.7	Kisi dhano je imiyo ranyuth pa Cuny Maleŋ ri bero pa ji je. 
1CO.12.8	Cuny no miyo ŋat'acel mikwenda ma rieko, ŋatiman Cuny miyo mikwenda ma ŋeyo gimoro. 
1CO.12.9	Cuny acel no miyo ŋat'acel yeyo, aka ŋatiman go miyo mic m'opokere opokere ma botho two. 
1CO.12.10	Cuny no miyo ŋat'acel meni ma timo gir'aura, ŋatiman mic ma luwo mikwenda ma wok bongi Were; aka ŋatiman, meni ma poko i dier ranyuth ma wok bongi Cuny Maleŋ kodi man ma kiwoki bonge. Ŋat'acel go miyo meni ma luwo dhodhok m'opokere opokere, ŋatiman meni ma tito dwoŋ dhodhok no. 
1CO.12.11	To Cuny acel ama timo gime je; go miyo kisi dhano mic m'opokere paka go won yenyo.
1CO.12.13	Kole wajoje, kada bedi Joyuda kodi Jopath, kosa joma ni siem kodi ŋecin, je Cuny acel am'omiyo wan batisimo i del acel, aka omiy wajoje limo Cuny Maleŋ acel.
1CO.12.14	Kole del k'otimi g'adec acel kende, to g'adec m'omore. 
1CO.12.15	Bedi tiendi jo waci ni, “Paka akibedo cingi, onyo akibedo adec pa del.” Meno di k'omono go bedo adec pa del. 
1CO.12.16	Aka bedi ithi jo waci ni, “Paka akibedo waŋ, onyo akibedo adec pa del.” Meno bende di k'omono go bedo adec pa del. 
1CO.12.17	Bedi del gipi bedi waŋ won kende, d'owinjo wac nedi? Aka bedi del gipi bedi ithi won kende, d'oŋweyo gimoro nedi? 
1CO.12.18	To paka nitie, Were oketho adec m'opokere ma del i kabedo pajo paka won oyenyo. 
1CO.12.19	Bedi adec je lokere acel kende, aŋo ma d'olwoŋ ni del? 
1CO.12.20	To paka nitie, adec omore rigin, to je fodi jobedo del acel.
1CO.12.21	Am'omiyo, waŋ jo kinyal waco ri cingi jo ni, “Akiyenyin!” Kosa wic bende waco ri tiendi jo ni, “Akiyenyin!” 
1CO.12.22	Kucel, adec ma del ma waparo ni nok gi kony, ama odoko yenyere loyo. 
1CO.12.23	Aka adec ma del ma waparo ni bukony odoco ama wagwoko maber swa; odoko adec ma del ma kinen maŋon odoco ama walith gine tektek, 
1CO.12.24	Aka adec m'oasa bero ama kiyeny. Were won am'oriwo wan to miyo adec m'icayo no dwoŋ. 
1CO.12.25	Ameno aka wongoye gi pokirok i del, kareno kisi adec tiyere gi nyawote. 
1CO.12.26	K'adec acel ma del olimo litho, adec m'odoŋ je jowinjo litho gine; k'adec acel omiy dwoŋ, wadi je josangala gine.
1CO.12.27	Onyo wijoje wibedo delkwoŋ Kristo, aka kisi dhano obedo adec mere. 
1CO.12.28	Aka i kitipa pa jom'oyeyo, Were oketh'iye: Marapena jomoor, mar'ario jotuci wac Were, mar'adek jofonji, to luwo joma timo gir'aura, to luwo joma nigi meni ma botho two, kodi joma konyo jowoti gin, aka joman jodhum, kodi joma luwo dhodhok m'opokere opokere. 
1CO.12.29	Wiparo ni ji je jobedo jomoor? Kosa jotuci wac Were? Kosa jofonji? Dhano je nigi meni ma timo gir'aura? 
1CO.12.30	Kosa botho two? Kosa luwo dhodhok m'opokere? Kosa tito dwoŋ dhodhok no? 
1CO.12.31	To kethi win cuny win kwoŋ mic maloyo dwoŋ ayin.
1CO.12.31	Aka alanyutho win royo maber maloyo.
1CO.13.1	Kad'aluw dhodhok pa ji kiri g'apa malaika, t'angoye gi mar, d'acalacala olaŋ ma koko wiy jo kosa dewe ma woy nono. 
1CO.13.2	Kad'abedi gi mic ma tuco mikwenda pa Were kodi ma niaŋ kwoŋ nyaliŋliŋ je; odoko kad'abedi gi yeyo manyalo ŋilo woko gote, t'angoye gi mar, meno je fodi angoye kony. 
1CO.13.3	Kad'anyal poko gimoro je man gine; kad'ayey delkwoŋan wowaŋ, k'angoye gi mar, meno kikonyan kada mathin.
1CO.13.4	Mar kudere odoko nigi wor; mar ongoye gi nyeko, kwoto, kosa pakirok; 
1CO.13.5	mar ongoye gi gero, kosa mima; kimaki nge piyo, aka kipar kwoŋ timo raco; mar kibedi gi duro; 
1CO.13.6	mar kisangala gi reco, to sangala g'adieri ayino. 
1CO.13.7	Mar kijoki kicar; geno, aka kilacere.
1CO.13.8	Mar kirum cil gi cil. To mikwenda m'ituco bino coki; dhodhok m'opokere opokere bende bino rumo; aka mic ma ŋeyo gimoro bende je bino ware woko. 
1CO.13.9	Kole mic ma wanigine ma ŋeyo gimoro kodi ma tuco mikwenda pa Were je jok'obedo gim'ocowere. 
1CO.13.10	To ka gim'ocowere obin, gikenyo gima k'ocowere bino leny woko.
1CO.13.11	Munyo fodi anyathi, aluwo paka nyathi, odoko aparo paka nyathi; munyo alokere ŋat'otegino, aweyo woko tim ma thino. 
1CO.13.12	Kole pama fodi waneno gigipiny ma riprip pa ndewiro ma nimnim, to rumacen wabino neno gigipiny awaŋ g'awaŋ. Pama aŋeyo gigipiny adec kende; rumacen abino ŋeyo m'ocowere, aka m'ocowere paka Were oŋeyan. 
1CO.13.13	Onyo gigipiny adek me: Yeyo, geno kodi mar je joyindira, to mar ama loyo je.
1CO.14.1	Am'omiyo wiripo bedo gi mar. Kethi win cuny win kwoŋ mic ma cuny, tektek mere mic ma tuco mikwenda ma wok bongi Were! 
1CO.14.2	Ŋata luwo dhodhok m'opokere opokere kiluw gi ji to gi Were ayin, rupiri ongoye ŋata niaŋ gima go waco. Go luwo wac m'opondo manyaliŋliŋ gi kony pa Cuny. 
1CO.14.3	To ŋata tuco mikwenda ma wok bongi Were meno luwo gi ji, miyo ji dongo aka medo jo meni, odoko diyo cuny jo. 
1CO.14.4	Ŋata luwo dhodhok m'opokere opokere won konyere kende, to ŋata tuco mikwenda ma wok bongi Were konyo kitipa pa jom'oyeyo gipi.
1CO.14.5	Onyo ayenyo ri wijoje luwo dhodhok m'opokere; to maloyo oyido d'ayenyo ni winyal bedo gi mic ma tuco mikwenda ma wok bongi Were. Kole ŋata tuco mikwenda ma wok bongi Were nigi kony loyo ŋata luwo dhodhok m'opokere, kwanyo woko ka nitie ŋata tito dwoŋ gima go waco i dhodhok ma niaŋere; ney kitipa pa jom'oyeyo gipi wolimi kony. 
1CO.14.6	Onyo, wutmera, k'abino bongi win, kony aŋo m'obedi riwin ka aluwo dhodhok m'opokere ma wikiniaŋ? Ongoye kada masisiri, kwanyo woko k'akelo wac m'omenyere moro ma wok bongi Were, kosa amiyo win niaŋ kwoŋ gimoro, kosa atuco mikwenda moro ma wok bongi Were; kosa afonjo win.
1CO.14.7	Kada ka waneno kwoŋ gigipiny m'ongoye gi kwo paka madundo kosa tongol, ŋa m'oŋey dwondi wer m'ituko ka dwonde k'owoki ma tito wer no? 
1CO.14.8	Aka ka k'okudhi dwondi gwara m'oŋeyere, ŋa m'oyikere ri lweny? 
1CO.14.9	K'inen ameno, onyo ŋa m'oŋey gim'iluwo kwoŋe ka mikwenda perin i dhodhok m'opokere k'oŋey dwoŋ mere? Kole wac perin bino leny woko i koyo! 
1CO.14.10	Adieri dhodhok omore i piny, to ongoye kad'acel kwoŋ jo madwoŋ mere ongoye. 
1CO.14.11	To ka akiniaŋ dwoŋ gima nyatoro luwo, meno onyo alokere jakicar ri ŋata luwo, aka go bende lokere ran jakicar moro. 
1CO.14.12	Paka wiwanya bedo gi mic pa Cuny, onyo maloyo je, tem win swa oro mic ma konyo gero kitipa pa jom'oyeyo gipi.
1CO.14.13	Am'omiyo, ŋata luwo dhodhok m'opokere opokere, mitere rigo kwayo mic ma tito dwoŋ mere. 
1CO.14.14	Kole ka akwayo Were gi dhodhok m'opokere opokere meno cunyan ama kwayo to paro paran kitim gimoro. 
1CO.14.15	Onyo atim nedi? Abino kwayo gi cunyan, t'abino kwayo gi paro paran bende; abino wero gi cunyan, t'abino wero gi paro paran bende. 
1CO.14.16	Ka wifoyo Were gi cuny win, onyo dhano ma ndir je m'obin i dier joma kwayo owaci nedi ni Ameno i kwayo mewin ma foyo Were ma to go kuya gima wiwaco? 
1CO.14.17	Nyalo bedo ni adieri oyido wifoyo riwin Were maber i kwayo mewin, to ŋati ca kilim kony be.
1CO.14.18	Afoyo Were ni aluwo gi dhodhok m'opokere opokere loyo moro je kwoŋ win. 
1CO.14.19	To i kalamo pa jom'oyeyo Kristo d'ayenyo ni aluwi kada nyaka wac abic gi paro paran ma niaŋere, ma fonjo joman, loyo luwo wac gana apar gi dhodhok m'opokere.
1CO.14.20	Wikiri wibedi pa nyithindho i paro mewin, wutmera; bedi win nyithindho i gima mako kwoŋ reco, to wibedo jom'otegino i paro mewin. 
1CO.14.21	Ondiki ama i cik: Rwoth waco ni,
1CO.14.21	“Abino luwo gi ji me,
1CO.14.21	abino oro ji ma joluwo dhodhok m'opokere,
1CO.14.21	gi i dhok jowiloka.
1CO.14.21	To kad'ameno ji paran jok'owinjan.”
1CO.14.22	Am'omiyo, dhodhok m'opokere opokere meno ranyuth ri joma k'oyeyo Were to ki ri jom'oyeyo; aka mic ma tuco mikwenda ma wok bongi Were obedo ranyuth ri jom'oyeyo, makiweno ri joma k'oyeyo.
1CO.14.23	Onyo ka kitipa pa jom'oyeyo gibe jocokere kanyacel aka dhano je luwo dhodhok m'opokere opokere, ka ji ma ndir je kosa joma k'oyeyo jobin, jok'owaci ni neko omako win? 
1CO.14.24	To ka wijoje wituco mikwenda ma wok bongi Were, aka dhano ma k'oyeyo kosa ma kuya gimoro obin, bino ŋeyo reco pere cungo kwoŋ gima go winjo. Ibino thumo rigo banja cungo kwoŋ gima go winjo; 
1CO.14.25	aka paro m'opondo i cunye bino wodhere kamaler. Gikenyo go bino riewere piny to lamo Were munyo tuco ni, “Adieri, Were nitie gi win!”
1CO.14.26	Wutmera, gim'awaco dwoŋ mere aŋo? Ka wiromo kanyacel i kwayo, ŋat'acel nitie gi wer, ŋatiman gi fonji, ŋatiman gi menyirok ma wok i wac pa Were, ŋatiman dhodhok m'opokere, aka ŋatiman jatiti dwoŋ dhodhok no. Gimoro je wobedi ma konyo kitipa pa jom'oyeyo. 
1CO.14.27	Ka nyatoro oluwi gi dhodhok m'opokere, j'ario kosa adek ma kikal kenyo ama joripo luwo, i weso, kareno ŋatiman tito dwoŋ gim'iluwo. 
1CO.14.28	K'ongoye moro manyalo tito dwoŋ mere, ere jaluwo wokiri womedere luwo i dhodhok no i romo, kwanyo woko won woluwi i nyaliŋliŋ gi Were. 
1CO.14.29	Ripo j'ario kosa adek m'omiy jo mikwenda pa Were ama jowoluwi, kareno joman jokaŋasa wac m'oluw k'otire. 
1CO.14.30	To ka ŋatiman olimo menyirok ma wok i wac pa Were, ŋat'onwaŋo luwo ripo liŋ. 
1CO.14.31	Kole wijoje winyalo tuco mikwenda ma wok bongi Were ŋati acel acele, ŋey dhano je wonyali fonjirok to ji je limo meni. 
1CO.14.32	Aka cuny pa jotuci wac Were kidhier jo wegi dhumo; 
1CO.14.33	ato Were k'obedo jakeli nywowirok t'obedo jakeli siem ayin.
1CO.14.34	Paka yenyere i kitipa pa joma leŋ'iye je, mon mewin joripo liŋ i romo ma kitipa pa jom'oyeyo. K'oyey jo luwo, to joripo winjo or paka Cik bende waco. 
1CO.14.35	Ka jomito ŋeyo gimoro, joripo penjo cwogi jo yu peco. Bedo giwickwot dhako luwo i romo ma kitipa pa jom'oyeyo Kristo.
1CO.14.36	Kosa wac pa Were ocako bongi win? Kosa wac no obino riwin kendi win? 
1CO.14.37	Ka moro ŋoyo nike go jatuci mikwenda ma wok bongi Were kosa nike go nitie kodi mic ma cuny, go ripo jolo gima andiko riwin paka obedo or pa Rwoth. 
1CO.14.38	To ka k'odewo kwoŋ wac me, meno ongoye ŋat'odew kwoŋ go bende.
1CO.14.39	Am'omiyo, wutmera, kethi win cuny win kwoŋ tuco mikwenda ma wok bongi Were, aka wikiri wicer ji luwo dhodhok m'opokere opokere. 
1CO.14.40	To gimoro je ripo wotim i royo m'otire m'ocan maber.
1CO.15.1	Onyo wutmera, amito poyo win, Wac Manyen Maber m'atieko fonjo win, ma wijolo, ma yeyo mewin onyo ocung'iye matek. 
1CO.15.2	Wac Manyen Maber ma afonjo win no ama bino botho win ka wicwir'iye matek, kak'ameno, meno wiyeyo gim'ongoye.
1CO.15.4	nike oyiki go t'icerino go i kwo ceŋ mar'adek, paka Ndiko Maleŋ waco; 
1CO.15.5	nike go omenyere ri Petero, aka rumacen bende ri jomoor apar g'ario je. 
1CO.15.6	Rumacen go omenyere ri jofonjirok pere ma kalo miya abic kiromo, aka mathoth kwoŋ jo fodi jokwo, kada joman jotieko nindo. 
1CO.15.7	Gikenyo go omenyere ri Yakobo, gi rumacen ri jomoor pere je.
1CO.15.9	Ato abedo jamoor m'oasa thin kwoŋ jomoor je, ma kiripi kad'alwoŋa ni jamoor, rupiri alwenyo gi kitipa pa jom'oyeyo Were. 
1CO.15.10	To ro nema pa Were, abedo ŋat'abedo, aka nema ma go otimo ran k'obedo ma bukony. Kucel, atieko tiyo matek loyo jomoor man je, kada k'obedo tic paran won, to nema pa Were ma nikodan ama tiyo. 
1CO.15.11	Am'omiyo, kad'obedo an kosa jo ama jotito riwin, to me a gima wijoje wiyeyo.
1CO.15.12	Onyo k'itito ni Kristo ocerino kwoŋ jom'otho, jomegi kwoŋ win odoko jowaco nedi ni cerino pa jom'otho ongoye? 
1CO.15.13	K'inen cerino ongoye, nyutho ni kere Kristo k'ocerino be; 
1CO.15.14	aka ka Kristo k'ocerino kwoŋ jom'otho, meno kere fonji mawan ongoye kony aka yeyo mewin bende ongoye kony. 
1CO.15.15	Medo kwoŋ meno, nyutho ni wacwoko dhok Were, rupiri wawaco nike go ocerino Kristo kwoŋ jom'otho ma to kere k'ocerino go, k'inen obedo adieri ni jom'otho jokicerino. 
1CO.15.16	Ato ka jom'otho kicerino jo, meno nyutho ni kiri Kristo bende k'ocerino. 
1CO.15.17	Aka ka Kristo k'ocerino, meno nyutho ni kere yeyo mewin bukony aka fodi wirwenyo i reco mewin. 
1CO.15.18	Aka jom'onwaŋo joyeyo ma jotieko ywomere i Kristo kere bende jotieko rwenyo woko ayin. 
1CO.15.19	Ka wageno Kristo nyaka i kwo ma pama i piny ka kende meno kere waŋati wajolifol maloyo joman je i piny gipi.
1CO.15.20	To iy'adieri otiek cerino Kristo kwoŋ jom'otho, paka gima nyak m'onyak marapena kwoŋ jom'otho ma bende jobino cerino. 
1CO.15.21	Ato paka tho owok kwoŋ dhano acel, i royo acel cerino kwoŋ jom'otho bende onyo wok kwoŋ ŋat'acel. 
1CO.15.22	Paka ji je jotho ro nywolirok kwoŋ Adam, ameno bende apaka ibino cerino ji je i Kristo. 
1CO.15.23	To kisi dhano cerino gi hongo pere; Kristo marapena ri ji je; nyaka joma jobedo apa Kristo bende jobino luwo i ndir ma bino pere. 
1CO.15.24	Gikenyo, gike bino tundo; Kristo bino reyo woko adhum je, gi dwoŋ, kodi meni je, to kodo ker ri Were Bawan. 
1CO.15.25	Ato Kristo ripo dhumo cuka Were okethi jokwor je i par tiende. 
1CO.15.26	Jakwor m'ibino reyo macowe a tho. 
1CO.15.27	Kole ndiko waco ni, “Were oketho gimoro je i par tiende.” Ato, ka owaci ni, “Gimoro je okethi i par tiende.” Meno kirwaki Were bend'iye, rupiri go am'oketho gimoro je iy'adhum pa Kristo. 
1CO.15.28	Aka k'otiek ketho gimoro je i adhum pa Kristo, gikenyo go won, paka Wod Were, bende bino donjo i adhum pa Were, m'oketho gimoro je i par tiende; ŋey Were wodhum kisi gimoro je.
1CO.15.29	Ka k'obedo ameno, to raŋo jomegi jolimo batisimo ka waŋ jom'otho? K'obedo adieri paka jowaco ni jom'otho jokicerino, raŋo ma ji limo batisimo ka waŋ jom'otho? 
1CO.15.30	To wan, raŋo ma wayeyo candirok hongo je? 
1CO.15.31	Wutmera, a thenere gi tho ndelo je, to pakirok man gine ro win i kwo mawan i Kristo Yesu Rwodhiwan ama miyan atuco gime. 
1CO.15.32	K'inen alwenyo g'ogwaŋe mager ma Efeso, nyaka ro mbusa paka dhano, bero aŋo ma alim'iye? Ka jom'otho kicerino paka jowaco, kere onyo, “Weyi wacem wamedhi rupiri dikin walatho.”
1CO.15.33	Moro wokiri womiŋi win: Kole kitipa marac nyeko kite maber. 
1CO.15.34	Dwoki win i paro mewin m'otire wiwey timo reco. Awaco gime ma kwoto wiy win; ato jomegi kwoŋ win jokuya Were.
1CO.15.35	To nyatoro moro nyalo penjo ni, “Icerino jom'otho nedi? Jobino dwoko gi del ma cale aŋo?” 
1CO.15.36	In dhano mamiŋ! Kole kodhi m'ipidho i lowo kinyal twi gi kwo ka kutho k'otho. 
1CO.15.37	K'ipidho gimoro, ikipidhi gima twi gikululu, to nyaka kodhi mere ayin paka nyigi ŋano, kosa kiti kodhi man, 
1CO.15.38	Were miyo kodhi no kiti cal pere ma won oyenyo; go miyo kisi kodhi acel acele kiti cal pere ma ripo gine.
1CO.15.39	Aka gigipiny makwo kibedi nger acel; ji jonitie gi del ma kite acel, ogwaŋe del ma kite man, winyin del ma kite man, rec bende del ma kite man.
1CO.15.40	Aka nitie cal manyapolo kodi manyapiny bende; onyo kiti ŋono pa gigipiny manyapolo obedo man, aka kiti ŋono pa gigipiny manyapiny bende obedo nger man. 
1CO.15.41	Waŋceŋ nitie gi lero mere, dwe gi lero man, aka micalin bende gi lero man: Odoko kiri i dier micalin je nitie lero m'opekere.
1CO.15.42	Meno bende apaka bino bedo ka jom'otho jocerino. Dhano m'iyiko obedo gima top; del ma go lacerino gine bino bedo gima kitopi. 
1CO.15.43	Iyiko del manyap, to bino cerino man gi meni. 
1CO.15.44	Iyiko paka del manyapiny, to bino cerino paka del manyacuny. K'inen del manyapiny nitie, meno del manyacuny bende ripo bedo. 
1CO.15.45	Am'omiyo ndiko waco ni, “Adam, dhano marapena olimo kwo.” To Adam macowe obedo Cuny ma miyo kwo. 
1CO.15.46	Del manyacuny ama kitel, to manyapiny ama kutho telo, aka nyaka gima nyacuny luwo. 
1CO.15.47	Adam marapena owok i piny, dhano ma fukefuke; Adam mar'ario wok i polo. 
1CO.15.48	Paka ŋati m'ocwey wok i fukefuke cale, apaka ji je ma piny ka bende jocale; aka paka ŋata wok i polo cale, bende apaka joma ni polo jocale. 
1CO.15.49	Aka paka waruko cal pa ŋat'ocwey gi fukefuke, ameno bende apaka wabino ruko cal pa ŋati m'owok i polo.
1CO.15.50	Me a gim'awaco, wutmera: Del kodi remo kinyal donjo i Ker pa Were; aka gima tho bende kinyal donjo i kwo makitho ka kutho k'owiro cal.
1CO.15.52	ma piyo paka diemo waŋ, k'ogoy gwara macowe. Ato gwara bino ywak, to jom'otho jocerino gi del ma kilatho kendo, aka wajoje wabino wire. 
1CO.15.53	Ato del ma tho me ripo ruko del makitho aka ŋey kwo ma rumo piyo me wolokere makirum. 
1CO.15.54	Am'omiyo k'otiek rwako ri gima tho ruk makitho, aka gima kiyindira otiek rwako rigo ruk ma yindira, nyaka ndiko bino tundo i kare ma waco ni, “Meni pa tho otiek loyo woko kicutho.”
1CO.15.55	Tho, nikune kwir perin ma lunga?”
1CO.15.56	Ato kwir pa tho ma lunga wok i gimarac, aka gimarac nwaŋo meni pere i Cik. 
1CO.15.57	To Were wofoy ma miyo wan loyo lweny i Yesu Kristo Rwodhiwan!
1CO.15.58	Am'omiyo, wutmera, cungi win matek ma wicwiny, ma wikiyengere. Yindini win ndir je i tic mewin ri Rwoth, rupiri wiŋeyo ni ongoye gima witimo i tic mewin ri Rwoth ma bu kemba.
1CO.16.2	I ndelo marapena je ma tic, i Sabiti, ŋat'acelecele kwoŋ win ripo ketho gicen pesa moro, ma go nyalo ketho paka lim pere nitie, aka wokan kicutho, ŋey wongoye kendo coko pesa moro k'abino. 
1CO.16.3	K'abino, aladhiro ji moro ma wifoyo kiti jo, gi balwa ma nyutho jo, jowoteri mic mewin Yerusalem. 
1CO.16.4	Ka yenyere ran kidho, bende jonyalo woth kodan.
1CO.16.6	Miti abino cowo hongo moro gi win, ma kono kada hongo ma cwir ma pe ŋic'iye piny no gipi, ŋey winyal konyan i medirok gi woth paran kamoro je m'anokidh'iye kendo, 
1CO.16.7	rupiri akimiti neno win nyaka i hongo macek won akadha. Ageno cowo hongo m'oromo ye gi win ka Rwoth oyeyo.
1CO.16.9	Aka royo onyo oyawere ran malac ma tic, kada joma piemo kodan jomore.
1CO.16.11	Wongoye ŋata wocayi go, to wikonyi go womedere gi woth pere i siem, aka nyaka go bino dwoko bongan: Kole wan kodi jom'oyeyo je wakuro neno go.
1CO.16.12	Onyo, i wac ma mako kwoŋ Apolo, atieko temo dhiro go limo win kodi jom'oyeyo man, to go won fodi k'oneno ni ber wobin pama. To ka go olimo hongo, aka obin.
1CO.16.13	Bedi win waŋ win, cungi win matek i yeyo, bedi win miseni, bedi win gi meni. 
1CO.16.14	Gimoro je ma witimo, tim win gi mar.
1CO.16.16	yeyo tel pa ji ma cale ameno, kodi apa joman je ma jotiyo matek gi jo.
1CO.16.17	Asangala gi bino pa Sitefano, Fotinato, kodi Akayiko rupiri jobino ka mewin, 
1CO.16.18	aka joyomo cunyan kiri gi cuny win bende. Joli win ji ma pameno.
1CO.16.20	Jom'oyeyo ma ka je jodhiro riwin moth.
1CO.16.20	Mothere win akor i leŋo.
1CO.16.21	An Paulo, awon andiko moth me gi cingan.
1CO.16.22	Ŋata k'omaro Rwoth Yesu Kristo, wonwaŋi kwoŋ!
1CO.16.22	Maranatha (Rwodhiwan biye!)
1CO.16.23	Nema pa Rwoth Yesu wobedi kodi win.
1CO.16.24	Mar paran wobedi kodi wijoje i Kristo Yesu.
2CO.1.1	Ri kitipa pa jom'oyeyo Kristo ma Korintho, kodi ji pa Were je ma Akaya.
2CO.1.2	Weyi nema gi siem ma wok bongi Were Bawan kodi Rwoth Yesu Kristo wobedi gi win.
2CO.1.3	Were wofoy, Ba Rwodhiwan Yesu Kristo, Bawan ma jawor, Were ma jakweyi cuny ji! 
2CO.1.4	Go kweyo cuny wan i teko ma waluw'iye je, ŋey wanyal bende kweyo cuny ji ma jonitie i teko ma nger je, munyo waoro kony ma wawegi bende watieko limo bongi Were. 
2CO.1.5	Paka wariwere gi Kristo i candirok pere m'omore, ameno bende luwo kwoŋ Kristo wariwere gi go i kony pere m'oasere. 
2CO.1.6	Ka wacandere, meno ma konyo win kodi ma both mewin; ka okony wan, meno okony win bende aka omiy win meni ma ciro kiti candirok ma wabende waciro. 
2CO.1.7	Am'omiyo, geno mawan ma wan gine kwoŋ win kiyengere, rupiri waŋeyo ni paka wiriwere kodi wan i candirok mawan, onyo wibende wiriwere gi wan i kony ma walimo.
2CO.1.9	Oyido waparo nike otiek thumo riwan banja ma tho. To gino obedo ameno ŋey wathenere, ki kwoŋ wawegi, to kwoŋ Were ayin, ma cerino jom'otho. 
2CO.1.10	Go obotho wan kwoŋ tho ma d'orac m'oasere, aka fodi go bino botho wan. Waketho geno mawan kwoŋ go nike go bino medere gi botho wan kendo; 
2CO.1.11	aka wiripo konyo wan gi kwayo. Meno aka ji mathoth jobino foyo Were riwan, ro mic ma go omiy wan cungo kwoŋ kwayo pa ji mathoth.
2CO.1.12	Me a gima wapakere gine: Paro ma cuny wan miyo waridho ni i kwo mawan i piny ka, tektek mere i riwirok mawan gi win kanyacel, wawotho i leŋo kodi i adieri pa Were. Aka watimo ameno gi meni ma nema pa Were, makiweno gi rieko pa dhano. 
2CO.1.13	Kole wakindiki riwin gima wikinyal kisoma gi niaŋ kwoŋe. Aka ageno nike paka fodi wikiniaŋ kwoŋ wan odoco, wibino niaŋ kicutho, 
2CO.1.14	(i gima pama winiaŋ wiyewiye), ŋey i Ndelo pa Rwoth Yesu winyal pakere gi wan paka bende wabino pakere gi win.
2CO.1.15	Paka onwaŋo atieko ridho timo gime, oyido ayiko bino liewo win kutho, ŋey wilimi silwany dirio. 
2CO.1.16	Kole onwaŋo acano liewo win k'akidho yu Makedonia, aka k'adwoko anwaŋ ye kony bongi win i woth paran ma kidho Yuda. 
2CO.1.17	I can paran me, oyido acalo pa jawirok? Manago atimo can manyapiny kareno awaco ni “Ey, ey.” Kosa ni, “Be, be.” Gi hongo no won? 
2CO.1.18	Paka Were obedo ŋata genere, cikirok mawan gi win k'obedo Ey kodi Be. 
2CO.1.19	Kole Yesu Kristo, Wod Were, ma wan kodi Sila gi Timothe wafonjo win kwoŋe k'obedo Ey kodi Be. Kucel i Kristo, fonji no ndir je bedo Ey. 
2CO.1.20	Am'omiyo cikirok pa Were je, kada mathoth nedi, i Kristo bed'abeda Ey. Meno am'omiyo i Yesu Kristo, wawaco Ameno mawan, ma miyo Were dwoŋ. 
2CO.1.21	Kole Were won ama miyo wan, kanyacel gi win, cungo matek i Kristo; aka go won ama owiro wan gi mo i tic pere, 
2CO.1.22	to ketho ranyuth pere kwoŋ wan paka wabedo apere, to ketho Cuny Maleŋ i cuny wan ma ridho ni lamiyo wan gimoro je ma go okano riwan.
2CO.1.23	Alwoŋo Were wobedi jakony paran rupiri go oŋeyo cunyan! Kole aworo win am'omiyo akidwoko yu Korintho. 
2CO.1.24	Onyo wakitem cuko win gi gima wiripo yeyo, rupiri wicungo matek i yeyo. Kucel, watiyo gi win ri kisangala mewin won.
2CO.2.1	Am'omiyo, aridho paro nike akiri doko abin bongi win ramo cuny win kendo. 
2CO.2.2	Aka k'aramo cuny win, ŋa man ma d'omiyan kisangala makiweno win won m'atieko ramo cuny win? 
2CO.2.3	Andiko riwin balwa aka ŋey k'abino bongi win, ji ma d'omiyan kisangala kiri jowomiyan gut ayino. Kole ageno kwoŋ wijoje nike kisangala paran bedo mewin bende. 
2CO.2.4	Andiko riwin ma cunyan odwoyere kendo raman, gi pigi waŋan madit, ki ma ramo cuny win, to ma miyo win ŋeyo paka amaro win.
2CO.2.5	Onyo, ka moro obenga, kiram cunyan, to ramo cuny win ayino, ka akitero wac no bor tektek. 
2CO.2.6	Gir'acula ma ji mathoth kwoŋ win jotieko miyo go won romo. 
2CO.2.7	Kucel, onyo pama wiripo cwako go gi miyo go miseni, wowey bedo gi gut madwoŋ, to cunye ŋedhere woko. 
2CO.2.8	Am'omiyo, akwayo win ni winyuthi go mar mewin. 
2CO.2.9	Kole me am'omiyo andiko riwin balwa no: Onwaŋo amito ŋeyo paka wiciro maber tem no, gi ŋeyo paka ndir je wiyikere winjo fonji paran. 
2CO.2.10	Ka wicwako nyatoro i reco pere, abende acwako go. Kole ka acwako, k'inen adieri ripo acwaki nyatoro, meno acwako go ma bero mewin i waŋ Kristo, 
2CO.2.11	ŋey wageŋ Sitan loyo wan gi rieko; ato waŋeyo can pere.
2CO.2.13	To fodi oyido an gi rembo kwoŋbedo akinyalo nwaŋo omin wan Tito kenyo. Am'omiyo asewila ji ma kenyo t'akidho yu Makedonia.
2CO.2.14	To Were wofoy rupiri go noknok telo wan i loyo lweny i Kristo. Were oro wan paka jomikwenda pere ma miyo Kristo woŋeyere ri ji je pa ŋwece kur ma tweyo piny. 
2CO.2.15	Kole wacal ŋwece buban mamit ma Kristo waŋo ri Were ma kidho ri joma ibotho jo kodi joma rwenyo woko. 
2CO.2.16	Ri joma jorwenyo woko, wacal ŋwece ma kelo tho; to ri joma ibotho, wacal ŋwece kur ma kelo kwo. Onyo ŋa ma dinyal tic me? 
2CO.2.17	Wakical jomathoth man, ma jooro mikwenda pa Were ma nwaŋ'iye lim; to rupiri Were ooro wan, waluwo g'adieri ruwaŋ go, paka jotic pa Kristo.
2CO.3.1	Onyo cale pa wawegi odoko wayumere? Kosa nyalo bedo ni paka joman, onyo wabende wayenyo balwa ma foyo wan riwin kosa ma wok bongi win? 
2CO.3.2	Kole wiwegi wibedo balwa mawan, m'ondiki i cuny wan, ma dhano je ŋeyo odoko soma. 
2CO.3.3	Nenere kamaler ni wibedo balwa ma Kristo won ondiko ma mako kwoŋ tic mawan. Aka k'ondiki gi bwino kwoŋ telin m'orudi, to ondiki gi Cuny Maleŋ pa Were makwo kwoŋ telin ma cuny ji.
2CO.3.4	Wawaco gime gi miseni rupiri wanitie gi geno i Were kwoŋ Kristo. 
2CO.3.5	To ki ni rupiri wawegi wan gi nyalo ma timo kisi gimoro, to nyalo mawan wok bongi Were. 
2CO.3.6	Go omiyo wanyalo tiyo ri cikirok manyen, ma k'obedo apa Cik m'ondiki, to apa Cuny Maleŋ, rupiri Cik m'ondiki kelo tho, to Cuny miyo kwo.
2CO.3.8	onyo dwoŋ ma wok i tic pa Cuny Maleŋ okadhi meno didi? 
2CO.3.9	K'inen tic m'oyido kelo kwoŋ ji banja obedo gi dwoŋ ameno, onyo tic ma kelo tiro ri ji obedi gi dwoŋ loyo meno didi? 
2CO.3.10	Wanyalo waco ni, rupiri dwoŋ ma pama onyo kalo macon, dwoŋ macon kere onyo orumo woko. 
2CO.3.11	Ato k'agima rumo woko obino gi dwoŋ, meno gima yindira cil gi cil nitie gi dwoŋ maloyo.
2CO.3.12	Am'omiyo paka wanitie gi geno me, wabedo miseni swa. 
2CO.3.13	Wakical Musa, m'oboyo waŋe gi nanga, ni Joisiraili jowokiri jowoneni pilin ma waŋe ka mojere to leny woko. 
2CO.3.14	Paro pajo adieri oyido othore, rupiri kiri konon ka josoma cikirok macon, nanga ma umo waŋ jo no fodi doŋadoŋa. Nanga no ware woko denge ka dhano ojolo Kristo. 
2CO.3.15	Aka kiri gi pama won ama, ka josoma Cik pa Musa, nanga no fodi umo auma paro pajo. 
2CO.3.16	To ka dhano owire bongi Rwoth aka nyaka nanga no ware woko. 
2CO.3.17	Onyo Rwoth, i luwo me, obedo Cuny; aka kama Cuny pa Rwoth niye, siem bedo kenyo. 
2CO.3.18	Wajoje, onyo, wanyutho dwoŋ pa Rwoth gi waŋ wan ma k'oum; aka dwoŋ no, ma wok bongi Rwoth m'obedo Cuny, loko wan i cal pere, gi dwoŋ ma medere ameda.
2CO.4.1	Am'omiyo, paka Were otieko miyo wan tic me i wor pere, wakibino nyocere. 
2CO.4.2	Waketho gicen tim manyaliŋliŋ ma kelo wickwot; wakitiy gi twodo, odoko wakiwir wac pa Were. Kucel waluwo adieri i lero, ma nyutho ji je ni wanitie i tiro ruwaŋ Were. 
2CO.4.3	Aka kada bedi ni Wac Manyen Maber ma wafonjo opanere, kole opanere nyaka ri joma jokidho rwenyo won kende. 
2CO.4.4	Were ma piny me oumo paro pa joma k'oyeyo gi mudho, ŋey womoni jo neno lero ma Wac Manyen Maber ma nyutho dwoŋ pa Kristo m'obedo cal pa Were. 
2CO.4.5	Ato wakifonji kwoŋ wawegi: Wafonjo kwoŋ Kristo Yesu paka Rwoth, aka wabedo jotic riwin ri atoŋa pa Yesu. 
2CO.4.6	Kole Were m'owaco ni, “Lero woliel wok i mudho.” Am'omiyo lero pere liel i cuny wan, ma kelo riwan niaŋ kwoŋ dwoŋ pa Were, ma nenere i waŋ Kristo. 
2CO.4.7	To wan ma wanitie gi ŋaŋo ma cuny me wacale degi ma lowo, ma nyutho nike meni m'oasere me wok bongi Were ayin makiweno bongi wan. 
2CO.4.8	Teko diyo wan i thenge je to kiŋiny wan woko; diceŋ wadhier, to cuny wan kiŋedhere woko; 
2CO.4.9	Icando wan, to k'ojwangi wan; bende ogoy wan piny, to wakirere woko. 
2CO.4.10	Hongo je watiŋo tho pa Yesu i delkwoŋ wan, aka ŋey kwo pere bende wonen i delkwoŋ wan. 
2CO.4.11	I kwo mawan, ndir je wathenere gi tho r'atoŋa pa Yesu, ŋey kwo pere wonenere i delkwoŋ wan ma ki ro tho me. 
2CO.4.12	Me nyutho ni kere tho tiyo i wan; aka kwo ama tiyo rigo i win.
2CO.4.14	rupiri waŋeyo ni Were, m'ocerino Rwoth Yesu i kwo, bende bino cerino wan gi Yesu to kelo wan kanyacel gi win ruwaŋe. 
2CO.4.15	Gino je bedo ma bero mewin, ŋey nema pa Were ma tundo ri ji m'omore jowomedi foyo Were gi miyo go dwoŋ.
2CO.4.16	Meno am'omiyo wakilacere; kada meni ma delkwoŋ wan mojere mathin mathin, to kwo ma cuny wan lokere manyen kisi ndelo. 
2CO.4.17	Aka teko mathin ma hongo macek me bino kelo riwan dwoŋ m'oasere ma cil gi cil, maloyo teko no bor. 
2CO.4.18	Am'omiyo waketho paro mawan, ki kwoŋ gigipiny ma nenere, to kwoŋ gigipiny ma kinenere rupiri gima nenere cowo nyaka hongo macek; to gima kinenere yindira cil gi cil.
2CO.5.1	Kole waŋeyo ni ka kayindi ma wabed'iye i piny, delkwoŋ wan me, okedhi woko, Were bino miyo wan ot ma cil gi cil i polo, ma dhano ama k'ogero. 
2CO.5.2	Pama onyo wacukere g'awanya ma ruko ot mawan man polo. 
2CO.5.3	Ato k'oruki riwan ot no, wak'obedi kinyoro. 
2CO.5.4	Kafodi wakwo i kayindi ma piny me, wacur aka wacukere gi paro ma diyo wan; ki rupiri wamito lunyo woko delkwoŋ wan, to rupiri wamito woruki riwan del manyapolo ayino, aka ŋey kwo makirum womwonyi woko tho. 
2CO.5.5	Were am'oyiko wan ri wirok me, aka omiyo wan Cuny Maleŋ ma ridho ni lamiyo wan gimoro je ma go ociko miyo wan.
2CO.5.6	Am'omiyo hongo je wanitie gi miseni. Waŋeyo nike ka tekin waripo i del me meno wanitie bor gi Rwoth. 
2CO.5.7	Kole wakwo gi yeyo, makiweno gi gima waneno. 
2CO.5.8	Awaco ni wapoŋ gi miseni, aka di wayenyi kiri weyo delkwoŋ wan to wakadho bedo gi Rwoth. 
2CO.5.9	To maloyo gimoro je, wamito kisangala go, kada fodi wanitie i del mawan me kosa be. 
2CO.5.10	Kole wajoje waripo cungo ruwaŋ Kristo, go wothum riwan banja, ŋey kisi dhano kwoŋ wan wolimi gima ripo gine cungo kwoŋ gima go otimo gi delkwoŋe, maber kosa marac.
2CO.5.11	Waŋeyo dwoŋ lworo Rwoth, am'omiyo watemo naŋo ji. Were oŋeyo kwo mawan maber, aka ageno ni i cuny win wibende wiŋeyo wan. 
2CO.5.12	Wakitem pakirok riwin kendo; kucel watemo miyo win thwolo ma yumirok gi wan ayin, aka nyaka wibino nyalo dwoko wac ma dhok joma fodi joyumere gi cal pa dhano ma woko, makiweno ma i adundo. 
2CO.5.13	K'inen neko omako wan adieri meno omako wan r'atoŋa pa Were; to ka wiy wan otire, meno otire ma bero mewin. 
2CO.5.14	Ato mar pa Kristo ama dhumo wan, kareno waŋeyo ni dhano acel otho ri ji je, ma nyutho ni kere ji je jotieko tho. 
2CO.5.15	Aka go otho ri ji je, nike jomakwo kiri jowoteri kwo paka apajo wegi to paka apa Kristo m'otho rijo to icerino go kwoŋ jom'otho.
2CO.5.16	Am'omiyo, wok pama wakithum ri nyatoro banja cungo kwoŋ paro manyadhanodhano. Kada yado onwaŋo watero Kristo gi paro manyadhanodhano, pama wakitim ameno kendo. 
2CO.5.17	Am'omiyo ka moro nitie i Kristo, go obedo cwec manyen: Gima con okadho woko, manyen ama obino. 
2CO.5.18	Gime je wok bongi Were, ma i Kristo odwoko wan i tiyirok gine; aka omiyo wan tic ma dwoko joman bende i tiyirok gine. 
2CO.5.19	Mikwenda mawan obedo ni: Were onyo dwoko ji ma piny i tiyirok gine i Kristo, aka kikwan reco kwoŋ jo kendo. Were omiyo wan mikwenda paka go dwoko ji tiyirok gine kendo.
2CO.5.20	Am'omiyo, wabedo jomikwenda ma joluwo ri Kristo, paŋini Were won gipi onyo goyo koko ri ji i wan. Kapa Kristo, wakwayo win ni dwoki win witiyere kodi Were! 
2CO.5.21	Kristo oyido ongoye gi gimarac, to Were omiyo go riwirok gi wan i gimarac mawan, ŋey i Kristo, wanyal bedo paka tiro pa Were.
2CO.6.1	Riameno, paka joma tiyo kanyacel gi Were, wakwayo win ni paka witieko jolo nema pa Were, onyo wikiri wiwey wonyekere woko. 
2CO.6.2	Kole Were waco ni,
2CO.6.2	“Awinjo dwondin i hongo paran ma nyutho wor,
2CO.6.2	aka atieko konyin i ndelo ma both.” Onyo me a hongo ma nwaŋo wor pa Were; me a ndelo ma limo both.
2CO.6.3	Wakimiti riwirok ri dhano moro je i royo pere, rupiri meno nyalo miyo wocayi tic mawan. 
2CO.6.4	Kucel, i gimoro je wanyutho ni wabedo jotic pa Were, munyo waciro aŋedha cuny, teko, kodi peko gi diyo cuny madwoŋ. 
2CO.6.5	Otiek goyo wan, tweyo wan, kodi woy gi wan; tic opikere riwan, ruman nindo ngoye, to cemo je ngoye. 
2CO.6.6	Watieko nyutho ni wajotic pa Were gi lonyo, niaŋ, diyo cuny, kodi cuny maber, i Cuny Maleŋ, i mar mawan mar'adieri, 
2CO.6.7	i luwo adieri, kodi i meni pa Were. Wanitie gi tiro paka gilweny mawan, i cingi wan maracuc kodi maracam. 
2CO.6.8	Imiyo wan dwoŋ, odoko ikwoto wiy wan; iyeto wan, aka odoko ipako wan. Itero wan paka jotwodo, ma to waluwo adieri; 
2CO.6.9	paka joma k'oŋeyere, ma to ji je joŋeyo wan; itero wan pa jom'otho, to kere wakwo. Kada candi wan, kineki wan; 
2CO.6.10	kada miy wan gut, to ndir je wasangala; wacale pa jocandi, to wamiyo jomathoth ŋaŋo; wacale pa joma jongoye gi gimoro, ma to wanitie gi gimoro je.
2CO.6.11	A Jokorintho! Kole watieko luwo kamaler riwin, wathango riwin cuny wan. 
2CO.6.12	Wakipondo riwin; to wiŋati wipondo riwan i cuny win. 
2CO.6.13	Aluwo gi win paŋini winyithindho paran. Nyuthi wan win kiti paro ma wanitie gine riwin. Wibende yaw win cuny win malac paka watimo riwin.
2CO.6.14	Wikiri witiyere kanyacel ma wirom kodi joma jok'oyeyo. Nyalere nedi tiro kodi komo bedo mere? Kosa nyalere nedi lero kodi mudho bedo kanyacel? 
2CO.6.15	Nyalere nedi Kristo kodi Jwogi tiyirok? Aŋo ma ŋat'oyeyo Kristo riwo kodi ŋata k'oyeyo? 
2CO.6.16	Tiyirok aŋo manitie i dier Ot pa Were kodi cal makicar? Kole wabedo Ot pa Were makwo! Paka Were won owaco ni,
2CO.6.16	“Abino bedo i jo to awotho gi jo.
2CO.6.16	Abino bedo Were pajo,
2CO.6.16	aka jobino bedo ji paran.”
2CO.6.17	“Am'omiyo eye win bongi jo,
2CO.6.17	aka wipokere gi jo.
2CO.6.17	Wikiri wigeyi gima k'olony,
2CO.6.17	aka nyaka abino jolo win.
2CO.6.18	aka wibino bedo wotan gi nyingan.
2CO.6.18	Rwoth Majameni je waco.”
2CO.7.1	Paka wan gi cikirok me, jowotan m'amaro, walonyi win kwoŋ gimoro je ma koco delkwoŋ wan, kosa cuny wan, aka warangi lokirok maleŋ makicutho, ka walworo Were i kwo mawan.
2CO.7.2	Nwaŋ win kabedo riwan i cuny win. Wakitimo raco ri nyatoro, odoko wakinyeko kite pa moro, kosa temo timo gimahembi ri moro. 
2CO.7.3	Akiwaci gime ma thumo riwin banja; rupiri paka atieko waco, winitie kacuny wan tektek m'omiyo wanitie kanyacel, kada wakwo kosa watho. 
2CO.7.4	Anitie gi geno madwoŋ i win; aka apakere gi win swa! Awinjo gi siem i win. Kada i teko mawan je fodi anitie atia gi kisangala.
2CO.7.6	To Were ma dwoko cuny jom'obwok, odwoko cuny wan gi bino pa Tito. 
2CO.7.7	Ki gi bino pere kende, to gi kony ma widwoko gine cunye bende. Go owaco riwan paka wiyenyo swa nenan, paka wirem gi paka wiyikere konyan; gino omedan kisangala tektek.
2CO.7.8	Aka kada bedi ni balwa paran omiyo win rem, je cunyan kiraman ni andiko. To kad'ameno cunyan oraman ye kwoŋ balwa no munyo aneno ni omiyo win rem nyaka hongo macek won. 
2CO.7.9	To pama asangala, ki rupiri amiyo win rem, to rupiri rem mewin omiyo wiŋuto reco mewin. Kole wibedo gi rem paka Were onwaŋo yenyo, am'omiyo kere wakitimo riwin raco moro. 
2CO.7.10	Kole rem ma wok bongi Were kelo ŋuto reco aka tero dhano i both; aka ongoye ramirok kenyo. To rem ma piny ka kelo tho ayin. 
2CO.7.11	Ere neni win gima rem ma wok bongi Were no otieko timo kwoŋ win; neni paka oloko win joma genere, ma cuny win olony. Neni paka cuny win ramere, bwok, paro, maro Were, aka mito tiro ama wobedi. Kole witieko nyutho ni wingoye gi raco i wac no je. 
2CO.7.12	Am'omiyo, kad'andiko balwa no, atimo ameno ki paka ŋat'otimo marac, kosa ŋat'otim rigo marac. Kucel, andiko ma nyutho win kamaler, ruwaŋ Were, paka wimaro wan tektek. 
2CO.7.13	Me am'omiyo walimo miseni.
2CO.7.13	Wakilimo miseni kende; to iy'adieri wamedo kisangala ro siem ma Tito onyutho kwoŋ kony ma wimiyo go ma dwoko cunye. 
2CO.7.14	Kada bedi aŋat'atel kiyuma win rigo, di wiyan k'okwoti be. Paka noknok waluwo riwin gir'adieri, yumirok mawan ri Tito bende onyutho adieri mawan. 
2CO.7.15	Aka mar ma go nitie gine riwin medere ameda ka go poyo paka wijoje wiwinjo or, gi paka wijolo go gi lworo gi kirin. 
2CO.7.16	Asangala ni anyalo geno win kicutho!
2CO.8.2	I tem pajo ma loŋo gi teko ma jolimo, kisangala pajo omedere cuka omiyo jobedo gi yomo ma cuny i wodho mic pajo, kada wegi oyido jocandi. 
2CO.8.3	Anyutho win ni adieri jopoko gigipiny kweth paka jonyalo; aka ma kalo kiri kenyo. Aka i yenyo pajo wegi, 
2CO.8.4	jokwayo wan g'amen ni jowolimi silwany ma konyo ji pa Were i Yuda. 
2CO.8.5	Jokalo kiri kam'onwaŋo wanyalo geno! Marapena wegi jomiyere ri Rwoth; aka rumacen, gi mito pa Were, jomiyere riwan bende. 
2CO.8.6	Riameno wakwayo Tito, m'ocako tic me, ni womedere gine, aka wokonyi win wicow tic ma ŋono me. 
2CO.8.7	Paka wimiyere i gimoro je ma winigine: I yeyo, i luwo, kodi niaŋ, iketho kinen kodi i maro wan ameno bende neni win ni wimedere loyo i silwany ma poko bende.
2CO.8.8	Akikethi cik moro, to amito ŋeyo ka mar mewin obedo mar'adieri; am'omiyo anyutho win paka joman joketho kinen i miyo kony. 
2CO.8.9	Kole wiŋeyo nema pa Rwodhiwan Yesu Kristo ni kada go oyido oŋaŋ, olokere jacandi ri bero mewin, ŋey go woloki win jom'oŋaŋ kwoŋ candi pere.
2CO.8.10	Me a paro m'amiyo win kwoŋ wac no: I oro m'orumo wiŋati witelo poko; aka ki meno kende to bende wiŋati witelo bedo gi mito ma timo ameno. 
2CO.8.11	Am'omiyo, medere win gine wicow tic no! Kethi win kinen icowo tic no paka oyido wiketho i timo can mere, aka tim win ameno kodi gima winigine. 
2CO.8.12	Kole ka win gi maro ma miyo mic, Were bino jolo mic mewin cungo kwoŋ gima winitie gine amiya, makiweno kwoŋ gima wingoye gine.
2CO.8.13	Wakimiti gonyo joman kareno wayimo kwoŋ win ayino bieto, to wamito thenge je wobedi marom; 
2CO.8.14	to paka pama onyo wimore gi lim, ber ka wikonyo joma jocando gimoro. Aka rumacen, ka wibende wicando gimoro aka jomore gi lim, bende jobino konyo win. Ameno aka thenge je bino bedo marom. 
2CO.8.15	Ato ndiko waco ni,
2CO.8.15	“Ŋat'ocoko lim madit
2CO.8.15	k'odoŋ gi m'oasa dito,
2CO.8.15	aka ŋat'ocoko lim manok
2CO.8.15	k'odoŋ gi m'oasa noko.”
2CO.8.16	Wafoyo Were m'oketho i cuny Tito maro ma konyo win paka wakonyo win. 
2CO.8.17	Go oyeyo munyo wakwayo go bino, to ki meno kende; go oyido won bende oyikere am'omiyo go oridho bino bongi win. 
2CO.8.18	Aka wadhiro go kodi omin wan m'omiy dwoŋ swa i kitipa pa jom'oyeyo Kristo je ro tic pere ma fonjo Wac Manyen Maber. 
2CO.8.19	Medo kwoŋ meno, kitipa pa jom'oyeyo oyero go woth gi wan ka wamedere gi tic ma ŋono me ri dwoŋ pa Kristo, gi nyutho paka wan gi maro ma miyo kony.
2CO.8.20	Wagwokere rupiri wakimiti kisigila kiŋunyaŋunya moro bongi ji i tic mawan ma tero mic madwoŋ me. 
2CO.8.21	Wamiyere timo gim'otire, ki ruwaŋ Rwoth kende, to i waŋ ji bende.
2CO.8.22	Am'omiyo, waoro omin wan no gi jo; obedo ŋata watieko temo ndir mathoth, aka wanwaŋo ni go nigi maro m'oromo ma konyo; aka go ogeno win tektek. 
2CO.8.23	Ma mako kwoŋ Tito, meno jawodhan ma tiyo kodan i konyo win; aka wutmin wan man no jobedo jomikwenda ma jowok i kitipa pa jom'oyeyo aka jokelo ri Kristo dwoŋ. 
2CO.8.24	Am'omiyo, nyuthi win jo mar mewin, kodi gim'omiyo wayuma win rijo, ŋey kitipa pa jom'oyeyo je jowoŋey gino.
2CO.9.1	Onwaŋo kiyenyere ni adoko andiki riwin kwoŋ dhiro kony ri ji pa Were i Yuda. 
2CO.9.2	Aŋeyo nike wiyeyo konyo, aka ayuma win ri ji ma Makedonia k'awaco ni, “Wutmere ma Gris joyikere miyo kony wok denge i oro meca.” Aka ketho kinen mewin oico jomathoth kwoŋ jo bende konyo. 
2CO.9.3	Onyo eno adhiro jom'oyeyo me, ŋey yumirok mawan gi win i wac me wokiri wotho nono: To paka awaco, wibino yikere ma miyo kony. 
2CO.9.4	Kak'ameno, ka ji ma Makedonia jobin kodan to jonwaŋo ni wikiyikere, wiy wan bino kwot marom nedi; meno kareno wakiluw kwoŋ wickwot mewin; rupiri waasa geno win! 
2CO.9.5	Am'omiyo, aparo nike ripo aori jom'oyeyo me jowotel bino ran bongi win, ŋey wiyikere kicutho nwaŋo mic ma wiciko miyo. Gikenyo bino nwaŋo ni mic no oyiki con ka atundo, aka meno bino nyutho ni wimiyo rupiri wiwegi wiyenyo, makiweno ni orom aroma win timo.
2CO.9.6	Me a gim'awaco: Ŋata cwoyo kodhi manok bino keco gima nyak manok; ŋata cwoyo kodhi mathoth bende bino keco gima nyak mathoth. 
2CO.9.7	Am'omiyo, dhano je ripo miyo gimoro paka won oridho timo, m'ongoye kiŋunyaŋunya kosa paro ni orom aroma go timo; kole Were omaro ŋata miyo mic pere gi kisangala. 
2CO.9.8	Aka Were nyalo miyo win i ŋono pere, gima kalo ma wiyenyo, ŋey ndir je wibedi gi gimoro je ma wiyenyo, kodi ma winyalo konyo gine tic je mabeyo. 
2CO.9.9	Ato ndiko waco ni,
2CO.9.9	“Go ka miyo jocandi, miyo amiya jo gima bup;
2CO.9.9	ato tiro pere yindira cil gi cil.”
2CO.9.11	Go bino miyo wiŋaŋ i kisi gimoro ŋey winyal bedo jomiyo ndir je, aka jomathoth jobino foyo Were ro mic mewin ma bino luwo gi bongi wan. 
2CO.9.12	Kole tic ma witiyo me kikony candi pa ji maleŋ pa Were kende, to bende miyo ji kweth jofoyo Were. 
2CO.9.13	Aka ro tic mewin m'otieko nyuthere kamaler me, jomathoth jobino miyo Were dwoŋ ro cwirok mewin kwoŋ Wac Manyen Maber mapa Kristo ma wituco ni wiyeyo, kodi ro miyo kony mewin munyo wipoko lim mewin gi jo kodi joman bende. 
2CO.9.14	Ameno, jobino kwayo riwin gi maro madwoŋ rupiri Were otieko nyutho win nema madwoŋ. 
2CO.9.15	Were wofoy ro mic pere ma welo mere kiwacere!
2CO.10.1	An Paulo, agoyo koko riwin; an m'iwaco ni amwol k'anitie gi win, to abedo jamaker riwin ka an bor gi win. Akwayo win gi mwolo kodi ŋono pa Kristo, ni 
2CO.10.2	wikiri wimiyan abedi jamaker riwin k'abino; kole aŋeyo adieri paka anyalo bedo jamaker mager gi joma joparo ni watiyo g'atoŋa ma piny. 
2CO.10.3	Adieri wanitie i piny; to wakilweny paka piny lwenyo. 
2CO.10.4	Ato gilweny ma waoro k'obedo gilweny manyapiny, t'obedo gilweny pa Were ma dimeni, ma ŋinyo woko cel kada m'oger matek nedi, 
2CO.10.5	gi kedho woko rageŋ je ma piem, kodi gimoro je ma tiŋere malo aka temo juko rieko pa Were, to mako paro manyadhanodhano je wogiki winjo Kristo. 
2CO.10.6	Aka ka witieko mwole kicutho, aka wabino yikere miyo tim je ma cay gir'acula.
2CO.10.7	Onyo neni win paka gigipiny nitie. Ka moro kwanere paka dhano pa Kristo, meno ber, to go ripo ŋeyo ni wabende wabedo ji pa Kristo paka go. 
2CO.10.8	Kole angoye giwickwot, kad'atieko yumirok ye gi meni ma Rwoth omiyo wan ma geto yeyo mewin, aka ki ma reyo win woko. 
2CO.10.9	Akimiti wocale pa amito bwoko win gi balwin paran. 
2CO.10.10	Jomoro jowaco ni, “balwin pa Paulo ger aka diwac mapek, to ka go won nitie gi wan go nyap, aka luwo pere ongoye gimoro!” 
2CO.10.11	Joma pameno ripo ŋeyo ni ongoye pokirok i gima wandiko i balwin mawan ka wangoye, kodi gima wabino timo ka wanitie kenyo gi win.
2CO.10.12	Ato wakitem kwanirok kosa pimirok kodi jomoro ma jokethere tiŋirok malo. Joma wegi jopimere aka joyumere kendi gin meno joma jokiriek. 
2CO.10.13	To wan, yumirok mawan k'okali kew; bino bedo i kew ma tic ma Were oketho riwan, ma rwako kiri tic mawan riwin iye. 
2CO.10.14	Aka wakikadhi bor gi kew mawan ka wayumere, rupiri win won ama wabino bongi win, munyo wakelo Wac Manyen Maber kwoŋ Kristo. 
2CO.10.15	Am'omiyo wakiyumere gi tic pa joman ayin. Kucel, wageno ni yeyo mewin bino dongo, aka wabino nyalo timo tic madwoŋ maloyo i dier win. 
2CO.10.16	Meno aka wanyalo tito Wac Manyen Maber i piny man ma kalo ka mewin, ma wakiyumere gi tic ma joman ama jotieko timo i ndelo pa dhano man.
2CO.10.18	Kole k'obedo joma wegi jopakere ma ji yere gi jo, to joma Rwoth won am'oyero ayino ama ji yere gi jo.
2CO.11.1	Ayenyo ni widiy cuny win kodan, kada cale p'abedo mamiŋ ye. Aka aŋeyo ni witimo ameno! 
2CO.11.2	Atimo nyeko riwin paka Were timo; ato wicale nyako maliw m'atieko yiko ni wonywomere gi jacwo acel kende, aka manago Kristo. 
2CO.11.3	To alworo ni paro mewin bino nyekere to wiweyo miyirok mewin mar'adieri odoko makicutho ma winitie gine ri Kristo paka Eva otimo munyo jwogi owondo go gi twodo pere ma nyariekorieko. 
2CO.11.4	Kole wirikin jolo dhano je ma bino bongi win, kada ŋato fonjo kwoŋ Yesu man, makiweno ma wafonjo win kwoŋe; aka wijolo cuny kodi Wac Manyen Maber m'opokere gi ma winwaŋo bongi wan.
2CO.11.5	Akipar nike an cen kada masisiri kwoŋ jomoor mewin manyakare no! 
2CO.11.6	Kono akifonjere i luwo, to ki i rieko be; aka watieko nyutho win gime kamaler hongo je kodi i gimoro je.
2CO.11.7	Munyo atito riwin Wac Manyen Maber mapa Were akiyenyo kwoŋ win wodho cul moro; amwole ŋey atiŋ win malo. Meno onyo atimo marac? 
2CO.11.8	Kole onwaŋo akwalo lim pa jokristo man munyo ajolo kony pajo ma tic riwin ayino! 
2CO.11.9	Aka munyo abedo gi win akijoko win ni wikonyan kada munyo onwaŋo ayenyo pesa; kole jom'oyeyo ma Makedonia ama jokelo ran gimoro je m'oyido ayenyo. Fodi akikelo riwin peko moro, kendo akibino timo ameno kiri yuwaŋe! 
2CO.11.10	G'adieri pa Kristo i an, aciko ni yumirok paran me ongoye ŋata bino juko kamoro je i Gris. 
2CO.11.11	Raŋo ma awaco ama? Obedo rupiri akimaro win? Kole Were oŋeyo ni amaro win.
2CO.11.12	Abino medere gi timo gim'atimo, ŋey ageŋ jomoor man no bedo kodi atoŋa ma yumirok gi waco ni bende jotiyo paka wan. 
2CO.11.13	Jono jok'obedo jomoor mar'adieri; jobedo jomoor ma twodo, ma jokethere ni jo bende jomoor pa Kristo. 
2CO.11.14	Aka meno ki gidhier, rupiri kiri Sitan bende twodo to lokere paka malaika ma lero! 
2CO.11.15	Am'omiyo k'obedo gidhier ka jotic pere bende jotwodo ni jobedo jotic ma lero. Rumacen jobino limo gima ripo gi jo tirtir ro gigipiny ma jotimo.
2CO.11.16	Adoko amedo waco ama: Moro wokiri wopar nike amiŋ. To ka wiparo ameno, ere jolan win to kada paka ŋatamiŋ, aka ŋey ayumere ye nyaka mathin. 
2CO.11.17	Ato wac ma aluwo me k'obedo wac ma wok bongi Rwoth; to me onyo aluwo paka ŋatamiŋ. 
2CO.11.18	Paka nitie jomathoth ma joyumere gi nyaka gigipiny manyapiny, abende onyo alatimo ameno. 
2CO.11.19	Ato wiriek riwin, am'omiyo wiyere kiri gi jomamiŋ! 
2CO.11.20	Aka wiyere gimoro je ma bino miyo win or ma nger je, kosa loko win ŋecin, kosa cemo kwoŋ win, kosa limo ŋaŋo i nyapo mewin, kosa cayo win, kosa goyo lembi win adhoŋ. 
2CO.11.21	Kole wiyan kwot k'apoyo ni oyido wanyap swa ma wakinyalo timo ameno.
2CO.11.21	To ka moro timo miseni to yumere gi gimoro, ka aluwo paka ŋatamiŋ, abende onyo alatimo miseni ma yumirok amanago. 
2CO.11.22	Jobedo Joebulaniya? Kole an bende! Jobedo Joisiraili? Kole an bende! Jobedo nyikway Abraham? Kole an bende! 
2CO.11.23	Jobedo jotic pa Kristo? K'aluwo pa janeko, abedo jatic maber loyo jo! Atieko tiyo matek loyo jo, atieko bedo i twec ndir mathoth loyo jo, otiek cwadan ndir madit loyo jo, aka atieko bedo cegin gi tho ndir mathoth loyo. 
2CO.11.24	Dibic Joyuda jocwadan adasa piero adek g'abuŋwen; 
2CO.11.25	Joroma jogoyan gi ludhe didek, aka ogoyan gi telin dicel; ye otieko bare ran i pi didek, aka dicel acowo sawa piero ario g'aŋwen i dier wakawaka munyo lekaleka kodan. 
2CO.11.26	I woth paran m'omore aboth ri mikula ma jwombe, kodi jomac; aboth kwoŋ ji ma piny paran won, kodi ri Jopath; aboth i tindi, kodi i thim; aboth kwoŋ nam madongo, kodi kwoŋ jom'oyeyo ma twodo. 
2CO.11.27	Atieko tic gi olo; ndir mathoth akibil nindo; abedo gi kec kodi riyo; ndir mathoth akicem, odoko koyo goyan kinyoro. 
2CO.11.28	Aka, m'akituco gigipiny man, ndir je abedo i rembo ri kitipa pa jom'oyeyo je. 
2CO.11.29	Ka dhano nyap, abende abedo manyap gine; ka moro opodho i gimarac, kole awinjo gi rem.
2CO.11.30	Ka ripo ayumere, abino yumirok kodi gigipiny ma nyutho paka anyap. 
2CO.11.31	Were kodi Ba Rwodhiwan Yesu, m'oripo g'apaka cil gi cil, oŋeyo nike akitwodi! 
2CO.11.32	Munyo fodi oyido anitie Damasiko, gavana ma ndir pa Kere Areto oketho jokur i waŋkac ma tindi makan. 
2CO.11.33	T'owodhan munyo icwayan piny iy'adita, gi hoŋ moro i kor ot, ameno t'abudho go.
2CO.12.1	Aripo medo yumirok kada kikel bero moro. Onyo pama abino luwo kwoŋ cal ma menyere kodi menyirok ma Wac ma Rwoth omiyan. 
2CO.12.2	Aŋeyo jakristo moro ma oro apar g'aŋwen m'okadho oyudhi go t'itero i polo mar'adek malo (akiŋeyo kuya gino otimere i del, kosa go oneno cal m'omenyere rigo; Were won am'oŋeyo). 
2CO.12.3	Weyi doko amedi waco ama: Aŋeyo ni ŋato oyudhi t'itero i polo (t'akuya ni gino otimere i del, kosa obedo cal m'omenyere rigo; Were won am'oŋeyo). 
2CO.12.4	Oter go i kabedo ma disiem i polo, aka kenyo go owinj'iye gigipiny ma kiwacere; gigipiny ma dhok dhano kinyal luwo. 
2CO.12.5	Am'omiyo, abino yumere kapa ŋato; to akibino yumirok kwoŋan an won, kwanyo woko gigipiny ma nyutho paka anyap. 
2CO.12.6	Kada bedi amito yumirok, je d'akibedo ŋatamiŋ rupiri d'aluwo gir'adieri. To ak'oyumere, rupiri akimiti moro wobedi gi paro ma malo kwoŋan ma kalo gima go otieko nenan atimo kosa owinjo munyo awaco.
2CO.12.7	To ma jukan ŋey akir'akwoti gi pakirok ro menyirok ma urere m'aneno, okethi kwoŋan gima cale okudho, ma tiyo paka jamikwenda pa Sitan ma wocandan aka wojukan akir'abedi gi kwoto. 
2CO.12.8	Didek akwayo Rwoth i wac me, ni wokwany woko gino. 
2CO.12.9	To go odwokan ni, “Nema paran romin; kole meni paran asere kama nyapo niye.” Am'omiyo, asangala swa pakirok gi nyapo paran, ŋey meni pa Kristo wobedi kwoŋan. 
2CO.12.10	Aŋiyo ran gi nyapo, yet, candirok, lweny pa ji kodi teko ro tic ri Kristo. Kole ka angoye gi meni meno aka nyaka atek.
2CO.12.11	Onyo alokere paka ŋatamiŋ, aka wiŋati wimiyan abedo ameno. Kole wiŋati onwaŋo wiripo foyan, rupiri kad'akibedo gimoro, t'akinicen loyo jomoor mewin manyakare no. 
2CO.12.12	Kole gigipiny ma nyutho ni dhano obedo jamoor mar'adieri otim gi diyo cuny m'oasere i dier win: Ranyuth, gir'aura kodi tic madongo ma meni. 
2CO.12.13	Aŋo ma wikeŋ loyo kitipa pa jom'oyeyo man, kwanyo woko nike akikwayo win kony. Mondo cwakan win kwoŋ kibenga no!
2CO.12.14	Me onyo mar'adek m'ayikere bino liewo win, aka akibino mito gimoro kwoŋ win. Ayenyo win ayino, to ki gigipiny mewin. Kucel nyithindho mathindho k'ama jolimo gigipiny ri jonywol, to jonywol ama jolimo gigipiny ri nyithindho pajo mathindho. 
2CO.12.15	Abino kisangala oro gimoro je m'anigine, makada an won gipi or ma konyo win. K'amaro win tektek ameno, onyo wiŋati winomaran mathin ma kirom?
2CO.12.16	Am'omiyo, wibino yeyo ni, oyido akibedo bieto riwin. To wiwaco ni abedo jarieko aka aciko win gi bwo ma twodo. 
2CO.12.17	Nitie gim'akwanyo kwoŋ win i jomikwenda m'adhiro riwin? 
2CO.12.18	Adhiro Tito ni wobin, aka adhiro go kiri gi omin wan man ni wowothi gine. Kosa nitie gima Tito okwanyo kwoŋ win? Nyutho ni wakitiyo g'atoŋa acel? Kosa wakitimo can acel?
2CO.12.19	Oyido wiparo ni hongo je watemo gwoko thenge mawan i waŋ win? Waluwo paka Kristo mito ni waluw ruwaŋ Were, aka gimoro je ma watimo jowotan, kole watimo ma konyo win! 
2CO.12.20	Alworo ni kono kani atundo kenyo anyalo nwaŋo ni wipokere kodi paka oyido d'ayenyo wibedi, kosa kareno aŋat'apokere kodi paka di wiyenyo abedi. Alworo ni abino nwaŋo widhaw, kosa witimo nyeko, wioro nge kosa witimo mima, winyeko nyingi jowoti win kodi luwirok kicar, pakirok kodi nywowirok. 
2CO.12.21	Alworo nike ruman k'abino, Were paran bino miyan anwaŋo wickwot t'aywak ro jomathoth ma jotimo reco i ndir m'okadho aka fodi jok'oŋuto timo gigipiny makoc, cot kodi timo giwickwot.
2CO.13.2	Ndiri ca aniaŋo win kwoŋ jom'otimo reco munyo aliewo win mirundi mar'ario; to doko awaco kendo pama m'angoye bongi win ni: K'abino kendo, akibino weyo ŋat'otimo reco con kosa manyen ma k'olimo gir'acula. 
2CO.13.3	Ato wimito ŋeyo adieri ka Kristo luwo i an. Go kinyap ka tiyere gi win; kucel go nyutho meni pere i dier win. 
2CO.13.4	Kole ogur go wi musalaba i nyapo, to gi meni pa Were go odoko kwo. Wabende wanyap i go; to gi meni pa Were wabino kwo ka watiyere gi win.
2CO.13.5	Kaŋasa win kwo mewin winen kafodi winitie gi yeyo. Wikuya ni Kristo Yesu nitie i win? Kono kosa timo ameno odhiero win kicutho. 
2CO.13.6	Ageno ni wibino ŋeyo ni kikaŋasa kwo mawan k'odhiero wan. 
2CO.13.7	Wakwayo Were ni di wikitim reco, ki ma nyutho ni kono wanyalo gimoro je, to ni witim gim'otire, kada wanocale jom'opodho. 
2CO.13.8	Ato wakinyali timo gima piemo kodi adieri pa Were, rupiri watiyo ri adieri no. 
2CO.13.9	Wasangala kada wabedo manyap tekin winitie gi meni. Am'omiyo, wakwayo nike wibende widongi i leŋo. 
2CO.13.10	Andiko gime munyo angoye bongi win; atimo ameno ni ka atundo bongi win akir'ater win gi mbaka, kareno aoro meni ma Rwoth omiyan madongo win, makiweno ma reyo win woko.
2CO.13.11	Onyo jowotan, kutho win! Tir win kwo mewin; winji win gim'awaco; yere win wiwegi, bedi win i siem; aka Were ma jamar kodi siem bino bedo gi win.
2CO.13.12	Mothere win akor gi leŋo. 
2CO.13.13	Ji pa Were je jodhiro riwin moth.
2CO.13.14	Nema pa Rwoth Yesu Kristo, mar pa Were, kodi riwirok pa Cuny Maleŋ wobedi kodi wijoje.
GAL.1.1	An Paulo jamoor, ma lwoŋo pere k'owoki bongi dhano kosa kwoŋ dhano, to bongi Yesu Kristo kodi Were Bawan, m'ocerino go kwoŋ jom'otho. 
GAL.1.2	Jom'oyeyo je ma jo ni ka joriwere kodan dhiro moth ri kweth pa jokristo ma Galasia.
GAL.1.3	Weyi Were Bawan kodi Rwoth Yesu Kristo womiy win nema gi siem.
GAL.1.4	Kristo omiyo kwo pere ro reco mawan, ŋey wobothi wan kwoŋ ndir marac ma pama, i mito pa Were mawan ma Bawan. 
GAL.1.5	Dwoŋ wobedi ri Were cil gi cil! Ameno.
GAL.1.6	Adhier kwoŋ win! I hongo macek won onyo wijala ŋat'olwoŋo win i nema pa Kristo, aka onyo wiluwo wac man ayino, 
GAL.1.7	ma k'obedo kiri “Wac Manyen Maber!” Nenere paka nitie jomoro ma joruwo paro mewin aka jotemo wiro woko Wac Manyen Maber pa Kristo. 
GAL.1.8	To kad'obedi wan kosa malaika m'owok i polo am'ofonji win wac man m'opokere kodi ma watieko fonjo win, weyi wothum rijo banja ma kidho i mac makitho! 
GAL.1.9	Watieko waco gime con, aka onyo odoko awaco kendo: Ka nitie nyatoro ma fonjo win wac man m'opokere kodi ma witieko jolo, weyi wothum rigo banja ma kidho i mac makitho!
GAL.1.10	Onyo wiparo ni atemo dwaro foy pa ji, kosa apa Were ayin? Kosa wiparo ni atemo kisangala ji? Bedi fodi atemo kisangala ji d'akibedo jatic pa Kristo be.
GAL.1.11	Amito ni wiŋey gime, wutmera: Wac Manyen Maber ma afonjo dhano ama k'ocwogo. 
GAL.1.12	Akinwaŋo wac me kwoŋ dhano, dhano ama k'ofonjan; to, Yesu Kristo won ama onyuthan.
GAL.1.14	Onwaŋo atelo Joyuda mathoth ma luse paran i mako dini Manyayuda. Aka onwaŋo aloyo jo gi ridho kula pa kwarere mawan.
GAL.1.16	Aka munyo oridho nyuthan Wode, ŋey afonji Jopath Wac Manyen Maber kwoŋ go, akikidho bongi nyatoro rango rieko, 
GAL.1.17	odoko akikidho Yerusalem neno joma jotelo bedo ran jomoor. T'akidho i piny pa Jowarabu mayot, aka nyaka adwoko Damasiko. 
GAL.1.18	Munyo oro okadho adek, aka nyaka akidho Yerusalem wendo ri Petero, to acowo bonge ndelo apar g'abic. 
GAL.1.19	Akineno jomoor man kwanyo woko Yakobo, omin Rwoth.
GAL.1.20	Aridho riwin ruwaŋ Were ni gim'andiko riwin me k'obedo twodo.
GAL.1.21	Rumacen akidho iy'adec ma Siria kodi Silisia. 
GAL.1.22	I hongo no je kitipa pa jom'oyeyo i Yuda oyido fodi jokuya an odoco. 
GAL.1.23	Oyido jotieko winjo nyaka gima joman jowaco kende ni, “Jal ma yado lwenyo gi wan onyo pama fonjo yeyo ma go oyido otemo reyo woko!” 
GAL.1.24	Gikenyo jopako Were ro wac ma jowinjo kwoŋan.
GAL.2.2	Akidho rupiri Were oyido onyuthan nike akidhi; aka anyutho jotel Wac Manyen Maber m'oyido atito ri Jopath. To atimo gino nyaliŋliŋ gi lworo munyo akimito nike tic paran i hongo m'okadho kosa ma pama wotho nono. 
GAL.2.3	Odoko nyawotan Tito, kad'oyido obedo Jagrik, k'oromi go thumirok. 
GAL.2.4	Ato jomoro, ma jorendere nike jobedo jom'oyeyo jowot wan, jodonjo i dier wan, aka oyido jomito ni wothum go. Jome oyido jolwi paka jopendo ka jomito ŋeyo ni siem aŋo ma wanigine i Kristo Yesu. Jono oyido jomito loko wan ŋecin. 
GAL.2.5	Wakiyeyo rijo kada masisiri, ŋey adieri ma Wac Manyen Maber wodoŋ riwin.
GAL.2.7	Kucel, joneno ni Were oyido omiyan tic ma fonjo Jopath Wac Manyen Maber paka oyido omiyo Petero tic ma fonjo Joyuda. 
GAL.2.8	Ato Were m'oyido tiyo i Petero paka jamoor pa Joyuda, bende am'oyido tiyo i an paka jamoor pa Jopath. 
GAL.2.9	Yakobo, Petero, kodi Yohana, ma jobedo jotel, joyeyo riwo cingi jo gi wan kodi Barinaba munyo joniaŋ kwoŋ mic ma Were omiyan i nema pere. Wayere ni wan watiy i dier Jopath aka jo jowotiy i dier Joyuda. 
GAL.2.10	Joyenyo kwoŋ wan gimoro acel kende ni wapoy jocandi, aka meno a gim'oyido abende ayiko timo.
GAL.2.11	Munyo Petero obino Antiok, apiemo gine i dier ji, rupiri banja oyido loyo go kamaler. 
GAL.2.12	Munyo fodi jomoro ma Yakobo odhiro jok'otundo kenyo, Petero onwaŋo cemo kodi Jopath ma joyeyo. To munyo jome jotundo, to go dhire gicen munyo kwero cemo gi jono rupiri go oyido lworo joma joyenyo ni Jopath bende jowothumere. 
GAL.2.13	Gino omiyo Joyuda man ma joyeyo bende jocako rendirok paka Petero; ma kiri Barinaba bende oyido tim ago ywayo go. 
GAL.2.14	Munyo aneno ni jokiwothi i yo ma ripo kodi adieri ma Wac Manyen Maber, awaco ri Petero i waŋ joje ni, “Ka in Jayuda, itero kite pa Japath, makiweno apa Jayuda, inyalo nedi temo romo Jopath nike jowoteri kite pa Joyuda?”
GAL.2.15	Adieri wabedo Joyuda i nywolirok mawan, makiweno Jopath ma jotimi reco. 
GAL.2.16	To waŋeyo ni dhano iketho i tiro gi Were i yeyo kwoŋ Yesu Kristo, makiweno i timo gima Cik waco. Kole ongoye ŋat'iketho i tiro gi Were i timo gima Cik waco. 
GAL.2.17	Onyo ka watemo ni wokethi wan i tiro gi Were, to nwaŋere nike fodi wabedo joreco paka Jopath, meno nyutho ni kosa Kristo tiyo ma konyo reco? K'ameno be! 
GAL.2.18	K'acako kendo gero gim'atieko kedho woko, meno nyutho ni aturo Cik. 
GAL.2.19	Ato atieko tho kwoŋ luwo Cik, aka Cik won ama onekan, ŋey akwo ri Were. Otiek guran wi musalaba gi Kristo; 
GAL.2.20	pama onyo aŋat'akikwo, to Kristo ama kwo i an. Aka kwo ma pama an gine, nitie i yeyo Wod Were m'omaran to miyo kwo pere ran. 
GAL.2.21	Akikwer nema pa Were, rupiri ka dhano okethi i tiro gi Were ro luwo Cik, nyutho ni Kristo kere otho nono.
GAL.3.1	Win Jogalasia mamiŋ! Ŋat'omieno win? Kole otiti i waŋ win won paka Yesu Kristo ogur wi musalaba! 
GAL.3.2	Amito wiwaci ran nyaka gimoro acel kende: Wilimo Cuny Maleŋ pa Were i timo gima Cik waco, kosa i winjo gi yeyo gima wiwinjo? 
GAL.3.3	Winyalo nedi bedo mamiŋ ameno! Witieko cako gi Cuny, to odoko wiyenyo cowo gi meni manyadel ayin nedi? 
GAL.3.4	Candirok ma witieko nwaŋo je onyo otho nono? Adieri oyido ongoye gima di winwaŋo ye? 
GAL.3.5	Were miyo win Cuny Maleŋ pere aka timo gir'aura i dier win rupiri witimo gima Cik waco, kosa rupiri wiyeyo Wac Manyen Maber ma wiwinjo?
GAL.3.7	Am'omiyo, wiripo ŋeyo ni joma jonitie gi yeyo, meno a nyikway Abraham mar'adieri. 
GAL.3.8	Aka ndiko oneno con ni Were d'oketho Jopath i tiro kodi go i yeyo. Am'omiyo, ndiko onyutho Abraham Wac Manyen Maber con kicutho ni, “Were bino miyo ji je silwany kwoŋin.” 
GAL.3.9	Am'omiyo ji je ma joyeyo jolimo silwany paka cango Abraham olimo.
GAL.3.11	Obedo adieri ni ongoye ŋata nwaŋo tiro ruwaŋ Were cungo kwoŋ Cik, rupiri ndiko waco ni, “Jom'otire jobino kwo cungo kwoŋ yeyo.” 
GAL.3.12	To Cik kicungi kwoŋ yeyo; kucel waco ni, “Ŋata timo gimoro je ma cik waco bino kwo gine.”
GAL.3.14	Meno, aka ŋey womiy Jopath silwany ma Were ociko Abraham i Yesu Kristo, aka wanyal jolo Cuny ma Were ociko cungo kwoŋ yeyo.
GAL.3.15	Wutmera, weyi akel ranen kwoŋ gima kisi ndelo: Ka j'ario joyere kwoŋ wac moro to jotimo cikirok i ndiko, ngoye ŋata nyalo turo cikirok no kosa medo kwoŋe gimoro. 
GAL.3.16	I yo acel, Were otimo cikirok pere kodi Abraham gi nyakware. Ndiko kiwaci ni, “Gi nyikwaye.” Ma nyutho ni ji mathoth, to waco ni, “Gi nyakwarin.” Dwoŋ mere ni ŋat'acel, m'obedo Yesu Kristo. 
GAL.3.17	Dwoŋ gim'awaco a me: Cik, m'obino rumacen ma oro miya aŋwen gi piero adek, kinyal turo cikirok to reyo woko gima Were ociko. 
GAL.3.18	Kole ka lunjo lim bedo ro Cik m'otiek ketho meno nyutho ni gino k'owoki i cikirok moro. To Were i ŋono pere omiyo Abraham gima go wolunji rupiri oyido otimo gine cikirok.
GAL.3.19	To onyo atoŋa pa Cik oyido obedo aŋo? Owodhi Cik ro tim pa ji mareco, aka omiti ni wobedi cuka bino pa nyakwar Abraham, m'otimi gine cikirok. Jomalaika jokonyo ikelo Cik no kareno dhano am'obedo jathek ma cungo i dier ji gi Were. 
GAL.3.20	Aka jathek tiyo i dier ji ma kalo acel; Were obedo ŋat'acel manitie i thenge acel.
GAL.3.21	Meno nyutho ni Cik piemo gi cikirok pa Were? Be, k'ameno. Ato bedi wodhi cik ma d'okelo kwo ri ji, dwoŋ mere ni dhano d'onyal ketho i tiro gi Were cungo kwoŋ cik nago. 
GAL.3.22	To ndiko maleŋ waco ni kisi gimoro nitie i meni pa gimarac, to joma joyeyo jolanyalo limo mic m'ocik cungo kwoŋ yeyo Yesu Kristo.
GAL.3.23	Mafodi ndir ma yeyo k'otundo, Cik onwaŋo oketho wajoje i twec, cuka wonyuthi yeyo kamaler. 
GAL.3.24	Am'omiyo Cik am'oyido kuro wan paka jafonji ma tiro wan cuka Kristo wobin, ŋey wokethi wan i tiro gi Were i yeyo. 
GAL.3.25	Paka ndir pa yeyo onyo otieko tundo, jafonji ma tiro ji no onyo ama kikur wan kendo.
GAL.3.26	Kole i Kristo Yesu wijoje onyo wibedo nyithindho pa Were cungo kwoŋ yeyo mewin. 
GAL.3.27	Ato wijoje ma wilimo batisimo i Kristo, onyo wiruko kwoŋ win Kristo won gipi. 
GAL.3.28	Am'omiyo pokirok ongoye kwoŋ Joyuda kodi Jopath, kwoŋ ŋecin kodi joma ni siem, kwoŋ cwo gi mon: Wijoje wibedo acel i Kristo Yesu. 
GAL.3.29	Ka wibedo apa Kristo, kole meno wibedo nyikway Abraham, aka wibedo musikin ma jobino lunjo lim ma Were ociko.
GAL.4.1	Gim'awaco a me: Nyathi ma jacwo ma kidho lunjo lim pa bamere itero paka ŋeca kafodi go thin, kada go won oyido awon gimoro je. 
GAL.4.2	Iketho rigo joma kuro go aka jotimo tic pere cuka hongo ma bamere ocano tund'iye. 
GAL.4.3	Wan bende munyo fodi wathindho i gigipiny manyacuny onwaŋo wabedo ŋecin pa cunyere ma polo gi piny. 
GAL.4.4	To munyo hongo m'oyik otundo, Were ooro Wode won, ma dhako won bende am'onywolo, aka obedo i Cik pa Joyuda, 
GAL.4.5	ŋey wogonyi jom'oyido jonitie i meni pa Cik, aka ŋey nyaka walokere nyithindho pa Were akela. 
GAL.4.6	Paka wibedo wote, Were ooro Cuny Maleŋ pa Wode i cuny wan, Cuny ma koko ni, “Aba, Baba.” 
GAL.4.7	Am'omiyo, onyo ikibedo ŋeca, to wode, aka paka ibedo wode, ibino lunjo lim moro je ma Were okano ri wote paka musikin.
GAL.4.8	I ndir m'okadho oyido wikiŋeyo Were, am'omiyo oyido wibedo ŋecin pa gigipiny ma jok'obedo were m'otire. 
GAL.4.9	To paka pama onyo witieko ŋeyo Were; kosa weyi awaci ni paka pama onyo Were oŋeyo win, winyalo nedi gik kendo bongi cuny manyap masisiri no? Raŋo ma wimito lokirok ŋecin pajo kendo? 
GAL.4.10	Wimiyo gigipiny moro dwoŋ paka: Ndelo megi, dwe, ndir, kodi oro! 
GAL.4.11	Kole cunyan raman, ipoyo ameno tic paran je riwin onyo otho nono.
GAL.4.12	Akwayo win, wutmera, bedi win paka an, rupiri atieko bedo paka win. Fodi wikitimo ran raco moro. 
GAL.4.13	Wipoyo ni gim'omiyo afonjo win Wac Manyen Maber kacako obedo two. 
GAL.4.14	To wikicayan kosa kweran, kada two paran no oyido obedo riwin tem. Kucel wijolan paka di wijolo malaika pa Were, kosa Kristo Yesu! 
GAL.4.15	To aŋo m'onyo odoko otimere ma to onwaŋo wisangala? Aka aridho ni onwaŋo winyalo kiri golo woko waŋ win won, bedi nyalere, to wimiyan! 
GAL.4.16	Onyo pama atieko lokere jakwor mewin ro waco riwin adieri?
GAL.4.17	Jono jonyutho win mar g'atoŋa ma kiber. Gima jomito a nyaka pokan gi win, ŋey wibedi gi paro kwoŋ jo ayino, paka bende jonigi paro kwoŋ win. 
GAL.4.18	Onyo, ber bedo gi paro kwoŋ dhano kodi atoŋa maber, aka meno apaka ripo bedo ndir je, to ki nyaka k'anitie gi win kende. 
GAL.4.19	Nyithindho paran m'amaro swa, kendo ma awinjo gi jo malith pa dhako ma nyathi ramo cuka kiti Kristo wowoki kwoŋ win! 
GAL.4.20	An g'awanya adieri ma bedo gi win kanyacel, ni ipoyo d'awiro ye paro m'anitie gine kwoŋ win, rupiri arembo swa riwin!
GAL.4.21	Weyi apenji win ma fodi wimito bedo ŋecin i Cik: Wikiwinji gima Cik waco? 
GAL.4.22	Kole ondiki ni Abraham oyido nitie gi wote ario, acel m'olimo gi dhako m'obedo ŋeca kodi man m'olimo gi dhako man siem. 
GAL.4.23	Wod pa dhako m'obedo ŋeca onywol i yo ma kisi ndelo, to wod pa dhako man siem onywol i cikirok pa Were. 
GAL.4.24	Weyi water gime paka ageca riwan: Mon ario me jobedo paka cikirok ario, acel m'owok wi got Sinai, nyithindho pere jobedo ŋecin. 
GAL.4.25	Hagar cungo kapa Got Sinai i piny pa Jowarabu; aka go obedo gir'anena kapa Yerusalem ma pama, m'obedo ŋeca kanyacel gi nyithindho pere. 
GAL.4.26	To Yerusalem manyapolo nitie i siem, aka go a yok wan. 
GAL.4.27	Ato ndiko waco ni,
GAL.4.27	“Sangala, in dhako ma kinywol
GAL.4.27	ma cuka cene oyido fodi k'olimo nyithindho!
GAL.4.27	Galagasa gi kisangala,
GAL.4.27	in ma fodi oyido ikiwinjo ye litho ma nywol!
GAL.4.27	Kole dhako m'oyido ojala
GAL.4.27	onyo bino bedo gi nyithindho madit
GAL.4.27	loyo dhako ma cwore k'oweyo.”
GAL.4.28	Onyo win, wutmera, wibedo nyithindho pa Were ma cikirok pere, paka cango Isaka. 
GAL.4.29	Paka i hongo no nyathi m'onywol i yo ma kisi ndelo olwenyo kodi nyathi m'onywol gi meni pa Cuny Maleŋ; apaka bende nitie pama. 
GAL.4.30	To ndiko waco nedi? Waco ni, “Riemi woko dhako m'obedo ŋeca kiri gi wode, rupiri wod pa dhako m'obedo ŋeca k'olunji lim pa bamere kanyacel gi wod pa dhako man siem.” 
GAL.4.31	Am'omiyo, wutmera, wakibedo nyithindho pa dhako m'obedo ŋeca, to apa dhako man siem ayin.
GAL.5.1	Kristo otieko gonyo wan i twec to miyo wan siem! Riameno cungi win, paka ji man siem, aka wikiri wiyey lokirok ŋecin kendo.
GAL.5.2	Winji win! An Paulo awaco riwin gime: Ka wiyeyo thumirok, meno nyutho ni Kristo ongoye gi kony moro riwin. 
GAL.5.3	Amito medo waco kendo ri dhano je ma yenyo ni wothum ni go onyo ripo luwo Cik je. 
GAL.5.4	Win ma wiyenyo nike wokethi win i tiro gi Were cungo kwoŋ Cik kole witieko pokirok kodi Kristo; aka witieko kiri podho gi eye kwoŋ nema pa Were. 
GAL.5.5	To wan gi geno ni Were bino ketho wan i tiro gi go, gi meni pa Cuny Maleŋ pa Were ma tiyo i yeyo mawan; aka meno a gima wakuro. 
GAL.5.6	Kole i Kristo Yesu, thumirok kosa weyo ma k'othumere kikel pokirok moro; gimadwoŋ obedo yeyo ayino ma nyuthere i mar.
GAL.5.7	Kole onwaŋo wiŋweco maber, to ŋa m'odoko ociero win winjo adieri? Ŋato odwoŋo win nedi? 
GAL.5.8	Kiti adwoŋa no kiwoki kwoŋ ŋat'olwoŋo win be. 
GAL.5.9	Kole nyaka thow manok won ama miyo moko gipi kwot paka iwaco. 
GAL.5.10	Aka fodi aridho ni wik'obedi gi paro man m'opokere, to ŋato, kada bedi ŋa, ma ruwo wiy win no, bino wodho cul mere.
GAL.5.11	To an, wutmera, kere raŋo ma fodi ilwenyo kodan k'inen adieri fodi afonjo ni thumirok yenyere? Kole meno nyutho ni fonji paran kwoŋ musalaba pa Kristo di kikwiny jomoro be. 
GAL.5.12	Ayenyo ni joma jokwinyo win no jowomedere gine; weyi jowomedere gi thumirok.
GAL.5.13	To win, wutmera, olwoŋi win ni wibedi i siem. To siem me wokiri wolokere riwin gigoŋirok ma yeyo awanya ma del dhumo win. Kucel, konyere win cungo kwoŋ mar mewin. 
GAL.5.14	Kole Cik gibe oloki macek i or acel ni, “Mari nyawotin paka iwon imarere.” 
GAL.5.15	To ka cale pa wikayere aka wicamere p'ogwaŋe meno kere kure win; ameno winyalo rere woko kicutho.
GAL.5.16	Me a gim'awaco: Woth win i Cuny aka wik'otim gim'awanya pa del mito. 
GAL.5.17	Kole awanya pa del lwenyo gi Cuny aka Cuny bende lwenyo kodi awanya pa del; jario me jobedo jokwor, aka gino miyo ikinyal timo gim'iyenyo ni itimi. 
GAL.5.18	Ka Cuny ama telin, meno nyutho ni ikitudere i luwo Cik.
GAL.5.19	Gima kula pa del timo neno kamaler: Neno i kidakana, koc, kodi i tim ma kiripi; 
GAL.5.20	i lamo cal makicar kodi yido, bedo i kwor gi dhano, laro dwoŋ, timo nyeko, mako ŋonge, gwondo, dhawirok, tiakirok, 
GAL.5.21	awanya ri gipa dhano, mero, timo woro, kodi timo gigipiny man ma cale gi me. Anyutho win kicutho paka atieko timo con, joma timo gigipiny me jok'odonji i Ker pa Were. 
GAL.5.22	To Cuny Maleŋ nyak gigipiny me: Mar, kisangala, siem, diyo cuny, wor, bero, genirok, 
GAL.5.23	mwolo, kodi kuro cuny. Ongoye cik ma piemo gi gigipiny paka me! 
GAL.5.24	Aka joma jobedo apa Kristo Yesu jotieko neko woko kula pajo ma del, kodi icirok mere kodi awanya mere. 
GAL.5.25	Ka wakwo gi meni pa Cuny, meno bende ber wawothi i kwo manyacuny. 
GAL.5.26	Wakiri wabedi ma waparo ni wawegi wacowere, kosa watim kisinye kosa watim nyeko gi joman.
GAL.6.1	Wutmera, k'omaki moro munyo timo reco moro, win ma wimaro gima nyacuny witir go; to witim ameno gi mwolo. Aka wiwegi gwokere win, ŋey wikiri widonji i karatem bende. 
GAL.6.2	Konyere win gi tiŋo bieto ma jowoti win nitie gine, rupiri ameno aka wibino mako cik pa Kristo. 
GAL.6.3	Ka moro paro ni go gimoro, ma to go ongoye gi dwoŋ moro meno won miŋere. 
GAL.6.4	Dhano je won ripo kikaŋasa kite. Ka ber, won nyalo yumirok gi i cunye, ma k'opima kodi gima ŋatiman otieko timo. 
GAL.6.5	Kole dhano je won ripo tiŋo bieto ma go nitie gine.
GAL.6.6	Ŋat'ifonjo wac pa Were ripo poko ye gi jafonji pere gigipiny mabeyo je ma go nitie gine.
GAL.6.7	Wikiri wiwondere, ongoye ŋata nyalo miŋo Were. Dhano je keco gima go ocwoyo. 
GAL.6.8	Ka go ocwoyo i ndelo mar'awanya pa del pere, go bino keco kenyo tho; ka go ocwoyo i ndelo ma Cuny, wok kwoŋ Cuny Maleŋ go bino keco kwo makirum. 
GAL.6.9	Am'omiyo, wakiri waol gi timo bero; kole ka wakijok timo ameno, ndir bino tundo ma wabino kec'iye gima nyak. 
GAL.6.10	Am'omiyo, hongo je ma wanitie gi thwolo waripo timo bero ri dhano je, to tektek ri joma jobedo jowoti wan i yeyo.
GAL.6.11	Neni win nyikuta madongo m'andiko gine riwin gi cingan won! 
GAL.6.12	Joma jotemo romo win nike withumere meno joma jomito kwoto gi pakirok kwoŋ gigipiny manyadel. Ato jotimo ameno nike aka wokiri wolwenyi gi jo ro yeyo musalaba pa Kristo. 
GAL.6.13	Kole kada jom'othumere wegi bende jokimaki Cik! Onyo jomito withumere aka ŋey jowoyumere nike wiyeyo tim manyadel no. 
GAL.6.14	To an, abino yumirok gi musalaba pa Rwodhiwan Yesu Kristo kende; kole gi musalaba pere aneno pa piny otho ran aka abende atho ri awanya ma piny. 
GAL.6.15	Ki wac moro kosa dhano othumere kosa be. Kole gimadwoŋ a lokirok cwec manyen ayin. 
GAL.6.16	Siem gi ŋono wobedi ri joma jobino mako tiendi wac me i kwo pajo, kodi ri ji pa Were je!
GAL.6.17	Macowe, moro wokiri odoko wojokan; kole waŋpoyo manitie kwoŋan ka nyutho nike abedo ŋeca pa Yesu.
GAL.6.18	Weyi nema pa Rwodhiwan Yesu Kristo wobedi kodi wijoje, wutmera gi nyimera. Ameno.
EPH.1.2	Nema gi siem ma wok bongi Were Bawan kodi Rwoth Yesu Kristo wobedi gi win.
EPH.1.3	Were wofoy, Ba Rwodhiwan Yesu Kristo, m'omiyo wan silwany gi mic je ma cuny ma wok i polo i Kristo. 
EPH.1.4	Con ma piny fodi k'ocwey, go oyero wan bedo apere i Kristo, ni wabedi maleŋ, m'ongoye apuse ruwaŋ go. 
EPH.1.5	Mar pa Were, omiyo go oridho con ni walokere nyithindho pere i Yesu Kristo. Me obedo foyo pere kodi atoŋa pere. 
EPH.1.6	Meno aka wopak dwoŋ ma nema pere, mic pere riwan, ma go omiyo wan ma nono i Wode ma migos. 
EPH.1.7	Kole remo pa Kristo okelo riwan siem, kodi cwaki mareco mawan, ro nema pa Were m'oasere 
EPH.1.8	ma go okonjo riwan. Gi rieko je kodi niaŋ, 
EPH.1.9	Were otimo gim'onwaŋo otieko cano, to miyo wan ŋeyo can pere manyaliŋliŋ ma go onwaŋo otieko yiko timo i Kristo. 
EPH.1.10	Can pa Were ma go bino cowo timo ka ndir otundo, ma kelo cwec je kanyacel, gi gimoro je man polo kodi man piny, kareno Kristo a jatel mere.
EPH.1.11	Kole gimoro je timere gi can pa Were kodi paro pere; aka Were oyero wan bende bedo ji pere i can pere ma go oridho wok i cakirok. 
EPH.1.12	Meno aka nyaka wan ma wapen geno Kristo, wanomiy dwoŋ pa Were wopak.
EPH.1.13	Wibende munyo wiwinjo wac mar'adieri, Wac Manyen Maber m'okelo riwin both, wiyeyo Kristo aka Were oketho ranyuth pere kwoŋ win, munyo miyo win Cuny Maleŋ ma go won oyido otieko ciko win. 
EPH.1.14	Cuny Maleŋ obedo ma ridho ni wabino limo gima Were otieko ciko wan, cuka ji pere jolimi both, ŋey dwoŋ pere wofoy.
EPH.1.15	Am'omiyo cuka awinji kwoŋ yeyo mewin i Rwoth Yesu kodi paka wimaro ji pa Were je, 
EPH.1.16	akikeŋ ketho Were walwa riwin gi poyo win i kwayo paran, 
EPH.1.17	aka akwayo Were pa Rwodhiwan Yesu Kristo, Bawan man gi dwoŋ, ni womiy win Cuny Maleŋ, ma bino loko win mariek to nyutho win Were, nike wiŋeyi go maber. 
EPH.1.18	Odoko akwayo nike paro ma cuny win woyawere ma neno lero pa Were, to wiŋeyo geno ma go olwoŋ'iye win, kodi silwany madwoŋ ma go ociko ji pere, 
EPH.1.19	kendo paka meni pere madwoŋ m'oasere tiyo riwan ma wayeyo. Meni no dwoŋ tektek, 
EPH.1.20	aka ama go ooro ma cerino Kristo kwoŋ jom'otho, to miyo go bedo yu cinge maracuc i polo. 
EPH.1.21	Yesu Kristo dhumo jodhum je, jodongo, jomeni, rwodhe; aka nyinge loyo nyingi jo je m'inyalo miyo pama kodi i ndir ma bino je. 
EPH.1.23	m'obedo delkwoŋ Kristo, aka ago won gikululu ma poŋo kisi gimoro iye je.
EPH.2.2	I ndir no oyido wiluwo yo mareco manyapiny; oyido wiluwo rwoth ma dhumo ker ma hongo malo, cuny ma pama dhumo ji ma jocayo Were. 
EPH.2.3	Aka wajoje oyido wacale jo, munyo watimo gima cuny wan mareco oyido tero wan'iye, aka watimo gima delkwoŋ wan gi paro mawan oyenyo. Paka joman je, di wabende walimo gir'acula pa Were. 
EPH.2.4	To Were m'oŋaŋ gi ŋono, i mar pere madwoŋ m'omaro gine wan, 
EPH.2.5	kad'oyido watho i cuny wan ro turo cik ma waturo, omiyo walimo kwo kanyacel gi Kristo; aka wiboth cungo kwoŋ nema pa Were. 
EPH.2.6	Aka Were ocerino wan gi Kristo, to ketho wan kanyacel gine i kabedo ma polo i Kristo Yesu. 
EPH.2.7	Otimo ama ma nyutho nema pere m'oŋaŋ m'oasere, munyo timo riwan bero i Kristo Yesu. 
EPH.2.8	Kole ro nema am'omiyo wiboth cungo kwoŋ yeyo; aka me k'obedo tim mewin wiwegi, t'obedo mic pa Were. 
EPH.2.9	K'obedo ro tim, ma moro d'opakere gine. 
EPH.2.10	Wabedo cwec pa Were, aka ocweyo wan i Kristo Yesu, ni wabedi gi tim mabeyo, ma cango go oyiko con ni wabedi gine.
EPH.2.11	Am'omiyo win Jopath, ma Joyuda jolwoŋo ni joma k'othumere, aka wegi jolwoŋere ni jom'othumere (gima mako kwoŋ gima wegi jotimo gine delkwoŋ gin) poyi win gima cango oyido wibedo. 
EPH.2.12	Poyi win ni i hongo no oyido fodi winitie bor gi Kristo. Onwaŋo wijokicar aka oyido wikikwanere paka jokweth pa Isiraili. Oyido wingoye i cikirok, kodi geno, kendo oyido wingoye gi Were i piny. 
EPH.2.13	To pama, i Kristo Yesu, win m'onwaŋo win bor, onyo okeli win cegin, ro remo pa Kristo. 
EPH.2.14	Kole Kristo won am'obedo siem mawan, m'oriwo Joyuda gi Jopath kanyacel. Go oturo woko cel m'oyido kelo pokirok aka miyo jo bedo jokwor. 
EPH.2.15	Okwanyo woko Cik pa Joyuda gi thenethene mere gi delkwoŋe, ŋey woloki nonin ario me ji acel i go, to kelo siem. 
EPH.2.16	Tho pa Kristo wi musalaba oreyo woko dakirok; to riwo nonin ario no gi Were i del acel. 
EPH.2.17	Ameno Kristo obino to tito Wac Manyen Maber riwin m'oyido wibor gi Were, gi kelo siem ri jom'oyido jo nicegin gi Were. 
EPH.2.18	I Kristo wajoje wan gi thwolo i Cuny Maleŋ acel ma kidho bongi Were Bawan.
EPH.2.19	Am'omiyo, pama onyo wikibedo Jopath kosa jokicar kendo; to wibedo ji acel gi ji pa Were; jopeco pa Were. 
EPH.2.20	Wibende oger win i misingi ma jomoor kodi jotuci wac Were jokunyo aka tele ma mako tielo ot meno Yesu Kristo won gipi. 
EPH.2.21	Ot gipi cungo m'oriwere i go, to dongo paka ot maleŋ i Rwoth. 
EPH.2.22	Wibende oger win i go, ŋey wibedi Ot ma Were bed'iye i Cuny Maleŋ pere.
EPH.3.1	Am'omiyo an, Paulo jatwec pa Kristo Yesu ka mewin, win Jopath, 
EPH.3.2	kono witieko winjo paka Were gi nema pere omiyan timo tic riwin: 
EPH.3.3	Were owodho nyaliŋliŋ pere, to nyuthan gim'atieko ndiko i ceko kwoŋe. 
EPH.3.4	Ka wisoma gim'andiko, wibino ŋeyo paka aniaŋ kwoŋ nyaliŋliŋ pa Kristo, 
EPH.3.5	ma i hongo m'okadho k'onyuthi ji, to pama Were onyo owodho gi Cuny Maleŋ ri jomoor kodi jotuci wac pere. 
EPH.3.6	Nyaliŋliŋ no a me: I Wac Manyen Maber, Jopath bende onyo jolunjo ŋaŋo pa Were kanyacel gi Joisiraili, paka adec ma del acel, aka bende onyo ofudi rijo gima Were ociko i Yesu Kristo.
EPH.3.7	Abedo jafonji Wac Manyen Maber me ro nema pa Were m'omiyan kareno meni pere tiyo i an. 
EPH.3.8	Kad'oyido aŋat'aasa thin kwoŋ jomaleŋ je, omiyan nema me ma tito ri Jopath Wac Manyen Maber kwoŋ ŋaŋo pa Kristo ma bu gike. 
EPH.3.9	Kendo anyuthi ji paka can pa Were manyaliŋliŋ m'oyido opanere wok con i paro pa Were m'ocweyo gimoro je, ripo aketha i tim. 
EPH.3.10	Nike i ndir ma pama, luwo kwoŋ kitipa pa jom'oyeyo, Were wonyuthi jodhum, kodi jomeni ma cuny ma wi hongo malo rieko pere gi thenethene mere m'omore. 
EPH.3.11	Were otimo ama i can pere ma bu gike, ma go oketho i tim kwoŋ gima Wode Yesu Kristo Rwodhiwan otimo. 
EPH.3.12	I go, kendo gi yeyo mawan i go, wanitie gi thwolo ma donjo bongi Were gi siem ma cuny wan odile. 
EPH.3.13	Am'omiyo, akwayo win ni wikiri wirembi, rupiri candirok paran riwin bino kelo riwin dwoŋ.
EPH.3.14	Riameno, aguro congan i nyim Baba, 
EPH.3.15	ma pecin je man polo kodi i piny jonwaŋ nyingi jo kwoŋe. 
EPH.3.16	Akwayo Were ni cungo kwoŋ dwoŋ pere m'oasere, womiy win meni i cuny win, gi meni pa Cuny Maleŋ pere. 
EPH.3.17	Odoko ni Kristo wolimi kabedo i cuny win ro yeyo mewin, aka kwo mewin wocungi m'oridhere i mar, 
EPH.3.18	ŋey win kodi jomaleŋ je winyal niaŋ kwoŋ laco, gi boro, gi ŋawirok kodi thutho ma mar pa Kristo. 
EPH.3.19	Aka wiŋey ni mar no loyo rieko je, aka Were wopoŋ mic pere gibe i cuny win.
EPH.3.20	Onyo ŋata nigi meni ma tiyo i wan nyalo timo gim'oasere ma kalo ma wakwayo kosa waparo. 
EPH.3.21	Weyi dwoŋ wobedi rigo, i kitipa pa jom'oyeyo go, kodi i Kristo Yesu, ri luse je cil gi cil. Ameno.
EPH.4.1	Am'omiyo, an m'otweyan ro wac pa Yesu Kristo, akwayo win ni kwo mewin wobedi ma ripo gi lwoŋo mewin. 
EPH.4.2	Bedi win mamwol, ma wimako gigipiny moth, gi diyo cuny, ma wikijoki gi jowoti win, kodi nyutho marok. 
EPH.4.3	Tem win paka winyalo, kuro siem ma riwo win kanyacel i Cuny Maleŋ. 
EPH.4.4	Del nitie acel, paka geno obedo acel ma Were olwoŋ'iye wijoje. 
EPH.4.5	Aka Rwoth nitie acel, yeyo bende acel, batisimo bende acel; 
EPH.4.6	Were nitie acel, m'obedo Ba ji je, kodi Rwoth pa ji je, aka tiyo i ji je, odoko nitie i ji je. 
EPH.4.7	To omiy kisi dhano kwoŋ wan nema marom gi mic pa Kristo. 
EPH.4.8	Am'omiyo owaci i ndiko ni,
EPH.4.8	“Munyo go oidho malo,
EPH.4.8	okadho kodi ji mathoth m'onwaŋo otwey;
EPH.4.8	aka opoko ji mic.”
EPH.4.9	Onyo, Oidho malo, dwoŋ mere aŋo? Dwoŋ mere ni go okutho oloro piny i pendi lowo. 
EPH.4.10	Am'omiyo, ŋat'oloro piny a ŋata bende odoko oidho malo kalo pondeponde ŋey go woswana gimoro je i polo gi piny. 
EPH.4.11	Go am'omiyo ji mic; go oloko jomegi jomoor, joman jotuci wac Were, joman jotiti Wac Manyen Maber, joman oketho bedo jokwath kodi jofonji.
EPH.4.12	Otimo ama ma yiko ji pa Were je ri tic manyakristo, ma gero delkwoŋ Kristo. 
EPH.4.13	Ameno aka wajoje wabino bedo i acel i yeyo mawan kodi i ŋeyo Wod Were, to wategino i cuny, ma waripo gi kwo pa Kristo m'opoŋ. 
EPH.4.14	Wakiripi odoko bedo pa nyithindho, ma fonji moro je kwadho jo korin gi koca pa koyo, kareno jomoro jowondo wan gi riekorieko moro kodi twodo. 
EPH.4.15	Kucel ka waluwo g'adieri munyo wanyutho mar, wabino dongo i royo je i Kristo, m'obedo wic kitipa pa jom'oyeyo. 
EPH.4.16	I can pere, adec m'opokere ma del gipi joriwere kanyacel gi fuc ma riwo jo. Am'omiyo ka kisi adec tiyo paka mitere aka del gipi dongo i mar.
EPH.4.17	Am'omiyo, i nyingi Rwoth awaco riwin gime, odoko amedo ridho: Kwo mewin odoko kiripi bedo paka apa joma bu Were, ma paro pajo ongoye kony. 
EPH.4.18	Cuny jo nitie i mudho, aka jonitie bor gi kwo pa Were ro miŋo pajo; ato wiy gin tek swa. 
EPH.4.19	Paro ma cuny jo otieko thore woko; kwo pajo nitie i kite mareco kende, aka jotimo gikoc g'awanya madit, m'ongoye wickwot.
EPH.4.20	Meno k'agima wifonjere kwoŋ Kristo! 
EPH.4.21	Ipoyo kosa wikiwinjo adieri manitie i Yesu maber odoco. 
EPH.4.22	Kole ofonji win ni wiboli woko kiti win macon, ma awanya mareco oyido nyeko. 
EPH.4.23	Paro mewin kodi cuny win ripo lokirok manyen, 
EPH.4.24	aka nyaka wiruki kwo manyen, m'ocwey i cal pa Were, i tiro kodi leŋo.
EPH.4.26	Ka wimako nge, gino wokiri worwaki win i gimarac; aka wikiri wibedi gi nge ndelo gipi, 
EPH.4.27	odoko wikiri wimiy Jwogi thwolo. 
EPH.4.28	Ŋata yado kwalo wowey kwo, kucel wocaki tic, wotim tic mabeyo gi cinge wonyali kiri konyo jocandi. 
EPH.4.29	Weyi win luwo wac ma ramo cuny jo, to luw win wac mabeyo kendo kodi ma konyo joman, kende ma ripo i hongo m'oluw'iye no, ŋey wac mewin wonyali kelo nema ri joma winjo. 
EPH.4.30	Wikiri wimiy Cuny Maleŋ gut, rupiri go obedo ranyuth ma Were oketho kwoŋ win ri ndelo ma both. 
EPH.4.31	Kwany win woko duro, gi keme, kodi nge, gi dhaw kodi nyeko nyingi wadi win. 
EPH.4.32	Bedi win mere ma wimako wor gi jowoti win aka wicwakere i yoto, paka Were ocwako win i Kristo.
EPH.5.1	Paka wibedo nyithindho pa Were ma kacunye, wiripo temo cale go. 
EPH.5.2	Wiripo bedo gi mar paka Kristo omaro wan to miyo kwo pere ro wan paka cowirok maŋwe kur ri Were.
EPH.5.3	Paka ji maleŋ pa Were, kiripi ni wac ma kidakana, kosa koc, kosa woro wowaci kwoŋ win. 
EPH.5.4	Kendo kiripi ni wac ma wiluwo wobedi ma kwoto wiy jo, ma miŋo, kosa kiliesa makoc. Kucel wiripo bedo munyo wifoyo Were ayino. 
EPH.5.5	Ŋey win gime ni: Ongoye moro je ma jacot, makoc, kosa ma wor (kole woro cale pa lamo gima k'obedo Were) m'olim gimoro i Ker pa Kristo kodi apa Were.
EPH.5.6	Wikiri wiyey moro wowondi win gi wac m'ongoye kony, rupiri gigipiny me je ama bino miyo Were kigaga gi ji ma jokiwinji go. 
EPH.5.7	Am'omiyo wikiri wimakere gi kiti ji ma cale ameno. 
EPH.5.8	Kole con oyido wibedo jomudho, to pama onyo wilokere joparo i Rwoth. Riameno woth win paka nyithindho ma lero. 
EPH.5.9	Kole gima kelo lero obedo gigipiny mabeyo, m'otire kodi mar'adieri. 
EPH.5.10	Tem win fonjirok gima sangala Rwoth. 
EPH.5.11	Wikiri widonji i tim ma colo ma kikony, kucel wodhi win gigipiny no kamaler. 
EPH.5.12	(Temo luwo kwoŋ gigipiny ma jotimo nyaliŋliŋ kelo kiri wickwot). 
EPH.5.13	Aka gim'owodhi t'ithango kamaler nyaka bino nenere maber; 
EPH.5.14	ato gimoro je m'othangi kamaler lokere lero. Am'omiyo nitie wac ma waco ni,
EPH.5.14	“Cew, in janindo me,
EPH.5.14	aka ay ieye woko kwoŋ jom'otho,
EPH.5.14	aka Kristo bino liel kwoŋin.”
EPH.5.15	Am'omiyo kure win i kwo mewin. Wikiri wibedi pa jomamiŋ, to bedi win pa jomariek. 
EPH.5.16	Wikiri winyeki hongo ma winitie gine, rupiri me ndir mareco oaser'iye. 
EPH.5.17	Wikiri wibedi ma miŋmiŋ, to niaŋ win gima Were mito.
EPH.5.18	Wikiri wimer gi medho rupiri meno mienirok, to poŋ win gi Cuny Maleŋ ayin. 
EPH.5.19	Wer win wer ma Zabuli kodi wer man je ma cuny. Wer win gi dwondi win mamit ri Rwoth munyo wipako go i cuny win. 
EPH.5.20	Aka foy win Were noknok ri gimoro je, i nyingi Rwodhiwan Yesu Kristo.
EPH.5.21	Winjere win paka wiwinjo Kristo. 
EPH.5.22	Mon jowowinji cwogi jo paka jowinjo Rwoth won.
EPH.5.23	Kole jacwo obedo jatel pa dhako paka Kristo obedo jatel pa kitipa pa jom'oyeyo Were, ma jobedo delkwoŋe, aka go won a jaboth pajo. 
EPH.5.24	To paka kitipa pa jom'oyeyo winjo Kristo, ameno mon bende jowowinji cwogi jo i gimoro je.
EPH.5.26	nike woloki go maleŋ kareno lonyo go gi pi kodi wac ma kwo, 
EPH.5.27	ŋey wokel kitipa no bonge m'otieko lony ma bu cilo, kosa m'ongoye kam'ojony kendo m'ongoye kwoŋe sandi moro je. 
EPH.5.28	Ameno cwo bende joripo maro mon pajo paka delkwoŋ gin won. Ŋat'omaro cege meno won omare. 
EPH.5.29	(Ongoye moro ma ruman dak delkwoŋe won, kucel pidho aka kuro maber, paka Kristo timo ri kitipa pa jom'oyeyo, 
EPH.5.30	rupiri wabedo adec ma delkwoŋe.) 
EPH.5.31	Am'omiyo jacwo weyo bamere gi yokimere to cwire kwoŋ cege to jario no jolokere del acel. 
EPH.5.32	Me obedo wac m'opondo madwoŋ swa, aka me onyo ageda k'akidho kwoŋ Kristo kodi kitipa pa jom'oyeyo go. 
EPH.5.33	Riameno jacwo je ripo maro cege paka won omare, aka dhako bende ripo miyo cwore dwoŋ.
EPH.6.2	 Lwor benin gi yokin, obedo or m'otel medo gi cikirok i iye ni, 
EPH.6.3	Aka nyaka gimoro je bino bedo rin maber, t'iyindira i piny.
EPH.6.6	Winji win jo, ki nyaka ni jowofoy win ka joneno win, to tiyi win paka jotic pa Kristo, ma jotimo gima Were yenyo. 
EPH.6.7	Tim win tic mewin gi kisangala, paŋini witiyo ri Rwoth, makiweno ri ji. 
EPH.6.8	Poyi win ni Rwoth bino miyo dhano je kemba, kada bedi ŋeca kosa ŋata ni siem, ro tic pere maber ma go otimo. 
EPH.6.9	Onyo rwodhe, wibende kuri win ŋecin mewin ameno. Weyi win bwoko jo paka wiŋeyo ni win kodi ŋecin mewin je wibedo apa Rwoth acel i polo, ma thumo banja ri dhano je m'ongoye yero.
EPH.6.10	Macowe, bedi win ma wicwiny i Rwoth, kanyacel gi i meni pere m'oasere. 
EPH.6.11	Ruki win gilweny je ma Were poko, aka nyaka winonyali cungo matek gi ciro bwo pa jwogi. 
EPH.6.12	Ato wakilweny gi ji wadi wan, to gi jodhum moro, gi rwodhe moro, kodi jomeni ma colo ma piny me, kodi jodhum mareco ma cuny, ma wi hongo malo. 
EPH.6.13	Am'omiyo ruki win gilweny pa Were gipi, ŋey ka ndelo ma raco otundi, wibino nyalo ciro lweny pa jakwor, aka ka witieko lwenyo kiri i gike, bino nwaŋo ni fodi witek. 
EPH.6.14	Am'omiyo cungi win matek, aka adieri ama wobedi del m'othoko pier win, tiro ama wiruki paka kwot ma nyweny i dakoriwin, 
EPH.6.15	aka yikirok ma tito Wac Manyen Maber ma kelo siem wobedi war ma tiendi win. 
EPH.6.16	Medo kwoŋ gigipiny no je, tiŋi win yeyo paka kwot mewin; meno ama wibino geŋo gi kweyo gine asere maliel mac ma Ŋatarac obay. 
EPH.6.17	Kethi win both paka junga ma gwoko wiy win, aka wac pa Were paka abor ma Cuny Maleŋ miyo win. 
EPH.6.18	Aka bedi win i kwayo, munyo wikwayo kony pa Were i royo m'omore hongo je, paka Cuny nyutho win. Am'omiyo bedi win milengela aka wikiri wilacere ndir je, to kway win ri ji pa Were. 
EPH.6.19	Kway win ran bende ni Were womiyan mikwenda ka ayikere luwo, ŋey aluwi gi miseni k'amiyo ji ŋeyo nyaliŋliŋ ma Wac Manyen Maber. 
EPH.6.20	Kole abedo jamikwenda ma Wac Manyen Maber kada pama anitie i twec. Kway win ni abedi gi miseni ma luwo wac no paka ripo atimi.
EPH.6.22	Am'omiyo adhiro go bongi win, wiŋey paka wanitie, aka wokwey cuny win. 
EPH.6.23	Were Baba kodi Rwoth Yesu Kristo, womiy jom'oyeyo je siem gi mar, medo wi yeyo. 
EPH.6.24	Weyi nema pa Were wobedi gi jono je ma jomaro Rwoth Yesu Kristo gi mar makirum.
PHP.1.1	Ri ji maleŋ pa Were je ma jobedo Filipi ma joyeyo Kristo Yesu, kanyacel kodi jotel ma kitipa pa jom'oyeyo kodi jokony.
PHP.1.2	Weyi Were Bawan kodi Yesu Kristo womiy win nema gi siem.
PHP.1.3	Afoyo Were paran ri wijoje ndir je ka aparo kwoŋ win; 
PHP.1.4	aka noknok ka akwayo riwin, akwayo gi kisangala, 
PHP.1.5	rupiri wikonyan gi tic ri Wac Manyen Maber wok i ndelo marapena tundo konon. 
PHP.1.6	Am'omiyo aŋeyo gime nike: Were m'ocako tic maber i win, bino medere gine cuka orum i Ndelo pa Kristo Yesu. 
PHP.1.7	Obedo gimaber ran paro ama kwoŋ win rupiri winitie i cunyan. Odoko, wiriwere kodan i nema ma Were omiyan me, ma bedo i twec kodi ma gwoko gi ridho Wac Manyen Maber. 
PHP.1.8	Were oŋeyo nike aluwo adieri k'awaco ni aparo kwoŋ win gi paro pa Yesu Kristo won.
PHP.1.9	Aka me a kwayo paran riwin: Nike mar mewin womedere dongo noknok, i ŋeyo gimoro gi niaŋ maber i wac, 
PHP.1.10	aka nyaka wibino nyalo yero gim'oasa bero. Meno aka wibino bedo ma bu cilo moro je kodi apuse i ndelo pa Kristo. 
PHP.1.11	Kwo mewin bino nyak olemo ma kite mabeyo, ma Yesu Kristo won ama kelo, to miyo Were dwoŋ kodi pak.
PHP.1.12	Amito wiŋey, wutmera, nike gigipiny m'otimere ran otieko konyo swa nyayo Wac Manyen Maber. 
PHP.1.13	Gim'owok'iye, jokur je ma cel pa kere kodi joman je jonyalo ŋeyo nike anitie i twec ka ro tic pa Kristo. 
PHP.1.14	Aka bedo paran i twec otieko miyo wutmere i Rwoth maloyo thoth miseni ma medo tito wac pa Were gi derino m'ongoye lworo.
PHP.1.15	Iy'adieri jomoro kwoŋ jo jofonjo wac pa Kristo gi nyeko kodi dhawirok, to joman jofonjo gi paro maber. 
PHP.1.16	Joman me jotimo ameno i mar, rupiri joŋeyo ni okethan ka ma wodho kony ri Wac Manyen Maber. 
PHP.1.17	To jonica jofonjo kwoŋ Kristo gi woro makiweno g'adieri, aka wegi jomito tiŋirok malo ayin; joparo nike jonyalo kisigila ran teko man ma fodi anitie i twec.
PHP.1.18	To kiwaci moro, asangala ayino, rupiri ji jofonjo kwoŋ Kristo i royo je ma nyalere, kada bedi g'atoŋa kuya m'okom kosa m'otire.
PHP.1.18	Aka abino medo kisangala, 
PHP.1.19	rupiri aŋeyo ni ro kwayo mewin kodi kony ma wok bongi Cuny Maleŋ pa Yesu Kristo, ibino gonyan wok i twec. 
PHP.1.20	Kole anitie g'awanya madwoŋ kodi geno nike wiyan k'okwoti i tic paran, to ni hongo je, makada pama won, abino bedo gi miseni madwoŋ ma kelo dwoŋ ri Kristo i del paran, kad'akwo kosa atho. 
PHP.1.21	Aka ri an, bedo gi kwo meno doŋ i Kristo, aka tho meno nwaŋo lim. 
PHP.1.22	To ka amedere gi kwo i del, meno abino medo timo tic maber man; onyo akuya gima ripo ni ayer. 
PHP.1.23	Atudere i dier paro ario: Ayenyo swa weyo kwo me akidhi abedi gi Kristo, m'obedo gimaber loyo; 
PHP.1.24	to maloyo, ri bero mewin, a an doŋ makwo. 
PHP.1.25	Aŋeyo gime adieri, am'omiyo aridho ni abino doŋ. Abino bedo gi wijoje ma medo konyo win widongi kodi kisangala i yeyo. 
PHP.1.26	Am'omiyo ka anobedi gi win kendo, wibino bedo gi kisangala madwoŋ, i kwo mewin i Yesu Kristo.
PHP.1.27	Kad'obedi nedi, bedi win gi kite ma ripo gi Wac Manyen Maber pa Kristo, ŋey kada k'anobin neno win, kosa k'awinjo awinja ayino kwoŋ win, obedi ni wicungo matek kodi atoŋa acel, aka wilwenyo kanyacel, gi paro acel kende ri yeyo ma Wac Manyen Maber kelo. 
PHP.1.28	Wikiri wibedi malwor ri jokwor mewin, to ndelo je bedi win miseni, rupiri meno bino nyutho jo ni jorwenyo, to win wiboth, aka meno je gima Were ama timo. 
PHP.1.29	Kole go otieko miyo win silwany, ki nyaka ma yeyo Kristo kende, to ma candirok rigo bende. 
PHP.1.30	Ato lweny m'onyo winigine no a kiti lweny ma winenan munyo alwenyo i ndir m'okadho aka wiwinjo ni fodi an gine.
PHP.2.1	Ka kwo mewin i Kristo nyalo medo win miseni, kosa mar pere nyalo dwoko cuny win, kosa winyalo riwirok i Cuny, kosa winitie gi wor kodi cwako jowoti win, 
PHP.2.2	onyo sangala win an munyo wibedo gi paro acel, gi mar acel, kareno wibedo acel i cuny win kodi i paro mewin. 
PHP.2.3	Wikiri witim gimoro munyo wilaro dwoŋ, kosa wiyumere kicar; to bedi win gi bwonirok i waŋ jowoti win, munyo witero jo paŋini joloyo win gi dwoŋ. 
PHP.2.4	Aka kisi dhano kwoŋ win wopar kwoŋ gima jowote joyenyo, makiweno gima go ama yenyo. 
PHP.2.5	Paro mewin ripo bedo paka ma Yesu Kristo oyido nitie gine:
PHP.2.6	Kada cal pere oyido nitie i madala pa Were,
PHP.2.6	go k'otemo oro meni no, kada nende go oyido rom gi Were.
PHP.2.7	Kucel go oketho meni no gicen,
PHP.2.7	to kwanyo kabedo pa ŋeca,
PHP.2.7	munyo onywol go i cal pa dhano.
PHP.2.7	Aka munyo go onwaŋere i cal pa dhano,
PHP.2.8	obwonere aka owinjo Were cuka oyeyo kiri tho; tho wi musalaba!
PHP.2.9	Am'omiyo, Were otiŋo go malo i kabedo madwoŋ loyo, to miyo go nyinge madwoŋ loyo nyingi jo je.
PHP.2.10	jobino goyo congi jo piny gi miyo nyingi Yesu dwoŋ.
PHP.2.11	Aka lew jo je bino tuco ni Yesu Kristo obedo Rwoth,
PHP.2.11	ma miyo Were Bamere dwoŋ.
PHP.2.12	Am'omiyo, wutmera, paka noknok wiwinjo or, ki nyaka ruwaŋan kende, to tektek paka onyo angoye, tiyi win ri both mewin gi lworo kodi kirin. 
PHP.2.13	Kole Were ama tiyo i win, ma miyo wiyeyi aka winyal timo atoŋa pere.
PHP.2.14	Tim win gimoro je m'ongoye kiŋunyaŋunya kosa piem, 
PHP.2.15	ŋey wibedi ma wingoye g'apuse, ma witire paka nyithindho pa Were ma jongoye gi raco i dier luse ji m'okom kendo mareco, ma wiripo liel i dier jo paka micalin ma menyo piny. 
PHP.2.16	Ka wicwire i mikwenda ma kwo, aka anobedi g'atoŋa ma yumirok gi win i Ndelo pa Kristo. Kole meno bino nyutho ni tekirok paran je kodi tic k'otho nono!
PHP.2.17	To kad'onyo cale p'ikonjan woko pa vini m'imedo wi cowirok man kodi tic ma wok i yeyo mewin, je fodi asangala, aka apoko kisangala paran no gi wijoje. 
PHP.2.18	Riameno, wibende sangala win aka wipoki kodan siem mewin.
PHP.2.19	Ageno i Rwoth nike abino dhiro riwin Timothe mayot, ŋey alimi miseni i wac ma kwoŋ win. 
PHP.2.20	Angoye gi ŋatiman kwanyo woko go, ma bende iy'adieri dewo kwoŋ win. 
PHP.2.21	Ŋati man je tho kwoŋ wac pere won, makiweno kwoŋ apa Kristo Yesu. 
PHP.2.22	Aka wiwegi wiŋeyo paka Timothe otieko nyutho nyalo pere, rupiri paka nyathi gi bamere, go otieko tic kodan kanyacel i fonjo Wac Manyen Maber. 
PHP.2.23	Ageno oro go bongi win, tekin aŋeyo paka gigipiny obedi ran. 
PHP.2.24	Aka ageno i Rwoth ni awon abino tundo bongi win mayot.
PHP.2.25	Odoko aparo nike ripo adhiri riwin omin wan Epafrodito bende, m'otieko tic gi lwenyo ruŋetan, aka otieko kiri tic paka jamikwenda mewin i konyan. 
PHP.2.26	Go yenyo swa neno wijoje, aka cunye ramo swa rupiri wiwinjo ni go oyido two. 
PHP.2.27	Adieri go oyido two m'oyido cegin tho, to Were mako wor gine; aka ki gi go kende, to gi an bende, ŋey akir'abedi gi litho mathoth i cunyan. 
PHP.2.28	Am'omiyo ayikere oro go bongi win, ŋey wisangala ka wineno go kendo, to litho ma cunyan mojere woko. 
PHP.2.29	Am'omiyo, joli win go gi kisangala je, paka omin win i Rwoth, odoko wor win ji ma pameno, 
PHP.2.30	rupiri go ojala kwo pere, aka oboth'otho ro tic pa Kristo, kendo omiyan kony ma wiwegi di wikinyalo cowo.
PHP.3.1	Aka macowe, wutmera, bedi win gi kisangala i Rwoth. Gik i gim'atieko ndiko con kijokan, aka meno medo gwoko win i yeyo. 
PHP.3.2	Gwokere win kwoŋ jotimi reco, gwokere no, ma jocwire kwoŋ thumirok ma del. 
PHP.3.3	Kole wan ayino ama watieko limo thumirok mar'adieri, wan ma walamo Were gi meni pa Cuny Maleŋ, aka wayumere i Kristo Yesu. Odoko wakikethi geno moro kwoŋ thumirok ma del, 
PHP.3.4	kad'awon onwaŋo d'anyal bedo g'atoŋa ma ketho geno paran i gigipiny ma pameno.
PHP.3.4	Ka moro nitie g'atoŋa ma yumirok i del, anigine maloyo: 
PHP.3.5	Alimo thumirok i ndelo mar'aboro wok nywolirok paran, abedo Jaisiraili, janono pa Benyamin, nyakwar Joebulaniya ma k'osunga. Aka i wac ma kuro Cik ma, onwaŋo abedo Jafarisayo gipi. 
PHP.3.6	 Iketho kinen manyadini, alwenyo gi kweth pa jokristo. Ibedo m'otire gi winjo Cik, onwaŋo angoye gi reco. 
PHP.3.7	To gimoro je ma d'akwan pa lim, onyo atero paka gim'ongoye kony ro yeyo Kristo. 
PHP.3.8	Ki meno kende, akwano gimoro je paka podho madwoŋ, rupiri gima diwelo m'oasere a ŋeyo Kristo Yesu Rwoth paran. Ro wac pere atieko bolo woko gimoro je; atero je paka woyo, ŋey alimi Kristo, 
PHP.3.9	ŋey abedi i go. Aka adoko akibedi gi tiro paran won, i royo ma kuro Cik, to pama anitie gi tiro ma wok bongi Were, aka ma cungo kwoŋ yeyo Kristo. 
PHP.3.10	Gim'ayenyo kende a ŋeyo Kristo, gi meni ma cerino pere, kodi riwirok gi go i candirok pere, gi bedo paka go i tho pere, 
PHP.3.11	munyo ageno ni abende abino cerino kwoŋ jom'otho.
PHP.3.12	Akiwaci nike atieko nwaŋo gime, kosa ni atieko lokirok maleŋ. Fodi amedere gi tekirok cuka Anonwaŋ gim'omiyo Kristo Yesu olokan apere. 
PHP.3.13	Ato, wutmera, akipar nike adieri oyido atieko tundo kanyago; gimoro acel m'atimo, a weyo wiyan wowili gi gim'otieko kadho yucen, gi temo paka anyalo tundo bothi gima ni yuwiyan. 
PHP.3.14	Am'omiyo aringo m'adiyo cunyan, kareno acomere kodi gike, ŋey alimi kemba ma Were olwoŋan rigo, i polo malo i Kristo Yesu.
PHP.3.15	Wajoje ma wategino i cuny waripo bedo gi paro acel no. To k'ipoyo roman winigi paro m'opokere, Were bino menyo riwin gino maber. 
PHP.3.16	To kad'ameno, weyi wakidhi yumalo gi kite ma watieko luwo kiri konon.
PHP.3.18	Ato paka atieko waco riwin gime con dikweth, onyo pama adoko awaco gi pigi waŋan: Nitie ji mathoth ma kwo pajo loko jo jokwor gi musalaba pa Kristo. 
PHP.3.19	Jokidho rerok i mac makitho, rupiri Were pajo obedo awanya ma delkwoŋ gin, aka jopakere kodi gima wiy jo di kwoti gine ayin. Joketho paro pajo kwoŋ gigipiny ma piny ka kende. 
PHP.3.20	To wan, wabedo ji ma polo, aka wakuro dwoko pa Jaboth wok i polo, aka manago Rwoth Yesu Kristo. 
PHP.3.21	Go bino wiro delkwoŋ wan manyap ma tho me, to loko ma cale gi delkwoŋe won ma didwoŋ, kareno oro meni ma go nyalo kelo gine gigipiny je i dhum pere.
PHP.4.1	Am'omiyo, wutmera, amaro win swa, aka akeŋ win tektek. Ka wicungo ma wicwiny i Rwoth, merin paran, meno a kisangala paran.
PHP.4.2	Yudia kodi Sintike, mondo, akwayo win, tem win yerok paka nyimere i Rwoth. 
PHP.4.3	Aka in bende, jatic nyawotan ma genere, amito ikony mon me; kole jotieko tic matek kodan i nyayo Wac Manyen Maber, kanyacel gi Kelementi kodi jotic jowotan je, ma nyingi jo nitie i kitawo ma kwo.
PHP.4.4	Sangala win i Rwoth noknok; adoko awaco ni sangala win! 
PHP.4.5	Nyuthi win mwolo ri ji je. Rwoth bino mayot. 
PHP.4.6	Wikiri wirembi ri gimoro je, to i kisi gimoro waci win ri Were gima wiyenyo, munyo wikwayo aka wiywakere rigo gi foyo i cuny win. 
PHP.4.7	Aka siem pa Were ma kalo kama dhano oŋey'iye je, bino kuro paro mewin gi cuny win maber, i Kristo Yesu.
PHP.4.8	Macowe, wutmera, poŋ win i paro mewin gigipiny mabeyo m'ipako me: Gigipiny mar'adieri, ma didwoŋ, m'otire, m'olony, maber amara, kodi maŋon. 
PHP.4.9	Kethi win i tim gima wifonjere kosa winwaŋo bongan, ma wok i wac paran kodi i tim paran. Aka Were ma poko siem bino bedo gi win.
PHP.4.10	Anitie gi kisangala madwoŋ m'oasere i Rwoth, ni wilimo hongo ma nyutho paka wiparo kwoŋan. Adieri oyido wiparo kwoŋan, to oyido fodi wikilimo hongo ma nyutho ayino. 
PHP.4.11	Aka akiwaci ama ni rupiri nitie gim'ayenyo; kole atieko fonjere ŋiyo kodi gima an gine. 
PHP.4.12	Aŋeyo dwoŋ bedo m'acando gimoro, kodi dwoŋ bedo gi gigipiny m'ayenyo ma romo. Atieko fonjere nyaliŋliŋ ma diyo cunyan kamoro je, hongo moro je, kad'ayeŋ kosa an gi kec, kad'amore gi gigipiny kosa anitie gi manok. 
PHP.4.13	Anyalo timo gimoro je i Kristo ma miyan meni.
PHP.4.14	To obedo maber swa munyo wikonyan i teko paran. 
PHP.4.15	Aka win Jofilipi wiwegi wiŋeyo maber ni munyo aweyo Makedonia, i ndir m'acako fonj'iye win Wac Manyen Maber, win kende oyido a kitipa pa jom'oyeyo ma joriwere kodan i poko kodi jolo gimoro. 
PHP.4.17	K'obedo nike arango limo mic; to amito ni womedi win magowa i migowe kani mewin. 
PHP.4.18	Atieko limo cul je, kiri gi kalo; an gi gimoro je ma yenyo, paka Epafrodito otieko kelo ran mic mewin je. Gik piny me cale mic maŋwe kur, cowirok ma jolere aka sangala Were. 
PHP.4.19	Aka Were paran bino miyo win gimoro je ma wiyenyo, wok kwoŋ ŋaŋo pere gi dwoŋ pere i Kristo Yesu, 
PHP.4.20	Dwoŋ wobedi ri Were Baba cil gi cil. Ameno.
PHP.4.21	Mothi ran ji pa Were je ma jonitie i Kristo Yesu. Wutmera gi nyimera ma jonitie ka kodan jom'otho win. 
PHP.4.22	Ji pa Were je ma ka, tektek jopeco pa kere Kayisar, jom'otho win.
PHP.4.23	Weyi nema pa Rwodhiwan Yesu Kristo wobedi kodi wijoje.
COL.1.1	Balwa m'owok bongi Paulo, ma gi mito pa Were obedo jamoor pa Kristo Yesu, jokodi omin wan Timothe.
COL.1.2	Ri ji maleŋ ma Kolosia, ma jobedo wutmin wan ma jogenere i Kristo.
COL.1.2	Were Bawan womiy win nema gi siem.
COL.1.3	Noknok wafoyo Were, Ba Rwodhiwan Yesu Kristo, ka wakwayo riwin, 
COL.1.4	rupiri watieko winjo yeyo mewin i Kristo Yesu, kodi mar mewin ri ji pa Were je. 
COL.1.5	Yeyo kodi mar no owok i geno gim'okan riwin i polo ma witieko winjo kwoŋe i wac mar'adieri, aka Wac Manyen Maber. 
COL.1.6	Wac Manyen Maber me otieko bino riwin, aka nyay ka medere i piny je, paka onyay i dier win wok i ndelo ma wipen winj'iye kwoŋ nema pa Were to wiŋeyo adieri mere je. 
COL.1.7	Wifonjere gime bongi Epafra, jatic kodi wan ma wamaro swa, aka obedo jatic ma genere ri Kristo kamawan. 
COL.1.8	Go bende owaco riwan kwoŋ mar mewin ma Cuny omiyo win.
COL.1.9	Riameno, fodi wakikeŋ kwayo riwin, wok cuka wawinji kwoŋ win. Wakwayo Were wopoŋ win gi rieko ma ŋeyo gima go yenyo, gi rieko je kodi niaŋ ma Cuny miyo. 
COL.1.10	Wakwayo ameno ŋey kwo mewin wobedi paka Rwoth mito, to witimo gima sangala go hongo je. Kwo mewin bino nyak kiti tic mabeyo je, aka wibino medere gi ŋeyo Were. 
COL.1.11	Weyi Were woloki win jom'otegino gi meni ma wok i dwoŋ pere m'oasere, ŋey winyal ciro gimoro je gi diyo cuny kodi kisangala. 
COL.1.12	Aka foy win Bawan, m'omiyo winyalo limo ye gima Were okano ri ji pere i lero. 
COL.1.13	Kole go otieko botho wan kwoŋ meni ma mudho to kelo wan i Ker pa Wode ma migos m'omaro, 
COL.1.14	ma walimo both i go, t'icwako reco mawan.
COL.1.15	Kristo obedo cal pa Were ma kinenere. Go obedo Wode makayo, aka loyo gimoro je m'ocwey gi dwoŋ. 
COL.1.16	Kole luwo kwoŋ go Were ocweyo gimoro je i polo kodi i piny gi gigipiny ma nenere kodi ma kinenere, kada kom ma dhum, kosa meni, kosa jodhum, kosa rwodhe. Were ocweyo gimoro je luwo kwoŋ go kendo rigo. 
COL.1.17	Go obedo mafodi gigipiny je, aka cungo kwoŋ go gigipiny je jonitie i kabedo pajo. 
COL.1.18	Go a jatel pa delkwoŋe, m'obedo kitipa pa jom'oyeyo je, go a cakirok, okayo m'open cerino kwoŋ jom'otho, ŋey go wolimi kabedo marapena i gigipiny je. 
COL.1.19	Kole Were won ama omito ni go wobedi gi kwo pa Were gipi. 
COL.1.20	Am'omiyo, kwoŋ Wode, Were otieko dwoko cwec je bonge, manitie i polo kodi i piny je, munyo kelo siem gi remo pa Wode m'ocwer wi musalaba.
COL.1.21	Aka yado onwaŋo winitie bor gi Were, kareno wibedo jokwor pere i paro mewin kodi i gigipiny mareco m'oyido witimo. 
COL.1.22	To pama, kwoŋ tho ma delkwoŋ Wode, Were onyo odwoko win i tiyirok gine, ŋey go wokel win ruwaŋe, ma wileŋ ma bu raco. 
COL.1.23	Ato wiripo medirok gi yeyo mewin, ma wiridhere aka wicwiny, ma wikiyengere i geno ma wilimo munyo wiwinjo Wac Manyen Maber. Me a wac ma wiwinjo aka otiek fonjo dhano je i piny, ma an Paulo, alokere jatic mere.
COL.1.24	Pama onyo asangala gi candirok paran riwin, aka candirok paran i del konyan gi cowo gima fodi odoŋ i candirok pa Kristo ri delkwoŋe, m'obedo kitipa pa jom'oyeyo. 
COL.1.25	Olokan jatic ri kitipa no munyo Were omiyan tic ma kelo riwin Wac pere gibe. 
COL.1.26	Me nyaliŋliŋ ma go onwaŋo fodi opano ri dhano je i hongo je m'okadho, t'onyo pama owodho kamaler ri ji pere maleŋ. 
COL.1.27	Kole Were oyiko wodho nyaliŋliŋ pere ri Jopath, jowoŋey ŋaŋo madwoŋ manitie i iye, aka manago Kristo manitie i win, ma miyo wigeno limo dwoŋ pa Were. 
COL.1.28	Am'omiyo wafonjo ji je kwoŋ Kristo, ka wanyutho jo royo ma gwokirok gi rieko ma nger je, ŋey wakel dhano je ruwaŋ Were m'otieko tegino i Kristo. 
COL.1.29	Am'omiyo atiyo tektek munyo aoro meni m'oasere ma Kristo poko, ma tiyo i an.
COL.2.1	Amito wiŋey paka atiyo matek riwin, kodi ri ji ma Lawodisia, kodi ri ji je mafodi jok'onenan. 
COL.2.2	Atimo ameno ŋey miseni wopoŋ i cuny jo aka ŋey jowobedi kanyacel i mar to jolimo silwany ma niaŋ wac kicutho. Meno aka jobino ŋeyo nyaliŋliŋ pa Were, m'obedo Kristo won gipi. 
COL.2.3	I go, okan'iye rieko mathoth kodi niaŋ kwoŋ wac.
COL.2.4	Awaco riwin ameno ŋey wikiri wiyey moro womiŋi win gi wac mathoth ma twodo, kada cale pa ber. 
COL.2.5	Kole kad'angoye i del, je fodi anitie gi win i cuny, aka asangala ka aneno miseni mewin kodi yeyo ma wiridho i Kristo.
COL.2.6	Paka witieko jolo Kristo Yesu paka Rwoth, doŋ win i go i kwo mewin. 
COL.2.7	Pidhi win tiendi win i go, aka go wobedi misingi ma kwo mewin. Ridhi win yeyo mewin paka ofonji win, munyo hongo je wifoyo Were.
COL.2.8	Am'omiyo, neni win ni moro wokiri wokethi win i bwo pajo gi piem kodi twodo masisiri, gi thenethene ma kula manyanono, gi wac kwoŋ cuny ma jodhumo i polo gi piny, aka kiwoki bongi Kristo. 
COL.2.9	Kole kwo pa Were gipi nitie kwoŋ Kristo, i kwo manyadel; 
COL.2.10	aka wilimo kwo m'opoŋ i riwirok gi go. Go a jadhum ma telo jodhum je kodi meni je.
COL.2.11	Kole bende withumere i riwirok gi Kristo, to thumirok me k'obedo ma ji ama jotimo, to thumirok manyacuny, m'obedo eye woko i meni pa del ma gimarac, gi donjo i thumirok pa Kristo. 
COL.2.12	Kole munyo wilimo batisimo, meno kareno oyiki win gi Kristo, aka bende wicerino gi go ro yeyo mewin i meni pa Were ma tic, m'ocerino go kwoŋ jom'otho. 
COL.2.13	Kad'obedo ni con oyido witho i cuny win ro reco mewin, odoko rupiri oyido wibedo Jopath, ma jokithumere, to Were ocwako riwin reco mewin je, munyo omiyo wan kwo kanyacel gi Kristo. 
COL.2.14	Were oreyo woko gim'onwaŋo ondiki kwoŋ wan marac, gi cik mere m'oyido yenyo kwoŋ wan gigipiny kweth, to kwanyo woko kicutho munyo oguro gino kwoŋ musalaba. 
COL.2.15	Aka Kristo omayo woko jodhum gi rwodhe ma cuny meni, to loko jo ginyero pa ji munyo tero jo paka jom'omak i lweny.
COL.2.17	Gigipiny no je obedo nyaka tipo pa gigipiny m'oyido labino; to gim'obedo mar'adieri won nwaŋere i Kristo. 
COL.2.18	Wikiri wiyeyi moro womayi win kemba mewin munyo ŋoyo ni loyo win gi dwoŋ ro lek ma go nwaŋo, kareno nyutho bwonirok ma rendirok aka lamo jomalaika. Dhano ma pameno pakirok ama opoŋ kwoŋe, aka paro pere obedo ma nyadhano. 
COL.2.19	Go otieko weyo cwirok kwoŋ Kristo, m'obedo jatel mawan, ma kwoŋ go ama del pere gipi, ma fuce oriwo kanyacel to makere, nwaŋ'iye meni madongo paka Were mito ni wodongi.
COL.2.21	“Wikiri wimaki gime, wikiri wibili ginica, wikiri wigeyi meca?” 
COL.2.22	Kole gigipiny me je bedo gim'ongoye kony tekin or jo. Jobedo nyaka cik ma dhano am'otimo aka ofonjo. 
COL.2.23	Ato kiti cik no nenere pa girieko i lamo jomalaika m'otiek cuko gine jo, kodi bwonirok ma rendirok, gi cando delkwoŋ gin; to iy'adieri jongoye kodi kony i dhumo awanya ma del.
COL.3.2	Kethi win paro mewin kwoŋ gigipiny man malo, makiweno kwoŋ ma piny ka. 
COL.3.3	Ato witieko tho, aka kwo mewin onyo opan g'apa Kristo i Were. 
COL.3.4	Aka ka kwo mewin, m'obedo Kristo onenere kamaler, aka nyaka wibende wibino nenere gine kanyacel i dwoŋ pere.
COL.3.5	Am'omiyo, wiripo neko woko awanya ma delkwoŋ win paka cot, kidakana, timo giwickwot, awanya mareco, gi woro (m'obedo lamo cal makicar). 
COL.3.6	Kole ro gigipiny me keme pa Were bino podho kwoŋ joma jokiwinji go. 
COL.3.7	Onwaŋo yado wiwotho i kwo ma pameno, munyo awanya no am'oyido dhumo kwo mewin.
COL.3.8	To pama wiripo bolo woko kiti gigipiny ma cal meno: Nge, keme, awaca nyingi, nyeko nyingi jo, yet kodi luwo makoc. 
COL.3.9	Wikiri wiwondere i dier win, rupiri oyido witieko lunyo woko kwo macon gi kula mere, 
COL.3.10	aka onyo wiruko kwo manyen, ma Were, jacwec mere, hongo je loko manyen i cal pere won, ŋey wokel win i ŋeyo go maber odoco. 
COL.3.11	Gima wok'iye, ongoye Japath kosa Jayuda, ŋat'othumere kosa ŋata k'othumere, ŋata k'ofonjere, jonono moro, joma ni cen, ŋecin, kosa ji man siem; to Kristo a gimadwoŋ, aka nitie i ji je!
COL.3.13	Diy win cuny win gi wadi win, aka cwakere win ka moro kwoŋ win nitie gi kiŋunyaŋunya gi nyawote. Wiripo cwakere paka Rwoth bende otieko cwako win. 
COL.3.14	[Aka maloyo meno je, kethi win mar, ma riwo gigipiny je kanyacel i riwirok m'ocowere. 
COL.3.15	Weyi siem pa Kristo, ma olwoŋ'iye win paka adec ma del acel wodhum cuny win; Aka bedi win gi foyo Were]. 
COL.3.16	Weyi mikwenda pa Kristo gi ŋaŋo mere je, wobedi i cuny win, munyo wifonjo aka wimedo jowoti win meni gi rieko je, kareno wiwero wer Zabuli, kodi wer ma cuny ka wifoyo Were i cuny win. 
COL.3.17	Gimoro je ma witimo kosa wiwaco, ripo witim i nyingi Rwoth Yesu, munyo wifoyo Were Baba kwoŋ go.
COL.3.21	Jonywol, wikiri wimiy nyithindho mewin nge, rupiri cuny jo nyalo ŋedhere.
COL.3.23	Gimoro je ma witimo, tim win gi cuny win acel, pa witiyo ri Rwoth, makiweno ri dhano. 
COL.3.24	Poyi win nike wibino limo kemba ma Rwoth okano riwin. Kole Kristo a Jadwoŋ ma witiyo rigo. 
COL.3.25	Aka jatim reco je ibino culo go tim pere mareco no, rupiri Were tero dhano je marom.
COL.4.2	Bedi win jokinen i kwayo, munyo winitie milengela ka wikwayo gi foyo Were. 
COL.4.3	Aka kway win bende riwan ni Were woyawi riwan royo ma fonjo mikwenda pere, ŋey watiti nyaliŋliŋ pa Kristo. Kole meno am'omiyo pama anitie i twec. 
COL.4.4	Riameno kway win nike anyal luwo munyo aketho gigipiny i lero paka ripo atimi.
COL.4.6	Kiliesa mewin ripo ndir je bedo maŋon ma ywayo cuny jo pa kado cumbi, aka wiripo ŋeyo kite ma dwoko dhano je maber.
COL.4.8	Aoro go bongi win wonyali waco riwin paka wanitie, gi dwoko cuny win. 
COL.4.9	Go labino kodi Onesimo, omin wan ma genere ma wamaro, m'obedo acel kwoŋ win. Jobino waco riwin gimoro je ma timere ka.
COL.4.11	Yesu m'ilwoŋo ni Yusito, bende dhiro riwin moth. Jadek me kende a Joyuda ma joyeyo kwoŋ Kristo, ma jotiyo kodan ri Ker pa Were, aka jotieko konyan swa.
COL.4.13	Awon anyalo ridho riwin ni go tiyo riwin matek kodi ri ji ma Lawodisia kodi Hirapoli. 
COL.4.14	Luka, jamilerwa ma wamaro, kodi Dema jodhiro riwin moth pajo.
COL.4.15	Dhiri win moth mawan ri wutmin wan ma Lawodisia kodi ri dhakodwoŋ Nimfa gi kweth pa jokristo ma cokere i ot pere. 
COL.4.16	K'otiek kisoma riwin balwa me, neni win nike osoma balwa no i kitipa pa jokristo ma Lawodisia bende. Aka wibende soma win balwa ma Jolawodisia jobino dhiro riwin. 
COL.4.17	Aka waci win ri Arikipo ni, “Neni ni icowo tic m'omiyin i tic pa Rwoth.”
COL.4.18	An, Paulo, andiko riwin moth me gi cingan won; aka wiy win wokiri wowili gi lijegere m'otweyan me!
COL.4.18	Weyi nema pa Were wobedi kodi win.
1TH.1.1	Nema gi siem wobedi gi win.
1TH.1.2	Noknok wafoyo Were riwin, aka ndir je watuco win i kwayo mawan. 
1TH.1.3	Kole wapoyo ruwaŋ Were mawan kodi Bawan paka wiketho yeyo mewin i tim, paka mar mewin omiyo witiyo matek, gi paka geno mewin i Rwodhiwan Yesu Kristo ocwiny. 
1TH.1.4	Waŋeyo, wutmin wan, nike Were omaro win aka oyero win ni wibedi apere won. 
1TH.1.5	Kole Wac Manyen Maber ma wakelo riwin, k'obino nyaka i wac kende, to obino i meni kodi i Cuny Maleŋ, gi ridho kicutho kwoŋ adieri mere. Wiŋeyo paka kwo mawan obedo munyo oyido wanigi win kenyo; aka obedo ri bero mewin won. 
1TH.1.6	Wilokere joma luwo wan kodi Rwoth; aka kada wicandere tektek, wijolo mikwenda gi kisangala ma wok bongi Cuny Maleŋ. 
1TH.1.7	Riameno witieko lokirok ranen ri jom'oyeyo je i Makedonia kodi i Akaya. 
1TH.1.8	Kole mikwenda ma mako kwoŋ Rwoth m'owok bongi win k'otundo ri Makedonia kodi Akaya kende, to wac kwoŋ yeyo mewin i Were olak i iye je. Am'omiyo, ongoye gima di wawaci kendo. 
1TH.1.9	Kole joma koro je jowaco paka wijolo wan munyo waliewo win, gi paka wiweyo lamo cal makicar to wigik bongi Were, tiyo ri Were mar'adieri odoko makwo, 
1TH.1.10	gi kuro Wode wobin wok i polo, m'obedo Yesu, ma Were ocerino go kwoŋ jom'otho, aka ama botho wan kwoŋ keme pa Were ma labino.
1TH.2.1	Kole wiwegi wiŋeyo, wutmere, nike wendo mawan riwin k'otho nono. 
1TH.2.2	Wiŋeyo paka oyido otiek timo wan marac gi yeto wan i Filipi mafodi wakibino Thesalonika. Kad'ameno Were mawan omiyo wan miseni ma tito riwin Wac Manyen Maber ma wok bonge, kada piem obedo madit. 
1TH.2.3	Kole wac ma wakelo ma tiŋo win malo k'ocungo kwoŋ komo kosa atoŋa marac, odoko bende wakitemo wondo moro. 
1TH.2.4	Kucel, ndir je waluwo paka Were yenyo watim, kwoŋbedo go ofoyo wan aka oketho Wac Manyen Maber i cingi wan. Wakitem kisangala ji, to wamito kisangala Were ayino, ma temo atoŋa ma cuny wan. 
1TH.2.5	Kole wiŋeyo maber ni wakibino bongi win gi luwo ma dwoŋo win, kosa gi wac ma umo woro; aka Were obedo jakony mawan i gime! 
1TH.2.6	Wakitemo rango pak bongi nyatoro, kada bongi win kosa bongi joman, 
1TH.2.7	kada bedi nitie gim'oyido di wayenyo kwoŋ win g'arom paka jomoor pa Kristo. To wabedo moth munyo wanitie gi win, pa dhako ma kuro nyithindho pere maber swa. 
1TH.2.8	Ro mar ma wamaro gine win am'omiyo wabedo gi kisangala ma poko ye gi win, ki nyaka Wac Manyen Maber ma wok bongi Were kende, to kiri kwo mawan won, rupiri onwaŋo wibedo riwan ji ma welo swa! 
1TH.2.9	Adieri jowoti wan, wipoyo paka watiyo aka wafamba! Watiyo wor g'odieceŋ ŋey wakiri wabedi gima pek riwin munyo wafoyo Wac Manyen Maber ma wok bongi Were.
1TH.2.10	Wibedo jokony mawan, paka Were bende, ni kite ma wanyutho win ma wiyeyo Kristo oyido olony aka otire m'ongoye komo. 
1TH.2.11	Wiŋeyo nike watero dhano je kwoŋ win paka ba nyathi tero nyithindho pere. 
1TH.2.12	Waruma win gi miyo win miseni, wadiyo cuny win, aka wakwayo win nike kwo mewin wobedi ma sangala Were, ma lwoŋo win donjo i Ker kodi i dwoŋ pere.
1TH.2.13	Aka ro wac me bende, ndelo je waketho Were walwa. Munyo wakelo riwin mikwenda pa Were, wiwinjo aka wijolo, ki paka mikwenda pa dhano to mikwenda pa Were, m'obedo ameno adieri. Aka kole Were tiyo maber i dier win jom'oyeyo. 
1TH.2.14	Wutmere, wibedo paka kitipin pa jom'oyeyo i Kristo ma Yuda je, rupiri wibende wicandere i lweny m'owok bongi ji mewin wegi, paka jo bende jocandere kwoŋ Joyuda wadi jo, 
1TH.2.15	ma joneko Rwoth Yesu kodi jotuci wac pajo wegi, aka jolwenyo gi wan. Jokisangala Were be! Jolwenyo gi ji je! 
1TH.2.16	Jotemo kiri juko wan fonjo Jopath mikwenda ma d'okelo rijo both. Me a reco m'opoŋ ma gike ma jotimo. Aka onyo pama keme pa Were ojok otundo rijo.
1TH.2.17	To wan, jowotan, munyo oloki wan pa nyithindho kic, t'ipoko wan gi win hongo macek i del, to ki i cuny, wakeŋ win swa aka onwaŋo wayenyo gi maro mathoth neno win kendo! 
1TH.2.18	Aka onwaŋo wayenyo dwoko bongi win. Iy'adieri an Paulo, atemo kiri dwoko dikweth, to Sitan cego riwan royo. 
1TH.2.19	Aka onyo geno mawan, kisangala mawan, kodi atoŋa mawan ma yumirok obedi aŋo ruwaŋ Rwodhiwan Yesu ka go odwoko? 
1TH.2.20	Adieri wiŋati wikibedo pakirok mawan kodi kisangala mawan?
1TH.3.2	kareno waoro Timothe, omin wan ma tiyo kodi wan ri Were i fonjo Wac Manyen Maber kwoŋ Kristo. Waoro go bongi win womiy win miseni gi konyo yeyo mewin, 
1TH.3.3	aka moro kwoŋ win wokiri wogiki cen ro lweny me. Wiwegi wiŋeyo nike kiti lweny no obedo gima waripo luw'iye. 
1TH.3.4	Kole munyo fodi wanitie gi win wawaco riwin ma ndir fodi k'otundo nike ibino lwenyo gi wan, aka paka wiŋeyo maber, meno a gim'otimere won. 
1TH.3.5	Meno am'omiyo, munyo akinyalo ciro kendo, adhiro Timothe bino ŋeyo gima tho kwoŋ yeyo mewin. Oyido alworo ni ipoyo jakeli karatem otieko temo win, aka tic mawan onyo otho nono!
1TH.3.7	Am'omiyo, wutmere, i teko mawan je kodi i candirok, walimo miseni kwoŋ win ro winjo kwoŋ yeyo mewin. 
1TH.3.8	Kole pama kere onyo wakwo ka wicungo matek i Rwoth. 
1TH.3.9	Kosa onyo wanyalo foyo Were riwin nedi ro kisangala ma wanigine ruwaŋ Were mawan ro win. 
1TH.3.10	Wor g'odieceŋ wakwayo go gi cuny wan je ni woyeyi wanen win aka wanyal poŋo gima yenyere i yeyo mewin.
1TH.3.11	Onyo weyi Were mawan kendo Bawan won, kodi Rwodhiwan Yesu, jowoyiki riwan royo ma bino bongi win! 
1TH.3.12	Weyi Rwoth womiy marok, i dier wiwegi kodi ri ji je, womedere gi dongo to lokere madwoŋ paka bende wamaro win. 
1TH.3.13	Ameno go wonyali medo win meni i cuny win i leŋo, ŋey wibedi ma bu raco ruwaŋ Were mawan kendo Bawan, ceŋ ma Rwodhiwan Yesu odwok'iye gi ji maleŋ pere je.
1TH.4.1	Macowe, wutmere, paka witieko fonjere bongi wan kiti kwo ma wiripo bedo gine aka nyaka wisangala Were, onyo wakwayo win, kendo waruma win i nyingi Rwoth Yesu, medere ameda win gi timo ameno. 
1TH.4.2	Kole wiŋeyo or ma wamiyo win, gi meni pa Rwoth Yesu. 
1TH.4.3	Me a gima Were mito riwin. Ni wibedi maleŋ aka wiwey kicutho kwo ma kidakana. 
1TH.4.4	Kisi jacwo je kwoŋ win ripo ŋeyo royo ma bedo gi cege i leŋo gi dwoŋ, 
1TH.4.5	makiweno g'awanya ma timo giwickwot pa jokafir ma jokuya Were. 
1TH.4.6	Aka i wac me, wongoye nyatoro ma wotim ri nyawote raco, kosa ma woor kwo pere kicar. Kole watieko waco riwin gime con, munyo wanyutho win gima wikure kwoŋe, nike Were bino cando joma timo kite reco no. 
1TH.4.7	Were k'olwoŋo wan bedo i kwo ma kidakana, to ma leŋo. 
1TH.4.8	Am'omiyo, ŋata kwero fonji me kikwer wac pa dhano, to kwero Were won, ma miyo win Cuny Maleŋ pere.
1TH.4.9	Ki yenyere ndiko riwin kwoŋ marok ma wiripo bedo gine ri jowot win ma bende joyeyo. Kole wiwegi Were otieko fonjo win paka wiripo marok. 
1TH.4.10	Aka adieri wimaro jom'oyeyo ma Makedonia gipi. To wakwayo win, wutmere, ni medi win ameda timo ameno. 
1TH.4.11	Bedi win gi maro ma bedo ma wikudere, kareno wiparo kwoŋ tic mewin kende, aka witiy ri gima nyalo kuro kwo mewin, paka watieko waco riwin wok con. 
1TH.4.12	Meno aka wibino bedo gi kwo m'otire ruwaŋ joma fodi ni woko, ŋey wikiri wibedi ma wicando gimoro.
1TH.4.13	Wutmera, amito wiŋeyi odoco kwoŋ jom'otho, aka nyaka wik'okumi pa joma jongoye gi geno. 
1TH.4.14	Ato paka wayeyo ni Yesu otho aka ocerino kendo, meno wayeyo ni Were bende bino dwoko joma jotieko nindo i Yesu kanyacel gine.
1TH.4.16	Derino ma wodho or bino bedo, to dwondi malaika madwoŋ winjere, kodi dwondi gwara pa Were, aka Rwoth won bino loro piny wok i polo! Jom'otho munyo joyeyo Kristo jobino telo cerino; 
1TH.4.17	aka ŋey ibino coko wan ma wakwo i hongo no, kanyacel gi jo i pondeponde kidho romo gi Rwoth i hongo malo. Ameno wabino bedo gi Rwoth ndir je. 
1TH.4.18	Am'omiyo, kwey win cuny jowoti win gi wac me.
1TH.5.1	Ki yenyere ndiko riwin, wutmere, kwoŋ hongo kodi kare ma gigipiny me latimer'iye. 
1TH.5.2	Kole wiwegi wiŋeyo maber nike Ndelo pa Rwoth labino paka jakwo ma bino wor. 
1TH.5.3	Munyo ji jowaco ni, “Siem nitie aka gimoro je oliŋ.” Gikenyo abwap to rerok tundo rijo. Bino cale gi litho ma dhako winjo munyo cegin nywol, aka jok'obudhere be! 
1TH.5.4	To win, wutmera, wikinitie i mudho, ma Ndelo no nyalo coro win pa jakwo. 
1TH.5.5	Wijoje wibedo nyithindho ma lero, aka wikwo odieceŋ; wakikwo wor kosa i mudho. 
1TH.5.6	Am'omiyo, wakiripi bedo ma wanindo, paka joman; waripo bedo waŋ wan odoko milengela, 
1TH.5.7	rupiri ji jonindo wor, aka jomedho jomer wor. 
1TH.5.8	To wan wakwo odieceŋ, aka waripo bedo milengela. Weyi waruki i kor wan yeyo kodi mar paka gilweny, gi geno kwoŋ both paka junga ma lweny. 
1TH.5.9	Were k'oyeyo ni keme pere wogey wan, to ni walimi both luwo kwoŋ Rwodhiwan Yesu Kristo, 
1TH.5.10	m'otho riwan ŋey kada wakwo kosa watho, je fodi wabino kwo gine. 
1TH.5.11	Ro wac me, kwey win cuny jowot win, aka konyere win paka eno witimo.
1TH.5.12	Wakwayo win, wutmera, ni wimiy joma jotiyo i dier win dwoŋ, joma Rwoth oyero ma telo win gi fonjo win. 
1TH.5.13	Ter win jo gi dwoŋ m'oasere kodi mar, ro tic ma jotimo riwin. Bedi win i siem gi jowoti win.
1TH.5.14	Jowoti wan ma wamaro, waruma win ni, gwok win joma bed'abeda m'ongoye tic; miy win joma lworlwor miseni; kony win joma nyap; aka bedi win moth gi kisi dhano. 
1TH.5.15	Neni win ni nyatoro wokiri woculi reco gi reco, to hongo je atoŋa mewin wobedi ma timo bero ri jowoti win kodi ri ji man je.
1TH.5.16	Bedi win gi kisangala noknok, 
1TH.5.17	kway win hongo je ma wikikeŋ, 
1TH.5.18	foy win Were i gimoro je ma timere; kole meno a mito pa Were riwin i Kristo Yesu.
1TH.5.19	Wikiri wigeŋi Cuny Maleŋ tic. 
1TH.5.20	Wikiri wicay mikwenda ma wok i dhok jotuci wac pere, 
1TH.5.21	to kaŋasa win gimoro je wiŋey adieri mere; cwire win kwoŋ gimaber, 
1TH.5.22	aka weyi win timo kiti reco je.
1TH.5.23	Weyi Were ma japok siem wolonyi win kicutho; kendo wokur cuny win, paro mewin, gi delkwoŋ win, ma bu raco moro je, i ndir ma bino pa Rwodhiwan Yesu Kristo. 
1TH.5.24	Ŋata lwoŋo win genere, aka go bino timo ameno.
1TH.5.25	Jowoti wan ma wamaro, kway win riwan bende.
1TH.5.26	Mothi win jom'oyeyo jowot wan je gi podho akor i leŋo.
1TH.5.27	Aruma win gi meni pa Rwoth, kisoma balwa me ri jom'oyeyo je.
1TH.5.28	Nema pa Rwodhiwan Yesu Kristo wobedi gi wijoje. Ameno.
2TH.1.1	Ri kitipa pa jom'oyeyo ma Thesalonika ma jobedo apa Were Bawan kodi Rwoth Yesu Kristo.
2TH.1.2	Weyi Were Bawan kodi Rwoth Yesu Kristo jowomiy win nema gi siem.
2TH.1.3	Waripo foyo Were riwin hongo je, wutmin wan! Obedo riwan gim'otire timo ameno, rupiri yeyo mewin medo dongo swa aka mar ma kisi dhano kwoŋ win nitie gine ri nyawote onyo medere. 
2TH.1.4	Am'omiyo, wawegi wayumere gi win i dier kitipa pa jom'oyeyo Were. Wayumere gi kite ma wimedere gine ciro teko gi bedo kodi yeyo, i lweny je kodi i candirok ma win'iye.
2TH.1.5	Me a gima nyutho ni thumo banja pa Were otire, aka gima wok'iye, ibino kwano win paka joma ripo gi Ker pa Were, ma wicandere rigo. 
2TH.1.6	Kole bedo gim'otire ka Were okelo candirok ri joma miyo wicandere, 
2TH.1.7	aka bino kelo ywomirok riwin ma pama wicandere, kodi riwan bende. Gino latimere ameno munyo Rwoth Yesu onenere wok i polo gi jomalaika pere ma jomeni, 
2TH.1.8	gi mac maliel, ma miyo joma kuya Were kodi joma kiwinji Wac Manyen Maber mapa Rwoth Yesu gir'acula. 
2TH.1.9	Jobino limo gir'acula ma rerok woko cil gi cil munyo okwany jo woko ruwaŋ Rwoth kodi meni pere ma didwoŋ, 
2TH.1.10	munyo go bino Ndelo no limo dwoŋ wok bongi ji pere maleŋ je, kodi nwaŋo wor bongi jom'oyeyo je. Wibende wibino bedo i dier jo, rupiri witieko yeyo mikwenda ma wakelo riwin.
2TH.1.11	Me am'omiyo wakwayo riwin noknok, ni Were mawan wokonyi win winyal ripo gi kwo m'olwoŋ'iye win. Aka gi meni pere, woyeŋi cuny win iy'atoŋa maber ma winigine, kodi tic ma witimo wok kwoŋ yeyo. 
2TH.1.12	Meno aka nyingi Rwodhiwan Yesu bino limo dwoŋ bongi win, aka win bende bonge, gi nema pa Were mawan kodi Rwoth Yesu Kristo.
2TH.2.2	wikiri wikwaki bedo gi kiganagana i paro mewin, kosa limo bwok ro wac pa joma ŋoyo ni Ndelo pa Rwoth otieko tundo. Ato moro nyalo bino pa jatuci wac, kosa jafonji, kosa ma waco ni wandiko gino i balwa. 
2TH.2.3	Wikiri wiyeyi nyatoro womiŋi win i royo moro je, rupiri Ndelo no k'otundi cuka gwenyirok obedi, to Jal ma kilwor cik nenere. 
2TH.2.4	Go bino piemo gi gimoro je ma ji jolamo kosa jotero paka were, to won tiŋere malo to jengere i Ot pa Were munyo ŋoyo ni go a Were!
2TH.2.5	Wikipoy ni atuco riwin gime je munyo fodi oyido anitie gi win? 
2TH.2.6	Aka wiŋeyo gima fodi geŋo bino pa jalo, ŋey wonenere ka hongo pere m'otire otundo. 
2TH.2.7	Kole meni manyaliŋliŋ ma miyo ji kwero lworo cik otieko cako tic; to ŋata geŋo gino bino timo ameno cuka okwany woko go i royo. 
2TH.2.8	Gikenyo nyaka Jal ma kilwor cik bino nenere, ma Rwoth Yesu bino neko woko gi luya ma dhoke, to reyo go woko gi menyirok madwoŋ pere munyo dwoko. 
2TH.2.9	Jal ma kilwor cik no labino gi meni pa Sitan to timo ranyuth kodi gidhier ma twodo, 
2TH.2.10	kodi reco madit ma wondo joma jobino rere woko, rupiri jokwero maro adieri ma d'omiyo jo both. 
2TH.2.11	Ro wac me Were ladhiro rijo twodo madwoŋ ŋey jowoyey gima k'otire, 
2TH.2.12	aka wothum banja loyo ji ma jok'oyeyo adieri ma josangala kodi gimarac ayin.
2TH.2.13	Waripo foyo Were riwin hongo je, wutmera ma Rwoth omaro, rupiri Were oyero win wok i cakirok ni wilimi both gi meni pa Cuny Maleŋ ma lonyo win, ro yeyo adieri mewin. 
2TH.2.14	Were olwoŋo win i yeyo me munyo oro Wac Manyen Maber ma wafoyo win, ni wilimi adec m'opok riwin kwoŋ dwoŋ pa Rwodhiwan Yesu Kristo. 
2TH.2.15	Am'omiyo, wutmera, cungi win matek aka cwire win kwoŋ adieri ma wafoyo win adhok kodi i balwa mawan.
2TH.2.16	Weyi Rwodhiwan Yesu Kristo won gipi, kodi Were Bawan, m'omaro wan aka i nema pere omiyo wan miseni makirum kodi geno maber, 
2TH.2.17	wopoŋ cuny win miseni to miyo win meni ma timo gi waco gimoro je maber.
2TH.3.1	Macowe, wutmera, kway win riwan, ni mikwenda pa Rwoth womedere nyay mayot to limo dwoŋ, paka obedo i dier win. 
2TH.3.2	Kway win bende ni Were wobothi wan kwoŋ joreco, rupiri k'obedo ni dhano je nigi yeyo.
2TH.3.3	To Were genere, aka go bino miyo win meni to kuro win maber kwoŋ Ŋatarac. 
2TH.3.4	Wanitie gi geno kwoŋ win i Rwoth ni witimo gima waoro win, aka wibino medere gi timo ameno.
2TH.3.5	Weyi Rwoth womiy wibedi gi mar pa Were i cuny win kodi ciro teko paka Kristo ociro.
2TH.3.6	I nyingi Rwoth Yesu Kristo waoro win, wutmere; eye win kwoŋ jom'oyeyo je ma jotimo nyapo, ma jokimaki fonji ma wamiyo win. 
2TH.3.7	Kole wiwegi wiŋeyo maber ni wiripo luwo kwo ma wanyutho win. Wakibedo manyap munyo wanitie gi win, 
2TH.3.8	aka wakicamo cemo pa nyatoro ma wakiculo. Kucel, watiyo aka waol wor g'odieceŋ ŋey wakiri wakel peko ri nyatoro kwoŋ win. 
2TH.3.9	Watimo ama ki rupiri wakiripi yenyo kwoŋ win kony; to watimo ameno ma miyo win ranen aluwa. 
2TH.3.10	Ato munyo wanitie gi win wamiyo win cik ni, “Ŋata kimiti tic wokiri wocemi.”
2TH.3.11	Wawaco ama rupiri wawinjo nike nitie jomoro i dier win ma jonyap, ma jokitim gimoro je kwanyo woko riwirok i tic pa wadi gin ayino. 
2TH.3.12	I nyingi Rwoth Yesu Kristo waoro, odoko wakwayo ji ma pameno jowoyiki kiti gin, aka jowocaki tic, ŋey jowolimi gima konyo kwo pajo wegi.
2TH.3.13	Aka riwin, jowot wan, wikiri wiol gi timo gim'otire. 
2TH.3.14	Ka nyatoro nikenyo ma k'owinji mikwenda ma wadhiro riwin i balwa me, kaŋasa win go maber, aka wikiri witiyere gine, ŋey wiye wokwoti. 
2TH.3.15	To wikiri witer go paka jakwor, kucel fonji win go paka omin win.
2TH.3.16	Weyi Rwoth won, ma poko siem, womiy win siem hongo je kodi i royo je. Rwoth wobedi kodi dhano je kwoŋ win.
2TH.3.17	An Paulo, andiko moth me gi cingan won, aka meno a ranyuth m'aketho i balwin paran je. Me apaka andiko.
2TH.3.18	Weyi nema pa Rwodhiwan Yesu Kristo wobedi gi wijoje.
1TI.1.1	Balwa m'owok bongi Paulo, jamoor pa Kristo Yesu ro or pa Were ma Jaboth mawan kodi Kristo Yesu m'obedo geno mawan.
1TI.1.2	Weyi Were Bawan kodi Kristo Yesu Rwodhiwan womiy win nema, wor gi siem.
1TI.1.3	Ayenyo ni ibedi Efeso paka aorin munyo oyido anitie i woth paran acomo yu Makedonia. Juki joma kelo kenyo fonji ma twodo jowowey. 
1TI.1.4	Wac rijo jowowey kigana ma kiniaŋere kodi bol m'oruwo ma nyingi kwarere pajo, rupiri gino kelo piem kendekende, jokikony can pa Were, ma ŋeyere i yeyo. 
1TI.1.5	Atoŋa ma or me obedo mar, aka wok i cuny m'olony, kodi i paro m'otire, kodi i yeyo mar'adieri. 
1TI.1.6	Jomogo joloko ŋey gin ri gigipiny me to jorwenyo royo pajo i piem ma miŋo. 
1TI.1.7	Jorodo bedo jofonji ma cik pa Were, to jokuya kiri dwoŋ wac pajo wegi, kosa gigipiny ma joluwo kwoŋe gi miseni.
1TI.1.8	Waŋeyo ni Cik ber k'oor i royo m'otire. 
1TI.1.9	Aka waŋeyo, nike cik k'otimi ri ji mabeyo, to ri joma turo cik kodi jowictek, ri joma kilwor Were kodi joreco, ri joma kileŋ kodi joma kidew kwoŋ Were, ri joma neko bacere pajo kodi megi jo, ri joma neko jowoti gin. 
1TI.1.10	Ri jokidakana, ri jom'okom i timo giwickwot, ri joma tana ji, kodi jotwodo, gi joma wodho kony ma twodo, kosa joma timo gimoro je m'opokere kodi fonji m'otire 
1TI.1.11	ma cungo kwoŋ Wac Manyen Maber ma didwoŋ, ma Were ma ripo g'apaka oketho i cingan.
1TI.1.12	Afoyo Kristo Yesu Rwodhiwan, m'omiyan meni ma tic me, rupiri go oteran paka ŋata genere to kethan tiyo rigo. 
1TI.1.13	Makada nende con oyido aluwo kicar kwoŋe, kareno oyido alwenyo gi ji pere munyo aluwo kicar kwoŋe. To Were otimo kodan wor, rupiri oyido angoye gi yeyo aka oyido akuya kiri gim'atimo. 
1TI.1.14	Rwoth okonjo ran nema pere m'oasere to miyan yeyo gi mar manitie i Kristo Yesu. 
1TI.1.15	Me obedo wac mar'adieri, ma mitere ajola gi yeyo: Ni Kristo Yesu obino i piny botho joreco. Aka aŋat'aloyo i raco; 
1TI.1.16	to ro wac me Were onyuthan wor, ŋey Kristo Yesu wonyuthi diyo ici pere i tiyo kwoŋan, ŋatarac maloyo joreco je, paka ranen ri joma rumacen di joyeyo go to jolimo kwo makirum. 
1TI.1.17	Ri Kere ma cil gi cil, makitho aka kinenere, m'obedo Were kende, wor gi dwoŋ wobedi cil gi cil. Ameno.
1TI.1.18	Timothe, nyathi paran, amiyin or me ma ripo gi wac m'otuci kwoŋin con. Weyi wac no wobedi gilweny perin munyo ilwenyo lweny maber, 
1TI.1.19	aka icwire kwoŋ yeyo perin kareno paro ma cunyin otire. Jomegi jok'owinjo paro ma cuny jo, to jonyeko woko yeyo pajo. 
1TI.1.20	I dier jo nitie Himenawo kodi Alekizanda, m'atieko bolo jo i meni pa Sitan, ŋey wofonji jo weyo luwo marac kwoŋ Were.
1TI.2.1	Am'omiyo marapena, aoro win ywakirok ri Were, kwayo, poyo joman i kwayo, gi foyo Were ri ji je. 
1TI.2.2	Kwayo ri kerin kodi joman je ma jonitie iy'adhum, ŋey wabedi i kwo m'okwe ma siem, munyo walworo Were aka wabedo gi kite ma ripo. 
1TI.2.3	Gime ber aka sangala Were Jaboth mawan, 
1TI.2.4	ma mito ni ji je jowobothi to jolimo ŋeyo adieri. 
1TI.2.5	Kole Were nitie acel, aka nitie ŋat'acel ma riwo Were gi ji, jal m'ilwoŋo ni Kristo Yesu, 
1TI.2.6	m'omiyere ma botho ji je. Meno obedo gir'anena, i hongo m'otire, ni Were mito ji je jowobothi. 
1TI.2.7	Me am'omiyo odiman bedo jamoor kendo jatiti wac ri Jopath, fonjo mikwenda ma mako kwoŋ yeyo kodi adieri. (Akitwodi, to, awaco gir'adieri!)
1TI.2.8	Am'omiyo ayenyo ni kamoro je ji jowokway, ma jomiyere ri Were aka jotiŋo cingi gin malo i kwayo, m'ongoye nge kosa kiŋunyaŋunya.
1TI.2.10	To jowobedi gi tim mabeyo paka ripo gi mon ma jowaco ni jolworo Were. 
1TI.2.11	Mon joripo winjo fonji munyo jokudere gi mwolo. 
1TI.2.12	Akiyey mon fonjo kosa bedo gi meni kwoŋ cwo, joripo liŋ. 
1TI.2.13	Kole otel cweyo Adam, aka nyaka ocwey Eva, 
1TI.2.14	Adam k'amowondi, dhako am'owondi to turo cik pa Were. 
1TI.2.15	To kad'ameno, dhako bino limo both i nywolo nyithindho, ka go ocwire i yeyo kodi mar gi leŋo, kodi kurok maber.
1TI.3.1	Me wac m'otire: Ka nyatoro wanya bedo jatel ma kitipa pa jom'oyeyo, go wanya tic maber swa. 
1TI.3.2	Jatel ripo bedo dhano m'ongoye gi komo; go ripo bedo jadhako acel, m'oŋeyo kuro nge, ma niaŋ maber, ma timo gi dwoŋ, m'oŋeyo jolo ji peco pere; go ripo bedo ni nyalo fonjo maber. 
1TI.3.3	Kiripi bedo jamero kosa jagero, to wobedi ŋata mwol ma ki jadhaw; aka wokiri womar pesa. 
1TI.3.4	Go ripo bedo ŋata nyalo tic ma peco pere maber, to fonjo nyithindho pere mwolo gi miyo ji dwoŋ. 
1TI.3.5	Ato ka dhano kinyal tic ma peco pere won, onyali nedi kuro kitipa pa jom'oyeyo pa Were? 
1TI.3.6	Go wokiri wobedi dhano ma nyaka owire manyen i yeyo, ameno go nyalo kwoto gi pakirok t'ithumo rigo banja, paka othum ri Jwogi. 
1TI.3.7	Go ripo bedo dhano ma ji ma woko jomiyo dwoŋ, aka nyaka k'ocay go to podho i bwo pa Jwogi.
1TI.3.8	Jokony ma kitipa pa jom'oyeyo bende joripo bedo joma kiti jo otire, ma ki jotwodo, jokiri jowobedi jomero kosa joma wor i lim; 
1TI.3.9	joripo cwire kwoŋ nyaliŋliŋ ma yeyo kodi paro m'otire. 
1TI.3.10	Iripo temo jo kutho, aka ka jotire, nyaka jonyalo tic paka jokony. 
1TI.3.11	Mon pajo bende joripo bedo ji ma kiti gin otire, ma jokiwerawera gi luwo kicar; joripo bedo jom'oŋeyo kuro nge kendo joma genere i gimoro je. 
1TI.3.12	Jakony ma kitipa pa jom'oyeyo ripo bedo jadhako acel kende, aka jo kodi cege joripo kuro nyithindho kodi peco pajo maber. 
1TI.3.13	Kole joma timo tic maber jolimo kacungo maber aka jonyalo luwo gi miseni kwoŋ yeyo manitie i Kristo Yesu.
1TI.3.14	Paka andiko balwa me rin, ageno bino nenin mayot. 
1TI.3.15	To k'agalo, balwa me bino miyin iŋey kite ma waripo bedo gine i peco pa Were, m'obedo kitipa pa jom'oyeyo pa Were makwo, siro kendo cakirok p'adier. 
1TI.3.16	M'ongoye kiganagana, nyaliŋliŋ ma yeyo mawan dwoŋ:
1TI.3.16	Go onenere i cal pa dhano,
1TI.3.16	Cuny Maleŋ onyutho paka go otire,
1TI.3.16	aka jomalaika joneno go.
1TI.3.16	Ofonji kwoŋ go i piny je,
1TI.3.16	oyey go i piny gipi,
1TI.3.16	aka oter go i polo.
1TI.4.1	Cuny waco kamaler ni ji megi jobino weyo yeyo i ndir ma bino, jobino winjo cuny ma jotwodo to joluwo fonji pa jwogi. 
1TI.4.2	Fonji no wok i twodo pa ji ma jorendere, ma paro ma cuny jo otho aka orere woko pa gima nyweny malieth owaŋo. 
1TI.4.3	Joma pameno jofonjo ni nywom rac, aka jocero ji camo cemo moro. To Were ocweyo cemo me acama, ma jom'oyeyo aka joŋeyo adieri jooro munyo jofoyo Were. 
1TI.4.4	Gimoro je ma Were ocweyo ber, ongoye gima wocayi, to wojol je gi kwayo munyo ifoyo Were. 
1TI.4.5	Ato wac pa Were kodi kwayo miyo Were ketho silwany i gino.
1TI.4.6	K'ifonjo jom'oyeyo wac me, ibino bedo jatic maber mapa Kristo Yesu, m'odongo gi wac ma yeyo kodi fonji ma go otieko mako. 
1TI.4.7	To weyi woko kigana ma Were ongoy'iye, ma kiripi awaca. Bedi munyo ifonjere kwo ma sangala Were. 
1TI.4.8	Kada fonjo del wobedi m'ocwiny nitie gi kony moro, to bedo gi kwo ma sangala Were ama nitie gi kony i royo je, rupiri nitie i iye cikirok ma kwo ma pama kodi ma bino. 
1TI.4.9	Me wac m'otire ma ripo ajola kicutho. 
1TI.4.10	Meno am'omiyo watekere aka watiyo gi tekirok, rupiri waketho geno mawan i Were makwo m'obedo Jaboth pa ji je, to tektek mere apa jom'oyeyo.
1TI.4.11	Wodhi or aka fonji gigipiny me. 
1TI.4.12	Ikir'iyey moro wocayin ro thino perin, to bedi ranen ri jom'oyeyo, i luwo, i kula, i mar, i yeyo kodi i lonyo ma cuny jo. 
1TI.4.13	Or hongo perin i kisoma ri ji Ndiko Maleŋ, kodi fonji cuka anobin. 
1TI.4.14	Ikir'ijala mic ma cuny ma inigine, m'omiyin munyo jotuci wac Were joluwo kwoŋe i ndir ma jodongo pa jom'oyeyo joketh'iye cingi gin kwoŋin. 
1TI.4.15	Kethi tic no je i tim munyo imiyere rijo, ŋey ji je jowoneni paka tic perin kadho malo. 
1TI.4.16	In won kaŋasa kwo perin, aka kaŋasa fonji perin bende. Medere gi timo tic no, rupiri k'itimo ameno ibino bothere kiri gi joma jowinjin bende.
1TI.5.1	Ikir'iay kwoŋ ŋat'otegino gi gero, to nyuthi go wor paka d'itimo ri benin. Ter yac ma nyaka joay paka wutmin in, 
1TI.5.2	mondongo paka megin, aka mon ma fodi nyir paka nyimin in, gi leŋo je.
1TI.5.3	Pari kwoŋ mon ma cwogi jo otho ma jonitie i candirok. 
1TI.5.4	Ka citho moro nitie gi nyithindho kodi nyikwaye, joripo kutho fonjirok timo tic ma mako kwoŋ yeyo i pecin pajo, jowonyal konyo jonywol pajo, rupiri meno a gima sangala Were. 
1TI.5.5	Dhako m'obedo citho ma candere, m'ongoye kodi jakur, wobedi dhako m'oketho geno pere i Were, aka ywakere ri Were noknok, ka kwayo go kony wor g'odieceŋ. 
1TI.5.6	To citho ma kethere yenyo gir'awanya meno otieko tho, kada nende go kwo i del. 
1TI.5.7	Miy jo or me aka nyaka wongoye ŋata wopusa jo. 
1TI.5.8	To ka nyatoro kipar kwoŋ wade pere, tektek mere joot pere won, meno otieko kwedere kwoŋ yeyo aka rac loyo ŋata fodi k'oyeyo.
1TI.5.9	Ikir'indiki nyingi citho moro ni wokwan go i kweth pa mon ma cwogi jo otho ka go fodi kikal oro piero aucel. Kendo citho m'indiko ripo bedo ni oyido k'onywomere ma kalo ka dicel. 
1TI.5.10	Kendo go ripo bedo ni oŋeyere ri tic mabeyo: Dhako m'okuro nyithindho pere maber, ojolo ji maber i ot pere, okonyo ji pa Were, okonyo joma ni teko, aka omiyere ri tic je mabeyo.
1TI.5.11	T'ikir'irwaki mon ma fodi nyir i kweth pa mon ma cwogi jo otho; kole k'awanya pajo omiy jo yenyo nywomirok to jowiro ŋey gin ri Kristo, 
1TI.5.12	gikenyo to joturo cikirok pajo marapena gine. 
1TI.5.13	Medo kwoŋ meno, jonyalo fonjere nyapo gi kula ma woth i dhoudi pa ji; aka maloyo kenyo, jonyalo fonjere kiwerawera gi luwirok kicar, gi bedo mayil yil, gi luwo kwoŋ gima di kiripi jowoluwi kwoŋe. 
1TI.5.14	Am'omiyo, ayenyo ni mon ma cwogi jo otho kareno jo fodi nyir jowonywomere, jowolimi nyithindho, aka jowokuri pecin pajo, ŋey jokiri jowomiy jokwor mawan hongo ma luwo marac kwoŋ wan. 
1TI.5.15	Kole mon megi ma cwogi jo otho jotieko wirok aka onyo joluwo Sitan. 
1TI.5.16	To ka dhako moro m'oyeyo nitie gi wade ma jobedo mon ma cwogi jo otho, weyi won wokonyi jo, wokiri wokel peko ri kitipa pa jom'oyeyo, aka ŋey kitipa wonyali konyo mon ma cwogi jo otho ma jocandere.
1TI.5.17	Jodongo ma jotiyo maber paka jotel, ripo miyo jo kemba ma romo, tektek mere joma asa timo tic ma tito wac gi fonji. 
1TI.5.18	Kole ndiko waco ni, “Ikir'iculi dhok mirikwa gi thac ka ywayo kwer furo.” Odoko ni “Jatic je ripo gi kemba pere.” 
1TI.5.19	Ikir'iyey wac m'okel kwoŋ jadwoŋ moro kwanyo woko ka j'ario kosa adek joridho wac no. 
1TI.5.20	Bwoki joma cwire i timo gimarac i dier ji kamaler, ŋey joman lworo womaki jo.
1TI.5.21	Ruwaŋ Were kodi Yesu Kristo, kodi jomalaika maleŋ, aorin ni winji fonji me m'ongoye yero, aka ikir'itim ri ji gimoro je kareno idok yuthenge acel. 
1TI.5.22	Ikir'ikwakere ketho cingin i wiy nyatoro ri tic pa Were. Odoko ikir'iriwere gimoro i tim pere mareco; bedi m'ilony.
1TI.5.23	Onyo, ikir'imadhi pi kende, to bili ye vini manok ma konyo iyin gi toyo cemo paka imaro two.
1TI.5.24	Reco pa jomegi yot neno, aka bino miyo ithumo rijo banja; to reco pa joman nenere rumacen. 
1TI.5.25	Meno bende apaka, tic mabeyo nenere kamaler; kendo kada jok'othangere kamaler jokinyal panirok.
1TI.6.1	Ŋecin je joripo tero rwodhe pajo paka joma ripo amiya dwoŋ, aka nyaka moro k'oluwi marac kwoŋ nyingi Were kodi fonji mawan. 
1TI.6.2	Ŋecin ma rwodhe pajo joyeyo Kristo jokiripi cayo jo, rupiri jobedo jom'oyeyo jowot jo. Kucel joripo tiyo rijo maber loyo, rupiri joma limo kony kwoŋ tic pajo jobedo jom'oyeyo m'omar.
1TI.6.2	Iripo fonjo gi tito gigipiny me. 
1TI.6.3	Ŋata fonjo fonji m'opokere aka kiyere gi wac m'otire mapa Rwodhiwan Yesu Kristo kodi fonji kwoŋ lworo Were, 
1TI.6.4	meno opoŋ gi pakirok kende, aka ongoye gim'oŋeyo. Go nitie g'awanya ma kiber ma piem gi dhaw kwoŋ wac, aka me kelo nyeko, tiakirok, nyeko nyingi jo, kodi ŋico kicar, 
1TI.6.5	gi laro gigipiny i dier ji ma paro pajo kitiy aka jongoye kodi adieri. Joparo ni tic pa Were obedo royo ma limo ŋaŋo.
1TI.6.6	Kole nitie kemba madwoŋ ri dhano i lworo Were kodi i tero gima go nitie gine paka romo go, 
1TI.6.7	rupiri ongoye gima wakelo i piny, aka ongoye gima wabino kwanyo wok i piny ka. 
1TI.6.8	Am'omiyo, ka wanitie gi cemo kodi ruk, meno won ripo romo wan. 
1TI.6.9	To joma jomito ŋaŋo jopodho i karatem to jomoko i bwo pa awanya. Aka jodonjo iy'awanya ma miŋo ma kelo litho, ma tero ji i nyekirok kodi i rerok woko. 
1TI.6.10	Kole maro pesa ama wok'iye reco ma nger je. Jomegi jobedo g'awanya mathoth ri pesa am'omiyo jopodho woko i yeyo aka jokelo gut madwoŋ i cuny gin.
1TI.6.11	To in, dhano pa Were, eye kwoŋ gigipiny no je. Lweny ri tiro, lworo Were, yeyo, mar, ciro teko, kodi mwolo. 
1TI.6.12	Tem paka inyalo lwenyo lweny maber ma yeyo, aka inolimi kwo makirum, kole me a kwo ma Were olwoŋin'iye munyo ituco maber yeyo perin ruwaŋ jom'oneno mathoth. 
1TI.6.13	Ruwaŋ Were ma miyo gimoro je kwo, kodi Kristo Yesu m'otuco maber yeyo no ruwaŋ Ponsio Pilato, aorin 
1TI.6.14	winjo gi kuro m'olony or pa Were ma bu raco, cuka Ndelo ma Rwoth Yesu Kristo omenyer'iye. 
1TI.6.15	Menyirok pere no Were won bino kelo i ndir pere, Were ma Jasilwany odoko won a Jadhum kende, Kere pa kerin, kendo Rwoth pa rwodhe. 
1TI.6.16	Go kende ama kitho, go bedo i lero ma moro kinyal core cegin gine. Ongoye ŋata fodi oneno go, odoko ongoye ŋata nyalo neno go. Ri go dwoŋ wobedi kodi meni ma cil gi cil. Ameno.
1TI.6.17	Or jom'oŋaŋ i kwo ma piny me ni kiri jowokwoti, kosa ketho geno pajo kwoŋ gigipiny ma kigenere paka ŋaŋo, to kwoŋ Were ayino, ma poko wan gimoro je ma kisangala mawan. 
1TI.6.18	Or jo timo gima beyo, jowoŋaŋ i tic mabeyo, jowobedi jomiyo munyo jopoko gigipiny gi joman. 
1TI.6.19	Ameno aka jobino coko ŋaŋo ma bino konyo jo i hongo ma bino, ŋey jowonyal limo kwo mar'adieri.
1TI.6.20	Timothe, kuri maber gim'okethi i cingin kuro. Eye i luwo ma kimakere gi Were kodi piem kwoŋ “Ŋeyo wac.” Gimoro ma miŋo paka jomoro jolwoŋo ameno ma twodo, 
1TI.6.21	rupiri jomegi joŋoyo ni jonigine, to gim'owok'iye jorwenyo woko gi royo ma yeyo. Nema wobedi gi win.
2TI.1.1	Balwa m'owok bongi Paulo, jamoor pa Kristo Yesu i mito pa Were, m'oor tito kwo m'ocik ma wanigine i Kristo Yesu.
2TI.1.2	Weyi Were Bawan kodi Kristo Yesu Rwodhiwan womiyin nema, gi wor, kodi siem.
2TI.1.3	Afoyo Were m'atiyo rigo gi paro ma cunyan m'olony, paka kwarere paran jotimo. Apoyin noknok i kwayo paran, wor g'odieceŋ. 
2TI.1.4	K'apoyo pigi waŋin, amito nenin swa, ŋey kisangala wopoŋ i cunyan. 
2TI.1.5	Apoyo yeyo perin m'ocwiny, kiti yeyo ma adhenin Loy kodi yokin Yunisi oyido jonigine, aka aridho nike ibende inigine. 
2TI.1.6	Ro wac no, apoyin inyal ketho i tim mic ma Were omiyin munyo aketho cingan kwoŋin. 
2TI.1.7	Kole Were k'omiyo wan Cuny ma lworo, t'omiyo wan Cuny ma bedo gi meni, gi mar, kodi ma dhumo kwo mawan maber.
2TI.1.8	Am'omiyo, ikir'ibedi giwickwot ma luwo kwoŋ Rwoth, kosa wickwot kwoŋan, jatwec pere. Kucel bedi kodan i candirok ri Wac Manyen Maber paka Were miyin meni ma ciro, 
2TI.1.9	go m'obotho wan to lwoŋo wan bedo ji pere won, ki ro gima watieko timo, to r'atoŋa pere won kodi nema. Go omiyo wan nema no i Kristo Yesu mafodi ndir k'ocakere, 
2TI.1.10	aka pama onyo onyuthi wan i menyirok pa Jaboth mawan, Kristo Yesu, m'otieko reyo woko meni pa tho, to kelo kwo gi kiyindira makirum i lero munyo oro Wac Manyen Maber.
2TI.1.12	meno am'omiyo acandere ama. To kad'ameno wiyan kikwoti, rupiri aŋeyo ŋat'ayeyo kwoŋe, aka aridho ni go nyalo kuro gim'atieko miyo go cuka Ndelo no tundo. 
2TI.1.13	Cwire kwoŋ wac m'itieko winjo bongan, paka fonji m'otire aluwa, aka bedi i yeyo kodi i mar i Kristo Yesu. 
2TI.1.14	Kuri gigipiny mabeyo m'oketh i cingin gi kony pa Cuny Maleŋ manitie i wan.
2TI.1.15	Iŋeyo nike dhano je iy'adec ma Asia ojwangan, kiri Figelo kodi Hamogene. 
2TI.1.16	Weyi Rwoth wonyuthi peco pa Onesiforo wor, rupiri go omiyan kisangala ndir madit aka wiye k'okwoti nike anitie i twec. 
2TI.1.17	Odoko tekin go tundo i Roma, orangan tektek cuka onwaŋan. 
2TI.1.18	Weyi Rwoth womiy go silwany ma limo wor bongi Rwoth i Ndelo no! Kole iŋeyo maber gima go otimo ran munyo anitie i Efeso.
2TI.2.1	To in, wodan, bedi gi meni kwoŋ nema manitie i Kristo Yesu. 
2TI.2.2	Ter wac m'iwinjan afonjo ruwaŋ jokony mathoth ma jowinjo, aka ikethi i cingi ji ma genere, ma bende jobino nyalo fonjo joman.
2TI.2.3	Ciri candirok kodi wan, paka jalweny pa Kristo Yesu ma genere. 
2TI.2.4	Ongoye Jalweny ma ruwere i wac pa ji ma kisi ndelo, rupiri go mito kisangala jatel pere ma miyo go or. 
2TI.2.5	Ameno bende, jaŋwec ma piem kinyal limo kemba ka bende k'oluwo cik mere. 
2TI.2.6	Jafur m'otieko tiyo matek ripo limo pok marapena ma gim'okec. 
2TI.2.7	Pari kwoŋ gim'awaco, aka Rwoth bino miyin ŋeyo dwoŋ gigipiny me je.
2TI.2.8	Poyi Yesu Kristo, ma Were ocerino go kwoŋ jom'otho, m'obedo nyakwar Daudi. Me a Wac Manyen Maber m'afonjo, 
2TI.2.9	kendo m'acandere rigo aka onyo otweyan kiri pa ŋat'otimo kibenga madwoŋ. To wac pa Were k'otwey i lijegere. 
2TI.2.10	Am'omiyo aciro gimoro je ri bero pa ji pa Were m'oyer, ŋey jo bende jowonyal limo both manitie i Kristo Yesu, kanyacel gi dwoŋ ma cil gi cil. 
2TI.2.11	Me obedo wac m'otire:
2TI.2.11	“Ka watieko tho gine, wabende wabino kwo gine;
2TI.2.12	Aka ka wakwedere kwoŋe, go bende bino kwedere kwoŋ wan;
2TI.2.13	ka wakibedo jom'ogenere, go doŋ ŋat'ogenere,
2TI.2.13	rupiri go kinyal won kwedirok kwoŋe.”
2TI.2.14	Bedi munyo ipoyo jo gigipiny me, aka waci rijo nyatirtir ruwaŋ Were ni kiri jowodhawere kwoŋ wac rupiri meno kikel bero moro, to nyeko ji ma jowinjo ayino. 
2TI.2.15	Tem paka inyalo kisangala Were, paka jatic ma wiye kikwoti gi tic pere, aka fonjo m'otire wac mar'adieri mapa Were. 
2TI.2.16	Eye i piem ma Were ongoy'iye, rupiri meno bino miyo ji jomedere kwero lworo Were. 
2TI.2.17	Gima jofonjo bino bedo paka adhola m'odheth ma medo camo del. Jofonji ario me a Himenawo kodi Fileto. 
2TI.2.18	Jome jotieko weyo adieri aka onyo jomieno yeyo pa joman munyo jowaco ni cerino pa ji otieko bedo. 
2TI.2.19	To tiendi geto m'ocwiny ma Were otieko ketho kiyengere, aka me a wac m'ondiki kwoŋe: “Rwoth oŋeyo joma jobedo apere.” Odoko ni, “Nyatoro je m'obedo apa Rwoth ripo eye woko kwoŋ tim mareco.”
2TI.2.20	I ot malac nwaŋere acerin kodi atewe ma nger je: Megi obedo ma zahabu gi feza, megi ma mbawo kodi lowo; megi aora i ndelo madwoŋ, to megi aora i ndelo ma kisi ndelo. 
2TI.2.21	Ka moro olonyo kwo pere kwoŋ gigipiny mareco, go bino bedo acero m'ioro iy'atoŋa madwoŋ, m'oketh gicen ri Rwoth aka nigi kony rigo, rupiri oyikere woor go i tic mabeyo kendekende. 
2TI.2.22	Am'omiyo, weyi awanya ma thino, aka lweny ri tiro, yeyo, mar, kodi siem, kanyacel gi joma kwayo Rwoth gi cuny gin m'olony. 
2TI.2.23	To eye kwoŋ piem ma miŋo kodi paro masisiri; at'iŋeyo nike gigipiny no kelo dhaw. 
2TI.2.24	Jatic pa Rwoth kiripi bedo jadhawirok, to ripo bedo jawor ri ji je. Ripo bende bedo manyalo fonji kendo ma diyo cunye, 
2TI.2.25	aka tiro joma piemo gine gi mwolo. Kole nyalo bedo ni Were bino miyo jo hongo ma ŋuto to joŋeyo adieri. 
2TI.2.26	Gikenyo jobino bedo mariek to joboth kwoŋ bwo pa Jwogi, m'onwaŋo omako jo aka miyo jo timo gima go mito.
2TI.3.1	To ŋey gime: Teko bino bedo madit i ndelo ma rumacen. 
2TI.3.2	Ato ji jobino bedo jogwondo, joma wor i pesa, jokwoto, joyumirok, joyet, joma kiwinji jonywol pajo, joma kifoy gimoro, joma kileŋ. 
2TI.3.3	Jobino bedo joma jongoye gi wor, joma jongoye gi cwaki, jowaci nyingi wadi gin, joma wany kendo mager, jobino dak gimaber. 
2TI.3.4	Jobino bedo jokwedirok, joma kidew gimoro, joma kwot gi pakirok, jobino maro kisangala ma piny loyo Were. 
2TI.3.5	Jobino moko kwoŋ gima wiyewiye i yeyo Were, to jokwero meni mere. Gwokere kwoŋ joma pameno. 
2TI.3.6	Jomegi kwoŋ jo jodonjo i udi to jodiyo mon ma miŋmiŋ, ma jopoŋ gi reco aka awanya ma nger je ywayo jo. 
2TI.3.7	Mon ma ndir je jotemo fonjirok to jokinyal ŋeyo adieri, 
2TI.3.8	paka Janes kodi Jambure gin jopiemo gi Musa, ameno jono bende jopiemo kodi adieri. Jobedo ji ma paro pajo kitiy, aka yeyo odhiero jo. 
2TI.3.9	To jok'okadhi bor, rupiri dhano je bino neno miŋo pajo, paka joneno apa cwo ario no.
2TI.3.10	T'itieko kikaŋasa fonji paran, kula paran, kodi atoŋa paran ma kwo. Itieko kikaŋasa yeyo paran, diyo cuny paran, mar paran, ciro paran, 
2TI.3.11	lweny pa ji kodan kodi candirok paran. Iŋeyo gigipiny me je m'otimere ran i Antiok, Ikoniam kodi Listira. Je jobedo lweny mager m'aciro to Rwoth bothan kwoŋ je no. 
2TI.3.12	Iy'adieri dhano je ma mito bedo gi kwo i Kristo Yesu, ji bino lwenyo gine. 
2TI.3.13	Aka ji mareco kodi ma jor'aporapora jobino medirok gi reco, munyo jowondo jowoti gin kareno iwondo jo bende. 
2TI.3.14	To in, medere iy'adieri m'ofonjin aka iyeyo m'icwiny'iye. Kole iŋeyo joma jofonjin adieri no, 
2TI.3.15	gi paka wok i thino oyido iŋeyo Ndiko Maleŋ, manyalo miyin rieko ma limo both kwoŋ yeyo Yesu Kristo. 
2TI.3.16	Kole ndiko je Were am'omiyo meni, aka konyo swa ma fonjo adieri, kipusa komo, tiro podho, gi fonjo bedo gi kwo m'otire. 
2TI.3.17	Ŋey nyaka dhano ma tiyo ri Were wobedi ŋat'ocowere maber, ma nigi gigipiny ma timo tic mabeyo ma nger je.
2TI.4.1	I waŋ Were kodi Yesu Kristo ma bino thumo banja ri ji je, jomakwo kodi jom'otho, odoko ro wac dwoko pere kodi bino pa Ker pere, aorin gi meni m'oasere ni: 
2TI.4.2	Titi wac pa Were, kada ndir mere otundo kosa be, miy ji niaŋ, pusa jo, medi jo miseni, aka fonji munyo idiyo cunyin. 
2TI.4.3	Kole ndir bino tundo ma ji jok'owinj'iye fonji mar'adieri, to jobino tiyo g'awanya pajo wegi, odoko jobino coko jofonji ma wegi joyenyo, jowofonji jo gima ithi jo yilo jo winjo. 
2TI.4.4	Jobino weyo winjo adieri to joketho paro pajo kwoŋ kigana makicar. 
2TI.4.5	To in, hongo je iripo bedo milengela, ciro candirok, timo tic pa jatiti Wac Manyen Maber ri joma fodi jok'oyeyo, aka tim tic perin je paka jatic pa Were.
2TI.4.6	To an, onyo hongo otundo ran ma bedo cowirok; hongo paran ma kadho otieko tundo. 
2TI.4.7	Atieko lwenyo lweny maber, atieko cowo ŋwec paran, atieko kuro yeyo. 
2TI.4.8	Aka pama onyo otiek yiko ran sangaria ma tiro, ma Rwoth, Jathum banja m'otire, bino miyan i Ndelo no, aka ki an kendan, to go bino miyo ji je ma jokuro go wonenere.
2TI.4.9	Tem paka inyalo bino bongan mayot. 
2TI.4.10	Kole Dema omako mere gi piny ma pama aka onyo oweyan okadho yu Thesalonika. Kuresike okadho Galasia aka Tito okadho Dalmatia. 
2TI.4.11	Luka kende ama nikodan. Nwaŋ Mariko ibin gine, rupiri go nyalo konyan maber. 
2TI.4.12	Aoro Tikiko yu Efeso. 
2TI.4.13	K'ibino, keli ran kot paran m'aweyo Tirowa gi Karupo; keli kitawin bende, tektek mere kitawo m'otimi akwoya.
2TI.4.15	Ibende gwokere kwoŋe, rupiri go opiemo swa kodi mikwenda mawan.
2TI.4.16	I kacako munyo alwenyo gi thielo wac paran i kiosa, ongoye ŋat'ocungo kabutan, ji je joweyan. Akwayo ni Were wokiri wokwan kwoŋ jo reco no! 
2TI.4.17	To Rwoth obedo kodan aka omiyan meni, am'omiyo anyalo tuco mikwenda je ri Jopath jowowinji. Aka obothan i laki Simbwor. 
2TI.4.18	Rwoth bino konyan i raco je, to bothan ri Ker ma polo. Dwoŋ wobedi rigo cil gi cil. Ameno.
2TI.4.20	Erasto odoŋ Korintho, aka aweyo Trofimo i Milato, rupiri go oyido two. 
2TI.4.21	Tem paka inyalo bino mafodi hongo ma piny ŋic'iye k'otundo.
2TI.4.21	Yubulo, Puden, Lino kodi Klaudia jodhiro rin moth pajo, odoko jom'oyeyo je bende jodhiro moth pajo.
2TI.4.22	Rwoth wobedi kodi cunyin.
2TI.4.22	Nema pa Were wobedi kodin.
TIT.1.1	Balwa m'owok bongi Paulo, jatic pa Were kendo jamoor pa Yesu Kristo.
TIT.1.1	Oyeran aka ooran konyo yeyo pa ji pa Were m'oyer, gi telo jo jowoŋey adieri ma kelo lworo Were, 
TIT.1.2	m'ocungo kwoŋ geno kwo makirum. Were ma kitwodi, ociko wan kwo me con mafodi hongo k'ocakere, 
TIT.1.3	aka munyo ndir mere otundo, go onyutho wac me. Okethi wac no i cingan, aka atito paka Were ma jaboth mawan ooran.
TIT.1.5	Aweyin i Kirete ni itweny gigipiny ma fodi oyido okom, gi ketho jodongo ma kitipa pa jom'oyeyo i tindi je. Poyi ni: 
TIT.1.6	Jadwoŋ ma kitipa ripo bedo m'ongoye gi komo moro, go ripo bedo jadhako acel, aka nyithindho pere joripo bedo jom'oyeyo aka jokiri jowoŋeyere paka joma ger kosa joma kiwinji or. 
TIT.1.7	Ato paka go nitie i tic pa Were, jadwoŋ ma kitipa ripo bedo m'ongoye gi komo moro je. Go wokiri wobedi jawinjirok, kosa jamaki nge kicar, kosa jamero, kosa ŋata ger, kosa jaworo. 
TIT.1.8	Go ripo bedo jajoli wendo maber, ŋat'omaro gimaber, ŋata dhumo kwo pere, m'otire, maleŋ, aka jakur cik. 
TIT.1.9	Go ripo cwire matek kwoŋ Wac Adieri paka ofonji go, ŋey bende wonyali fonjo joman wac m'otire, gi juko woko piem pa joma temo mieno wac no.
TIT.1.10	Kole jopiem mathoth bende jonitie, tektek mere Joyuda ma jothumirok, ji ma luwo wac masisiri aka jowondo gine joman. 
TIT.1.11	Yenyere juko fonji pajo, rupiri joruwo pecin je munyo jofonjo gim'onwaŋo jokiripi fonjo, nyaka g'atoŋa ma limo pesa. 
TIT.1.12	Acel kwoŋ jo won, jatuci wac pajo, owaco ni, “Ji ma Kirete jobedo jotwodo noknok, ogwaŋe makicar, ma jowor aka jonyap.” 
TIT.1.13	Aka gima ŋato owaco otire. Am'omiyo, bwoki jo tektek, ŋey jowobedi gi yeyo m'olama, 
TIT.1.14	aka odoko jokiri jowocwire kwoŋ kigana macon mapa Joyuda kodi or pa ji ma jotieko cayo adieri. 
TIT.1.15	Ri jom'olony, gimoro je olony; ri jomakoc aka jokiyey, ongoye gim'olony, rupiri paro pajo kodi niaŋ ma cuny jo oduwere. 
TIT.1.16	Joŋoyo ni joŋeyo Were, to tim pajo nyutho ni jodak go. Jobedo jodakirok kendo joma kiwinji or, ma jokinyal timo gimaber.
TIT.2.1	To iripo fonjo gima yere paka fonji m'otire. 
TIT.2.2	Waci ri jodongo jowobedi joma dhumo cuny gin, joma nigi kinen, jomariek; jowobedi jom'ocwiny i yeyo pajo, i mar, kodi iciro teko. 
TIT.2.3	Aka bende waci ri mondongo jowobedi gi kite mabeyo i leŋo. Kiri jowobedi jowaci nyingi ji, kosa joma medho odhumo; joripo fonjo gima beyo 
TIT.2.4	ŋey jowofonji mon mathindho maro cwogi jo gi nyithindho pajo, 
TIT.2.5	gi dhumo kwo pajo, kodi lonyo m'ongoye timo cot, to jobedo mon ma joŋeyo kuro udi, ma cuny jo beyo, ma jowinjo cwogi jo, ŋey moro wokiri woluwi marac kwoŋ Wac pa Were.
TIT.2.6	Odoko bende, fonji yac ma nyaka ay manyen dhumo kwo pajo. 
TIT.2.7	Aka in won, i gimoro je, iripo bedo ranen rijo i tic mabeyo, i fonji perin, aka nyuthi jo m'iridho ni ifonjo gim'otire. 
TIT.2.8	Or wac m'otire ma moro kinyal kipusa, aka ŋey wickwot womaki jokwor perin, rupiri jok'onwaŋ gimarac awaca kwoŋ wan.
TIT.2.9	Fonji ŋecin winjo rwodhe pajo gi temo kisangala jo i gimoro je. Jokiripi piem gi jo, 
TIT.2.10	kosa kwalo jo. Kucel, joripo nyutho ni jobeyo aka jogenere, ŋey jowokeli bero ri fonji kwoŋ Were ma Jaboth mawan, i gimoro je ma jotimo.
TIT.2.11	Kole Were otieko nyutho ji je nema pere ma botho jo. 
TIT.2.12	Ŋono no fonjo wan weyo kwo ma kilwor Were kodi awanya ma piny, bedo gi dhumirok i kwo, bedo gi tiro, gi kwo m'olworo Were i piny ka, 
TIT.2.13	munyo wakuro geno ma disilwany, gi menyirok madwoŋ mapa Were mawan madwoŋ m'oasere ma Jaboth, 
TIT.2.14	Yesu Kristo, m'omiyere riwan to botho wan kwoŋ reco je, to loko wan ji m'olony ma jobedo apere won aka jocowere i timo gima beyo.
TIT.2.15	Miy ji ŋeyo gigipiny me, aka or meni perin je munyo imiyo joma winjin miseni aka bwoki jo ma tiro jo. Neni ni wongoye moro kwoŋ jo ma wocayin.
TIT.3.1	Poyi ji perin ni joripo mwolok ri jodhum kodi rwodhe, winjo jo, gi yikirok timo gimoro je maber. 
TIT.3.2	Ceri jo luwo marac kwoŋ nyatoro, to jowobedi m'ongoye dhawirok, jomamwol, aka ndir je jowonyuthi kite mabeyo ri ji je. 
TIT.3.3	Kole wan wegi onwaŋo yado wamiŋ, wajocay, aka oyido orweny wan woko. Wan oyido wabedo ŋecin pa awanya kodi kisangala ma piny; oyido waoro kwo mawan ma timo ri ji raco kodi nyeko; oyido wadakere gi ji. 
TIT.3.4	To munyo bero kodi mar pa Were ma Jaboth mawan onenere, 
TIT.3.5	go obotho wan; ki ro tic mabeyo moro m'onwaŋo wawegi watieko timo, to ro wor pere won. Go obotho wan gi lwoki ma Cuny Maleŋ omiyo wan gine nywolirok manyen kodi kwo manyen. 
TIT.3.6	Kole Were okonjo riwan Cuny Maleŋ i thotho, luwo kwoŋ Kristo Jaboth mawan, 
TIT.3.7	nike paka otieko ketho wan i tiro gi nema pere, wanyal bedo nyithindho pere makayo kareno wageno lunjo kwo makirum. 
TIT.3.8	Me wac mar'adieri.
TIT.3.8	Amito ni imedi ridho gigipiny me, ŋey nyaka jom'oyeyo Were jowonyal miyirok i timo tic mabeyo. Gigipiny me beyo odoko dikony ri ji je. 
TIT.3.9	To weyi donjo i piem ma miŋo, gi tito tiendi wat kwoŋ bol maboyo ma nyingi kwarere pajo, tiakirok gi dhawirok kwoŋ Cik. Gigipiny me ongoy'iye cwe odoko ongoye kony. 
TIT.3.10	Tem juko jakeli pokirok dicel kosa dirio, aka rumacen ingoye kodi go gi tic. 
TIT.3.11	Kole iŋeyo nike ŋata pameno okom, aka reco pere nyutho nike go won ocowo thumo banja pere.
TIT.3.13	Tem paka inyalo konyo Zena japido ri cik kodi Apolo i woth pajo, akinen ni jonitie gi gimoro je ma joyenyo. 
TIT.3.14	Ji mawan joripo fonjere timo tic mabeyo, ŋey jowolimi gikonyirok ma noknok aka nyaka jokiri jowobedi gi kwo m'ongoye kony.
TIT.3.15	Joma wan gi jo je jodhiro riwin moth. Mothi riwan ji je ma jomaro wan i yeyo.
TIT.3.15	Nema pa Were wobedi gi wijoje.
PHM.1.1	Balwa m'owok bongi Paulo, jatwec kwoŋbedo Kristo Yesu, kodi omin wan Timothe.
PHM.1.1	Ri mere mawan kodi jatic nyawoti wan Filimon, kodi kitipa pa jom'oyeyo Kristo ma romo i ot perin, 
PHM.1.2	kodi nyamin wan Afiya, kodi jalweny nyawoti wan Arikipo.
PHM.1.3	Weyi Were Bawan kodi Rwoth Yesu Kristo jowomiy win nema gi siem.
PHM.1.4	I hongo je k'apoyin i kwayo paran, omin an Filimon, afoyo Were 
PHM.1.5	rupiri awinjo kwoŋ mar perin ri ji pa Were je gi yeyo m'initie gine i Rwoth Yesu. 
PHM.1.6	Akwayo Were ni, riwirok mawan kodin paka jom'oyeyo bino miyo wamedo niaŋ kwoŋ gima beyo je ma wanyalo timo ri Kristo. 
PHM.1.7	Mar perin, omin an ma kacunyan, okelo ran kisangala madwoŋ swa gi miseni m'oasere! Kole ikelo kisangala i cuny ji pa Were je.
PHM.1.8	Ro wac me, kad'oyido anyalo bedo gi miseni paka omin in i Kristo, m'aorin timo gima ripo itimi, 
PHM.1.9	t'akwayin ayino ro marok mawan kodin. An Paulo, jamikwenda pa Kristo Yesu aka onyo pama jatwec bende rigo, 
PHM.1.10	akwayin ri wodan Onesimo, m'alokere bamere i Kristo munyo anitie i twec. 
PHM.1.11	Con mere go oyido ongoye gi kony rin, to pama go onyo nigi kony rin kodi ran bende.
PHM.1.12	Onyo adwoko go rin, aka kadho kiri gi cunyan. 
PHM.1.13	Onwaŋo d'ayenyo kuro go bothan ka, wonyali konyan kaperin munyo anitie i twec kwoŋbedo Wac Manyen Maber. 
PHM.1.14	To akimito timo ameno ma in won ikiyeyo, ŋey gimaber m'itimo wokiri wobedi gi mbaka, to wobedi gi paro perin won.
PHM.1.15	Kono miti oyido ber ni Onesimo wokutho woeye bongin nyaka hongo macek ŋey rumacen wodwoki bongin kicutho. 
PHM.1.16	Kole go k'obedo nyaka ŋeca, to loyo ŋeca swa: Go obedo omin in ma kacunyin i Kristo. Go nitie gi kony ran swa! Aka go bino bedo gi kony rin swa loyo, paka ŋeca kodi omin in i Kristo!
PHM.1.17	Am'omiyo k'iparo kwoŋan paka jatic nyawotin, joli go i dwoko pere paka d'ijolan. 
PHM.1.18	K'inen go oyido otieko timo rin gimoro marac, kosa nitie gi giperin moro, onyo kwan kwoŋan. 
PHM.1.19	An, Paulo, andiko gime gi cingan won: An Paulo, abino culin. (D'akipoyin, ato, nike d'onyo iripo culan i kwo perin bende.) 
PHM.1.20	Am'omiyo, omin an, mondo tim ran wor me, i Rwoth. Sangala cunyan, paka omin an i Kristo!
PHM.1.21	Aridho adieri, munyo andiko gime, nike ibino timo gim'akwayin, odoko ma kalo kiri m'akwayin. 
PHM.1.22	Medo kwoŋ meno, yik reye kanindo, rupiri, ageno nike Were bino jolo kwayo mewin to dwokan riwin.
PHM.1.24	kodi jotic jowotan Mariko, Aristariko, Dema, kodi Luka.
PHM.1.25	Weyi nema pa Rwoth Yesu Kristo wobedi kodi win.
HEB.1.1	I ndir m'okadho, Were oluwo gi kwarere mawan dikweth i royo m'omore gi i dhok jotuci wac pere, 
HEB.1.2	to i ndir macowe me, go oluwo gi wan gi i dhok Wode m'oyero paka okayo ma lalunjo gigipiny pere je, aka ocweyo polo gi piny luwo kwoŋ Wode no. 
HEB.1.3	Go obedo lero ma nyutho dwoŋ pa Were; aka go obedo cal pa Were won gi kite, kendo go ama kuro polo gi piny gi wac pere ma dimeni. Munyo go otieko kelo lonyo kwoŋ reco je, go obedo piny i polo yu cingi Jadhum Madwoŋ maracuc.
HEB.1.4	Riameno go olokere madwoŋ loyo jomalaika, paka nyinge ma Were omiyo go loyo apajo. 
HEB.1.5	Were otieko ye waco ri malaika mene ni,
HEB.1.5	“In Wodan:
HEB.1.5	Konon alokere Benin?”
HEB.1.5	Kosa ri mene ni,
HEB.1.5	“Abino bedo Bamere,
HEB.1.5	aka go bino bedo Wodan?”
HEB.1.6	“Weyi jomalaika pa Were je jowolami go.”
HEB.1.7	“Were loko jomalaika pere koyo,
HEB.1.7	aka go loko jotic pere lew mac.”
HEB.1.8	“Kom perin ma dhum, a Were, bino kiyindira cil gi cil,
HEB.1.8	aka tiro am'ibino dhumo gine i Ker perin.
HEB.1.9	Imaro gim'otire aka idaki reco,
HEB.1.9	am'omiyo Were, ma Were perin,
HEB.1.9	owirin gi mo ma kisangala to miyin dwoŋ
HEB.1.9	ma kalo ma go omiyo jowotin.”
HEB.1.10	“A Rwoth, i cakirok icweyo piny,
HEB.1.10	aka polo meno je tic ma cingin otimo.
HEB.1.11	Gigipiny no je jobino leny woko, to in idoŋ;
HEB.1.11	joje jobino ti pa nanga.
HEB.1.12	Iladolo jo pa kot;
HEB.1.12	odoko ilawiro cal pajo pa nangin.
HEB.1.12	To in idoŋ adoŋa paka initie,
HEB.1.12	kendo oro perin kilarumo.”
HEB.1.13	“Bedi yuracuc paran
HEB.1.13	cuka anoloki jokwor perin
HEB.1.13	paka kasik ma ketho tiendin?”
HEB.1.14	Jomalaika meno ki cuny ma jotiyo ri Were, ma go ooro konyo joma jobino limo both?
HEB.2.1	Am'omiyo, waripo cwirok matek kwoŋ adieri ma watieko winjo aka nyaka gimoro k'orweny wan.
HEB.2.2	To k'inen mikwenda ma jomalaika cango jomiyo oter paka otire, aka ŋata k'otiyo gine i ndir no omiy gir'acula m'oripo gine, 
HEB.2.3	onyo wanobothi nedi ka wacayo both madwoŋ me? Rwoth won gipi ama otelo luwo kwoŋ both me, aka nyaka joma jowinjo go joridho riwan ni obedo adieri. 
HEB.2.4	Aka Were bende omedo ridho wac no gi ranyuth, gi meni, gi gir'aura m'opokere opokere, gi mic pa Cuny Maleŋ m'opoko paka won oyenyo.
HEB.2.5	Kole Were k'oketho jomalaika bedo jodhum i piny ma bino yuwaŋe. 
HEB.2.6	Kucel, owaci kamoro i Ndiko Maleŋ ni,
HEB.2.6	“Dhano bende aŋo, awi Were, ma d'ipar kwoŋe?
HEB.2.6	Dhan'adhana bende aŋo, ma d'idew kwoŋe?
HEB.2.7	Iloko go nyaka ma hongo macek
HEB.2.7	bedo ma piny loyo jomalaika,
HEB.2.7	t'imiyo go dwoŋ gi wor,
HEB.2.8	aka iketho gimoro je i par tiende ni wodhum.”
HEB.2.8	“Iketho gimoro je i par tiende, me nyutho ni go dhumo gimoro je. To pama fodi wakinen paka dhano dhumo gimoro je. 
HEB.2.9	To kole waneno Yesu, ma i hongo macek oloki go ma piny loyo jomalaika, paka orwaki rigo sangaria madwoŋ gi wor rupiri ocandere i tho, ni ŋey kwoŋ nema pa Were go wonyali tho ri ji je. 
HEB.2.10	Onwaŋo otire ri Were, m'ocweyo aka kuro gimoro je, miyo Yesu ma telo ji i both, cowo tic no gi candirok, ŋey wote mathoth jowolimi dwoŋ.”
HEB.2.11	Ato ŋata loko ji maleŋ kodi joma iloko jo maleŋ, je jonigi Ba gin acel. Am'omiyo Yesu ongoye giwickwot lwoŋo jo ni wutmin go. 
HEB.2.12	Go owaco ni,
HEB.2.12	“Were, abino luwo kwoŋin ri wutmera.
HEB.2.12	Abino pakin i cokirok pajo.”
HEB.2.13	“Abino ketho geno paran i Were.” Aka owaco kendo ni,
HEB.2.13	“E anika gi nyithindho ma Were omiyan.”
HEB.2.14	Paka nyithindho obedo ma del gi remo, Yesu bende olokere paka jo i del, aka nyaka i tho pere worey woko jwogi, manitie gi meni kwoŋ tho, 
HEB.2.15	ŋey wogonyi ji m'oyido jobedo ŋecin ro lworo tho. 
HEB.2.16	Kole gime neno kamaler ni ki jomalaika ama go konyo, to paka Ndiko waco, “Go konyo nyikway Abraham.” 
HEB.2.17	Riameno, onwaŋo yenyere go wolokere paka wutmin i royo je, ŋey go wobedi jadwoŋ pa jocway ri Were i wi migam man gi wor kendo ma genere i tic pere ri Were, aka nyaka wogeŋ keme pa Were ri reco pa ji ŋey wocwaki jo. 
HEB.2.18	Aka go onyo pama nyalo konyo joma jolimo karatem, rupiri go won bende olimo karatem aka ocandere.
HEB.3.1	Riameno wutmera i Kristo, ma bende Were am'olwoŋo, kethi paro mewin kwoŋ Yesu, m'obedo jamoor kendo jadwoŋ pa jocway ri Were i wi migam, ma konyo yeyo ma watuco ni wanigine. 
HEB.3.2	Kole go ogenere ri Were, m'oyero go timo tic me, paka Musa bende oyido ogenere i tic pere i Ot pa Were gipi. 
HEB.3.3	Kucel Yesu ripo gi dwoŋ maloyo apa Musa, paka jager ot dwoŋ loyo ot ma go ogero. 
HEB.3.4	Ato ot je dhano ama gero, to Were ama ogero kisi gimoro. 
HEB.3.5	Aka Musa cango obedo ŋat'ogenere i Ot pa Were paka jatic, aka otuco gigipiny ma Were oyido kidho luwo kwoŋe rumacen. 
HEB.3.6	To Kristo ogenere paka Wod Were ma kuro ri Were ot. Aka kole waŋati wabedo ot pere ka wamedere gi miseni mawan kodi ridho geno ma wapakere gine.
HEB.3.7	“Ka wiwinjo dwondi Were konon,
HEB.3.8	wikiri witim wictek paka cango witimo
HEB.3.8	munyo ji mewin jokwedere kwoŋ Were,
HEB.3.8	i hongo ma karatem i dier thim
HEB.3.9	kama kwarere pajo joteman'iye,
HEB.3.9	kad'oyido jotieko neno tic paran.
HEB.3.10	Gino am'omiyo amako nge gi jono, t'awaco ni,
HEB.3.10	‘Ndiri je cuny jo kelo rijo rwenyo,
HEB.3.10	aka fodi jokuya royo paran.’
HEB.3.11	Am'omiyo amako nge t'akwoŋere ni,
HEB.3.11	‘Jok'onyal donjo i ywomirok paran!’ ”
HEB.3.12	Kure win, jowotan, aka moro kwoŋ win wokiri wobedi gi cunye marac ma kiyey ma eye woko kwoŋ Were makwo. 
HEB.3.13	Kucel, wiripo kweyo cuny wadi win kisi ndelo, tekin ilwoŋo ndelo no ni konon, ŋey moro kwoŋ win wokiri wowondi gi gimarac to lokere ŋata wiye tek. 
HEB.3.14	Kole wajoje wabedo jowoti Kristo, ka wacwire matek i yeyo tundo i gike. 
HEB.3.15	Me a gima ndiko waco:
HEB.3.15	“Ka wiwinjo dwondi Were konon
HEB.3.15	cuny win wokiri wobedi matek
HEB.3.15	paka cango obedo
HEB.3.15	munyo wikwedere kwoŋ Were.”
HEB.3.17	Kere jokune ma Were omako gi jo nge cowo oro piero aŋwen? Go k'omako nge gi ji ma jotimo gimarac, omiyo jogore piny to jotho i dier thim? 
HEB.3.18	Aka Were okwoŋere gi jokune ni jok'odonji i ywomirok pere makiweno joma jotimo rigo wictek no? 
HEB.3.19	Onyo waneno ni jok'onyalo donjo rupiri jok'oyeyo.
HEB.4.1	Onyo, Were otieko weyo riwan cikirok nike wanyalo donjo i ywomirok pere. Am'omiyo, wagwokere win, aka moro kwoŋ win wokiri wokeŋ donjo i ywomirok no. 
HEB.4.2	Kole wabende watieko winjo Wac Manyen Maber, paka jo; to wac ma jowinjo k'otimo rijo bero moro, rupiri munyo jowinjo jok'ojolo gi yeyo. 
HEB.4.3	Am'omiyo wan ma wayeyo, wadonjo i ywomirok no paka Were owaco ni,
HEB.4.3	“Amako nge t'akwoŋere ni,
HEB.4.3	‘Jokibino donjo i ywomirok paran!’ ”
HEB.4.3	Meno a gima go owaco, kada tic pere oyido orumo wok cuka go cwey piny. 
HEB.4.4	Me a gim'owacere kamoro i Ndiko Maleŋ kwoŋ ndelo mar'abirio: “Were oywomere i ndelo mar'abirio kwoŋ tic pere je.” 
HEB.4.5	Aka kenyo odoko owac'iye ni, “Jokibino donjo i piny ma d'amiy'iye jo ywomirok!” 
HEB.4.6	Joma jopen winjo wac pa Were jok'onyalo nwaŋo ywomirok no; rupiri jok'oyeyo am'omiyo nitie joman m'oyey jo limo kaywomirok me. 
HEB.4.7	Aka Were odoko oketho ndelo man m'ilwoŋo ni, konon, ma cango oluwo kwoŋe rumacen gi i dhok Daudi, i wac m'otiek nyutho ni, “Ka wiwinjo dwondi Were konon, wikiri wicay go.” 
HEB.4.8	Rupiri bedi Yosuwa tieki miyo ji ywomirok, di Were k'oluwo kendo kwoŋ ndelo man. 
HEB.4.9	To paka nitie, fodi odoŋ ri ji pa Were ywomirok ma Sabato. 
HEB.4.10	Kole dhano je ma donjo i ywomirok pa Were bende won ywomere kwoŋ tic pere paka Were cango oywomere kwoŋ tic pere. 
HEB.4.11	Am'omiyo, weyi watem paka wanyalo donjo i ywomirok no. Kiripi moro kwoŋ wan cayo dwondi Were paka jotimo, to wakeŋ donjo.
HEB.4.12	Kole wac pa Were kwo aka tiyo. Bith loyo abor ma nyalewe ario. Thumo kiri kama paro kodi cuny jorom'iye, gi kama kumbo kodi more joriwer'iye. Niaŋ kwoŋ awanya kodi paro pa ji ma iy'adundo. 
HEB.4.13	Ongoye gima nyalo panere ri Were. Gimoro je i cwec othangere aka oyare i waŋe, go ma wabino tito kwo mawan ruwaŋe.
HEB.4.14	Weyi wacwire matek kwoŋ yeyo ma watuco ni wan gine, paka kere wanitie gi jadwoŋ mapa jocway ri Were i wi migam, m'oasere gi dwoŋ m'obedo Yesu Wod Were won, m'otieko kidho i polo. 
HEB.4.15	Jadwoŋ pa jocway ri Were i wi migam, mawan me, k'obedo ŋata kiniaŋ nyapo mawan. Kucel, wanitie gi jadwoŋ pa jocway ri Were i wi migam ma bende olimo karatem i royo je paka walimo, to k'otimo gimarac. 
HEB.4.16	Am'omiyo, weyi wabedi miseni, aka wakidhi ro nyim kom pa Were ma dhum, kama nema nitie i iye. Kenyo wabino lim'iye wor to wanwaŋo ŋono manyalo konyo wan i hongo ma wayeny'iye.
HEB.5.1	Kisi jadwoŋ pa jocway ri Were i wi migam je iyero wok kwoŋ ji aka imiyo go tic ma tiyo ri Were kapa jono. Go cwayo ri Were mic kodi cowirok ri reco pa ji. 
HEB.5.2	Paka go won bende nyap i royo m'omore, go nyalo tiyo gi mwolo ri joma nyap ma jonyalo rwenyo. 
HEB.5.3	Aka paka go won nyap, go cowere ki nyaka ri reco pa joman kende, to ri reco pere bende. 
HEB.5.4	Aka ongoye ŋata won yero dwoŋ ma bedo jadwoŋ pa jocway ri Were i wi migam; bedo ri lwoŋo pa Were won, paka cango olwoŋi Aron.
HEB.5.5	“In i Wodan;
HEB.5.5	konon alokere Benin.”
HEB.5.6	“Ibedo jacway ri Were i wi migam cil gi cil,
HEB.5.6	i cal pa Melikizedek.”
HEB.5.8	Kada go oyido obedo Wod Were, go ofonjere winjo Bamere i candirok pere. 
HEB.5.9	Aka munyo otiek lonyo go kicutho, go olokere jakeli kwo makirum ri ji je ma jomako wac pere; 
HEB.5.10	aka Were oketho go bedo jadwoŋ pa jocway ri Were i wi migam i cal pa Melikizedek.
HEB.5.11	Nitie wac kweth ma wanyalo waco kwoŋ gime, to tek tito riwin, rupiri wibolbol i niaŋ gim'ifonjo win. 
HEB.5.12	Kabedo ma di wibedi jofonji, odoko fodi yenyere moro wofonji win ayino adieri pa Were m'icako gine! Kama di wicam'iye cemo pa jom'otegino, fodi wiyenyo cak amadha ayino! 
HEB.5.13	Ŋata madho cak, meno fodi nyathi ma kuya poko gim'otire kodi gima k'otire. 
HEB.5.14	To cemo manwaŋ, obedo apa jom'otegino ma jotieko ŋeyo poko gima beyo gi reco.
HEB.6.1	Am'omiyo, weyi wamedere gi fonji m'otegino wawey woko fonji ma cako ma mako kwoŋ Kristo, aka wakiri wagiki kendo i fonji ma cako: Kole wiŋeyo paka wiripo ŋuto kwoŋ tic m'othotho to wimedere gi yeyo Were. 
HEB.6.2	Watieko fonjo win kwoŋ batisimo kodi ketho cingi jo kwoŋ ji; kwoŋ cerino pa jom'otho kodi thumo banja ma cil gi cil. 
HEB.6.3	Weyi wakidhi yumalo. Aka meno a gima wabino timo ka Were oyeyo.
HEB.6.4	Aka tek swa dwoko jom'opodho miyo jo ŋuto kendo, rupiri yado onwaŋo jonitie i lero pa Were, aka jobilo kiri mic ma polo to jolimo pok pajo ma Cuny Maleŋ. 
HEB.6.5	Jotieko bilo bero ma Wac pa Were kodi meni ma bino bedo i hongo ma bino yuwaŋe. 
HEB.6.6	To ka jopodho, dwoko jo kendo i ŋuto bedo gimatek, rupiri joguro Wod Were kwoŋ musalaba kendo aka jothango go kamaler ri wickwot i waŋ ji.
HEB.6.7	Lowo ma madho koth ma cwe noknok aka dongo gima twi ma konyo joma jopidho ama Were miyo silwany. 
HEB.6.8	To lowo ma kelo kudhin kodi doy meno bukony: Odamba ri kwoŋ, aka rumacen ibino waŋo woko.
HEB.6.9	To kada waluwo ama, merin mawan ma swa, wageno riwin gigipiny mabeyo ma both kelo. 
HEB.6.10	Were k'obedo ŋata cunye k'otire. Wiye k'owil kodi tic ma witieko timo, kosa mar ma witieko nyutho go i kony ma wimiyo i konyo ji pere aka fodi wimedere konyo jokristo jowoti win. 
HEB.6.11	Wamito ni kisi dhano kwoŋ win wonyuthi kinen no kiri i gike, aka nyaka gigipiny ma wigeno bino bedo adieri. 
HEB.6.12	Wakimiti nike wilokere manyap, to bedi win paka joma joyeyo ma jodiyo cuny jo cuka jolimo gima Were otieko ciko.
HEB.6.13	Munyo Were otimo cikirok kodi Abraham, okwoŋere munyo oro nyinge won paka oyido ongoye nyatoro maloyo go gi dwoŋ. 
HEB.6.14	Go ociko ni, “Abino miyin silwany ma limo nyikwayin mathoth.” 
HEB.6.15	Aka munyo Abraham okudere to kuro, go olimo gima Were ociko. 
HEB.6.16	Kole dhano ka kwoŋere oro nyingi nyatoro maloyo go gi dwoŋ, aka kiti kwoŋirok no cowo piem je i dier ji. 
HEB.6.17	Onyo Were bende omito nyutho jom'oyido jokidho limo gima go ociko, maber m'oloyo, nike go kilawiro atoŋa pere, am'omiyo go omedo ridho cikirok no kodi kwoŋirok. 
HEB.6.18	Were ooro gigipiny ario me (cikirok kodi kwoŋirok) ma kinyal wire, odoko ma go kinyal twodo kwoŋe, ma nyutho gino. Am'omiyo wan ma watieko limo kagoŋirok bonge wanyalo nwaŋo miseni madwoŋ ma cwirok matek kwoŋ geno m'oketh ruwaŋ wan. 
HEB.6.19	Wanitie gi geno me paka loc ma juko ye mol, ri cuny wan, m'ogur piny to moko matek, aka donjo to kalo woko nanga m'olier ma Ot pa Were ma polo kiri denge i kisika maleŋ ma iye. 
HEB.6.20	Yesu otieko telo donj'iye riwan ka waŋ wan, paka jadwoŋ pa jocway ri Were i wi migam cil gi cil i cal pa Melikizedek.
HEB.7.2	Gikenyo, Abraham omiyo go acel wiy apar ma gimoro je m'oyido go nitie gine. (Dwoŋ nyingi Melikizedek marapena obedo, “Kere ma Tiro.” Aka go oyido odoko obedo kere ma Salem, madwoŋ mere nyutho ni, “Kere ma Siem.”) 
HEB.7.3	K'otuci ba Melikizedek kosa yokimere, kosa moro kwoŋ kwarere pere; k'otuci nywolirok pere kosa tho pere. Go cale Wod Were m'obedo jacway ri Were cil gi cil wi migam.
HEB.7.4	Wineno paka go onwaŋo dwoŋ? Kiri Abraham m'obedo kwari nono je omiyo go acel kwoŋ apar ma gimoro je ma go onyaga i lweny. 
HEB.7.5	Kole Cik yeyo nyikway Levi ma jobedo jocway ri Were i wi migam coko acel wiy apar ma gigipiny kwoŋ ji ma Isiraili. Meno nyutho ni jocoko kwoŋ ji pajo wegi, kada bende jobedo nyikway Abraham. 
HEB.7.6	Melikizedek me k'onywol i nono pa Jolevi, to ocoko acel wiy apar kwoŋ Abraham aka omiyo go silwany paka ŋat'oyido nigi cikirok pa Were. 
HEB.7.7	M'ongoye kiganagana, ŋata miyo silwany dwoŋ loyo ŋata limo silwany pere. 
HEB.7.8	To ma mako kwoŋ jacway ri Were i wi migam, waneno ni Jolevi ma cango jocoko acel wiy apar ma lim jobedo joma tho, to ma mako kwoŋ Melikizedek, ŋata kwo paka ndiko waco ama coko. 
HEB.7.9	Wanyalo waco ni munyo Abraham oculo acel wiy apar, nyutho ni Levi (ma nyikwaye jocoko acel wiy apar) bende oculo gino luwo i cingi Abraham, 
HEB.7.10	rupiri Levi oyido fodi k'onywol paka go oyido fodi nitie kwoŋ kwari mere Abraham munyo Melikizedek oromo kodi Abraham.
HEB.7.11	Cungo kwoŋ tic pa Jolevi ma cwayo ri Were i wi migam ama owodh'iye Cik ri ji ma Isiraili. Onyo ka tic pa Jolevi oyido ber, raŋo odoko jacway ri Were i wi migam man oyenyere ma cale gi Melikizedek, makiweno kodi Aron? 
HEB.7.12	Kole ka owir cik ma yero jocway ri Were i wi migam, meno wirok ripo bedo i Cik pa Musa bende. 
HEB.7.13	Aka Rwodhiwan m'iluwo kwoŋe gigipiny me, oyido janono m'opokere; aka ongoye janono pere moro je m'oyido otieko ye tic paka jacway ri Were i wi migam. 
HEB.7.14	Kole oŋeyere maber paka Rwodhiwan onywole i nono pa Yuda; aka Musa k'otuco nono me munyo luwo kwoŋ jocway ri Were i wi migam.
HEB.7.15	Wac no omedo nyuthirok kamaler rupiri jacway ri Were i wi migam man onenere, ma cale Melikizedek. 
HEB.7.16	K'okethi go bedo jacway ri Were i wi migam i cik ma mako kwoŋ bol ma nywolirok pa ji; go olokere jacway ri Were i wi migam i meni pa ŋata nigi kwo m'ongoye gike. 
HEB.7.17	Ato ndiko waco ni, “Ibino bedo jacway ri Were cil gi cil wi migam, i cal pa Melikizedek.” 
HEB.7.18	Am'omiyo, cik macon okethi gicen, rupiri oyido nyap aka ongoye kony. 
HEB.7.19	Kole Cik pa Musa di k'onyalo loko gimoro m'olony kicutho, to pama otiek kelo geno maber ma miyo wan tundo bongi Were.
HEB.7.20	Aka gino k'otimere m'ongoye kwoŋirok mere bende. Joman je oloki jo jocway ri Were i wi migam m'ongoye kwoŋirok moro. 
HEB.7.21	To Yesu olokere jacway ri Were i wi migam i royo ma kwoŋirok, munyo Were owaco rigo ni,
HEB.7.21	“Rwoth okwoŋere
HEB.7.21	aka k'owir paro pere:
HEB.7.21	‘Ibedo jacway ri Were i wi migam cil gi cil.’ ”
HEB.7.22	Am'omiyo, kwoŋirok no loko Yesu paka raridh ma ridho cikirok maber maloyo macon.
HEB.7.23	Nitie kendo pokirok man: Joman ma jocwayo ri Were i wi migam no, oyido jomore rupiri oyido jotho ma jok'onyalo medirok gi tic pajo. 
HEB.7.24	To paka Yesu kwo cil gi cil, tic pere paka jacway ri Were i wi migam odoko kikodi ri ŋatiman. 
HEB.7.25	Am'omiyo, go nyalo botho kicutho joma kidho bongi Were kodi bonge, rupiri go kwo cil gi cil ma pido gi Were rijo ndelo je.
HEB.7.26	Jadwoŋ pa jocway ri Were i wi migam, ma kite no, ama nyalo konyo wan i gima wayenyo. Ato go leŋ, ongoye kodi kibenga kosa gimarac moro, olony, m'opok kwoŋ joreco, aka otiŋ go malo kalo polo. 
HEB.7.27	Go kicale jodongo pa jocway ri Were i wi migam man; go kiyenyere cowirok wi migam ndelo je: Ni kutho ri reco pere won, aka nyaka wocowere ri reco pa joman bende. Go ocowere wi migam dicel kende to makicutho, munyo go won omiyere paka cowirok. 
HEB.7.28	Cik pa Musa ketho dhano m'obedo gima nyap bedo jadwoŋ pa jocway ri Were i wi migam; to wac ma kwoŋirok pa Were, m'obino rumacen yuŋey Cik, oketho Wod Were won m'otiek loko m'olony kicutho cil gi cil.
HEB.8.2	Aka go tiyo paka jadwoŋ pa jocway ri Were i wi migam i Kabedo Maleŋ M'oasere, m'obedo wema mar'adieri ma Rwoth ama ogero, makiweno dhano.
HEB.8.3	Kisi jadwoŋ pa jocway ri Were i wi migam je okethi ni wocwayi mic kodi le paka cowirok ri Were: Am'omiyo jadwoŋ pa jocway ri Were i wi migam me bende oyido ripo bedo kodi gi mic m'amiyo. 
HEB.8.4	Bedi go nitie i piny ka, dikibedi jacway ri Were i wi migam, rupiri nitie joman ma jocwayo mic i Cik pa Joyuda. 
HEB.8.5	Jono jocwayo i kalamo pa Joyuda m'obedo nyaka cal kodi tipo pa gima nitie i polo. Meno am'omiyo ocik Musa munyo go oyido cegin gero wema pa Were ni, “Neni nike itimo gimoro je i cal m'onyuthin wi got.” 
HEB.8.6	To, paka nitie, omiy Kristo tic ma bedo jadwoŋ pa jocway ri Were i wi migam madwoŋ swa loyo apajo, paka cikirok ma go otimo i dier ji kodi Were bende ber loyo macon, kwoŋbedo ocungo kwoŋ cikirok ma gigipiny mabeyo loyo.
HEB.8.7	Bedi raco moro oyido ongoye i cikirok marapena, di mar'ario k'oyenyere. 
HEB.8.8	To Were onwaŋo raco kwoŋe am'omiyo owaco ama:
HEB.8.8	Rwoth waco ni hongo bino,
HEB.8.8	m'abino tim'iye cikirok manyen
HEB.8.8	gi Joisiraili kodi jonono pa Yuda.
HEB.8.9	Cikirok no kilabedo paka m'atimo gi kwarere pajo
HEB.8.9	munyo amako cingi jo
HEB.8.9	t'awodho jo woko i piny Misir,
HEB.8.9	rupiri jok'obedo gi genirok kwoŋ cikirok m'atimo gi jo,
HEB.8.9	am'omiyo aeye kwoŋ jo.
HEB.8.10	Onyo me a cikirok m'abino timo gi ji ma Isiraili
HEB.8.10	ka ndelo no okadho,
HEB.8.10	abino ketho cik paran i paro pajo,
HEB.8.10	odoko abino ndiko cik no i cuny jo
HEB.8.10	to abedo Were pajo,
HEB.8.10	aka jobino bedo ji paran.
HEB.8.11	Ongoye moro kwoŋ jo
HEB.8.11	ma bino fonjo nyawote kendo
HEB.8.11	kosa waco ri nyawote ni,
HEB.8.11	“Ŋey Rwoth.”
HEB.8.11	Me kwoŋbedo joje jobino ŋeyan,
HEB.8.11	wok kwoŋ ŋatathin loyo,
HEB.8.11	tundo kwoŋ ŋatadwoŋ loyo.
HEB.8.12	Abino cwako reco pajo,
HEB.8.12	akibino poyo reco pajo kendo.
HEB.8.13	Munyo oluwo kwoŋ cikirok manyen me, Were oloko marapena ca gima orumo tic; aka gimoro je m'orumo tic aka otieko ti, bino rere woko.
HEB.9.1	Cikirok marapena oyido nitie gi cik ma lamo Were kodi kalamo ma dhano ama ogero. 
HEB.9.2	Oger wema ma Were bed'iye ama: I kisika marapena oyido nitie raŋaw tala, meza, kodi mugat m'icwayo ri Were. Kenyo oyido ilwoŋo ni Kabedo Maleŋ. 
HEB.9.3	Yuŋey nanga mar'ario oyido nitie kisika m'ilwoŋo ni Kabedo Maleŋ Maloyo. 
HEB.9.4	Kenyo oyido nitie migam ma zahabu m'iwaŋ'iye buban, kodi sanduku ma cikirok, m'oum thenge je gi zahabu. I sanduku no oyido nitie atawo ma zahabu gi manu i iye kodi luth pa Aron ma boke oloth kwoŋe, kodi telin ario m'ondiki kwoŋe wac ma cikirok. 
HEB.9.5	Wi sanduku oyido nitie Kerubim ario ma nyutho dwoŋ pa Were, ma joyaro bwombi jo kam'icwak'iye reco kenyo. To me kaya hongo ma tit'iye gimoro je.
HEB.9.7	to jadwoŋ pa jocway ri Were i wi migam kende am'oyido donjo i kisika ma iye aka bin timo ameno dicel i oro acel. Go kidonji m'ongoye remo ma go kidho cwayo ri Were kwoŋ reco pere won kodi reco pa ji ma jotimo munyo jokuya nike oyido jotimo gimarac. 
HEB.9.8	Gi gigipiny me je, Cuny Maleŋ oyido nyutho ji nike royo ma donjo i Kabedo Maleŋ Maloyo oyido fodi k'oyaw ri ji. 
HEB.9.9	Gino oyido obedo cal ma nyutho ndir ma pama. Dwoŋ mere ni cowirok ma mic kodi le m'oyido icwayo ri Were kinyal miyo cuny ŋata lamo Were bedi m'olony kicutho. 
HEB.9.10	Jobedo nyaka cemo, gir'amadha, kodi tim m'omore ma lonyo del. Gino je oyido obedo nyaka cik ma woko, m'onwaŋo tiyo nyaka tundo ndir ma cikirok manyen oyido kidho caker'iye.
HEB.9.11	Aka Kristo obino paka jadwoŋ pa jocway ri Were i wi migam, ma gigipiny mabeyo ma pama nitie, am'omiyo wema ma go tiy'iye ŋon m'ocowere aka didwoŋ m'oasere (ji ama jok'otimo, odoko k'obedo ma cwec me). 
HEB.9.12	Kristo k'odonjo i Kabedo Maleŋ Maloyo gi remo diegi kodi roci cwayo jo wi migam; to okwanyo remo pere won ama odonjo gine i kabedo no, aka dicel makicutho, to nwaŋo riwan gine kwo makirum. 
HEB.9.13	Kole remo diegi kodi apa thwondhe, kodi buru pa roya m'owaŋ t'ikiro kwoŋ jom'oyido jok'olony paka cik yenyo, olonyo jo munyo kwanyo woko cilo ma woko i cik manyadini. 
HEB.9.14	Kosa to remo pa Kristo m'omiyere i leŋo cungo kwoŋ tic pa Cuny ma cil gi cil, nyalo lonyo paro ma cuny wan kalo kenyo didi, kwoŋ tim m'othotho, ŋey watiy ri Were makwo!
HEB.9.15	Ro wac me Kristo obedo jatim can ma miyo cikirok manyen wotiy, ŋey joma Were olwoŋo jowonyal limo silwany ma Were ociko. Kole go otieko tho paka cul ma gonyo ji woko kwoŋ kibenga ma jotimo munyo oyido jonitie i cikirok marapena.
HEB.9.16	Kama nitie iye wac pa jatho m'ondiko, ripo bedo gima nyutho ni ŋato otieko tho adieri. 
HEB.9.17	Ato ndiko no ongoye kony kafodi won mere k'otho, aka kitiy ka ŋato fodi k'otho. 
HEB.9.18	Meno am'omiyo cikirok marapena k'oridhi ma remo fodi ongoye m'ooy. 
HEB.9.19	Munyo Musa otieko waco ri ji or je paka okethi i Cik, okwanyo remo roci to ruwo gi pi, to kiro kwoŋ kitawo ma Cik kodi kwoŋ ji je gi cangwe m'obil, kodi lwodo ma yer rombo m'obokere. 
HEB.9.20	Aka go owaco ni, “Me a remo ma tweyo cikirok ma Were ooro win mako.” 
HEB.9.21	I royo acel, Musa okiro remo kwoŋ wema ma Were bed'iye kodi kwoŋ gigipiny je m'oyido ioro ma lamo Were. 
HEB.9.22	Ato, i Cik pa Musa, cegin kisi gimoro iripo lonyo gi remo; aka reco oyido kicwaki ka remo fodi k'ooy.
HEB.9.23	Gigipiny me, ma jobedo nyaka cal ma gigipiny ma polo, onwaŋo ripo lonyo jo i kite no. To gigipiny ma polo yenyo cowirok mabeyo loyo meno. 
HEB.9.24	Ato Kristo k'odonjo i Kabedo Maleŋ ma ji ama jotimo, m'obedo nyaka cal pa kabedo mar'adieri mere. Go odonjo i polo won kama go pama ocung'iye riwan ruwaŋ Were. 
HEB.9.25	Jadwoŋ pa jocway ri Were i wi migam mapa Joyuda yado donjo i Kabedo Maleŋ Maloyo gi remo ma k'obedo apere won kisi oro. To Kristo k'odonjo i polo miyirok kisi oro be. 
HEB.9.26	Kole di go ocandere dikweth wok cuka cwey piny. To, go onenere dicel makicutho, i gik ndir ma rumacen, ma kwanyo woko reco cungo kwoŋ cowirok ma kwo pere won. 
HEB.9.27	Paka okethi ri dhano je tho dicel, to Were thumo rigo banja, 
HEB.9.28	apaka Kristo bende ocway go dicel paka cowirok ma kwanyo woko reco pa ji kweth; aka go odoko bino nenirok mar'ario, ki ma tiŋo reco kendo, to ma botho joma jokuro go ayin.
HEB.10.1	Cik pa Joyuda obedo nyaka cal ma riprip mapa gigipiny ma labino, to k'obedo gimar'adier mere won, ma gikululu ma labino. Am'omiyo kiti cowirok no, m'imiyo ma kike oro gi oro, kinyal loko joma core bongi Were m'olony kicutho. 
HEB.10.2	Bedi kiti cowirok no oyido nyalo lonyo joma lamo Were makicutho, di ji jok'oweyo tero mic ma cowo reco, kareno jokiwinji banja i cuny jo ro reco kendo? Kole jom'onwaŋo jolamo Were di jolony dicel kicutho, m'ongoye kendo winjo banja i cuny jo. 
HEB.10.3	To paka nitie, kiti cowirok no poyo ji reco pajo ayino kisi oro, 
HEB.10.4	rupiri remo thwondhe kodi diegi kinyal kwanyo woko reco.
HEB.10.5	“Racow kodi mic ikiyeny,
HEB.10.5	to del m'iyiko ran ayino.
HEB.10.6	Mic awaŋa ma le
HEB.10.6	kodi mic ma cowo reco,
HEB.10.6	ikisangala gine.
HEB.10.7	Gikenyo awaco ni, ‘Anika, a Were,
HEB.10.7	ma timo gim'iyenyo ni atimi,
HEB.10.7	paka ondiki kwoŋan i kitawo ma Cik.’ ”
HEB.10.8	Munyo go otieko waco ni, “Racow kodi mic awaŋa ma le kodi mic ma cowo reco ikiyeny.” (Me mic m'imiyo paka Cik yenyo.) 
HEB.10.9	Gikenyo to go medo ni, “Anika, a Were, ma timo gim'iyenyo ni atim.” Am'omiyo, Were otieko kwanyo woko gi cowirok macon je to ketho manyen. 
HEB.10.10	Aka Yesu Kristo otieko timo gima Were omito ni go wotim, am'omiyo wajoje onyo oloki wan m'olony kwoŋ reco i cowirok ma go otimo ma delkwoŋe won, dicel kende to kicutho.
HEB.10.12	To Kristo ocwayo cowirok acel ri reco dicel kende to bedo piny yuracuc pa Were. 
HEB.10.13	Wok i hongo no, go onyo kuro Were wokethi jokwor pere paka kasik ma ketho tiende. 
HEB.10.14	Am'omiyo, gi cowirok ma go ocwayo dicel no, go otieko lonyo kicutho joma onyo pama ilonyo jo kwoŋ gimarac.
HEB.10.15	Kole Cuny Maleŋ bende ridho wac me. Marapena go waco ni,
HEB.10.16	Rumacen ma ndelo no; Rwoth waco ama:
HEB.10.16	Abino ketho cik paran i cuny jo,
HEB.10.16	aka abino ndiko i paro pajo.”
HEB.10.18	Aka kama reco me otiek cwak'iye, mic ma kwanyo woko reco odoko kilayenyere.
HEB.10.19	Am'omiyo, jowotan, wanitie gi siem m'opoŋ donjo i Kabedo Maleŋ swa kwoŋ tho pa Yesu. 
HEB.10.20	Go oyawo riwan royo manyen, royo ma kwo i nanga ma geŋo kisika, m'obedo delkwoŋe won. 
HEB.10.21	Paka wanitie gi jacway ri Were i wi migam madwoŋ ma kuro Ot pa Were, 
HEB.10.22	onyo weyi wacore cegin gi Were, gi cuny wan je, gi yeyo m'ocowere, gi cuny m'otiek lonyo m'odoko kiwinji banja, gi del m'olwok gi pi m'olony. 
HEB.10.23	Weyi wacwire matek kwoŋ geno ma wawaco ni wan gine, rupiri ŋat'omiyo cikirok ogenere. 
HEB.10.24	Aka weyi wapar win kwoŋ jowoti wan, munyo wakonyere i nyutho mar gi timo bero ri jowoti wan. 
HEB.10.25	Wakiri wawey kite ma romo kanyacel, paka joman onyo jokethere timo. Kucel, weyi wamiyere miseni, konda ni Ndelo pa Rwoth onyo core cegin.
HEB.10.26	Kole ongoye cowirok man m'odoko bino kwanyo woko reco ka watimo reco atoŋa ma to oyido watieko ŋeyo adieri. 
HEB.10.27	Kucel, gim'odoŋ a lworo gima bino timere: Thumo banja kodi mac mager ma bino reyo woko joma piemo gi Were. 
HEB.10.28	Kole ŋata kiwinji Cik pa Musa ineko m'ongoye wor ka otiek thumo banja loyo go, cungo kwoŋ jokony ario kosa adek ma joridho ni go otimo reco. 
HEB.10.29	Onyo wiparo ni ŋata cayo Wod Were, to tero paka gima sisiri remo ma cikirok pa Were m'oloko go maleŋ, aka miyo Cuny ma kelo nema nge, di ripi gi gir'acula marac loyo didi? 
HEB.10.30	Kole waŋeyo ŋat'owaco ni, “Abedo jaculi kwor, abino culo kwor.” Ma bende owaco ni, “Rwoth bino thumo banja ri ji pere.” 
HEB.10.31	Obedo gilworo madwoŋ swa ka nyatoro opodho i cingi Were makwo!
HEB.10.32	Poyi win paka oyido winitie i ndir m'okadho, munyo wijolo lero pa Were, aka wicandere i royo m'omore, to lweny no k'olaco win. 
HEB.10.33	Ndiri megi oyeti win ruwaŋ ji to icando win; aka ruman wicungo kodi joma icando jo marac ameno. 
HEB.10.34	Wimako wor gi jom'otwey i jiera, aka munyo omay win lim mewin wiciro teko no gi kisangala, rupiri oyido wiŋeyo ni winitie gi gima beyo loyo meno, ma yindira cil gi cil. 
HEB.10.35	Am'omiyo wikiri wiboli woko miseni mewin, rupiri bino kelo riwin kemba madwoŋ swa. 
HEB.10.36	Wiripo ciro candirok, ŋey witim gima Were yenyo to wilimo gima go ociko. 
HEB.10.37	Kole ndiko waco ni,
HEB.10.37	“Odoŋ nyaka hongo macek won
HEB.10.37	ŋata ripo bino wobin kendo k'ogal.
HEB.10.38	Ji paran ma jotire, jobino kwo i yeyo.
HEB.10.38	Ka moro kwoŋ jo ogik cen, ak'osangala gine.”
HEB.10.39	To wakibedo ji ma jogik cen to jorwenyo. Kucel wabedo joma bedo gi yeyo to jolimo both.
HEB.11.1	Onyo bedo gi yeyo meno ŋeyo adieri nike wabino limo gigipiny ma wageno, bedo gi ridho ni wabino limo gigipiny ma wakinen. 
HEB.11.2	Yeyo pajo am'omiyo ji ma hongo m'okadho jolimo pak bongi Were.
HEB.11.6	Ongoye ŋata nyalo kisangala Were ma buyeyo. Kole ŋata bino bongi Were ripo bedo gi yeyo nike Were nitie aka miyo joma rango go kemba.
HEB.11.9	Ro yeyo pere, go obedo i piny ma Were ociko go paŋini jawiloka. Go obedo i wema paka Isaka kodi Yakobo jotimo, ma bende jolimo cikirok bongi Were. 
HEB.11.10	Kole Abraham oyido kuro tindi ma Were ama oyiko gi gero; tindi ma tiendi geto mere yindira.
HEB.11.12	Kada go oyido cale p'otho, wok kwoŋ ŋat'acel me nyithindho onywole mathoth paka micalin ma polo, mathoth paka nyingi kwoyo ma dho nam.
HEB.11.14	Ji ma jowaco gigipiny me jonyutho kamaler nike jorango piny pajo wegi. 
HEB.11.15	Jok'oparo piny ma joweyo; bedi jotimi ameno di jolimo hongo ma gik. 
HEB.11.16	Kucel, oyido jomiyo piny maber loyo, m'obedo piny manyapolo. Am'omiyo Were wiye kikwoti lwoŋirok ni Were pajo, rupiri otieko yiko rijo tindi.
HEB.11.18	Were oyido otieko kiri ciko go ni, “Ibino limo nyikwayin kwoŋ Isaka.” 
HEB.11.19	Abraham oparo nike Were nyalo cerino dhano kwoŋ jom'otho. Am'omiyo i kite ma luwo, cal pa Abraham ojolo Isaka munyo wok bongi jom'otho.
HEB.11.21	Yeyo am'omiyo Yakobo omiyo nyithindho pa Yozefu silwany mafodi go k'otho; othenere kwoŋ luth pere to lamo Were.
HEB.11.25	Go ofoyo candirok gi ji pa Were loyo bedo i siem ma gimarac cowo nyaka hongo macek. 
HEB.11.26	Go oparo ni candirok yet ri Kristo onwaŋo ber loyo ŋaŋo ma Misir; rupiri go oyido oketho waŋe kwoŋ kemba ma bino.
HEB.11.27	Yeyo am'omiyo Musa oweyo Misir ma k'olworo nge pa kere; go ociro rupiri oyido neno Were ma kinenere. 
HEB.11.28	Yeyo am'omiyo go oketho cik ma kalima ma Kadho, gi wodho or ni wokiri remo kwoŋ thigin, aka nyaka malaika ma tho wokiri woneki nyithindho pa Joisiraili makayo.
HEB.11.31	Yeyo omiyo Rahab m'oyido tana delkwoŋe i timo giwickwot, obothi aneka gi joma jokwero winjo Were, rupiri go ojolo jopendo maber.
HEB.11.33	Yeyo omiyo jolwenyo gi piny pa jowiloka m'omore to joloyo lweny. Jotimo gim'otire to jolimo gima Were ociko jo; joculo kiri dhok simbwor, 
HEB.11.34	joneko woko mac mager, to joboth aneka g'abor. Jo oyido jonyap to jolokere jomeni. Jolokere matek i lweny to jonyalo woko Lwak jolweny pa jowiloka. 
HEB.11.35	Yeyo omiyo ocerino ri mon ji pajo m'onwaŋo jotho.
HEB.11.35	Joman ocandi jo to jokwero woko kiri siem, to jotho i litho ŋey wocerino jo i kwo maber loyo. 
HEB.11.36	Joman oyeti jo t'icwado jo, aka joman otwey jo gi lijegere t'ibolo jo i jiera. 
HEB.11.37	Ogoy jo gi telin; obar jo diere to jopokere ario, oneki jo kodi abor. Jothoko piny i pien rombo gi diegi munyo jonitie i candi, olweny gi jo, t'itimo jo marac. 
HEB.11.38	Piny oyido kiber rijo odoco! Jolera i dier thim kodi wi gote, munyo jobedo i ŋungu kodi i buce piny.
HEB.11.39	Jome je Were ofoyo jo ro yeyo pajo, to kad'ameno je jok'olimo gima Were ociko, 
HEB.11.40	rupiri Were oyido oridho riwan can maber loyo. Atoŋa pere oyido obedo nike jono bende woloki jo m'olony kicutho kiromo gi wan.
HEB.12.1	Am'omiyo, paka onyo wanitie gi lwak jokony madwoŋ m'othoko wan ameno, onyo weyi wakwanyi woko gimoro je ma riwere riwan i royo, kodi reco ma mito moko kwoŋ wan matek, 
HEB.12.2	wakethi win waŋ wan kwoŋ Yesu ma yeyo mawan cungo kwoŋe wok i cako tundo i gike. Go ociro musalaba ro kisangala m'onwaŋo kuro go yuwaŋe; k'oparo kwoŋ wickwot ma tho kwoŋ musalaba oyido kidho kelo rigo, kendo onyo pama obedo yuracuc ma kom ma dhum pa Were.
HEB.12.3	Pari kwoŋ go, paka ociro kiti teko no wok kwoŋ joreco, ŋey wikiri winyapere to cuny win ŋedhere. 
HEB.12.4	Kole i lweny mewin gi reco fodi wikitundo i tho. 
HEB.12.5	Calo wiy win owil gi wac ma kelo miseni ma Were luwo gi win paka nyithindho pere ni,
HEB.12.5	“Wodan, ikir'icay gir'acula
HEB.12.5	ma Were tirin gine,
HEB.12.5	aka ikir'inyocere ka go ay kwoŋin.
HEB.12.6	Kole Rwoth fonjo dhano ma go omito,
HEB.12.6	aka miyo moro je ma go tero paka wode gir'acula!”
HEB.12.7	Ciri win candirok mewin paka gim'afonjo win, rupiri candirok mewin nyutho nike Were tero win paka nyithindho pere. Nitie nyathi ma bamere kimiy gir'acula ma temo tiro go? 
HEB.12.8	Ka wikilimi gir'acula paka nyithindho man je, meno nyutho ni wikibedo nyithindho pere mar'adieri, to nyithindho ma woko ayino. 
HEB.12.9	Aka kisi dhano kwoŋ wan onwaŋo wan gi bacere mawan ma jomiyo wan gir'acula aka wamiyo jo dwoŋ. Onyo di waripi mwolok marom nedi ri Ba cuny wan to walimo kwo! 
HEB.12.10	Bacere wan jotemo tiro wan gi gir'acula, i hongo macek paka joneno ni otire rijo; to Were miyo wan gir'acula ma tiro wan ma bero mawan, ŋey wopok wan ye leŋo pere. 
HEB.12.11	K'imiyo dhano gir'acula ma tiro go, i hongo no gir'acula no cal rigo gimoro ma kiber, ma kelo litho ayino, to rumacen, jom'otweny jo gi gir'acula ma kite no jolimo kemba gi siem ma kwo m'otire.
HEB.12.13	Hongo je woth win i royo m'opiele maber ri tiendi win, ŋey kam'oŋol wokiri womedi ukirok, to wocangi ayino.
HEB.12.14	Tem win paka winyalo bedo i siem gi ji je, gi woth i kwo ma leŋo, rupiri ongoye ŋata bino neno Rwoth ma bu leŋo. 
HEB.12.15	Gwokere win ŋey moro wokiri wokeŋ limo nema pa Were, kendo moro wokiri wolokere pa yath makec ma medere dongo to nyeko wadi gi keco pere. 
HEB.12.16	Gwokere win ŋey moro wokiri wolokere jacot kosa ŋata kigen Were paka cango Esau, m'otana woko silwany pere ma lunjo lim paka nyathi makayo nyaka ro cemo dicel. 
HEB.12.17	Wiŋeyo paka go rumacen otemo yenyo silwany pa Bamere; to okwer miyo go, rupiri go k'onyalo nwaŋo royo ma wiro paro pa bamere, kad'otemo ywako kiri gi pigi waŋe. 
HEB.12.18	Fodi wikitundo, paka Joisiraili, bongi gima winyalo geyo, paka got Sinai man gi mac maliel; fodi wikitundo i mudho gi kidisa pa piny gi koyo, 
HEB.12.19	gi derino ma dwondi gwara, kosa kama diderino ma dwondi nyatoro, ma munyo ji jowinjo jokwayo ni jokiri jowowinji wac man kendo, 
HEB.12.20	rupiri jok'onyalo ciro gim'owaci ni, “Ka kad'ogwaŋ ogeyo got no, ripo wogoy gi tele cuka wotho.” 
HEB.12.21	Gima joneno kenyo onwaŋo miyo jo lworo m'omiyo Musa owaco ni, “Kole akirin aka lworo omakan!”
HEB.12.22	Kucel, wibino wi Got Zayon kodi i tindi pa Were makwo, Yerusalem manyapolo, gi jomalaika mere gana gi gana. 
HEB.12.23	Wibino i kweth pa jom'oyeyo Kristo ma jobedo nyithindho pa Were makayo m'ondiki nyingi jo i polo. Wibino bongi Were m'obedo jathum banja ri ji je, kendo bongi cuny ji ma jotire m'olok jo maleŋ. 
HEB.12.24	Wibino bongi Yesu, m'ocano cikirok manyen, kodi gi bongi remo ma nyutho wac maber loyo remo pa Abel.
HEB.12.26	I hongo no dwonde oyengo piny, to i hongo ma pama go ociko ni, “Odoko abino yengo ki nyaka piny kende, to polo bende.” 
HEB.12.27	Wac me ni, Odoko, nyutho maber n'ibino yengo gi ŋilo woko gigipiny m'ocwey, aka nyaka gigipiny ma kiyengere ama bino doŋ.
HEB.12.28	Am'omiyo, rupiri wakidho limo ker ma kinyal yengere, weyi wafoy win Were to walamo go i royo ma sangala go, gi bwonirok gi lworo; 
HEB.12.29	kole Were mawan obedo mac ma rego woko gigipiny.
HEB.13.1	Medere win gi marok paka wutmere i Kristo. 
HEB.13.2	Wiy win wokiri wowili gi jolo jowiloka i pecin mewin; kole nitie jomoro ma jotieko timo ameno to jojolo jomalaika ma jok'oŋeyo. 
HEB.13.3	Poyi win joma nitie i twec paŋini winitie i twec gi jo. Poyi win joma candere, paŋini wicandere gi jo.
HEB.13.4	Ji je joripo miyo nywomirok dwoŋ, aka jacwo gi dhako joripo kurok i nywomirok pajo i leŋo, rupiri Were bino thumo banja ri jocot kodi joma turo cik ma nywomirok. 
HEB.13.5	Kur win kwo mewin ma wikimunyere i maro pesa, aka gima winigine worom win. Kole Were owaco ni. “Akibino weyo win; ak'ojala win.” 
HEB.13.6	Weyi wabedi miseni, to wawaco ni,
HEB.13.6	“Rwoth obedo jakony paran,
HEB.13.6	akibino bedo malwor!
HEB.13.6	Aŋo ma dhano nyalo timo ran?”
HEB.13.7	Poyi win jotel mewin macon, ma jotito riwin wac pa Were. Pari win paka kwo pajo obedo aka wimaki kiti yeyo pajo. 
HEB.13.8	Yesu Kristo kiwire nyoro, konon, kodi cil gi cil. 
HEB.13.9	Wikiri wiyey fonji m'opokere ma k'otire woyway win wok i royo m'otire. Ber ka cuny wan onwaŋo meni wok i nema pa Were, makiweno i kuro cik ma mako kwoŋ cemo, ma kikony kada joma kuro cik ago.
HEB.13.10	Wanitie kodi migam ma cowirok ma joma cwayo ri Were i wema Manyayuda k'oyey jo cem'iye. 
HEB.13.11	Jadwoŋ pa jocway ri Were i wi migam Manyayuda tero remo le i Kabedo Maleŋ M'oasere to cwayo paka cowirok ri reco; aka riŋo le no iwaŋo woko ma kambi pa ji. 
HEB.13.12	Am'omiyo Yesu bende otho woko ma waŋkac ma tindi, ŋey wolwoki woko reco pa ji gi remo pere won ma miyo ji leŋo. 
HEB.13.13	Am'omiyo, weyi wakidhi bonge woko ma kambi pa ji wabedi kanyacel gine i wickwot pere. 
HEB.13.14	Ato tindi ma yindira ongoye riwan i piny ka, to kwanyo woko warango tindi ma bino ayino. 
HEB.13.15	Am'omiyo, weyi hongo je wacway pak ri Were paka cowirok mawan i Yesu Kristo, ma cal olemo ma nyak wok i dhok wan ka watuco nyinge. 
HEB.13.16	Wiy win wokiri wowili gi timo bero kodi konyo jowoti win gi gima winigine, rupiri kiti cowirok no ama sangala Were.
HEB.13.17	Winji win jotel mewin, odoko bedi win ma wimwol rijo, rupiri jo jokuro win paka joma ripo tito ri Were kite ma jotiyo gine. Ka wiwinjo jo, aka jobino timo tic pajo gi kisangala; makiweno gi cuny jo m'ocile, aka meno kinyal konyo win.
HEB.13.18	Kway win riwan ma wikikeŋ. Waŋeyo ni paro ma cuny wan otire, aka wamito timo gim'otire hongo je.
HEB.13.19	Aka amedo kwayo win ni bedi win munyo wikwayo Were wonyali oran bongi win mayot.
HEB.13.20	Onyo weyi Were ma jasiem, m'ocerino Rwodhiwan Yesu kwoŋ jom'otho, Yesu m'obedo Jakwath rombo Madwoŋ ro remo pere ma ridho cikirok makirum, 
HEB.13.21	womiy win gimaber ma wiyenyo ŋey witim gima go mito. Weyi go wotim i wan gima sangala go i Yesu Kristo, aka dwoŋ wobedi rigo cil gi cil. Ameno.
HEB.13.22	Akwayo win, jowotan, winjo mikwenda m'amiyo gine win miseni me ma widiyo cuny win; kole balwa ma andiko riwin me obedo nyaka macek. 
HEB.13.23	Amito wiŋey ni omin wan Timothe otiek gonyo i twec. Ka go obino ma piyo, alabino gine neno win.
HEB.13.24	Mothi riwan jotel mewin kodi ji pa Were je. Jowoti wan ma Italia bende jodhiro riwin moth pajo.
HEB.13.25	Weyi nema pa Were wobedi gi wijoje. Ameno.
JAS.1.1	Ri nonin apar g'ario, ma jotiakere i piny gipi: Amotho win!
JAS.1.2	Jowotan, ter win paka silwany ka wiromo gi teko m'omore omore, 
JAS.1.3	rupiri wiŋeyo ni ka yeyo mewin otemi aka wok'iye meni ma ciro gimoro. 
JAS.1.4	Ciro ripo cowo tic pere i kwo mewin aka ŋey winyal tegino i yeyo ma wicowere, munyo wikicandi gimoro. 
JAS.1.5	To ka moro kwoŋ win cando rieko, go ripo kwayo Were, m'amiyo dhano je gimoro ma k'obuyo kendo ma k'oŋunyaŋunya, aka bino miyin. 
JAS.1.6	To ŋato ripo kwayo gi yeyo, ma k'oganagana, rupiri ŋata ganagana cale pi ma tula i nam ma koyo kwadho aka wito koro. 
JAS.1.7	Ŋata pameno wokiri wopar nike bino limo gimoro bongi Rwoth, 
JAS.1.8	kwoŋbedo go nigi paro ario, aka kiridhi paro i gimoro je ma go timo.
JAS.1.9	Omin ma jacandi wosangala gi kabedo m'omiy go ma malo i yeyo, 
JAS.1.10	aka omin ma jaŋaŋo bende wosangala gi kabedo pere ma piny. Kole jom'oŋaŋ jobino leny woko paka ŋono pa thiw dudi. 
JAS.1.11	Ato ceŋ wok gi lietho mathoth to waŋo woko dudi; thiwe oy woko, to ŋono mere nyekere woko. Meno bende apaka ibino reyo woko jaŋaŋo munyo go yindin gi tic pere.
JAS.1.12	Jasilwany a dhano ma cwire i yeyo i ndir ma tem, rupiri ka go onyalo loyo tem, bino limo sangaria ma kwo, kemba ma Were otieko ciko jom'omaro go. 
JAS.1.13	Ka dhano olimo karatem i tem ma cale ameno, wokiri wowaci ni, “Ratem no wok bongi Were.” Rupiri reco kinyal kelo ri Were karatem, odoko Were won kikel ri nyatoro karatem. 
JAS.1.14	To dhano je nwaŋo karatem k'awanya pere marac won ywayo cunye to tero go i karatem. 
JAS.1.15	Aka awanya no medere nywolo gimarac; aka ka gimarac ocowo tegino, to nywolo tho.
JAS.1.16	Kiri wowondi win, wutmera. 
JAS.1.17	Mic maber kodi maŋon je wok i polo; wok bongi Were Baba, jacwey lero ma polo, aka go kiwire korin gi korin pa tipo yath. 
JAS.1.18	I mito pere won, go onywolo wan manyen gi wac pere mar'adieri, ŋey wabedi paka olemo pere m'onyak marapena kwoŋ cwec pere je.
JAS.1.19	Maki win wac me, wutmera. Dhano je ripo bedo mayil i winjo, ma kikwakere gi luwo, aka kimaki nge piyo. 
JAS.1.20	Kole nge pa dhano kikony go limo kwo m'otire ma Were yenyo. 
JAS.1.21	Am'omiyo, bol win woko kite makoc kodi reco ma wimore gine. Aka wijoli gi mwolo wac ma go pidho i cuny win, manyalo botho win.
JAS.1.22	Bedi win joma ketho wac i tim, makiweno joma wondere gi nyaka winjo awinja wac won kende. 
JAS.1.23	Kole ŋata winjo wac to kikethi i tim cale dhano ma ŋiyere i ndewiro to nenere paka go cale, 
JAS.1.24	to ka otieko nenere, kadho to piyo piyo wiye wil gi cal pere. 
JAS.1.25	To ŋata kaŋasa cik m'otire ma ketho ji i siem, aka medo ketho paro pere kwoŋe, ma kiciki ithe kende to wiye wil, to go ketho wac i tim, ŋato Were bino miyo silwany i gima go timo.
JAS.1.26	Ka nyatoro paro ni go ŋat'oyeyo, to kucel kikur lewe meno yeyo pere ongoye kony aka go won wondere. 
JAS.1.27	Yeyo ma Were Bawan tero paka yeyo m'otire m'ongoye rendirok a me: Kuro nyithindho kic kodi mon ma cwogi jo otho i candirok pajo, gi kurok kwoŋ reco ma piny.
JAS.2.1	Wutmera gi nyimin, i kwo mewin paka jom'oyeyo Rwoth Yesu Kristo, Rwoth madwoŋ, wikiri wiyer ji munyo wiŋisa joman ro cal pajo ma woko. 
JAS.2.2	Ka jaŋaŋo moro m'oruko peta ma zahabu gi ruk mabeyo obino i romo mewin, to jacandi moro m'oruko oselo bende bino, 
JAS.2.3	to wimiyo jaŋaŋo dwoŋ ka wiwaco rigo ni, “Bedi i kom m'oasa bero me.” To wiwaco ri jacandi ni, “cungi kaca, kosa ni bedi piny i lowo dho tiendan ka.” 
JAS.2.4	Meno onyo wikibenga ikelo pokirok i dier win kareno wilokere paka jothumi banjin ma paro pajo reco?
JAS.2.5	Winji win wutmera! Wiparo ni Were k'oyero jocandi ma piny ka bedo jom'oŋaŋ i yeyo, gi lunjo Ker ma go ociko jom'omaro go? 
JAS.2.6	To kole wicayo jocandi! Ŋata diyo win aka yware gi win tero win i kapido, ki joŋaŋo? 
JAS.2.7	Ki jono ama joluwo marac kwoŋ nyingi ŋataber m'ilwoŋo win gine no?
JAS.2.9	To ka wipoko ji cungo kwoŋ cal pajo ma woko, meno witimo gimarac, aka itero win paka jotur cik cungo kwoŋ Cik manitie. 
JAS.2.10	Kole ŋata turo nyaka kada or acel ma Cik bedo jabanja paka ŋat'oturo cik je. 
JAS.2.11	Ato ŋat'owaco ni, “Ikir'itim cot.” Ama bende owaco ni, “ikir'ineki.” Kad'ikitim cot, to k'ineko dhano meno kole itieko bedo jatur cik. 
JAS.2.12	Riameno luw win, odoko bedi win gi tim, paka ji m'ibino thumo rijo banja cungo kwoŋ cik ma kelo siem, 
JAS.2.13	rupiri Were k'onyuthi wor ri ŋata k'onyutho wor ri wadi. To ŋata nyutho wor meno otieko loyo banja.
JAS.2.14	Wutmera gi nyimera! Bero aŋo m'obedi ri dhano ka waco ni, “Anitie gi yeyo.” To tim pere kinyuthi ameno? Yeyo pere no won kende dinyal botho go? 
JAS.2.15	Paka ranen, bedi nitie omin wan kosa nyamin wan m'ongoye gi gir'aruka kodi cemo ma romo, 
JAS.2.16	bero aŋo manitie k'acel kwon win owaco rigo ni, “Were womiyin silwany, kadhi i siem aka icem maber.” Ma k'omiyo go gima yenyere i kwo? 
JAS.2.17	Meno bende apaka yeyo won kende, ka tim ma thielo ongoye, bedo gim'otho.
JAS.2.18	To moro kwoŋ win bino waco ni, “Kole in gi yeyo; aka an gi tim.” Meno adwoko ni: “Nyuthan paka inyalo bedo gi yeyo m'ongoye tim; to an abino nyuthin yeyo paran i tim paran.” 
JAS.2.19	Wiyeyo nike Were nitie acel? Meno ber! Kole jwogi bende joyeyo ameno aka jokirin gi lworo.
JAS.2.20	Dhano mamiŋ! Imito wonyuthin nike yeyo m'ongoye tim ongoye kony? 
JAS.2.21	Kere cango okethi kwari wan Abraham i tiro gi Were nedi? Kole obedo i tim, munyo go ocwayo ri Were wode Isaka wi migam. 
JAS.2.22	Kenyo inyalo neno ni, yeyo pere kodi tim pere jotiyo kanyacel; aka yeyo pere oridhi i tim pere. 
JAS.2.23	Aka ndiko otundo i kare ma waco ni, “Abraham oyeyo Were, aka ro yeyo pere Were okwano go paka ŋat'otire.” Aka Were olwoŋo go ni, mere paran Abraham. 
JAS.2.24	Am'omiyo wineno ni dhano iketho i tiro gi Were kwoŋ gima go timo, makiweno kwoŋ yeyo kende.
JAS.2.26	Ato paka del m'ongoye cuny meno gim'otho, apaka bende yeyo m'ongoye tim meno gim'otho.
JAS.3.1	Jomathoth kwoŋ win kiri jowolokere jofonji, wutmera gi nyimin, rupiri wiŋeyo ni wan ma wafonjo ibino thumo riwan banja m'onuŋ loyo joman. 
JAS.3.2	Wajoje ndir madit wapodho. Dhano ma kipodhi i luwo pere meno dhano m'otire kicutho, manyalo dhumo kwo pere gipi. 
JAS.3.3	Ka wariwo yath moro i dhok kayina ma miyo jowowinji wan, wanyalo miyo jokidho kama wayenyo je. 
JAS.3.4	Kosa neni kwoŋ mel i wakawaka; kada dwoŋ ameno aka koyo mathoth ama tero go, to nyaka gimathin moro ama leko go, aka kidho kama jatero mito ni wokidh'iye. 
JAS.3.5	Me bende apaka nitie gi lew jo: Kada thin rigo ameno, to nyalo luwo wac ma yumirok madongo swa.
JAS.3.5	Pari paka nyaka mac m'ondhilo nyalo waŋo lul m'ombo! 
JAS.3.6	Lew jo bende cale mac. Obedo dak reco manitie gi kabedo i delkwoŋ wan aka nyayo reco i kwo mawan gipi; go moko mac i kwo mawan gipi, aka go won bino waŋ i mac makitho. 
JAS.3.7	Dhano otieko nyalo dhumo ogwaŋe ma nger je, winyin, gima mol gi kore, gi rec ma pi je, to loko jo mamwol. 
JAS.3.8	To ongoye moro manyalo dhumo lewe maber. Lew jo obedo gimarac ma kikudere, aka thoth gi kwir. 
JAS.3.9	Waoro lew wan ma pako Rwoth gi Bawan odoko waoro lew wan acel no won ma kwoŋo dhano m'ocwey i cal pa Were. 
JAS.3.10	Wac ma pako kodi ma kwoŋo nyatoro je wok i dhok dhano acel no won. Wutmera, gime oyido kiripi timirok ameno. 
JAS.3.11	Wiparo ni waŋ pi acel nyalo wodho pi mamit kiri gi makec bende? 
JAS.3.12	Wutmera, makuyu nyalo nyak gima nyak pa vini, kosa yath vini nyalo nyak nyandere pa makuyu? Riameno waŋ pi ma cumbi kinyal wodho pi mamit.
JAS.3.13	Ŋa kwoŋ win kenyo mariek kendo ma niaŋ? Ere wonyuthi rieko no gi kwo pere m'otire, gi tim pere ma nyutho bwonirok kodi rieko. 
JAS.3.14	To ka wipoŋ gi nyeko kodi mito ici, wikiri wipakere gine odoko wikiri wikwer adieri. 
JAS.3.15	Rieko ma cal ameno kiwoki i polo; t'obedo ma piny ka, ki ma cuny, to apa jwogi ayino. 
JAS.3.16	Kole kama di nyeko kodi mito ici, kenyo ruwirok bende niye kodi nger reco je. 
JAS.3.17	To rieko ma wok i polo olony kutho marapena; odoko kelo siem, aka nitie iye mwolo; dewo kwoŋ ji, oasere gi wor aka nywolo tim mabeyo; ongoy'iye thumo banja m'okom kosa rendirok. 
JAS.3.18	Aka joma kelo siem jokeco tiro m'opidhi i siem.
JAS.4.1	Kere aŋo ma kelo gorok gi dhawirok i dier win? Gigipiny no kiwoki kwoŋ awanya ma ndir je lwenyo i delkwoŋ win? 
JAS.4.2	Wiwanya gimoro to wikilim. Gikenyo wicako nekirok; aka wiwanya gigipiny to wikinyal limo. Am'omiyo widhaw to wigore. Wikilim gima wimito rupiri wikikway Were. 
JAS.4.3	Aka ka wikwayo wikilim, rupiri wikwayo gi atoŋa mareco: Wikwayo gigipiny mar'aora ma kisangala mewin won. 
JAS.4.4	Ji ma kigenere! Wikuya ni mako mere gi piny meno bedo i kwor gi Were? Ŋata mito mako mere gi piny meno mito bedo jakwor pa Were. 
JAS.4.5	Kosa wiparo ni ndiko ongoye g'atoŋa i nyutho ni, “Cuny ma Were oketho i wan nigi nyeko m'oasere?” 
JAS.4.6	To Were nyutho wan nema mathoth loyo. Am'omiyo ndiko waco ni, “Were ciro japakirok, to nyutho ŋata mwol ayino nema.” 
JAS.4.7	Am'omiyo, bedi win joma winjo Were. Ciri win Jwogi aka go bino eye kwoŋ win gi ŋwec. 
JAS.4.8	Core win cegin gi Were, aka go bende bino core cegin gi win. Joreco, logi win cingi win. Lony win cuny win, wijokiganagana! 
JAS.4.9	Bedi win gi rem, gi geregere aka wiywak: Nyero mewin wolokere ywak, aka kisangala mewin wolokere rembo ayino! 
JAS.4.10	Bwonere win ruwaŋ Were, aka go bino tiŋo win malo.
JAS.4.11	Wikiri wiluwere marac kwoŋ jowoti win, wutmera. Ŋata luwo marac kwoŋ omin, kosa thumo rigo banja, meno luwo marac kwoŋ Cik aka cayo Cik. K'icayo Cik, meno kere ikibedo dhano ma winjo Cik, to ijacay Cik ayino. 
JAS.4.12	Kole jakethi cik ma bende a jathum banja nitie acel kende. Go won ama nyalo botho kosa reyo woko. To onyo in iŋa, m'ithumo banja ri dhano nyawotin?
JAS.4.14	Wikuya kada ni aŋo manyalo timere dikin! Kwo mewin obedi nedi? Kole wicale tor, ma nenere cowo hongo macek to leny woko. 
JAS.4.15	Kucel, d'onyo wiwaco ni, “Ka Rwoth oyeyo, wabino bedo makwo, to watimo gime gi meca.” 
JAS.4.16	To odoko wiyumere aka wipakere ayin; kole kiti yumirok no rac. 
JAS.4.17	Am'omiyo, dhano je m'oŋeyo gimaber ma go ripo wotim aka kitim meno timo gimarac.
JAS.5.1	Aka wijoŋaŋo, winji win! Bedi win gi rem aka wiywak ro litho ma labino riwin! 
JAS.5.2	Ŋaŋo mewin otieko top woko, aka ruk mewin masirigi otieko camo woko. 
JAS.5.3	Zahabu mewin kodi feza otieko mako nyal, aka nyal me bino bedo gir'anena ma nyutho reco mewin, to camo delkwoŋ win pa mac. Witieko dhuro ŋaŋo i ndelo macowe me! 
JAS.5.4	Pawinji win! Kemba ma wikiculo jotic ma jotiyo i ndelin mewin icade koko ka osa win. Aka ywak pa jokeco riwin otieko tundo i ithi Were, Rwoth pa lwak jolweny! 
JAS.5.5	Kwo mewin i piny k'obedo ma noro kodi ma kisangala mewin wiwegi. Wimedo cwe ri ndelo ma tho, pa dhok m'ikidho thumo. 
JAS.5.6	Witieko thumo banjin ni oloyo ji m'oyido jongoye gi raco moro to wineko jo, kad'oyido jokipiem gi win.
JAS.5.7	Am'omiyo, wutmere, diy win cuny win, cuka Rwoth odwoki. Neni win paka jafur diyo cunye munyo kuro ni lowo pere wonyak rigo gima welo. Go kuro gino m'odiyo cunye cuka koth ma cwir kodi ma keco tundo. 
JAS.5.8	Aka wibende wiripo diyo cuny win. Cuny win matek rupiri ndelo ma dwoko pa Rwoth orikere nicegin.
JAS.5.9	Wikiri wigeŋisa gi jowoti win, wutmera, aka Were k'othumi riwin banja. Kole jathum banja ni dhiot, oyikere donjo! 
JAS.5.10	Wutmera, poyi win jotuci wac Were ma joluwo wac i nyingi Rwoth. Ter win jo paka ranen pa joma jociro gi diyo cuny jo i hongo ma candirok. 
JAS.5.11	Ato wiŋeyo ni watero joma jotieko ciro gimoro paka josilwany. Witieko winjo paka Yobu onyalo ciro candirok, aka wiŋeyo paka Rwoth oparo kwoŋe rumacen. Kole Rwoth oasere gi wor aka winjo malith gi teko pa dhano.
JAS.5.13	Nitie moro kwoŋ win manitie i teko? Weyi wokway Were. Nitie moro ma sangala? Weyi wower wer ma pako Were. 
JAS.5.14	Nitie ŋata two i dier win? Ripo wolwoŋi jotel ma kitipa pa jom'oyeyo, ma jobino kwayo rigo to jowiro go gi mo i nyingi Rwoth. 
JAS.5.15	Kwayo ma yeyo, bino botho jatwo; aka Rwoth bino tiŋo go malo, aka reco ma go otimo ibino cwako. 
JAS.5.16	Am'omiyo, tuci win reco mewin ri jowoti win, odoko kway win ri jowoti win, ŋey wilimi both ma del. Kwayo pa ŋat'otire nitie gi meni madwoŋ aka tiyo. 
JAS.5.17	Elia oyido obedo dhano paka wan. Go okwayo gi ridho nike koth wongoye, aka koth bende k'othon i lowo cowo oro adek g'adec. 
JAS.5.18	Go odoko okwayo, to polo konjo koth to lowo nyak cemo mere.
JAS.5.19	Wutmera, ka nyatoro kwoŋ win oweyo adieri, to ŋatiman dwoko go kendo, 
JAS.5.20	poyi win gime: Ŋatimoro je m'odwok ŋatarac wok i royo pere m'okom, bino botho cuny ŋatarac no kwoŋ tho, to miyo icwako rigo reco madit.
1PE.1.1	Balwa m'owok bongi Petero, jamoor pa Yesu Kristo.
1PE.1.1	Ri ji pa Were m'oyer ma jobedo paka wendo i piny aka jotiakere iy'adec ma Ponto, Galasia, Kapadosia, Asia kodi Bithinia. 
1PE.1.2	Oyer win r'atoŋa ma Were Baba won oŋeyo kicutho, nike Cuny Maleŋ woloki win maleŋ, ŋey wiwinji Yesu Kristo to lonyo win gi remo pere.
1PE.1.2	Weyi nema gi siem wobedi mewin i thotho.
1PE.1.3	Weyi wapaki Were Ba Rwodhiwan Yesu Kristo. Ro ŋono pere m'oasere, go omiyo wanywole i kwo manyen munyo ocerino Yesu Kristo kwoŋ jom'otho to miyo wan geno ma kwo i cuny wan, 
1PE.1.4	to waŋiyo yumalo munyo wakiyo lunjo ŋaŋo ma kitopi, kosa nyekere, kosa rumi, ma Were okano riwin i polo. 
1PE.1.5	Ato ro yeyo mewin am'omiyo meni pa Were kuro win cuka tundo ndelo ma both m'oyik nyutho ka ndir otundo.
1PE.1.6	Sangala win gi wac me, kad'onyo i hongo me witieko nwaŋo candirok munyo wibedo gi rem hongo macek ro tem m'omore m'obino riwin. 
1PE.1.7	Candirok me obino r'atoŋa ma temo yeyo mewin. Kole kada zahabu ma nyekere je itemo gi mac. Am'omiyo yeyo mewin ma diwelo loyo zahabu, bende yenyere wotem wonen k'otire, ŋey gino wokel riwin pak kodi dwoŋ kodi wor i Ndelo m'ilanyuth'iye Yesu Kristo kamaler. 
1PE.1.8	Wimaro go kada fodi wikineno go; wiyeyo go, kada pama wikinen go; aka winigi kisangala ma didwoŋ ma kiwacere, 
1PE.1.9	rupiri onyo wilimo gima wok i yeyo mewin, m'obedo both ma cuny win.
1PE.1.10	Both me ama jotuci wac ma joluwo kwoŋ nema pa Were ma d'omiyo win, jotemo rango tiende maber. 
1PE.1.11	Jotemo rango tiende munyo jomito ŋeyo ni keraŋo ma hongo no d'otund'iye, kodi paka d'obino; ato Cuny pa Kristo i jo oyido cimo hongo no munyo tuco candirok ma go d'ociro, kodi dwoŋ ma d'owok'iye. 
1PE.1.12	Were onyutho jotuci wac me ni oyido jokitiy rijo wegi, to riwin, munyo joluwo kwoŋ adieri ma pama wiwinjo. Jomikwenda ma Wac Manyen Maber, ma joluwo i meni pa Cuny Maleŋ mor wok i polo, ama jotito riwin adieri me. Me adieri ma kiri jomalaika je jomito ŋeyo dwoŋ mere.
1PE.1.13	Am'omiyo yik win paro mewin ma tic; bedi ma widhumo cuny win, aka kethi win geno mewin je kwoŋ nema ma bino riwin k'onyuthi Yesu Kristo kamaler. 
1PE.1.14	Paka nyithindho ma winjo Were, wikiri wiyeyi awanya macon m'onwaŋo winigine munyo fodi wikuya Were wodhum kwo mewin. 
1PE.1.15	Kucel, bedi win maleŋ i gimoro je ma witimo, paka Were m'olwoŋo win leŋ; 
1PE.1.16	rupiri ndiko waco ni, “Wiripo bedo maleŋ, rupiri aleŋ.”
1PE.1.17	Kole wilwoŋo Were ni Baba ka wikwayo, aka go ama thumo banja ri ji je marom. Am'omiyo or win kwo mewin i piny ka paka joma wendo munyo wimiyo go dwoŋ. 
1PE.1.18	Ato wiŋeyo gim'ocul ma gonyo win woko kwoŋ kwo masisiri ma winwaŋo wok bongi kwarere mewin, aka gim'onyewo win no k'obedo gimoro ma nyekere woko paka zahabu kosa feza, 
1PE.1.19	to remo pa Kristo am'ogonyo win, go m'obedo paka nyathi rombo m'ongoye gi ŋolo moro kosa waŋpoyo. 
1PE.1.20	Were oyero go mafodi k'ocwey piny, aka onyuthere i ndelo macowe me ma bero mewin. 
1PE.1.21	I go wiyeyo Were, m'ocerino go kwoŋ jom'otho to miyo go dwoŋ, m'omiyo yeyo kodi geno mewin nitie kwoŋ Were.
1PE.1.22	To paka onyo wilony ro winjo adieri, aka winigi mar m'ocwiny ri jowoti win ma joyeyo, ere mare win adieri gi cuny win je. 
1PE.1.23	Kole onyo winywolere madirio, ki kwoŋ kodhi ma tho, to kwoŋ makitho, cungo kwoŋ wac pa Were makwo kendo ma yindira cil gi cil. 
1PE.1.24	Rupiri ndiko waco ni,
1PE.1.24	“Ji je jocale lum,
1PE.1.24	aka dwoŋ pajo cale thiw lum;
1PE.1.24	Lum tho, to thiwe oy woko,
1PE.1.25	to wac pa Rwoth doŋadoŋa cil gi cil.”
1PE.1.25	Aka me a wac m'otiti riwin.
1PE.2.1	Am'omiyo, weyi win miyo jowoti win litho, kodi twodo je, kosa rendirok, kosa nyeko, kosa nyeko nyingi wadi win! 
1PE.2.2	Bedi win paka nyithindho maŋic ma nyaka onywol jo, ma wiwinjo riyo ma cak m'olony ma cuny, aka ka wimadho wibino dongo i both mewin. 
1PE.2.3	Kole ndiko waco ni, “Witieko bilo bero pa Rwoth.”
1PE.2.4	Biye win bongi Rwoth, tele makwo ma ji jokwero nike bukony, to Were oyero paka dikony rigo. 
1PE.2.5	Ato wibende wibedo telin makwo, m'onyo igero gine Ot pa Were ma cuny, kama wibino tiy'iye paka jocway ri Were i wi migam ma joleŋ, kareno wicwayo cowirok manyacuny ma Were jolo luwo kwoŋ Yesu Kristo. 
1PE.2.6	Ato ndiko waco ni,
1PE.2.6	“Neni, pama onyo aketho tele ma tielo ot i Zayon,
1PE.2.6	tele m'oyer ma diwelo;
1PE.2.6	aka nyatoro je m'oyey go wiye kilakwot.”
1PE.2.7	“Tele ma jogeto jokwero ni bukony
1PE.2.7	am'olokere tele ma mako kindi ot won gipi.”
1PE.2.8	“Me a tele ma miyo ji jocer,
1PE.2.8	Kidi ma miyo jo podho.”
1PE.2.8	Jocer rupiri jokiyey Wac ca, paka ocan ni jowotimi.
1PE.2.10	I hongo m'okadho oyido wikibedo ji m'oyer, to pama onyo wibedo ji pa Were; i hongo m'okadho oyido wikijolo wor pa Were, to pama onyo wijolo wor pere.
1PE.2.11	Agoyo koko riwin jowotan, paka jowiloka i piny me, ni ŋuti win kwoŋ awanya mareco, ma ndir je lwenyo gi cuny win. 
1PE.2.12	Kula mewin i dier joma bu Were wobedi maber ma ka jotemi kelo kwoŋ win wac ni wireco, jobino neno tim mewin mabeyo, to jopako Were i Ndelo ma bino pere.
1PE.2.13	R'atoŋa pa Rwoth, winji win jodhum je ma piny; kad'obedo kere madwoŋ ma dhumo joman je, 
1PE.2.14	kosa gavana, ma go oro ma miyo jotimi reco gir'acula, gi foyo joma timo gima beyo. 
1PE.2.15	Kole Were yenyo ni tim mewin mabeyo woum luwo masisiri mapa jomamiŋ. 
1PE.2.16	Kwo mewin wobedi paka apa joma ni siem; to wikiri wiloki siem mewin ma umo reco moro je; kucel kwo mewin wobedi paka apa jotic pa Were. 
1PE.2.17	Wor win ji je: Mar win jowoti win ma joyeyo, lwor win Were, aka wiwor kere ma piny.
1PE.2.18	Ŋecin, winji win rwodhe mewin, aka nyuthi win jo wor m'opoŋ, ki nyaka joma timo riwin maber aka joparo kwoŋ win kende, to kiri joma ger bende. 
1PE.2.19	Kole nitie kony moro ka dhano ociro litho ma candirok rupiri dwoko paro pere kwoŋ Were. 
1PE.2.20	To bero aŋo ma wilimo ka wiciro goco ma ripo kodi win ka witimo reco? Kucel ka wiciro candirok kada witieko timo bero, meno ama Were miyo silwany. 
1PE.2.21	Were olwoŋo win ri gime, rupiri Kristo bende ocandere riwin aka oweyo riwin ranen, nike winyal luwo bathe. 
1PE.2.22	Ndiko waco ni, “Go k'otimo gimarac moro, aka ongoye twodo m'owok i dhoke.” 
1PE.2.23	Munyo oyeti go, k'oculo kwor; munyo ocandere, go k'opiro nyatoro, t'oketho geno pere i Were ma Jathum banja i tiro. 
1PE.2.24	Go won otiŋo reco mawan i delkwoŋe wi musalaba, ŋey wabedi jom'otho ri gimarac to wakwo ri tiro; cungo kwoŋ adholin pere, witieko cango. 
1PE.2.25	Ato oyido wicalo rombo m'orwenyo; t'onyo pama widwoko bongi Jakwath kendo Jakur ma cuny win.
1PE.3.2	Kole jobino neno paka kiti win olony aka diwor. 
1PE.3.3	Ŋono mewin kiripi wok i gigipiny ma wiruko kosa witimo kwoŋ win paka kedo wic, kosa jaŋo kwoŋ win thiwino ma welo, kosa ruko nangin ma welo. 
1PE.3.4	Kucel ŋono mewin ripo wok kwoŋ adieri ma cuny win, ŋono ma kirere ma cuny mamwol, m'okudere, manitie gi welo madwoŋ ruwaŋ Were. 
1PE.3.5	Kole me a royo ma mon maleŋ, ma jogeno Were i ndir macon, joloko gine kwo pajo maŋon, aka jowinjo cwogi jo, 
1PE.3.6	paka Sara owinjo Abraham, munyo lwoŋo go ni Rwoth! Aka wibedo nyithindho pere ka witimo gim'otire ma wikibedo gi lworo moro je.
1PE.3.8	Macowe, wijoje, riwere win i cuny win, bedi win gi wor ri jowoti win, odoko mare win paka wutmere, bedi win gi dewo kodi mwolo ri jowoti win. 
1PE.3.9	Wikiri wicul reco gi reco kosa yet gi yet, to cul win gi silwany ayino; kole silwany a gima Were ociko miyo win munyo olwoŋo win. 
1PE.3.10	Rupiri paka ndiko waco,
1PE.3.10	“Ŋata mito limo kwo gi neno siem,
1PE.3.10	wowey luwo marac gi lewe,
1PE.3.10	aka wowey twodo.
1PE.3.11	Go ripo eye woko kwoŋ reco to timo bero;
1PE.3.11	go ripo rango siem gi cunye je.
1PE.3.12	Kole waŋ Rwoth nitie kwoŋ jom'otire
1PE.3.12	aka ociko ithe ri kwayo pajo,
1PE.3.12	to waŋ Rwoth gawo joma timo reco.”
1PE.3.13	To ŋa ma bino timo riwin teko ka wiyikere timo gimaber? 
1PE.3.15	To i cuny win, wor win Kristo paka Rwoth. Ndiri je yikere win ma dwoko ŋata lwoŋo win tito geno ma winigine. 
1PE.3.16	To tim win ameno gi mwolo ka wimiyo jo dwoŋ. Kendo kuri win paro ma cuny win maber, aka ŋey joma joluwo marac kwoŋ kiti win maber i Kristo, wiy jo bino kwot kwoŋ gima jowaco. 
1PE.3.17	Kole ber candirok ro timo bero, k'obedo mito pa Were, loyo candirok ro timo gimarac. 
1PE.3.18	Kole Kristo otho ri reco dicel kicutho, ŋataber, ri joreco, ŋey go wokel win bongi Were. Oneki go i delkwoŋe, to kareno omiy go kwo i cuny, 
1PE.3.19	aka i kwo ma cuny no, go okidho to tito wac kamaler ri cuny m'oketh i twec. 
1PE.3.20	Me oyido obedo cuny ma jokwero winjo Were munyo go otemo kuro jo munyo diyo cunye i ndir ma Nowa oyido ger'iye ye. Ji manok ma jobedo i ye; ji aboro kende, ama joboth i pi, 
1PE.3.21	aka pi no obedo ranyuth ma cimo batisimo ma pama botho win, ki paka gima lwoko woko cilo ma del t'obedo cikirok m'itimo ri Were gi cuny maber. Gino bothin luwo kwoŋ cerino pa Kristo Yesu, 
1PE.3.22	m'otieko kidho i polo aka onyo nitie yu cingi Were maracuc, aka onyo dhumo jomalaika je kodi meni je kodi adhum je.
1PE.4.1	Am'omiyo, paka Kristo ocandere i delkwoŋe, wibende wiripo miyirok miseni gi kiti paro ma go obedo gine, rupiri ŋat'ocandere i delkwoŋe meno otieko thekirok gi gimarac. 
1PE.4.2	Riameno, wok gunyo ni, mito pa Were ama dhumo kwo pere gipi i piny ka makiweno awanya mareco ma del. 
1PE.4.3	Witieko oro hongo m'oromo munyo oyido witimo gima joma bu Were joketho paro pajo i timo paka kidakana, awanya mareco ma waŋ i cuny jo, mero i kalima ma nyaworoworo, medho ma kitipa, gi lamo cal makicar. 
1PE.4.4	Aka joma bu Were no jouro nike wikiriwere gi jo i timo gir'awanya mareco m'oasere no, am'omiyo joyeto win; 
1PE.4.5	to jobino tito wac ri ŋat'oyikere thumo banja ri jomakwo kodi jom'otho. 
1PE.4.6	Me am'omiyo otiti Wac Manyen Maber ri joma pama jotieko tho bende, ŋey wothum rijo banja i del paka ji je, to jobedo makwo paka Were i cuny.
1PE.4.7	Gik gimoro je orikere ocore cegin, am'omiyo bedi win milengela kendo ma widhumo kwo mewin aka winyal kwayo. 
1PE.4.8	To maloyo gimoro je, mare win gi mar madwoŋ, rupiri mari umo reco madit. 
1PE.4.9	Joli win jowoti win i pecin mewin m'ongoye kigeŋisa. 
1PE.4.10	Paka kisi dhano olimo mic, or riwin ma konyo jowoti win, paka jokan mar'adieri ma mic pa Were m'opokere opokere. 
1PE.4.11	Nyatoro je ma fonjo wac pa Were ripo fonjo paŋini obedo wac pa Were won; nyatoro je ma timo tic wotim gi meni ma Were miyo go, aka ŋey i gimoro je womiy Were pak kwoŋ Yesu Kristo, madwoŋ gi meni obedo apere, cil gi cil. Ameno.
1PE.4.12	Jowotan m'amaro, wikiri widhier kwoŋ tem malith ma wicander'iye, paŋini gima ki ma kisi ndelo timere riwin. 
1PE.4.13	Kucel sangala win nike wiriwere gi Kristo i candirok pere, ŋey rumacen kisangala wopoŋ i cuny win ka onyuthi dwoŋ pere. 
1PE.4.14	Wijosilwany k'oyeti win ro oro nyingi Kristo; dwoŋ mere ni Cuny ma nigi dwoŋ aka apa Were, nitie i win. 
1PE.4.15	To wongoye moro kwoŋ win ma wocandere paka janek, kosa jakwo, kosa ŋat'otimo raco madwoŋ, kosa ma rire i tic pa joman. 
1PE.4.16	To ka moro kwoŋ win candere kwoŋbedo go jakristo, wiye wokiri wokwoti, to wofoy Were ayino ni go ilwoŋo go gi nyingi Kristo.
1PE.4.17	Ato ndir otundo ma thumo banja aka lacako gi ji pa Were won. Onyo ka kidho cako gi wan, obedi nedi ri joma jokiyey Wac Manyen Maber ma wok bongi Were? 
1PE.4.18	Kole ndiko waco ni,
1PE.4.18	“Ka tek ri jom'otire limo both;
1PE.4.18	onyo aŋo m'obedi ri joma kilwor Were kodi joreco?”
1PE.4.19	Am'omiyo, joma candere rupiri obedo mito pa Were rijo, joripo medo miyirok ri jacwec pajo ma genere gi medo timo gima beyo.
1PE.5.1	Onyo paka abende abedo jadwoŋ i kitipa pa jom'oyeyo, kendo paka ŋat'oneno candirok m'obedo ri Kristo, odoko paka ŋata bende ibino poko ye go dwoŋ m'ilanyutho, agoyo koko ri jotel ma kitipin pa jom'oyeyo ma jo ni dier win, 
1PE.5.2	ni bedi win jokwath pa sidwol rombo ma Were omiyo win, aka wileki jo gi maro mewin, paka Were mito witim, makiweno g'arom. Tiyi win, m'ongoye woro pesa, to ro maro tic ri jowoti win adieri. 
1PE.5.3	Wikiri widhum joma okethi i kur mewin gi mbaka, to bedi win ranen ri sidwol.
1PE.5.4	Aka ka Jakwath Madwoŋ onenere, wibino limo sangaria ma didwoŋ ma kilawiro cal to rumo.
1PE.5.7	Kethi win rembo mewin je kwoŋ go, rupiri go dewo kwoŋ win.
1PE.5.8	Bedi win ma wiŋeyo dhumo kwo mewin ma wineno. Kole jakwor mewin, jwogi, riwo piny pa simbwor ma hola, munyo rango nyatoro m'omwony. 
1PE.5.9	Piem win gine, munyo wicungo matek i yeyo mewin, rupiri wiŋeyo ni jowoti win ma joyeyo i piny gipi bende onyo joluwo i kiti candirok no. 
1PE.5.10	To ka witieko candirok mathin, Were ma nigi nema je, m'olwoŋo win ni wopok win ye dwoŋ ma cil gi cil i Kristo, won bino miyo win meni, to miyo wicungo ma wicwiny i yeyo. 
1PE.5.11	Ri go meni wobedi cil gi cil. Ameno.
1PE.5.14	Mothere win akor gi mar manyakristo.
1PE.5.14	Weyi siem wobedi gi wijoje ma wibedo apa Kristo.
2PE.1.1	Balwa m'owok bongi Simon Petero, jatic kendo jamoor pa Yesu Kristo.
2PE.1.1	Ri joma i tiro pa Were mawan kendo Jaboth, Yesu Kristo, omiy jo yeyo ma diwelo paka mawan.
2PE.1.2	Weyi nema gi siem wobedi mewin i thotho i ŋeyo Were kodi Yesu Rwodhiwan.
2PE.1.3	Meni pa Were omiyo wan gimoro je ma wayenyo ma bedo i kwo ma lworo Were, rupiri waŋeyo ŋat'olwoŋo wan gi dwoŋ kodi bero pere won. 
2PE.1.4	Ameno go omiyo wan, mic m'ociko madwoŋ swa kendo ma diwelo, ŋey ka walimo mic me wabino both kwoŋ reco manitie i piny ka ro awanya, to wadonjo i kula ma nyawerewere. 
2PE.1.5	Riameno, tem win paka winyalo medo bero kwoŋ yeyo mewin; kodi niaŋ kwoŋ bero; 
2PE.1.6	kodi kurok kwoŋ niaŋ; kwoŋ kurok mewin medi win ciro; kwoŋ ciro medi win lworo Were; 
2PE.1.7	kwoŋ lworo Were medi win'iye woro jom'oyeyo jowot win; aka kwoŋ woro jom'oyeyo jowot win medi win'iye marok. 
2PE.1.8	Ka wimedo bedo gi gima beyo me madit, bino loko win mayil to wibedo gi kony i rieko mewin kwoŋ Rwodhiwan Yesu Kristo. 
2PE.1.9	To ka nyatoro ongoye gi gima beyo me, meno kere go waŋe neno ma riprip aka wiye owil ni otiek lonyo go kwoŋ reco pere.
2PE.1.10	Am'omiyo, jowotan, tem win paka winyalo ridho lwoŋo kodi yer mewin; ka witimo ameno wik'opodhi i yeyo mewin. 
2PE.1.11	Ameno, ibino jolo win maber donjo i Ker makirum mapa Rwodhiwan kendo Jaboth mawan Yesu Kristo.
2PE.1.12	Am'omiyo ndir je abino poyo win gigipiny me, kada witieko ŋeyo jo aka wicungo kiri matek i adieri ma witieko jolo. 
2PE.1.13	Aparo ni obedo gim'otire ka acewo paro mewin to wipoyo gigipiny me kafodi akwo, 
2PE.1.14	rupiri aŋeyo ni acegin lunyo woko delkwoŋan me paka Rwodhiwan Yesu Kristo otieko nyuthan kamaler. 
2PE.1.15	Aka abino temo paka anyalo neno ni kada k'atieko weyo piny me fodi wibino poyo gigipiny me.
2PE.1.16	Wakicungo kwoŋ kigana acwoga munyo watito riwin bino pa Rwoth Yesu Kristo gi meni, to waneno dwoŋ pere gi waŋ wan. 
2PE.1.17	Ato oyido wanitie munyo Were Bawan miyo go dwoŋ ma malo, munyo dwondi jo m'owok bongi Dwoŋ ma Malo ca oluwo rigo, munyo waco ni, “Me Wodan m'amaro ma asangala gine!” 
2PE.1.18	Wawegi wawinjo dwondi ŋato munyo luwo wok i polo, kareno oyido wanitie gi Yesu wi got.
2PE.1.19	Aka, wanitie gi wac pa jotuci wac m'otiek ridho. Wibino timo maber ka wiketho paro mewin kwoŋe; kole obedo pa lero ma meny kama col cuka ndelo yawere to lero pa sulwe m'odikin menyo cuny win. 
2PE.1.20	To ma kalo me, poyi win nike ongoye ŋata won ocwogo wac m'otuci i Ndiko Maleŋ. 
2PE.1.21	Ato ongoye mikwenda pa Were m'otuci m'owok i mito pa dhano, to ji jobedo i meni pa Cuny Maleŋ munyo jotuco mikwenda m'owok bongi Were.
2PE.2.1	Jotuci wac ma twodo cango jobedo i dier ji pa Were, paka bende jolabino i dier win. Jobino rwako fonji ma kelo rerok, aka jobino kwedere kwoŋ Rwoth jadhum m'onyewo jo, to jokelo tho kwoŋ gin abwap. 
2PE.2.2	Jomathoth jobino mako royo pajo ma wickwot; aka ro tim pajo, jobino luwo marac kwoŋ Royo Mar'adieri. 
2PE.2.3	I woro pajo, jofonji ma twodo me jobino cemo kwoŋ win gi kigana ma wegi jocwogo. Banja pajo otiek yiko thumo wok con, aka rerok pajo bende ki nibor to nicegin.
2PE.2.4	K'inen Were k'oworo jomalaika ma cango jotimo gimarac to obolo jo i mac makitho kam'otwey'iye jo i mudho, ka jokuro ndelo ma thumo banja. 
2PE.2.5	Odoko Were k'oworo piny macon, to okelo mikula madwoŋ ri joreco, to gwoko nyaka Nowa m'ofonjo tiro, kodi ji man abirio kende. 
2PE.2.6	Kole Were othumo banja ri tindi ma Sodom kodi Gomora, munyo waŋo woko jo gi mac, aka oloko jo ranen ri gima bino timere ri joreco je; 
2PE.2.7	kole go obotho Loti, ŋataber, ma cunye oramo swa kwoŋ kidakana pa ji m'oyido jokidew cik. 
2PE.2.8	(Ato jal maber no obedo i dier jo, aka kisi piny m'oyawere olimo litho i cunye munyo oneno to winjo tim pajo mareco no). 
2PE.2.9	Am'omiyo, kere Rwoth oŋeyo nger ma botho ji mabeyo ma jolworo Were i candirok ma temo jo, kodi weyo joreco i gir'acula pajo cuka ndelo ma thumo banja, 
2PE.2.10	kodhi joma cwire i kiti jo m'otop ma kidakana aka jocayo meni pa Were.
2PE.2.10	Jofonji ma twodo me jonitie gi miseni kodi mikanyo, aka joluwere kicar kwoŋ cwec manitie i hongo malo; 
2PE.2.11	ma to kiri jomalaika ma jotek aka jomeni loyo jokikel wac marac kwoŋ cwec no ruwaŋ Rwoth. 
2PE.2.12	To jome joluwere kicar kwoŋ gima jokuya odoco. Jocale g'ogwaŋe madudi ma jongoye gi paro, m'imako t'ineko jo, ilareyo jo woko paka ogwaŋe madudi; 
2PE.2.13	ilaculo jo candirok ro candirok ma jotieko kelo ri joman. Kisangala pajo obedo medho odieceŋ ma siemo delkwoŋ gin. Bedo giwickwot kendo gimarac ka jobedo dhower gi win, kareno josangala i royo pajo mareco! 
2PE.2.14	Gi waŋ gin ma neno gimoro gi cot, jogomba kisi dhako ma joneno. Awanya pajo ma timo gimarac kikwe; jodwoŋo joma nyap, aka joŋiyo timo woro. Jobedo ji m'otiek kwoŋo! 
2PE.2.15	Joweyo royo m'otire to jorwenyo munyo jomako royo ma Balam wod pa Beyor oluwo, m'onwaŋo omaro pesa ma go olimo i timo reco, 
2PE.2.16	to punda pere oay kwoŋe ro reco pere. Gino oluwo gi dwondi dhano to juko tim pa jatuci wac ma janeko no.
2PE.2.17	Jome jocale waŋ pi m'odwono kodi pondeponde ma koyo waro; Were oyiko rijo kama dimudho tektek maloyo kaman je. 
2PE.2.18	Joluwo wac ma miŋo gi pakirok, aka jooro awanya ma delkwoŋ gin ma ciko joma nyaka joeye kwoŋ joma nitie i royo ma kelo rwenyo. 
2PE.2.19	Jociko jo siem ma to wegi jobedo ŋecin pa kite mareco; ato dhano bedo ŋeca pa gima dhumo go. 
2PE.2.20	Kole k'inen oyido jotieko budhirok kwoŋ meni ma piny ma kelo tho, to joŋeyo Rwodhiwan kendo Jaboth mawan Yesu Kristo, aka odoko jomoko kendo i meni no to nyalo jo, meno kere nyutho ni jonitie marac rumacen loyo kacako. 
2PE.2.21	D'ober rijo ka jobedo ma jokuya royo ma tiro loyo ŋeyo royo no to odoko joweyo cik maleŋ m'omiy jo. 
2PE.2.22	Gim'otimere gi jo nyutho ni ageca me otire ni, “Gwok odoko gik naŋo ŋok pere kendo aka mbiji m'otiek lwoko odoko gik ŋindirok i cwodho kendo.”
2PE.3.1	Jowotan m'amaro, me onyo balwa mar'ario ma andiko riwin. I balwin ario me, atemo cewo paro mewin ŋey wicaki paro mathuth. 
2PE.3.2	Amito wipoy wac ma jotuci wac Were cango joluwo kwoŋe, kodi or m'owok bongi Rwoth kendo Jaboth, ma jomoor mewin jomiyo win. 
2PE.3.3	Marapena, wiripo ŋeyo nike i ndelo macowe me, jonyero jobino fudhirok ma joluwo royo mar'awanya pajo mareco gi nyero ma cay. 
2PE.3.4	Jobino penjo win ni, “Go ociko ni bino, k'ameno be? To ere go nikune? Bacere mawan jotieko tho, to gimoro je fodi romaroma paka oyido nitie wok cuka cwey piny!” 
2PE.3.5	Jotimo atoŋa paŋini jokuya ni cango con Were oluwo aka polo gi piny ocwey, aka piny ocwey wok i pi, aka gi pi. 
2PE.3.6	Kendo mikula pi madwoŋ am'onyiek gine woko piny macon. 
2PE.3.7	To gi wac no won, polo gi piny ma pama nitie okan jo ri mac; ikuro gi jo ndelo ma thumo banja ri ji ma jokilwor Were t'ireyo jo woko.
2PE.3.9	Rwoth kigal gi timo gima go otieko ciko paka jomegi joparo. Kucel, go diyo cunye kodi win, rupiri go kimiti nyatoro woreyere woko, to mito dhano je wonyali ŋuto reco pere.
2PE.3.11	Paka gigipiny me je ibino nyeko woko, onyo wiripo bedo ji ma cal nedi? Kwo mewin ripo bedo maleŋ ma wilworo Were, 
2PE.3.12	munyo wikuro Ndelo pa Were to witemo miyo wobin mayot. I ndelo no polo bino waŋ woko gi mac aka lietho bino nyelo woko gigipiny manitie i iye. 
2PE.3.13	To wakuro gima Were otieko ciko; polo manyen gi piny manyen, kama tiro bino bed'iye pa peco pere.
2PE.3.14	Am'omiyo, jowotan, k'onyo wikuro Ndelo no, tem win paka winyalo bedo ma wilony kendo ma bu raco ruwaŋ Were to wibedo i siem gine. 
2PE.3.15	Ŋey win ni kudirok pa Rwodhiwan, nyutho ni omiyo win hongo ma both, paka omin wan Paulo m'amaro ondiko riwin gi rieko ma Were omiyo go. 
2PE.3.16	Me a gima go waco i balwin pere je munyo ndiko kwoŋ gino. Nitie gigipiny moro matek niaŋ kwoŋe i balwin pere ma joma kuya kosa joma yengere i yeyo jofonjo kicar, paka jotimo g'adec man i Ndiko Maleŋ. Ameno wegi jokelo kwoŋ gin teko.
2PE.3.17	To win, jowotan, paka witieko ŋeyo gime, onyo gwokere win aka moro wokiri wonyali wondo win gi fonji ma k'ago mapa joma kilwor cik to wipodho wok i kabedo m'oyido wicung'iye maber. 
2PE.3.18	To medere win gi dongo i nema kodi i ŋeyo Rwoth kendo Jaboth mawan Yesu Kristo. Dwoŋ wobedi rigo, pama kodi cil gi cil. Ameno.
1JN.1.2	Kwo no obino ma nenere; waneno am'omiyo waluwo kwoŋe, aka watito riwin kwoŋ kwo makirum m'onwaŋo nitie gi Bawan aka onenere riwan. 
1JN.1.3	Gima watieko neno gi winjo ama watito riwin bende, ŋey wibende wibedi kanyacel gi wan i riwirok ma wan gine gi Bawan kodi Wode Yesu Kristo. 
1JN.1.4	Wandiko gime ŋey kisangala mawan wobedi m'opoŋ.
1JN.1.5	Onyo me a mikwenda ma watieko winjo bongi wod Were munyo watito riwin: Were obedo lero aka ongoye mudho i go kada mathin. 
1JN.1.6	Am'omiyo ka wawaco ni wanitie i riwirok gine, ma to kwo mawan nitie i mudho, meno kareno watwodo aka tim mawan ongoy'iye adieri. 
1JN.1.7	To ka kwo mawan nitie i lero paka go won nitie i lero, meno wanitie i riwirok gi jowoti wan, aka remo pa Yesu, Wod Were, loko wan m'olony kwoŋ reco je.
1JN.1.8	Ka wawaco ni wangoye gi reco, meno wawondere aka adieri ongoye i wan. 
1JN.1.9	To ka watuco reco mawan ri Were, go genere kendo otire aka bino cwako reco mawan, to lonyo wan kwoŋ tim mawan mareco je. 
1JN.1.10	Ka wawaco ni fodi wakitimo gimarac meno waloko Were jatwodo, aka wac pere ongoye i kwo mawan.
1JN.2.1	Andiko riwin gime, nyithindho paran, ŋey wikiri witim gimarac, to ka moro otimo gimarac, wanitie gi Yesu Kristo ŋat'otire, ma pido riwan bongi Bamere. 
1JN.2.2	Go won a cowirok ma miyo icwako reco mawan, to ki reco mawan kende, to reco pa ji je ma piny.
1JN.2.3	Me a gima miyo waridho ni waŋeyo go: Ka wawinjo or pere. 
1JN.2.4	Ka moro waco ni, aŋeyo go, to kiwinji or pere, meno ŋato jatwodo aka adieri ongoye i go. 
1JN.2.5	To ŋata winjo wac pere, meno a ŋata mar pere ri Were ocowere kicutho. Me apaka wanyalo ridho ni wakwo i Were: 
1JN.2.6	Ŋata waco ni go kwo i Were ripo bedo gi tim paka cango apa Yesu Kristo.
1JN.2.8	To or m'andiko riwin nyen, aka adieri mere nenere i Kristo kodi i win bende, rupiri mudho onyo eye woko aka lero mar'adieri ama pama onyo meny.
1JN.2.9	Ŋata ŋoyo ni go nitie i lero, ma to go odak omin, meno fodi nitie i mudho ayino. 
1JN.2.10	Ŋat'omaro nyawote ama nitie i lero, aka ongoye gi gimoro ma miyo go timo gimarac. 
1JN.2.11	To ŋat'odak nyawote meno nitie i mudho aka woth'iye, aka kuya kama go com'iye, rupiri mudho otieko kelo rigo thowaŋ.
1JN.2.12	Nyithindho paran, andiko riwin, rupiri otiek cwako reco mewin ro nyingi Kristo.
1JN.2.13	Andiko riwin bacere nan, rupiri wiŋeyo ŋat'otieko bedo wok i cakirok.
1JN.2.13	Andiko riwin, soye ma nyaka wiay, rupiri witieko loyo jwogi, Ŋatarac.
1JN.2.13	Andiko riwin nyithindho, rupiri wiŋeyo Were Bawan.
1JN.2.14	Andiko riwin, bacere ji, rupiri wiŋeyo go m'otieko bedo wok i cakirok.
1JN.2.14	Andiko riwin, soye ma nyaka ay, rupiri winitie gi meni; wac pa Were bedo i win, aka witieko loyo Jaraco.
1JN.2.15	Wikiri wimar piny kosa gimoro je ma piny. Ka moro omaro piny meno mar pere ri Bawan ongoye. 
1JN.2.16	Ato gimoro je ma piny paka awanya marac ma del, kodi awanya ma waŋ jo, kodi pakirok kwoŋbedo gima dhano nitie gine kosa m'otimo, k'obedo apa Bawan, t'obedo apa piny ayino. 
1JN.2.17	Piny kodi kisangala mere je rumo; to joma timo gima Were mito jobino kwo cil gi cil.
1JN.2.18	Nyithindho paran, kole me ndir ma gike; ato witieko winjo paka Jakwor pa Kristo bino; gunyo ni jokwor pa Kristo kweth jotieko nenere, aka meno apaka waŋeyo ni gike nicegin. 
1JN.2.19	Adieri ji me oyido jokiripi i kweth mawan, am'omiyo joweyo wan; bedi joripo i kweth mawan, di jobedo gi wan, to joeye ŋey wonenere kamaler ni ongoye moro kwoŋ jo ma iy'adieri oyido joripo i kweth mawan.
1JN.2.20	To Kristo otieko wiro kwoŋ win mo ma Cuny Maleŋ am'omiyo wiŋeyo adieri. 
1JN.2.21	Riameno andiko riwin, ki ni rupiri wikuya adieri; to rupiri wiŋeyo, aka bende wiŋeyo ni ongoye twodo ma wok kwoŋ adieri. 
1JN.2.22	Onyo, ŋa ma jatwodo? Jatwodo meno ŋata waco ni Yesu k'obedo Kristo. Aka ŋato jakwor pa Kristo, rupiri go kwero Were Bawan gi Wode. 
1JN.2.23	Kole ŋata kwero Wod Were meno kwero Bamere bende; odoko ŋata jolo Wod Were meno jolo Bamere bende.
1JN.2.24	Am'omiyo, ridhi win maber kano i cuny win mikwenda ma wiwinjo wok con. K'agima wiwinjo wok con odoŋ i cuny win, meno ndir je wibino doŋ gi wode kodi Bamere i kwo mewin. 
1JN.2.25	Aka me a gima Kristo won gipi ociko miyo wan: Manago kwo makirum.
1JN.2.26	Andiko riwin gime ma mako kwoŋ joma jotemo wondo win. 
1JN.2.27	To ma mako kwoŋ win, Kristo otieko wiro kwoŋ win mo ma Cuny Maleŋ pere. Ka tekin Cuny Maleŋ pere nitie i win, odoko wikiyeny moro wofonji win. Kole wir ma Cuny no won fonjo win kwoŋ gimoro je, aka gima go fonjo obedo adieri makiweno twodo, onyo doŋ win i Kristo.
1JN.2.28	Ey, nyithindho paran, nere win i go, ŋey wibedi gi miseni madwoŋ ka go omenyere aka wik'opondi rigo ro wickwot i Ndelo ma go ladwok'iye. 
1JN.2.29	Wiŋeyo ni Kristo obedo tiro; riameno wiŋeyo ni moro je ma timo gim'otire meno go nyathi pa Were.
1JN.3.2	Jowotan, pama onyo wabedo nyithindho pa Were, aka fodi kiŋeyere gima wabino bedo. To waŋeyo ni ka Kristo onenere wabino bedo paka go, rupiri wabino neno go paka go nitie won. 
1JN.3.3	Nyatoro je manitie gi geno me i Kristo ripo lonyo kwo pere paka Kristo olony.
1JN.3.4	Moro je ma timo gimarac meno turo cik pa Were; aka bedo i reco nyutho kwero winjo cik. 
1JN.3.5	Wiŋeyo ni Kristo omenyere ŋey wokwany woko reco mawan, aka go ongoye gi gimarac. 
1JN.3.6	Am'omiyo moro je ma kwo i Kristo kimedere timo gimarac; to ŋata medere gi timo gimarac meno fodi k'oneno go, aka fodi kuya go.
1JN.3.7	Nyithindho paran, dhano moro je wokiri wowondi win. Nyatoro je ma timo gim'olony meno ŋat'otire paka Kristo otire. 
1JN.3.8	Ŋata medere gi timo reco meno dhano pa jwogi, rupiri jwogi ocako gi reco pere wok con. Wod Were obino ro wac me: Reyo woko tic ma jwogi oyido otieko timo. 
1JN.3.9	Nyathi pa Were moro je kimedere gi timo reco, rupiri kodhi pa Were ama nitie i go; aka rupiri Were obedo Bamere, go kidok ripi medo timo gimarac. 
1JN.3.10	Me apaka wanyalo poko maber i dier nyithindho pa Were kodi apa jwogi: Nyatoro je ma kitim gim'otire kosa ma k'omaro omin go, meno k'obedo nyathi pa Were.
1JN.3.12	Wikiri wibedi paka Kayin: Go oyido obedo apa Jaraco, aka oneko omin won. Raŋo ma Kayin oneko omin? Kwoŋbedo tim pere oyido rac, aka gigipiny m'omin otimo oyido beyo.
1JN.3.13	Am'omiyo wutmera, wikiri widhier ka ji ma piny jodak win. 
1JN.3.14	Waŋeyo nike watieko weyo tho to wabino i kwo, rupiri wamaro wutmin wan. Ŋata kimar wadi meno fodi nitie i tho. 
1JN.3.15	Ŋat'odak omin meno janek; aka wiŋeyo ni janek ongoye gi kwo makirum i go. 
1JN.3.16	Me apaka waŋeyo gim'obedo mar: Kristo omiyo kwo pere riwan; aka wabende waripo miyo kwo mawan ri wutmin wan. 
1JN.3.17	Ka dhano oŋaŋ to neno omin nitie i candi, to kidew kwoŋ omin, go nyalo waco nedi nike go nitie gi mar i cunye ri Were? 
1JN.3.18	Nyithindho paran, mar mawan wokiri wobedi nyaka adhok won kende; to ripo bedo mar'adieri, ma nyuthere i tim.
1JN.3.19	Am'omiyo, me apaka wanoŋey nike wabedo joma nitie g'adieri, kendo apaka cuny wan bino bedo gi siem ruwaŋ Were: 
1JN.3.20	Kisi ka cuny wan nyutho wan banja moro; ato waŋeyo ni Were dwoŋ loyo cuny wan, aka oŋeyo gimoro je. 
1JN.3.21	Am'omiyo jowotan, ka cuny wan kinyuthi wan banja moro, meno aka wabedo gi miseni ruwaŋ Were, 
1JN.3.22	aka walimo bonge gimoro je ma wakwayo, rupiri wawinjo or pere aka watimo gima sangala go. 
1JN.3.23	Me a gima go oro wan timo: Nike waripo yeyo kwoŋ nyingi Wode Yesu Kristo to wamare paka Kristo ooro wan timo. 
1JN.3.24	Nyatoro je ma winjo or pa Were bedo i Were aka Were bedo i go. Aka me apaka waŋeyo ni Were bedo i wan: Waŋeyo kwoŋ Cuny ma go omiyo wan.
1JN.4.1	Jowotan ma kacunyan, wikiri wiyere gi kisi dhano ma kethere ni go nitie gi Cuny pa Were. Tem win jo ŋey winiaŋ k'adieri jowok bongi Were, rupiri jotuci wac ma twodo mathoth jotieko ywore i piny je. 
1JN.4.2	Me apaka winonyali ŋeyo ŋata nitie gi Cuny pa Were: Moro je ma waco ni Yesu Kristo olokere dhano meno ma wok bongi Were. 
1JN.4.3	To moro je ma kwero gima kwoŋ Yesu meno cuny ma kiwoki bongi Were. Meno obedo cuny pa jakwor pa Kristo ma wiwinjo nike labino, aka pama otieko kiri tundo i piny.
1JN.4.4	To win wibedo apa Were, nyithindho paran, aka witieko nyalo woko jotuci wac ma twodo, rupiri Ŋata nitie i win dwoŋ loyo ŋata nitie i piny. 
1JN.4.5	Jo jobedo apa piny, am'omiyo joluwo paka piny yenyo aka piny ciko ithe rijo. 
1JN.4.6	To wan wabedo apa Were, aka moro je m'oŋeyo Were ciko ithe riwan. To moro je ma k'obedo apa Were kiwinji wan. Me a royo ma wanyalo poko gine Cuny mar'adieri kodi cuny ma twodo.
1JN.4.7	Jowotan, weyi wamare win, rupiri mar wok bongi Were. Moro je man gi mar obedo nyathi pa Were aka oŋeyo Were. 
1JN.4.8	Ŋat'ongoye gi mar meno kuya Were, rupiri Were obedo mar. 
1JN.4.9	Me apaka Were onyutho mar pere riwan: Go ooro Wode acel g'acel i piny ŋey walimi kwo luwo kwoŋe. 
1JN.4.10	Me a mar: Ki kwoŋbedo ni onwaŋo wamaro Were, to ni go ama omaro wan to dhiro Wode bedo cowirok ma kwanyo woko reco mawan.
1JN.4.11	Jowotan m'amaro, k'inen me a paka Were omaro wan, meno wabende waripo marok. 
1JN.4.12	Ongoye ŋata fodi oneno Were, to ka wamare, meno Were bedo i wan aka mar pere bino roci maber i wan.
1JN.4.13	Me apaka waridho maber ni wanitie i Were aka go bende nitie i wan; go otieko miyo wan Cuny Maleŋ pere won. 
1JN.4.14	Aka wawegi waneno aka onyo wawaco ri joman nike Bawan odhiro Wode bedo Jaboth ri piny. 
1JN.4.15	Ŋata tuco ni Yesu obedo Wod Were, Were bedo i go aka go bende bedo i Were. 
1JN.4.16	Am'omiyo wawegi waŋeyo aka wayeyo mar ma Were nitie gine riwan.
1JN.4.16	Were obedo mar, aka ŋata bedo i mar meno bedo i Were aka Were bende bedo i go. 
1JN.4.17	Ameno, mar bedo m'otire i dier wan, aka ŋey bedi gi miseni madwoŋ i ndelo ma thumo banja, rupiri kwo mawan i piny ka cale kodi apa Kristo. 
1JN.4.18	Lworo ongoye i mar, to mar m'otire kwanyo woko lworo je, rupiri lworo wotho gi gir'acula, aka ŋata lwor meno fodi mar k'oroc i cunye.
1JN.4.19	Wabedo gi mar rupiri Were ama otelo maro wan. 
1JN.4.20	Ka nyatoro waco ni, omaro Were ma to go fodi odak omin, meno go jatwodo, kwoŋbedo go kinyal maro Were mafodi go k'oneno, to kwero maro omin ma go otieko neno. 
1JN.4.21	Am'omiyo, me a or ma Kristo omiyo wan: Ni ŋat'omaro Were ripo maro omin bende.
1JN.5.1	Nyatoro je ma yeyo ni Yesu obedo Kristo meno go obedo nyathi pa Were; aka ŋat'omaro ba nyathi meno ripo maro kiri nyathi bende. 
1JN.5.2	Me apaka waŋeyo nike wamaro nyithindho pa were: Ka wamaro Were gi winjo or pere. 
1JN.5.3	Kole me a dwoŋ maro Were; winjo or pere. Aka or pere kitek riwan timo, 
1JN.5.4	rupiri nyathi pa Were je nyalo woko meni pa piny. Me apaka wanyalo loyo meni pa piny: Waloyo gi yeyo mawan. 
1JN.5.5	Ongoye ŋata nyalo loyo meni pa piny, kwanyo woko ŋata yeyo ni Yesu obedo Wod Were.
1JN.5.6	Yesu Kristo a ŋat'obino gi pi ma batisimo kodi remo pere. Go k'obino gi pi kende, to gi pi kodi remo. Aka Cuny Maleŋ won ridho adieri me, rupiri Cuny Maleŋ obedo adieri. 
1JN.5.7	Nitie jokony adek ma ridho adieri no: 
1JN.5.8	Cuny, pi, kodi remo; aka jadek no je joyere. 
1JN.5.9	K'inen wayeyo wac pa ji ka joridho gine adieri moro, meno waripo yeyo apa Were madwoŋ loyo; aka me a wac ma Were ridho kwoŋ Wode. 
1JN.5.10	Nyatoro je ma yeyo Wod Were meno ridho adieri no i cunye; to ŋata kiyey Were, meno oloko go jatwodo, rupiri go k'oyeyo gima Were owaco ma ridho adieri ma mako kwoŋ Wode. 
1JN.5.11	Aka me a wac ma ridho adieri ni Were otieko miyo wan kwo makirum, aka kwo me nwaŋere i Wode. 
1JN.5.12	Moro je manitie gi Wod Were meno nigi kwo me; aka moro je m'ongoye gi Wod Were meno ongoye gi kwo.
1JN.5.13	Andiko riwin gime, win ma wiyeyo i nyingi Wod Were, winyal ŋeyo nike winitie gi kwo makirum. 
1JN.5.14	Me am'omiyo wanitie gi miseni ruwaŋ were: Waridho nike go bino miyo wan gimoro je ka wakwayo go paka go yenyo. 
1JN.5.15	Aka ka waŋeyo ni go winjo wan ka wakwayo go gimoro, meno waŋeyo bende nike go bino miyo wan gima wakwayo je.
1JN.5.16	Ka moro oneno omin timo gimarac ma kikel tho, go ripo kwayo, aka Were bino miyo ŋato kwo. Awaco ameno kwoŋ joreco pajo kikel tho. To nitie gimarac ma kelo tho, aka akiwaci ni wiripo kwayo Were kwoŋ meno mere. 
1JN.5.17	Tim je ma k'otire meno gimarac, to nitie reco megi ma kikel tho.
1JN.5.18	Waŋeyo nike nyathi pa Were kimedere timo gimarac, rupiri Wod Were kuro go maber, aka Jaraco kinyal timo go marac. 
1JN.5.19	Waŋeyo nike wabedo apa Were aka piny gipi nitie i dhum pa Jaraco. 
1JN.5.20	Waŋeyo nike Wod Were otieko bino aka omiyo wan niaŋ m'omiyo waŋeyo Ŋat'obedo adieri. Kwo mawan nitie i Ŋat'obedo adieri, cungo kwoŋ Wode Yesu Kristo. Me a Were mar'adieri, won kendo a kwo makirum.
1JN.5.21	Nyithindho paran, eye win kwoŋ werin ma twodo!
2JN.1.1	Balwa m'owok bongi Jadwoŋ.
2JN.1.1	Ri dhakodwoŋ m'oyer kodi nyithindho pere m'amaro i adieri, aka ki an kendan, to ji je ma bende joŋeyo adieri jomaro win, 
2JN.1.2	ro adieri manitie i wan aka bino bedo gi wan ndir je.
2JN.1.3	Weyi Were Bawan kodi Yesu Kristo, Wod go, womiy wan nema, wor kodi siem iy'adieri kodi mar.
2JN.1.4	Asangala makicutho ro nwaŋo ni nyithindho perin megi jonitie i adieri, paka Bawan ooro wan won. 
2JN.1.5	Am'omiyo, akwayin, dhakodwoŋ, ni wamare win. Me k'obedo or manyen ma nyaka andiko rin; t'obedo or ma watieko bedo gine wok con. 
2JN.1.6	Aka me a mar; ni wawinji or pere. Paka witieko winjo wok con, go miyo win or bedo gi mar.
2JN.1.7	Jotwodo megi jotieko ywoyirok i piny gipi; ji ma jokiyey ni Yesu Kristo obino i del paka dhano. Ŋata pameno jatwodo, kendo a jakwor pa Kristo. 
2JN.1.8	Am'omiyo, kure win, ŋey gima witieko tiyo rigo wokiri wobudhi win, to wilimi kemba mewin m'opoŋ.
2JN.1.9	Ŋata kibedi i fonji pa Kristo, to medere i giman ayino, meno ongoye gi Were. Ŋata doŋ i fonji, meno nitie gi Bawan kodi Wode. 
2JN.1.10	Am'omiyo, ka moro bino bongi win, aka kikel fonji me, wikiri wijoli go peco mewin; odoko wikiri wimothi go kada ni: “Siem wobedi kodin.” 
2JN.1.11	Ato ŋata jolo go gi moth meno riwere gine i tim pere mareco.
2JN.1.12	Onwaŋo anitie gi wac madit riwin, to kiber awaci riwin i papila kodi vino; kucel, ageno liewo win to waluwo awaŋ g'awaŋ, aka nyaka wabino bedo gi kisangala m'opoŋ.
2JN.1.13	Nyithindho pa Nyamerin m'ilith gine jodhiro rin moth pajo.
3JN.1.1	Ri Gayo nyawotan ma kacunyan, m'amaro i adieri.
3JN.1.2	Mere paran, akwayo ni gimoro je wokidhi rin maber aka ibedi m'ilama i del, paka cunyin olama. 
3JN.1.3	Abedo gi kisangala madwoŋ munyo jom'oyeyo moro jotundo to jowaco paka initie gi genirok i adieri kodi paka ndir je ibedo i adieri. 
3JN.1.4	Ongoye gima sangala an loyo ka awinjo ni nyithindho paran joluwo adieri.
3JN.1.5	Mere paran, igenere swa i tic m'itimo ri jom'oyeyo, kada nende jobedo joma ikuya jo, 
3JN.1.6	aka jotieko luwo ri kitipa pa jom'oyeyo kwoŋ mar perin. Mondo kony jo jowomedere gi woth pajo i royo ma bino kisangala Were. 
3JN.1.7	Kole jocako tic ri Kristo ma jok'ojolo kony moro je wok bongi joma bu Were. 
3JN.1.8	Am'omiyo, waripo konyo jome, ŋey wariwere gi jo i tic ri adieri.
3JN.1.9	Andiko balwa macek ri kweth pa jokristo, to Diotirefe, ma mito bedo marapena i gimoro je, kiyeny dewo kwoŋ gim'awaco. 
3JN.1.10	Am'omiyo, k'abino, alawodho gimoro je ma go otieko timo kamaler: Gigipiny mareco ma go luwo kwoŋ wan, kodi twodo pere. To cale pa meno je kirom go, fodi go kijol jom'oyeyo ka jobino, aka go juko kiri joman ma jomito jolo jo to riemo woko jo i kweth pa jom'oyeyo.
3JN.1.11	Mere paran, ikir'iluw ranen marac no, to luw gimaber mere ayino. Nyatoro je ma timo gimaber bedo apa Were. Aka ŋata timo gimarac meno fodi k'oŋeyo Were.
3JN.1.12	Dhano je luwo maber kwoŋ Demetro. Aka gir'adieri won ama iluwo kwoŋ go. Wabende waluwo maber kwoŋ go, aka wiŋeyo nike gima wawaco obedo gir'adieri.
3JN.1.13	Onwaŋo anitie gi madit awaca rin, to ak'otim ameno i kalam gi vino. 
3JN.1.14	To ageno nenin mayot, aka nyaka wabino luwo. 
3JN.1.15	Siem wobedi kodin.
3JN.1.15	Merin perin je jodhiro rin moth. Ibende mothi riwan merin mawan je.
JUD.1.2	Wor, siem, kodi mar wobedi riwin mathoth.
JUD.1.3	Jowotan m'amaro, onwaŋo atemo paka anyalo ndiko riwin kwoŋ both ma wan kodi win wanigine, munyo aneno ni yenyere ndiko riwin pama ma miyo win miseni ma lweny ri yeyo ma Were otieko miyo ji pere dicel kicutho. 
JUD.1.4	Kole jomoro m'otiek thumo rijo banja wok con, jotieko lwi to jodonjo nyaliŋliŋ i dier win ma wikineno. Jokuya Were aka jokomo fonji kwoŋ ŋono pa Were ma umo reco pajo aka jokwero Yesu Kristo, madwoŋ loyo kendo obedo Rwodhiwan. 
JUD.1.5	Kada witieko ŋeyo gime, je fodi amito poyo win paka Rwoth obotho Joisiraili i piny Misir, to rumacen reyo woko ji ma jokwero yeyo. 
JUD.1.6	Poyi win ni jomalaika ma jokalo kew ma meni pajo, to joweyo kabedo pajo, Were okano jo piny i mudho, to tweyo jo gi lijegere ma cil gi cil ri ndelo madwoŋ m'ibino thum'iye rijo banja. 
JUD.1.7	Ameno bende apaka Sodom gi Gomora, kodi tindin m'othoko jo ma cango jotimo paka jomalaika jotimo, aka jotimo cot kodi kidakana, jobedo ranen ri ji paka joma candere i mac cil gi cil. 
JUD.1.8	Ameno bende, jome lek pajo wondo jo aka miyo jotimo gimarac i delkwoŋ gin won. Jocayo meni pa Were, odoko jocayo jomalaika ma jonitie gi dwoŋ i polo. 
JUD.1.9	Kole kada malaika madwoŋ, Mikaili, k'otemo yeto jwogi gi wac mareco munyo jopiemo ni ŋa ma d'otero delkwoŋ Musa, to owaco ni, “Rwoth woay kwoŋin.” 
JUD.1.10	To jome joyeto gima jokuya dwoŋ mere, aka gima joŋeyo timo pa le m'ongoye gi paro, a gigipiny ma bino reyo jo woko. 
JUD.1.11	Kidamba wobedi rijo! Joluwo royo ma Kayin cango oluwo. Jomunyere i fonji m'okom ro woro, paka cango Balam otimo. Jobino kisika woko ro piem paka cango Kora gin jotimo. 
JUD.1.12	Jocale cilo ma duwo kalima mewin, jokapakapa gi medho aka jocemo kodi win m'ongoye wickwot. Jobedo jokwath ma joparo kwoŋ iy gin wegi. Jocale pondeponde ma koyo lera gine to kikel koth. Jocale yen ma kinyak olemo kada i cwir, yen m'otiek fudho woko gi tiendi gin aka jotho woko kicutho. 
JUD.1.13	Jocale kitula pa pi i nam, aka tim pajo ma wickwot yenyo malo pa bwoyo. Jocale micalin m'ocot, ma Were otieko yiko rijo kabedo ma cil gi cil i mudho. 
JUD.1.14	Enoka, nyakwar Adam ma nyatirtir i luse mar'abirio, cango oluwo kwoŋ jo con ni, “Neni! Rwoth bino gi jopere maleŋ gana gi gana, 
JUD.1.15	ma thumo banja ri ji je, gi nyutho joreco je ma jokilwor Were, tim pajo mareco ma kwero lworo Were, kodi wac mareco ma joma kilwor Were joluwo kwoŋ Were! 
JUD.1.16	Ji me noknok jogesa aka jopusa jowot jo. Jotiyo g'awanya pajo mareco, wegi joyumere aka jodwoŋo wadi gin, ŋey jowotimi gima wegi joyenyo.”
JUD.1.17	To poyi win, merin paran m'amaro, gima jomoor pa Rwodhiwan Yesu Kristo jowaco riwin ndir m'okadho ni bino timere. 
JUD.1.18	Jowaco riwin ni, “I ndelo ma rumacen, ji jobino wok ariwa ma jobino nyero win, ji ma jotiyo g'awanya pajo mareco.” 
JUD.1.19	Me a ji ma jokelo tiakirok, ma paro pajo mareco dhumo jo, ma jongoye gi Cuny Maleŋ. 
JUD.1.20	To win, merin paran m'amaro, medere win gi dongo i yeyo mewin m'oasa leŋo, aka kway win i meni pa Cuny Maleŋ. 
JUD.1.21	Bedi win i mar pa Were kareno wikuro wor pa Rwodhiwan Yesu Kristo, ma bino kelo riwin kwo makirum. 
JUD.1.22	Joma fodi joganagana, nyuthi win jo wor. 
JUD.1.23	Bothi win joman munyo wifudho jo woko abwap kwoŋ mac. Nyuthi win joman bende wor kareno wikure gi lworo; aka wiripo dak kiri ruk pa joma awanya pajo ma kidakana oduwo. 
JUD.1.24	Ri ŋata nyalo thielin m'ikipodho, to kethin ma bu raco i kisangala ma didwoŋ pere, 
JUD.1.25	ri Were ma Jaboth mawan acel kende: Wor, dwoŋ, meni, kodi dhum wobedi rigo, i ndir m'okadho, ma pama, kodi ma cil gi cil, i Yesu Kristo. Ameno.
REV.1.1	Me a wac m'omenyere ma Were omiyo Yesu Kristo, ŋey wonyuthi jotic pa Were gima ripo timere mayot. Kristo omiyo gigipiny me oŋeyere ri jatic pere Yohana munyo ooro malaika pere bonge. 
REV.1.2	Yohana oridho wac pa Were kodi gima mako kwoŋ adieri pa Kristo, gi gimoro je m'oneno. 
REV.1.3	Ŋata soma wac atuca me jasilwany, aka joma ciko ithi jo ri wac me gi ketho i cuny jo jonigi silwany, rupiri ndir cegin tundo ma gigipiny me bino timer'iye.
REV.1.4	Nema gi siem wobedi riwin wok bongi Were, manitie pama, m'obedo con, odoko ma fodi bino bedo, kodi ma wok bongi cuny m'omakere abirio ma ruwaŋ kom pere ma dhum, 
REV.1.5	kodi ma wok bongi Yesu Kristo, jakony ma genere, Wode makayo m'otel cerino go kwoŋ jom'otho, aka obedo jadhum pa kerin je ma piny!
REV.1.5	Go omaro wan, aka gi remo pere ogonyo wan woko kwoŋ reco mawan, 
REV.1.6	 to loko wan bedo ker, kendo joma cwayo wi migam pa Were kendo Bamere. Dwoŋ kodi meni wobedi rigo cil gi cil. Ameno.
REV.1.9	An Yohana, omin win manitie gi win i Yesu i candirok, kodi i Ker pere, kodi iciro teko. An onwaŋo obolan i kigoda ma pi othoko ma Patimos ro fonjo wac pa Were kodi bedo jakony ri adieri pa Yesu. 
REV.1.10	Hongo no oyido obedo ndelo pa Rwoth, aka Cuny Maleŋ onwaŋo nikodan, t'awinjo dwondi nyatoro yuŋeyan ka koko pa gwara ni, 
REV.1.11	“Ndiki gim'ineno je i kitawo, aka idhiri ri kitipin abirio mapa jom'oyeyo ma Efeso, Simirina, Perigamo, Thiatira, Saridi, Filadelifia kodi Lawodisia.” 
REV.1.12	Awiro waŋan cen munyo ayenyo neno ŋat'oluwo kodan; to munyo awire, aneno raŋaw talin m'otimi ma zahabu abirio,
REV.1.13	aka i dier gigipiny no, aneno ŋati m'ocalo Wod Dhano, m'oruko kanzu mabor to karo i kore del ma zahabu. 
REV.1.14	Wiye kodi ye wiye oyido tar pa yer rombo matar, waŋe oyido cale mac maliel, 
REV.1.15	tiende oyido pilin pa nyweny m'onyel i kendo malieth, aka dwonde oyido cale derino ma gorok pa pi i nam. 
REV.1.16	I cinge maracuc, go oyido otiŋo micalin abirio, aka abor mabith ma nyalewe ario owok i dhoke, aka nyime onwaŋo cale waŋceŋ maliel gi meni mere je. 
REV.1.17	Munyo aneno go, apodho dho i tiende pa ŋat'otho, to go ogeyan gi cinge maracuc to waco ni, “Ikir'ilwor gimoro, me an, an marapena kendo macowe odoko akwo; 
REV.1.18	onwaŋo atho, to neni, onyo akwo cil gi cil. Anitie gi meni kwoŋ tho kodi piny pa jom'otho je. 
REV.1.19	Am'omiyo, ndiki gim'ineno, ma pama kodi ma bino timere rumacen. 
REV.1.20	Me a dwoŋ nyaliŋliŋ kwoŋ micalin abirio m'ineno i cingan maracuc no, kodi raŋaw talin ma zahabu, micalin abirio no obedo jomalaika ma kitipin abirio mapa jom'oyeyo, aka raŋaw talin abirio meno kitipin abirio mapa jom'oyeyo no.”
REV.2.1	Ri malaika ma kitipa pa jom'oyeyo ma Efeso ndiki ama: Me a mikwenda m'owok bongi ŋat'otiŋo micalin abirio i cinge maracuc, aka wotho i dier raŋaw talin abirio. 
REV.2.2	Aŋeyo tim perin, paka itiyo matek aka iciro teko ma bino rin. Aŋeyo nike ikijol ji mareco, aka itieko kikaŋasa joma ŋoyo nike jobedo jomoor kere to be, aka inwaŋo ni jobedo jotwodo. 
REV.2.3	Aŋeyo ni itieko ciro teko i nyingan, ma cunyin k'oŋedhere. 
REV.2.4	To kende me a gima anwaŋo kwoŋin ma k'otire: Itieko bolo woko mar m'oyido ndir no itelo bedo gine ran. 
REV.2.5	Poyi paka ipodho wok kamabor! Ŋuti aka idok'itimi gima cango ipen timo. K'ikiŋuto kwoŋ reco perin, alabino bongin t'akwanyo woko raŋaw perin ma talin i kabedo mere. 
REV.2.6	To me a gima thielin. Wikwero gima jopa Nikola jotimo, paka abende akwero.
REV.2.9	Aŋeyo candirok kodi candi perin; aŋeyo nike ijacandi, to iy'adieri iŋaŋ! Aŋeyo reco ma joma ŋoyo nike jobedo Joyuda ma to kere jok'obedo, jotimo rin; meno joma nitie iy'acel gi Sitan! 
REV.2.10	Ikir'ilwor candirok macegin bino rin. Awaco rin ni, jwogi bino bolo megi kwoŋ win i jiera paka karatem; candirok mewin bino cowo ndelo apar. Bedi gi genirok tundo tho, aka abino miyin sangaria ma kwo.
REV.2.11	Joma joloy karatem jok'olim litho ma tho mar'ario.
REV.2.12	Ri malaika ma kitipa pa jom'oyeyo ma Perigamo ndiki ama: Me mikwenda ma wok bongi ŋata nitie g'abor mabith ma nyalewe ario. 
REV.2.13	Aŋeyo ni kam'ibed'iye, a kama Sitan ojeng'iye kom pere ma dhum. T'icwire i nyingan, aka ikiweyo medirok gi yeyo perin kwoŋan kada i ndir ma Antipa, jakony paran m'ogenere onek'iye i tindi mewin kenyo kama Sitan bed'iye. 
REV.2.14	To me a gigipiny manok m'anwaŋo kwoŋin ma k'otire: Winitie gi jomoro i dier win kenyo ma joluwo fonji pa Balam, m'ofonjo Balak nger ma ywayo cuny ji ma Isiraili jowotimi gimarac munyo jocamo riŋo m'ocow gine cal pa werin makicar, gi timo cot. 
REV.2.15	Meno apaka wibende winitie gi joma joluwo fonji pa Nikola i dier win. 
REV.2.16	Am'omiyo ŋuti win kwoŋ reco mewin! Kak'ameno alabino bongi win mayot t'alwenyo gi jono kodi abor ma wok i dhokan.
REV.2.17	Ŋata loyo karatem abino miyo go cemo m'opan m'ilwoŋo ni mana. Abino bende miyo go tele matar, m'ondik'iye nyingi jo Manyen, ma ŋat'omiy gino kende ama won ŋeyo.
REV.2.18	Ri malaika ma kitipa pa jom'oyeyo ma Thiatira ndiki ama: Me mikwenda ma wok bongi Wod Were, ma waŋe liel pa mac, ma tiende pilin pa nyweny ywel m'orudi. 
REV.2.19	Aŋeyo tim perin, mar kodi yeyo perin, tic perin gi ciro candirok perin, odoko aŋeyo ni pama onyo imedo tic loyo kam'icak'iye. 
REV.2.20	To gim'anwaŋo kwoŋin marac a me: Ijolo dhako ma nyinge Yezebel, ma won lwoŋere ni jatuci wac pa Were aka fonjo odoko bano jotic paran i timo tim ma wickwot gi camo riŋo m'ocow gine cal pa werin makicar. 
REV.2.21	Atieko miyo go hongo ma weyo woko reco pere, to go kimiti weyo tim pere ma wickwot. 
REV.2.22	Kuri ineni! Abino pielo go wi kitanda ma candirok, aka abino miyo jom'oyido jotimo gine cot bedo i candirok malith, kwanyo woko ka joŋuto gigipiny mareco ma jotimo gi go. 
REV.2.23	Abino kisika nyithindho pere bende, aka kitipin pa jom'oyeyo je jobino ŋeyo nike a jameny cuny ji gi ŋeyo paro pa ji. Abino culo kisi dhano kwoŋ win cungo kwoŋ gima go otimo.
REV.2.24	To jom'odoŋ kwoŋ win i Thiatira, ma jokiluwi fonji pere no aka fodi jok'ofonjere rieko pa Sitan ma jolwoŋo ni, “Nyaliŋliŋ mathuth.” Onyo awaco riwin ni ak'okethi peko man kwoŋ win. 
REV.2.25	To maki win matek gima winigine cuka anobin. 
REV.2.26	Ri ŋata loyo karatem, ma medere gi timo gim'amito kiri i gike, abino miyo go meni ma dhumo piny; 
REV.2.27	go bino dhumo jo gi luth ma nyweny to ŋinyo jo woko pa degi ma lowo, paka awon atieko nwaŋo meni ma dhum bongi Baba. 
REV.2.28	Aka abino miyo go sulwe m'odikin. 
REV.2.29	Ŋata nigi ithe, wowinji gima Cuny waco ri kitipin pa jom'oyeyo.
REV.3.1	Ri malaika ma kitipa pa jom'oyeyo ma Saridi ndiki ama: Me mikwenda ma wok bongi ŋata nitie gi Cuny m'omakere abirio mapa Were kodi micalin abirio. Aŋeyo tim perin; itere pa ŋata kwo ma to itieko tho! 
REV.3.2	Am'omiyo cew, aka imedi tic kwoŋ nyaka gima fodi inigine, ma fodi k'otho je, rupiri fodi akinen i tim perin gim'otire ruwaŋ Were paran. 
REV.3.3	Am'omiyo poyi gim'ofonjin aka odoko iwinjo; maki gino aka ŋuti kwoŋ reco perin. To ka ikicewi, alabino bongin pa jakwo, aka ik'oŋey kada hongo m'abino bino rin'iye. 
REV.3.4	To nitie nyaka ji manok kwoŋ win i Saridi kenyo ma fodi jok'oduwo nangin pajo gi cilo. Jobino wotho kodan i ruk matar rupiri joripo gine. 
REV.3.5	Ŋata loyo karatem bino rukere i ruk matar ameno, aka ak'orey woko nyinge i kitawo ma kwo aka abino tuco nyinge ruwaŋ Baba kodi jomalaika pere. 
REV.3.6	Am'omiyo ŋata nigi ithe, wowinji gima Cuny waco ri kitipin pa jom'oyeyo.
REV.3.8	Aŋeyo tim perin. Kole atieko yawo rin dhiot ma nyatoro kinyal cego; aŋeyo nike initie gi meni manok; to itieko luwo fonji paran aka ikikwedere kwoŋ nyingan. Atieko yawo rin thigo ma moro kinyal cego. 
REV.3.9	Ere onyo akidho kelo kitipa ma ji pa Sitan, ma jotwodo aka joŋoyo nike jobedo Joyuda, ma to jok'obedo; abino kelo jo bongin to jogoyo congi gin piny ruwaŋin to joniaŋ ni kere amarin. 
REV.3.10	Kwoŋbedo ikuro or paran ma diyo ici gi ciro candirok; abino kurin maber i ndir ma teko obin'iye ri piny gipi ma temo ji je. 
REV.3.11	Abino mayot; maki maber gim'inigine, aka moro wokiri womayin sangaria perin. 
REV.3.12	Abino loko ŋat'oloy karatem siro ma Ot pa Were paran, aka go k'odoko owok i iye. Abino ndiko kwoŋe nyingi Were paran, kodi nyingi tindi pa Were paran, Yerusalem manyen, ma bino loro piny wok i polo bongi Were paran; kodi nyingan manyen won bende.
REV.3.13	Am'omiyo ŋata nigi ithe, wowinji gima Cuny waco ri kitipin pa jom'oyeyo.
REV.3.15	Aŋeyo tim perin; aŋeyo nike icale pi ma murmur. Kabedi iŋic kicutho kosa ilieth ayino kicutho d'ober! 
REV.3.16	To paka imurimur nyaka masisiri, aka ikiŋic odoko ikilieth, alaŋulin woko wok i dhokan! 
REV.3.17	Ato iwaco ni, “Aŋaŋ kendo anitie maber.” Iwaco kendo ni, “Anitie gi gimoro je m'ayenyo.” T'ikuya paka icandere. Kole yenyere womaki kodin wor ayino, ijacandi, initie kinyoro, aka waŋin je otho. 
REV.3.18	Am'omiyo, amiyin rieko ni nyew zahabu bongan, m'oyik gi mac, aka inoŋaŋ. Nyew nangin matar bende iruki aka ium gine kinyoro perin ma kelo rin wickwot no. Nyew yen ma waŋ jo bende ikethi i waŋin, aka ŋey inyal neno. 
REV.3.19	Joma amaro, apusa jo odoko atwenyo jo. Am'omiyo bedi g'adieri kendo ŋuti kwoŋ reco perin. 
REV.3.20	Aka ee acungo dho thigo agudo; ka moro owinjo dwondan to yawo, abino donjo i ot pere t'acemo gine, to bende cemo kodan. 
REV.3.21	Ŋat'oloy lweny abino miyo meni ma bedo bongan i kom paran ma dhum, paka abende atieko loyo lweny aka onyo abedo kabuti Baba i kom pere ma dhum.
REV.3.22	Am'omiyo, ŋata nigi ithe, wowinji gima Cuny waco ri kitipin pa jom'oyeyo!
REV.4.1	I hongo me alimo menyirok man, aka aneno dhiot m'oyaw i polo. Aka dwondi jo m'oluwo gi derino paka gwara, m'onwaŋo atieko winjo con ka luwo kodan, owaco ni, “Biye ka, anyuthin gima bino timere rumacen.” 
REV.4.2	Piyo piyo Cuny Maleŋ opoŋ kwoŋan, to kom pa Were ma dhum i polo bino ruwaŋan, kareno nitie ŋat'obed'iye. 
REV.4.3	Ŋat'obedo no oyido liel pa tele manyarangi manyaboke pendi gi tele manyarangi m'obokere, aka thoko kom ma dhum oyido lifudo manyarangi manyaboke pendi. 
REV.4.4	I thac m'othoko kom no onwaŋo nitie kombere piero ario g'aŋwen man, ma jodongo piero ario g'aŋwen i ruk matar jobed'iye, aka joruko sangaria ma zahabu i wiy jo. 
REV.4.5	I kom ma dhum no oyido wok pilin, kodi derino kodi mwoc pa lithkoth. Aka onwaŋo nitie talin abirio maliel ruwaŋ kom no, m'obedo cuny m'omakere abirio mapa Were. 
REV.4.6	Kendo ruwaŋ kom ma dhum no onwaŋo nitie gima cale pa jwom ma ndewiro, maler.
REV.4.6	Thoko kom no, thenge korin gi korin, onwaŋo nitie cwec makwo ma waŋ gin nitie atia kisi kamoro, ruwaŋ jo kodi yuŋey jo je. 
REV.4.7	Gima kwo marapena ocale kodi simbwor; mar'ario ocale kodi thwon; aka mar'adek wiye gi waŋe ocale apa dhano; aka mar'aŋwen ocale ango m'oyaro bwombe pa winyo ma ringo i hongo. 
REV.4.8	Kis'acel kwoŋ cwec makwo no oyido nitie gi bwombe aucel, aka omore gi waŋe kwoŋe gipi kiri i pendi bwombe. Cwec no jowero ma jokiliŋ wor g'odieceŋ ni:
REV.4.8	“Maleŋ, maleŋ, maleŋ, obedo Rwoth Were Majameni je,
REV.4.8	m'obedo con, ma pama nitie, aka labino.”
REV.4.9	Hongo je ma cwec makwo aŋwen no jomiy'iye ŋat'obedo wi kom ma dhum, makwo cil gi cil no dwoŋ, kodi wor, kodi foyo, 
REV.4.10	jodongo piero ario g'aŋwen no jogore piny ruwaŋ ŋat'obedo wi kom ma dhum, to jolamo ŋata kwo cil gi cil no. Jobolo sangaria pajo ruwaŋ kom ma dhum, aka jowaco ni:
REV.4.11	“Rwodhiwan kendo Were!
REV.4.11	Iripo limo dwoŋ, gi wor kodi meni,
REV.4.11	rupiri icweyo gigipiny je,
REV.4.11	aka gi mito perin am'omiyo jokwo.”
REV.5.2	Aka aneno malaika ma jameni m'oluwo gi derino madwoŋ ni, “Ŋata ripo gi halo gimwono to yawo kitawo no?” 
REV.5.3	To ongoye moro m'onwaŋere i polo, i piny, kosa i pendi lowo ma d'onyalo yawo kitawo no gi neno i iye. 
REV.5.4	Aywak ma loŋo rupiri ongoye ŋat'onwaŋere ma oripo nyalo yawo kitawo no kosa neno giman'iye. 
REV.5.5	Gikenyo acel kwoŋ jodongo no owaco ran ni, “Ikir'iywak. Panen! Simbwor ma nono pa Yuda, nyakwar Daudi otieko loyo lweny aka go nyalo halo woko gimwono abirio m'othore no je to yawo kitawo no.”
REV.5.7	Nyathi rombo no okidho to kwanyo kitawo ma ŋat'obedo wi kom ma dhum oyido otiŋo i cinge maracuc no. 
REV.5.8	Munyo go okwanyo gino ameno, cwec makwo aŋwen no kodi jodongo piero ario g'aŋwen no jogore piny ruwaŋ Nyathi rombo no. Kisi dhano oyido otiŋo tongol, kodi atewe ma zahabu ma buban opoŋ'iye, m'obedo kwayo pa ji pa Were.
REV.5.9	“Iripo gi kwanyo kitawo
REV.5.9	gi halo woko gim'omwon gine.
REV.5.9	Kole onekin, aka gi remo perin,
REV.5.9	inyewo ri Were ji maleŋ,
REV.5.9	wok i nonin je, dhodhok je,
REV.5.9	piny je kodi ji ma piny gipi.
REV.5.10	aka jobino dhumo piny.”
REV.5.12	to jowero gi dwondi jo ma malo ni,
REV.5.12	“Nyathi rombo m'oneki paka cowirok ripo
REV.5.12	limo meni ma dhum, lim, rieko kodi mwamba,
REV.5.12	Wor, dwoŋ, kodi pak!”
REV.5.13	Aka awinjo cwec je ma polo, ma piny, kodi ma pendi lowo, kodi cwec je ma nam, gi cwec je ma polo gi piny munyo jowero ni,
REV.5.13	“Ri ŋata bedo wi kom ma dhum, kodi ri Nyathi rombo,
REV.5.13	wobedi pak kodi wor, kodi dwoŋ kodi meni
REV.5.13	ma cil gi cil!”
REV.5.14	Aka cwec aŋwen no jodwoko ni, “Ameno!” To jodongo no jogore piny kareno jolamo Were.
REV.6.1	Gikenyo aneno Nyathi rombo munyo halo woko acel kwoŋ gimwono papila abirio t'awinjo acel kwoŋ cwec aŋwen ca waco i dwonde ma cale lithkoth ma mwoc ni, “Biye!” 
REV.6.2	Aŋiyo aka ruwaŋan kenyo oyido nitie kayina matar. Ŋat'obedo wi kayina no otiŋo asere, aka omiy go sangaria. Go okadho paka jaloy lweny woloyi lweny kicutho.
REV.6.3	Gikenyo Nyathi rombo ohalo woko gimwono papila mar'ario; aka awinjo cwec mar'ario waco ni, “Biye!” 
REV.6.4	Kayina man owok, m'obokere, ŋat'obedo wiye omiy meni ma kwanyo woko siem i piny, nike ji jowonekere, ato omiy go abor mapando swa.
REV.6.6	Awinjo gim'ocale pa dwondi nyatoro m'owok i dier cwec aŋwen no ka waco ni, “Rapor ma romo kikopo mathin ma ŋano wotana welo ma siringi gana acel, aka rapor ma romo kikopere adek ma bel wotana welo ma siringi gana acel. Aka ikir'inyeki mo kodi vini!”
REV.6.7	Gikenyo Nyathi rombo ohalo woko gimwono papila mar'aŋwen t'awinjo cwec mar'aŋwen waco ni, “Biye!” 
REV.6.8	Aŋiyo, t'aneno kayina ma dibworo, ŋat'obedo wiye nyinge ilwoŋo ni Tho, aka piny pa jom'otho luwo go yuŋeye dho tiende. Omiy jo meni kwoŋ acel wiy aŋwen ma piny, neko woko ji g'abor kodi kec, kodi two nundu, kodi ogwaŋe mager ma piny.
REV.6.9	Gikenyo Nyathi rombo ohalo woko gimwono papila mar'abic; t'aneno i tiendi migam, cuny ji m'oneki rupiri jotito wac pa Were aka jobedo jogenirok i wodho kony i wac no. 
REV.6.10	Jokoko gi derino madwoŋ ni, “Rwoth Majameni je, maleŋ aka jar'adieri! Kiri keraŋo aka inothum banja ri ji ma piny t'imiyo jo gir'acula ro neko wan?” 
REV.6.11	Dhano je omiy nanga matar. T'iwaci rijo ni jowoywomere mathin cuka kama welo pa jotic jowoti jo kodi wutmin jo ma bende iripo neko jo paka oneki jo worum. 
REV.6.12	Aneno Nyathi rombo halo woko gimwono papila mar'aucel. Yengirok pa piny obedo madwoŋ, to ceŋ lokere macol, paka bongi m'orwaki i cwodho, to dwe lokere m'obokere tektek pa remo. 
REV.6.13	Micalin jopodho piny wok i polo, paka nyandere manumu ma podho wok wi yen ka koyo madwoŋ oyengo. 
REV.6.14	Polo oleny woko pa papila m'imino, aka gote je kodi kigoda lowo je man i dier nam okwany woko i kabedo pajo. 
REV.6.15	Gikenyo kerin ma piny, jodhum kodi jotel ma lweny, joŋaŋo kodi jomeni, kodi ji man je, ŋecin kodi joma ni siem, jopondo i ŋungin kodi i tiendi telin ma gote. 
REV.6.16	Jolwoŋo gote kodi telin ni, “Riewere win kwoŋ wan wipan wan ruwaŋ ŋat'obedo wi kom ma dhum, kodi ri keme pa Nyathi rombo! 
REV.6.17	Kole ndelo ma keme pajo otundo, ŋat'onyal ciro ŋa?”
REV.7.2	Aka aneno malaika man bino wok yuwok ceŋ kodi gimwono ranyuth pa Were makwo. Go olwoŋo gi dwonde ma malo jomalaika aŋwen ma Were oyido omiyo jo meni ma nyeko piny kodi nam. 
REV.7.3	Malaika no owaco ni, “Wikiri winyeki piny, kosa nam, kosa yen, cuka wanokethi ranyuth kwoŋ jotic pa Were mawan ma wamwono ruwaŋ jo.” 
REV.7.4	Aka awinjo welo pa joma okethi ranyuth kwoŋ jo, 144,000 wok i nonin je mapa nyithindho pa Isiraili. 
REV.7.5	Nono pa Yuda, gana apar g'ario m'oketh ranyuth kwoŋ jo, i nono pa Ruben, gana apar g'ario m'oketh ranyuth kwoŋ jo. I nono pa Gad, 
REV.7.6	gana apar g'ario m'oketh ranyuth kwoŋ jo, i nono pa Aser, gana apar g'ario m'oketh ranyuth kwoŋ jo, i nono pa Nafital, gana apar g'ario m'oketh ranyuth kwoŋ jo, i nono pa Manase gana apar g'ario m'oketh ranyuth kwoŋ jo. 
REV.7.7	I nono pa Simeo, gana apar g'ario m'oketh ranyuth kwoŋ jo, i nono pa Jolevi, gana apar g'ario m'oketh ranyuth kwoŋ jo, i nono pa Isakar, 
REV.7.8	gana apar g'ario m'oketh ranyuth kwoŋ jo. I nono pa Zebulun, gana apar g'ario m'oketh ranyuth kwoŋ jo, i nono pa Yozefu, gana apar g'ario m'oketh ranyuth kwoŋ jo, i nono pa Benyamin, gana apar g'ario m'oketh ranyuth kwoŋ jo.
REV.7.9	Gikenyo aŋiyo, t'aneno Lwak ji madwoŋ m'ongoye ŋata d'onyalo kwano jo! Jowok i piny je, i nonin gi ji ma dhodhok je, to jocungo ruwaŋ kom ma dhum mapa Nyathi rombo, kareno joruko nangin matar, aka jotiŋo thith i cingi jo. 
REV.7.10	Jokoko gi dwondi jo ma malo ni, “Both wok bongi Were ma bedo wi kom ma dhum kodi Nyathi rombo!” 
REV.7.11	Jomalaika je oyido jocungo jothoko kom ma dhum no kodi jodongo no kodi cwec makwo aŋwen no. Gikenyo jogore piny gi nyim jo ruwaŋ kom ma dhum no to jolamo Were 
REV.7.12	ka jowaco ni, “Ameno! Pak kodi dwoŋ, kodi rieko kodi foy, kodi wor, kodi meni, kodi nyalo wobedi ri Were mawan cil gi cil! Ameno!”
REV.7.13	Acel kwoŋ jodongo no openjan ni, “Meno jokune ma jorukere i nangin matar no, kendo jowok kune?” 
REV.7.14	Adwoko ni, “Jadwoŋ, iŋat'iŋeyo.” Go owaco ran ni, “Me a ji ma jowok i candirok madwoŋ. Jolwoko ruk pajo to joloko matar i remo pa Nyathi rombo. 
REV.7.15	Meno am'omiyo jocungo ruwaŋ kom pa Were ma dhum aka onyo jotiyo rigo wor g'odieceŋ i Ot pere. Ŋata bedo wi kom ma dhum bino kuro jo kareno bedo gi jo kenyo. 
REV.7.16	Jok'owinji kec gi riyo kendo; kendo ceŋ kosa lietho k'orewi jo. 
REV.7.17	Ato Nyathi rombo manitie i dier kom ma dhum, bino bedo jakwath pajo, bino leko jo to tero jo ruwaŋ pi ma kwo, aka Were bino yweyo woko pigi waŋ jo kicutho.”
REV.8.1	Munyo Nyathi rombo ohalo woko gimwono papila mar'abirio, liŋ obedo i polo cowo hongo ma romo adec sawa gipi. 
REV.8.2	Gikenyo aneno jomalaika abirio ma jocungo ruwaŋ Were, omiy jo gwarin abirio.
REV.8.4	Yiro m'owok i buban ma waŋ, kanyacel gi kwayo pa ji maleŋ pa Were, oidho malo bongi Were wok i cingi malaika no. 
REV.8.5	Gikenyo malaika no okwanyo giketho cuk no, opoŋ'iye mac wok i migam to wok to bolo i piny. Gino omwoc pa lithkoth gi derino, gi pilin pa koth, kodi yengirok pa piny.
REV.8.6	Gikenyo jomalaika abirio kodi gwarin pajo abirio joyikere cako kudho.
REV.8.8	Gikenyo malaika mar'ario okudho gwara pere, to gimoro ma cale got madwoŋ, maliel mac, bolere i nam. 
REV.8.9	Acel wiy adek ma nam olokere remo, acel wiy adek ma gigipiny makwo je ma pi jotho woko, to acel wiy adek ma mel je nyekere woko.
REV.8.11	Nyingi micala no obedo Keco. Acel wiy adek ma pi olokere makec, to ji mathoth jotho ro madho pi makec no.
REV.8.13	Munyo fodi aŋiyo, awinjo ango m'oyido ringo malo swa i koyo munyo koko gi dwonde ma malo ni, “Awi kidamba! Kidamba! Kidamba kidho bedo ri ji ma piny ro derino ma gwarin ma jomalaika m'odoŋ adek jocegin kudho!”
REV.9.1	Gikenyo malaika mar'abic okudho gwara pere, t'aneno micala moro opodho wi piny wok i polo malo, omiy micala no rayaw ma mwombe maluth ma bu gike. 
REV.9.2	Malaika no oyawo mwombe no, aka yiro owok'iye, pa yiro ma wok i kendo m'ombo. Yiro no oloko lero ma ceŋ kodi polo macol. 
REV.9.3	Aka bonyo oloro piny wok i yiro no, aka omiy jo meni ma cale kodi apa thwol gwokere ma piny. 
REV.9.4	Owaci rijo ni jokiri jowonyeki lum, kosa yen, kosa gim'otwi moro je, to jowotimi raco kwoŋ ji ma jongoye kodi ranyuth pa Were ruwaŋ jo kende. 
REV.9.5	K'oyey jo neko ji me, to miyo jo acanda kende cowo hongo ma dwe abic. Litho ma ji jolimo ocale gi litho ma dhano winjo ka thwolgwok okayo go. 
REV.9.6	I hongo no ji jobino rango tho, to jok'onwaŋ, jobino yenyo tho, to tho bino yombo jo.
REV.9.8	Ye wiy jo ocale kodi ye wiy mon, laki jo ocale gi laki simbwor. 
REV.9.9	Kor gin ocale pa oum kodi kwot ma nyweny, aka derino ma bwombi gin otimo ocale kodi derino pa cawila ma kayina mathoth joywayo ka joredo yu lweny. 
REV.9.10	Jobedo gi yiw gin man gi lake ma wodho kwir, ma cale kodi apa thwol gwokere, aka jobedo gi meni ma kelo litho kwoŋ ji gi yiw gin cowo hongo ma dwe abic no. 
REV.9.11	Jobedo gi kere ma dhumo jo m'obedo malaika ma kuro mwombe maluth ma bu gike. Nyinge i Dhoyuda bedo Abadon; aka i Dhogrik bedo Apolion (Dwoŋ mere ni Janek).
REV.9.12	Candirok marapena orumo, odoŋ candirok man ario ma fodi labino.
REV.9.14	Dwondi jo no owaco ri malaika mar'aucel man gi gwara no ni, “Gony jomalaika aŋwen m'otwey jo dho jwom madwoŋ m'ilwoŋo ni Yufrete!” 
REV.9.15	Gikenyo ogony jomalaika aŋwen no, m'onwaŋo otiek yiko jo kicutho ri sawa, gi ndelo, gi dwe, gi oro mere, ma neko acel wiy adek ma thotho pa ji je. 
REV.9.16	Owaci ran welo pa lwak jolweny ma joŋweco gi kayina, obedo kiti miya ario (milion miya ario). 
REV.9.17	Aka i menyirok no aneno kayina kodi wegi mere ama: Oyido joruko kwot ma nyweny i kor gin, m'obokere pa mac, m'oliewa kodi manyatongweno pa salufa. Wic kayina no jocale wic simbwor, aka i dhok gin owok mac, yiro, kodi buru salufa ma moko mac i kibiriti. 
REV.9.18	Thoyamo adek me, mac, yiro, kodi buru salufa ma moko mac i kibiriti ma jowok i dhok kayina no oneko woko acel wiy adek ma thotho pa ji. 
REV.9.19	Ato meni pa kayina no nitie i dhok gin, kodi i yiw gin bende. Yiw gin ocale thwol, man gi wic, aka jooro gigipiny no ma kelo litho kwoŋ ji.
REV.9.21	Jono jok'oŋuto kada kwoŋ neki, yido pajo, kidakana pajo, kosa kwalo gigipiny pa ji.
REV.10.1	Gikenyo aneno malaika man ma jamwamba munyo loro piny wok i polo. Go oyido otwodere gi pondeponde, aka lifudo othoko wiye. Waŋe oyido cale waŋceŋ aka tiende oyido cale kasik mac m'okur. 
REV.10.2	Go oyido nitie gi kitawo mathin m'oyawere i cinge. Go oketho tiende maracuc wi nam, to ketho maracam wi lowo, 
REV.10.3	aka okoko gi dwonde ma malo m'owinjere paka kihola pa simbwor. Munyo go otieko koko ameno, lithkoth abirio jodwoko wac no gi mor. 
REV.10.4	Tekin joluwo, onwaŋo acegin ndiko, t'awinjo dwondi nyatoro m'oluwo i polo ni, “Liŋi kodi gima lithkoth abirio jowaco; ikir'indiki!”
REV.10.6	to kwoŋere i nyingi Were, ma bedo cil gi cil, m'ocweyo polo kodi gigipiny je manitie i iye, piny kodi gimoro je manitie i iye, kodi nam gi kisi gima nitie i iye. Malaika no owaco ni, “Galo odoko ongoye, 
REV.10.7	to i hongo ma malaika mar'abirio lakudh'iye gwara pere, gikenyo Were bino cowo can pere manyaliŋliŋ, paka cango onyutho jotic pere, jotuci wac Were.”
REV.10.9	Gikenyo akidho bongi malaika no t'akwayo go ni womiyan kitawo mathin no. Go owaco ran ni, “Kwany icami, bino daŋo iyin, to i dhokin bino bedo mamit pa mo kic.” 
REV.10.10	Akwanyo papila no t'acamo to bedo mamit i dhokan pa mo kic, to munyo acowo mwonyo, odaŋo iyan.
REV.10.11	Gikenyo owaco ran ni, “Iripo tuco mikwenda pa Were kendo ri ji mathoth kodi nonin, ri dhodhok kodi ri kerin je.”
REV.11.2	To weyi woko diedipo ma Ot pa Were. Ikir'ipima rupiri meno otiek miyo Jopath, ma jobino nyono Tindi Maleŋ tieko dwe piero aŋwen g'ario. 
REV.11.3	Aka abino miyo jomikwenda paran ario, meni ma tuco mikwenda paran i hongo ma ndelo gana acel miya ario gi piero aucel, kareno joruko kutiyin.”
REV.11.5	Ka nyatoro otemi kwinyo jo, mac bino wok i dhok jo to reyo woko jokwor pajo. Me apaka nyatoro je m'otemi kwinyo jo ibino neko. 
REV.11.6	Jonitie gi meni ma cego pondeponde to koth ngoye i hongo ma jotuc'iye mikwenda pa Were. Jonitie bende gi meni kwoŋ waŋ pi, ma loko jo remo, odoko jonitie gi meni ma kelo two ndir m'omore paka joyenyo.
REV.11.8	Aka delkwoŋ jo bino m'oyerere i royo ma tindi madwoŋ, kama Rwoth pajo ogur'iye kwoŋ musalaba, ma nyinge iy'ageca ilwoŋo ni Sodom kosa Misir. 
REV.11.9	Ji ma nonin je, gi dhodhok je jobino neno delkwoŋ jono tieko ndelo adek g'adec, aka jok'oyey woyiki jo. 
REV.11.10	Ji ma piny jobino kisangala gi tho pa jario me. Jobino rweyere to jomiyere mic, rupiri jotuci wac Were ario no onwaŋo jokelo litho madit ri ji ma piny. 
REV.11.11	Rumacen munyo ndelo adek g'adec no orumo, luya ma kelo kwo owok i dhok Were to donjo kwoŋ jo, to joay malo; lworo madwoŋ omako ji je ma ceŋino joneko jono. 
REV.11.12	Gikenyo jotuci wac ario no jowinjo dwondi nyatoro m'oluwo malo i polo ka waco rijo ni, “Biye win ka!” Jono joidho polo gi pondeponde ruwaŋ jokwor pajo. 
REV.11.13	I hongo no won, yengirok madwoŋ ma piny otimere. Acel kwoŋ apar ma tindi oŋinyere woko, aka ji ma romo gana abirio jotho i yengirok ma piny no. Ji m'odoŋ jobwok to jopako dwoŋ pa Were ma polo.
REV.11.14	Candirok mar'ario orumo; to neni, candirok mar'adek cegin tundo!
REV.11.16	Gikenyo jodongo piero ario g'aŋwen m'oyido jobedo wi kombere pajo ruwaŋ Were no jokulo wiy jo piny to jolamo Were 
REV.11.17	munyo jowaco ni,
REV.11.17	“Rwoth Were Majameni je,
REV.11.17	ma kwo pama aka wok con go nitie!
REV.11.17	Wafoyin ni ioro meni perin m'oasere
REV.11.17	t'icako dhum!
REV.11.18	kole onyo ndir otundo,
REV.11.18	ma nyutho keme perin,
REV.11.18	gi thumo banja ri jom'otho.
REV.11.18	Ndiri ma miyo jotic perin,
REV.11.18	ma jotuci wac, kemba pajo,
REV.11.18	kodi ji perin maleŋ je,
REV.11.18	jomadongo kodi jomathindho
REV.11.18	je ma jolworin.
REV.11.18	Ndiri otundo ma reyo woko joma nyeko piny!”
REV.12.1	Gikenyo ranyuth madwoŋ onenere i polo: Obedo dhako moro m'oruko waŋceŋ, aka dwe onwaŋo nitie i tiende piny, kodi sangaria ma micalin apar g'ario i wiye. 
REV.12.2	Go oyido cegin nywol, to litho kodi candirok miyo go ywak.
REV.12.4	Go owaro woko gi yiwe acel wiy adek ma micalin ma i hongo to rwadho jo piny i lowo. Go ocungo ruwaŋ dhako m'oyido cegin nywol no, ni womwonyi nyathi pere tekin podho. 
REV.12.5	Gikenyo dhako no onywolo wode, ma bino dhumo nonin je gi luth ma nyweny. To, oyudhi nyathi no t'itero bongi Were kama di kom pere ma dhum. 
REV.12.6	Gikenyo dhako no oringo i thim; Were oyido oyiko rigo kabedo kenyo, kam'ibino kur'iye go cowo hongo ma ndelo gana acel miya ario gi piero aucel.
REV.12.8	To oloy bulir, t'iriemo go woko kodi jomalaika pere i polo. 
REV.12.9	Bulir m'ombo no owit woko! Go a thwol macon ca, m'ilwoŋo ni Jwogi, kosa Sitan, m'owondo piny gipi. Owit go piny wi lowo gi jomalaika pere je.
REV.12.11	To, jokengila go kodi remo pa Nyathi rombo, kodi wac ma joridho gine adieri; aka oyido joyikere kijala kwo pajo tundo tho. 
REV.12.12	Am'omiyo, polo sangala win, kodi wijoje ma win'iye! To candirok kidho bedo ri piny kodi nam! Kole Jwogi oloro riwin, aka opoŋ gi keme, rupiri go oŋeyo nike odoŋ gi nyaka hongo macek.”
REV.12.13	Munyo bulir oŋeyo nike otiek wito go piny wi lowo, ocako riemo dhako m'onywolo nyathi ma nyicwo ca. 
REV.12.14	Dhako no omiy bwombe ario mapa ango madongo ŋey woay wokidhi i kabedo m'oyik rigo i thim kam'ibino kur'iye go cowo oro adek g'adec, ma thwol no kinyal monj'iye go. 
REV.12.15	Gikenyo thwol no oŋulo pi gi dhoke pa jwom yuŋey dhako no, nike wonyali mol gi dhako no. 
REV.12.16	To, lowo okonyo dheno; oŋamo dhoke to mwonyo woko mikula ma jwom m'owok i dhok bulir no. 
REV.12.17	Gikenyo bulir nge omako gi dheno, to kidho cako lweny gi nyikwaye m'odoŋ, ji je ma jowinjo or pa Were aka jonigi genirok iy'adieri pa Yesu. 
REV.12.18	Aka bulir ocungo dho thengi nam.
REV.13.2	Ogwaŋ m'aneno no ocale kwac, tiende ocale tiendi arara, aka dhoke ocale dhok simbwor. Bulir omiyo ogwaŋ no meni pere won, gi kom pere ma dhum, kodi meni m'oasere ma dhum. 
REV.13.3	Acel kwoŋ wic ogwaŋ no ocale pa nigi adhola ma d'oneko go, to adhola no ocango. Piny gipi obedo gi dhier to luwo ŋey ogwaŋ no. 
REV.13.4	Ji je jolamo bulir kwoŋbedo go oyido omiyo ogwaŋ no meni ma dhum. Jolamo ogwaŋ no bende ka jowaco ni, “Ŋa marom g'ogwaŋ me? Ŋa manyalo lwenyo gine?”
REV.13.6	Gino oŋamo dhoke to cako kwoŋo Were, gi luwo giman k'otire kwoŋ Were kodi kama go bed'iye, riwo kiri gi joma bedo i polo je. 
REV.13.7	Omiy gino meni ma lweny gi ji maleŋ pa Were gi nyalo jo, aka omiy go meni kwoŋ nonin je kodi ji, dhodhok je kodi piny je. 
REV.13.8	Ji je ma jobedo i piny jobino lamo ogwaŋ no. Dwoŋ mere ni dhano je ma nyinge k'ondiki i kitawo pa jomakwo m'obedo apa Nyathi rombo m'oneki wok i cwec pa piny.
REV.13.9	Am'omiyo ŋata nigi ithe wowinji!
REV.13.10	ibino mako go t'itweyo;
REV.13.10	ka nyatoro yenyere woneki kodi abor,
REV.13.10	iripo neko go kodi abor. Me nyutho ni ji maleŋ pa Were joripo ciro teko kodi genirok.
REV.13.11	Gikenyo aneno ogwaŋ man munyo wok i lowo; go oyido nigi tunge ario paka tungi Nyathi rombo, to oluwo paka bulir. 
REV.13.12	Gino ooro meni p'ogwaŋ marapena ma dhumo ka waŋe. Go oromo piny kodi joma bed'iye jowolami ogwaŋ marapena, ma adhola ma d'oneko go oyido ocango ca. 
REV.13.13	Ogwaŋ mar'ario me, otimo ranyuth gi gir'aura madongo, omiyo mac owok i polo to loro piny i waŋ ji je. 
REV.13.14	Aka gino omiyo go owondo ji je ma piny munyo timo gir'aura m'oyey go timo ka waŋ ogwaŋ marapena. Ogwaŋ no ooro ji je ma piny cweyo cal ma kelo dwoŋ ri ogwaŋ m'oyido ocwow g'abor, to odoko kwo. 
REV.13.15	Ogwaŋ mar'ario me, omiy go meni ma kudho kwo i cal p'ogwaŋ marapena, ŋey cal no wonyali luwo aka womiy woneki woko ji je ma jokwero lamo cal m'ocwey no. 
REV.13.16	Ogwaŋ no bende oromo ji je, jomathindho kodi madongo, joŋaŋo kodi jocandi, ŋecin kodi joma ni siem, ni wokethi ranyuth i cingi jo maracuc kodi ruwaŋ jo. 
REV.13.17	Ongoye ŋata d'onyiewere kosa otana kwanyo woko ka go nitie gi ranyuth me, m'obedo nyingi ogwaŋ no, kosa kwan ma nyutho nyinge. 
REV.13.18	Gime yenyo rieko. Nyatoro je ma niaŋ nyalo menyo dwoŋ kwan p'ogwaŋ no, kwoŋbedo kwan no nyutho nyingi dhano. Kwan mere obedo, miya aucel piero aucel g'aucel (666).
REV.14.2	Aka awinjo derino ma cale pi ma mol piyo piyo, kendo pa lithkoth ma mor. Derino no ocale pa wer ma jotongol jogoyo i tongol pajo. 
REV.14.3	Oyido jowero wer manyen, ruwaŋ kom pa Were ma dhum no kodi cwec aŋwen no kodi jodongo no, aka jowero wer manyen ma ŋatiman je k'onyalo fonjirok kwanyo woko ji gana miya acel piero aŋwen g'aŋwen (144,000) m'onyew jo gi remo pa Yesu wok i piny. 
REV.14.4	Meno ji ma jokure maber ma jok'otimo cot gi mon. Joluwo Nyathi rombo kama go kidh'iye je; ogony jo wok kwoŋ ji je m'odoŋ aka jobedo pa kodhi m'onyak marapena m'omiy Were kodi Nyathi rombo. 
REV.14.5	Twodo k'onwaŋere i dhok jo; jongoye gi reco ma di kwan rijo.
REV.14.6	Gikenyo aneno malaika man munyo ringo i koyo, gi mikwenda ma cil gi cil ma Wac Manyen Maber ma wotiti ri ji ma jonitie i piny, ri piny je, nonin, dhodhok kodi ji je! 
REV.14.7	Go owaco gi dwonde ma malo ni, “Lwor win Were, aka paki win dwoŋ pere! Kole ndir otundo rigo ma thumo banja ri ji. Am'omiyo, lami win Were m'ocweyo polo, piny, nam, kodi waŋ pi!”
REV.14.9	Malaika mar'adek oluwo jario no ka waco gi dwonde ma malo ni, “Nyatoro je m'olam ogwaŋ no kodi cal pere, to limo ranyuth i nyime kosa i cinge, 
REV.14.10	won bende bino madho vini ma keme pa Were, ma go okonjo gi meni pere m'otiek konjo gi meni iy'agwata ma keme pere! Ji je ma jotimi gime ibino cando jo gi mac ma buru salufa m'obedo kidhur tongi kibiriti, ruwaŋ jomalaika maleŋ kodi Nyathi rombo. 
REV.14.11	Aka yiro ma mac ma bino cando jo duny malo cil gi cil. Ongoye ywomirok, wor g'odieceŋ, ri joma lamo ogwaŋ no kodi cal pere, kodi ri nyatoro je m'olim ranyuth ma nyinge.”
REV.14.12	Meno am'omiyo ji pa Were joripo bedo gi ciro, paka joma winjo or pa Were aka jonitie gi genirok bongi Yesu.
REV.14.13	Gikenyo awinjo dwondi nyatoro m'owok i polo munyo waco ni, “Ndiki gime: Josilwany a joma wok pama kadho yumalo jolatho i tic pa Rwoth.” “Ey,” Cuny waco, “Jobino ywomirok kwoŋ tic pajo matek, rupiri tim pajo luwo jo.”
REV.14.15	Gikenyo malaika man owok i Ot pa Were to koko gi dwonde ma malo ri ŋat'oyido obedo wi pondeponde ni, “Or nyangoda perin ikeci, kwoŋbedo ndir mere otieko tundo, piny ociek akeca!”
REV.14.16	Gikenyo ŋat'obedo wi pondeponde no owito nyangoda pere wi piny to keco gima ni piny.
REV.14.17	Gikenyo aneno malaika man munyo wok i Ot pa Were i polo, go bende oyido nigi nyangoda mabith.
REV.14.18	Gikenyo malaika man ma kuro mac, owok kwoŋ migam. Okoko gi dwonde ma malo ri malaika m'oyido nitie gi nyangoda mabith ni, “Or nyangoda perin ifoni gine gima nyak i ndelo vini ma piny, rupiri vini m'onyak otieko cek!” 
REV.14.19	Gikenyo malaika no owito nyangoda pere wi piny, otoŋo vini m'onyak, to bolo i bur madwoŋ ma biyo vini ma keme pa Were. 
REV.14.20	Obiy vini m'onyak no i bur ma biyo vini ma tindi, aka remo omol wok i k'abiyo vini pa mikula ma boro mere oromo mayiro miya ario, aka thutho mere obedo macegin tundo i congi kayina (fut abic).
REV.15.1	Gikenyo aneno ranyuth man madwoŋ ma kelo bwok i polo: Jomalaika abirio kodi thoyamo abirio. Me am'obedo thoyamo macowe, rupiri jobedo gigipiny ma nyutho keme pa Were macowe.
REV.15.2	Gikenyo aneno gim'ocale pa nam ma ndewiro, m'oruwere gi mac. Aneno bende joma joloyo ogwaŋ kodi cal pere, kodi nyinge m'oketh i kwan. Jono onwaŋo jocungo dho nam ma ndewiro munyo jotiŋo tongol ma Were omiyo jo. 
REV.15.3	Onwaŋo jowero wer pa Musa, jatic pa Were kendo apa Nyathi rombo ni,
REV.15.3	“Tic perin dongo aka obedo gir'aura,
REV.15.3	Rwoth Were Majameni je!
REV.15.3	Royo perin otire aka obedo mar'adieri,
REV.15.3	Kere pa nonin je!
REV.15.4	kosa kilamiyo nyingin dwoŋ?
REV.15.4	Kole in kendin am'ileŋ.
REV.15.4	Nonin je jolabino
REV.15.4	ruwaŋin to jolamin.
REV.15.4	Kole tim perin m'otire otieko nenere.”
REV.15.6	Jomalaika abirio ma jonigi thoyamo abirio macowe jowok i Ot pa Were no, jorukere i nangin matar ma pilin, kodi del ma zahabu m'otwey i kor gin. 
REV.15.7	Gikenyo acel kwoŋ cwec makwo aŋwen ca omiyo jomalaika abirio no atewe ma zahabu abirio m'opoŋ gi keme pa Were makwo cil gi cil. 
REV.15.8	Ot pa Were oyido opoŋ yiro m'owok i dwoŋ kodi i meni pere, aka moro ongoye m'oyido nyalo donjo i Ot pa Were cuka i gik thoyamo abirio ma jomalaika abirio no di jokelo.
REV.16.1	Gikenyo awinjo dwondi jo ma luwo malo munyo waco i Ot pa Were ri jomalaika abirio ni, “Kidhi wiol atewe abirio ma keme pa Were piny wi lowo!”
REV.16.3	Gikenyo malaika mar'ario oolo atawo pere i nam, to pi lokere m'obokere pa remo dhano m'otho, to gima kwo i nam je jotho.
REV.16.5	Awinjo malaika ma kuro pi waco ni, “Banja me ithumo m'otire, a Ŋataleŋ, manitie pama kendo m'otieko bedo wok con. 
REV.16.6	Rupiri jooyo remo pa ji maleŋ kodi apa jotuci wac Were, imiyo jo madho remo, meno ripo gi jo!” 
REV.16.7	Gikenyo awinjo dwondi moro wok kwoŋ migam munyo waco ni, “Rwoth, Were Majameni je! Thumo banja perin otire odoko obedo mar'adieri!”
REV.16.8	Gikenyo malaika mar'aŋwen oolo atawo pere kwoŋ waŋceŋ, t'iyeyo waŋceŋ rewo piny gi lietho mere pa mac. 
REV.16.9	Ji jowaŋ gi lietho mager no, to jokwoŋo nyingi Were manitie gi meni kwoŋ thoyamo me je, to jokwero ŋuto kwoŋ reco pajo kosa miyo Were dwoŋ. 
REV.16.10	Gikenyo malaika mar'abic oolo atawo pere wi kom p'ogwaŋ ma dhum, to mudho umo ker pere, ji jokayo lew jo ro litho, 
REV.16.11	to jokwoŋo Were ma polo ro litho kodi adholin pajo, to jok'oŋuto tim pajo mareco.
REV.16.13	Gikenyo aneno cuny m'ocido jadek ma jocale g'ogwal munyo jowok i dhok bulir, i dhok ogwaŋ, kodi i dhok jatuci wac Were ma twodo ca. 
REV.16.14	Jobedo cuny ma nyajwogi ma jotimo gir'aura. Cuny adek me jowok kareno jokidho pa kerin i piny gipi, coko jo kanyacel ma lweny i ndelo madwoŋ mapa Were Majameni je.
REV.16.17	Gikenyo malaika mar'abirio oolo atawo pere i hongo, to dwondi nyatoro ma luwo malo wok i kom ma dhum i Ot pa Were munyo waco ni, “Otieko timere!” 
REV.16.18	Kenyo pilin, derino, mwoc pa lithkoth, kodi yengirok pa piny m'oasere otimere ma fodi yado onwaŋo k'otimere ye ameno wok cuka cwey dhano. Me obedo yengirok pa piny marac m'oasere! 
REV.16.19	Tindi m'ombo ca okedhere didek, aka tindin ma piny je oŋinyere woko. Were opoyo Babilon madwoŋ no, to miyo go medho iy'agwata m'opoŋ gi vini ma keme pere je. 
REV.16.20	Kigodin ma nam je jokedhere woko, aka kiri gote je jok'onwaŋere kendo. 
REV.16.21	Pe madongo pa telin, ma kisi acel ywayo cegin latir miya acel, jopodho kwoŋ ji wok malo. Ji jokwoŋo Were ro thoyamo ma pe, rupiri obedo marac tektek.
REV.17.2	Kerere madongo ma piny jotimo cot gi jatim giwickwot madwoŋ no, aka ji ma piny jomer gi vini ma kidakana pere.”
REV.17.4	Dheno oyido oruko nangin ma rangi ariŋo kodi m'obokere, aka kwoŋe oyido pilin gi zahabu, ge kodi telin ma welo. I cinge, go oyido otiŋo agwata ma zahabu m'opoŋ gi gigipiny ma timo cot kodi makoc, gima wok i kidakana pere. 
REV.17.5	I nyime ondiki nyinge madwoŋ mere omuŋere ni: “Babilon madwoŋ, min mon ma jotana delkwoŋ jo i timo giwickwot je kodi joma duwo piny.” 
REV.17.6	Aka aneno ni dhako no oyido omer gi remo pa ji maleŋ pa Were, kodi remo pa jom'onek rupiri jocwire kwoŋ Yesu.
REV.17.6	Munyo aneno go, adhier swa. 
REV.17.7	Gikenyo malaika no openjan ni, “Idhier raŋo?” Abino tuco rin dwoŋ nyaliŋliŋ ma mako kwoŋ dhako no kodi ogwaŋ m'otiŋo go, ma nyawic abirio gi tunge apar no. 
REV.17.8	Ogwaŋ m'ineno no oyido con kwo, to pama kikwo. Go cegin wok i bur mwombe ma bu gike aka bino tundo kama ilarey'iye go woko. Ji ma piny ma nyingi jo fodi k'ondiki i kitawo ma kwo wok i cakirok pa piny jobino dhier ka joneno ogwaŋ no, rupiri con oyido kwo, t'onyo pama kikwo, aka bino nenirok kendo.
REV.17.9	“Gime yenyo rieko kodi niaŋ. Wic abirio no obedo tendere abirio ma dheno bedo wiye, kendo jobedo kerin abirio bende. 
REV.17.10	Kwoŋ jo, kerin abic jotieko podho, acel fodi dhumo, aka man fodi k'obino. Ka go obino go ripo cowo nyaka hongo macek. 
REV.17.11	Aka ogwaŋ macon oyido kwo, t'onyo pama kikwo no, meno obedo kere mar'aboro manitie i kweth pa jabirio marapena aka bino tundo kam'ilarey'iye go woko.”
REV.17.13	Japar me je jonitie g'atoŋa marom, aka jobino miyo ogwaŋ meni pajo gi nyalo ma dhum. 
REV.17.14	Jobino lwenyo gi Nyathi rombo, to Nyathi rombo bino loyo jo, rupiri go obedo Rwoth kodi Kere pa kerin, aka joma ni bonge jobedo jom'olwoŋ kendo m'oyer aka jogenere.”
REV.17.15	Malaika no bende owaco ran kendo ni, “Pi m'ineno, ma jatim giwickwot obed'iye no, meno ji, kodi Lwak ji, gi nonin gi dhodhok. 
REV.17.16	Ogwaŋ kodi tunge apar m'ineno no, jobino dak jatim giwickwot no. Jobino timo go kicar to joweyo go kinyoro, jobino camo delkwoŋe to joreyo woko go gi mac. 
REV.17.17	Ato Were oketho i cuny jono awanya ma tiyo g'atoŋa pere, munyo jotiyo gi paro acel to jomiyo ogwaŋ meni pajo ma dhum, cuka wac pa Were otimere.”
REV.17.18	“Dhako m'ineno no meno tindi m'ombo ma dhumo kerin ma piny.”
REV.18.1	Rumacen aneno malaika man munyo loro piny wok i polo. Go oyido nitie gi meni ma dhum madwoŋ swa, aka lero pere omenyo piny gipi. 
REV.18.2	Go okoko gi dwonde ma malo ni, “Go otieko podho. Babilon madwoŋ otieko podho! Go onyo otieko lokirok kabedo pa jwogi, kodi gunda ma cuny m'ocido joywomere i iye, winyin makoc ma nger je ma kicam jobed'iye. 
REV.18.3	Kole go opoko ji je vini pere ma kidakana to jomadho. Kerin ma piny jotimo gine cot, aka jomitan ma piny joŋaŋ kwoŋ kwo pere ma mito gigipiny ma welo.”
REV.18.4	“Woki win kwoŋ dheno ji paran!
REV.18.4	Ŋey wikiri widonji i reco pere.
REV.18.4	Ŋey wibende wikiri wilimi giracula m'ikidho miyo go!
REV.18.5	Aka Were opoyo reco pere.
REV.18.6	cul go dirio gima go otieko timo je.
REV.18.6	Poŋi agwata pere no won gi medho mager kadirio.
REV.18.7	marom gi dwoŋ kodi yodirok ma go oyido omiyere.
REV.18.7	Ato go kwot ka waco gi i cunye ni,
REV.18.7	‘An abedo paka kere madhako;
REV.18.7	akibedo citho,
REV.18.7	odoko ak'owinji rem moro je!’
REV.18.8	Am'omiyo thoyamo je ma latundo rigo,
REV.18.8	jobino umo go kiromo i ndelo acel.
REV.18.8	Two nundu, rem, kodi kec,
REV.18.8	aka ibino waŋo go gi mac,
REV.18.8	rupiri Rwoth Were ma thumo rigo banja jameni swa.”
REV.18.10	Jobino cungo gi bor swa, kareno jolworo candirok pere, to jowaco ni: “Awi candi, awi candi otundo rin, tindi madwoŋ ma Babilon ma dimeni! Rerok perin obino nyaka i hongo ma sawa acel won!”
REV.18.12	Ongoye ŋata nyewo zahabu, feza, telin kodi ge ma welo, nangin mafoth, kodi ma rangi ariŋo, kodi mar'aliri kodi m'obokere, kiti mbawin ma welo maŋwe kur, kodi gigipiny m'opokere opokere m'otimi gi laki liec, mbawin ma welo, nyweny bangir, nyweny matheth kodi tele mafoth ma minyin. 
REV.18.13	Sinamon, yen m'oregi ma moko maŋwe kur i cemo, buban, mo maŋwe kur, nger buban man; vini kodi mo, moko m'onuŋere kodi ŋano, dhok kodi rombo, kayina kodi cawila, ŋecin kiri gi ji makwo. 
REV.18.14	Jomitan jowaco rigo ni, “Gigipiny je ma cunyin owanya bedo gine jotieko leny woko, aka ŋaŋo perin je gi noro perin joware woko kwoŋin, aka idoko ikibino nwaŋo jo kendo!” 
REV.18.15	Jomitan ma jolimo ŋaŋo wok kwoŋ go, jobino cungo gi bor rupiri jolworo candirok pere. Jobino ywak gi rem 
REV.18.16	to jowaco ni, “Awi candi, candirok obedo ri tindi madwoŋ me! Go yado ruko nangin mafoth kodi manyarangi ariŋo kodi m'obokere, to jaŋ gi gigipiny ma zahabu, telin ma welo, kodi ge ma welo! 
REV.18.17	To i hongo ma sawa acel won go onyo otieko rwenyo woko ŋaŋo no je!”
REV.18.17	Jotel je ma mel kodi joma ni mel, jocewi mel kodi joman je ma jolimo gima kuro kwo pajo i nam, jobino cungo gi bor, 
REV.18.18	to joywak kareno joneno yiro ma wok i waŋ pere ka jowaco ni, “Tindi mene man m'onwaŋo nyalo rom gi tindi madwoŋ me?” 
REV.18.19	Jobino ywoyo fukefuke i wiy gin, ka joywak gi rem ni, “Awi candi, candirok madwoŋ otundo ri tindi m'ombo me! Go onwaŋo a tindi ma ji je ma jonigi mel i nam jolim'iye ŋaŋo wok kwoŋ ŋaŋo pere! Aka i hongo ma sawa acel won go onyo otieko kiri rere woko!”
REV.18.22	Wer pa jotongol kodi jower, jokudhi madundo kodi gwarin, k'owinji perin kendo! Ongoye jatic kosa jandijo moro je m'odoko bino nwaŋere perin kendo. Ongoye kidi kad'acel m'ibino winjo ka rego moko yu perin kendo. 
REV.18.23	Aka lero ma tala k'odoko oliel perin kendo. Odoko dwondi jamweha gi mweha pere k'odoko owinjere perin kendo. Jomitan perin oyido jobedo jomadongo loyo i piny gipi, aka thieth perin am'oyido iwondo gine ji je ma piny!”
REV.19.1	Rumacen awinjo gim'owinjere malo pa dwondi lwak ji madwoŋ ma polo munyo waco ni, “Paki Were! Both, dwoŋ kodi meni je apa Were mawan! 
REV.19.2	Thumo banja pere otire kendo obedo mar'adieri! Kole go otieko thumo banja ri jatim giwickwot madwoŋ m'onwaŋo topo piny gi kidakana pere. Were omiyo go gir'acula rupiri go oneko jotic pere” 
REV.19.3	To odoko okoko ni, “Paki Were! Yiro ma wok i waŋ pere kidho malo cil gi cil.” 
REV.19.4	Gikenyo, jodongo piero ario g'aŋwen no kodi cwec aŋwen no, je jogore piny to jolamo Were m'onwaŋo obedo wi kom pere ma dhum no, ka jowaco ni, “Ameno! Paki Were!”
REV.19.6	Gikenyo awinjo gim'ocale dwondi Lwak madwoŋ, ma derino mere omor pa pi ma mol gi meni, kendo pa mwoc pa lithkoth madwoŋ. Awinjo ka jowaco ni, “Paki Were! Kole Rwoth Were mawan Majameni je dhumo! 
REV.19.7	Weyi wayodere wasangala; weyi wapaki dwoŋ pere m'oasere! Kole ndir otundo ma nywomirok maleŋ mapa Nyathi rombo, aka mweha pere otieko yikirok. 
REV.19.8	Omiy go ruko nanga mayom matar ma minyin.” (Nanga matar no meno tim m'otire mapa ji pa Were.)
REV.19.10	Gikenyo agore piny dho tiende ni alam go, to go owaco ran ni, “Ikir'itim ameno! A jatic nyawotin, acel kwoŋ wutmin in ma joridho adieri pa Yesu. Lami Were ayino! Kole adieri pa Yesu ama gudo cuny jatuci wac Were.”
REV.19.12	Waŋe oyido cale mac maliel, aka oruko sangaria kweth i wiye. Go nigi nyinge m'ondiki kwoŋe, m'ongoye moro m'oŋeyo kwanyo woko go won kende. 
REV.19.13	Nanga ma go oruko oyido orwaki i remo. Nyinge m'ilwoŋo gine obedo, “Wac pa Were.” 
REV.19.14	Lwak jolweny ma polo oyido joluwo go, munyo jonitie wi kayina matar aka joruko nangin mayom, matar, m'olony kicutho. 
REV.19.15	Abor mabith owok i dhoke, ma go bino toŋo woko gine nonin. Go bino dhumo jo kodi luth ma nyweny, aka go bino biyo vini i gibiyo vini ma keme mager mapa Were Majameni je. 
REV.19.16	I nanga pere kodi i bat mere ondiki nyinge me: “Kere pa kerin, Rwoth pa rwodhe je.”
REV.19.18	Biye win wicam delkwoŋ kerin, jotel ma lweny, kodi jomeni, riŋo kayina kodi joriemi mere, delkwoŋ ji je, ŋecin kodi joma ni siem, jomadongo kodi jomathindho!”
REV.19.19	Gikenyo aneno ogwaŋ ca kodi kerin ma piny kodi lwak jolweny pajo munyo jocokere ni jowolweny kodi ŋata wotho wi kayina matar kodi lwak jolweny pere. 
REV.19.20	To omako ogwaŋ no, kanyacel kodi jatuci wac Were ma twodo m'oyido jotimo gir'aura rigo. (Gir'aura no ama go owondo gine ji m'onwaŋo jonitie gi ranyuth p'ogwaŋ no to jolamo cal p'ogwaŋ no.) Ogwaŋ no kodi jotuci wac Were ma twodo je obol jo makwo i wakawaka ma mac kodi telin ma gamo mac mayot pa kibiriti. 
REV.19.21	Oneki Lwak jolweny pajo m'odoŋ g'abor ma wok i dhok ŋat'oyido ringo wi kayina ca; aka winyin je jocamo delkwoŋ jo paka jonyalo.
REV.20.1	Gikenyo aneno malaika moro munyo loro piny wok i polo kareno otiŋo rayaw ma bur mwombe ma bu gike kodi lijegere m'ombo i cinge. 
REV.20.2	Go omako bulir, thwol macon ma nyinge ilwoŋo ni jwogi kosa Sitan, to tweyo go oro gana acel, 
REV.20.3	aka obolo go i mwombe, to cego to mwono dhoke matek, ŋey wobedi kenyo m'odoko kinyal wok wondo ji ma piny cuka oro gana acel orum. To rumacen ibino gonyo go kendo ma hongo macek.
REV.20.5	Jom'otho man je jodoŋ cen ma jok'ocerino cuka oro gana acel orumo. Me a cerino marapena. 
REV.20.6	Ji je ma jokwanere i cerino marapena me, meno josilwany odoko joleŋ! Ato tho mar'ario kilabedo gi meni kwoŋ jo, to jobino bedo jocway ri Were i wi migam ma jotiyo ri Were gi Kristo munyo jodhumo gine cowo oro gana acel.
REV.20.7	Aka ka oro gana acel orumo, ibino gonyo Sitan wok i twec, 
REV.20.8	t'idhiro go i piny bino wondo nonin je ma jonitie i thenge aŋwen ma piny, meno Gog kodi Magog, gi coko jo ri lweny, kareno welo pajo thoth pa kwoyo ma thengi wakawaka. 
REV.20.9	Jobino wotho munyo joswana ariwa piny to jothoko wema pa jomaleŋ kodi tindi m'omar, to mac bino tukere wok i polo to podho to regarega woko jo. 
REV.20.10	Aka jwogi m'oyido wondo jo ibino bolo i wakawaka ma mac gi telin maliel kam'ogwaŋ ca kodi jotuci wac were pere ma twodo jobino candirok'iye hongo je wor g'odieceŋ cil gi cil.
REV.20.12	Aka aneno joma cango jotho, madongo kodi mathindho, munyo jocungo ruwaŋ kom no, t'iyawo kitawin. To odoko iyawo kitawo man m'obedo kitawo ma kwo. Aka joma cango jotho no othum rijo banjin cungo kwoŋ gima kisi dhano cango otimo i kwo pere, m'ondiki i kitawin no. 
REV.20.13	Gikenyo wakawaka je jowodho joma cango jotho i jo. Tho kodi piny pa jom'otho bende jowodho jom'onwaŋo ni jo, aka joje othum rijo banjin cungo kwoŋ gima yado jotimo i kwo pajo. 
REV.20.14	Gikenyo Tho kodi piny pa jom'otho je obol i wakawaka ma mac. Me a tho mar'ario, m'obedo wakawaka ma mac, 
REV.20.15	aka nyatoro je ma k'onwaŋ nyinge i kitawo ma kwo, bende obol i wakawaka ma mac no.
REV.21.2	Gikenyo aneno Tindi Maleŋ, Yerusalem manyen, munyo loro piny wok i polo bongi Were, m'oyik maŋon paka mweha m'orukere maŋon ka yikere romo gi rwoth pere. 
REV.21.3	Awinjo dwondi nyatoro ma luwo malo munyo waco wi kom ma dhum ni, “Pama peco pa Were nitie gi ji! Go bino bedo gi jo, aka jobino bedo ji pere. Were won bino bedo gi jo, aka bino bedo Were pajo. 
REV.21.4	Go bino yweyo pigi waŋ jo. Tho odoko k'obedi, kosa rembo, kosa ywak kosa litho, rupiri gigipiny macon jotieko leny woko.”
REV.21.5	Gikenyo ŋat'oyido obedo wi kom ma dhum owaco ni, “Onyo pama aloko gigipiny je manyen!” Go owaco ran kendo ni, “Ndiki gime, rupiri wac me obedo mar'adieri aka genere.” 
REV.21.6	Aka owaco ran ni, “Otieko timere! An a Alifa kodi Omega, cakirok kodi gike. Ŋata riyo neko abino miyo pi amadha ma nono ma wok i waŋ pi ma kwo. 
REV.21.7	Ŋat'oloy lweny bino limo gime je. Abino bedo Were pere, aka go bino bedo wodan. 
REV.21.8	To joma lwor, joma jok'oyeyo, joreco, jonek, jocot, jothieth gi yido, joma lamo cal makicar, kodi jotwodo je, kabedo pajo bino bedo wakawaka mac ma waŋ gi telin ma wodho mac kibiriti, m'obedo tho mar'ario.”
REV.21.9	Acel kwoŋ jomalaika abirio m'onwaŋo jonitie kodi atewe abirio ma thoyamo opoŋ'iye obino bongan to waco ni, “Biye anyuthin Mweha, cipa Nyathi rombo.” 
REV.21.10	Gikenyo malaika no otiŋan i cuny to teran wi got mabor tektek. Go onyuthan Yerusalem, Tindi Maleŋ, munyo loro piny wok i polo bongi Were, 
REV.21.11	maliel gi dwoŋ pa Were. Tindi no omeny pa ge ma welo, pa tele manyaboke pendi, maler pa ndewiro. 
REV.21.12	Go obedo gi cel m'othoko ma kore pek aka oŋawere malo, kodi waŋkac apar g'ario, kodi jomalaika apar g'ario ma jokuro kisi waŋkac. Kwoŋ kisi waŋkac ondiki nyingi nonin apar g'ario ma Isiraili. 
REV.21.13	Aka obedo gi waŋkac adek i kisi thenge. Adek yuwok ceŋ, adek yupiny, adek yumalo, adek yupodho ceŋ. 
REV.21.14	Cel ma tindi no oger wi telin apar g'ario, m'ondik'iye nyingi jomoor pa Nyathi rombo apar g'ario.
REV.21.16	Tindi no oyido nyathenge aŋwen marom; boro mere rom kodi laco mere. Malaika opima tindi no kodi luth rapor pere no. Boro mere onwaŋo romo mayiro gana acel gi miya aŋwen; aka laco mere, kodi ŋawirok mere, kodi boro mere je oyido jorom aroma. 
REV.21.17	Malaika no opima kor cel, aka ŋawirok mere oyido romo tiendi jo miya acel gi piero aŋwen g'aŋwen, cungo kwoŋ rapor ma noknok m'oyido go oro (fut 200). 
REV.21.18	Kor cel no otim gi tele manyaboke pendi, aka tindi won gipi otim gi zahabu, maler pa ndewiro. 
REV.21.19	Tele ma tiendi cel ma tindi otim makicin kodi telin ma welo m'opokere opokere. Tele marapena ma tiendi cel obedo ma tele manyaboke pendi m'obokere obokere; mar'ario tele manyabululu; mar'adek tele matar m'oruwo rangi akwaro; mar'aŋwen tele manyarangi nam. 
REV.21.20	Mar'abic tele m'obokere, mar'aucel manyatongweno, mar'abirio tele manyarangi zahabu, mar'aboro tele manyarangi nam. Mar'abuŋwen tele manyatongweno, mar'apar tele manyarangi apo, mar'apar g'acel tele m'obokere nyamicungwa, aka mar'apar g'ario tele manyarangi orandi.
REV.21.21	Waŋkac apar g'ario no obedo ma tele ma welo, kisi thigo gi tele m'opokere. Royo ma tindi obedo ma zahabu, maler pa ndewiro.
REV.21.22	Akineno Ot pa Were i tindi, rupiri Ot mere obedo Rwoth Were Majameni je, kodi Nyathi rombo. 
REV.21.23	Tindi no kiyeny ceŋ kosa dwe wokel'iye lero, rupiri dwoŋ pa Were am'obedo lero mere, aka Nyathi rombo a tala mere. 
REV.21.24	Ji ma piny jobino woth i lero pere, aka kerin ma piny jobino kelo ŋaŋo pajo i iye. 
REV.21.25	Waŋkac ma tindi kilacego odieceŋ, odoko kada colo ma wor k'obedi kenyo. 
REV.21.26	Dwoŋ kodi ŋaŋo pa nonin ibino kelo i tindi no. 
REV.21.27	To ongoye gimakoc ma bino donj'iye, kosa ŋata timo giwickwot kosa twodo, kende ji ma nyingi jo ondiki i kitawo ma kwo mapa Nyathi rombo kende ama jobino donjo i tindi no.
REV.22.2	aka mol i dier royo ma tindi. I thengi jwom korin gi korin oyido nitie yath ma kwo, ma nyak gim'opokere apar g'ario i oro, dicel kisi dwe, aka boke mere obedo ma botho nonin. 
REV.22.3	Ongoye gima Were okwoŋo ma bino nwaŋere i tindi no. Kom ma dhum pa Were kodi apa Nyathi rombo ama bino bed'iye, aka jotic pere jobino lamo go. 
REV.22.4	Jobino neno waŋe, aka ibino ndiko nyinge i nyim jo. 
REV.22.5	Colo ma wor odoko kilabedo, aka jokibino yenyo lero ma tala kosa lero ma waŋceŋ, Rwoth Were won ama bino bedo lero pajo, aka jobino dhumo cil gi cil.
REV.22.6	Gikenyo malaika owaco ran ni, “Wac me obedo mar'adieri aka genere. Aka Rwoth Were ma miyo jotuci wac Were Cuny Maleŋ pere, ooro malaika pere nyutho jotic pere gima kidho timere mayot.”
REV.22.7	Yesu owaco ni, “Winji, abino mayot! Jasilwany a ŋata mako wac pa jotuci wac Were ma kitawo me!”
REV.22.8	An Yohana, aŋat'awinjo kendo aneno gigipiny me je. Aka munyo atieko winjo gi neno gime, agore piny dho tiendi malaika m'onyuthan gigipiny me ni alam go. 
REV.22.9	To go owaco ran ni, “Ikir'itim ameno! Abedo jatic nyawotin, i dier wutmere kodi jotuci wac Were kodi ji je ma jomako wac ma kitawo me. Lami Were ayino!” 
REV.22.10	Gikenyo owaco ran ni, “Ikir'ipan wac m'otuci i kitawo me rupiri ndir orikere. 
REV.22.11	Weyi jatim reco womedere gi timo reco, aka ŋata koc womedere gi koco pere, ŋataber womedere gi timo bero, ŋataleŋ womedere gi leŋo.”
REV.22.13	Abedo Alifa kodi Omega, marapena kodi macowe, cakirok kodi gike.”
REV.22.15	To woko koro nitie gwokere kodi jothieth, jocot kodi jonek, joma lamo cal makicar, kodi jotwodo je, i wac kodi i kwo pajo 
REV.22.16	“An, Yesu, aoro malaika paran rin gi mikwenda me ri kitipa pa jom'oyeyo. An anywola ma wok i ot pa Daudi, an a sulwe m'odikin maliel m'oasere.”
REV.22.17	Aka weyi moro je ma winjo wowaci ni, “Biye.”
REV.22.17	Aka weyi moro je ma riyo neko wobin.
REV.22.17	Weyi nyatoro je ma mito, womadhi pi ma kwo ma nono.
REV.22.19	Aka ka moro okwany woko wac moro je m'otuci i kitawo me, Were bino kwanyo woko adec pere ma gima nyak kwoŋ yath ma kelo kwo, kodi ma tindi maleŋ, m'otuci i kitawo me.
REV.22.20	Jaridhi mikwenda me waco ni, “Adieri, abino mayot.” Ameno. Biye, Rwoth Yesu!
REV.22.21	Weyi nema pa Rwoth Yesu wobedi kodi ji maleŋ je. Ameno.
