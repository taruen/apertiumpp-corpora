MAT.1.1	Tíhi mé chrónka nkexro kꞌuaxrjeníxin Jesucristo. Jesucristo mé kꞌuaxrjeníxin David la ko Abraham.
MAT.1.2	Abraham mé itꞌé Isaac
MAT.1.2	la ko Isaac mé itꞌé Jacob
MAT.1.2	la Jacob mé itꞌé Judá
MAT.1.2	la ko kaín ti kícho Judá.
MAT.1.3	Judá mé itꞌé Fares
MAT.1.3	la ko Zara la ti ìñé sin mé itꞌin Tamar.
MAT.1.3	Fares mé itꞌé ti Esrom
MAT.1.3	la Esrom mé itꞌé Aram.
MAT.1.4	Aram mé itꞌé Aminadab
MAT.1.4	la jehe mé itꞌé Naasón
MAT.1.4	la jehe mé Salmón.
MAT.1.5	Salmón mé itꞌé Booz la ìñé mé tjan Rahab.
MAT.1.5	Booz mé itꞌé ti Obed la ìñé ti Obed mé tjan Rut.
MAT.1.5	Obed mé itꞌé Isaí.
MAT.1.6	la jehe la ko ti tjan kꞌuéchjién Urías mé táha itꞌé la ko ìñé Salomón.
MAT.1.7	Salomón mé itꞌé Roboam
MAT.1.7	la Roboam mé itꞌé Abías
MAT.1.7	la Abías mé itꞌé Asa.
MAT.1.8	Asa mé itꞌé Josafat
MAT.1.8	la Josafat mé itꞌé Joram
MAT.1.8	la Joram mé itꞌé Uzías.
MAT.1.9	Uzías mé itꞌé Jotam
MAT.1.9	la Jotam mé itꞌé Acaz
MAT.1.9	la Acaz mé itꞌé Ezequías.
MAT.1.10	Ezequías mé itꞌé Manasés
MAT.1.10	la Manasés mé itꞌé Amón
MAT.1.10	la Amón mé itꞌé Josías.
MAT.1.11	Josías mé itꞌé Jeconías la ko ti sin kícho.
MAT.1.11	Ti ña̱o ikui ti sin Babilonia sákjuíko ti sin israelita kixin tsꞌejóchjina sin ti chjasin Babilonia.
MAT.1.12	Ndá kjuixin sákjuí sin mé Jeconías mé itꞌé Salatiel
MAT.1.12	mé itꞌé ti Zorobabel.
MAT.1.13	Zorobabel mé itꞌé Abiud
MAT.1.13	la Abiud mé itꞌé Eliaquim
MAT.1.13	la ko Eliaquim mé itꞌé Azor.
MAT.1.14	Azor mé itꞌé Sadoc
MAT.1.14	la ko Sadoc mé itꞌé Aquim
MAT.1.14	la ko Aquim mé itꞌé Eliud.
MAT.1.15	Eliud mé itꞌé Eleazar
MAT.1.15	la Eleazar mé itꞌé Matán
MAT.1.15	la Matán mé itꞌé Jacob.
MAT.1.16	Jacob mé itꞌé José
MAT.1.16	la José mé kꞌóna xìi tjan María
MAT.1.16	la tjan María mé ìñé Jesús nchekꞌin sin Cristo.
MAT.1.17	Mé xi̱kaha catorce tꞌáchri̱i kꞌuaxrjeníxin chꞌin Abraham ndá kjuákꞌe chꞌin David la íjnko catorce tꞌáchri̱i kꞌuaxrjeníxin chꞌin David, landá ti sin Babilonia sákjuíko ti sin israelita chjasén sin, landá íjnko catorce tꞌáchri̱i kꞌuejó landá kokjíhi Cristo.
MAT.1.19	Chꞌin José, ti nkexro tsꞌóna xìi tjan María, mé ijnko chojni jína, la kjuénka̱yáxin chꞌan imó chrókjuáke̱he̱ chꞌan tjan kixin tjinkakonhña chꞌan kixin ninkexró tso̱noehña. 
MAT.1.20	Ndá na̱xa̱ tjenka̱yáxin chꞌin José nkexrín chrókóhen, ndá kotáchrién chꞌan chrónkaxín kixin kꞌuíkon chꞌan ikui ijnko ángel kuènté Ìnchéni, la ndáchro:
MAT.1.20	―José, jaha kꞌuaxrjeníxian David. Tóxakuanhña la ko chrakonhña chrókuákjá tjan María tsꞌóna ichjián kixin ti ixjan tsochónta tjan la kjuachaxíen Ncha̱kuén Díos kꞌónaxín ti ixjan. 
MAT.1.21	*Ti tjan María mé sinchekꞌokjíhi ijnko xjan ndoa la itsꞌin xjan Jesús; kixin jehe xjan tsakjìin iji̱é kaín chojni ―ichro ti ángel.
MAT.1.22	Kaín tíhi kóhen kixin xiteyá ti nkehe tsíndáchro Díos kꞌuénixja ti sin kꞌuéchronka itén Díos ósé. Mé ndáchro:
MAT.1.23	la sinchekꞌin sin xjan Emanuel,
MAT.1.23	mé tíha tꞌaxrjexín Díos tjejókoni.
MAT.1.24	Ndá ti ó kꞌuàya chꞌin José la kjuíchꞌe éxi ti nkehe kꞌue̱to̱an ti ángel kuènté Ìnchéni, la kuákja chꞌan tjan María, kꞌóna ichjién chꞌan. 
MAT.1.25	*Ndá kjónté xi̱kaha, la na̱xa̱ kónkojiéhya sin hasta kꞌokjíejia ti xjan sa̱o, la kjuínchekꞌin sin xjan Jesús.
MAT.2.1	Ti kꞌokjíexín Jesús ti chjasin Belén estado Judea ti kꞌue̱to̱an ti rey Herodes, mé ikjui iso chojnindoa, kjui̱xi̱n nó tji̱to̱xin ña̱o, la kjuíji sin Jerusalén. Jehe sin mé chojni mago tónoexín sin konotsé. 
MAT.2.2	La kjuanchankí sin:
MAT.2.2	―¿Nketí itjen ti xjan na̱ntá tsíkokjíhi tsꞌóna rey kuènté ti sin judío? Kixin kꞌuíkoni ti konotsé kuènté chꞌan nó tji̱to̱xin ña̱o la ikjuini tsjikosáyeheni xjan ―ichro sin.
MAT.2.3	A̱ndá ti ó kuíhin ti rey Herodes xi̱kaha ichro sin, la imá kóxakohen chꞌan la ko kaín ti sin tjejó Jerusalén. 
MAT.2.4	Ndá kꞌue̱to̱an ti rey kixin tsíxrakoa kaín ti sin ncha̱tꞌá tꞌe̱to̱an la ko kaín ti sin tjako ley, ndá kjuanchankí chꞌan nketí tsokjíexín ti nkexro itꞌin Cristo. 
MAT.2.5	Ndá jehe sin ndáchro sin:
MAT.2.5	―Ti ixjan la tsokjíexín ti chjasin Belén estado Judea, kixin xi̱kaha ichro ti xroon itén Díos tsíkjin sin ósé:
MAT.2.6	jaha la jehya ijnko chjasin imá intsí;
MAT.2.6	kixin jaha tsꞌaxrjéníxian ti nkexro a̱ntsí tsꞌe̱to̱an,
MAT.2.6	la jehe chꞌan tsꞌayakohen chꞌan ti chjasin kuénta̱na Israel.
MAT.2.7	A̱ndá ómó kꞌuéye̱he̱ ti rey Herodes ti sin mago la kjuanchankí chꞌan ndesi nkesá kꞌuíkon sin ti konotsé. 
MAT.2.8	Ndá kꞌue̱to̱an chꞌan kixin sátsji sin ti chjasin Belén la ndáchro chꞌan:
MAT.2.8	―Sátjira ntiha tikjéyára ti ixjan la ti ó tsꞌitjára la ikjanra ntihi tso̱chro̱nkara kixin kja̱xin janhan itsjia tsjikosáyaha̱ xjan ―ichro chꞌan.
MAT.2.9	Ndá ti ó kuíhin ti sin mago nkehe ichro ti rey la sákjuí sin la xíkꞌikon sin ti konotsé a ínaá la kuitaón nti̱a la chréhe̱ sin hasta kjuákꞌe chritaón ti nchia itjen ti ixjan. 
MAT.2.10	Ndá ti ó kꞌuíkon sin nketí kjuákꞌe ti konotsé la imá kóchéhe̱ sin. 
MAT.2.11	Ndá kꞌuíxehen sin ti nchia la kꞌuíkon sin ti ixjan tjeko ti tjan María, ti ìñé xjan. La kꞌuejóxin sin tochꞌin sin la kjuikosáyehe sin ti ixjan, la kuakitje̱he̱ sin ti nkehe kjui̱ka̱o sin la kjuajon sin oro, chi̱nko̱ la ko xro̱a̱n xraxé náxrjón. 
MAT.2.12	Ndá kotáchrién sin kꞌue̱tua̱nxín Díos kixin tsokjanhña sin ti itjen ti rey Herodes. La ókjé nti̱a kja̱nxi̱n sin, sákjuí sin chjasén sin.
MAT.2.13	Ndá ti ó kjuixin sákjuí ti sin mago, la kotáchrién chꞌin José kꞌuíkonxín kixin ikui ijnko ángel kuènté Ìnchéni la ndáchro:
MAT.2.13	―Tꞌàyá, la sátjiko̱a ti ixjan la ko ti ìñé xjan, Egipto. La ntahó tꞌejora hasta tso̱xrja̱nkajia, kixin ti rey Herodes la tsjeyá ti ixjan kixin tsꞌóñá ―mé xi̱kaha ichro ti ángel.
MAT.2.14	A̱ndá chꞌin José kꞌuàya la kuákja ti ixjan la ko ti ìñé xjan la sákjuí sin Egipto kjónté tie, 
MAT.2.15	*la ntahó kꞌuejó sin hasta ikꞌuén ti rey Herodes. Ndá xi̱kaha xiteyá ti nkehe chrónka Díos, kꞌuénixja ti sin tsíchronka itén Díos ósé. Tsíndáchro: “Chjasin Egipto kjuákꞌe ti xja̱na ndá kꞌue̱ya̱ha̱.”
MAT.2.16	Ndá kónohe ti rey Herodes kixin ti sin mago la kjuíchꞌia sin, ndá imá kónínkaon chꞌan la kꞌue̱to̱an chꞌan kixin itsꞌen kaín ti xjan ndoa na̱xa̱ chóntahya yaá nánó tjejó Belén éxi ti nánó chónta ti ixjan tsíchronka ti sin mago. 
MAT.2.17	Ndá xi̱kaha xiteyá ti nkehe tsíkjin chꞌin Jeremías, ndáchro:
MAT.2.18	tsjánka kixin siín nchónhña kjuaxikaon,
MAT.2.18	ti tjan Raquel tsjánkàma̱ ti xje̱en.
MAT.2.18	La kohya nkexro tsjacha tsonixje̱he̱ tjan kixin kaín ixjan la ikꞌuén xjan.
MAT.2.19	Ndá chrꞌéxi̱n ti ó ikꞌuén ti rey Herodes, la kotáchrién chꞌin José kꞌuíkonxín ijnko ángel kuènté Ìnchéni ti na̱xa̱ kjuákꞌe chꞌan Egipto, la ndáchro:
MAT.2.20	―Tꞌàya, la ikjan Israel, sátjiko̱a ti ixjan la ko ti ìñé xjan kixin ó kjuixin ikꞌuén ti nkexro chrókꞌóñá ti jehe xjan ―ichro ti ángel.
MAT.2.21	Ndá chꞌin José kꞌuàya la sákjuíko ti ixjan la ko ti ìñé xjan chjasin Israel. 
MAT.2.22	Kjánchó ti kuíhin chꞌan kixin Arquelao mé tꞌe̱to̱an Judea, ti kuékꞌe̱to̱anxín ti itꞌé chꞌan, ti rey Herodes, ndá chꞌin José la chrákon chꞌan la sákjuihya sin ntiha. La kotáchrién chꞌan chrónkaxín Díos kixin sátsji sin Galilea. 
MAT.2.23	*Ndá kjuíji sin ntiha la sákjuí sin ijnko chjasin itꞌin Nazaret la ntiha kꞌuejó sin. Mé xi̱kaha xiteyá ti nkehe tsíchronka ti sin kꞌuénixja itén Díos ósé kixin Jesús mé itsꞌin nazareno.
MAT.3.1	A̱ndá ti ña̱o a, chꞌin Juan, ti nkexro ti̱ki̱te chojni, mé kjuákꞌe nte̱je̱ Judea kjuako, 
MAT.3.2	*ndáchro:
MAT.3.2	―Ti̱to̱héra iji̱ára la tjínkíra ti nkehe tjénka̱yáxinra la titekáonra Díos kixin ti kjuachaxin kuènté Díos la í séhya itsi.
MAT.3.3	Tsihin sin itén ijnko nkexro tsjakꞌe nte̱je̱ tsꞌèya tsondáchro:
MAT.3.3	“Tóxakohanra ncheyóxinra nti̱a kuènté Ìnchéni.
MAT.3.3	Takítjehéra ijnko nti̱a ndoí.”
MAT.3.5	Itsjé chojni tsíkji̱xi̱n Jerusalén, la ko Judea la ko ti chojni tjejó chjinaxón ti nda̱río Jordán mé kjuíji sin kixin tsihin sin ti nkehe tjako chꞌin Juan. 
MAT.3.6	La chrónka sin ti iji̱é sin ndá chꞌin Juan kui̱ki̱texín chꞌan sin ti nda̱río Jordán.
MAT.3.7	―Jahara tsíkꞌaxrjeníxinra konche. ¿Xá nkexro kjuitꞌayahara kixin jína tsinkehéra ti kjuanínkaon kuènté Díos itsi chrꞌéxi̱n? 
MAT.3.8	Ticháxi̱n tsjáko̱xi̱nra kixin chaxín kjuitóxi̱nra ti nkehe tjénka̱yáxinra. 
MAT.3.9	*La chrókjui̱nchenkehyara chróndáchrora kixin Abraham kꞌuaxrjeníxinra. Kixin janhan ndáxrja̱n kixin kjónté ti ixro̱ i, la Díos tsjacha sichꞌéna chojni tsíkꞌaxrjeníxin Abraham. 
MAT.3.10	*Ti hacha la ó tjechóhen kixin tsochrijinxín ti inta la kaín ti inta tꞌónahña ito la tsochrijin kixin tsoche. 
MAT.3.11	Janhan la chaxín ìnta̱ ó tíki̱texián chojni kixin tja̱ko̱xi̱n sin kixin chaxín ó kuíto̱he sin ti iji̱é sin. A̱ndá ti nkexro itsi chrꞌéxi̱n mé tsi̱ki̱texínra ti Ncha̱kuén Díos la ko xrohi. Jehe chꞌan la a̱ntsí tꞌe̱to̱an chꞌan. La tósuàna chrókjuakꞌéxria̱ha̱ chꞌan ti to̱ka̱té chꞌan. 
MAT.3.12	Jehe chꞌan la ó tjexraá chꞌan ti pala sinchetjuáxin chꞌan ti noatrigo, la ti noatrigo la tsjenájín chꞌan tsꞌe̱nka̱chjina chꞌan. A̱ndá ti chji̱nínó la tsjakaxín chꞌan ti xrohi nkochríxín tsꞌankahya ―mé xi̱kaha ichro chꞌin Juan.
MAT.3.13	Ndá chꞌin Jesús kjui̱xi̱n Galilea la ikui chꞌan ti nda̱río Jordán ti itjen chꞌin Juan kixin chꞌin Juan tsi̱ki̱te ti jehe chꞌan. 
MAT.3.14	Kjánchó chꞌin Juan la chrohya chꞌan tsi̱ki̱te chꞌan ti chꞌin Jesús, la ndáchro chꞌan:
MAT.3.14	―Náhí. Jaha chrókuíki̱tena, landá, ¿jaha kꞌuinkachréhé ti janhan ní?
MAT.3.15	Ndá kjuáte̱he chꞌin Jesús ndáchro:
MAT.3.15	―Tito̱hé, xi̱kahña tjénka̱yáxian kixin ticháxi̱n tsíki̱tena kixin tsoxiteyá ti nkehe kꞌue̱to̱an Díos.
MAT.3.15	Ndá chꞌin Juan kuitekaon. 
MAT.3.16	Ndá ti ó kjuixin kuikite chꞌin Jesús ndá kꞌuaxrjenkíxin chꞌan ti ìnta̱ la xitje̱he̱ ti nka̱jní la kꞌuíkon chꞌan ti Ncha̱kuén Díos kui̱xi̱n nkaya nka̱jní, éxi ijnko kontóá xi̱kaha, la kjuákꞌe chritaón ti jehe chꞌan. 
MAT.3.17	*Ndá kuíhin sin ijnko itan kui̱xi̱n nka̱jní, ndáchro:
MAT.3.17	―Tíhi mé xja̱na imá tjua̱ha̱ la imá chàna kixin nchexiteyá chꞌan.
MAT.4.2	Ndá ó kꞌuatsínka cuarenta ña̱o la ko cuarenta tie kjoniehña chꞌan landá ikꞌuén chꞌan kjinta. 
MAT.4.3	Ndá kóchjina ti Jínahña la ndáchro:
MAT.4.3	―Ti chaxín jaha Xje̱en Díos la ndáche ti ixro̱ i kixin tsꞌóna nio̱tja̱ sinte.
MAT.4.4	―Náhí. Ndáchro xroon itén Díos: “Jehya jehó nio̱tja̱ ó tjejóchónxin chojni. Náhí. Kaín ti itan nixja Díos mé tꞌejóchónxin chojni.”
MAT.4.5	Ndá ti Jínahña mé sákjui̱ko ti chꞌin Jesús ti chjasin tjóá, ti chjasin Jerusalén, la sákjui̱ko chritaón ikja ti ni̱nko imá noi, 
MAT.4.6	*la ndáchro:
MAT.4.6	―Ti chaxín Xje̱en Díos ti jaha, la tꞌanótjexian ntihi kixin ti xroon itén Díos la ndáchro kixin:
MAT.4.6	Díos mé tsochrꞌán ti ángel kuènté kixin tsꞌayakohan.
MAT.4.6	La tsotsé sin itjá
MAT.4.6	kixin tsjotéhya to̱tá tsꞌitja ixro̱.
MAT.4.7	―Náhí. Ndáchro xroon itén Díos, kixin “Chji̱ñéhña chrókjuásixián ijnko kjuaxroan kixin tsꞌikon íso chojni á chaxín tjinki̱tsa Díos o̱ náhí.”
MAT.4.8	Ndá ti ó kjuixin, la sákjui̱ko ti Jínahña ti chꞌin Jesús ijnko ijna̱ imá noi la kjuako ti Jínahña kaín ti nación siín chjasintajni la ko ti nkehe tjete chónta. 
MAT.4.9	La ndáchro:
MAT.4.9	―Kaín tíhi tsotjahá ti tsjakꞌexi̱án tóchꞌian la tsjíkosáyehé ti janhan.
MAT.4.10	―Sátjia Satanás, kixin ti xroon itén Díos ndáchro: “Jehó Ìnchéni Díos chrókjuíkosáyehé la ko jehó chꞌan chrókjui̱chꞌehé chꞌan ixra̱.”
MAT.4.11	Ndá ti Jínahña la kuíto̱he ti chꞌin Jesús la ikui sin ángel kjuínki̱tsa ti jehe chꞌan.
MAT.4.13	*Kjánchó kuíto̱ehya chꞌan Nazaret; sákjuí chꞌan Capernaum la ntiha kjuákꞌe chꞌan. Ti chjasin itjen chrínta nda̱ñao chjino Zabulón la ko Neftalí. 
MAT.4.14	Mé xi̱kaha xiteyá ti nkehe tsíkjin Isaías, ti nkexro kꞌuéchronka itén Díos ósé, ndáchro:
MAT.4.15	itjen ti nti̱a chrínta nda̱ñao la ko ti nda̱río Jordán,
MAT.4.15	Tihínra jahara tjejora Galilea ti tjejó ti sin jehya judío:
MAT.4.16	Ti sin kuékꞌejó sítie, mé kꞌuíkon sin ijnko xrohi ijié,
MAT.4.16	la ko ti sin kuékꞌejó éxi tsíkꞌen
MAT.4.16	mé ti xrohi a kꞌuinkaséñexín sin.
MAT.4.17	―Ti̱to̱héra iji̱ára. La tákjára ti nti̱a ni̱xin kixin ti kjuachaxin kuènté Díos itjen nkaya nka̱jní la í séhya itsi.
MAT.4.18	Ndá ti kꞌuatsínka chꞌin Jesús chrínta ti nda̱ñao Galilea, la kꞌuíkon chꞌan yaá sin nkoko̱a kícho sin, ijnko chꞌan mé itꞌin Simón, mé kja̱xin itꞌin chꞌan Pedro, la ko ti kícho chꞌan itꞌin Andrés. Jehe sin mé itꞌe sin ti nchísén chrínkí ìnta̱ kixin xritsé sin koche. 
MAT.4.19	Ndá chꞌin Jesús ndáchro:
MAT.4.19	―Chréhéra ti janhan ndá tso̱tja̱hára ixra̱ tsjéyára chojni.
MAT.4.20	Ndá tuénxín kuíto̱he sin ti nchísén kꞌuétséya sin koche, la chréhe̱ sin.
MAT.4.21	A̱ndá kjínhña kjuíji chꞌin Jesús la kꞌuíkon chꞌan í yaá sin, nkoko̱a kícho sin, mé Jacobo la ko Juan, xje̱en chꞌin Zebedeo. Tjejóko sin ti itꞌé sin nkaxehen ijnko ntabarco la tjejótjo̱nité sin ti nchísén tséya sin koche. La chꞌin Jesús kꞌuéye̱he̱ ti sin a kja̱xin. 
MAT.4.22	Ndá jehe sin tuénxín kuíto̱he sin ti ntabarco la ko ti itꞌé sin, ndá chréhe̱ sin chꞌin Jesús.
MAT.4.24	Ndá kaín ti sin tjejó Siria kuíhin sin nkexrín ti kjuaxroan kjuasin chꞌin Jesús landá kjui̱ka̱o sin kaín ti chojni níhi, kaín ti chojni chónta kjuatjoté la ko ti chojni chónta ncha̱kuén jínahña, ti chojni tꞌaniáte la ko ti sin tsíxénká to̱té, landá chꞌin Jesús kjuínchekito̱he chꞌan sin jína. 
MAT.4.25	La itsjé chojni chréhe̱ ti chꞌin Jesús, ti sin kjui̱xi̱n Galilea la ko ti sin Decápolis, ti sin Jerusalén, kaín chojni siín Judea la ko ti sin tjejó chjinaxón ti nda̱río Jordán.
MAT.5.1	Ndá kꞌuíkon chꞌin Jesús kixin kꞌuejó itsjé chojni la chrìin chꞌan ijnko ijna̱ la ntiha kjuákꞌetja̱xi̱n chꞌan. Ndá ti sin kꞌuájiko chꞌan la kóchjina sin ti itjen chꞌan. 
MAT.5.2	Ndá chꞌin Jesús kjuankíxin kjuako chꞌan, ndáchro chꞌan:
MAT.5.3	―Díos ncheñao ti sin nóa kixin tichánxi̱hin sin Díos kixin jehe sin mé tsꞌáyéhe̱ sin ti nonte nkaya nka̱jní.
MAT.5.6	*’Díos ncheñao ti sin tjinkaon sinchexiteyéhe Díos éxi ti itꞌen sin kjinta la ko itꞌen sin ìnta̱ xi̱kaha tjeyá sin chꞌan, kixin Díos mé tsjinki̱tsa kixin tsochóxin sin ti jehe chꞌan.
MAT.5.7	’Díos ncheñao ti sin ti̱konoéhe̱ kícho, kixin jehe chꞌan kja̱xin tsi̱konoéhe̱ chꞌan ti jehe sin.
MAT.5.9	’Díos ncheñao ti sin tjinkaon ti kjuaxróxin kixin Díos mé sichꞌéna chꞌan xje̱en chꞌan ti jehe sin.
MAT.5.12	*La a̱ntsí chrókócháhara la ko kjuaxróxin chrókꞌuejora kixin jahara tsꞌayéhéra ti nkehe imá jína nkaya nka̱jní. Kixin xi̱kaha kjuasóte ti sin kꞌuéchronka itén Díos kꞌuejó ósé.
MAT.5.15	*La ko jehya tꞌákjen ijnko xrohi ndá tjakꞌe chrínkí ijnko ntacajón. Náhí. Ti xrohi la tjakꞌe noi kixin tsꞌinkaséñexín kaín ti nkexro siín ti nchia. 
MAT.5.16	*Mé xi̱kaha ti jahara chrókꞌónara éxi ti xrohi chrókꞌuinkaséñaxín kixin tsꞌikon kaín chojni ti ixra̱ jína tjejochꞌera, la chrókjuikosáyehe sin ti Itꞌéni itjen nkaya nka̱jní.
MAT.5.17	’Chrokjuénka̱yáxinhñara kixin kꞌuinka kixin si̱ntakꞌitjáña ti ley tsíkꞌe̱to̱an Moisés la ko ti nkehe kjuako ti sin kꞌuéchronka itén Díos. Náhí. Kꞌuinka kixin si̱ntaxiteyá kaín tíha. 
MAT.5.18	*Chaxín ndáxrja̱n kixin ti na̱xa̱ itjen ti nka̱jní la ko chjasintajni la ninkehó ley tsꞌitjáñahña, nijnko punto la nijnko letra kuènté ti ley tsꞌitjáñahña tsjixinjña tsoxiteyá kaín ti nkehe ticháxi̱n tsoxiteyá. 
MAT.5.19	Mé xi̱kaha, ti nkexro tsitekakonhña ti nkehe chónta ti ley, kjónté ijnko nkehe imá intsí, la ko chrókjuako kixin chrókuitekakonhña chojni, la ti nkexro a, la imá tso̱ntsí ti ó itsi ti kjuachaxin kuènté Díos. A̱ndá ti nkexro tsitekaon la ko tsja̱ko̱he̱ íso chojni kixin tsitekaon, mé ti nkexro a la a̱ntsí tsꞌe̱to̱an ti ó itsi ti kjuachaxin kuènté Díos. 
MAT.5.20	Méxra̱ tjo̱nka̱ra kixin ticháxi̱n a̱ntsí jína tsꞌejora, la tso̱yóahyara éxi ti sin tjako ley la ko ti sin fariseo, kixin ti tso̱yóhara ti jehe sin la xrokjuahya tsꞌayéhéra ti kjuachaxin kuènté Díos itjen nkaya nka̱jní.
MAT.5.22	A̱ndá janhan ndáxrja̱n kixin ti nkexro tso̱nínkakohen kícho mé tsicháxi̱n tsjasóte. La ti nkexro tsꞌándaxínhi̱n kícho mé ti sin tꞌe̱to̱an sinchekito̱exín ti iji̱é sin. A̱ndá ti nkexro tsondáche kícho kixin lo̱nti̱ mé sátsji tsjasóte ti siín xrohi tꞌankahya. 
MAT.5.23	Méxra̱ ti tsjiko̱ara ijnko nkehe ti altar nkaxehen ni̱nko tsochjehéra Díos, ndá tsoxraxinkáonra kixin kjuájo̱nko̱ara kichuara, 
MAT.5.24	la ti̱to̱héra ti nkehe a ti altar, la sátsjira nixjehéra ti nkexro a kixin í tsꞌixinhña kjuanínkaon. Ndá ti ó tsjixin la tsjihára tsjájonra ti nkehe tjinkáonra tsochje̱héra Díos.
MAT.5.25	’Ti siín nkojín chojni tjanchia ijie̱ la tjinkaon sin chrókjuiko̱ara sin ti tsito̱exín iji̱é sin, la ícha jína sa̱o chrókjóra ti nkexro a, ti na̱xa̱ nti̱a ó, kixin sáchrókjuihyara ti itjen ti chꞌin juez. Kixin ti sáchrókjuira ntiha la tsꞌe̱tue̱hen chꞌan ti sin policía kixin sátsjiko ndo̱echjiso ti jahara. 
MAT.5.26	Chaxín ndáxrja̱n kixin ti tsꞌikjaha ndo̱echjiso la tsꞌaxrjéxi̱nhña ntiha tsjixinjña tsjènka kaín ti chichaon chonta.
MAT.5.28	A̱ndá janhan ndáxrja̱n kixin ti nkexro tsokomá ijnko chojnichjin ndá tjakꞌe a̱sén tsochónta, la ó kjuixin kjuasin ijie̱ kixin a̱sén ndáchro tíha.
MAT.5.30	*A̱ndá ti itja chjina chrókjuásixián ijie̱ la chrókóchríjian la chrókꞌué ikjín kixin ícha jína chrókꞌuitjáña itꞌo̱ ti cuerpo kuèntá la jehya kuenté ti cuerpo sáchrokjui chróche ti siín xrohi.
MAT.5.32	*A̱ndá janhan ndáxrja̱n kixin ti ijnko chojnindoa tsjáke̱he̱ ti ichjién, ti chóntahya tjan ókjé chojnindoa, la jehe chꞌan kuíto̱he chꞌan tjan kixin tsjasin tjan ijie̱. A̱ndá ti nkexro tso̱te̱he ti tjan a la kja̱xin tsjasin ijie̱.
MAT.5.34	*A̱ndá janhan ndáxrja̱n kixin chrókꞌuakjénxi̱nhñara ihni̱é Díos la ko chrókꞌuakjénxi̱nhñara nka̱jní ti nkojín nkehe tsondáchrora ndá chaxínhña si̱nchexiteyára, kixin ntiha itjen Díos tꞌe̱to̱an. 
MAT.5.35	*Chrokꞌuakjénxi̱nhñara chjasintajni kixin ntiha tekjen to̱té chꞌan, chrókꞌuakjénxi̱nhñara Jerusalén kixin ntiha itjen ti Rey tꞌe̱to̱an. 
MAT.5.36	Chrokꞌuakjénxi̱nhñara ikjára kixin jahara la xitjahya tsjakéra ijnko ka̱xi̱hi tjóá o̱ ijnko ka̱xi̱hi tié. 
MAT.5.37	Ti nkehe tsondáchrora kixin chaxín la chaxín, a̱ndá ti náhí la náhí, la chrókjuakꞌéto̱xinhñara nkehe chróchro̱nkara. Kixin ti nkehe tsjakꞌéto̱xinra tso̱chro̱nkara la ijie̱ tíha.
MAT.5.39	A̱ndá janhan ndáxrja̱n kixin ti nkojín nkexro sitꞌahara nkojín nkehe jínahña, la chꞌehyara xi̱kaha jahara. Ti chjéhe ijnko nkexro ti tua̱an la tjóka ti íjnko nánko. 
MAT.5.40	A̱ndá ti nkojín nkexro tjanchia ijie̱ la tjinkaon sin chrókuakitsjaha sin camisá la chje̱hé sin ti ika tꞌínka̱yate kja̱xin. 
MAT.5.41	Ti nkojín nkexro sintakamára nkehe iye la tsꞌe̱tua̱hanra kixin tsjiko̱ara ijnko kilómetro la tjiko̱ara yaá kilómetro. 
MAT.5.42	Ti nkojín nkexro tsjanchia ichrén nkehe la chje̱héra, la ti ijnko chojni tjinkaon si̱nchekjenra nkojín nkehe la chróndáchrohyara “náhí”, chrókjui̱nchekjenra ti nkehe tjanchia sin.
MAT.5.43	’Kja̱xin ó kuihínra ti nkehe tsíkꞌituehen sin ósé ndáchro: “Tjue̱héra ti nkexro choxínra la ninkákohénra ti chojni nínkakohen ti jahara.” 
MAT.5.44	A̱ndá janhan ndáxrja̱n kixin tjue̱héra ti sin nínkakohanra, la chrókjui̱ncheñaora ti chojni tjanchajinhara, la jína chrókjuínki̱tsara ti chojni tjinkakonhña ti jahara, la chrónixjehéra Díos kixin chrókjuinki̱tsa chꞌan ti sin tꞌándaxíhanra la ko ti sin tꞌahara nkehe jínahña. 
MAT.5.45	Ndá ti xi̱kaha tsjáko̱xi̱nra la chaxín tsꞌónara xje̱en Itꞌéni itjen nkaya nka̱jní. Jehe chꞌan mé nchekji̱to̱n chꞌan ña̱o kixin tsꞌinkaséñehen ti chojni jínahña la ko ti chojni jína la ko kja̱xin nchekꞌaniá chꞌan ichrin ti siín ti sin jína la ko ti sin jínahña. 
MAT.5.46	Ti jehó tjue̱héra ti nkexro tjua̱hára la, ¿nkehe chrókjuachara? ¿Á jehya xi̱kaha ichꞌe kja̱xin ti chojni nchekjènki̱, a ní? 
MAT.5.47	A̱ndá ti jehó kichuara nixjehéra la, ¿á imá jína tíha ní?, kixin kja̱xin ti chojni chónhña Díos la xi̱kaha ichꞌe. 
MAT.5.48	*Méxra̱ jahara la ndoá chrókꞌuejora éxi Itꞌéni itjen nkaya nka̱jní la ndoá itjen chꞌan.
MAT.6.2	Ti kjuínki̱tsara nkojín nkexro nóa la ninkexró chróchenkahyara. Chꞌehyara éxi ichꞌe ti chojni nkojinxónhña tjenka̱yáxin, xrichronka sin ti nkehe kjuíchꞌe sin nkaxehen ni̱nko la ko nkátja nti̱a kixin chrókuihin kaín chojni ndá chrókjuikosáyehe ti jehe sin. Janhan ndáxrja̱n kixin ti chojni xi̱kaha ichꞌe la ó kjuixin kꞌuáyéhe̱ sin ti nkehe tsjacha sin. 
MAT.6.3	Méxra̱ jahara ti tsjínki̱tsara nkojín nkexro nóa la ninkexró chenkahyara, kjónté nkojín nkexro imá tꞌitonra. 
MAT.6.4	Ti tsjájonra ichrén nkehe la ninkexró tso̱noehña, a̱ndá Itꞌéni itjen nkaya nka̱jní tsꞌikon xi̱kaha la tsotjáhara chꞌan ti nkehe jína tsjachara.
MAT.6.6	Méxra̱ jahara ti ó tsonixjehéra Díos la tꞌixe̱hénra ndo̱ara la tékjehéra ti puerta la nixjehéra Itꞌéni Díos, a̱ndá jehe chꞌan, ti nkexro tꞌikonhñani, la tihin chꞌan ti nkehe noxínhña tjánchíára, la tsjajon chꞌan tíha.
MAT.6.7	’Ti ó tsonixjehéra Díos, la jehya itsjé nkehe chrókja̱te̱e chrónixjara, éxi ichꞌe ti chojni chónhña Díos kixin jehe sin la tjenka̱yáxin sin kixin ti nchónhña tsonixja sin la tsihin Díos. 
MAT.6.8	Chrokꞌónahñara éxi ti jehe sin, kixin Itꞌéni Díos la ó nohe chꞌan nkehe tsichánxi̱hanra kjónté na̱xa̱ tjáncháhyara. 
MAT.6.9	Méxra̱ ti ó tsonixjehéra Itꞌéni Díos itjen nkaya nka̱jní, la xi̱kihi chróndáchrora:
MAT.6.9	Itꞌéni Díos, itjen nkaya nka̱jní, jaha ijnko nkexro imá tjóá.
MAT.6.10	Chrokui ti kjuachaxin kuèntá.
MAT.6.10	La chrókjui̱nchexiteyá ti nkehe tóxríhan ntihi chjasintajni éxi tjechꞌe nkaya nka̱jní.
MAT.6.11	Tjánjua ti nio̱tja̱ ticháxi̱hini nkojnko ña̱o.
MAT.6.12	Tꞌitjáñaha ti ijie̱ chóntani kixin jeheni kja̱xin tsꞌitjáñeheni ti nkehe jínahña kjuíchꞌehe chojni ti jeheni.
MAT.6.13	Ti̱toéhya kixin chrókjuasini ijie̱. Nchekaáni kixin ninkehó nkehe jínahña chrókóheni,
MAT.6.13	kixin jaha mé chonta kaín kjuachaxin la této̱an nkochríxín. Mé xi̱kaha tso̱hen.
MAT.6.15	A̱ndá ti tsꞌitjáñahñara ti ijie̱ kjuásihanra nkojín nkexro, la kja̱xin Itꞌéni itjen nkaya nka̱jní tsꞌóxikahya chꞌan ti ijie̱ chontara.
MAT.6.16	’A̱ndá ti ña̱o sintehyara kixin tjinkáonra tsonixjehéra Díos, la jehya chrókꞌuejora éxi tꞌavára éxi ichꞌe ti chojni nkojinxónhña tjenka̱yáxin. Kixin jehe sin la xi̱kaha tja̱ko̱xi̱n sin kixin tjinkaon sin tsꞌikon chojni kixin kjoniehña sin. A̱ndá janhan ndáxrja̱n kixin jehe sin la ó kjuixin kꞌuáyéhe̱ sin ti nkehe tsjacha sin. 
MAT.6.17	A̱ndá jahara, ti ó sintehyara kixin tjinkáonra tsonixjehéra Díos, la tꞌontira ikonra la tjéntoára ikjára, 
MAT.6.18	kixin tso̱noehña chojni kixin kjontehyara. A̱ndá Itꞌéni Díos, ti nkexro nohe kaín nkehe, mé tsꞌikon chꞌan xi̱kaha la tsjajon chꞌan ti nkehe jína tsꞌayéhéra.
MAT.6.20	Ícha jína tjásitonra kaín ti nkehe tjete nkaya nka̱jní kixin ntiha la kohya iko sinchekꞌitjáña la ko tso̱chjisenhña, la kohya xíche̱e tsꞌixehen tseé. 
MAT.6.21	Kixin ti nkaya nka̱jní tsochontara kaín ti nkehe tjete la kja̱xin ntiha tsjakꞌe a̱sánra.
MAT.6.22	’Ti xrohi tꞌinkaséñexín ti cuerpo kuèntára mé ti ikonra. Méxra̱ ti jína ti ikonra la kuenté ti cuerpo kuèntára la tsochónta xrohi. 
MAT.6.23	A̱ndá ti jehya jína ti ikonra la kuenté ti cuerpo kuèntára la sítie itjen. A̱ndá ti kohya ti xrohi la a̱ntsí sítie tsꞌejora.
MAT.6.24	’Ninkexró xrokjuahya sichꞌehe ixra̱ yaá lamo. Ti náhí la tso̱nínkakohen ti ijnko lamo landá tso̱tjue̱he ti íjnko, o̱ a̱ntsí tsitekakohen ti ijnko lamo, landá kanhñó tsitekakohen ti íjnko. Méxra̱ xrokjuahya sichꞌeheni ixra̱ Díos ti tjinkaoni tsochóntani itsjé chichaon.
MAT.6.25	’Méxra̱ ndáxrja̱n kixin chrókóxakuanhñara nkehe chrókjontera o̱ nkehe chrókꞌuira o̱ ti ika chrókꞌuítsa̱ra. ¿Á jehya a̱ntsí sínkí ti kjuachón chróchontara, ke ti nkehe sintera, la á jehya a̱ntsí sínkí ti cuerpo kuèntára, ke ti ika tsꞌítsa̱ra ní? 
MAT.6.26	Tsjehéra ti koxroxe xritjaká. Jehe va la tꞌe̱nka̱hya va la ko tjáhya va la chóntahya va nketí tsꞌenka̱chjinañá va noa, kjánchó Itꞌéni itjen nkaya nka̱jní la tjajon chꞌan nkehe sinie va. A̱ndá jahara, ¿á jehya a̱ntsí sínkíra ke ti koxroxe ní? 
MAT.6.27	¿Xá nkojinra tjénka̱yáxinra kixin ti a̱ntsí chrókóxakohanra ndá chrókjuachara chrókꞌuankíra itꞌo̱ metro ní?
MAT.6.28	’A̱ndá, ¿nkekuènté imá tóxakohanra ti ika tsꞌítsa̱ra? Tsjehéra nkexrín tꞌánkí ti katsjo siín nte̱je̱. Ti itsjo la chꞌehya ixra̱ la ko tjo̱nhña. 
MAT.6.29	*La tjo̱nka̱ra kixin kjónté ti rey Salomón kꞌuéchónta itsjé ika imá náxrjón la kjuíncheyóe̱hya éxi tsjehe ti itsjo. 
MAT.6.30	A̱ndá ti xi̱kaha nchekꞌitsá Díos ti kayoa siín nte̱je̱, kjónté ijie ó siín la ndóye tsoche nkaxehen itja̱ la, ¿á jehya a̱ntsí jína chrókjuintakꞌitsara chꞌan ní? ¿Ndá nkekuènté titekákonhñara? 
MAT.6.31	Méxra̱ chrókóxakuanhñara chróndáchrora: “¿Nkehe chrókjonieni o̱ nkehe chrókꞌuini o̱ nkehe chrókꞌuítsani?” 
MAT.6.32	Kixin ti chojni chónhña Díos la xi̱kaha tóxakohen sin. A̱ndá Itꞌéni Díos itjen nkaya nka̱jní la ó nohe chꞌan kaín ti nkehe tsicháxi̱nhanra. 
MAT.6.33	Méxra̱ sa̱o chrókjuéyára ti kjuachaxin kuènté Díos la chrókjui̱nchexiteyára ti nkehe tjinkaon chꞌan, ndá jehe chꞌan tsjajon chꞌan kaín ti nkehe tsicháxi̱nhanra. 
MAT.6.34	Méxra̱ chrókóxakuanhñara ti nkehe tso̱hen ndóye kixin ndóye la íjnko ña̱o tíha, la nkojnko ña̱o ti̱ka̱o ti kjuaxikaon kuènté.
MAT.7.1	’Chrokjuéyéhyara ijie̱ ókjé chojni kixin Díos la kja̱xin chrókjuanchehya ijie̱ ti jahara. 
MAT.7.2	*Díos la tsjanchia ijie̱ ti tsékara ijie̱ ókjé chojni. Méxra̱, ti xi̱kaha tsotsjehéra iji̱é ókjé chojni la xi̱kaha tso̱hanra kja̱xin. 
MAT.7.3	¿Xá nkexrín chrókuakitsjenkíra ti chji̱nínó intsí tjenkánkí ikon ti kichuara ti na̱xa̱ takítsjenkíhyara ti inta tjenkánkí ti ikonra? 
MAT.7.4	¿Xá nkexrín, chróndáchera ti kichuara: “Ti̱to̱héni tsakítsjenkíni ti chji̱nínó intsí tjenkánkí ikuan”, ti na̱xa̱ takítsjenkíhyara ti chji̱nínó ijié tjenkánkí ikonra? 
MAT.7.5	Ti xi̱kaha, la nduáhya tjénka̱yáxinra. Senó chrókuakitsjenkíra ti inta tjenkánkí ti ikonra, ndá chrókꞌuíkonra jína chrókuakitsjenkíra ti chji̱nínó intsí tjenkánkí ikon ti kichuara.
MAT.7.6	’Chrochje̱éhyara ti nkehe kótjóá ti koni̱a̱, ti náhí, la tsokjan va siniehe va la ko sinchekuen va ti jahara. La ko kja̱xin chróchje̱éhyara kochíno ti ixro̱ tjete kixin tsinkátja va tso̱kuen.
MAT.7.7	’Tjanchehéra Díos nkehe la tso̱tjáhara chꞌan. Tjéyára la tsꞌitjára. Tꞌinkara
MAT.7.8	Kixin kaín ti nkexro tjanchia la tsꞌáyéhe̱, ti nkexro tjeyá la tꞌitja, ti nkexro tꞌínka puerta la xitje̱he̱.
MAT.7.9	’¿Xá nkojinra ti chrókjuanchia xja̱anra ijnko nio̱tja̱ la chróchje̱héra ijnko ixro̱ ní? Kja̱ náhí. 
MAT.7.10	O̱ ti chrókjuanchia xjan ijnko koche la, ¿chróchje̱héra ijnko konche ní? 
MAT.7.11	Jahara, kjónté chojni tjenka̱yáxinhña jína, la nohara chje̱héra nkehe jína ti xja̱anra. A̱ndá Itꞌéni Díos itjen nkaya nka̱jní la a̱ntsí nkehe jína tsochjéhe chꞌan ti nkexro tsjanchia.
MAT.7.13	’Tꞌixe̱énxinra ti puerta tjekahya. Kixin ti puerta la ko ti nti̱a tsꞌitjáñaxín chojni la imá iton la ko tjeka la nchónhña chojni sátji ntiha. 
MAT.7.14	Kjánchó tjekahya ti puerta la ko ijnó ti nti̱a sátsji̱xini ti kjuachón la tsjéhya chojni tꞌitja ti nti̱a a.
MAT.7.15	’Tóxakohanra jína tꞌejora kixin ti sin xrichꞌia ndáchro kixin nixja itén Díos, la chritaón ó tꞌikoni tjo̱é kolélo chónta sin, a̱ndá nkaya la konda̱níxra jie̱he. 
MAT.7.16	Jahara la ti ixra̱ ichꞌe sin chrókjuatso̱anxínra sin. ¿Xá á jína, kixin ti ntachꞌi̱ la chrókꞌóna to uva o̱ ti ntachje la chrókꞌóna to higo ní? 
MAT.7.17	Mé xi̱kaha kaín ti inta jína la tꞌóna ito jína, a̱ndá ti inta jehya jína la jehya ito jína tꞌóna. 
MAT.7.18	Ijnko nta jína la xrokjuahya tsꞌóna ito jehya jína, la ko ijnko inta jehya jína la xrokjuahya tsꞌóna ito jína. 
MAT.7.19	*Kaín ti inta tꞌónahña ito jína la chrijin la chexín xrohi. 
MAT.7.20	*Méxra̱ jahara la ti ixra̱ ichꞌe sin, chrókjuatso̱anxínra á jína sin o̱ náhí.
MAT.7.21	’Jehya kaín ti chojni ndáchro: “Ìnchéni, Ìnchéni”, tsꞌixehen ti tꞌe̱tua̱nxín Díos itjen nkaya nka̱jní. Náhí. Jehó ti nkexro nchexiteyá ti nkehe tóxríhi̱n Tꞌaná. 
MAT.7.22	Itsjé chojni tsondáchro ti ó tsixraká ti ña̱o a: “Ìnchéni, Ìnchéni, jeheni kꞌuénixja̱xi̱ni ihni̱á la ko ihni̱á kuakitsjexíni ncha̱kuén jínahña la ko ihni̱á kjuasixíni nchónhña kjuaxroan.” 
MAT.7.23	*Kjánchó janhan tsondátjan sin: “Janhan la chonhña ti jahara. Sátjixinra ntihi kixin jehya ixra̱ jína kjui̱chꞌera.”
MAT.7.24	’Ti nkexro tihin ti nkehe ndáxrja̱n la ko titekaon, la jehe sin mé éxi ijnko nkexro chónta kjuaxrexinkaon jína la kjuíchꞌéna nchia chritaón itjo̱. 
MAT.7.25	A̱ndá xrákoa ichrin, la ikui nda̱ninche, la imá chjéhe xri̱nto̱, la kjónté xi̱kaha la xi̱kahña ti nchia kixin ti nchia la itjo̱ tjekjen. 
MAT.7.26	A̱ndá kaín ti nkexro tihin ti nkehe ndáxrja̱n la titekakonhña, mé jehe sin la éxi ijnko nkexro lo̱nti̱ kjuíchꞌéna ijnko nchia chritaón nchesen. 
MAT.7.27	La xrakoa ichrin la ikui yeé nda̱ninche, la ko chjéhe xri̱nto̱ la kꞌo̱ya̱ ti nchia la ijnko kjuachrakon ijié kóhen tíha.
MAT.7.29	kixin kjuako chꞌan éxi ijnko nkexro imá chónta kjuachaxin la tóyóe̱hya éxi tjako ti maestro kuènté ley.
MAT.8.1	A̱ndá ti ó kꞌuínkaji̱nxi̱n chꞌin Jesús ti ijna̱ la itsjé chojni chréhe̱. 
MAT.8.2	La kóchjina ijnko nkexro níhi chónta chin lepra la kjuákꞌexín tochꞌin nkayakon chꞌin Jesús la ndáchro:
MAT.8.2	―Ti tjinkaoan la chrókjui̱nchekito̱héni jína.
MAT.8.3	Ndá chꞌin Jesús kjuakꞌetja tja ti nkexro a, la ndáchro:
MAT.8.3	―Jeén tjínka̱oan, tito̱ha jína.
MAT.8.3	Ndá tuénxín kuito̱he jína ti chꞌin níhi la ó kjuìin ti chin.
MAT.8.4	―Chenkahya ninkexró. Jehó itjia ti itjen ti ncha̱tꞌá kixin tsꞌikon kixin kuito̱ha jína la tjiko̱a ti nkehe kꞌue̱to̱an Moisés kixin xi̱kaha tso̱noexín kaín chojni kixin kuito̱ha jína ―ichro chꞌan.
MAT.8.5	Ti ó kꞌuíxehen chꞌin Jesús Capernaum, la kóchjina ijnko capitán romano la chrónòa, 
MAT.8.6	ndáchro:
MAT.8.6	―Ndo̱eni itjen ijnko nkexro chꞌexín ixra̱ la níhi tjetsínka, tsíkꞌen to̱té
MAT.8.7	Ndá chꞌin Jesús kjuáte̱he ndáchro:
MAT.8.7	―Itsjia si̱ntakito̱ha̱ jína ti nkexro a.
MAT.8.8	Ndá ti capitán kjuáte̱he ndáchro:
MAT.8.8	―Náhí, tósuéhe̱ni kixin tsꞌixe̱hén ti ndo̱eni kixin jehya chojni jínani. Jehó této̱an, ndá ti ndasoá chꞌexín ixra̱ ndo̱eni la tsito̱he jína. 
MAT.8.9	Janhan la kja̱xin chonta chojni tꞌe̱tue̱hen ti janhan la ko kja̱xin janhan tétua̱nha̱n ti sin soldado. Ti ó tétua̱nha̱n ijnko sin sátsji sin la sátji sin, ti tétua̱nha̱n ijnko sin tsoxrakoa sin la xrakoa sin. La ko ti ó tétua̱nha̱n ijnko nkexro sichꞌe ixra̱, la ichꞌe ixra̱.
MAT.8.10	Ndá ti ó kuíhin chꞌin Jesús xi̱kaha la kóchéhe̱ chꞌan kixin xi̱kaha ichro ti nkexro a, ndá chenka chꞌan ti sin chréhe̱, ndáchro chꞌan:
MAT.8.10	―Chaxín ndáxrja̱n kixin kuenté Israel la kꞌuitjáhya ninkexró titekaon xi̱kaha éxi titekaon ti nkexro i. 
MAT.8.11	*Janhan ndáxrja̱n kixin nchónhña chojni tsji̱xi̱n sin nó tji̱to̱xin ña̱o la ko ti tjiátóxin ña̱o la tsꞌejótja̱xi̱n sin sinieko sin Abraham, Isaac la ko Jacob ti itjen ti kjuachaxin kuènté Díos itjen nkaya nka̱jní. 
MAT.8.12	*A̱ndá ti sin chrókꞌuejó ti itjen Díos tꞌe̱to̱an, la tsꞌaxrjexín sin ntiha, sátsji sin ti sítie la ntiha tsotsjánka sin la sinietaón ñeno sin.
MAT.8.13	Ndá kjuixin la nixje̱he̱ chꞌin Jesús ti capitán ndáchro:
MAT.8.13	―Sátjia ndo̱a. Éxi kuitekaoan la xi̱kaha tsoxiteyá.
MAT.8.13	A̱ndá ti nkexro chꞌexín xra̱ la tuénxín ti hora a tsíkito̱he chꞌan jína.
MAT.8.14	Ndá sákjuí chꞌin Jesús ndo̱e Pedro la ntiha kꞌuíkon chꞌan kixin ti ichꞌe̱e Pedro la níhi tjan tjetsínka tjan, chónta tjan sóa. 
MAT.8.15	Ndá chꞌin Jesús la itsé chꞌan itja tjan la tuénxín kjuìihin tjan ti sóa, la kꞌuínkatjen tjan la kóyaxíhin tjan la kjuajon tjan nkehe kjónie sin.
MAT.8.16	A̱ndá ti ó kóntanonte, la kjui̱kohe sin Jesús nchónhña chojni chónta ncha̱kuén jínahña. La jehó nixja chꞌin Jesús la kꞌuaxrje ncha̱kuén ti jínahña, la kja̱xin kjuínchekito̱he chꞌan jína kaín ti si̱níhi. 
MAT.8.17	*Mé xi̱kaha kjuíchꞌe chꞌan kixin xiteyá ti nkehe tsíchronka Isaías ósé, ndáchro: “Jehe chꞌan kuákja chꞌan ti ichin chóntani la ko kuamá chꞌan ti kjuatjoté kuènténi.”
MAT.8.18	Ndá ti ó kꞌuíkon chꞌin Jesús kixin itsjé chojni kua̱ntátjen ti jehe chꞌan la kꞌue̱to̱an chꞌan kixin sátsji sin ti íjnko chrínta nda̱ñao. 
MAT.8.19	Ndá ijnko maestro tjako ley mé kóchjinehe ti chꞌin Jesús la ndáchro:
MAT.8.19	―Maestro, tjinkaoni tsochréhe̱ni ti jaha kjónté nketí sátsjia ―ichro chꞌan.
MAT.8.20	Ndá chꞌin Jesús, ndáchro:
MAT.8.20	―Ti koxróntá la chónta itjue̱é la ko ti koxroxe la chónta ka̱ké. A̱ndá ti Xje̱en Díos kꞌóna Chojni la chóntahya nketí tso̱kꞌèxín.
MAT.8.21	A̱ndá ijnko ti chojni kꞌuájiko chꞌin Jesús, mé ndáchro:
MAT.8.21	―Ìnchéni, ti̱to̱héni sa̱o tsíkja̱váni ti itꞌéni.
MAT.8.22	Ndá kjuáte̱he chꞌin Jesús, ndáchro:
MAT.8.22	―Chréhé ti janhan. La tito̱hé ti chojni tsíkꞌen tsja̱vá kícho.
MAT.8.23	Ndá kjuixin la chꞌin Jesús la ko ti sin kꞌuájiko chꞌan kꞌuíxehen sin ti ntabarco la sákjuí sin. 
MAT.8.24	La xrína̱hña imá chjéhe xri̱nto̱ la ti ìnta̱ la chrika la ó chjina tsꞌáñákí ìnta̱ ti ntabarco. Kjánchó chꞌin Jesús la tjejua chꞌan. 
MAT.8.25	Ndá ti sin kꞌuájiko chꞌin Jesús la kjuínchekjaye̱he̱ sin chꞌan, ndáchro sin:
MAT.8.25	―Ìnchéni, nchekaáni kixin ó tjejótꞌániankíni ìnta̱ ―ichro sin.
MAT.8.26	Ndá chꞌin Jesús kjuáte̱he, ndáchro:
MAT.8.26	―¿Nkekuènté imá chrakonra? ¿Xá ntsíkoá titekáonra Díos ní?
MAT.8.26	Ndá kꞌuàya chꞌan la kꞌue̱tue̱hen chꞌan ti xri̱nto̱ la ko ti nda̱ñao kixin tsꞌixitán, landá tuénxín kꞌuixratá. 
MAT.8.27	La ti sin kꞌuájiko chꞌan la imá chrákon sin la ndáchro sin:
MAT.8.27	―¿Xá nkexro tíhi kixin kjónté ti xri̱nto̱ la ko ti nda̱ñao la titekakohen? ―ichro sin.
MAT.8.28	Ndá ti ó kꞌuatsínka chꞌin Jesús ti nda̱ñao, la kjuíji sin chjasin Gadara. La yaá chojni chónta ncha̱kuén jínahña kꞌuaxrjexín ti tsíxravá chojni, la kóchjinehe sin chꞌan. Jehe sin mé imá jie̱he sin la kohya nkexro tjacha tꞌatsínka ntiha. 
MAT.8.29	Ndá kjuankíxin kꞌóyako sin ndáchro sin:
MAT.8.29	―Tjiatéhya ti nkehe ichꞌeni, jaha Jesús Xje̱en Díos. ¿Á kꞌuinka ntihi kixin si̱nchekjasóteni kjónté na̱xa̱ kjuixrakánhña ti ña̱o tsjasóteni, ní? ―ichro sin.
MAT.8.30	Kja̱xin chjinaxón ntiha xrinie itsjé kochíno. 
MAT.8.31	Landá ti ncha̱kuén jínahña mé chrónoéhe̱ chꞌin Jesús ndáchro:
MAT.8.31	―Ti tséto̱an sátsjixini ntihi la tjánjua kjuachaxin tsꞌixeheni a̱sén ti kochíno.
MAT.8.32	Ndá chꞌin Jesús ndáchro:
MAT.8.32	―Ti xi̱kaha la sátjira.
MAT.8.32	La kaín ti ncha̱kuén jínahña kꞌuaxrjexín ti chojni la kꞌuíxehen ti kochíno. Ndá kaín ti kochíno la kuinká va, sákjuí va nó tsa̱ka, la kꞌuitsínkankí va ìnta̱, la kjuihin va la ikꞌuén va.
MAT.8.33	Landá ti chojni tꞌayakohen ti kochíno mé chrakon sin, la kuinká sin, sákjuí sin chjasin la chrónka sin kaín ti nkehe kóhen la ko nkexrín kóhen ti sin kꞌuéchónta ncha̱kuén jínahña. 
MAT.8.34	Ndá kaín ti sin chjasin sákjuitsjehe sin, la kjuíji sin ti itjen chꞌin Jesús ndá kꞌuíkon sin kixin xi̱kaha kóhen la chrónòa sin kixin sáchrókjuixin chꞌin Jesús ntiha.
MAT.9.1	Ndá chꞌin Jesús kꞌuíxehen ntabarco la kꞌuatsínka ti íjnko tóhe nda̱ñao la kjuíji ti chjasin tsikꞌánkíxin. 
MAT.9.2	A̱ndá ntiha kjui̱ka̱o sin ijnko nkexro tsíkꞌen to̱té tjetsínkatákꞌá ijnko kania. Ndá kꞌuíkon chꞌin Jesús kixin chaxín titekaon sin ti jehe chꞌan ndá nixje̱he̱ chꞌan ti si̱níhi, ndáchro chꞌan:
MAT.9.2	―Xje̱eni nchechéhé a̱sán. Ti ijie̱ chonta la ó kjuixin kjuìin.
MAT.9.3	A̱ndá iso ti sin tjako ley tjejó ntiha mé ikjo a̱sén sin, ndáchro sin:
MAT.9.3	―Ti nkexro i la tꞌándaxíhi̱n Díos kixin xi̱kaha nixja ―ichro sin.
MAT.9.4	Ndá chꞌin Jesús kónohe chꞌan nkehe ikjo sin a̱sén sin, la ndáchro chꞌan:
MAT.9.4	―¿Nkekuènté tjénka̱yáxinra ti nkehe nduáhya? 
MAT.9.5	¿Xá nkehe a̱ntsí xra̱hya chróndátjan ti nkexro i: “Ti iji̱á la ó kjuixin kjuìin”, o̱ á a̱ntsí xra̱hya chróndátjan chꞌan: “Tꞌínkatjen itjia”? 
MAT.9.6	A̱ndá ijie tsjáko̱xia̱n kixin ti Xje̱en Díos kꞌóna Chojni mé chónta kjuachaxin ntihi chjasintajni kixin tsjakjìin iji̱é chojni.
MAT.9.6	Ndá ndáche chꞌan ti si̱níhi:
MAT.9.6	―Tꞌínkatjen, tjatsían ti ka̱ni̱a̱a la sátjia ndo̱a ―ichro chꞌan.
MAT.9.7	Ndá ti nkexro tsíkꞌen to̱té
MAT.9.8	Ndá ti ó kꞌuíkon kaín ti sin tjejó ntiha kixin xi̱kaha kóhen la imá chrákon sin, la chjéhe sin Díos kjuasáya kixin kjua̱ko̱xi̱n chꞌan ti kjuachaxin kuènté Díos.
MAT.9.9	A̱ndá ti ó sákjuixin chꞌin Jesús ntiha la kꞌuíkon chꞌan ijnko nkexro itꞌin Mateo tjetja̱xi̱n nchekjènki̱ la ndáchro chꞌan:
MAT.9.9	―Chréhé ti janhan.
MAT.9.9	Ndá chꞌin Mateo tuénxín kꞌuínkatjen la chréhe̱ ti chꞌin Jesús.
MAT.9.11	A̱ndá ti ó kꞌuíkon ti sin fariseo, la kjuanchankíhi sin ti sin kꞌuájiko chꞌin Jesús, ndáchro sin:
MAT.9.11	―¿Nkekuènté ti maestro kuèntára la nieko ti sin nchekjènki̱ la ko ti chojni chónta ijie̱? ―ichro sin.
MAT.9.12	Ndá ti ó kuíhin chꞌin Jesús nkehe ichro sin, la ndáchro chꞌan:
MAT.9.12	―Ti sin jína tjejó la tichánxi̱enhña sin nkexro tsjajon xro̱a̱n. Jehó ti sin níhi mé ticháxi̱hin sin nkexro tsjajon xro̱a̱n. 
MAT.9.13	*Méxra̱ sátjira la tꞌitjára nkehe tꞌaxrjexín ti nkehe ndáchro xroon itén Díos. Ndáchro: “Ti nkehe tjínka̱oan la chrókui̱konoéhéra chojni la tjínka̱konhña kixin chrókꞌoñára iko chrókjuájonra.” Kixin janhan la kꞌuinkakjéyáhya chojni jína. Náhí. Janhan la kꞌuinkakjéyá ti chojni chónta ijie̱ kixin chrókjuinkí sin ti nkehe tjenka̱yáxin sin ―ichro chꞌan.
MAT.9.14	Ndá iso ti sin kuékꞌajiko chꞌin Juan Bautista mé kóchjinehe sin chꞌin Jesús la kjuanchankí sin, ndáchro sin:
MAT.9.14	―Nkexrín kixin jeheni la ko ti sin fariseo la nkoya̱xón niehñani kixin chjéheni Díos kjuasáya, a̱ndá ti sin xriko̱a la, ¿nkekuènté xi̱kahña ichꞌe sin?
MAT.9.15	Ndá kjuáte̱he chꞌin Jesús, ndáchro:
MAT.9.15	―¿Xá chrókꞌuává kaín ti sin tsíkꞌéye̱he̱ sin tso̱chjina ijnko kia ti na̱xa̱ tjejóko sin ti nkexro tso̱te̱he, ní? A̱ndá tsixraká ti ña̱o tsotsé sin ti chꞌin tso̱te̱he sátsjiko sin, ndá kaín ti sin tsíkóchjina la tsꞌává sin la siniehña sin.
MAT.9.16	’Ninkexró tjakꞌeñéhña ijnko ika ntaxin itꞌo̱ ka ni̱xin kixin ti ika ni̱xin la chrókjui̱xéhe̱ ndá a̱ntsí chrókꞌuichje ti ika ndaxin. 
MAT.9.17	La kja̱xin xrokjuahya chrókuikia ixran ni̱xin ijnko tjua̱xran ó ndaxin kixin ti ixran ni̱xin la chrókótséchje ti tjua̱xran ndaxin ndá chrókꞌuitjáña ti ixran la ko ti tjua̱xran kja̱xin. Méxra̱ ti ixran ni̱xin la chrókuikia ijnko tjua̱xran ni̱xin, landá xi̱kaha yóí ti nkehe la chrókꞌuitjáñahña.
MAT.9.18	Ndá na̱xa̱ tjenixja chꞌin Jesús la ikui ijnko chꞌin tꞌe̱to̱an kuènté ti sin judío la kjuákꞌexín tochꞌin nkayakon chꞌin Jesús la chrónòa, ndáchro:
MAT.9.18	―Xja̱na chjin la na̱ntá ikꞌuén tjan. Kjánchó xrja̱noáhá kixin sáchrókjuini chrókjuakétja itjá ndá chróxechón tjan ―ichro chꞌan.
MAT.9.19	Ndá kꞌuínkatjen chꞌin Jesús la sákjuíko ti nkexro a la ko ti sin kꞌuájiko chꞌan kja̱xin. 
MAT.9.20	A̱ndá ijnko chojnichjin níhi, ó chónta teyó nánó sítji tjan ijni̱, mé kóchjina tjan nóton chꞌin Jesús la kuákóxi̱n tjan iké chꞌan 
MAT.9.21	kixin kjuénka̱yáxin tjan kixin, kjónté chrínta ti iké chꞌin Jesús tsákóxi̱n tjan, la tsito̱he tjan jína. 
MAT.9.22	Ndá chꞌin Jesús nkátjíá la kꞌuíkon ti tjan a, la ndáchro chꞌan:
MAT.9.22	―Xje̱eni, nchechéhé a̱sán, kixin ó kuito̱ha jína kixin kuitekaoan ti janhan.
MAT.9.22	Landá tuénxín kuíto̱he tjan jína.
MAT.9.23	Ndá ti ó kjuíji chꞌin Jesús ndo̱e ti chꞌin judío tꞌe̱to̱an la kꞌuíkon chꞌan kixin ó yaxíhin ti sin itꞌin isón kixin ó sátsjixravá xjan la ko kaín ti chojni tsjánkàma̱ sin xjan. 
MAT.9.24	La ndáchro chꞌan:
MAT.9.24	―Tꞌaxrjéxinra ntihi kixin ti xjan i la tsíkꞌenhña; jehó tjejua xjan.
MAT.9.24	A̱ndá kaín ti chojni tjejó ntiha la kjuanoá sin chꞌin Jesús. 
MAT.9.25	Ndá ti ó kꞌuaxrje kaín ti chojni tjejó ntiha, ndá chꞌin Jesús kꞌuíxehen la itsé itja ti xjan chjin la tuénxín kꞌuínkatjen tjan. 
MAT.9.26	La kuenté chjasin kuíhin sin kixin xi̱kaha kóhen.
MAT.9.27	Ndá ti ó sákjuixin chꞌin Jesús ntiha la yaá chojni tꞌikonhña chréhe̱ sin ti jehe chꞌan, la kꞌuéye̱he̱ sin chꞌan, ndáchro sin:
MAT.9.27	―Ti̱konoéhéni, jaha tsíkꞌaxrjeníxian David.
MAT.9.28	Ndá ti ó kꞌuíxehen chꞌin Jesús ijnko nchia la kóchjina ti sin tꞌikonhña la chꞌin Jesús kjuanchankí, ndáchro:
MAT.9.28	―¿Á titekáonra kixin tsjácha si̱ntaki̱tohara jína ní?
MAT.9.28	Ndá kjuáte̱he sin, ndáchro sin:
MAT.9.28	―Jeén, titekaoni.
MAT.9.29	Ndá chꞌin Jesús kjuakꞌetja tja ti ikon sin la ndáchro:
MAT.9.29	―Ti xi̱kaha kuitekáonra la tsoxiteyá.
MAT.9.30	Ndá tuénxín kuito̱he jína ti ikon sin. Ndá chꞌin Jesús kꞌue̱to̱an, ndáchro:
MAT.9.30	―Ninkexró chenkahyara tíhi.
MAT.9.31	Kjánchó jehe sin la tuénxín sákjuí sin la chrónka sin nkuíxín ti kjuaxroan kjuasin chꞌin Jesús.
MAT.9.32	Ndá na̱ntá sákjuí ti sin kuékꞌikonhña, la iso chojni kjui̱ka̱o ijnko chojni nósin chónta ncha̱kuén jínahña. 
MAT.9.33	Ndá chꞌin Jesús kuakitsje ncha̱kuén ti jínahña la ti chꞌin nósin la kjuankíxin nixja. Ndá kaín ti chojni tjejó ntiha la chrákon sin ti kꞌuíkon sin xi̱kaha la ndáchro sin:
MAT.9.33	―Tꞌikonhñéni ijnko kjuaxroan xi̱kaha kuenté ti nación Israel ―ichro sin.
MAT.9.34	―Ti Jínahña tꞌe̱tue̱hen kaín ncha̱kuén jínahña mé tsíkjajon kjuachaxin kixin xi̱kaha takitsje ti chꞌin i, ncha̱kuén jínahña ―ichro sin.
MAT.9.36	*Ndá ti ó kꞌuíkon chꞌan kixin itsjé chojni siín, la kui̱konoéhe̱ chꞌan sin la imá tóxakohen chꞌan kixin kꞌuejó sin éxi kolélo chóntahya nkexro tsꞌayakohen. 
MAT.9.37	*Ndá ndáche chꞌan ti sin kꞌuájiko chꞌan:
MAT.9.37	―Chaxín ndáxrja̱n kixin imá tsíkꞌóna, kjánchó tsjéhya chojni sichꞌe ixra̱ siín. 
MAT.9.38	Tjanchehéra ìnché ti nonte kixin tsochrꞌán chꞌan itsjé chojni sichꞌe ixra̱ ―ichro chꞌin Jesús.
MAT.10.1	Ndá chꞌin Jesús kꞌuéye̱he̱ ti teyó sin kꞌuájiko, la kjuajon kjuachaxin kixin jína tsakítsje sin ncha̱kuén jínahña la ko sinchekito̱he sin jína chojni chónta kaín ichin la ko kaín kjuatjoté.
MAT.10.2	Tíhi ti teyó sin kꞌuájiko chꞌan mé xi̱kihi itꞌin sin: sa̱o la Simón, mé kjuínchekꞌin sin Pedro, la ko ti kícho chꞌan Andrés, Jacobo la ko ti kícho chꞌan Juan xje̱en chꞌin Zebedeo, 
MAT.10.3	Felipe la ko Bartolomé, Tomás, Mateo ti chꞌin nchekjènki̱, Jacobo xje̱en Alfeo, Tadeo, 
MAT.10.4	Simón, kuènté ti sin Cananista, la ko Judas Iscariote, ti nkexro kjuínchekji ti chꞌin Jesús.
MAT.10.5	Ndá chꞌin Jesús kꞌue̱tue̱hen ti teyó sin kixin sátsjikjako sin la ndáchro chꞌan:
MAT.10.5	―Tjihyara ti tjejó ti sin jehya judío la ko tꞌixe̱nhñara ti chjasin Samaria. 
MAT.10.6	Ícha jína sátjira ti tjejó ti sin Israel kixin jehe sin tjejó sin éxi kolélo tsíkjichròe. 
MAT.10.7	Kjónté nketí sátsjira la chenkara sin kixin ti kjuachaxin kuènté Díos itjen nkaya nka̱jní la ó kuichjina. 
MAT.10.8	Nchekito̱héra jína ti chojni níhi la ko ti chojni chónta chin lepra, Nchexechónra ti chojni tsíkꞌen la ko takítsjera ncha̱kuén jínahña. Jahara la kui̱to̱nhanra ti kjuachaxin kuènté Díos; méxra̱ tjanchahyara ninkehó kixin ti ixra̱ si̱chꞌera.
MAT.10.9	’Tjiko̱ahyara ninkehó chichaon oro, plata la o̱ chichaon cobre, 
MAT.10.10	*la ko ti sátsjira nti̱a la tákjáhyara ika bolsa la nkoko̱a ika chrókjuiko̱ara la chrókjuankahyara to̱ka̱te̱ la ko tjiko̱ahyara inta tsjíxinra kixin ti nkexro ichꞌe ixra̱ la chónta kjuachaxin kixin ntiha tsoxrajon ti nkehe tsicháxi̱hin sin.
MAT.10.11	’Ndá ti ó tsjasánra ijnko chjasin ijié o̱ ijnko chjasin intsí la tjéyára ijnko nkexro jína, la ndo̱e sin ó tito̱hara hasta tsjixinjña ti ixra̱ ndá sátjira. 
MAT.10.12	Ti ó tsꞌixe̱hénra ndo̱e sin la nixjehéra sin nkojína la tjájonra ti kjuaxróxin 
MAT.10.13	Landá ti sin ndo̱e ntiha, la ti chaxín jína a̱sén sin, la tsꞌáyéhe̱ sin ti kjuaxróxin, a̱ndá ti náhí, la tsochóntahya sin ti kjuaxróxin. 
MAT.10.14	*A̱ndá ti tsochrohya sin tsjajon sin kjuachaxin tsíto̱hára la ko tjinkakonhña sin tsihin sin ti nkehe tso̱chro̱nkara la tꞌaxrjéxinra ti ndo̱e sin o̱ ti chjasén sin la tꞌoxènjinra ti inche chónta to̱tára. 
MAT.10.15	*Chaxín ndáxrja̱n kixin ti ó tsjixraká ti ña̱o tsjixixín, la ti sin Sodoma la ko Gomorra, kjónté imá kꞌuéchónta sin ijie̱, la kanhñó tsjasóte sin, a̱ndá ti sin chjasin a, la a̱ntsí tsjasóte sin kixin kuítekakonhña sin.
MAT.10.17	*Chrókóxakohanra kixin tsotsé sin ti jahara la tsjiko sin ti jahara ti tjejó ti sin tꞌe̱to̱an la nkaxehen ni̱nkué sin tsjatíaxínra sin. 
MAT.10.18	La tsjikaán sin ti jahara ti tjejó ti sin tꞌe̱to̱an la ko ti siín ti sin rey kixin tinkachónkira ti janhan. Ndá ntiha tso̱chro̱nkara kixin tinkachónkira ti janhan nkayakon sin la ko nkayakon ti sin chónhña Díos. 
MAT.10.19	A̱ndá ti ó sátsjiko sin ti jahara ti tjejó ti sin tꞌe̱to̱an la chrókóxakuanhñara nkehe tsondáchrora o̱ nkexrín tsonixjara kixin ti ó tsjixraká ti hora la Díos tsjajon ti nkehe tsonixjara 
MAT.10.20	kixin jehya jahóra ti tsonixjara. Náhí. Ti ncha̱kuén Itꞌéni mé tsonixja̱xi̱n ti jahara.
MAT.10.22	*Itsjé chojni tso̱nínkakohanra kixin tinkachónkira ti janhan. Kjánchó ti nkexro tsíto̱ehya tsinkáchónki ti janhan hasta tsjeje̱ chjasintajni la tsaá. 
MAT.10.23	Ti imá tso̱nínkakohanra chojni la tsochónkíhara sin ijnko chjasin, la sátjira íjnko chjasin. Chaxín ndáxrja̱n kixin ti Xje̱en Díos kꞌóna Chojni la ó tsokjan chꞌan ti na̱xa̱ tsjixinhña tsꞌaxrjéntára kaín ti chjasin kuènté Israel.
MAT.10.25	*Méxra̱ ti nkexro xráko̱he̱ la chrókjua̱ko̱xi̱n éxi ti nkexro kjua̱ko̱he̱, la ko ti nkexro chꞌexón ixra̱ la chrókjua̱ko̱xi̱n éxi ti làmoé. Ti nchekꞌin sin ti ìnché nchia Beelzebú la ti sin kjéhya chꞌan, la kjá a̱ntsí xi̱kaha tsixro sin.
MAT.10.27	Ti nkehe tso̱tjo̱nkara sítie la ticháxi̱n chro̱nkara ti ó tsꞌinkaséña. La ko ti nkehe tjo̱nka̱ra ijie ninkexró noehña la ticháxi̱n itsen tso̱chro̱nkara chritaón nchia kixin chrókuihin kaín chojni. 
MAT.10.28	Chróchrakue̱nhñara ti chojni tꞌóñá ti cuerpo ó a̱ndá ti a̱séni la xrokjuahya tsꞌóñá sin. Ícha jína chróchrako̱hénra ti nkexro tsjacha sinchekꞌitjáñaxín ti cuerpoéni la ko ti a̱séni ti siín xrohi nkochríxín tsꞌankahya.
MAT.10.29	’¿Á tjetehya chrókóxi̱xi̱n yaá koxroxe ntsíntsí ní? A̱ndá kjónté xi̱kaha, la nijnko va tꞌenhña va ti tjajonhña Itꞌéni kjuachaxin. 
MAT.10.30	Kaín ti ka̱xi̱hi chónta ikjára la nohe Itꞌéni nkekja̱ín. 
MAT.10.31	Méxra̱ chróchrakonhñara kixin a̱ntsí tjete sínkíra, a̱ndá ti koxroxe, la kjónté nchónhña va, la kanhñó sínkí va.
MAT.10.32	’Kaín ti nkexro tsochronka kixin tinkáchónki ti janhan nkayakon chojni la janhan kja̱xin tso̱xrja̱nka kixin choxián ti jehe sin nkayakon Tꞌaná itjen nkaya nka̱jní. 
MAT.10.33	*A̱ndá ti nkexro sinchemá tsondáchro kixin chónhña ti janhan nkayakon chojni, la kja̱xin janhan tsondáxrja̱n kixin chonhña ti jehe sin nkayakon Tꞌaná itjen nkaya nka̱jní.
MAT.10.34	’Á tjénka̱yáxinhñara kixin kꞌuinkakian kjuaxróxin ti chjasintajni. Náhí. Kꞌuinkakianhña kjuaxróxin, jehó kjuanínkaon. 
MAT.10.35	*Janhan kꞌuinka kixin ti ixjan la tso̱nínkakohen itꞌé, la ti cháchjin la tso̱nínkakohen ti ìñé, la ko ti tikìnta tso̱nínkakohen ichꞌe̱e. 
MAT.10.36	Mé xi̱kaha ti nkexro a̱ntsí tso̱nínkakohanra la ti sin na̱xa̱ kjéhyara.
MAT.10.37	’Ti nkexro a̱ntsí tjue̱he itꞌé o̱ ìñé, la kanhñó tjue̱he ti janhan la xitjahya tsꞌóna sin chojni kuénta̱na la ko ti nkexro a̱ntsí tjue̱he ti xje̱en ndoa o̱ xje̱en ichjin la kanhñó tjue̱he sin ti janhan, la xitjahya tsꞌóna sin chojni kuénta̱na. 
MAT.10.38	*Ti nkexro tamáhña ti ntacruz, la chrèhya ti janhan la xrokjuahya tsꞌóna kuénta̱na. 
MAT.10.39	*Ti nkexro tjinkaon kixin kohya nkehe chrókóhen mé tsꞌitjáña, a̱ndá ti nkexro hasta chrókjuinchekꞌitjáña a̱sén kixin tinkáchónki ti janhan mé tsaá.
MAT.10.41	Ti nkexro tjajon kjuachaxin tsito̱he ndo̱e sin ijnko nkexro nixja itén Díos kixin tíha la Díos ichrꞌán, mé kja̱xin tsꞌáyéhe̱ sin ti nkehe jína éxi tsꞌáyéhe̱ ti nkexro a. La ko ti nkexro tsjajon kjuachaxin tsito̱he ijnko chojni jína ti ndo̱e kixin jína, mé xi̱kaha tsꞌáyéhe̱ sin ti nkehe jína éxi tsꞌáyéhe̱ ti nkexro jína. 
MAT.10.42	La ko ti nkexro sincheki̱to̱nhe̱n kjónté ijnko vaso ìnta̱ ikin, ti nkexro kanhñó tjetoan chréhe̱ ti janhan, la chaxín ndáxrja̱n kixin ti nkexro a la tsꞌáyéhe̱ ti nkehe jína.
MAT.11.1	Ndá ti ó kjuixin kjua̱ko̱he̱ chꞌin Jesús ti teyó sin kꞌuájiko chꞌan, ndá sákjuí chꞌan iso chjasin siín chjinaxón ntiha, sákjuikjako chꞌan.
MAT.11.2	A̱ndá chꞌin Juan mé tjechjina chꞌan ndo̱echjiso, la kuíhin chꞌan nkexra̱ tjechꞌe Cristo. La ichrꞌán chꞌan yaá ti sin kꞌuájiko chꞌan kixin sátsjitsjehe sin ti chꞌin Jesús. 
MAT.11.3	Ndá kjuíji sin ntiha la kjuanchankí sin, ndáchro sin:
MAT.11.3	―¿Á jaha ti nkexro tjejóchóheni itsi ní o̱ á na̱xa̱ tsochóheni íjnko nkexro? ―ichro sin.
MAT.11.4	Ndá kjuáte̱he chꞌin Jesús, ndáchro:
MAT.11.4	―Sátjira la chenkara Juan ti nkehe kꞌuíkonra la ko ti nkehe kuihínra. 
MAT.11.5	*Kixin ti sin kuékꞌikonhña la ó tꞌikon sin, ti sin xitjahya kꞌuékji la ó itji sin, ti sin kꞌuéchónta chin lepra la ó kuito̱he sin jína la ko ti sin kꞌuékienhña la ó tihin sin ijie. Kja̱xin ti sin tsíkꞌen la xechón sin la ko ti sin nóa la ó tihin sin ti itan jína tsaáxin sin. 
MAT.11.6	Méxra̱ Díos sincheñao ti nkexro kohya nkehe tꞌinkákonhe̱n kixin tinkáchónki ti janhan.
MAT.11.7	Ndá ti ó sákjuí ti sin kꞌuájiko chꞌin Juan, la chꞌin Jesús kjuankíxin nixje̱he̱ chꞌan ti sin kꞌuejó ntiha, kuènté chꞌin Juan, ndáchro chꞌan:
MAT.11.7	―Ti ó sákjuíra nte̱je̱ la, ¿nkehe kꞌuíkonra? ¿Á kꞌuíkonra ijnko nkexro itjen éxi itji nchexráye̱he xri̱nto̱ ní? 
MAT.11.8	Ti náhí, la, ¿nkehe kꞌuíkonra? ¿Á kꞌuíkonra ijnko nkexro tsíkꞌitsá jína ní? Náhí, kixin ti chojni tꞌitsá jína la tjejó sin ijnko palacio náxrjón kuènté rey. 
MAT.11.9	¿Ndá nkehe kꞌuíkonra? ¿Á ijnko nkexro chronka itén Díos ní? Jeén, chaxín tíha, la ko a̱ntsí tꞌe̱to̱an chꞌan ke ti sin kꞌuéchronka itén Díos ósé. 
MAT.11.10	*Ti chꞌin Juan, mé ti nkexro chrónka ti xroon itén Díos ósé. Ndáchro:
MAT.11.10	Janhan tsochrꞌan ijnko nkexro tsjasiyóxin ti nti̱a kuénta̱na tsochronka ti itan jína.
MAT.11.11	Chaxín tjo̱nka̱ra kixin kaín ti nkexro kꞌuejó senó la kanhñó tjetoan ke chꞌin Juan Bautista. Kjánchó ijnko nkexro, kjónté tjetuanhña ijie, la ti ó tsꞌáyéhe̱ sin ti kjuachaxin kuènté Díos itjen nkaya nka̱jní, la a̱ntsí tsochónta sin kjuachaxin ke ti chónta chꞌin Juan.
MAT.11.13	Kaín ti sin profeta la ko ti ley kuènté Moisés la jehó chrónkaxín nkexrín tjen ti kjuachaxin kuènté Díos hasta ikui chꞌin Juan. 
MAT.11.14	*Ti tsitekáonra o̱ náhí la chꞌin Juan mé Elías kixin ti chꞌin Elías la ticháxi̱n chrókui ínaá. 
MAT.11.15	Ti nkexro tjinkaon tsihin la chrókuihin jína.
MAT.11.16	’¿Nkexrín chrókjui̱ntayóa̱xian ti chojni tjejó ijie? Jehe sin mé yóhe̱ ti chájan tjejótja̱xi̱n ndasin tsítán la tꞌéye̱he̱ sin kícho ndáchro: 
MAT.11.17	“Kꞌuánoani flauta, kjánchó jahara la tehyara. Itsjeni isón kuènté chojni tsíkꞌen la tsja̱nkahyara.” 
MAT.11.18	Kixin ikui chꞌin Juan la kjoniehña la ko kꞌuihya ninkehó, la ndáchrora kixin chónta chꞌan ncha̱kuén jínahña. 
MAT.11.19	A̱ndá ti ó ikui ti Xje̱en Díos kꞌóna Chojni, la kjónie chꞌan la ko ikꞌui chꞌan, ndá ndáchrora kixin imá itsjé kjónie chꞌan la imá ikꞌui chꞌan la tꞌiton chꞌan ti chojni chónta ijie̱ la ko ti sin nchekjènki̱. Kjánchó ti ixra̱ jína ichꞌeni mé tja̱ko̱xi̱n ti kjuaxrexinkaon kuènté Díos.
MAT.11.20	Ndá chꞌin Jesús nixje̱he̱ ti chojni siín ti chjasin ntiha kixin nchónhña kjuaxroan kjuasixín chꞌan ntiha, la kjónté xi̱kaha, la na̱xa̱ chaxínhña kuitekaon sin Díos. La ndáchro chꞌan:
MAT.11.22	Méxra̱ ndáxrja̱n kixin ti ña̱o tsito̱exín iji̱é chojni, la jahara a̱ntsí tsjasótiara ke ti sin chjasin Tiro la ko Sidón. 
MAT.11.23	*Ndá jahara chjasin Capernaum tjénka̱yáxinra kixin imá nohara la sátsjíra nkaya nka̱jní, kjánchó sátsjira tsjasótera ti siín ti chojni tsíkꞌen. Ti chrókjuásian ti kjuaxroan kꞌuíkonra Sodoma éxi kjuásian chjasánra la ti chjasin la na̱xa̱ chrókꞌuitjáñahña sin, chrókꞌuejó sin ijie, kixin tjoka chrókuitekaon sin. 
MAT.11.24	*Méxra̱ ndáxrja̱n kixin ti ó sinchekito̱exín Díos iji̱é chojni la a̱ntsí tsjasótiara ke ti chjasin Sodoma.
MAT.11.25	Ndá ti ña̱o a chꞌin Jesús nixje̱he̱ Díos ndáchro:
MAT.11.25	―Tja̱ha kjuasáya Itꞌéni Díos, jaha této̱an nka̱jní la ko chjasintajni, kixin jaha kjuájonhña kjuachaxin chrókꞌuitja ti sin imá nohe ti itan, la kjuánjua kjuachaxin kixin tsꞌitja ti sin noehña. 
MAT.11.26	Mé xi̱kaha kjuénka̱yáxian, Itꞌéni, kixin kóxríhan xi̱kaha tso̱hen ―ichro chꞌan.
MAT.11.27	―Tꞌaná mé kjuajon kaín nkehe la kohya ninkexró chaxín chóxin ti Xje̱en Díos, jehó ti Itꞌé chꞌan, la kohya nkexro chóxin ti Itꞌé chꞌan, jehó ti Xje̱en chꞌan la ko ti sin tsíkjeyá chꞌan kixin tsochóxin sin ti Itꞌé chꞌan. 
MAT.11.28	Xrákira ti itjén janhan kaínra tsíkꞌóxrjéra tjejochꞌera ixra̱ la yámára nkehe iye, a̱ndá janhan tsakjijinhanra ti nkehe iye yámára ndá kjuaxróxin tso̱kꞌáhara. 
MAT.11.29	*Tákjára ti ixra̱ tja̱hára la tꞌitjára ti nkehe kuénta̱na kixin janhan la jína a̱sená la ntankehya, la xi̱kaha tsꞌitjára nketí tso̱kꞌèxín a̱sánra. 
MAT.11.30	Kixin ti ixra̱ tja̱hára la xra̱hya la ko ti nkehe tsamára la yehya.
MAT.12.2	A̱ndá ti ó kꞌuíkon ti sin fariseo kixin xi̱kaha ichꞌe ti sin kꞌuájiko chꞌin Jesús la ndáchro sin:
MAT.12.2	―Tsjehé, ti sin xriko̱a la tjejóchꞌe sin ijnko nkehe kohya kjuachaxin tso̱hen ti ña̱o to̱kꞌéheni ―ichro sin.
MAT.12.3	―¿Á kjui̱nchekuáxinhñara ti xroon itén Díos chrónka nkehe kjuíchꞌe David la ko ti sin kꞌuájiko chꞌan ti ó ikꞌuén sin kjinta ní? 
MAT.12.4	*Jehe sin mé kꞌuíxehen sin ti nchia kuènté Díos la kjónie sin kaín ti nio̱tja̱ tsíkóñao kuènté Díos, kjónté kohya kjuachaxin sinie sin, jehó ti sin ncha̱tꞌá mé chónta sin kjuachaxin sinie sin tíha. 
MAT.12.5	*O̱, ¿á nchekuáxinhñara ti xroon tsíkjin chꞌin Moisés ndáchro kixin ti sin ncha̱tꞌá kuènté ni̱nko la ichꞌe sin ixra̱ ti ña̱o to̱kꞌéhe chojni, la kjónté xi̱kaha, la ninkexró ndáchrohya ninkehó ní? 
MAT.12.6	Kjánchó ndáxrja̱n kixin ntihi itjen ijnko nkexro a̱ntsí chónta kjuachaxin ke ti ni̱nko. 
MAT.12.7	*Chrokiénxinra nkehe tꞌaxrjexín ti nkehe ndáchro xroon itén Díos: “Janhan tjínka̱oan kixin chrókui̱konoéhéra chojni, la tjínka̱konhña kixin chrókjuájonra nkojín iko itsꞌen.” Ti chrókiénxinra tíha, la chrókꞌuekahyara ijie ti chojni chóntahya ninkehó ijie̱. 
MAT.12.8	A̱ndá ti Xje̱en Díos kꞌóna Chojni, mé chónta kjuachaxin tséto̱an nkehe tso̱hen ti ña̱o to̱kꞌéheni ―ichro chꞌin Jesús.
MAT.12.9	Ndá chꞌin Jesús sákjuixin chꞌan ntiha la kꞌuíxehen chꞌan ijnko nchia xrakue̱xin ti sin judío. 
MAT.12.10	Ndá ntiha itjen ijnko nkexro tsíxámá ijnko tja. La ti sin fariseo tjinkaon tsꞌeka ijie̱ ti chꞌin Jesús la kjuanchankí ndáchro:
MAT.12.10	―¿Siín kjuachaxin tsito̱he jína ijnko chojni níhi ti ña̱o to̱kꞌéheni ní?
MAT.12.11	―Ti nkojinra, ti chrókꞌuánótje̱ñá ijnko kolélo kuèntára ijnko tòye̱ ni̱nka ti ña̱o to̱kꞌéheni la, ¿á chrókjuihyara chrókuakítsjetaónra va ní? 
MAT.12.12	A̱ndá ijnko chojni la a̱ntsí tjete ke ijnko kolélo. Méxra̱ ncho̱xon tsjinki̱tsani ijnko chojni kjónté ti ña̱o to̱kꞌéheni.
MAT.12.13	Ndá ndáche chꞌan ti nkexro níhi:
MAT.12.13	―Tjéntoá ti itjá.
MAT.12.13	A̱ndá ti nkexro níhi la kjuendoá ti itja la tuénxín kuito̱he jína, la tsjehe éxi ti íjnko itja chꞌan. 
MAT.12.14	Kjánchó ti sin fariseo la imá kónínkaon sin, la kꞌuaxrje sin ndója la kjuénka̱yáxin sin nkexrín tsꞌóñá sin ti chꞌin Jesús.
MAT.12.15	A̱ndá chꞌin Jesús kónohe chꞌan nkexrín tjenka̱yáxin sin la sákjuixin chꞌan ntiha, la nchónhña chojni chréhe̱ ti jehe chꞌan la kjuínchekito̱he chꞌan jína kaín ti sin níhi 
MAT.12.16	la kꞌue̱to̱an chꞌan kixin tsochronkahya sin nkexro ti jehe chꞌan. 
MAT.12.17	Mé xi̱kaha kóhen kixin xiteyá ti nkehe chrónka Isaías, ijnko nkexro kꞌuéchronka itén Díos ósé, ndáchro:
MAT.12.18	la imá tjua̱ha̱ chꞌan la chàna kixin itjen chꞌan.
MAT.12.18	Janhan tsotja̱ha̱ chꞌan ti ncha̱kuená
MAT.12.18	la jehe chꞌan tsochronka chꞌan ti itan tsaáxin chojni kuenté chjasintajni.
MAT.12.19	Jehe chꞌan la tso̱nínkakonhña chꞌan la ko tsꞌóyakohña chꞌan,
MAT.12.19	la ninkexró tsienhña ti itén chꞌan ti nti̱a.
MAT.12.20	Tsꞌóchjejinhña chꞌan ti itji tsíxrèya,
MAT.12.20	la tsókꞌankahya chꞌan ti xrohi ó chjina tsꞌanka sítꞌaxrje ihnchi,
MAT.12.20	hasta tsixrakájña ti ña̱o tsꞌe̱to̱an chꞌan.
MAT.12.21	La kaín chojni siín chjasintajni la tsitekaon sin ti jehe chꞌan.
MAT.12.22	Ndá iso chojni kjuikohe sin chꞌin Jesús ijnko nkexro tꞌikonhña la ko nixjahya kixin chónta ncha̱kuén jínahña. Ndá chꞌin Jesús kjuínchekito̱he chꞌan jína, la tuénxín nixja la ko tꞌikon ti nkexro a. 
MAT.12.23	Ndá kaín chojni la kjuanchankíhi kícho sin ndáchro sin:
MAT.12.23	―¿Á jehya tíhi ti nkexro tsꞌaxrjeníxin David tjejóchóheni itsi ní?
MAT.12.24	―Ti nkexro í, la takitsje ti ncha̱kuén jínahña kixin chónta ti kjuachaxin kuènté Beelzebú, ti Jínahña tꞌe̱tue̱hen kaín ti jínahña.
MAT.12.25	Ndá ti ó kónohe chꞌin Jesús ti nkehe tjenka̱yáxin sin, la ndáchro chꞌan:
MAT.12.25	―Ti nkoko̱ahya tjenka̱yáxin ti gobierno ndá tjajo̱nko kícho la tsꞌitjáña ti chjasén. La kja̱xin ti ijnko chjasin nkoko̱ahya tjenka̱yáxin o̱ ti sin nkoko̱a nchia nkokónhña tjenka̱yáxin sin, la kja̱xin xi̱kaha séhya tsꞌejó sin, tsꞌitjáña sin. 
MAT.12.26	A̱ndá ti Satanás chrókuakitsje ti jínahña la kja̱ í chróchóntahya kjuachaxin na̱xa̱ chrókꞌue̱to̱an. 
MAT.12.27	A̱ndá ndáchrora kixin janhan takítsjexián ti ncha̱kuén jínahña kjuachaxíen Satanás. A̱ndá ti xi̱kaha la, ¿nkexro chjéhe kjuachaxin ti sin chréhe̱ ti jahara kixin tjacha sin tsakítsje sin ti ncha̱kuén jínahña? Jehe sin mé tja̱ko̱xi̱n sin kixin nduáhya ti nkehe tjénka̱yáxinra. 
MAT.12.28	A̱ndá janhan takítsjexián ti ncha̱kuén jínahña kjuachaxíen Ncha̱kuén Díos, la tíha tja̱ko̱xi̱n kixin ti kjuachaxin kuènté Díos la ó tjen ntihi.
MAT.12.29	’¿Xá nkexrín chrókꞌuixehen ijnko chojni ndo̱e ijnko nkexro imá tse̱he̱ la ko jie̱he, la chrókuakitsje ti nkehe chónta? ¿Á jehya sa̱o chrókjuinchenteto sin ti nkexro a, ndá jína chrókueé ti nkehe ní?
MAT.12.31	’Méxra̱ tjo̱nka̱ra kixin Díos tsjakjìin ti ijie̱ tjasin chojni la ko kaín nkehe jínahña nixja chojni, kjánchó ti nkexro tsꞌándaxínhi̱n ti Ncha̱kuén Díos la xrokjuahya tsjìin ti iji̱é sin. 
MAT.12.32	*La ko ti nkojín nkexro tsꞌándaxínhi̱n ti Xje̱en Díos kꞌóna Chojni la tsjìin ti iji̱é sin. A̱ndá ti nkexro tꞌándaxíhi̱n ti Ncha̱kuén Díos, la í tsi̱konòehña Díos ti jehe sin, la tsakjìinhña chꞌan ti iji̱é sin ntihi chjasintajni la ko ti ó ña̱o tsjixixín.
MAT.12.34	*Jahara tsíkꞌaxrjeníxinra konche. ¿Nkexrín chrónixjara ijnko nkehe jína ti jehya chojni jínara? Ti nkehe ndáchro a̱sén chojni mé xi̱kaha nixja. 
MAT.12.35	Ijnko chojni jína mé nixja ijnko nkehe jína kixin jína ti a̱sén sin. A̱ndá ijnko chojni tjenka̱yáxin nkehe jínahña la nixja ti nkehe jínahña tjenka̱yáxin kixin ti a̱sén sin la jínahña. 
MAT.12.36	Kjánchó janhan ndáxrja̱n kixin ti ña̱o tsjixixín ti ó sinchekito̱exín Díos iji̱é chojni, la ntiha ticháxi̱n tsochronkani kaín ti nkehe nixjani 
MAT.12.37	kixin ti nkehe nixjani mé tsja̱ko̱xi̱n á kjuasini ijie̱ o̱ náhí.
MAT.12.38	―Maestro, tjinkaoni tsꞌikoni tsjáko̱xian ijnko kjuaxroan kixin tso̱noexíni nkexro ti jaha ―ichro sin.
MAT.12.39	―Ti chojni tjenka̱yáxin nkehe jínahña la ko titekakonhña Díos mé tjanchia kixin chrókjuákoxian ijnko kjuaxroan ijié. Kjánchó tsjáko̱xi̱nhña ninkehó kjuaxroan, jehó ti kjuaxroan kóhen Jonás, ti nkexro kꞌuéchronka itén Díos ósé. 
MAT.12.40	*Kixin éxi Jonás kjuákꞌe nkaya tse̱e ijnko koche ijié iní ña̱o la ko iní tie, mé xi̱kaha tsjakꞌe nkaxehen tòye̱ ti Xje̱en Díos kꞌóna Chojni, iní ña̱o ko iní tie. 
MAT.12.41	*Méxra̱ ti ña̱o tsito̱exín iji̱é chojni la ti sin chjasin Nínive la tsꞌaya sin, tsjanchia sin ijie̱ kixin tsjasóte ti chojni siín ijie, kixin jehe sin la tuénxín kuíto̱he sin ti iji̱é sin ti ó kuíhin sin ti itén Díos chrónka Jonás. A̱ndá ijie itjen ijnko nkexro a̱ntsí chónta kjuachaxin ke Jonás. 
MAT.12.42	*Kja̱xin ti reina tsíkji̱xi̱n nó Sur mé tsꞌaya tjan ti ña̱o a, la tsjanchia tjan ijie̱ kixin tsjasóte sin, kixin jehe tjan ikjín kjui̱xi̱n tjan kuíhin tjan ti kjuaxrexinkaon jína kjuako Salomón. A̱ndá ijie itjen ijnko nkexro a̱ntsí nohe ke Salomón.
MAT.12.43	’Ti ó ijnko ncha̱kuén jínahña tꞌaxrjexín ijnko chojni, la sátji nte̱je̱ ti nonte xámá xritjeyá nketí tso̱kꞌèxín. A̱ndá ti tꞌitjahya nketí tso̱kꞌéxín, la ndáchro: 
MAT.12.44	“Ícha jína tsokjan ti nchia kꞌuaxrjéxi̱a̱n.” A̱ndá ti ó ikjan la tꞌikon éxi ijnko nchia tsíxéhe̱, tsíkótjóá la ko náxrjón tsjehe, 
MAT.12.45	a̱ndá ikjan sátjikakjín í yato ncha̱kuén jínahña a̱ntsí jínahña ke ti jehe, la tꞌixehen ti chojni, la ntiha tito̱he. A̱ndá ti chojni la ikjan a̱ntsí náxrjónhña ichꞌe, tjasin ijie̱ ke ti senó. Mé xi̱kaha tso̱hen kaín ti chojni tjejó ijie, kixin titekakonhña sin la tjasin sin ijie̱.
MAT.12.46	A̱ndá na̱xa̱ tjenixje̱he̱ chꞌin Jesús ti chojni kꞌuejó ntiha, la kjuíji ti ìñé chꞌan la ko ti sin kícho chꞌan. La ndója ó kuíto̱he sin la tjinkaon sin chrónixje̱he̱ sin chꞌan. 
MAT.12.47	Ndá ijnko nkexro itjen ntiha chenka ti chꞌin Jesús, ndáchro:
MAT.12.47	―Ìná la ko kichua tjejó sin ndója la tjinkaon sin tsonixja̱ha sin.
MAT.12.48	A̱ndá chꞌin Jesús kjuáte̱he, ndáchro:
MAT.12.48	―¿Xá nkexro ti na̱ná la ko ti kíchina?
MAT.12.49	Ndá kjua̱ko̱xi̱n itja chꞌan ti sin xriko chꞌan la ndáchro chꞌan:
MAT.12.49	―Ti sin i mé na̱ná la ko kíchina. 
MAT.12.50	Kaín ti chojni nchexiteyá ti nkehe tjinkaon Tꞌaná itjen nkaya nka̱jní mé tíha ti na̱ná la ko kíchina ―ichro chꞌan.
MAT.13.1	A̱ndá ti ña̱o a chꞌin Jesús kꞌuaxrjexín ti nchia la sákjuí kjuákꞌetja̱xi̱n chrínta nda̱ñao. 
MAT.13.2	*Ndá nchónhña chojni kóchjina ti itjen chꞌan, la kꞌui̱tꞌótjen chꞌan ijnko ntabarco kjuákꞌetja̱xi̱n chꞌan, la kaín ti chojni la chrínta ti ìnta̱ ó kꞌuejó sin. 
MAT.13.3	La itsjé nkehe kjuako chꞌan kjuíncheyóe̱xin chꞌan, ndáchro chꞌan:
MAT.13.3	―Ijnko chojni sákjuí tsꞌe̱nka̱ no̱nte̱e, 
MAT.13.4	a̱ndá na̱xa̱ itjen chꞌan nti̱a la iso ti noatje la xèjin chrínta nti̱a ndá ikui koxroxe la kjónie va ti noa. 
MAT.13.5	La iso ti noa mé kꞌuitjí chríkꞌá ixro̱, ndá tjoka kꞌuaña kixin ntiha la tsjéhya inche chónta, 
MAT.13.6	la ti ó kjui̱to̱n ña̱o la chjánxin la xámá kixin ni̱nkahya chónta nuèé. 
MAT.13.7	A̱ndá íso ti noatje la kꞌuitjí chríkꞌá ntachꞌi̱ la ntiha kꞌuaña ti ino, kjánchó kꞌuánkí kja̱xin ti ntachꞌi̱, la kꞌónahña ti noa kixin tsíkja̱te
MAT.13.8	A̱ndá íso ti noa la kꞌuitjí ti inche jína, la kꞌóna jína. Iso ti ino la kꞌóna ciento, íso la sesenta la ko treinta ñeno noa. 
MAT.13.9	Ti nkexro tihin la chrókuihin jína ―ichro chꞌin Jesús.
MAT.13.10	Ndá ti sin kꞌuájiko chꞌin Jesús mé kóchjina kjuanchankí, ndáchro:
MAT.13.10	―¿Nkekuènté kixin ti ó nixjehé ti chojni la ncheyoéxian ijnko nkehe? ―ichro sin.
MAT.13.11	A̱ndá chꞌin Jesús ndáchro:
MAT.13.11	―Jahara la Díos kjuajon kjuachaxin kixin tso̱nohara ti nkehe ninkexró noehña kuènté ti tꞌe̱to̱axín Díos itjen nkaya nka̱jní. A̱ndá jehe sin la náhí. 
MAT.13.12	*Ti nkexro chónta, la a̱ntsí tsꞌáyéhe̱ kixin a̱ntsí tsochónta. A̱ndá ti nkexro chóntahya, la kjónté ti ntsíkoá chónta, la tsꞌaxrjehe. 
MAT.13.13	Méxra̱ ti ó nixja̱ha̱ sin la ntayóa̱xián kixin jehe sin la kjónté tjejótsjehe sin la tꞌikonhña sin, kjónté tjejótihin sin, la tienhña sin la ko tienxínhña sin. 
MAT.13.14	*Mé xi̱kaha xiteyá ti nkehe chrónka Isaías, ti nkexro kꞌuéchronka itén Díos ósé, ndáchro:
MAT.13.14	Kjónté tjejotihínra la tsiénxinhñara,
MAT.13.14	kjónté tjejotsjehéra, la tsꞌikonhñara.
MAT.13.15	Kixin imá icha a̱sén ti chojni chjasin i.
MAT.13.15	Chónta sin ndatsjon sin, kjánchó tꞌikjéhe̱ sin,
MAT.13.15	chónta sin ikon sin, kjánchó tꞌikonhña sin,
MAT.13.15	Ti chrókꞌuikon sin
MAT.13.15	la ko chrókienxín sin
MAT.13.15	la chrókjan sin ti itjén janhan,
MAT.13.15	ndá janhan chrókjui̱ntakito̱ha̱ sin jína.
MAT.13.17	Chaxín ndáxrja̱n kixin itsjé ti sin kꞌuéchronka itén Díos la ko ti sin jína mé tjinkaon sin chrókꞌuikon sin ti nkehe tꞌikonra, la kꞌuíkonhña sin, la ko tjinkaon sin chrókuihin sin ti nkehe tjejotihínra, kjánchó kienhña sin.
MAT.13.18	’Tihínra nkehe tꞌaxrjexín ti nkexro sákjuikꞌe̱nka̱ no̱nte̱e. 
MAT.13.19	Ti nkexro tihin ti itan kuènté ti kjuachaxin tꞌe̱to̱axín Díos itjen nkaya nka̱jní ndá tienxínhña, la itsi ti jínahña la sinchekꞌitjáña ti itan jína kuíhin sin, mé tíha la éxi ti noatje kꞌuitsínka nti̱a. 
MAT.13.20	A̱ndá ti noatje kꞌuitsínka chríkꞌá ixro̱ mé tꞌaxrjexín ti nkexro tihin itén Díos la tjoka tóxrínhi̱n sin la imá chéhe̱ sin, 
MAT.13.21	kjánchó ni̱nkahya chónta nuèé, ndá ti ó itsi ijnko kjuaxikaon o̱ kjuaxróxinhña kixin titekaon sin itén Díos, ndá tuénxín tsíto̱he sin, í tsinkáchónkihya sin Díos. 
MAT.13.22	A̱ndá ti itje kꞌuitsínkakꞌá ntachꞌi̱ mé tꞌaxrjexín ti nkexro tihin ti itan jína, kjánchó na̱xa̱ imá tóxakohen sin tsochónta sin kaín nkehe siín chjasintajni la ko tjinkaon sin tsochónta sin itsjé chichaon. Kaín tíha mé tꞌinkákonhe̱n ti nkehe kuíhin sin, landá tjinkíhya sin ti nkehe tjenka̱yáxin sin, ndá xi̱kaha xitjahya sichꞌehe sin Díos ixra̱. 
MAT.13.23	A̱ndá ti noatje kꞌuinka ti inche jína mé tꞌaxrjexín ti nkexro tihin ti itén Díos la ko tienxín la jína chꞌehe ixra̱ Díos. La ti chojni i, la éxi ti noatje, ijnko la kꞌóna ciento la ko íso la kꞌóna sesenta la ko treinta ñeno noa ―mé xi̱kaha ichro chꞌin Jesús.
MAT.13.24	Ndá chꞌin Jesús kjuíncheyóe̱xin ínaá íjnko nkehe, ndáchro:
MAT.13.24	―Ti kjuachaxin tꞌe̱to̱axín Díos itjen nkaya nka̱jní mé yóhe̱ ijnko nkexro kꞌue̱nka̱ noatrigo ti no̱nte̱e. 
MAT.13.25	Kjánchó ti ó kꞌuejójua sin la ikui ti nkexro nínkakohen ti jehe sin la kꞌue̱nka̱kjan ti ika jehya jína chríkꞌá ti trigo landá sákjuí. 
MAT.13.26	A̱ndá ti ó kꞌuánkí ti ino trigo la kjuankíxin sítiá
MAT.13.27	Ndá ti sin chꞌexín xra̱ mé sákjuichenka sin ti chꞌin no̱nte̱e, ndáchro sin: “¿Á jehya noatje jína kuènka ti no̱nta̱a ní? A̱ndá ti xi̱kaha la, ¿nketí kjui̱xi̱n ti ka jehya jína, tsíkꞌañá?”, ichro sin. 
MAT.13.28	Ndá kjuáte̱he ìnché ti nonte, ndáchro: “Kjá ijnko ti chojni nínkakona kjuíchꞌe tíhi”, ichro chꞌan. Ndá ti sin chꞌexín xra̱ kjuanchankí ndáchro: “¿Á tjinkaoan kixin tsakítsjenkíni ti ika jehya jína ní?” 
MAT.13.29	Ndá ti chojni no̱nte̱e la ndáchro: “Náhí. Ti tsakítsjekíra ti ika jehya jína la kjá tsꞌaxrjenkíkué kja̱xin ti ino trigo. 
MAT.13.30	Ícha jína ti̱to̱héra tsꞌánkíkué ti ino trigo hasta ti ó tsotjájiani. Ndá tsétua̱ha̱n iso ti sin chꞌexín xra̱ kixin tsakítsjenkí sin sa̱o ti ika jehya jína la sinchenteto sin nkojnko manojo kixin tsoche, a̱ndá chrꞌéxi̱n tsoxrenájín ti noatrigo ndá tsꞌinkachjina jína.”
MAT.13.31	Ndá chꞌin Jesús kjuíncheyóe̱xin íjnko nkehe, ndáchro:
MAT.13.31	―Ti kjuachaxin tꞌe̱to̱axín Díos mé yóhe̱ éxi ijnko itje mostaza kꞌue̱nka̱xin ijnko chojni no̱nte̱e. 
MAT.13.32	A̱ndá ti itje la kjónté imá intsí la ti ó kꞌuaña ti inta mostaza la kꞌóna ijnko inta a̱ntsí ijié ke kaín ti íso nta la ti koxroxe la chꞌéna va ka̱ké va chríkꞌá ti inta.
MAT.13.33	Kja̱xin kjuíncheyóe̱xin chꞌan ndáchro chꞌan:
MAT.13.33	―Ti kjuachaxin tꞌe̱to̱axín Díos mé yóhe̱ éxi ti nkehe tꞌánkíxin nio̱tja̱. Kjuinkíkjaxín ijnko chojnichjin iní medida harina ndá kꞌuánkí ti ichꞌo.
MAT.13.34	Kaín tíhi níxja chꞌin Jesús kjuíncheyóe̱xin nkehe, a̱ndá ti ncheyóe̱xinhña chꞌan nkehe la ninkehó chrónkahya chꞌan. 
MAT.13.35	*Mé xi̱kaha xiteyá ti nkehe tsíchronka ti nkexro kꞌuéchronka itén Díos ósé ndáchro:
MAT.13.35	Tsoníxja iso nkehe la si̱ntayóa̱xián
MAT.13.35	la tso̱xrja̱nkaxian ti nkehe ómó itjen ninkexró noehña ndesi kjuíchꞌéna Díos ti chjasintajni.
MAT.13.36	Ndá ti ó kjuixin nixje̱he̱ chꞌin Jesús kaín ti chojni kꞌuejó ntiha, ndá kꞌuíxehen chꞌan nchia. La kóchjina ti sin kꞌuájiko chꞌan, la ndáchro sin:
MAT.13.36	―Chro̱nkaxian nkehe tꞌaxrjexín ti ika jehya jína kꞌuánkíkué ti ino trigo ti nonte ―ichro sin.
MAT.13.37	Ndá kjuáte̱he chꞌin Jesús ndáchro:
MAT.13.37	―Ti nkexro kꞌue̱nka̱ ti noa jína, mé ti Xje̱en Díos kꞌóna Chojni. 
MAT.13.38	Ti nonte mé ti chjasintajni. A̱ndá ti noa jína mé ti chojni chónta ti kjuachaxin kuènté Díos. A̱ndá ti ika jehya jína mé yóhe̱ ti chojni tꞌe̱tue̱hen ti Jínahña. 
MAT.13.39	Ti nkexro nínkakona kꞌue̱nka̱ ti ika jehya jína, mé ti Jínahña. A̱ndá ti ó tsotjá sin ti noa mé ti tsjeje̱ chjasintajni la ti sin tsotjá mé ti sin ángel. 
MAT.13.40	Mé xi̱kaha éxi ti ika jehya jína xrenájín kixin tsoche mé xi̱kaha tso̱hen ti ó tsjeje̱ chjasintajni. 
MAT.13.41	A̱ndá ti Xje̱en Díos kꞌóna Chojni mé tsochrꞌán ti ángel kuènté kixin tsakítsjexín ti tjetꞌe̱to̱a̱xín Díos kaín ti chojni tjachróe íso chojni tsjasin ijie̱ la ko ti chojni ichꞌe nkehe jínahña. 
MAT.13.42	La tsochrꞌán sátsji ti itja̱ siín xrohi la ntiha tsotsjánka sin la ko sinietaón sin ñeno sin. 
MAT.13.43	Ndá kaín ti nkexro nchexiteyá ti nkehe tjinkaon Díos, mé tsꞌejó sin éxi ti ña̱o, tsꞌinkaséñaxín sin ti tꞌe̱to̱axín Itꞌéni Díos. Ti nkexro tihin la chrókuihin jína ―ichro chꞌin Jesús.
MAT.13.44	Kja̱xin ndáchro chꞌan:
MAT.13.44	―Ti kjuachaxin tꞌe̱to̱axín Díos mé yóhe̱ éxi ijnko nkehe tjete tjemá ijnko nonte. Ndá ijnko chojni kꞌuitja ti nkehe tjete la kjua̱kꞌe̱ma̱ ínaá. Ndá imá chéhe̱ sákjuí la kjuínchekji kaín ti nkehe chónta ndá ikjan la kꞌue̱na ti nonte a.
MAT.13.45	Kja̱xin ndáchro chꞌan:
MAT.13.45	―Ti kjuachaxin tꞌe̱to̱axín Díos mé kja̱xin yóhe̱ éxi ijnko nkexro xritjeyá ijnko xro̱ perla tjete sínkí. 
MAT.13.46	Ndá ti ó kꞌuitja ijnko ti ixro̱ imá tjete la sákjuí la kjuínchekji kaín ti nkehe chónta ndá kꞌue̱na ti xro̱ perla a.
MAT.13.47	La kja̱xin ndáchro chꞌin Jesús:
MAT.13.47	―Ti kjuachaxin tꞌe̱to̱axín Díos mé yóhe̱ éxi ijnko nchísén tꞌenkí sin ìnta̱ la itsé nchónhña koche. 
MAT.13.48	Ndá ti ó kaón va ti nchísén la takítsjenkí sin la tjakꞌe sin chrínta ti ìnta̱, la ntiha tꞌejótja̱xi̱n sin tꞌíchéhe sin ti koche jína la tꞌe̱nka̱ sin ntaxra. A̱ndá ti koche jehya jína la itꞌé sin. 
MAT.13.49	Mé xi̱kaha tso̱hen ti ña̱o tsjixixín. Itsi ti sin ángel la tsakítsjekjan sin ti chojni jína la ko ti chojni kjuíchꞌe nkehe jínahña. 
MAT.13.50	La tsochrꞌán sin ti chojni kjuíchꞌe nkehe jínahña ti itja̱ siín xrohi la ntiha tsotsjánka sin la ko sinietaón sin ñeno sin.
MAT.13.51	Ndá chꞌin Jesús kjuanchankíhi ti sin kꞌuájiko, ndáchro:
MAT.13.51	―¿Tiénxinra kaín ti nkehe kjuàkua ní? ―ichro chꞌan.
MAT.13.51	Ndá kjuáte̱he sin, ndáchro sin:
MAT.13.51	―Jeén, Ìnchéni ―ichro sin.
MAT.13.52	Ndá ti kjuixixín la ndáchro chꞌan:
MAT.13.52	―Ijnko maestro nohe kuènté ti ley la tienxín ti kjuachaxin tꞌe̱to̱axín Díos mé yóhe̱ éxi ijnko ìnché nchia chónta nkehe tjete tjechjina, la nohe tsakítsje ti nkehe ni̱xin la ko ti nkehe ndaxin ―ichro chꞌin Jesús.
MAT.13.53	Ndá ti ó kjuixin nixja chꞌin Jesús, kjuíncheyóe̱xin itsjé nkehe, la sákjuixin ntiha. 
MAT.13.54	Sákjuí chꞌan ti chjasén chꞌan, Nazaret. Ndá ntiha kjuankíxin kjuako chꞌan kjuákꞌe chꞌan ti nchia xrakue̱xin ti sin judío. Ndá itsjé sin kuíhin sin ti nkehe tjako chꞌan la ndáchro sin:
MAT.13.54	―¿Xá nketí tsíxrako̱he̱ ti nkexro i, kixin imá nohe la ko nkexrín kixin tjasin chꞌan itsjé kjuaxroan ijié? 
MAT.13.55	¿Xá jehya tíhi ti xje̱en ti carpintero, la ti ìñé chꞌan la xá jehya María itꞌin ní? La ko, ¿xá jehya ti kícho chꞌan Santiago, José, Simón la ko Judas ní? 
MAT.13.56	Kja̱xin ti sin chjin, kícho chꞌan la ntihi tjejókoni sin. Ndá, ¿nkexrín kixin nohe chꞌan kaín ti nkehe í?
MAT.13.57	―Ijnko nkexro chronka itén Díos la nkuíxín tjikosáyehe sin, kjánchó ti sin chjasén chꞌan la ko ti chojni ndo̱e chꞌan la tjikosayéhya sin ti nkexro a ―ichro chꞌin Jesús.
MAT.13.58	Ndá xi̱kaha tsjéhya kjuaxroan kjua̱ko̱xi̱n chꞌan ntiha kixin kuítekakonhña sin ti jehe chꞌan.
MAT.14.1	A̱ndá ti ña̱o a, la chꞌin Herodes, ti nkexro kꞌue̱to̱an Galilea, mé kuíhin chꞌan kuènté ti kjuaxroan kjuasin chꞌin Jesús. 
MAT.14.2	Ndá nixje̱he̱ chꞌan ti sin tjejóko chꞌan, ndáchro chꞌan:
MAT.14.2	―Tíha la kjá Juan Bautista tsíxechón kixin chónta kjuachaxin tjasin ti kjuaxroan a ―ichro chꞌin Herodes.
MAT.14.4	*Kixin chꞌin Juan tsíndáchro: “Kohya kjuachaxin tsochonta ti tjan í, éxi ichjián.”
MAT.14.5	Ndá chꞌin Herodes tjinkaon chrókꞌóñá ti chꞌin Juan, kjánchó chráko̱nhe̱n chꞌan ti chojni kixin kaín sin la kjuíkosáyehe sin ti chꞌin Juan kixin nixja chꞌan itén Díos. 
MAT.14.6	A̱ndá ti ña̱o kié chꞌin Herodes, la ti xje̱en tjan Herodías mé ité tjan nkayakon ti sin kóchjina la imá kóxríhi̱n ti chꞌin Herodes nkexrín ité tjan. 
MAT.14.7	La ndáchro chꞌan:
MAT.14.7	―Díos tetsjehe kixin tsotjahá kaín ti nkehe tsjanchia ―ichro chꞌan. 
MAT.14.8	Ndá sa̱o kjuanchankíhi tjan ìñé tjan, ndá ti ìñé tjan ndáchro kixin tsoxranchia ikja ti chꞌin Juan, ndá xi̱kaha kjuanchia tjan, ndáchro tjan:
MAT.14.8	―Chje̱héni ikja ti chꞌin Juan Bautista tsjakꞌenkáya ijnko plato ―ichro tjan.
MAT.14.9	Ndá ti rey Herodes la imá kꞌuává chꞌan kixin ó sa̱o kjuínchenohe chꞌan Díos kixin xi̱kaha tsjajon chꞌan ti nkehe tsjanchia tjan, la kuíhin kaín ti sin tsíkóchjina. Ndá kjónté kꞌue̱to̱an chꞌan kixin xi̱kaha tso̱hen, 
MAT.14.10	la kꞌue̱to̱an chꞌan kixin tsochrijin ikja ti chꞌin Juan techjína ndo̱echjiso. 
MAT.14.11	Ndá ti ó kjui̱ka̱o sin ti ikja chꞌin Juan tjenkáya ijnko plato la kjuajon sin, kuákja ti tjan tjarisoá, ndá jehe tjan sákjuikehen tjan ti ìñé tjan.
MAT.14.12	Ndá ikjui ti sin kꞌuájiko chꞌin Juan la kuakitsje sin ti cuerpo kuènté chꞌan la kjua̱vá sin. Ndá ti ó kjuixin, la sákjuichenka sin chꞌin Jesús ti nkehe kóhen.
MAT.14.13	A̱ndá ti ó kuíhin chꞌin Jesús kixin xi̱kaha kóhen, la kꞌui̱tꞌótjen chꞌan jehó chꞌan ijnko ntabarco la sákjuí chꞌan ijnko nonte kohya ninkexró. La ti ó kaín chojni kuíhin nketí itjen chꞌan la kꞌuaxrjexín sin chjasén sin, la to̱tó sin sákjuichréhe̱ sin chꞌan. 
MAT.14.14	Ndá ti kꞌuínkaji̱nxi̱n chꞌin Jesús ti ntabarco, ndá kꞌuíkon chꞌan kixin itsjé chojni kꞌuejó ntiha, la kui̱konoéhe̱ chꞌan sin la kjuínchekito̱he chꞌan jína kaín ti sin níhi. 
MAT.14.15	Ndá ti ó kóndanonte, la ti sin kꞌuájiko chꞌan la kóchjina, ndáchro:
MAT.14.15	―Ó kóndanonte la kohya nkehe chjinaxón ntihi. Ícha jína chrónixjehé sin kixin sáchrokjui sin ijnko chjasin chjinaxón, chrókꞌue̱na sin nkehe chrókjonie sin ―ichro ti sin kꞌuájiko chꞌan.
MAT.14.16	Ndá kjuáte̱he chꞌin Jesús, ndáchro:
MAT.14.16	―Náhí. Ticháxi̱nhña sátsji sin. Jahara chje̱héra sin nkehe sinie sin ―ichro chꞌan.
MAT.14.17	A̱ndá jehe sin kjuáte̱he sin, ndáchro sin:
MAT.14.17	―Ntihi la jehó chóntani inꞌó nio̱tja̱ la ko yaá koche ó ―ichro sin.
MAT.14.18	Ndá chꞌin Jesús ndáchro:
MAT.14.18	―Xrákoara ntihi ti nkehe.
MAT.14.19	Ndá kꞌue̱to̱an chꞌan kixin kaín sin tsꞌejótja̱xi̱n sin ti siín kaxi. Ndá kuákja chꞌan ti nio̱tja̱ la ko ti koche la tsjehe chꞌan nka̱jní la chjéhe chꞌan Díos kjuasáya. Ndá kóchrítꞌo̱ chꞌan ti nio̱tja̱, la chjéhe chꞌan ti sin kꞌuájiko chꞌan, ndá jehe sin kꞌóxika̱ye̱he sin nkojnko ti chojni siín ntiha. 
MAT.14.20	La kaín sin kjónie sin jína la kókje̱he sin, la ti ó kjuixin kjónie sin, ndá ti sin kꞌuájiko chꞌin Jesús la kjuenájín sin kaín ti to̱tꞌo̱ nio̱tja̱ tsíxehe̱ la kaón teyó ntaxra. 
MAT.14.21	Mé xi̱kaha kjónie inꞌó mil chojnindoa, la ti síchjin la ko chájan la kuákjahya sin kuentá nkekja̱ín.
MAT.14.22	Ndá chrꞌéxi̱n kꞌue̱tue̱hen chꞌin Jesús ti sin kꞌuájiko chꞌan kixin tsi̱tꞌótjen sin ti ntabarco la tsꞌatsínka sin ti íjnko tóhe nda̱ñao. A̱ndá jehe chꞌan la ntahó kuito̱he chꞌan, nixje̱he̱ chꞌan ti sin kꞌuejó ntiha. 
MAT.14.23	Ndá ti ó kjuixin nixje̱he̱ chꞌan kaín ti sin a, la chrìin chꞌan ijnko ijna̱ jehó chꞌan, kixin tsonixje̱he̱ chꞌan Díos. La kjónté ó kꞌuíxin tie la jehó chꞌin Jesús itjen ntiha. 
MAT.14.24	La ti ntabarco la ó kjuíji nko̱siñe nda̱ñao. La kjuankíxin chjéhe xri̱nto̱ la síkjaminkí ti ìnta̱, tꞌitja̱ton ti ntabarco la xitjahya itji. 
MAT.14.25	A̱ndá ti ó na̱ndóye, la chꞌin Jesús sákjuichréhe̱ chꞌan ti jehe sin. To̱tó chꞌan tjitaón chꞌan ti nda̱ñao kóchjina chꞌan ti tjejó sin. 
MAT.14.26	Landá ti ó kꞌuíkon ti sin kꞌuájiko chꞌan kixin tetjitaón chꞌan ìnta̱, la imá chrákon sin la kꞌóyako sin, ndáchro sin:
MAT.14.26	―¡Kjuachani! ―ichro sin.
MAT.14.27	La chꞌin Jesús tuénxín nixje̱he̱ chꞌan sin, ndáchro chꞌan:
MAT.14.27	―Tóxakuanhñara. Janhan kjuihá, chrakonhñara ―ichro chꞌan.
MAT.14.28	Ndá chꞌin Pedro ndáchro:
MAT.14.28	―Ìnchéni, ti chaxín jaha la této̱an kixin tsjixíni to̱téni chritaón ìnta̱ hasta ti itjen jaha ―ichro chꞌan.
MAT.14.29	Ndá chꞌin Jesús ndáchro:
MAT.14.29	―Xrákia.
MAT.14.29	Ndá chꞌin Pedro tuénxín kꞌuínkaji̱nxi̱n chꞌan ti ntabarco, la kjuankíxin ikjuí chꞌan chritaón ti nda̱ñao, sákjuí chꞌan ti itjen chꞌin Jesús 
MAT.14.30	Ndá xrína̱hña kónohe chꞌan kixin imá chjéhe xri̱nto̱ la síchriká ti ìnta̱, ndá imá chrákon chꞌan la kjuankíxin kꞌuaniánkí chꞌan ìnta̱, la kꞌóyako chꞌan, kꞌuéya chꞌan, ndáchro chꞌan:
MAT.14.30	―¡Ìnchéni, nchekaáni! ―ichro chꞌan.
MAT.14.31	Ndá tuénxín itsé chꞌin Jesús itja ti chꞌin Pedro la ndáchro chꞌan:
MAT.14.31	―¿Nkekuènté chaxínhña titekaoan? ¿Nkekuènté nkoko̱ahya kjuénka̱yáxian?
MAT.14.32	La ti ó yóí sin kꞌui̱tꞌótjen sin ti ntabarco la tuénxín kꞌuixratá ti xri̱nto̱. 
MAT.14.33	La kaín ti sin tjejóyá ti ntabarco la kꞌuejóxin sin tochꞌin sin nkayakon chꞌin Jesús la ndáchro sin:
MAT.14.33	―Chaxín jaha ti Xje̱en Díos ―ichro sin.
MAT.14.34	Ndá ti ó kꞌuatsínka sin ti nda̱ñao la kjuíji sin Genesaret. 
MAT.14.35	Ndá ti chojni tjejó ntiha la kjuátso̱an sin kixin tíha la chꞌin Jesús, la tuénxín sákjuichronka sin kuenté chjasin la ko ti chjinaxón ntiha, la kaín sin kjui̱ka̱o sin chojni níhi ti itjen chꞌan. 
MAT.14.36	La chrónoéhe̱ sin chꞌan kixin chrókjuajon chꞌan kjuachaxin kixin, kjónté chrínta ti iké chꞌan ó, chrókuákóxi̱n sin, ndá kaín ti sin níhi kuákóxi̱n ti iké chꞌan la kuito̱he sin jína.
MAT.15.1	A̱ndá iso ti sin fariseo la ko ti maestro tjako ley tsíkji̱xi̱n Jerusalén mé kóchjinehe sin chꞌin Jesús la kjuanchankí sin, ndáchro sin:
MAT.15.2	―¿Nkekuènté kixin ti sin xriko̱a la nchexiteyáhya sin ti nkehe kjuako ti sin kꞌuaxrjeníxini kixin tꞌóntihya sin itja sin ti ó inie sin? ―ichro ti sin fariseo.
MAT.15.3	A̱ndá chꞌin Jesús kjuanchankí, ndáchro:
MAT.15.3	―¿Nkekuènté kixin kja̱xinra nchexiteyéhyara ti nkehe kꞌue̱to̱an Díos?, landá a̱ntsí nchexiteyára ti nkehe tsíchronka ti sin tsíkꞌaxrjeníxinra. 
MAT.15.4	*Kixin Díos la ndáchro: “Tjikosayéhéra itꞌára la ko ìnára”, “Ti nkexro tsꞌándaxínhi̱n itꞌé la ko ìñé la itsꞌen.” 
MAT.15.5	A̱ndá jahara ndáchrora kixin ti nkexro tsondáche itꞌé la ko ìñé: “Í xrokjuahya tsjinki̱tsani ti jaha kixin kaín ti nkehe chóntani chrókjuajoni la ó chjéheni Díos”, 
MAT.15.6	la í tsicháxi̱nhña tsjinki̱tsa sin ti itꞌé sin la ko ti ìñé sin. Ndá ti xi̱kaha ichꞌera la ti̱to̱héra ti nkehe kꞌue̱to̱an Díos kixin titekáonra ti nkehe tsíkꞌe̱to̱an ti sin tsíkꞌaxrjeníxinra. 
MAT.15.7	Jahara, chojni nkojinxónhña tjenka̱yáxin. Ndoá ndáchro Isaías:
MAT.15.8	a̱ndá ti a̱sén sin la ikjín kuito̱he.
MAT.15.9	Méxra̱ ó chónkó tjikosáyehe sin ti janhan
MAT.15.9	kixin ti nkehe tjako sin la nkehe kuènté chjasintajni.
MAT.15.10	Ndá chꞌin Jesús kꞌuéye̱he̱ ti chojni siín ntiha la ndáchro:
MAT.15.10	―Chrokuihínra la ko chrókiénxinra. 
MAT.15.11	Ti nkehe inie chojni la jehya ijie̱ tíha. Ti ijie̱ la ti nkehe tꞌaxrjexín a̱sén chojni ―ichro chꞌan.
MAT.15.12	A̱ndá ti sin kꞌuájiko chꞌin Jesús mé kóchjina la ndáchro:
MAT.15.12	―¿Á noha kixin ti sin fariseo la kónínkaon sin ti kuíhin sin ti nkehe chro̱nka ní?
MAT.15.13	Ndá kjuáte̱he chꞌan ndáchro chꞌan:
MAT.15.13	―Kaín ti kayoa jehya Tꞌaná itjen nkaya nka̱jní kꞌue̱nka̱xin, la tsꞌaxrjenkíxin nuèeí. 
MAT.15.14	*Méxra̱ ti̱to̱héra sin. Jehe sin la ntakótán
MAT.15.15	Ndá chꞌin Pedro ndáche ti chꞌin Jesús:
MAT.15.15	―Chro̱nkaxian nkehe tꞌaxrjexín tíhi.
MAT.15.16	Ndá chꞌin Jesús ndáchro:
MAT.15.16	―¿Kja̱xinra tiénxinhñara tíhi ní? 
MAT.15.17	¿Á tiénxinhñara kixin kaín ti nkehe inieni la sátji nkaya tse̱eni la chrꞌéxi̱n tsꞌaxrje ní? 
MAT.15.18	*A̱ndá ti nkehe tꞌaxrjexín irꞌua chojni la tꞌaxrjeníxin ndesi a̱sén sin, la tíha mé tjasinxín chojni ijie̱. 
MAT.15.19	Kixin nkaya a̱sén chojni mé tꞌaxrjexín ti nkehe jínahña tjenka̱yáxin chojni, ti tꞌóñá kícho, ti tja̱che̱he̱ kícho, ti chónta íjnko chojnichjin jehya ichjién, ti kjuache̱e, ti kjuachꞌia, la ko ti tꞌándaxíhi̱n kícho chojni. 
MAT.15.20	Kaín tíha mé tjasixín chojni ijie̱. A̱ndá ti nkehe sinie chojni, kjónté tꞌóntihya itja, la jehya ijie̱ tíha ―mé xi̱kaha ichro chꞌin Jesús.
MAT.15.21	Ndá chꞌin Jesús kꞌuaxrjexín ntiha la sákjuí chꞌan nó chjasin Tiro la ko Sidón. 
MAT.15.22	Ndá ijnko chojnichjin cananea kjuákꞌe chjinaxón ntiha, mé kóchjinehe tjan ti chꞌin Jesús la itsen, ndáchro tjan:
MAT.15.22	―Jaha, Xje̱en David, ti̱konoéhéni kixin ti xje̱eni la níhi tjan, chónta tjan ijnko ncha̱kuén jínahña ncheníhi ti jehe tjan ―ichro tjan.
MAT.15.23	A̱ndá chꞌin Jesús la kjuáte̱hya chꞌan. A̱ndá ti sin kꞌuájiko chꞌan la kóchjina sin, ndáchro sin kixin:
MAT.15.23	―Ndáche tjan sátsji tjan kixin tinkákꞌóyako tjan, chréhe̱ tjan nótoni ―ichro sin.
MAT.15.24	Ndá chꞌin Jesús ndáchro:
MAT.15.24	―Díos la ichrꞌán ti janhan kixin tsjínki̱tsa jehó ti kolélo tsíkꞌitjáña kuènté ti chjasin Israel ―ichro chꞌan.
MAT.15.25	A̱ndá jehe tjan la kóchjina tjan, la kjuákꞌexín tjan tochꞌin tjan nkayakon chꞌin Jesús, la ndáchro tjan:
MAT.15.25	―¡Tjinki̱tsani!
MAT.15.26	A̱ndá chꞌin Jesús kjuáte̱he, ndáchro:
MAT.15.26	―Jehya jína chrókuakítsja̱ha̱ ti nio̱tja̱ ijnko xjan ndá chrótja̱ha̱ ti koni̱a̱ chrókjonie ―ichro chꞌan.
MAT.15.27	A̱ndá jehe tjan ndáchro tjan:
MAT.15.27	―Chaxín tíha, kjánchó, ti koni̱a̱ la kjónté inie va ti nkehe to̱tꞌo̱ xèjinxín ti mesa kuènté ti ìnché va ―ichro tjan.
MAT.15.28	Ndá chꞌin Jesús ndáchro:
MAT.15.28	―Jaha la chaxín titekaoan ti janhan. Ti nkehe tjanchia la tsoxiteyá ―ichro chꞌan.
MAT.15.28	La tuénxín kuito̱he jína ti xje̱en tjan.
MAT.15.29	Ndá chꞌin Jesús sákjuixin ntiha la kjuíji chꞌan chrínta nda̱ñao Galilea. La chrìin chꞌan ijnko ijna̱ la ntiha kjuákꞌetja̱xi̱n chꞌan. 
MAT.15.30	Ndá nchónhña chojni kóchjina ti itjen chꞌan kjui̱ka̱o sin chojni xitjahya itji, chojni tꞌikonhña, chojni nixjahya, chojni tsíxénká la ko kaín íso si̱níhi, la chꞌin Jesús kjuínchekito̱he chꞌan jína. 
MAT.15.31	La kaín chojni imá chrákon sin ti ó kꞌuíkon sin kixin ti sin kꞌuénixjahya la ó nixja sin, ti sin tsíxénká la ó tsíkito̱he sin jína, ti sin xitjahya itji la ó itji sin la ko ti sin kuékꞌikonhña la ó tꞌikon sin. Ndá kjuankíxin chjéhe sin kjuasáya ti Díos kuènté ti sin Israel.
MAT.15.32	Ndá kꞌuéye̱he̱ chꞌin Jesús ti sin kꞌuájiko la ndáche:
MAT.15.32	―Imá ti̱konóa̱ha̱ ti chojni i, kixin ó iní ña̱o tjejókoni sin la chóntahya sin nkehe sinie sin. Tjinka̱konhña tsétua̱nha̱n sin sátsji sin ti na̱xa̱ kjoniehña sin; ti náhí la nti̱a ó tsꞌáñátexín sin kjinta ―ichro chꞌan.
MAT.15.33	Ndá ndáchro ti sin kꞌuájiko chꞌan:
MAT.15.33	―Jaha la ó noha kixin nte̱je̱ tjejóni, la kohya nkehe tsochjéheni kaín ti chojni i ―ichro sin.
MAT.15.34	Ndá chꞌin Jesús kjuanchankí, ndáchro:
MAT.15.34	―¿Nkekja̱ín nio̱tja̱ chontara? ―ichro chꞌan.
MAT.15.34	Ndá ndáchro sin:
MAT.15.34	―Jehó yato nio̱tja̱ la ko iso koche ntsíntsí ó chóntani.
MAT.15.35	Ndá chꞌin Jesús kꞌue̱to̱an kixin kaín chojni tsꞌixitja̱xi̱n nonte. 
MAT.15.36	Ndá kuákja chꞌan ti yato nio̱tja̱ la ko ti koche ntsíntsí la chjéhe chꞌan Díos kjuasáya. La kóchrítꞌo̱ chꞌan ti nio̱tja̱ la kꞌue̱tue̱hen chꞌan ti sin kꞌuájiko chꞌan kixin tsꞌóxíke̱he sin ti nio̱tja̱ la ko ti koche kaín ti chojni siín ntiha, kixin sinie sin. 
MAT.15.37	La kaín sin kjónie sin la kókje̱he sin, ndá ti ó kjuixin la ti sin kꞌuájiko chꞌin Jesús kjuenájín sin to̱tꞌo̱ ti nkehe tsíxehe̱ la kaón yato ntaxra. 
MAT.15.38	Ti chojni kjónie mé noó mil chojnindoa. La kuákjahya sin kuentá nkekja̱ín ti chojnichjin la ko chájan. 
MAT.15.39	Ndá ti ó kjuixin la chꞌin Jesús nixje̱he̱ sin la sákjuí sin, ndá kꞌui̱tꞌótjen chꞌan ijnko ntabarco la sákjuí chꞌan nó Magdala.
MAT.16.2	A̱ndá chꞌin Jesús, ndáchro:
MAT.16.2	―Ti ó ndá kójín la kontara nka̱jní la ndáchrora kixin itsi ijnko ña̱o jína kixin ti nka̱jní la kjátse tsjehe. 
MAT.16.3	La ti ó nchítjen la kontara nka̱jní la ndáchrora kixin ijie la tsꞌaniá ichrin kixin kjátse tsjehe ti nka̱jní la ko tjenkáya itji̱. Ndá xi̱kaha ti ó nohara nkehe tso̱hen kixin tjátso̱anra ti nkehe siín nka̱jní, la nkekuènté tjátso̱anhñara ti nkehe sítóhen ijie. 
MAT.16.4	*Ti chojni tjenka̱yáxin nkehe jínahña la ko ti chojni titekakonhña la tjanchia ijnko kjuaxroan ijié tsꞌikon. Kjánchó jehó ti nkehe kóhen chꞌin Jonás ó tsjákohá sin ―ichro chꞌin Jesús.
MAT.16.4	Ndá kuito̱he chꞌan sin la sákjuí chꞌan.
MAT.16.5	Ti sin kꞌuájiko chꞌin Jesús mé kꞌuatsínka sin tóhe nda̱ñao la tsíkꞌitjáñehen sin tsíkjikohya sin nio̱tja̱. 
MAT.16.6	*Ndá chꞌin Jesús ndáchro:
MAT.16.6	―Chrokóxakohanra chrókuákjáhyara ti nkehe tꞌánkíxin nio̱tja̱ kuènté ti sin fariseo la ko ti sin saduceo.
MAT.16.7	Ndá ti sin kꞌuájiko chꞌan mé ikjo kícho sin, ndáchro sin:
MAT.16.7	―¿Á xi̱kaha ichro chꞌan kixin tsíkjikohyani nio̱tja̱ ní?
MAT.16.8	Ndá chꞌin Jesús kónohe kixin xi̱kaha ikjo kícho sin, la ndáchro chꞌan:
MAT.16.8	―¿Nkekuènté itjóra kichuara ndáchrora kixin chontahyara nio̱tja̱? Jahara la chaxínhña titekaonra ti janhan. 
MAT.16.9	*¿Á na̱xa̱ tiénxinhñara ní? ¿Á xráxinkákonhñara ti inꞌó nio̱tja̱ kjónie inꞌó mil chojni la ko nkekja̱ín ntaxra kjuénájinra ti nkehe xehe̱ ní? 
MAT.16.10	*La ko, ¿xá xráxinkákonhñara ti yato nio̱tja̱ xika̱ye̱he kjónie noó mil chojni la ko á xráxinkákonhñara nkekja̱ín ntaxra kjuénájinra ti nkehe xehe̱ ní? 
MAT.16.11	A̱ndá, ¿nkekuènté tiénxinhñara kixin janhan la jehya kuènté ti nio̱tja̱ tjénixja ti ó ndáxrja̱n kixin chrókóxakohanra chrókuákjáhyara ti nkehe tꞌánkíxin nio̱tja̱ kuènté ti sin fariseo la ko ti sin saduceo? ―ichro chꞌan.
MAT.16.12	Ndá kienxín sin kixin nixjahya chꞌan kuènté ti nkehe tꞌánkíxin nio̱tja̱. Náhí. Nixja chꞌan kixin chrókóxakohen sin kixin chrókjuíchꞌiyehya ti nkehe tjako ti sin fariseo la ko ti sin saduceo ti jehe sin.
MAT.16.13	Ndá ti ó kjuíji chꞌin Jesús chjina ti chjasin Cesarea Filipo ndá kjuanchankíhi chꞌan ti sin kꞌuájiko chꞌan, ndáchro chꞌan:
MAT.16.13	―Nkehe itjo sin, ¿nkexro ti Xje̱en Díos kꞌóna Chojni? ―ichro chꞌan.
MAT.16.14	―Iso sin la ndáchro kixin chꞌin Juan Bautista. Íso sin la ndáchro kixin chꞌin Elías. A̱ndá íso sin la ndáchro kixin chꞌin Jeremías o̱ íjnko nkexro kꞌuéchronka itén Díos ósé ―ichro sin.
MAT.16.15	Ndá ndáchro chꞌin Jesús:
MAT.16.15	―A̱ndá jahara, ¿nkehe ichrora, nkexro ti janhan? ―ichro chꞌan.
MAT.16.16	―Jaha mé ti Cristo ti Xje̱en Díos tjechón ―ichro chꞌan.
MAT.16.17	Ndá kjuáte̱he chꞌin Jesús, ndáchro:
MAT.16.17	―Díos sincheñao ti jaha, Simón xje̱en Jonás, kixin nijnko chojni kjua̱ko̱ha tíha. Jehó Tꞌaná itjen nkaya nka̱jní mé kjua̱ko̱ha. 
MAT.16.18	Méxra̱ ndáxrja̱n kixin jaha mé Pedro mé tꞌaxrjexín kixin tíha ijnko “ixro̱”, la chritaón ti ixro̱ mé si̱tꞌána ti ni̱nko kuénta̱na, la ti kjuachaxin kuènté ti kjuachꞌén
MAT.16.19	*La tsotjahá ti llave kuènté ti kjuachaxin nkaya nka̱jní, la kaín ti nkehe tsjájonhña kjuachaxin tso̱hen chjasintajni la kja̱xin nkaya nka̱jní tsochóntahya kjuachaxin tso̱hen. A̱ndá kaín ti nkehe tsjánjua kjuachaxin tso̱hen ntihi chjasintajni la kja̱xin nkaya nka̱jní siín kjuachaxin tso̱hen.
MAT.16.20	Ndá ti ó kjuixin la chꞌin Jesús kꞌue̱tue̱hen ti sin kꞌuájiko kixin tsochenkahya ninkexró kixin jehe chꞌan mé ti Cristo.
MAT.16.21	Ndá chꞌin Jesús kjuankíxin chenka ti sin kꞌuájiko kixin ticháxi̱n sátsji̱ chꞌan Jerusalén la ntiha ti sin tꞌe̱to̱an kuènté ni̱nko la ko ti sin ncha̱tꞌá tjetoan la ko ti sin tjako ley mé sinchekjasóte sin ti jehe chꞌan. La chrónka chꞌan kixin tsꞌóñá sin chꞌan, kjánchó níxin ña̱o la tsoxechón chꞌan. 
MAT.16.22	A̱ndá chꞌin Pedro mé kuakitsjentá chꞌan ti chꞌin Jesús, la ndáchro chꞌan:
MAT.16.22	―Díos tsjajonhña kjuachaxin kixin xi̱kaha tso̱han, Ìnchéni, kixin jaha la xitjahya tsjasóte ―ichro chꞌin Pedro.
MAT.16.23	A̱ndá chꞌin Jesús kuinkátjíá la ndáche ti chꞌin Pedro:
MAT.16.23	―Sátjixian ntihi, Satanás. Tjiatéhya ti nkehe tso̱na. Jaha la tjinkaoan chrókꞌuinka̱kohén ti nkehe tjinkaon Díos la tjenka̱yáxinhña éxi tjenka̱yáxin Díos kixin tjénka̱yáxian éxi tjenka̱yáxin chojni ó ―ichro chꞌin Jesús.
MAT.16.24	―Ti nkojinra tjinkáonra tsochrehéra ti janhan la ticháxi̱n tsi̱to̱héra kaín ti nkehe tjaké a̱sánra, la tsamára ti ntacruz kuèntára, ndá tsochrehéra ti janhan. 
MAT.16.25	*Kixin ti nkexro tjinkaon sinchekaá a̱sén la sinchekꞌitjáña sin. A̱ndá ti nkexro hasta chrókjuinchekꞌitjáña a̱sén kixin tinkáchónki ti janhan mé tsaá sin. 
MAT.16.26	¿Nke tso̱hen chrókjuachara chróchontara kaín ti nkehe siín chjasintajni, ndá chrókjui̱nchekꞌitjáñara ti kjuachón? ¿O̱ nkehe chrókjuènkara kixin chróchontara ti kjuachón? 
MAT.16.27	*Kixin ti Xje̱en Díos kꞌóna Chojni mé tsi̱ka̱o chꞌan ti kjuachaxin ijié kuènté Itꞌé chꞌan itjen nkaya nka̱jní la tsi̱ka̱o chꞌan kaín ti sin ángel la tsje̱nke̱he chꞌan nkojnko chojni éxi ti ixra̱ kjuíchꞌe sin. 
MAT.16.28	Chaxín ndáxrja̱n kixin nkojinra tjejora ntihi la na̱xa̱ tsꞌenhñara tsꞌikonjñara ti kjuachaxin chónta ti Xje̱en Díos kꞌóna Chojni ti ó tsi̱ka̱o chꞌan ti kjuachaxin ijié kuènté chꞌan ―ichro chꞌin Jesús.
MAT.17.1	Ndá injon ña̱o chrꞌéxi̱n, la chꞌin Jesús sákjui̱ko ti chꞌin Pedro, Jacobo la ko ti kícho chꞌan Juan, chritaón ijnko ijna̱ imá noi. 
MAT.17.2	A̱ndá ntiha la kꞌuíkon sin kixin kꞌuíxitoxi̱n nkexrín tsjehe chꞌin Jesús. Ti nkayakon chꞌan la imá tjáki̱ni éxi ti ña̱o la ti iké chꞌan la kótjóá éxi ijnko xrohi tꞌinkaséña. 
MAT.17.3	La xrína̱hña kꞌuíkon sin kixin ntiha itjen Moisés la ko Elías tjejótjo sin ti chꞌin Jesús.
MAT.17.4	Ndá chꞌin Pedro ndáche ti chꞌin Jesús:
MAT.17.4	―Ìnchéni, jína kixin tjejóni ntihi. Ti tjinkaoan la sichꞌénani iyꞌá itsꞌuan, ijnko kuèntá la ijnko kuènté Moisés la íjnko kuènté Elías ―ichro chꞌan.
MAT.17.5	―Tíhi mé xja̱na. Imá tjua̱ha̱ la ko chàna kixin itjen chꞌan. Tihínra ti nkehe tjako chꞌan.
MAT.17.6	Ndá ti ó kuíhin ti sin kꞌuájiko chꞌin Jesús xi̱kaha. La xrakja̱niani sin nonte kixin imá chrakon sin. 
MAT.17.7	A̱ndá kóchjina chꞌin Jesús ti tjejó sin la kuákóxi̱n chꞌan ti jehe sin la ndáchro chꞌan:
MAT.17.7	―Chrakonhñara, tꞌàyára.
MAT.17.8	La ti ó tsjehe sin la í kohya ninkexró. Jehó chꞌin Jesús itjen.
MAT.17.9	Ndá ti ó kꞌuínkaji̱nxi̱n sin ti ijna̱ la chꞌin Jesús kꞌue̱to̱an, ndáchro:
MAT.17.9	―Ninkexró chenkahyara ti nkehe kꞌuíkonra hasta tsoxechónjña ti Xje̱en Díos kꞌóna Chojni ―ichro chꞌan.
MAT.17.10	―¿Nkekuènté ndáchro ti sin tjako ley kixin sa̱o itsi Elías ndá chrꞌéxi̱n itsi ti nkexro tsaáxini? ―ichro sin.
MAT.17.11	Ndá kjuáte̱he chꞌin Jesús, ndáchro:
MAT.17.11	―Chaxín tíha, sa̱o itsi Elías kixin tsjasiyóxin chꞌan kaín nkehe. 
MAT.17.12	*Kjánchó ndáxrja̱n kixin Elías la chaxín ó ikui la kjuátso̱anhña sin, la kjuínchekjasóte sin chꞌan éxi kóxríhi̱n sin. Mé xi̱kaha sinchekjasóte sin ti Xje̱en Díos kꞌóna Chojni kja̱xin ―ichro chꞌin Jesús.
MAT.17.13	Ndá xi̱kaha kienxín ti sin kꞌuájiko chꞌan kixin nixja chꞌan kuènté ti chꞌin Juan Bautista.
MAT.17.14	Ndá ti ó kjuíji sin ti siín itsjé chojni la kóchjina ijnko nkexro ti itjen chꞌin Jesús la kjuákꞌexín tochꞌin la ndáchro:
MAT.17.15	―Ti̱konoéhéni, tjinki̱tsa ti xje̱eni kixin níhi chꞌan, tꞌaniáte chꞌan. Nchónhña vece la titsínkate chꞌan xrohi la o̱ titsínkankí chꞌan ìnta̱. 
MAT.17.16	Ndá kꞌuinkakian chꞌan ntihi la ti sin xriko̱a la kjuachahya sin kjuínchekito̱he sin jína.
MAT.17.17	Ndá kjuáte̱he chꞌin Jesús, ndáchro:
MAT.17.17	―Jahara la chaxínhña titekáonra ti janhan la ko nduáhya tjénka̱yáxinra. ¿Xá hasta nkesá tjinkáonra tsꞌejóni? ¿Hasta nkesá tsjakꞌé tsjákohára? Xrákoana ti xjan ―ichro chꞌan.
MAT.17.18	Ndá kꞌue̱tue̱hen chꞌan ti ncha̱kuén jínahña la ti ncha̱kuén jínahña la tuénxín kꞌuaxrjexín ti chájan la kuíto̱he chꞌan jína.
MAT.17.19	Ndá ti ó kjuixin sákjuí ti chojni, la kóchjina ti sin kꞌuájiko chꞌan, la kjuanchankí sin, ndáchro sin:
MAT.17.19	―¿Nkekuènté kixin jeheni la kjuachahyani kuakitsjeni ti ncha̱kuén ti jínahña? ―ichro sin.
MAT.17.20	―Jahara la kjuáchahyara kuakítsjera ti ncha̱kuén jínahña kixin kanhñó titekáonra ti janhan. Chaxín ndáxrja̱n kixin ti chrókuitekáonra ti janhan, kjónté intsíkoá éxi ijnko itje mostaza, la chróndáchera ti ijna̱ í: “Sátjixian ntihi la sáchrokjui.” Mé xi̱kaha kaín nkehe chrókjuachara chrókjui̱chꞌera ti chaxín chrókuitekáonra ti janhan. 
MAT.17.21	Méxra̱ ti tsakítsjera ijnko ncha̱kuén jínahña la ticháxi̱n tsonixjehéra Díos la sintehyara.
MAT.17.22	Na̱xa̱ nkoko̱a ixri sin Galilea la ndáchro chꞌin Jesús:
MAT.17.22	―Ti Xje̱en Díos kꞌóna Chojni mé tsotsé sin la ko tsjikaán sin ti siín ti chojni tꞌe̱to̱an, la sinchekjasóte sin chꞌan 
MAT.17.23	la ko tsꞌóñá sin chꞌan. Kjánchó níxin ña̱o la tsoxechón chꞌan ínaá ―ichro chꞌin Jesús.
MAT.17.23	Ndá ti ó kuíhin ti sin kꞌuájiko chꞌan la imá kꞌuává sin.
MAT.17.24	―Ti maestro kuèntá la, ¿á tje̱nka̱hya chꞌan ti nkehe tjanchia ti sin nchekjènki̱ kuènté ni̱nko ní? ―ichro sin.
MAT.17.25	Ndá kjuáte̱he chꞌin Pedro, ndáchro:
MAT.17.25	―Jeén, tje̱nka̱ chꞌan.
MAT.17.25	Ndá kꞌuíxehen chꞌan ti nchia tjejó ti íso sin la chꞌin Jesús sa̱o kjuanchankí, ndáchro:
MAT.17.25	―¿Jaha Simón, nkechrua? ¿Nkexro tje̱nka̱ ti nkehe tjanchia ti sin tꞌe̱to̱an ntihi chjasintajni, á ti chojni chjasin ní o̱ á ti sin ti̱xi̱n ókjé nketí? ―ichro chꞌin Jesús.
MAT.17.26	Ndá kjuáte̱he chꞌin Pedro, ndáchro:
MAT.17.26	―Ti sin ti̱xi̱n ókjé ―ichro chꞌan.
MAT.17.26	Ndá ndáchro chꞌin Jesús:
MAT.17.26	―Ti xi̱kaha, la ti sin chjasén ntihi la ticháxi̱nhña tje̱nka̱. 
MAT.17.27	Kjánchó janhan la tjínka̱konhña tso̱nínkaon chojni ntihi. Méxra̱ sátjia ti nda̱ñao sátjiko̱a ti ichjo̱n chónta gancho tse̱xian koche la ntiha ité ti chjo̱n chrínkí ti nda̱ñao. Ndá ti koche sa̱oxín tso̱tsé la takítjehé ti irꞌua va la tsꞌitja ijnko chichaon. Tíha la tsjacha tsjènka kaín ti tjásikáha̱n sin la ko ti tjasikéhén sin ―ichro chꞌin Jesús.
MAT.18.1	―¿Nkexro ti a̱ntsí tjetoan ti tꞌe̱to̱axín Díos nkaya nka̱jní? ―ichro sin.
MAT.18.2	Ndá chꞌin Jesús kꞌuéye̱he̱ ijnko chájan la kjuákꞌe nko̱siñe ti tjejó sin, 
MAT.18.3	*la ndáchro:
MAT.18.3	―Chaxín ndáxrja̱n kixin ti tsꞌónahñara éxi ijnko chájan la xitjahya tsꞌixe̱hénra ti tꞌe̱to̱axín Díos itjen nkaya nka̱jní. 
MAT.18.4	Méxra̱ ti nkojinra tso̱hnkehyara éxi ti chájan i, la a̱ntsí tsotjetoanra nkaya nka̱jní. 
MAT.18.5	La ti nkexro tꞌáyéhe̱ ijnko chájan kixin tinkáchónki ti janhan la éxi chrókꞌuáyéhe̱ sin ti janhan.
MAT.18.6	’Kjánchó ti nkexro tsjachròe ijnko ti chájan intsí tinkáchónki ti janhan kixin tsjasin ijie̱ la ícha jína chrókjuincheteyá sin ijnko xro̱chre̱ iye ndá chrókjuakánkí sin nda̱ñao ni̱nka. 
MAT.18.7	Itsjé ti nkehe siín chjasintajni la tjachróe chojni kixin tsitekakuenhña sin Díos. Kjánchó nóa ti nkexro tjasin ti nkehe tsjasixín chojni ijie̱.
MAT.18.9	*A̱ndá ti ikuan tjásixian ijie̱ la ícha jína chrókuakitsjenkía chrókꞌué ikjín. Ícha jína kjónté ijnko ikuan chróchónta la chróchónta ti kjuachón, ke ti yóí ikuan chróchónta ndá sáchrókjuia ti siín xrohi nkochríxín tsꞌankahya.
MAT.18.11	Ti Xje̱en Díos kꞌóna Chojni la ikui kixin sinchekaá ti nkexro xrichroe.
MAT.18.12	’¿Jahara, nkechrora? Ti ijnko chojni chónta ciento kolélo ndá chrókjuinchekꞌitjáña chꞌan ijnko va, la, ¿á chrókuíto̱ehya chꞌan ti noventa y nueve va ti ijna̱ ndá sáchrókjuikjeyá chꞌan ti ijnko va kꞌuitjáña, ní? 
MAT.18.13	A̱ndá ti chrókjuacha chꞌan chrókꞌuitja chꞌan ti íjnko va la a̱ntsí chrókóchéhe̱ chꞌan kixin kꞌuitja ti kolélo, a̱ndá kanhñó chrókóchéhe̱ chꞌan kixin tjejó ti noventa y nueve va kjuíchròehya. 
MAT.18.14	Mé xi̱kaha kja̱xin ti Itꞌéni itjen nkaya nka̱jní la tjinkaon chꞌan kixin chrókꞌuitjáñahña ninkexró, kjónté ijnko chojni kanhñó tjetoan.
MAT.18.16	*A̱ndá ti tahya chꞌan kuentá ti nkehe ichrora la ndáchera ijnko o̱ yaá sin tjiko̱ara kixin tsihin sin á chaxín titekakonhña chꞌan. 
MAT.18.17	A̱ndá ti kjónté xi̱kaha ndá na̱xa̱ tsitekakonhña chꞌan, la chenkara ti sin tónkotsékoára ni̱nko nkehe ti ijie̱ kjuasin chꞌan, a̱ndá ti na̱xa̱ tsitekakuenhña chꞌan ti sin tónkotsé la chrókꞌuíkonra chꞌan éxi ijnko chojni tinkáchónkihya Díos o̱ éxi ijnko chojni nchekjènki̱.
MAT.18.19	’Kja̱xin ndáxrja̱n kixin ti yaára ntihi chjasintajni nkoko̱a tsjenka̱yáxinra kixin tjanchehéra Díos ijnko nkehe tjinkáonra la jehe chꞌan tsjajon chꞌan. 
MAT.18.20	Kixin ti tjejó yaá o̱ iyꞌá chojni nkoko̱a tso̱nkotséxin sin ni̱ná la janhan tsjakꞌé nko̱siñe ti tjejó sin.
MAT.18.21	―Ìnchéni, ¿nkekja̱ín vece chrókꞌuitjáñeheni ti ijie̱ kjuasin ijnko kíchóni? ¿Á yato vece ó ní? ―ichro chꞌan.
MAT.18.22	―Náhí, jehya yato vece ó, hasta setenta vece yato.
MAT.18.23	’Ti kjuachaxin kuènté Díos la yóhe̱ éxi ijnko rey tjinkaon tsjendoá kuentá kuènté ti sin chꞌehe ixra̱. 
MAT.18.24	Ndá ti ó kjuankíxin chꞌan kuaka̱xi̱n chꞌan kuentá, la kjui̱ka̱o sin ijnko nkexro síká nchónhña millones chichaon. 
MAT.18.25	A̱ndá ti chꞌin a mé chóntahya chichaon tsje̱nke̱he ti rey la ti rey la kꞌue̱to̱an kixin tso̱xi ti nkexro a la ko ti ichjién chꞌan la ko ti xje̱en chꞌan la kja̱xin kaín ti nkehe kuènté chꞌan ndá xi̱kaha tsoxenkaxín kaín ti síká chꞌan. 
MAT.18.26	A̱ndá ti nkexro a, la kjuákꞌexín tochꞌin nkayakon ti rey la chrónòa, ndáchro: “Ti̱konoéhéni, kjónté kja̱xon la tsje̱nka̱hani kaín ti síkáhani.” 
MAT.18.27	A̱ndá ti rey la kui̱konoéhe̱ ti nkexro a, la kjónté itsjé síká, la kuíto̱he chꞌan sákjuí. 
MAT.18.28	A̱ndá ti ó sákjuí chꞌan, la xéta chꞌan ijnko ti nkexro chꞌeko chꞌan ixra̱, la kja̱xin síkéhe ti jehe chꞌan ciento denario. La tsénkíhi chꞌan isin ti nkexro a, la ndáche chꞌan: “Tsjénka̱na ti nkehe síká ní o̱ náhí”, ichro chꞌan. 
MAT.18.29	A̱ndá ti chꞌin la kjuákꞌexín tochꞌin nkayakon ti jehe chꞌan la chrónòa chꞌan, ndáchro chꞌan: “Ti̱konoéhéni, kjónté kja̱xon la tsje̱nka̱hani kaín ti chichaon síkáhani”, ichro chꞌan. 
MAT.18.30	A̱ndá ti nkexro a la kui̱konoéhña ti nkexro a. La kꞌue̱to̱an chꞌan kixin tsꞌechjina ti nkexro a hasta tsjixinjña tsje̱nka̱ kaín ti nkehe síká. 
MAT.18.31	A̱ndá íso ti sin chꞌexín ixra̱ kꞌuíkon sin xi̱kaha, la imá kóxakohen sin la sákjuichenka sin ti làmoé sin nkexrín kóhen ti nkexro síká. 
MAT.18.32	A̱ndá ti lamo mé kꞌue̱to̱an tsjikꞌéye̱he̱ sin ti nkexro a ndá ndáche chꞌan: “Imá jínahña tjénka̱yáxian jaha. Janhan la kꞌuitjáñana ti nkehe tjasikàna kixin chrónòa. 
MAT.18.33	A̱ndá jaha la, ¿nkekuènté kui̱konoéhña ti nkexro choxián éxi janhan kui̱konoáha?”, ichro ti lamo. 
MAT.18.34	Ndá imá kónínkaon chꞌan la kꞌue̱to̱an chꞌan kixin tsjasóte ti chꞌin a, hasta tsjixinjña tsje̱nka̱ kaín ti nkehe síká.
MAT.18.35	A̱ndá chꞌin Jesús na̱xa̱ ndáchro:
MAT.18.35	―Mé xi̱kaha sitꞌahara Tꞌaná itjen nkaya nka̱jní ti kaínhña a̱sánra tsꞌitjáñahanra ti ijie̱ tjasinhara nkojín kichuara ―ichro chꞌin Jesús.
MAT.19.1	A̱ndá ti ó kjuixin nixja chꞌin Jesús kaín tíha, ndá sákjuixin chꞌan Galilea la kjuíji chꞌan Judea tóhe ti nda̱río Jordán. 
MAT.19.2	La itsjé chojni chréhe̱ sin chꞌan. La ntiha kjuínchekito̱he chꞌan jína kaín ti chojni níhi.
MAT.19.3	A̱ndá iso ti sin fariseo mé kóchjina sin, kjuanchankí sin nkehe kixin tsotsjehe sin nkexrín tsjate̱he chꞌin Jesús, mé ndáchro sin:
MAT.19.3	―¿Á siín kjuachaxin tsjáke̱he̱ ijnko chojni ti ichjién kjónté chóntahya ijie̱ ní? ―ichro sin.
MAT.19.4	―¿Á kjui̱nchekuáxinhñara ti xroon itén Díos ndáchro kixin ti nkexro kjuíchꞌéna kaín chojni siín chjasintajni ti xránkíxixín, la ti nkexro a mé “kjuíchꞌéna chꞌan chojnindoa la ko chojnichjin”? 
MAT.19.5	*La ko ndáchro xroon: “Ti chojnindoa la tsíto̱he itꞌé la ko ìñé la tsákja ti ichjién, la yóí sin tsꞌóna sin éxi nkoko̱a chojni.” 
MAT.19.6	Méxra̱ í jehya yaá sin. Náhí. Kꞌóna sin nkoko̱a chojni la Díos kjuajon kjuachaxin kixin kónkojié sin, la chrókꞌuíto̱ehya kícho sin ―ichro chꞌan.
MAT.19.7	―¿Ndá nkexrín kixin Moisés la kꞌue̱to̱an kixin tsꞌóna ijnko xroon tsákja ti chojni ichjin ndá jína tsꞌitjíhi kícho sin? ―ichro ti sin fariseo.
MAT.19.8	Ndá ndáchro chꞌin Jesús:
MAT.19.8	―Kixin jahara la imá icha a̱sánra, ndá xi̱kaha Moisés kjuajon kjuachaxin kixin tsꞌóna ti xroon tsꞌitjíexín kichuara, kjánchó ti xránkíxixín la xi̱kahña kóhen. 
MAT.19.9	*Méxra̱ ndáxrja̱n kixin ti nkojín nkexro tsjáke̱he̱ ti ichjién kjónté kjuasinhña tjan ijie̱, chóntahya tjan íjnko chojnindoa, la ti nkexro la tjasin ijie̱. La ko kja̱xin ti ijnko nkexro tsákja ijnko chojnichjin tsíkítsinkehe la kja̱xin ijie̱ tíha.
MAT.19.10	Landá ti sin kꞌuájiko chꞌin Jesús ndáchro sin:
MAT.19.10	―Ti tjajo̱nko kícho sin la ícha jína chrókóte̱ehya sin.
MAT.19.11	Ndá ndáchro chꞌin Jesús:
MAT.19.11	―Tsjéhya chojni tienxín ti nkehe i. Jehó ti nkexro kjuajon Díos kjuachaxin kixin tsienxín. 
MAT.19.12	Kixin siín chojni la tsíko̱kjiéxién xitjahya tsochónta ichjién. Íso sin la xrokjuahya tsákja kícho sin kixin chojni tsíkjinchekjia̱nkíhi sin, la ko íso sin la takjahya kícho sin kixin tjinkaon Díos kixin jehó sin tsꞌejó sin sichꞌehe sin chꞌan ixra̱. Ti sin tsjacha tsitekaon tíhi la xi̱kaha chrókuitekaon sin.
MAT.19.13	Ndá kjui̱ka̱o sin iso xjan kixin tsjakꞌetja chꞌin Jesús itja la sincheñao chꞌan xjan. A̱ndá ti sin kꞌuájiko chꞌan mé kónínkakohen sin ti nkexro kjui̱ka̱o ti xjan. 
MAT.19.14	Ndá chꞌin Jesús ndáchro:
MAT.19.14	―Ti̱to̱héra tso̱chjina xjan ti itjén janhan la tꞌínkakuénhñara xjan kixin ti kjuachaxin kuènté nkaya nka̱jní la yóhe̱ éxi ti xjan i ―ichro chꞌan.
MAT.19.15	Ndá ti ó kjuixin kjuakꞌetja tja chꞌan ti xjan la sákjuí chꞌan.
MAT.19.16	A̱ndá ijnko chꞌin ndasoá sákjuitsjehe ti chꞌin Jesús la kjuanchankí ndáchro:
MAT.19.16	―Maestro, jaha ijnko nkexro jína. ¿Xá nkehe chrókjuíchꞌeni ndá chrókꞌuitjani ti kjuachón nkochríxín? ―ichro chꞌan.
MAT.19.17	Ndá chꞌin Jesús kjuáte̱he, ndáchro:
MAT.19.17	―¿Nkekuènté ndáchrua kixin janhan la jína? Jehó nkoko̱a nkexro mé jína, tíha mé Díos. A̱ndá ti tjinkaoan tsochonta ti kjuachón nkochríxín la titekaoan ti nkehe kꞌue̱to̱an Díos ―ichro chꞌin Jesús.
MAT.19.18	―¿Nkexéhe tíha?
MAT.19.18	Ndá ndáchro chꞌin Jesús:
MAT.19.18	―Chrokꞌoñáhñara chojni, chrókjuacheéhyara kichuara, chrókueéhyara, chrókjui̱chꞌénehñara kjuachꞌia ijnko chojni, 
MAT.19.19	*chróchontehéra kjuasàya ti itꞌára la ko ìnára la ko chrótjue̱héra kichuara éxi tju̱éxinra a̱sánra ―ichro chꞌin Jesús.
MAT.19.20	Ndá ndáchro ti chꞌin ndasoá:
MAT.19.20	―Kaín tíha la kjuínchexiteyáni ndesi kꞌuánkíni. ¿Xá nkehe ti na̱xa̱ tꞌitjáña? ―ichro chꞌan.
MAT.19.21	Ndá chꞌin Jesús ndáchro:
MAT.19.21	―Ti tjinkaoan chaxín jína si̱nchexiteyá la sátjia, nchekjia kaín ti nkehe chonta, la ncheki̱to̱nhén ti sin nóa. Ndá kaín ti nkehe tjete mé tsochonta nkaya nka̱jní. A̱ndá ti ó tsjixin, ndá tsjihá, la chréhé ti janhan ―ichro chꞌin Jesús.
MAT.19.22	Ndá ti ó kuíhin ti chꞌin ndasoá xi̱kaha, la imá kꞌuává chꞌan sákjuí chꞌan kixin imá itsjé nkehe tjete chónta chꞌan.
MAT.19.23	Ndá chꞌin Jesús chenka chꞌan ti sin kꞌuájiko chꞌan, ndáchro chꞌan:
MAT.19.23	―Chaxín ndáxrja̱n kixin ti chojni chónta itsjé nkehe tjete la imá ixra̱ tsꞌixehen ti tꞌe̱to̱axín Díos itjen nkaya nka̱jní. 
MAT.19.24	Ínaá ndáxrja̱n kixin a̱ntsí xra̱hya chrókꞌuatsínka ijnko kokamello ti tjexrja ijnko ntachika, ke ijnko nkexro chónta itsjé nkehe chrókꞌuixehen ti itjen Díos tꞌe̱to̱an.
MAT.19.25	Ndá ti sin kꞌuájiko chꞌan ti ó kuíhin sin xi̱kaha la imá chrákon sin, la kjuanchankíhi kícho sin, ndáchro sin:
MAT.19.25	―Ti xi̱kaha la, ¿xá nkexro tsjacha tsaá? ―ichro sin.
MAT.19.26	Ndá komá chꞌin Jesús ti jehe sin la ndáchro chꞌan:
MAT.19.26	―Ti chojni ó la tsjachahya sinchexiteyá tíhi. Kjánchó Díos la jína sichꞌe kaín nkehe, kixin Díos la kohya nkehe ixra̱ ―ichro chꞌan.
MAT.19.27	Ndá ndáchro chꞌin Pedro:
MAT.19.27	―Ìnchéni, kaíni la kuíto̱heni kaín ti nkehe chóntani ndá chréhe̱ni ti jaha. A̱ndá, ¿nkehe tsꞌáyéhe̱ni? ―ichro chꞌan.
MAT.19.28	―Chaxín ndáxrja̱n kixin ti ó itsi ti ña̱o tso̱ni̱xin kaín nkehe, la ti Xje̱en Díos kꞌóna Chojni tsjakꞌe ti trono la tsochónta kjuachaxin ijié la kja̱xinra chréhéra ti janhan la tsꞌejotja̱xira teyó trono la si̱nchekito̱exínra iji̱é kaín ti sin tsíkꞌaxrjeníxin ti teyó xje̱en chꞌin Israel. 
MAT.19.29	La ko kaín ti nkexro kuíto̱he ndo̱e, la ko kícho o̱ itꞌé o̱ ìñé o̱ ichjién, xje̱en o̱ no̱nte̱e kixin chréhe̱ ti janhan, la a̱ntsí tsꞌáyéhe̱ sin la ko kja̱xin tsochónta sin ti kjuachón nkochríxín. 
MAT.19.30	*A̱ndá itsjé ti sin imá tjetoan ijie, la ti ña̱o a la kanhñó tsꞌe̱to̱an sin. A̱ndá itsjé ti sin kanhñó tjetoan ijie la ti ña̱o a la imá tsꞌe̱to̱an sin.
MAT.20.1	’Ti kjuachaxin tꞌe̱to̱axín Díos mé yóhe̱ éxi ijnko chojni chónta ixra̱ no̱nte̱e la ijnko nchítjen kꞌuaxrje sákjuikjeyá iso chojni tsotjá ti ito uva tsíkꞌóna. 
MAT.20.2	Ndá ti kꞌuitja chꞌan ti sin sichꞌe ixra̱ la ikjo sin kixin nkojnko denario tsje̱nka̱ chꞌan ti ña̱o kixin ti ixra̱ sichꞌe sin landá kꞌue̱to̱an chꞌan kixin sátsji sin ti no̱nte̱e chꞌan. 
MAT.20.3	Ndá chrꞌéxi̱n éxi ijnko las nueve nchítjen ndá sákjuí chꞌan ndasin la kꞌuíkon chꞌan íso sin tjejó ntiha chóntahya sin ixra̱. 
MAT.20.4	La ndáche chꞌan sin: “Kja̱xinra sátjira ichꞌera ixra̱ ti no̱nta̱na la tsjénka̱hára jína”, ichro chꞌan. Landá jehe sin la sákjuí sin. 
MAT.20.5	A̱ndá ti ìnché ti nonte la ínaá sákjuí chꞌan éxi chonkíxin la na̱xa̱ kꞌuitja chꞌan íso sin sichꞌe ixra̱, la ti las tres kójín la xi̱kaha kꞌuaxrje chꞌan la xíkꞌitja chꞌan íso sin. 
MAT.20.6	A̱ndá éxi las cinco kójín la na̱xa̱ sákjuí chꞌan ndasin ínaá la kꞌuitja chꞌan íso chojni tjejó ntiha la kjuanchankíhi chꞌan sin: “¿Nkekuènté tjejora ntihi kuenté ña̱o la chꞌehyara xra̱?”, ichro chꞌan. 
MAT.20.7	Ndá ndáchro sin: “Kixin ninkexró tjajonhña xra̱ sichꞌeni”, ichro sin. Ndá ndáchro ti chꞌin chónta nonte: “Kja̱xinra sátjira ichꞌera xra̱ ti no̱nta̱na la tsjénka̱hara jína”, ichro chꞌan. 
MAT.20.8	*A̱ndá ti ó kóndanonte la ti ìnché ti nonte mé kꞌuéye̱he̱ ti chꞌin tꞌe̱to̱an sítóhen ixra̱, la ndáchro: “Tꞌeyehé kaín ti nkexro ichꞌe xra̱ la tjénke̱hé sin. Tjankíxixián ti chojni kjuixixín kꞌuíxehen xra̱ la chrꞌéxi̱n tjénke̱hé ti sin sa̱oxín kꞌuíxehen xra̱”, ichro chꞌan. 
MAT.20.9	A̱ndá kóchjina kaín ti sin kꞌuíxehen kjuíchꞌe ixra̱ ti las cinco kójín la nkojnko sin kꞌuáyéhe̱ sin nkojnko denario. 
MAT.20.10	Ndá kjuixin ti ó kóchjina ti sin kꞌuíxehen nchítjen, la kjuénka̱yáxin sin kixin a̱ntsí itsjé tsjacha sin. Kjánchó kja̱xin sin kꞌuáyéhe̱ sin nkojnko denario ó. 
MAT.20.11	A̱ndá ti ó kjuixin xenkehe sin la kjuankíxin kónínkaon sin la kjonta sin ìnché ti nonte, 
MAT.20.12	ndáchro sin: “Ti sin ikui kjuixixín la kjuíchꞌe sin ixra̱ nkoko̱a hora landá kja̱xin sin xenkehe sin nkokón éxi jeheni. Landá jeheni la kjuíchꞌeni xra̱ kuenté ña̱o kjónté imá sóa”, ichro sin. 
MAT.20.13	A̱ndá kjuáte̱he ìnché ti nonte, ndáche ijnko ti jehe sin: “Janhan la kjui̱tꞌayahyara ninkehó. Ó kuito̱exíni kixin nkojnko denario tsjénka̱hara ti ña̱o. 
MAT.20.14	Méxra̱ tákjára ti chi̱cha̱ko̱anra la sátjira. A̱ndá janhan la tsjénka̱ha̱ ti nkexro kꞌuíxehen kjuixixín éxi kjuénka̱hára kixin xi̱kaha tjínka̱oan. 
MAT.20.15	Janhan chi̱cha̱ko̱na tíha la, ¿xá chontahya kjuachaxin xi̱kaha tsjénka̱ha̱ sin ní? ¿Nkekuènté tóchji̱no̱xínhanra kixin xi̱kaha kjuénka̱ha̱ sin?”, ichro chꞌan. 
MAT.20.16	*Ndá kjuixin ndáchro chꞌin Jesús: ―Mé xi̱kaha ti sin kjuixixín mé sa̱o sin tsꞌejó sin, a̱ndá ti sin sa̱o mé tsjixixín tsꞌejó sin, kixin nchónhña chojni kꞌue̱ya̱ha̱, kjánchó tsjéhya sin kꞌuitja ―ichro chꞌin Jesús.
MAT.20.17	Ndá ti ó sákjui̱ sin Jerusalén la chꞌin Jesús kꞌuaxrjentáko teyó ti sin kꞌuájiko la ndáchro:
MAT.20.18	―Ijie la sátsji̱ni Jerusalén, la ntiha mé tsotsé sin ti Xje̱en Díos kꞌóna Chojni la tsjikéhen sin ti sin ncha̱tꞌá tꞌe̱to̱an la ko ti sin tjako ley. Ndá jehe sin la tsꞌe̱to̱an sin kixin itsꞌen chꞌan. 
MAT.20.19	Ndá tsjiko sin chꞌan ti siín ti chojni jehya judío la jehe sin tsjanoá sin chꞌan la ko tsjate sin chꞌan la tsja̱kꞌe̱nka̱ni sin chꞌan jnko ntacruz, kjánchó níxin ña̱o la tsoxechón chꞌan ínaá ―ichro chꞌin Jesús.
MAT.20.20	A̱ndá ti ìñé chꞌin Jacobo la ko Juan xje̱en chꞌin Zebedeo, mé kjui̱ka̱o tjan ti xje̱en tjan, la kjuákꞌexín tjan tochꞌín tjan nkayakon chꞌin Jesús la chrónoéhe̱ tjan ti jehe chꞌan. 
MAT.20.21	Ndá chꞌin Jesús kjuanchankí ndáchro:
MAT.20.21	―¿Nkehe tjinkaoan?
MAT.20.21	Ndá kjuáte̱he tjan, ndáchro tjan:
MAT.20.21	―Tꞌéto̱an kixin ti ó tsjakꞌe ti tsꞌéto̱anxián la yaá ti xja̱na chrókꞌuejó sin ti tsjakꞌe jaha, ijnko la ti itjá chjina la ti íjnko la ti itjá ikjon ―ichro tjan.
MAT.20.22	Ndá kjuáte̱he chꞌin Jesús, ndáchro:
MAT.20.22	―Jahara la noahñara nkehe ti tjánchíára. ¿Á chrókjuachara chrókꞌuira ti nkehe itsjá itsꞌia janhan ní, la ko á chrókjuachara chrókuikitera éxi tsikitia janhan ní? ―ichro chꞌan.
MAT.20.22	Ndá kjuáte̱he sin, ndáchro sin:
MAT.20.22	―Jeén, tsjachani ―ichro sin.
MAT.20.23	Ndá ndáchro chꞌin Jesús:
MAT.20.23	―Chaxín, kjónté tsjachara itsꞌira ti nkehe itsjá itsꞌiá la ko tsikitiara éxi tsikitia janhan, kjánchó janhan la xitjahya tsjánjua kjuachaxin kixin ijnkora chrókjuakꞌera tjaná chjina ó tjaná ikjon kixin janhan la chontahya kjuachaxin tsjánjua tíha. Jehó Tꞌaná itjen nkaya nka̱jní mé nohe chꞌan nkexro tsíkjeyá chꞌan tsꞌáyéhe̱ tíha ―ichro chꞌin Jesús.
MAT.20.24	Ndá ti ó kuíhin ti ite sin kixin xi̱kaha tsíkjanchia ti ìñé chꞌin juan la ko Jacobo, la kónínkakohen sin ti yaá sin a. 
MAT.20.25	*A̱ndá chꞌin Jesús kꞌuéye̱he̱ chꞌan ti jehe sin, la ndáchro chꞌan:
MAT.20.25	―Jahara ó nohara kixin ti sin tꞌe̱to̱an chjasintajni la imá tꞌe̱tue̱hen sin kaín chojni la ti sin tꞌe̱to̱an mé imá nchejié a̱sén sin kixin ihyé sin. 
MAT.20.26	*Kjánchó jahara la xi̱kahña chrókjui̱chꞌera. Náhí. Ti nkojinra tjinkáonra a̱ntsí chrókuéto̱anra la a̱ntsí chrókjuínki̱tsara ti íso sin. 
MAT.20.27	A̱ndá ti nkojinra tjinkáonra chrókuéto̱anra mé ticháxi̱n senó chrókjuáko̱xinra chrókjui̱chꞌehéra ixra̱ kichuara. 
MAT.20.28	Mé xi̱kaha ti Xje̱en Díos kꞌóna Chojni la kuihya kixin chojni chrókjuíchꞌehe ixra̱. Náhí. Ikui chꞌan kixin sichꞌehe chꞌan chojni ixra̱ la ko tsꞌenyákohe̱n chꞌan itsjé chojni kixin tsaá sin ―ichro chꞌan.
MAT.20.29	Ndá ti ó kꞌuaxrjexín sin Jericó la itsjé chojni chréhe̱ ti chꞌin Jesús. 
MAT.20.30	A̱ndá chrínta nti̱a mé tjejótja̱xi̱n yaá chojni tꞌikonhña. La ti ó kuíhin sin kixin kꞌuatsínka chꞌin Jesús ntiha la kjuankíxin kꞌóyako sin kꞌuéya sin, ndáchro sin:
MAT.20.30	―Jaha tsíkꞌaxrjeníxian David, ti̱konoéhéni ―ichro sin.
MAT.20.31	A̱ndá kaín ti chojni chréhe̱ mé nínkaon sin ndáche sin ti chojni tꞌikonhña kixin tsotání sin.
MAT.20.31	Ndá ti sin tꞌikonhña la a̱ntsí itsen kꞌuéya sin, ndáchro sin:
MAT.20.31	―Jaha tsíkꞌaxrjeníxian David, ti̱konoéhéni ―ichro sin.
MAT.20.32	Ndá chꞌin Jesús kjuákꞌechóhen la kꞌuéye̱he̱ ti chojni tꞌikonhña la kjuanchankíhi, ndáchro:
MAT.20.32	―¿Xá nkehe tjinkáonra si̱tꞌa? ―ichro chꞌan.
MAT.20.33	Ndá jehe sin, ndáchro sin:
MAT.20.33	―Tjinkaoni tsꞌikoni ―ichro sin.
MAT.20.34	Ndá chꞌin Jesús kui̱konoéhe̱ ti jehe sin la itsé chꞌan ti ikon sin. Ndá tuénxín kꞌuíkon sin la chréhe̱ sin ti jehe chꞌan.
MAT.21.1	Ndá ti ó kóchjina sin Jerusalén, kjuíji sin ti chjasin intsí itꞌin Betfagé itjen chjinaxón ti ijna̱ Olivo. Ndá chꞌin Jesús kꞌue̱tue̱hen chꞌan yaá ti sin kꞌuájiko chꞌan, 
MAT.21.2	ndáchro chꞌan:
MAT.21.2	―Sátjira ti chjasin intsí itjen tóhe. La ntiha tsꞌitjára ijnko kolócho tjechroé la ko ijnko kolóchóxjan. Tjasinta̱nke̱héra va, la tsjíkua̱nara va ntihi. 
MAT.21.3	A̱ndá ti nkojín nkexro tsjanchankí nkekuènté tjasinta̱nke̱héra va la ndáchrora kixin Ìnchéni ticháxi̱hin va, kjánchó chrꞌéxi̱n la ó tsjikaáni va, ichrora ―ichro chꞌin Jesús.
MAT.21.4	Mé xi̱kaha kóhen kixin tsoxiteyá ti nkehe ndáchro ti nkexro kꞌuéchronka itén Díos ósé, ndáchro:
MAT.21.5	“Tsjehéra ó ikui ti Rey kuèntára.
MAT.21.5	Nkehya chꞌan, la tjekjen chꞌan ijnko kolócho,
MAT.21.5	ijnko kolóchóxjan, xje̱en ijnko kolócho tamá nkehe.”
MAT.21.6	Ndá ti yaá sin la sákjuí sin la kjuínchexiteyá sin ti nkehe kꞌue̱to̱an chꞌin Jesús. 
MAT.21.7	Ndá kjui̱ka̱o sin ti kolócho la ko ti xje̱en va la kuakitsje sin ti ika tꞌitsáte sin la kjuínchekamá sin va, ndá kjuákꞌekjen chꞌin Jesús. 
MAT.21.8	Ndá itsjé chojni kuakitsje sin ti ika tꞌitsáte sin la kjuendoá sin tinkákꞌekjínxi̱n sin ti nti̱a tsꞌatsínka chꞌin Jesús. Iso sin la xraá sin kajni la ko chaon ntayoa tsíkóchríjin sin la tinkákjasin sin ti nti̱a tsꞌatsínka chꞌan. 
MAT.21.9	*A̱ndá kaín ti chojni sítaón nti̱a la ko ti chojni chréhe̱ nóton chꞌin Jesús la kjuankíxin itsje sin, ndáchro sin:
MAT.21.9	―Chjéheni kjuasáya ti nkexro kꞌuaxrjeníxin David. Jína ti nkexro kjui̱xi̱n kjuachaxíen ihni̱é Ìnchéni. Chjéheni kjuasáya Díos itjen nkaya nka̱jní ―ichro sin, itsje sin.
MAT.21.10	Ndá ti ó kꞌuíxehen chꞌin Jesús Jerusalén, la kaín ti chojni tjejó ntiha kóxakohen sin kjuanchankí sin, ndáchro sin:
MAT.21.10	―¿Xá nkexro tíhi? ―ichro sin.
MAT.21.11	Ndá íso sin kjuáte̱he, ndáchro:
MAT.21.11	―Ti nkexro í mé Jesús, ti nkexro chronka itén Díos, tsíkji̱xi̱n Nazaret nonte Galilea ―ichro sin.
MAT.21.12	A̱ndá chꞌin Jesús kꞌuíxehen ti ni̱nko, la kuakitsje chꞌan kaín ti chojni nchekji nkehe la ko ti chojni tꞌe̱na nkehe. La kꞌóxítjen chꞌan ti mesa tjinkíxin sin chichaon la ko ti silla tjejókjen ti chojni nchekji kontóá. 
MAT.21.13	*La ndáchro chꞌan:
MAT.21.13	―Ndáchro xroon itén Díos: “Ti ndo̱na
MAT.21.14	Ndá nkaxehen ni̱nko mé kóchjina iso chojni tꞌikonhña la ko iso chojni xitjahya itji la kjuínchekito̱he chꞌan jína. 
MAT.21.15	A̱ndá ti sin ncha̱tꞌá tꞌe̱to̱an la ko ti sin tjako ley kꞌuíkon sin kaín ti nkehe kjua̱ko̱xi̱n chꞌan la ko kuíhin sin kixin iso chájan itsje sin nkaxehen ni̱nko, ndáchro sin: “Chjéheni kjuasáya ti nkexro tsíkꞌaxrjeníxin ti Rey David”, ichro sin. Ndá kuíhin ti sin ncha̱tꞌá xi̱kaha, la imá kónínkaon sin 
MAT.21.16	*la nixje̱he̱ sin ti chꞌin Jesús, ndáchro sin:
MAT.21.16	―¿Á tihín ti nkehe itsje ti chájan ní? ―ichro sin.
MAT.21.16	Ndá ndáchro chꞌin Jesús:
MAT.21.16	―Jeén, kui̱ha̱n, ¿xá kjui̱nchekuáxinhñara ti xroon itén Díos? Ndáchro:
MAT.21.16	Jaha kjuánjua kjuachaxin kixin ti chájan la ko ti ixjan na̱xa̱ takí
MAT.21.16	mé tsotsje sin la tsjikosáyana sin
MAT.21.16	―ichro chꞌin Jesús.
MAT.21.17	Ndá kuíto̱he chꞌan sin, la kꞌuaxrjexín chꞌan Jerusalén la sákjuí chꞌan Betania la ntiha ko̱kꞌéexin chꞌan.
MAT.21.18	A̱ndá ti ó kóña̱o la ikjan sin Jerusalén la ti ó kꞌuejóyá sin nti̱a, la chꞌin Jesús ikꞌuén chꞌan kjinta. 
MAT.21.19	Ndá kꞌuíkon chꞌan itjen ijnko nta tꞌóna to higo chrínta nti̱a. La sákjuitsjehe chꞌan ti inta, la kꞌuíkon chꞌan kixin chontahya ninkehó ito, jehó chaon yoa ó chónta. A̱ndá ndáche chꞌan ti inta:
MAT.21.19	―Jaha nkochríxín í tsꞌónahña ito.
MAT.21.19	Ndá ti inta la tuénxín xámá. 
MAT.21.20	A̱ndá ti sin kꞌuájiko chꞌin Jesús kꞌuíkon sin xi̱kaha kóhen ti inta, la chrákon sin kjuanchankí sin:
MAT.21.20	―¿Nkekuènté kixin tuénxín xámá ti inta tꞌóna to higo i? ―ichro sin.
MAT.21.21	―Chaxín ndáxrja̱n kixin ti chaxín tsitekáonra Díos la jehya jehó ti inta a xi̱kaha chrókjui̱chꞌehéra. Náhí. Kja̱xin chrókjuachara chrókꞌuétue̱hénra ti ijna̱ i, chróndáchrora: “Sátjixian ntihi tíkjia̱nkiá nda̱ñao”, la xi̱kaha chrókóhen. 
MAT.21.22	Ti chaxín titekáonra Díos, la kaín ti nkehe tsjanchehéra chꞌan la tsꞌayéhéra ―ichro chꞌin Jesús.
MAT.21.23	Ndá chꞌin Jesús kꞌuíxehen chꞌan ti ni̱nko. Ndá ti ó tetjako chꞌan, la kóchjina iso ti sin ncha̱tꞌá tꞌe̱to̱an la ko iso ti sin táda judío tꞌe̱to̱an la kjuanchankíhi sin chꞌan, ndáchro sin:
MAT.21.23	―¿Nke kjuachaxin chonta kixin xi̱kaha ichꞌe tíhi? La ko, ¿nkexro tjáha ti kjuachaxin kixin xi̱kaha chꞌe? ―ichro sin.
MAT.21.24	Ndá kjuáte̱he chꞌin Jesús, ndáchro:
MAT.21.24	―Kja̱xin janhan tsjánchánkíhara ijnko nkehe; ti tsjate̱hera, la janhan tso̱tjo̱nkara nke kjuachaxin chonta kixin xi̱kaha itꞌa̱. 
MAT.21.25	¿Nkexro kꞌue̱tue̱hen ti chꞌin Juan kixin tsi̱ki̱te chꞌan chojni? ¿Á Díos ní o̱ chojni ó? ―ichro chꞌin Jesús.
MAT.21.25	Ndá jehe sin ikjo kícho sin, ndáchro sin:
MAT.21.25	―Ti tsondáchroni kixin Díos tsíkꞌe̱tue̱hen ti chꞌin Juan, ndá tsjanchankí chꞌan nkekuènté kuitekakuenhñani chꞌan. 
MAT.21.26	A̱ndá ti tsondáchroni kixin chojni ó tsíkꞌe̱tue̱hen chꞌan, la chrakoni kixin kaín sin la titekaon sin kixin chꞌin Juan la nixja itén Díos ―ichro sin.
MAT.21.27	A̱ndá kjuáte̱he sin, ndáche sin ti chꞌin Jesús:
MAT.21.27	―Noehñani nkexro tsíchrꞌán chꞌan ―ichro sin.
MAT.21.27	Ndá chꞌin Jesús, ndáchro:
MAT.21.27	―Kja̱xin janhan tso̱xrja̱nkahya nkexro kjuajon kjuachaxin kixin xi̱kaha itꞌa̱ ―ichro chꞌan.
MAT.21.28	Ndá chꞌin Jesús ndáchro:
MAT.21.28	―¿Nkehe tjénka̱yáxinra? Ijnko chojni chónta yaá xje̱en, la ijnko ña̱o nixje̱he̱ chꞌan ijnko ti xjan, ndáchro chꞌan: “Xje̱eni, sátjia ichꞌe ixra̱ ti no̱nte̱eni takjíña ti to uva siín”, ichro chꞌan. 
MAT.21.29	Ndá kjuáte̱he ti xjan ndáchro: “Náhí, tjinkakonhñani itsjini ntiha.” A̱ndá chrꞌéxi̱n la kjuinkí chꞌan ti nkehe kjuénka̱yáxin chꞌan la sákjuikjichꞌe chꞌan ixra̱. 
MAT.21.30	A̱ndá ti chꞌin táda la chrꞌéxi̱n sákjuitsjehe chꞌan ti íjnko xjan la kja̱xin xi̱kaha kꞌue̱tue̱hen chꞌan la ti ixjan la ndáchro: “Jeén, ó sátsjini”, ichro chꞌan. Landá chaxínhña ikjuí chꞌan ―ichro chꞌin Jesús.
MAT.21.31	Ndá kjuanchankí chꞌin Jesús ndáchro:
MAT.21.31	―¿Nkexéhe ti yaá xjan kjuínchexiteyá ti nkehe kꞌue̱tue̱hen ti itꞌé?
MAT.21.31	Ndá ndáchro sin:
MAT.21.31	―Ti xjan sa̱o ―ichro sin.
MAT.21.31	Ndá ndáchro chꞌin Jesús:
MAT.21.31	―Chaxín ndáxrja̱n kixin ti sin nchekjènki̱ la ko ti chojnichjin chónta nchónhña chojnindoa la ícha sa̱oxín sin tsꞌixehen sin ti itjen ti kjuachaxin tꞌe̱to̱axín Díos ke ti jahara. 
MAT.21.32	*Kixin chꞌin Juan Bautista mé ikui kixin tsja̱ko̱hara nkexrín chrókꞌuejora, ndá jahara la kuitekákonhñara ti nkehe chrónka chꞌan. A̱ndá ti sin nchekjènki̱ la ko ti chojnichjin chónta nchónhña chojnindoa mé kuitekaon sin. A̱ndá jahara, kjónté kꞌuíkonra xi̱kaha, la kjuitóxi̱nhñara ti nkehe tjénka̱yáxinra la ko kuitekákonhñara ―ichro chꞌin Jesús.
MAT.21.33	―Tihínra ijnko nkehe si̱ntayóa̱xián. Ijnko nkexro mé kjue̱nka̱xin itsjé nta to uva ti no̱nte̱e. La kjuíchꞌénehe chꞌan korra la ko ijnko tòye̱ kixin tsꞌéña sin ti ito uva. La kja̱xin kjuíchꞌéna chꞌan ijnko tja̱tꞌo̱ noi kixin tsi̱tꞌótjen chꞌan tsotsjehe chꞌan nkuíxín.
MAT.21.33	’A̱ndá chrꞌéxi̱n kjuínchekjen chꞌan ti nonte a iso ti sin ichꞌe xra̱, ndá sákjuí chꞌan ikjín. 
MAT.21.34	A̱ndá ti ó kjuixraká ti ña̱o tsotjá sin ti ito, ndá ichrꞌán chꞌan iso ti chojni chꞌehe chꞌan ixra̱ kixin tsjikjanchehe sin ti sin tꞌayakohen ti nonte a, ti ito tóhen chꞌan tókan. 
MAT.21.35	Kjánchó ti sin tꞌayakohen ti nonte la itsé sin ti chojni a, la kjuate sin, íjnko la kꞌóñá sin a̱ íjnko la ixro̱ kjuatexín sin. 
MAT.21.36	A̱ndá chrꞌéxi̱n la ti ìnché ti nonte la xíchrꞌán chꞌan íso chojni, a̱ndá ti sin tꞌayakohen ti nonte la kja̱xin xi̱kahó kjuíchꞌehe sin.
MAT.21.37	’Ndá áxri kjuénka̱yáxin chꞌan ndáchro chꞌan: “Tsochrꞌán ti xja̱na, kjá ti ó tsꞌikon sin kixin jehe chꞌan la tsochóntehe sin kjuasàya”, ichro chꞌan. 
MAT.21.38	Kjánchó ti ó kꞌuíkon ti sin tꞌayakohen ti nonte ti xje̱en chꞌan, la ómó kjuénka̱yáxin sin ndáchro sin: “Ti chꞌin i la jehe chꞌan tsíto̱ehe chꞌan kaín ti nkehe i. Méxra̱ tsꞌóñáni chꞌan kixin jeheni tsíto̱ekoni kaín ti nkehe kuènté chꞌan”, ichro sin. 
MAT.21.39	Ndá xi̱kaha itsé sin ti nkexro a, la kuakitsjexín sin ti nonte la kꞌóñá sin chꞌan ―mé xi̱kaha ichro chꞌin Jesús.
MAT.21.40	Ndá kjuanchankí chꞌin Jesús, ndáchro:
MAT.21.40	―Nkehe tjénka̱yáxinra ti ó itsi ìnché ti nonte la, ¿nkehe sichꞌehe chꞌan ti chojni tꞌayakuenxín ti nonte?
MAT.21.41	Ndá kjuáte̱he sin, ndáchro sin:
MAT.21.41	―Kjá ti ó itsi chꞌan la tsi̱konòehña chꞌan ti chojni kjuénka̱yáxin ti nkehe jínahña la tsꞌóñá chꞌan sin la tsjeyá chꞌan ókjé chojni sinchekjen chꞌan ti nonte. Tsjeyá chꞌan ijnko chojni jína kixin tsjajon ti ito tsákja chꞌan ti ó tsixraká ti ña̱o tsotjá sin ―ichro sin.
MAT.21.42	―Xá kjui̱nchekuáxinhñara ti xroon itén Díos tsíkjin sin ósé, ndáchro:
MAT.21.42	Ti ixro̱ náxrjónhña kuíto̱enta ti sin chꞌéna tja̱tꞌo̱,
MAT.21.42	mé ijie la kꞌóna ti ixro̱ imá tjetoan.
MAT.21.42	Mé xi̱kaha kjua̱ko̱xi̱n Ìnchéni Díos,
MAT.21.42	la tíha mé ijnko kjuaxroan ijié kꞌuíkoni.
MAT.21.43	Ndá ndáchro chꞌin Jesús:
MAT.21.43	―Tjo̱nka̱ra kixin Díos la tsakítsjahara ti kjuachaxin kuènté chꞌan, la tsochjéhe chꞌan ti sin chaxín jína chꞌe xra̱. 
MAT.21.44	Ti nkojín nkexro tsꞌitsínka chritaón ti ixro̱ i la tso̱kuen la ti tsꞌánótjen ti ixro̱ tsoxratja ijnko chojni la tsꞌóna inche ―ichro chꞌin Jesús.
MAT.21.45	A̱ndá ti ó kuíhin ti sin ncha̱tꞌá tꞌe̱to̱an la ko ti sin fariseo xi̱kaha ndáchro chꞌin Jesús, la kienxín sin kixin kaín ti ndáchro chꞌan, la kjuíncheyóe̱xin chꞌan kixin ti jehe sin. 
MAT.21.46	Landá tjinkaon sin chrókjuinchekjasóte sin ti chꞌin Jesús, kjánchó chráko̱nhe̱n sin ti chojni kixin kaín sin titekaon sin kixin chaxín ti nkehe nixja chꞌin Jesús la kuènté Díos.
MAT.22.1	Ndá chꞌin Jesús kjuankíxin nixja chꞌan ínaá la kjuíncheyóe̱xin chꞌan nkehe, ndáchro chꞌan:
MAT.22.2	―Ti kjuachaxin kuènté Díos mé yóhe̱ éxi ijnko rey kjuasin ijnko kia kixin tso̱te̱he ti xje̱en. 
MAT.22.3	La kꞌue̱tue̱hen chꞌan ti sin chꞌexín ixra̱ kixin tsíkákjín sin ti sin kꞌuéyehe chꞌan, kjánchó jehe sin la tjinkakonhña sin tso̱chjina sin. 
MAT.22.4	Ndá xíkꞌe̱tue̱hen chꞌan íso ti sin chꞌexín xra̱, ndáchro chꞌan: “Chenkara ti sin kꞌue̱ya̱ha̱ kixin kaín ti nkehe sinieni la ó tjechóhen. Ó kuéto̱an ikꞌuén ti koxinta imá tsa̱nka̱ la kaín nkehe ó síchóhen. Méxra̱ chróxrakoa sin ti siín kia”, mé xi̱kaha ichro chꞌan. 
MAT.22.5	Kjánchó ti sin kꞌuéye̱he̱ chꞌan la ándo̱sén sin. Ijnko sin la sákjuí sin no̱nte̱e sin, íjnko sin la sákjuí sin íjnko ixra̱ chónta sin. 
MAT.22.6	A̱ndá íso sin la itsé sin ti sin kjuíjikꞌèya la kjuate sin hasta kꞌóñá sin. 
MAT.22.7	Ndá ti ó kuíhin ti rey xi̱kaha la imá kónínkaon chꞌan la kꞌue̱tue̱hen chꞌan ti soldado kuènté chꞌan kixin tsjikꞌóñá sin ti chojni kjuaya la ko tsjaka sin ti chjasén ti sin a. 
MAT.22.8	Ndá chrꞌéxi̱n kꞌuéye̱he̱ chꞌan ti sin chꞌexín xra̱ la kꞌue̱to̱an chꞌan ínaá, ndáchro chꞌan: “Kaín nkehe la ó síchóhen kixin ti nkexro tso̱te̱he, la kaín ti sin kꞌue̱ya̱ha̱ la kuítekakonhña sin la kjuihya sin. 
MAT.22.9	Méxra̱ sátjira ti nti̱a ijié la tꞌéye̱héra kaín ti nkexro tsoxétara kixin itsji sin ti kia”, ichro chꞌan. 
MAT.22.10	Mé xi̱kaha ti sin chꞌexín xra̱ la sákjuí sin la kꞌuéye̱he̱ sin kaín ti nkexro tꞌatsínka nti̱a, chojni jína la ko chojni jínahña la kaón ti nchia siín kia.
MAT.22.11	’A̱ndá ti ó kꞌuíxehen ti rey kixin tsochóxin chꞌan kaín ti nkexro kjuíji ti kia la kꞌuíkon chꞌan kixin ijnko ti nkexro itjen ntiha la chóntahya ti ika jína kuènté kia. 
MAT.22.12	A̱ndá nixje̱he̱ chꞌan, ndáchro chꞌan: “Jaha, ¿nkexrín kꞌuixe̱hén ti kia i, ti tsíkꞌítsa̱hya ti ika kuènté kia?”, ichro chꞌan. Ndá ti nkexro a la kjuáte̱hya ninkehó. 
MAT.22.13	*A̱ndá ti rey la kꞌuéye̱he̱ ti sin chꞌexín xra̱ la ndáche chꞌan sin: “Nchentetora to̱té chꞌan la ko itja chꞌan la itéra chꞌan ndója ti sítie, ti tsotsjánka chojni la ko sinietaón chojni ñeno.”
MAT.22.14	Ndá ndáchro chꞌin Jesús:
MAT.22.14	―Nchónhña chojni kꞌue̱ya̱ha̱, kjánchó tsjéhya ti chojni tóchjinehe ti janhan ―ichro chꞌin Jesús.
MAT.22.15	Ndá ti sin fariseo mé sákjuí sin ókjé la nkoko̱a kjuénka̱yáxin sin nkexrín tsja̱cha̱xi̱n sin ti chꞌin Jesús kixin áchꞌe ichrén nkehe nduáhya tsonixja chꞌan ndá tsjanchia sin ijie̱. 
MAT.22.16	Ndá ichrꞌán sin iso ti sin chꞌexín ixra̱ la ko iso ti sin chꞌehe ixra̱ ti chꞌin Herodes la nixje̱he̱ sin ti chꞌin Jesús, ndáchro sin:
MAT.22.16	―Maestro, noheni kixin ti nkehe ndáchrua la chaxín, la ko ndoá tjàkua ti nti̱e Díos, la jehya tsjejia nkexrín tjenka̱yáxin chojni kixin á jína sin o̱ náhí. 
MAT.22.17	Chro̱nka nkehe tjénka̱yáxian. ¿Á jína chrókjue̱nke̱heni ti gobierno romano ní, o̱ náhí? ―ichro sin kjuanchankí sin.
MAT.22.18	Ndá chꞌin Jesús ó nohe chꞌan kixin nkojinxónhña tjenka̱yáxin sin, la ndáchro chꞌan:
MAT.22.18	―Jahara nduáhya tjénka̱yáxinra. ¿Nkekuènté chrókjuácha̱xi̱nrani? 
MAT.22.19	Tjákora ijnko ti chichaon tjènka̱ra ―ichro chꞌin Jesús.
MAT.22.19	Ndá kjua̱ko̱he̱ sin chꞌin Jesús ti chichaon. 
MAT.22.20	Ndá chꞌin Jesús kjuanchankí, ndáchro:
MAT.22.20	―¿Nkexro tjenkáni ti chichaon i, la ko nkexro ihni̱é chónta? ―ichro chꞌan.
MAT.22.21	Ndá jehe sin kjuáte̱he sin:
MAT.22.21	―Kuènté César ―ichro sin.
MAT.22.21	Ndá ndáchro chꞌin Jesús:
MAT.22.21	―Ti xi̱kaha la chje̱héra César ti nkehe kuènté, a̱ndá ti nkehe kuènté Díos la chje̱héra Díos ―ichro chꞌin Jesús.
MAT.22.22	Ndá ti ó kuíhin sin xi̱kaha la chrákon sin la komá sin chꞌan, ndá sákjuí sin.
MAT.22.25	Ndá ntihi kꞌuejó yato sin nkoko̱a kícho sin. La ti chꞌin sa̱o mé kóte̱he̱ chꞌan la ikꞌuén chꞌan. La kóchóntahya sin xjan landá ti tjan chjin mé kóte̱he̱ tjan ti chꞌin yaáxin. 
MAT.22.26	A̱ndá ti chꞌin yaáxin la kja̱xin ikꞌuén la ti chꞌin níixin a kuákja chꞌan ti tjan a, la xi̱kaha kóhen ínaá. La kaín ti yato sin a kóte̱he̱ ti tjan a, la kaín sin ikꞌuén sin. 
MAT.22.27	A̱ndá chrꞌéxi̱n la kja̱xin tjan ikꞌuén tjan. 
MAT.22.28	Ndá ti ó tsoxechón kaín ti chojni tsíkꞌen, ¿la nkexro tsꞌóna xìi tjan kixin kaín ti yato sin la kóte̱he̱ tjan? ―ichro sin kjuanchankí sin.
MAT.22.29	Ndá kjuáte̱he chꞌin Jesús, ndáchro:
MAT.22.29	―Jahara la nduáhya tjénka̱yáxinra kixin noahñara nkehe ichro ti xroon itén Díos la ko chonhñara ti kjuachaxin kuènté Díos. 
MAT.22.30	Ti ó tsoxechón ti chojni tsíkꞌen la ninkexró í tso̱te̱ehya kixin kaín ti sin tsíkꞌen la tsꞌejó sin éxi ti sin ángel kuènté Díos itjen nkaya nka̱jní. 
MAT.22.31	Méxra̱ kaín ti chojni tsíkꞌen la tsoxechón, ¿á kjui̱nchekuáxinhñara ti nkehe ndáchro Díos ní? Kixin ntiha la ndáchro: 
MAT.22.32	*“Janhan mé ti Díos kuènté Abraham la ko Isaac la ko Jacob.” Ti Díos i, la jehya Díos kuènté chojni tsíkꞌen. Náhí. Ti Díos i, la Díos kuènté ti chojni tjejóchón ―ichro chꞌin Jesús.
MAT.22.33	Ndá ti ó kuíhin sin nkexrín kjuako chꞌan la chrákon sin.
MAT.22.34	Ndá ti sin fariseo ti ó kuíhin sin kixin ninkehó kjuáte̱hya ti sin saduceo ti kjuako chꞌin Jesús, la kónkotsé sin la sákjuichréhe̱ sin chꞌan. 
MAT.22.35	La ijnko ti sin tjako ley mé tjinkaon chꞌan chrókjua̱cha̱xi̱n chꞌan ti chꞌin Jesús la kjuanchankí chꞌan:
MAT.22.36	―Maestro, ¿nkexéhe ti nkehe a̱ntsí tjetoan kuènté ti ley?
MAT.22.37	―“Chrotjue̱héra Ìnchéni Díos kaín a̱sánra la ko kaín kjuaxrexinkaon kuèntára.” 
MAT.22.38	Tíhi ti ley imá tjetoan la ko ti sa̱oxín kꞌue̱to̱an Díos. 
MAT.22.39	*A̱ndá ti yaáxin la tóyóhe̱ la ndáchro: “Chrotjue̱héra kichuara éxi tju̱éxinra a̱sánra.” 
MAT.22.40	*Yaá ti nkehe i mé a̱ntsí tjetoan kuènté ti ley tsíkꞌe̱to̱an Moisés la ko ti nkehe kjuako ti sin kꞌuéchronka itén Díos ósé.
MAT.22.41	A̱ndá na̱xa̱ nkoko̱a tjejó ti sin fariseo 
MAT.22.42	la chꞌin Jesús kjuanchankí ndáchro:
MAT.22.42	―¿Nkehe tjénka̱yáxinra jahara? ¿Nkexro tsíkꞌaxrjeníxin ti Cristo?
MAT.22.42	Ndá jehe sin ndáchro sin:
MAT.22.42	―Ti Cristo la tsíkꞌaxrjeníxin ti chꞌin David.
MAT.22.43	Ndá ndáchro chꞌin Jesús:
MAT.22.43	―¿Ndá nkexrín kixin Ncha̱kuén Díos chrónkaxín David kixin Ìnché chꞌan ti Cristo? Ndáchro chꞌin David xi̱kihi:
MAT.22.44	“Tjakꞌétja̱xian ti tjaná chjina,
MAT.22.44	hasta tsjixin tsjachahya kaín ti sin nínkakohan la tsondáchro sin kixin jahuá tsꞌéto̱an.”
MAT.22.45	A̱ndá David ndáchro kixin Ìnché chꞌan ti Cristo la, ¿xá nkexrín kixin ti Cristo la chrókꞌóna xje̱en chꞌan? ―ichro chꞌin Jesús.
MAT.22.46	A̱ndá ninkexró kjuáte̱hya ti nkehe ndáchro chꞌan, ndá ndesi ti ña̱o a la chrákon sin la í ninkexró kjuanchankíhya ninkehó.
MAT.23.1	Ndá chrꞌéxi̱n nixje̱he̱ chꞌin Jesús ti sin kꞌuájiko chꞌan la ko ti chojni kꞌuejó ntiha, ndáchro chꞌan:
MAT.23.2	―Ti nkexro tjako ley la ko ti sin fariseo mé nohe sin tsochronkaxín sin ti ley kjuako Moisés. 
MAT.23.3	Méxra̱ chrókjui̱nchexiteyára kaín ti nkehe tꞌe̱to̱an sin la ko chrókuitekáonra, kjánchó chrókuankíehyara sin kixin jehe sin la ijnko nkehe ndáchro sin la ókjé nkehe ichꞌe sin. 
MAT.23.4	La ko tꞌe̱tue̱hen sin chojni kixin tsamá nkehe imá iye, ijnko nkehe ninkexró tjachahya tamá. A̱ndá jehe sin la ni ijnko ndedo itja sin nchekinkíhya sin kixin chrókjuinki̱tsehe sin ti nkexro a. 
MAT.23.5	*Kaín ti nkehe ichꞌe sin la kixin tjinkaon sin tsꞌikon chojni la tsjikosáyehe ti jehe sin. Tóxrínhi̱n sin tsjakꞌenkáni sin totjín sin la ko itja sin ijnko xroon sínixín itén Díos, la ko tjasinkáni sin iké sin nkehe tjáki̱ni. 
MAT.23.6	Jehe sin la tjinkaon sin tsꞌejótja̱xi̱n sin ti silla tjetoan ti ó itji sin ijnko kia la ko tjinkaon sin tsꞌejótja̱xi̱n sin ti silla sa̱oxín tjejó nkaxehen ni̱nko. 
MAT.23.7	La tjinkaon sin kixin chrókjuikosáyehe chojni ti jehe sin ti ó tsoxéta sin ndasin la ko tóxríhi̱n sin kixin tsondáchro chojni kixin maestro sin.
MAT.23.8	’Kjánchó jahara la ti̱toéhyara kixin tsondáchro chojni kixin maestrora kixin jahara la nkokón kichuara, la chontara nkoko̱a maestro, mé Cristo tíha. 
MAT.23.9	La chróndáchehyara nkojín nkexro itꞌára ntihi chjasintajni, kixin jahara la chontara nkoko̱a Itꞌára mé itjen nkaya nka̱jní. 
MAT.23.10	Kja̱xin chrókui̱to̱éhyara kixin chróndáchro chojni kixin jahara mé imá chontara kjuachaxin, kixin jehó Cristo mé ti nkexro imá chónta kjuachaxin. 
MAT.23.11	*Ti nkexro a̱ntsí tjetoan mé chrókꞌóna éxi ti nkexro chꞌehe ixra̱ íso chojni. 
MAT.23.12	*Ti nkexro tjenka̱yáxin kixin imá tjetoan la tso̱ntsí. A̱ndá ti nkexro nchenkehya la a̱ntsí tsotjetoan.
MAT.23.13	’Méxra̱ nóara jahara maestro tjákora ley la ko jahara fariseo. Nkojinxónhña tjénka̱yáxinra. Tikjehéra ti puerta tsꞌixexín chojni ti tꞌe̱to̱axín Díos. A̱ndá jahara la tꞌixe̱nhñara la ko tjájonhñara kjuachaxin tsꞌixehen ti sin tjinkaon tsꞌixehen.
MAT.23.14	’Nóara jahara maestro tjákora ley la ko jahara fariseo. Nkojinxónhña tjénka̱yáxinra. Jahara takítsjehéra ndo̱e ti chojni tsíkókꞌán a̱ndá isé nixjehéra Díos kixin xi̱kaha chꞌiyexínra chojni kixin jínara. Méxra̱ a̱ntsí tsjasótiara kixin xi̱kaha ichꞌera.
MAT.23.15	’Nóara jahara maestro tjako ley la ko jahara fariseo. Nkojinxónhña tjénka̱yáxinra. Jahara la sátjira nkuíxín nda̱ñao la ko nkojnko chjasin kixin tjinkáonra tsꞌitjára ijnko chojni tsinkáchónki éxi tinkachónkira, a̱ndá ti ó tjachara tjachróera sin, la jehe sin a̱ntsí tsjasótexín sin ti xrohi tsꞌankahya nkochríxín ke jahara.
MAT.23.16	’Nóara jahara kixin tꞌéto̱anra, kjánchó ntakótánra.
MAT.23.17	Jahara la imá lo̱nti̱ra la ko ntakótánra. ¿Xá a̱ntsí tjetoan ti oro o̱ ti ni̱nko?, kixin ti ni̱nko la kótjuáxin ti oro. 
MAT.23.18	Kja̱xin ndáchrora: “Ti nkojín chojni tsondáchro sin kixin sinchexiteyá sin nkojín nkehe la tsꞌákjexi̱n sin ti altar la ticháxi̱nhña sinchexiteyá sin. A̱ndá ti tsondáchro sin kixin sinchexiteyá sin nkojín nkehe ndá tsꞌákjexi̱n sin ti nkehe tjokehe sin Díos chritaón ti altar la ó ticháxi̱n sinchexiteyá sin ti nkehe ndáchro sin.” 
MAT.23.19	Chojni ntakótán. ¿Á imá tjetoan ti nkehe tsochje̱héra Díos ní o̱ á imá tjetoan ti altar?, kixin ti altar mé tótjuáxin ti nkehe tsjájonra. 
MAT.23.20	Kixin ti nkexro tsondáchro kixin sinchexiteyá nkojín nkehe la tꞌákje̱xi̱n ti altar la jehya tꞌákje̱xi̱n jehó ti altar ó. Kja̱xin tꞌákje̱xi̱n sin kaín ti nkehe siín chritaón ntiha. 
MAT.23.21	A̱ndá ti nkexro tsondáchro kixin sinchexiteyá jína ti nkehe la tꞌákje̱xi̱n ti ni̱nko la jehya tꞌákje̱xi̱n jehó ti ni̱nko ó. Kja̱xin tꞌákje̱xi̱n sin ihni̱é Díos itjen ntiha. 
MAT.23.22	*A̱ndá ti nkexro tꞌákje̱xi̱n nka̱jní la kja̱xin tꞌákje̱xi̱n ti trono kuènté Díos la ko ti nkexro tjetꞌe̱to̱an ntiha.
MAT.23.24	Jahara la tꞌéto̱anra kjánchó ntakótánra. Jahara la nchekꞌánkíhíra, kjónté ijnko kochji̱se̱n intsí chónta ti nkehe itsꞌira, a̱ndá tꞌìnkara ijnko kokamello.
MAT.23.25	’Nóara jahara maestro tjako ley la ko jahara fariseo. Nkojinxónhña tjénka̱yáxinra. Jahara la nchetjóára chritaón ti vaso la ko ti plato, a̱ndá ti nkaxehen la síkaón kjuache̱e la ko ti nkehe nduáhya. 
MAT.23.26	Jahara chojni fariseo imá ntakótánra. Sa̱o nchetjóára nkaxehen ti vaso la ko ti plato, ndá chrꞌéxi̱n ti chritaón kja̱xin.
MAT.23.28	Mé xi̱kaha jahara la tꞌikoni éxi chojni jína, a̱ndá nkojinxónhña tjénka̱yáxinra la ko tjénka̱yáxinra ti nkehe jínahñara.
MAT.23.29	’Nóara jahara maestro tjako ley la ko chojni fariseo. Nkojinxónhña tjénka̱yáxinra. Jahara la chꞌénara tja̱tꞌo̱ náxrjón chritaón ti tòye̱ tsíxravá ti sin kꞌuékjako itén Díos ósé la ko nchekꞌitsára chritaón ti tòye̱ kuènté ti sin jína a̱sén. 
MAT.23.30	La ndáchrora kixin ti chrókꞌuejora ti ña̱o kꞌuejó ti sin tsíkꞌaxrjeníxinra la chrókjuínki̱tsahyara chrókꞌuen ti sin kjuako itén Díos. 
MAT.23.31	Kjánchó tjáko̱xinra kixin chaxín nkokón ti nkehe nduáhya ichꞌera éxi kjuíchꞌe ti sin a. 
MAT.23.32	Méxra̱ ijie la jahara nchekjintaxínra ti ixra̱ náxrjónhña kjuíchꞌe ti sin kꞌuaxrjeníxinra.
MAT.23.34	Méxra̱ janhan tsochrꞌan chojni tsochronka itén Díos la ko chojni imá nohe la ko chojni tsjako. A̱ndá jahara la tsꞌo̱ñára sin la tsꞌejoyánira sin ntacruz la íso sin la tsjatexínra sin nkaxehen ti nchia xrakue̱xin ti sin judío la ko tsochrehéra sin nkojnko chjasin kixin tsꞌo̱ñára sin. 
MAT.23.35	*Mé xi̱kaha jahara tsamára ti ijie̱ kixin ti sin jína kꞌuitjí ijni̱é senó. Tsamára ti ijie̱ ndesi ti ijni̱é Abel, ti nkexro jína, la ko kaín ti íso sin hasta ikꞌuén Zacarías, xje̱en Berequías, ti nkexro kꞌo̱ñáxinra chjino ti altar itjen nkaxehen ni̱nko. 
MAT.23.36	Chaxín ndáxrja̱n kixin kaín ti ijie̱ a, mé tsamá ti chojni siín ijie.
MAT.23.37	Ndá chꞌin Jesús ndáchro:
MAT.23.37	―Jerusalén, Jerusalén, jahara tꞌoñára ti sin tjako itén Díos la chje̱héra ixro̱ ti sin ichrꞌán chꞌan ikui chrókjuínki̱tsara. Nchónhña vece tjínka̱oan chrókónkotséra la chrókꞌuayakohanra éxi ijnko kochíká tꞌayakohen ti xje̱en chrínkí ti ka̱ñe̱ñe̱e, mé xi̱kaha tjínka̱oan chrókꞌuayakohanra, kjánchó tjinkákonhñara. 
MAT.23.38	*Ndá ijie la Díos la tsíto̱he ti jahara. 
MAT.23.39	*Ndáxrja̱n kixin í tsꞌikonhñara ti janhan ínaá hasta tsjixrakájña ti ña̱o tsondáchrora: “Imá jína ti nkexro kui̱xi̱n kjuachaxíen ihni̱é Ìnchéni”, ―mé xi̱kaha ichro chꞌin Jesús.
MAT.24.1	Ndá ti ó kꞌuaxjexín chꞌin Jesús ti ni̱nko la sáchrokjui chꞌan, la ti sin kꞌuájiko chꞌan mé kóchjina sin kixin tsochóhen chꞌan tsotsjehe chꞌan nkexrín náxrjón tsíkꞌóna ti ni̱nko. 
MAT.24.2	A̱ndá chꞌin Jesús ndáchro:
MAT.24.2	―¿Tjejotsjehéra kaín tíha ní? Chaxín ndáxrja̱n kixin ijnko ña̱o la tsꞌo̱ya̱ kuenté ti ni̱nko i. Nijnko ixro̱ tsꞌejókjenhña kícho kixin kaín la tsoxitjen ―ichro chꞌan.
MAT.24.3	Ndá chrꞌéxi̱n sákjui̱ sin chritaón ti ijna̱ Olivo la chꞌin Jesús kjuákꞌetja̱xi̱n la kóchjina ti sin kꞌuájiko chꞌan la kjuanchankí sin:
MAT.24.3	―Chro̱nka nkesá tso̱hen tíha. ¿Nkexrín tso̱noexíni ti ó tsꞌinka la ko nkexrín tso̱noheni ti ó itsi ti tsjeje̱ chjasintajni? ―ichro sin.
MAT.24.4	Ndá kjuáte̱he chꞌin Jesús ndáchro:
MAT.24.4	―Tsjehéra kixin ninkexró chrókjuitꞌayahyara. 
MAT.24.5	Kixin itsi itsjé chojni tsꞌákjexi̱n ni̱ná, tsondáchro: “Janhan mé ti Cristo”, la itsjé chojni sichꞌiyehe sin. 
MAT.24.6	Ti ó tsinhínra tsondáchro chojni kixin ó siín guerra la ko tsꞌixin kjuachrakon kixin tsjajo̱nko kícho sin la chróchrakonhñara, kixin ticháxi̱n xi̱kaha tso̱hen. Kjánchó na̱xa̱ tsꞌitjáñahña chjasintajni. 
MAT.24.7	Ijnko nación tsjajo̱nko íjnko nación la ko ijnko chjasin tsjajo̱nko íjnko chjasin. La itsjé chjasin tso̱kjinta la ko tsꞌixin ichin la ko tsꞌinki nonte nkuíxín. 
MAT.24.8	La kaín tíhi la na̱ntá tsoxrankíxixón ti kjuatjoté tsꞌikon chojni.
MAT.24.10	A̱ndá ti ña̱o a, la itsjé sin tsíto̱he sin ti janhan, la í tsitekakonhña sin, la ko tso̱nínkakohen kícho sin la ko tsꞌeka kícho sin ijie̱. 
MAT.24.11	La itsi itsjé chojni nduáhya tsjako la sichꞌiyehe itsjé chojni. 
MAT.24.12	La tsꞌixin nchónhña nkehe jínahña la itsjé chojni la í tso̱tjue̱hya kícho. 
MAT.24.13	*A̱ndá ti nkexro tsjacha tsitekaon ti janhan hasta tsjeje̱ chjasintajni la tsaá sin. 
MAT.24.14	A̱ndá ti itan jína chronka nkexrín tꞌe̱to̱axín Díos mé ticháxi̱n tsihin kaín chojni kuenté chjasintajni, la ti ó tsjixin ndá tsꞌitjáña ti chjasintajni.
MAT.24.16	ndá ti nkexro tjejó Judea la tsinká sin sátsji̱ sin chritaón ijna̱. 
MAT.24.17	*Ti nkexro tjejó chritaón ndo̱e la í tsꞌinkajinhña tsákja sin nkojín nkehe. 
MAT.24.18	A̱ndá ti nkexro tjejóchꞌe xra̱ no̱nte̱e la í tsokjanhña tsákja ti ika tꞌitsáte. 
MAT.24.19	Nóa ti chojnichjin tjejóyá la ko nóa ti nkexro tjejónchekakí ixjan ti ña̱o a. 
MAT.24.20	Chrokjuanchehe sin Díos kixin jehya ncha̱kuén ikin
MAT.24.21	*Kixin ti ña̱o a mé tsꞌixin ijnko kjuachrakon imá ijié, ijnko kjuachrakon nunca kꞌuixinhña ndesi xránkíxixín chjasintajni la ko tsꞌixinhña ínaá. 
MAT.24.22	Ti chrókꞌue̱to̱anhña Díos kixin tjoka tsꞌatsínka tíha la chrókuaáhya ninkexró. Kjánchó tsꞌe̱to̱an chꞌan kixin tjoka tsꞌatsínka ti kjuachrakon ijié kixin jehe chꞌan mé imá tjue̱he chꞌan ti sin kjueyá chꞌan.
MAT.24.23	’A̱ndá ti tsondáchro chojni: “Tsjehéra ntihi itjen ti Cristo”, o̱ “Tsjehéra ntiha itjen chꞌan”, la chrókuitekákonhñara. 
MAT.24.24	Kixin itsi itsjé chojni tsondáchro kixin jehe sin mé ti Cristo, la ko itsi itsjé ti sin nduáhya tjako la tsjasin sin kjuaxroan ijié la hasta tsjacha sichꞌiyehe sin kaín chojni, kjónté ti sin tsíkjeyá Díos. 
MAT.24.25	Ó senó xrja̱nká ti nkehe tso̱hen kixin tso̱nohara. 
MAT.24.26	*Méxra̱ ti tsondáchro chojni: “Tsjehéra itjen chꞌan nte̱je̱”, la tsꞌaxrjéhyara tsitsjehéra. O̱ ti tsondáchro chojni: “Tsjehéra ntihi tjemá chꞌan”, la chrókuitekákonhñara. 
MAT.24.27	Kixin éxi ti tjónkíxín la tꞌikon chojni tꞌinkaséña ti tji̱to̱xin ña̱o la tꞌaxrjentá hasta ti tjiatóxin ña̱o, mé xi̱kaha tsꞌikon chojni ti ó itsi ti Xje̱en Díos kꞌóna Chojni. 
MAT.24.28	*Kixin éxi ti tjetsínka ijnko iko tsíkꞌen la ntiha tónkotsé ti konte̱xrje̱n.
MAT.24.30	*La kaín chojni tsꞌikon tsi̱xi̱n nka̱jní ti Xje̱en Díos kꞌóna Chojni. La kaín ti chojni chjasintajni la tsochrakon sin la tsotsjánka sin tsꞌikon sin kixin itsi ti Xje̱en Díos kꞌóna Chojni, chríkjan ijnko itji̱, tsi̱ka̱o chꞌan ti kjuachaxin ijié kuènté chꞌan. 
MAT.24.31	Ndá Díos tsochrꞌán ti ángel kuènté kixin tsꞌánoa ti trompeta kixin tso̱chjina kaín ti chojni tsíkjeyá Díos, tsji̱xi̱n sin kanoé lado chjasintajni.
MAT.24.32	’Chrokꞌuitjára ti nkehe si̱ntayóa̱xián kuènté ti inta tꞌóna to higo. Ti ó tꞌaña ti ntahnte̱ la ko tꞌixin ti chaon yoa la nohara kixin í séhya tsokjan ichrin. 
MAT.24.33	Mé xi̱kaha ti ó tsꞌikonra tsꞌixin kaín tíha, la tso̱noaxínra kixin í séhya tsokjan janhan. 
MAT.24.34	Chaxín tjo̱nka̱ra kixin kaín tíhi tso̱hen ti na̱xa̱ tꞌenhña ti chojni siín ijie. 
MAT.24.35	Ti nka̱jní la ko chjasintajni la tsꞌitjáña, kjánchó ti itan kuénta̱na la tsꞌitjáñahña nkochríxín.
MAT.24.36	’Kjánchó ti ña̱o la ko ti hora tso̱hen tíha, la ninkexró noehña, ni ti sin ángel tjejó nkaya nka̱jní, ni ti Xje̱en Díos noehña, jehó ti Itꞌé chꞌan mé nohe tíha.
MAT.24.38	Ti ña̱o a ti na̱xa̱ tite̱éhya sin ìnta̱ la jína kꞌuejó sin, kjónie sin la ko ikꞌui sin, sítóte̱he sin hasta ti ó kjuixraká ti ña̱o kꞌuíxehen Noé ti ntabarco. 
MAT.24.39	*A̱ndá jehe sin la kienxínhña sin hasta ti ó kꞌuaniá ichrin ndá ikui yeé ìnta̱ la kꞌuátjoá sin kaín sin. Mé xi̱kaha tso̱hen ti ó tsokjan ti Xje̱en Díos kꞌóna Chojni. 
MAT.24.40	A̱ndá ti yaá chojni tjejóchꞌe ixra̱ nonte la ijnko sin sátsji̱, a̱ndá ti íjnko la tsíto̱he. 
MAT.24.41	Yaá chojnichjin tjejónchetsinka noa la ijnko sátsji̱ la ko ijnko tsíto̱he.
MAT.24.42	’Méxra̱ chrókꞌuejotsjehera kixin noahñara nkehora la ko nkesá tsꞌinka janhan. 
MAT.24.43	*Kja̱xin chrókónohara tíhi, ti ijnko nkexro chrókónohe nkehora chrókui ijnko nkexro chrókueéhe, la chrókjuakꞌetsjehe chꞌan chrókjuakꞌentá chꞌan ti ndo̱e chꞌan ndá xrokjuahya chrókꞌuixehen ti nkexro tjinkaon tseé. 
MAT.24.44	Méxra̱ jahara la jína chrókꞌuejora kixin ti Xje̱en Díos kꞌóna Chojni la titàya̱ itsié.
MAT.24.45	’Ti nkexro chaxín jína ichꞌe ixra̱ la ko nohe, la ti lamo la tꞌe̱tue̱hen kixin tsꞌayakohen ti sin tjejó ti nchia kuènté chꞌan la tsjajon nkehe sinie sin chji̱nti̱i hora. 
MAT.24.46	Náxrjón chéhe̱ ti nkexro ichꞌe ixra̱ ti ó itsi ti lamo la tsꞌikon kixin chaxín tjechꞌe ixra̱. 
MAT.24.47	Chaxín ndáxrja̱n kixin ti lamo la tsjajon chꞌan kaín ti ixra̱ chónta chꞌan kixin tsotsjehe ti nkexro a. 
MAT.24.48	A̱ndá ti ijnko chojni chꞌehya ixra̱ jína la tsjenka̱yáxin kixin kjá tjokahya tsokjan ti làmoé 
MAT.24.49	la tsjankíxin tsjajo̱nko ti íso sin chꞌexín ixra̱ la ko sinieko ko itsꞌika̱o kaín ti chojni tsékoan. 
MAT.24.50	Ndá xrína̱hña tsokjan ti lamo, ti ña̱o la ko hora noehña ti nkexro chꞌexín ixra̱. 
MAT.24.51	La ti nkexro a la tsjasóte kixin kjuínchexiteyáhya ti ixra̱ kꞌuítoan, la ko tsꞌe̱to̱an chꞌan kixin tsjasóte ti nkexro a éxi ti sin nkojinxónhña tjenka̱yáxin. Ndá ntiha tsotsjánka chꞌan la ko sinietaón chꞌan ñeno chꞌan.
MAT.25.1	―Ti kjuachaxin kuènté Díos mé yóhe̱ éxi ite sin tjarisoá sátsji ti tso̱te̱he ijnko chojni la chuénko sin lámpara tjiá aceite la chóhen sin ti nkexro tso̱te̱he. 
MAT.25.2	Inꞌó sin la chojni tóxakuenhña la tsíkóyaxíenhña sin la inꞌó sin la chojni tóxakohen la ó tsíkóyaxíhin sin. 
MAT.25.3	Ti sin tóxakuenhña la kuákja sin ti lámpara kuènté sin, kjánchó tsíkákjahya sin yeé aceite kixin tsikia ínaá. 
MAT.25.4	A̱ndá ti sin tóxakohen la tsíkákja sin ti ixro̱ tjiá aceite la ko ti lámpara kuènté sin. 
MAT.25.5	A̱ndá ti nkexro tso̱te̱he la tjokahya ikui, ndá jehe sin la imá kui̱hi̱ sin kotáchrin la tsíkꞌejójua sin kaín sin. 
MAT.25.6	Ndá ti ó kꞌaxrotjen la kuíhin sin tꞌéya ijnko chojni ndáchro: “Ó ikui ti nkexro tso̱te̱he, tꞌaxrjéra ndója tsoxétara chꞌan.” 
MAT.25.7	Ndá kaín ti sin tjarisoá la kꞌuàya sin la kjuasiyóxin sin ti lámpara kuènté sin. 
MAT.25.8	A̱ndá inꞌó ti sin tóxakuenhña la ndáche sin ti sin tsíkóyaxíhin: “Chje̱héni intsí ti aceite kuèntá kixin ó kꞌuànka̱ ti aceite tjiá lámpara kuènténi”, ichro sin. 
MAT.25.9	A̱ndá ti sin tsíkóyaxíhin la ndáchro: “Náhí, ti tsjajoni ti aceite la tsjachahya tsicháxi̱hini. Ícha jína sátjikꞌènehé ti sin nchekji”, ichro sin. 
MAT.25.10	Ndá na̱xa̱ tjihya ti sin sákjuikꞌe̱na ti aceite la ikui ti nkexro tso̱te̱he. La ti inꞌó sin ó tsíkóyaxíhin tjejóchóhen mé kꞌuixenko sin chꞌan ti kia, la kꞌuikjehe̱ chꞌan ti puerta. 
MAT.25.11	*Ndá chrꞌéxi̱n ikui inꞌó ti sin tjarisoá tsíkóyaxíenhña la tꞌinka sin puerta, ndáchro sin: “Ó ikjuini, Taki̱tjehé tsꞌixenheni.” 
MAT.25.12	Ndá jehe chꞌan kjuáte̱he chꞌan ndáchro chꞌan: “Chaxín ndáxrja̱n kixin chonhña ti jahara.”
MAT.25.13	Ndá ndáchro chꞌin Jesús ínaá:
MAT.25.13	―Mé xi̱kaha jahara chrókꞌuejotsjehera kixin noahñara nkeña̱o la ko nkehora itsi ti Xje̱en Díos kꞌóna Chojni ―ichro chꞌan.
MAT.25.14	―Ti kjuachaxin kuènté Díos mé yóhe̱ éxi ijnko chojni sákjuí ikjín, la kꞌuéye̱he̱ chꞌan ti sin chꞌexín xra̱, la nkojnko sin chjéhe chꞌan chichaon kixin tsꞌayakohen sin.
MAT.25.15	’Ijnko sin la kꞌuáyéhe̱ inꞌó mil chichaon, íjnko la kꞌuáyéhe̱ yaá mil, íjnko la kꞌuáyéhe̱ ijnko mil. Ti nkexro kjuajon ti chichaon la nohe nkexro ti tsjacha sichꞌe nkojnko ixra̱. Ndá ti ó kjuixin, la sákjuí chꞌan ikjín. 
MAT.25.16	A̱ndá ti nkexro kꞌuáyéhe̱ inꞌó mil chichaon la kjuíchꞌeko chꞌan ixra̱ ti chichaon kuákja chꞌan, la kjuacha chꞌan íjnko inꞌó mil. 
MAT.25.17	La kja̱xin ti nkexro kꞌuáyéhe̱ yaá mil chichaon la xíkjacha chꞌan í yaá mil. 
MAT.25.18	A̱ndá ti nkexro kꞌuáyéhe̱ ijnko mil chichaon la sákjuí la kjuíchꞌéna ijnko tòye̱ la kjua̱vá ti chichaon kuènté ti lamo.
MAT.25.19	’A̱ndá kꞌuatsínka iso nánó ndá ikjan ti làmoé sin la kjuanchia kixin tsoxrentoá kuentá. 
MAT.25.20	Ndá ikjui sa̱o ti nkexro kꞌuáyéhe̱ inꞌó mil la kjuajon chꞌan íjnko inꞌó mil, la ndáchro chꞌan: “Jaha la chje̱héni inꞌó mil la jeheni kjuachani íjnko inꞌó mil. Tákjá, ntihi itjen ti kjuachani”, ichro chꞌan. 
MAT.25.21	Ndá ti lamo la ndáchro: “Ncho̱xon. Jaha la ijnko chojni jína ichꞌe ixra̱. La jína kjui̱nchexiteyá, kjónté jehya ixra̱ ijié. Méxra̱ tsotjahá ijnko ixra̱ a̱ntsí ijié. Ndá ijie la tjakꞌe tso̱chéhe̱ni.” 
MAT.25.22	Ndá chrꞌéxi̱n ikui ti nkexro kꞌuáyéhe̱ yaá mil la ndáchro chꞌan: “Jaha la kjuánjua yaá mil la kjuachani íjnko yaá mil. Tákjá, ntihi tjejó ti chichaon”, ichro chꞌan. 
MAT.25.23	Ndá ti lamo la ndáchro: “Ncho̱xon jaha la ijnko nkexro jína ichꞌe ixra̱ la ó kjui̱nchexiteyá, kjónté jehya ijnko ixra̱ imá jié. Méxra̱ ijie la tsotjahá íjnko ixra̱ a̱ntsí ijié. Tjakꞌe ntihi tso̱chéhe̱ni”, ichro chꞌan. 
MAT.25.24	A̱ndá ikui ti nkexro kꞌuáyéhe̱ ijnko mil la ndáchro chꞌan: “Ó noheni kixin jaha la ijnko chojni imá jie̱he la itja̱a ti nonte jahya tènka la ko tákjá ti nkehe jehya kuèntá. 
MAT.25.25	Méxra̱ jeheni la imá chrákoni la sákjuini la kjuakimáni ti chichaon chrínkí inche. Tákjá ti chi̱cha̱ko̱an tjihin”, ichro chꞌan. 
MAT.25.26	A̱ndá ti lamo kjuáte̱he, ndáchro: “Jaha la ijnko chojni jínahña tjenka̱yáxin la ko séhe. Ti noha kixin janhan la itja̱a ti nonte kꞌuénka̱hya la ko tákjá ti nkehe jehya kuénta̱na, 
MAT.25.27	la, ¿nkekuènté chrꞌaxénhña ijnko banco ti chichaon? Ntiha la chrókjuíchꞌexín ixra̱ la ti ó ikjan janhan la chrókꞌuayáha̱ íso ti chichaon chrókjuacha”, ichro ti lamo. 
MAT.25.28	Ndá ndáche chꞌan ti sin tjejó ntiha: “Takítsjehéra chꞌan ti mil chónta chꞌan la chje̱héra ti nkexro chónta ite mil, 
MAT.25.29	*kixin ti nkexro chónta itsjé la a̱ntsí tsꞌáyéhe̱, a̱ndá ti nkexro chóntahya ninkehó, la kjónté ti intsí chónta, la tsꞌaxrjehe. 
MAT.25.30	*Ndá ti nkexro chꞌehya ixra̱ í, la takítsjexinra ntihi, sátsji chꞌan ndója ti sítie la ntiha tsotsjánka chꞌan la ko sinietaón chꞌan ñeno chꞌan.”
MAT.25.32	La kaín ti chojni tsi̱xi̱n kaín nación la tso̱chjina ti itjen chꞌan, la jehe chꞌan tsakítsjekjan chꞌan ijnko la íjnko chojni. Éxi ti nkexro tꞌayakohen kolélo takítsjekjan ti kolélo kixin ókjé tsꞌixin va, la ti kotèntso̱ la ókjé. 
MAT.25.33	Tsjasin chꞌan ti kolélo a ti itja chꞌan chjina, a̱ndá ti kotèntso̱ la ti itja chꞌan ikjon. 
MAT.25.34	Ndá ti Rey tsonixje̱he̱ ti nkexro tjejó ti itja chjina tsondáchro: “Xrákira jahara kixin Tꞌaná ó kjuíncheñao ti jahara, Tꞌayéhéra ti nonte kjuíchꞌéna Tꞌaná, ti na̱xa̱ kꞌónahña chjasintajni, 
MAT.25.35	kixin ikꞌuén kjinta la kjuájonra nkehe kjonié. Ikꞌuén ìnta̱ la kjuájonra ìnta̱ ikꞌuia, kꞌuájia éxi ijnko chojni kjui̱xi̱n ókjé la kjuájonra nketí ko̱kꞌánaxian. 
MAT.25.36	Kꞌuéchontahya ika la kjuájonra ika kꞌuítsa̱, kónína la kjuínki̱tsara ti janhan, ti kjuakꞌéchji̱na la kjuasántsjehéra.” 
MAT.25.37	A̱ndá ti sin jína la tsjanchankí sin: “Ìnchéni, ¿nkesá kꞌuíkoni kixin ikꞌuén kjinta ndá kjuajoni nkehe kjónté? ¿Xá nkesá kꞌuíkoni kixin ikꞌuén ìnta̱ ndá kjuajoni ìnta̱ ikꞌuia? 
MAT.25.38	O̱, ¿xá nkesá kꞌuíkoni kixin ókjé kjuíxian ndá kjuajoni nketí kokꞌáxián? ¿Xá nkesá kꞌuíkoni kixin chontahya iká la kjuajoni ika kꞌuítsa̱? 
MAT.25.39	O̱, ¿xá nkesá kꞌuíkoni kixin kóníha o̱ kjuakꞌéchji̱na ndá kjuíjitsjeheni?”, tsixro sin. 
MAT.25.40	A̱ndá ti Rey tsondáchro: “Ti ó kjuínki̱tsara ijnko kíchóni, kjónté ijnko chojni imá nóa, la éxi janhan kjuínki̱tsara xi̱kaha.”
MAT.25.41	’A̱ndá tsjixin la ti Rey tꞌe̱to̱an mé tsonixje̱he̱ ti nkexro tjejó ti itja ikjon tsondáchro: “Sátjira jahara tsjasótiara ti siín xrohi nunca tsꞌankahya. Ti xrohi kjíchóhen tsochexín ti Jínahña la ko kaín ti ángel kuènté. 
MAT.25.42	Kixin ikꞌuén kjinta la kjuájonhñara nkehe kjonié, ikꞌuén ìnta̱ la kjuájonhñara ìnta̱ ikꞌuia. 
MAT.25.43	Kjuakꞌé éxi ijnko nkexro tsíkji̱xi̱n ókjé la kjuájonhñara nketí ko̱kꞌánaxian, kꞌuéchontahya ika tsꞌítsa̱ la kjuájonhñara ika, ti kónína la ko ti kjuakꞌéchji̱na la kjuasántsjehyara ti janhan.” 
MAT.25.44	Ndá jehe sin kja̱xin sin tsjanchankí sin: “Ìnchéni, ¿nkesá kꞌuíkoni ikꞌuén kjinta la o̱ ikꞌuén ìnta̱ la ko kjuixian ókjé o̱ chontahya iká la ko níha o̱ kjuakꞌéchji̱na ndá kjuínki̱tsahyani?”, tsixro sin. 
MAT.25.45	A̱ndá ti Rey la tsjate̱he tsondáchro: “Ti kjuínki̱tsahyara ijnko chojni nóa la éxi janhan kjuínki̱tsahyara xi̱kaha.” 
MAT.25.46	*Méxra̱ sátsjira tsjasótiara nkochríxín. A̱ndá ti chojni jína la tsꞌáyéhe̱ ti kjuachón nkochríxín ―mé xi̱kaha ichro chꞌin Jesús.
MAT.26.1	Ndá ti ó kjuixin chrónka chꞌin Jesús kaín tíha, la nixje̱he̱ chꞌan ti sin kꞌuájiko chꞌan, ndáchro chꞌan:
MAT.26.3	Ndá ti ncha̱tꞌá tꞌe̱to̱an la ko ti sin tjako ley la ko ti sin táda kuènté ti sin judío mé kónkotsé sin nda̱sin kuènté palacio kuènté chꞌin Caifás, ti ncha̱tꞌá tꞌe̱to̱an. 
MAT.26.4	Ntiha kjuénka̱yáxin sin nkexrín tsotsé sin ti chꞌin Jesús ndá tsꞌóñá sin. 
MAT.26.5	La iso sin ndáchro:
MAT.26.5	―Chrotséhyani chꞌan ti kia ti náhí la imá tso̱nínkaon chojni la tsꞌixin ijnko kjuanínkaon ijié.
MAT.26.6	Ndá chꞌin Jesús kjuákꞌe Betania, ndo̱e chꞌin Simón, ti nkexro kꞌuéchónta chin lepra. 
MAT.26.7	*Ndá xrína̱hña kóchjina ijnko chojnichjin kjui̱ka̱o ijnko ixro̱ tsíkónaxín mármol tjiá aceite xraxé náxrjón, tjete sínkí. La na̱xa̱ tjenie chꞌin Jesús la kui̱ki̱te tjan aceite ti ikja chꞌan. 
MAT.26.8	A̱ndá ti sin kꞌuájiko chꞌin Jesús ti kꞌuíkon sin xi̱kaha, la kónínkaon sin, ndáchro sin:
MAT.26.8	―¿Nkekuènté nchexehén ti aceite i? 
MAT.26.9	Tíhi la jína chrókóxi̱xi̱n itsjé chichaon, ndá jína chrókjuinki̱tsani ti sin nóa ―ichro sin.
MAT.26.10	Ndá chꞌin Jesús kuíhin ti nkehe ichro sin, la ndáchro chꞌan:
MAT.26.10	―¿Nkekuènté tꞌándaxíhínra ti tjan i? Ó ncho̱xon ti nkehe náxrjón kjuíchꞌe tjan, 
MAT.26.11	*kixin ti sin nóa la nkochríxín tsꞌejóko̱ara, a̱ndá janhan la nkochríxínhña tsꞌejóni. 
MAT.26.12	Méxra̱ ti tjan i la kjuíncheka tjan aceite xraxé náxrjón ti cuerpo kuénta̱na, kixin xi̱kaha kjua̱ko̱xi̱n tjan kixin tsoxravána. 
MAT.26.13	Chaxín ndáxrja̱n kixin ti ó tsoxrako ti itan jína tsaáxin chojni kuenté chjasintajni la kja̱xin tsochronka sin kixin xi̱kaha kjuíchꞌe ti tjan i, la xi̱kaha tsoxraxinkakonxín sin ti nkehe kjuíchꞌe tjan.
MAT.26.14	Ndá ijnko ti teyóxin ti sin kꞌuájiko chꞌin Jesús, itꞌin Judas Iscariote, mé kjuinixje̱he̱ chꞌan ti sin ncha̱tꞌá tꞌe̱to̱an 
MAT.26.15	*la ndáchro chꞌan:
MAT.26.15	―¿Nkekja̱ín tsjènkara ndá tso̱xrja̱nka nketí itjen Jesús?
MAT.26.15	A̱ndá ti sin ncha̱tꞌá tꞌe̱to̱an la kjuajon sin treinta chichaon plata. 
MAT.26.16	Ndá tuénxín la ti chꞌin Judas la kjueyá nkexrín tsjajon ti chꞌin Jesús.
MAT.26.17	A̱ndá ti ña̱o xránkíxixín ti kia inie sin ti nio̱tja̱ tjikohya ti nkehe tꞌánkíxin, la ti sin kꞌuájiko chꞌin Jesús mé kóchjina sin la kjuanchankí sin, ndáchro sin:
MAT.26.17	―¿Ìnchéni, nketí tjinkaoan sincheyaxíxini kixin sinieni ti kia Pascua?
MAT.26.18	Ndá ndáchro chꞌin Jesús:
MAT.26.18	―Sátjira ti chjasin ijié la tsjasánra ndo̱e ijnko nkexro, la ndáchrora: “Ti Maestro kuènténi la í séhya tsjakꞌe chꞌan, la kꞌue̱to̱an chꞌan kixin ijie la ndo̱a tso̱yaxíxin kixin sinieko chꞌan ti sin xriko chꞌan, ti kia Pascua”, mé xi̱kaha tsondáchrora ―ichro chꞌin Jesús.
MAT.26.19	Ndá ti sin kꞌuájiko chꞌin Jesús la kjuínchexiteyá sin la sákjuí sin ndá ntiha kjuíncheyáxixín sin ti nkehe sinie sin ti kia Pascua.
MAT.26.20	Ndá ti ó ndákóntó la chꞌin Jesús kꞌuéjóko teyó ti sin kꞌuájiko la kjónieko chꞌan sin. 
MAT.26.21	Ndá na̱xa̱ tjejónie sin la ndáchro chꞌin Jesús:
MAT.26.21	―Chaxín ndáxrja̱n kixin ijnkora tjejora ntihi mé si̱nchekjira ti janhan.
MAT.26.22	Ndá kaín sin la imá kóxakohen sin la kꞌuává sin, la kjuankíxin sin nkojnko sin kjuanchankí sin, ndáchro sin:
MAT.26.22	―Ìnchéni, ¿á jeheni ní? ―ichro sin.
MAT.26.23	―Ti nkexro sinchekjataxín nio̱tja̱ ti plato tjéki̱a̱n mé ti nkexro a sinchekjina. 
MAT.26.24	Janhan, ti Xje̱en Díos kꞌóna Chojni, tsjasótena éxi nixja ti xroon itén Díos, kjánchó nóa ti nkexro xi̱kaha sichꞌe. Ícha jína chrókokjíehya.
MAT.26.25	A̱ndá Judas, ti nkexro sinchekji chꞌin Jesús, mé ndáchro:
MAT.26.25	―Maestro, ¿á janhan tíha ní?
MAT.26.25	Ndá ndáchro chꞌin Jesús:
MAT.26.25	―Ó jaha ndáchrua.
MAT.26.26	Ndá na̱xa̱ tjejónie sin la chꞌin Jesús kuákja chꞌan ti nio̱tja̱, la chjéhe chꞌan Díos kjuasáya. Ndá kóchrítꞌo̱ chꞌan la chjéhe chꞌan kaín ti sin kꞌuájiko chꞌan kixin sinie sin. La ndáchro chꞌan:
MAT.26.26	―Intera, tíhi mé ti cuerpo kuénta̱na.
MAT.26.27	Ndá kjuixin la kuákja chꞌan ti vaso tjiá ìnté to uva la chjéhe chꞌan kjuasáya Díos, ndá kjuixin la chjéhe chꞌan kaín ti sin tjejóko chꞌan ikꞌui sin. La ndáchro chꞌan:
MAT.26.27	―Itꞌira kaínra tíhi 
MAT.26.28	*kixin tíhi mé ti ijni̱ kuénta̱na chrónkaxín ti nkehe ni̱xin tso̱hen. Ti ijni̱ tsꞌitji i, la tsjacha tsꞌíjmáxin iji̱é itsjé chojni. 
MAT.26.29	Chaxín ndáxrja̱n kixin i tsꞌihya ìnté ti to uva i ínaá, hasta tsjixrakájña ti ña̱o tsꞌayàha ti kjuachaxin kuènté Tꞌaná, ndá xíkꞌini ìnté ti to uva i ínaá ―ichro chꞌin Jesús.
MAT.26.30	Ndá ti ó kjuixin la itsje sin ijnko himno, ndá sákjui̱ sin ti ijna̱ Olivo. 
MAT.26.31	*Ndá ndáchro chꞌin Jesús:
MAT.26.31	―Ijie tie la kaínra tsi̱to̱héra ti janhan, kixin ndáchro ti xroon itén Díos: “Tsóñá sin ti nkexro tꞌayakohen ti kolélo la kaín va tsoxika̱ye̱hí va sátsji va.” 
MAT.26.32	*Kjánchó ti ó tsoxechóna la sátsjia Galilea, ndá jahara la chrꞌéxi̱n tsochrehéra.
MAT.26.33	Ndá kjuáte̱he chꞌin Pedro, ndáchro:
MAT.26.33	―Kjónté kaín sin tsíto̱ha sin, la tsíto̱ehyani ti jaha.
MAT.26.34	Ndá ndáchro chꞌin Jesús:
MAT.26.34	―Chaxín ndáxrja̱n kixin ijie tie, na̱xa̱ tsotsjehya kochi̱ntólá, la si̱nchemána iyꞌá vece.
MAT.26.35	Ndá chꞌin Pedro ndáchro:
MAT.26.35	―Kjónté kja̱xin janhan itsꞌén la si̱ntamáhña ti jaha.
MAT.26.35	Ndá kaín ti sin kꞌuájiko chꞌan la xi̱kaha ichro sin.
MAT.26.36	A̱ndá chꞌin Jesús la ko ti sin kꞌuájiko chꞌan mé kjuíji sin ijnko nonte itꞌin Getsemaní. Ndá ndáchro chꞌan:
MAT.26.36	―Tíhó tꞌejora ndá janhan la sátsjia tsonixja̱ha̱ Tꞌaná.
MAT.26.37	Ndá sákjuíko chꞌan Pedro la ko ti yaá xje̱en chꞌin Zebedeo, la kjuankíxin kóxakohen chꞌan la ko imá kꞌuává chꞌan. 
MAT.26.38	Ndá ndáche chꞌan ti iyꞌá sin:
MAT.26.38	―Imá tꞌává a̱sená éxi itsꞌén. Ntihó tito̱hara, tꞌejotsjehéra kja̱xin ―ichro chꞌan.
MAT.26.39	Ndá sákjuí chꞌan a̱ntsíkoá kjín, ndá kjuákꞌexín chꞌan tochꞌin chꞌan la kꞌuisén chꞌan hasta kéhe̱ ikja chꞌan nonte, la chrónoéhe̱ chꞌan ti Itꞌé chꞌan itjen nkaya nka̱jní, ndáchro chꞌan:
MAT.26.39	―Itꞌéni, ti tjinkaoan la nchekaáni kixin chrókꞌuihyani ti nkehe itsjá. Kjánchó tso̱hen éxi tjinkaoan, jehya éxi tjinkaoni ―ichro chꞌan.
MAT.26.40	Ndá ikjan chꞌan ti kuíto̱he ti iyꞌá sin la kꞌuíkon chꞌan kixin ó tjejójua sin. Ndá ndáche chꞌan chꞌin Pedro:
MAT.26.40	―¿Á xitjahya chrókꞌuejótsjehékoarani ijnko hora ní? 
MAT.26.41	Tjejotsjehéra la nixjehéra Díos kixin tsjinki̱tsa chꞌan kixin ti Jínahña la chrókjuachahya chrókjuachròe ti jahara. Ti a̱sánra la chaxín tjinkaon sinchexiteyéhe Díos, kjánchó ti cuerpo kuèntára la tjachahya ―ichro chꞌin Jesús.
MAT.26.42	Ndá sákjuí chꞌan ínaá la chrónoéhe̱ chꞌan Itꞌé chꞌan, ndáchro chꞌan:
MAT.26.42	―Jaha Itꞌéni, ti xitjahya tsjìin ti nkehe tsjasótexíni la tso̱hen éxi jaha tjinkaoan.
MAT.26.43	Ndá ikjan chꞌan ínaá la kꞌuíkon chꞌan kixin ínaá tjejójua ti sin kꞌuájiko chꞌan kixin í tjiehya sin kotáchrin. 
MAT.26.44	Ndá kuíto̱he chꞌan sin la sákjuí chꞌan ínaá ti níxin vez, la xi̱kahó kjuanchehe chꞌan Itꞌé chꞌan ínaá. 
MAT.26.45	Ndá ikjan chꞌan ti kuíto̱he sin la ndáchro chꞌan:
MAT.26.45	―¿Á na̱xa̱ tjejochri̱nra la tjeto̱kꞌáhara ní? Tsjehéra, ó kjuixraká ti hora tsotsé sin ti Xje̱en Díos kꞌóna Chojni la tsji̱kaán sin ti tjejó ti chojni chónta ijie̱. 
MAT.26.46	Tꞌínkatjenra sátsjini kixin ó ikjui ti nkexro sinchekji ti janhan.
MAT.26.47	Ndá na̱xa̱ tjenixja chꞌin Jesús, la kóchjina Judas, ijnko ti teyóxin sin kꞌuájiko chꞌan kjuíjiko chꞌan itsjé chojni xraá espada la ko inta, tsíchrꞌán ti sin ncha̱tꞌá tꞌe̱to̱an la ko ti sin táda kuènté ti sin judío. 
MAT.26.48	Ndá Judas, ti nkexro kjuínchekji chꞌan, mé tsíndáchro:
MAT.26.48	―Ti nkexro tsotjahá ijnko kochíto tue̱en la mé tíha ti nkexro tso̱tse̱ra.
MAT.26.49	Ndá xi̱kaha kóchjinehe chꞌan ti chꞌin Jesús la nixje̱he̱ chꞌan ndáchro chꞌan:
MAT.26.49	―¿Ta nkojína, Maestro?
MAT.26.49	Ndá chjéhe chꞌan ijnko kochíto ti tue̱en chꞌin Jesús. 
MAT.26.50	Ndá kjuáte̱he chꞌin Jesús, ndáchro:
MAT.26.50	―Judas, nkehe kꞌuinkaxian, tjoka ichꞌe éxi kjuénka̱yáxian.
MAT.26.50	Ndá kóchjinehe sin ti chꞌin Jesús la itsé sin.
MAT.26.51	Ndá ijnko ti nkexro kꞌuájiko chꞌin Jesús mé kuakitsje ti espada kuènté, la kóchríjin ndatsjon ijnko ti sin chꞌehe ixra̱ ti ncha̱tꞌá tꞌe̱to̱an. 
MAT.26.52	Ndá ndáchro chꞌin Jesús:
MAT.26.52	―Chrꞌaxehén tjo̱é ti espada méhe̱. Kixin kaín ti nkexro tjaya̱xi̱n espada la kja̱xin espada tsꞌenxín. 
MAT.26.53	¿Á noahña kixin janhan la jína chrónixja̱ha̱ Tꞌaná, la jehe chꞌan tuénxín chróchrꞌán chꞌan teyó ejército sin ángel ní? 
MAT.26.54	Kjánchó ti xi̱kaha chrókjui̱tꞌa, la nkexrín chróxiteyá ti nkehe nixja ti xroon itén Díos kixin ntiha la ndáchro kixin ticháxi̱n xi̱kaha tso̱hen.
MAT.26.55	―¿Nkekuènté kꞌuinkakoara espada la ko inta éxi chrótse̱ra ijnko xíche̱e? Kaín ña̱o kjuakꞌé nkaxehen ni̱nko kjuàkua la, ¿nkekuènté kixin ntahya tse̱xinra ti janhan? 
MAT.26.56	Kjánchó kaín tíhi la ticháxi̱n tso̱hen kixin tsoxiteyá ti nkehe kꞌuéchronka ti nkexro tsíkjin ti xroon itén Díos ósé.
MAT.26.56	Ndá kaín ti sin kꞌuájiko chꞌin Jesús la kuíto̱he sin chꞌan, la kuinká sin.
MAT.26.57	Ndá kaín sin itsé sin chꞌin Jesús la sákjuíko sin chꞌan ndo̱e Caifás, ti ncha̱tꞌá tꞌe̱to̱an. Mé ntiha tsíkónkotsé ti sin tjako ley la ko ti sin tꞌe̱to̱an kuènté ni̱nko. 
MAT.26.58	A̱ndá Pedro mé ikjín chrèxin chꞌan, la kjuíji chꞌan ndo̱e ti ncha̱tꞌá tꞌe̱to̱an la kꞌuíxehen chꞌan ti nda̱sin la kjuákꞌetja̱xi̱n chꞌan ti tjejó ti sin policía kuènté ni̱nko kixin tsotsjehe chꞌan nkexrín tsito̱exín tíha.
MAT.26.59	Ndá ti ncha̱tꞌá tꞌe̱to̱an, ti sin táda la ko kaín ti sin tꞌe̱to̱an mé kjueyá sin nkexrín tsꞌeka sin ijie̱ ti chꞌin Jesús kixin ndá jína tsjanchia sin ijie̱ itsꞌen chꞌan. 
MAT.26.60	La kjónté itsjé chojni kjuíji chꞌénehe kjuachꞌia ti chꞌin Jesús la kꞌuitjahya sin nkojín ijie̱ kixin chrókꞌuenxín chꞌan. Ndá xrína̱hña kjuíji yaá sin nduáhya chrónka, 
MAT.26.61	*la ndáchro sin:
MAT.26.61	―Kuíhini ndáchro ti nkexro í: “Janhan la jína tsꞌóxika ti ni̱nko kuènté Díos, la níxin ña̱o la ó si̱tꞌána ínaá” ―ichro sin.
MAT.26.62	Ndá ti ncha̱tꞌá tꞌe̱to̱an mé kꞌuínkatjen la kjuanchankíhi ti chꞌin Jesús, ndáchro:
MAT.26.62	―¿Á tsjáte̱ehya ninkehó ní? ¿Chaxín xi̱kaha ndáchrua éxi ichro sin ní?
MAT.26.63	Kjánchó chꞌin Jesús la nixjahya chꞌan. Ndá ti ncha̱tꞌá tꞌe̱to̱an mé ndáchro:
MAT.26.63	―Tꞌétua̱hán ijie kixin kjuachaxíen ihni̱é ti Díos tjechón kixin tso̱chro̱nka, ¿á jaha ti Cristo, ti Xje̱en Díos?
MAT.26.64	―Ó jaha ndáchrua. Kja̱xin ndáxrja̱n kixin tsꞌikuan ti Xje̱en Díos kꞌóna Chojni tsjakꞌetja̱xi̱n ti itja chjina kuènté Díos chónta kaín kjuachaxin, la ko kja̱xin tsꞌikuan itsi chꞌan chríkjan itji̱, tsi̱xi̱n chꞌan nkaya nka̱jní ―ichro chꞌin Jesús.
MAT.26.65	―Ti nkexro i la kꞌuándaxíhi̱n Díos kixin xi̱kaha ichro. Méxra̱ í ticháxi̱nhña íso chojni tsochronka íso nkehe. Jahara la ó kuihínra nkexrín ichro chꞌan. 
MAT.26.66	A̱ndá jahara, ¿nkechrora?
MAT.26.66	Ndá kjuáte̱he sin ndáchro sin:
MAT.26.66	―Chónta chꞌan ijie̱, méxra̱ itsꞌen chꞌan.
MAT.26.68	La ndáchro sin:
MAT.26.68	―Ti chaxín jaha ti Cristo, la tónoha nkexro kjuatia.
MAT.26.69	Ndá Pedro na̱xa̱ tjetja̱xi̱n chꞌan ti nda̱sin, la ikui ijnko tjachjin ichꞌe ixra̱ ntiha, la kóchjina tjan, ndáchro tjan:
MAT.26.69	―Kja̱xian xriko̱a ti chꞌin Jesús tsíkji̱xi̱n Galilea ―ichro tjan.
MAT.26.70	Kjánchó chꞌin Pedro la kjuínchemá chꞌan ndáchro chꞌan nkayakon kaín ti sin tjejó ntiha:
MAT.26.70	―Nónahña nkehe ti ndáchrua.
MAT.26.71	Ndá sákjuí chꞌan la kjuíji chꞌan chjina ti puerta. La íjnko chojnichjin kꞌuíkon ti jehe chꞌan la ndáche tjan kaín ti sin tjejóntaxín ntiha:
MAT.26.71	―Ti nkexro i la kja̱xin kꞌuájiko ti chꞌin Jesús tsíkji̱xi̱n Nazaret ―ichro tjan.
MAT.26.72	Ndá chꞌin Pedro kjuínchemá chꞌan ínaá, kꞌuákjenxi̱n chꞌan ihni̱é Díos, ndáchro chꞌan:
MAT.26.72	―Chonhña ti nkexro a.
MAT.26.73	Ndá ntsíkoá chrꞌéxi̱n la ti sin kꞌuejóntaxín ntiha la kóchjinehe sin ti chꞌin Pedro la ndáchro sin:
MAT.26.73	―Kja̱xin jaha la nkojín ti nkexro a, kixin ti nixja la tjatso̱anxíni.
MAT.26.74	Ndá chꞌin Pedro kójie̱he chꞌan la kꞌuákjenxi̱n chꞌan ihni̱é Díos, ndáchro chꞌan:
MAT.26.74	―Chonhña ti nkexro a.
MAT.26.74	Ndá xrína̱hña itsje ijnko kochi̱ndólá. 
MAT.26.75	Ndá chꞌin Pedro xráxinkaon ti nkehe ndáchro chꞌin Jesús: “Ti na̱xa̱ tsotsjehya kochi̱ndólá la sinchemáni iní vece kixin chónhñani.” Ndá chꞌin Pedro kꞌuaxrjexín chꞌan ntiha la imá tsjánka la ó mero chrókꞌuenxín chꞌan ti kjuancheníhi.
MAT.27.1	Ndá ti ó kꞌuínkaséña la kaín sin ncha̱tꞌá tꞌe̱to̱an la ko ti sin tꞌe̱to̱an kuènté ti sin judío mé kjuénka̱yáxin sin kixin itsꞌen ti chꞌin Jesús. 
MAT.27.2	Ndá kjuínchenteto sin chꞌan la sákjuíko sin ti itjen chꞌin Poncio Pilato, gobernador romano.
MAT.27.4	La ndáchro chꞌan:
MAT.27.4	―Kjuásian ijie̱ kixin kjui̱ntakjia ijnko nkexro tjóá chóntahya ijie̱.
MAT.27.4	A̱ndá ti sin ncha̱tꞌá kjuáte̱he, ndáchro:
MAT.27.4	―Janhan la nonahñana tíha. Tíha la ijie̱ kuèntá.
MAT.27.5	Ndá Judas ikꞌue ti chichaon a nkaxehen ti ni̱nko, ndá sákjuí chꞌan la kꞌóñá chꞌan a̱sén chꞌan.
MAT.27.6	Ndá ti ncha̱tꞌá tꞌe̱to̱an la kjuejo ti chichaon la ndáchro:
MAT.27.6	―Ti chichaon í la kóxi̱xi̱n ijni̱é chojni la xitjahya tsochrꞌáxenheni ti caja kuènté ofrenda.
MAT.27.7	Ndá nkoko̱a kjuénka̱yáxin sin la kꞌue̱naxín sin ijnko nonte itꞌin No̱nte̱e ti chꞌin Chꞌéna Nchísén kixin ntiha tsoxravá ti chojni tsíkji̱xi̱n ikjín. 
MAT.27.8	La kjuínchekꞌin sin ti nonte a Nonte kuènté Ijni̱, la hasta ijie na̱xa̱ xi̱kaha itꞌin. 
MAT.27.9	*Mé xi̱kaha xiteyá ti nkehe tsíndáchro ti profeta Jeremías: “Kuakja sin ti treinta chichaon plata, ti chichaon kjuajon ti sin israelita kuènté ti nkexro a, 
MAT.27.10	la kꞌue̱naxín sin ti nonte kuènté ti nkexro chꞌéna nchísén kixin xi̱kaha kjuínchexiteyá sin ti nkehe kꞌue̱to̱an Ìnchéni.”
MAT.27.11	Ndá sákjuíko sin ti chꞌin Jesús ti itjen ti gobernador la ntiha kjuanchankíhi sin chꞌan:
MAT.27.11	―¿Á jaha ti Rey kuènté ti sin judío ní?
MAT.27.11	Ndá chꞌin Jesús kjuáte̱he, ndáchro:
MAT.27.11	―Ó jaha ndáchrua.
MAT.27.12	La xi̱kaha ti sin ncha̱tꞌá tꞌe̱to̱an la ko ti sin táda tꞌe̱to̱an mé kjuanchia sin ijie̱, kjánchó chꞌin Jesús la ninkehó kjuáte̱hya.
MAT.27.13	A̱ndá chꞌin Pilato ndáchro:
MAT.27.13	―¿Á tienhña kaín ti nkehe ndáchro sin tjanchia sin ijie̱ ní?
MAT.27.14	Kjánchó chꞌin Jesús la ninkehó kjuáte̱hya chꞌan la ti gobernador la imá kóxakohen chꞌan.
MAT.27.15	A̱ndá ti kia Pascua mé ti gobernador la kuéhen takítsjexín ndo̱echjiso ijnko chojni tjechjina. La kaín ti chojni tónkotsé ntiha mé tjanchia nkexro tsꞌaxrje. 
MAT.27.16	Ndá ntiha mé tjechjina ijnko nkexro, kaín chojni chóxin kixin jehya ijnko chojni jína, mé itꞌin Barrabás. 
MAT.27.17	A̱ndá ti ó kónkotsé itsjé chojni la chꞌin Pilato kjuanchankí:
MAT.27.17	―¿Nkexro tjinkáonra tsꞌatjánta, á Barrabás o̱ á Jesús, ti nkexro nchekꞌin sin Cristo?
MAT.27.18	Mé xi̱kaha kjuanchankí chꞌan kixin ó nohe chꞌan kixin ti kjuanchia sin ijie̱ la kixin kjuachji̱no̱xíhin chónta sin.
MAT.27.19	A̱ndá Pilato na̱xa̱ tjetja̱xi̱n ti nchekito̱exíxin iji̱é chojni la ti ichjin kuènté chꞌan la kꞌue̱tue̱hen ijnko chojni tsjichronka kixin chrókji̱atéhya chꞌan ninkehó ti nkehe tso̱hen ti nkexro jína kixin náxrjónhña kꞌuíkonxín tjan kotáchrién tjan kuènté ti nkexro a.
MAT.27.20	Kjánchó ti ncha̱tꞌá tꞌe̱to̱an la ko ti sin táda mé nixje̱he̱ kaín ti chojni tsíkóchjina kixin chrókjuanchia sin kixin chrókꞌuaxrje ti chꞌin Barrabás, la chrókꞌuen chꞌin Jesús. 
MAT.27.21	Ndá ti gobernador kjuanchankí ínaá, ndáchro:
MAT.27.21	―¿Nkexro ti yaá sin tjejó ntihi tjinkáonra tsꞌatjánta?
MAT.27.21	Ndá kjuáte̱he sin, ndáchro sin:
MAT.27.21	―Barrabás.
MAT.27.22	A̱ndá chꞌin Pilato mé kjuanchankí chꞌan:
MAT.27.22	―¿A̱ndá nkehe si̱tꞌaha̱ Jesús, ti nkexro nchekꞌinra Cristo?
MAT.27.22	Ndá kaín sin kjuáte̱he sin:
MAT.27.22	―¡Tsjakꞌenkáni chꞌan ntacruz!
MAT.27.23	Ndá chꞌin Pilato kjuanchankí, ndáchro:
MAT.27.23	―¿Xá nkehe ijie̱ kjuíchꞌe ti nkexro i?
MAT.27.23	Ndá jehe sin la a̱ntsí itsen, kꞌóyako sin, ndáchro sin:
MAT.27.23	―¡Tsjakꞌenkáni chꞌan ntacruz!
MAT.27.24	―Janhan la chontahya ijie̱ ti itsꞌen ti nkexro i. Jahara iji̱ára kixin tjinkáonra itsꞌen chꞌan.
MAT.27.25	Ndá kaín sin kjuáte̱he sin:
MAT.27.25	―Jeheni la ko xje̱eni tsamáni ti ijie̱ ti itsꞌen ti nkexro i.
MAT.27.26	Ndá kuíto̱he chꞌan kixin tsꞌaxrje ti chꞌin Barrabás. La kꞌue̱to̱an chꞌan kixin tsjate sin ti chꞌin Jesús ndá kjuínchekꞌayéhe̱ chꞌan sin kixin tsja̱kꞌe̱nka̱ni sin chꞌan ntacruz.
MAT.27.27	A̱ndá ti sin soldado la sákjuíko sin ti chꞌin Jesús ti palacio kuènté ti gobernador. La ntiha kónkotsé kaín ti sin soldado romano la kua̱ntátjen sin ti jehe chꞌan. 
MAT.27.28	Ndá kuakitsjehe sin chꞌan ti iké chꞌan la kjuínchekꞌinkáya sin chꞌan ijnko ika kjátse tié. 
MAT.27.29	Ndá kjuíchꞌénaxín sin ntachꞌi̱ ijnko corona la kjua̱kꞌe̱nka̱ya sin ikja chꞌan la ko kjuakꞌenkáya sin ijnko inta ti itja chꞌan chjina. Ndá kꞌuejóxin sin tochꞌin sin nkayakon chꞌan la kjuanoá sin chꞌan, ndáchro sin:
MAT.27.29	―Nkochríxín tsjakꞌe tsétue̱hén ti sin judío.
MAT.27.30	La kuikjajin sin nda̱té sin nkayakon chꞌan la kuákja sin ti inta tjexraá chꞌan la chjéhe sin ti ikja chꞌan. 
MAT.27.31	Ndá ti ó kjuixin kjuanoá sin chꞌan la kuakitsjehe sin chꞌan ti ika kjátse tié la kjuínchekꞌinkáya sin chꞌan ti iké chꞌan. Ndá sákjui̱ko sin chꞌan kixin tsjakꞌenkáni chꞌan ntacruz.
MAT.27.32	A̱ndá kꞌuaxrjexín sin ntiha la xéta sin ijnko nkexro tsíkji̱xi̱n chjasin Cirene, mé itꞌin Simón. La kꞌue̱tue̱hen sin kixin tsamá chꞌan ti ntacruz tsjakꞌenkáni chꞌin Jesús.
MAT.27.33	Ndá kjuíji sin ijnko nketí itꞌin Gólgota, mé ti ngive̱e sin la tꞌaxrjexín Hueso Ikja Chojni. 
MAT.27.34	*Ndá ntiha chjéhe sin chꞌin Jesús xranvino tsíkjiko xro̱a̱n itsjá, kjánchó jehe chꞌan la kꞌuihya chꞌan.
MAT.27.36	Ndá ntiha kꞌuejótja̱xi̱n ti sin soldado kixin tsꞌayakohen sin chꞌan. 
MAT.27.37	Ndá ikja ti ntacruz la kjuákꞌenkáni sin ijnko nta ndáchro:
MAT.27.37	“Tíhi mé Jesús, Rey kuènté ti sin judío.”
MAT.27.38	Kja̱xin ntiha kꞌuejóyáni sin ntacruz yaá sin che̱e, ijnko la itja chꞌan chjina la íjnko la itja chꞌan ikjon. 
MAT.27.39	*Ndá kaín ti sin tꞌatsínka ntiha mé kjuanoá sin chꞌan, ti̱nka̱tji̱a̱ sin ikja sin 
MAT.27.40	*la ndáchro sin:
MAT.27.40	―Jaha ndáchrua kixin chrókꞌóxika ti ni̱nko la iní ña̱o ó chrókjui̱chꞌénaxián ínaá. Ti chaxín jaha ti Xje̱en Díos la jahuá tꞌinka̱jinxián ti ntacruz méhe̱.
MAT.27.41	La xi̱kaha kja̱xin ndáchro ti sin ncha̱tꞌá tꞌe̱to̱an, ti sin tjako ti ley la ko ti sin fariseo, kjuanoá sin chꞌan la ndáchro sin:
MAT.27.42	―Kjuínchekaá chꞌan ókjé chojni, ndá jehe chꞌan la xitjahya sinchekaá chꞌan a̱sén chꞌan. Ti chaxín jehe chꞌan ti Rey kuènté Israel la jehó chꞌan chrókꞌuinkaji̱nxi̱n chꞌan ti ntacruz, ndá kja̱xini tsitekaoni ti jehe chꞌan. 
MAT.27.43	*Jehe chꞌan la ndáchro chꞌan kixin Díos tjinki̱tsa ti jehe chꞌan; ti chaxín tjue̱he Díos ti jehe chꞌan la sinchekaá ti jehe chꞌan kixin tsíndáchro chꞌan kixin jehe chꞌan mé Xje̱en Díos.
MAT.27.44	La kja̱xin ti xíche̱e tjejóyáni ntacruz kꞌuándaxíhi̱n sin ti jehe chꞌan.
MAT.27.45	Ndá ndesi chonkíxin la ko hasta las tres kójín mé kꞌuíxin tie kuènté chjasintajni. 
MAT.27.46	*Ndá éxi las tres kójín la chꞌin Jesús itsen kꞌuéya chꞌan, ndáchro chꞌan:
MAT.27.46	―Elí, Elí, ¿lama sabactani? ―mé tíha tꞌaxrjexín: Itꞌéni, Itꞌéni, ¿nkekuènté kuíto̱heni jehóni?
MAT.27.47	Ndá iso ti sin tjejóntaxín ntiha kuíhin sin xi̱kaha, la ndáchro sin:
MAT.27.47	―Ti nkexro a la tꞌéye̱he̱ ti profeta Elías.
MAT.27.49	Ndá íso sin ndáchro sin:
MAT.27.49	―Ti̱to̱héra. Tsotsjeheni á itsi Elías sinchekaá ti jehe chꞌan ―ichro sin.
MAT.27.50	Ndá chꞌin Jesús ínaá itsen kꞌuéya chꞌan, ndá ikꞌuén chꞌan. 
MAT.27.51	*Ndá tuénxín ti hora a la kꞌuichje ti ika tjenkákuèxín nkaxehen ni̱nko, kꞌóna yaá ndesi noi la ko hasta nonte. La kꞌuínki nonte la xitje̱he̱ itjo̱. 
MAT.27.52	La ko xitje̱he̱ ti tòye̱ tsíxravá chojni la xechón itsjé ti sin kꞌuékinkáchónki Díos. 
MAT.27.53	La kꞌuaxrjexín sin ti tsíxravá sin, la ti ó xechón chꞌin Jesús la kꞌuíxehen sin ti chjasin tjóá, Jerusalén la ntiha itsjé chojni xéta sin.
MAT.27.54	Ndá ti capitán la ko ti sin kꞌuejó ntiha, tꞌayakohen chꞌin Jesús, ti ó kꞌuíkon sin kꞌuínki nonte la kaín ti nkehe kóhen la imá chrakon sin, la ndáchro sin:
MAT.27.54	―Chaxín ti nkexro í la Xje̱en Díos.
MAT.27.56	Ntiha kjuákꞌe kja̱xin ti tjan María Magdalena, ti tjan María, ìñé chꞌin Jacobo la ko José la ko ìñé ti xje̱en chꞌin Zebedeo.
MAT.27.57	Ndá ti ó ndá kóntó mé ikui ijnko nkexro itꞌin José, ijnko nkexro chónta itsjé chichaon tsíkji̱xi̱n Arimatea. Jehe chꞌan kja̱xin kꞌuéchréhe̱ chꞌan ti chꞌin Jesús. 
MAT.27.58	Jehe chꞌan mé kjuitsjehe chꞌan ti chꞌin Pilato la kjuanchia chꞌan ti cuerpo kuènté chꞌin Jesús. Ndá chꞌin Pilato mé kjuajon kjuachaxin kixin tsꞌijin ti cuerpo. 
MAT.27.59	Ndá chꞌin José mé kuakjijin ti cuerpo la kjuínchekꞌísímá ijnko ika tjóá. 
MAT.27.60	La kjuakꞌe chꞌan ijnko tòye̱ ni̱xin kuènté chꞌan tsíkjichꞌéna chꞌan senó. Ndá kꞌuekjèxi̱n chꞌan ijnko ixro̱ ijié ndója ti itjo̱, ndá sákjuí chꞌan. 
MAT.27.61	Mé ntiha kja̱xin kꞌuejótja̱xi̱n ti tjan María Magdalena la ko ti íjnko tjan María chokꞌèxín itjen ti tòye̱.
MAT.27.62	Ndá ti ña̱o chrꞌéxi̱n ti ó kjuixin kjuasiyóxin sin nkehe kuènté ti ña̱o to̱kꞌéhe chojni, la ti sin ncha̱tꞌá tꞌe̱to̱an la ko ti sin fariseo mé kuitsjehe sin ti chꞌin Pilato 
MAT.27.63	*landá ndáchro sin:
MAT.27.63	―Xraxinkaoni kixin ti na̱xa̱ kjuákꞌechón ti nkexro chꞌia la ndáchro kixin níxin ña̱o la tsoxechón chꞌan, ichro chꞌan. 
MAT.27.64	Méxra̱ tétue̱hén ti sin soldado kixin tsꞌayakohen sin ti tòye̱ tsoxítjajia ti níxin ña̱o. Ti náhí, la sítie itsi ti sin kꞌuájiko chꞌan la tseé sin ti cuerpo kuènté chꞌan la chrꞌéxi̱n tsondáchro sin kixin ó tsíxechón ti nkexro a, tsixro sin sichꞌia sin. Ndá xi̱kaha a̱ntsí taó tso̱hen ke ti sa̱oxén.
MAT.27.65	Ndá ti chꞌin Pilato, la ndáchro:
MAT.27.65	―Ntihi tjejó iso soldado. Sátjikoára sin tsꞌayakohen sin ti tòye̱ éxi tjinkáonra.
MAT.27.66	Ndá sákjui̱ sin la kjuákꞌe sin ijnko sello chritaón ti ixro̱ tekjèxín ti tòye̱ la kuíto̱he sin ti sin soldado ntiha kixin tsꞌayakohen sin.
MAT.28.1	A̱ndá ti ó kꞌuatsínka ti ña̱o to̱kꞌéhe chojni, chjina tsꞌinkaséña, ti ña̱o xránkíxixín semana, la ti tjan María Magdalena la ko ti íjnko tjan María mé sákjuitsjehe sin ti tsíkji̱xravá chꞌin Jesús. 
MAT.28.2	Ndá xrína̱hña imá kꞌuínki nonte kixin ijnko ángel kuènté Ìnchéni mé kꞌuínkaji̱nxi̱n nka̱jní la ikui ti tsíxravá chꞌin Jesús la kjuakjìin ti ixro̱ tjekjèxin ti tòye̱, la kjuákꞌekjen chꞌan chritaón ti ixro̱ a. 
MAT.28.3	Ti ángel mé imá tjáki̱ni tsjehe éxi ijnko xrohi la ti iké chꞌan la imá tjóá tsjehe éxi chrintá. 
MAT.28.4	Ndá ti ó kꞌuíkon ti sin soldado xi̱kaha la xrànka̱ sin, chrakon sin la éxi ikꞌuén sin xi̱kaha. 
MAT.28.5	Ndá ti ángel mé ndáche ti chojnichjin:
MAT.28.5	―Chrakonhñara. Nóna kixin xritjéyára ti chꞌin Jesús ti nkexro kjuákꞌenkáni ntacruz. 
MAT.28.6	Í kohya chꞌan ntihi, ó xechón chꞌan ínaá éxi chrónka chꞌan senó. Xrákira tsjehéra ti kjuákꞌe sin chꞌan, í kohya chꞌan. 
MAT.28.7	Méxra̱ tjoka sátjira la chenkara ti sin kꞌuájiko chꞌan: “Ti nkexro la ó xechón. La ó kuitóxin chꞌan nti̱a sátsji chꞌan Galilea. Ntiha tsꞌikonra chꞌan.” Mé kaín tíha kꞌuítoana tso̱tjo̱nkara ―ichro ti ángel.
MAT.28.8	Ndá ti chojnichjin la tjoka sákjuixin sin ti tsíxravá chꞌin Jesús, la chrákon sin, kjánchó chéhe̱ sin, la sákjuichenka sin ti sin kꞌuájiko chꞌin Jesús. 
MAT.28.9	Ndá titàya̱ xéta sin ti chꞌin Jesús la nixje̱he̱ sin chꞌan. Ndá jehe sin la kóchjina sin la kjóa sin to̱té chꞌan la kjuíkosáyehe sin chꞌan. 
MAT.28.10	Ndá chꞌin Jesús, ndáchro:
MAT.28.10	―Chrakonhñara, sátjira chenkara ti sin kíchóni kixin sátsji̱ sin Galilea, ntiha tsꞌikon sin ti janhan.
MAT.28.11	Ndá ti ó sátsíkji ti chojnichjin, la iso ti sin soldado kꞌuayakohen ti tsíxravá chꞌin Jesús mé sákjuí sin ti chjasin Jerusalén la chenka sin ti ncha̱tꞌá tꞌe̱to̱an kaín ti nkehe kóhen ti kꞌuejó sin ntiha. 
MAT.28.12	Ndá ti sin ncha̱tꞌá tꞌe̱to̱an la nixje̱he̱ sin ti sin táda la nkoko̱a kjuénka̱yáxin sin la chjéhe sin itsjé chichaon ti sin soldado, 
MAT.28.13	la ndáchro sin:
MAT.28.13	―Chro̱nkara kixin ti ó tie na̱xa̱ tjejochri̱nra la ikui ti sin kꞌuájiko chꞌin Jesús, la kueé sin ti cuerpo kuènté chꞌan, ichrora. 
MAT.28.14	A̱ndá ti tso̱nohe ti gobernador ti nkehe kóhen, la jeheni tsonixje̱he̱ni chꞌan kixin tso̱nínkakuanhñara chꞌan ―ichro ti sin ncha̱tꞌá.
MAT.28.15	Ndá ti sin soldado la kuákja ti chichaon la sákjuí sin la xi̱kaha kjuíchꞌe sin éxi kꞌuítuehen sin. La xi̱kaha chronka ti sin judío hasta ijie ña̱o.
MAT.28.17	Ndá ti ó kꞌuíkon sin chꞌan la kjuíkosáyehe sin chꞌan, kjónté iso sin la kjuénka̱yáxin kixin á chaxín jehe chꞌan o̱ náhí. 
MAT.28.18	Ndá chꞌin Jesús kóchjinehe chꞌan ti jehe sin la ndáchro chꞌan:
MAT.28.18	―Díos kjuajon kaín kjuachaxin nkaya nka̱jní la ko chjasintajni. 
MAT.28.19	*Méxra̱ sátjira kaín nación la tjákohéra chojni kixin tsitekaon sin ti janhan. Tíki̱texínra sin kjuachaxíen ihni̱é Itꞌéni Díos, ihni̱é ti Xje̱en chꞌan la ko ti Ncha̱kuén chꞌan. 
MAT.28.20	Tjákohéra sin kixin sinchexiteyá sin kaín ti nkehe kuéto̱an. Ndá janhan tsjakꞌé tsꞌejóni nkochríxín hasta tsjeje̱ chjasintajni.
MAT.28.20	Mé xi̱kaha tso̱hen.
MRK.1.1	Xi̱kihi xránkíxixín ti itan jína kuènté Jesucristo, Xje̱en Díos.
MRK.1.2	Janhan tsochrꞌan ijnko nkexro tsochronka ti itan kuénta̱na tsꞌitónxin nti̱a,
MRK.1.2	kixin tsjasiyóxin ti nti̱a kuèntá.
MRK.1.3	“Tóxakohanra ncheyóxinra nti̱a tsi̱xi̱n Ìnchéni, Takitjehéra ijnko nti̱a ndoí.”
MRK.1.4	Tíha mé xiteyá ikui chꞌin Juan Bautista, kjuákꞌe chꞌan nte̱je̱ kui̱ki̱te chꞌan chojni. Kjua̱ko̱he̱ chꞌan chojni kixin chrókjuinkí sin ti nkehe tjenka̱yáxin sin ndá chrókuikite sin mé xi̱kaha chróxika ti iji̱é sin. 
MRK.1.5	Nchónhña chojni kui̱xi̱n nonte Judea la ko chjasin Jerusalén ikui sin ti itjen chꞌin Juan, la kuíhin sin ti nkehe kjuako chꞌan la chrónka sin ti ijie̱ chónta sin, ndá chꞌin Juan mé kui̱ki̱texín chꞌan sin ti nda̱río Jordán.
MRK.1.7	Mé kjuako chꞌan, ndáchro chꞌan:
MRK.1.7	―Iton ti janhan mé tsichréhe̱ ijnko nkexro a̱ntsí chónta kjuachaxin ke janhan. Méxra̱ tósuàna chrókjuásinta̱nka̱ ti correa to̱ka̱té chꞌan. 
MRK.1.8	Janhan mé ìnta̱ ó kuíki̱texínra. A̱ndá jehe chꞌan mé tsi̱ki̱texínra ti Ncha̱kuén Díos.
MRK.1.9	A̱ndá ti ña̱o a chꞌin Jesús kꞌuaxrjexín chꞌan Nazaret nonte Galilea la chꞌin Juan kui̱ki̱texín ti chꞌin Jesús ti nda̱río Jordán. 
MRK.1.10	Ti ó kꞌuaxrjenkíxin chꞌin Jesús ti ìnta̱, la kꞌuíkon chꞌan xitje̱he̱ nka̱jní la ti Ncha̱kuén Díos, mé éxi ijnko kontóá tsjehe, kui̱xi̱n nkaya nka̱jní la kjuákꞌekjen chritaón ti jehe chꞌan. 
MRK.1.11	*Ndá xrína̱hña nixja ijnko itan kui̱xi̱n nka̱jní, ndáchro:
MRK.1.11	―Jaha mé xja̱na imá tjua̱há. Imá chàna kixin nchexiteyá.
MRK.1.12	A̱ndá ti Ncha̱kuén Díos mé sákjuíko ti chꞌin Jesús nte̱je̱. 
MRK.1.13	Ntiha kjuákꞌe chꞌan cuarenta ña̱o la ntiha mé siín iko jie̱he, la ti Jínahña mé tjinkaon chrókjuachròe ti jehe chꞌan. La ti sin ángel ikui sin kꞌuayakohen sin ti jehe chꞌan.
MRK.1.14	Ndá ti ó kjuákꞌechjina chꞌin Juan, la chꞌin Jesús mé sákjuí chꞌan nó Galilea sákjuikjako chꞌan ti itan jína kuènté ti kjuachaxin tꞌe̱to̱axín Díos 
MRK.1.15	*la ndáchro chꞌan:
MRK.1.15	―Ó kjuixraká ti ña̱o, la ó kuichjina ti kjuachaxin kuènté Díos. Méxra̱ chrókui̱to̱héra ti nkehe jínahña tjénka̱yáxinra, la chrókuitekáonra ti itan jína tsaáxinra.
MRK.1.16	Ndá chꞌin Jesús tjetji chꞌan chrínta nda̱ñao Galilea, ndá xrína̱hña kꞌuíkon chꞌan ti chꞌin Simón la ko ti kícho chꞌan Andrés tjejótꞌe sin ti nchísén chrínkí ìnta̱ kixin tsotsé sin koche. 
MRK.1.17	Ndá ndáchro chꞌin Jesús:
MRK.1.17	―Chréhéra ti janhan, ndá tso̱tja̱hára ixra̱ tsjéyára chojni.
MRK.1.18	Ndá tuénxín kuíto̱he sin ti nchísén tséya sin koche, la chréhe̱ sin chꞌan.
MRK.1.19	Ndá kjínhña kjuíji chꞌin Jesús, ndá kꞌuíkon chꞌan chꞌin Jacobo la ko ti kícho chꞌan, Juan, xje̱en ti chꞌin Zebedeo. Jehe sin la ko ti itꞌé sin tjejóxehen sin ijnko ntabarco tjejótjo̱nité sin ti nchísén tséya sin koche. 
MRK.1.20	La chꞌin Jesús kꞌuéye̱he̱ chꞌan sin kja̱xin. A̱ndá tuénxín kuíto̱he sin ti itꞌé sin Zebedeo la ko ti ntabarco la ko ti sin ichꞌe ixra̱. Ndá chréhe̱ sin ti chꞌin Jesús.
MRK.1.21	Ndá kjuíji sin chjasin Capernaum. La ti ña̱o to̱kꞌéhe chojni mé kꞌuíxehen chꞌin Jesús ti ni̱nkué ti sin judío la kjuankíxin kjuako chꞌan. 
MRK.1.22	*A̱ndá ti chojni siín ntiha la chrakon sin nkexrín kjuako chꞌan kixin kjua̱ko̱xi̱n chꞌan éxi ijnko chojni chónta kjuachaxin, la jehya éxi ti sin tjako ley. 
MRK.1.23	Ndá ti nchia tja̱ko̱xi̱n ti sin judío mé itjen ijnko chojni chónta ncha̱kuén jínahña, mé kꞌóyako ndáchro:
MRK.1.24	―¿Nkekuènté tji̱a̱té ti nkehe ichꞌeni, jaha Jesús tsíkji̱xi̱n Nazaret? ¿Á kꞌuinka kixin si̱nchekꞌitjáña ti jeheni ní? Ó noheni kixin jaha mé ti nkexro tjóá kuènté Díos.
MRK.1.25	A̱ndá chꞌin Jesús mé kꞌue̱tue̱hen ti ncha̱kuén jínahña, ndáchro:
MRK.1.25	―Tániá, tꞌaxrjéxian ti nkexro i.
MRK.1.26	A̱ndá ti ncha̱kuén jínahña mé kjuínchekꞌaniáte ti nkexro a la ko kꞌóyako itsen ndá kꞌuaxrje. 
MRK.1.27	Ndá kaín ti chojni siín ntiha la chrákon sin la kjuanchankíhi kícho sin, ndáchro sin:
MRK.1.27	―¿Xá nkexro tíhi? ¿Xá nkehe ti tan ni̱xin chronka chꞌan? Kixin nchónhña kjuachaxin chónta chꞌan tꞌe̱tue̱hen chꞌan ti ncha̱kuén jínahña la titekaon ―ichro sin.
MRK.1.28	A̱ndá tjoka kónohe kaín chojni tjejó Galilea kixin nkexrín ti kjuachaxin chónta chꞌin Jesús.
MRK.1.29	Ndá ti ó kꞌuaxrjexín chꞌin Jesús ti ni̱nko, la sákjuíko chꞌan Jacobo la ko Juan ndo̱e chꞌin Simón la ko Andrés. 
MRK.1.30	Ndá ti ichꞌe̱e chꞌin Simón la tjetsínka tjan, níhi tjan chónta tjan sóa. Ndá chenka sin ti chꞌin Jesús kixin níhi tjan. 
MRK.1.31	Ndá kóchjina chꞌan ti tjetsínka tjan ndá itsé chꞌan itja tjan la kjuínchekꞌinkatjen chꞌan tjan. Ndá tuénxín kjuìihin tjan ti sóa chónta tjan la kjuajon tjan nkehe kjónie sin.
MRK.1.32	A̱ndá ti ó kjuiátaón ña̱o la kꞌuíxitie, la ti chojni ntiha kjui̱kohe sin ti chꞌin Jesús kaín ti sin níhi la ko ti sin chónta ncha̱kuén jínahña; 
MRK.1.33	la kuenté chjasin kónkotsé sin kꞌuejó sin ndója ti nchia itjen chꞌan. 
MRK.1.34	Ndá kjuínchekito̱he chꞌan jína kaín ti chojni níhi chónta itsjé ichin la ko kuakitsje chꞌan kaín ti ncha̱kuén jínahña. La í kjuajonhña chꞌan kjuachaxin kixin tsonixja ti ncha̱kuén jínahña kixin ó chóxin nkexro ti jehe chꞌan.
MRK.1.35	Ndá imá nchítjen na̱xa̱ sítietaon nonte la kꞌuàya chꞌin Jesús la kꞌuaxrjexín chꞌan ti chjasin a la sákjui̱ chꞌan nte̱je̱ kixin ntiha tsonixje̱xín chꞌan Itꞌé chꞌan itjen nkaya nka̱jní. 
MRK.1.36	Ndá chꞌin Simón la ko ti sin xriko chꞌan mé sákjuikjeyá sin chꞌan. 
MRK.1.37	Ndá ti ó kꞌuitja sin la ndáchro sin:
MRK.1.37	―Kaín chojni xritjeyá sin ti jaha.
MRK.1.38	A̱ndá ndáchro chꞌin Jesús:
MRK.1.38	―Sátsjini íso chjasin chjinaxón kixin ntiha kja̱xin tsjákuá ti itan jína, kixin tíha ti ixra̱ kꞌuinkaxian janhan.
MRK.1.40	Ndá xrína̱hña ijnko nkexro chónta chinlepra la kóchjinehe ti chꞌin Jesús la kjuákꞌexín tochꞌin la chrónòa, ndáchro:
MRK.1.40	―Ti tjinkaoan la jína chrókjui̱nchekito̱héni jína.
MRK.1.41	Ndá chꞌin Jesús la imá kui̱konoéhe̱ chꞌan ti nkexro a la kjuákꞌetja tja chꞌan, la ndáchro chꞌan:
MRK.1.41	―Jeén tjínka̱oan. Tito̱ha jína ijie ―ichro chꞌan.
MRK.1.42	Ndá ti kjuixin ndáchro chꞌan tíhi, la tuénxín kjuìin ti chinlepra la kuíto̱he chꞌan jína. 
MRK.1.43	Ndá kꞌue̱tue̱hen chꞌin Jesús ti nkexro kixin sátsji, la ndáchro chꞌan:
MRK.1.45	A̱ndá ti chꞌin tsíkito̱he jína la ti ó sákjuí chꞌan la kjuankíxin chenka chꞌan kaín chojni kixin nkexrín kuíto̱he chꞌan jína. Méxra̱ Jesús la xitjahya noxín tsꞌixehen chꞌan nijnko chjasin, méxra̱ kꞌuaxrjenta chꞌan ti kohya chojni. Kjánchó, kjónté xi̱kaha, la itsjé chojni kjui̱xi̱n itsjé chjasin kjuitsjehe sin ti jehe chꞌan.
MRK.2.1	A̱ndá ó kꞌuatsínka iso ña̱o, ndá Jesús mé xíkjan chꞌan chjasin Capernaum. Ndá ti ó kónohe chojni kixin itjen chꞌan ntiha. 
MRK.2.2	La tuénxín kónkotsé nchónhña chojni la kjuachahya ti nchia la ko kja̱xin kjuachahya ti ndója nchia kꞌuíxin sin. A̱ndá chꞌin Jesús kjuako ti itan jína kuènté Díos.
MRK.2.3	Ndá ikjui noó chojni tinkátsénkí jnko nkexro tsíkꞌen to̱té
MRK.2.4	kjánchó xitjahya kóchjina sin ti itjen Jesús kixin nchónhña chojni siín. La kꞌui̱tꞌótjen sin chritaón ti nchia, la ntiha koxratꞌo̱ sin kixin kꞌuínkaji̱nxi̱n ti si̱níhi ti itjen chꞌin Jesús. 
MRK.2.5	Ndá ti ó kꞌuíkon chꞌin Jesús kixin chaxín titekaon sin ti jehe chꞌan, la nixje̱he̱ chꞌan ti si̱níhi, ndáchro chꞌan:
MRK.2.5	―Xje̱eni, ó kjuìin ti ijie̱ chonta.
MRK.2.6	Ndá iso ti sin tjako ley tjejótja̱xi̱n ntiha la ikjo sin a̱sén sin, ndáchro sin: 
MRK.2.7	“¿Nkekuènté xi̱kaha nixja ti nkexro i? Tꞌántaxíhi̱n chꞌan Díos kixin ndáchro chꞌan kixin tja̱tse̱n chꞌan iji̱é chojni; jehó Díos mé chónta kjuachaxin tsja̱tse̱n ijie̱.” 
MRK.2.8	Ndá chꞌin Jesús nohe nkehe kjuénka̱yáxin sin. La ndáchro chꞌan:
MRK.2.8	―¿Nkekuènté xi̱kaha tjénka̱yáxinra? 
MRK.2.9	¿Nkehe a̱ntsí xra̱hya chróndátjan chꞌan: “Ó kjuixin kjuìihan ti ijie̱ chonta”, o̱ á a̱ntsí xra̱hya chróndátjan chꞌan: “Tꞌínkatjen tjatsían ti ka̱ni̱a̱a la sátjia”? 
MRK.2.10	Méxra̱ ijie tsjáko̱xia̱n kixin ti Xje̱en Díos kꞌóna Chojni la chonta kjuachaxin ntihi chjasintajni tsjakjìihin iji̱é chojni ―ichro chꞌan.
MRK.2.10	Ndá ndáche chꞌan ti nkexro xitjahya itji:
MRK.2.11	―Tꞌínkatjen, tjatsían ti ka̱ni̱a̱a la sátjia ndo̱a.
MRK.2.12	Ndá ti si̱níhi la tuénxín kꞌuínkatjen la kjua̱tse̱n ti kania la kꞌuaxrjexín ntiha sákjuí. Landá kaín ti sin siín ntiha kꞌuíkon sin kixin xi̱kaha kóhen la chrákon sin la chjéhe sin Díos kjuasáya la ndáchro sin:
MRK.2.12	―Kꞌuikonhyéni jnko nkehe xi̱kaha ―ichro sin.
MRK.2.13	A̱ndá chrꞌéxi̱n chꞌin Jesús sákjuí chrínta nda̱ñao ínaá. Ndá kaín chojni kóchjina ndá kjuankíxin kjuako chꞌan. 
MRK.2.14	Ndá kꞌuatsínka chꞌan ntiha la kꞌuíkon chꞌan Mateo, xje̱en chꞌin Alfeo, tjetja̱xi̱n chꞌan tjenchekjènki̱. Ndá chꞌin Jesús ndáchro:
MRK.2.14	―Chréhé ti janhan.
MRK.2.14	Ndá tuénxín kꞌuínkatjen chꞌan la chréhe̱ chꞌan Jesús, la sákjuí sin.
MRK.2.15	A̱ndá chrꞌéxi̱n Jesús kjuákꞌe chꞌan ndo̱e chꞌin Mateo, la ntiha kjuajon sin nkehe kjónie chꞌan la ko kja̱xin kjuíji itsjé ti sin nchekjènki̱
MRK.2.16	Ndá ti sin tjako ley la ko ti sin fariseo kꞌuíkon sin kixin chꞌin Jesús tjenieko chꞌan kaín ti sin nchekjènki̱ la ko ti íso sin chónta ijie̱, ndá kjuanchankíhi sin ti sin kꞌuájiko chꞌan, ndáchro sin:
MRK.2.16	―¿Nkekuènté kixin ti maestro kuèntára la nieko chꞌan la ko tꞌika̱o chꞌan ti sin nchekjènki̱ la ko ti chojni chónta ijie̱?
MRK.2.17	Ndá Jesús kuíhin chꞌan nkehe ti itjo sin. La nixje̱he̱ chꞌan sin, ndáchro chꞌan:
MRK.2.17	―Ti sin níehña la ticháxie̱nhña sin nkexro tsjajon xro̱a̱n. Jehó ti sin níhi mé tichánxi̱hin sin nkexro tsjajon xro̱a̱n. Janhan la kꞌuinkakjéyáhya chojni chóntahya ijie̱; náhí, jehó chojni chónta ijie̱.
MRK.2.18	Ijnko ña̱o mé ti sin kuékꞌajiko chꞌin Juan Bautista la ko ti sin fariseo mé kjoniehña sin kuenté ña̱o kixin nixje̱he̱ sin Díos. A̱ndá iso sin mé ikui sin ti itjen Jesús la kjuanchankí sin:
MRK.2.18	―¿Nkekuènté kixin ti sin xriko chꞌin Juan la ko ti sin fariseo la niehña sin ijie kixin chjéhe sin Díos kjuasáya, a̱ndá ti sin xriko̱a la náhí?
MRK.2.19	Ndá kjuáte̱he chꞌin Jesús, ndáchro:
MRK.2.19	―¿Xá jína chrókjoniehña ti chojni tsíkꞌeye̱he̱ sin tso̱chjina ijnko kia ti na̱xa̱ tjejóko sin ti nkexro tsíkóte̱he ní? Ti na̱xa̱ itjen ti nkexro tsíkóte̱he la xitjahya siniehña sin. 
MRK.2.20	Kjánchó itsi ijnko ña̱o la tsotsé chojni ti nkexro tsíkóte̱he, sátsjiko sin chꞌan, a̱ndá ti ña̱o a la chaxín siniehña sin, tsꞌává sin.
MRK.2.21	’Ninkexró tjakꞌeñéhña ijnko ika ó ntaxin itꞌo̱ ika ni̱xin kixin ti ika ni̱xin la chrókjui̱xéhe̱ ndá chrókꞌuichje ti ika ndaxin. 
MRK.2.22	La kja̱xin ninkexró ti̱ki̱ahya ixran ni̱xin ijnko tjua̱xran ó ndaxin; kixin ti ixran ni̱xin la tsótséchje ti tjua̱xran ndaxin ndá tsꞌitjáña ti ixran la ko ti tjua̱xran kja̱xin. Méxra̱ ti ixran ni̱xin la chrókuikia ijnko tjua̱xran ni̱xin.
MRK.2.24	Ndá iso ti sin fariseo kjuanchankíhi sin ti chꞌin Jesús:
MRK.2.24	―¿Nkekuènté kixin ti sin xriko̱a la tjejóchꞌe sin ti nkehe kohya kjuachaxin tso̱hen ti ña̱o to̱kꞌéheni?
MRK.2.25	Ndá kjuáte̱he chꞌin Jesús, ndáchro:
MRK.2.25	―¿Á kjui̱nchekuáxinhñara ti xroon chrónka nkehe kjuíchꞌe David la ko ti sin kꞌuájiko chꞌan ti ó ikꞌuén sin kjinta ní? 
MRK.2.26	*Jehe chꞌan mé kꞌuíxehen chꞌan ti nchia kuènté Díos ti ña̱o kꞌue̱to̱an ti ncha̱tꞌá Abiatar, la kjónie chꞌan ti nio̱tja̱ tsíkóñao kuènté Díos, jehó ti sin ncha̱tꞌá kꞌuéchónta kjuachaxin kꞌuékjinie, la kja̱xin chjéhe chꞌan ti sin kꞌuájiko chꞌan kjónie sin.
MRK.2.27	Kja̱xin ndáchro chꞌin Jesús:
MRK.2.27	―Kꞌóna ti ña̱o tso̱kꞌéhe chojni kixin tichánxi̱hin sin, la jehya kixin chrókjuikosáyehe chojni ti ña̱o a. 
MRK.2.28	A̱ndá ti Xje̱en Díos kꞌóna Chojni mé chónta kjuachaxin tsꞌe̱to̱an nkehe tso̱hen ti ña̱o to̱kꞌéhe chojni ―ichro chꞌin Jesús.
MRK.3.1	Ndá chꞌin Jesús mé ínaá kꞌuíxehen chꞌan ti nchia tónkotsé ti sin judío. La ntiha itjen ijnko nkexro tsíxámá ijnko itja. 
MRK.3.2	Ndá iso chojni mé tsꞌáyéhe̱ sin chꞌin Jesús, kixin tsꞌikon sin á sinchekito̱he chꞌan jína ti nkexro tsíxámá itja ti ña̱o to̱kꞌéhe chojni ndá jína tsjanchia sin ijie̱. 
MRK.3.3	Ndá chꞌin Jesús ndáche ti nkexro tsíxámá itja:
MRK.3.3	―Tꞌínkatjen, tjakꞌexián to̱tá nko̱siñe ntihi.
MRK.3.4	Ndá kjuanchankíhi chꞌan ti sin tjejó ntiha, ndáchro chꞌan:
MRK.3.4	―¿Nkehe siín kjuachaxin tso̱hen ti ña̱o to̱kꞌéheni? ¿Á chrókjuíchꞌeni ti nkehe jína ní o̱ ti nkehe nduáhya? ¿Á chrókjuinchekito̱heni chojni jína ní o̱ á chrókꞌóñáni chojni?
MRK.3.4	Kjánchó jehe sin la táníkoá sin. 
MRK.3.5	Ndá chꞌin Jesús kónínkaon chꞌan, komá chꞌan ti jehe sin la ko kꞌuává chꞌan kixin tjinkakonhña sin tsi̱konoéhe̱ sin chojni. Ndá ndáche chꞌan ti nkexro níhi:
MRK.3.5	―Tjéndoá itjá.
MRK.3.5	A̱ndá kjuendoá chꞌan itja chꞌan la tuénxín kuito̱he jína ti itja chꞌan. 
MRK.3.6	Ndá ti ó kꞌuaxrjexín ti sin fariseo ntiha la kjuénka̱yáxiko sin ti sin kuènté chꞌin Herodes nkexrín chrókꞌóñá sin ti chꞌin Jesús.
MRK.3.7	Ndá chꞌin Jesús la ko ti sin kꞌuájiko chꞌan sákjuí sin chrínta nda̱ñao. La nchónhña chojni kjuíjichréhe̱ ntiha, tsíki̱xi̱n sin Galilea la ko Judea 
MRK.3.8	Jerusalén la ko Idumea la ko íso sin tsíki̱xi̱n sin ti tóhe nda̱río Jordán, chjasin Tiro la ko Sidón. Kixin tsíkihin sin nkexrín ti kjuaxroan ijié kjuasin chꞌin Jesús, ndá kuichréhe̱ sin chꞌan. 
MRK.3.9	*Ndá kꞌue̱tue̱hen chꞌan ti sin kꞌuájiko chꞌan kixin ntiha chrókjuákꞌechóhen ijnko ntabarco kixin ti imá chrókꞌuixitja chojni ti jehe chꞌan la chrókꞌui̱tꞌótjen chꞌan ntiha, 
MRK.3.10	kixin kjuínchekito̱he chꞌan jína itsjé chojni, landá kaín ti sin níhi kꞌuíxitja sin chꞌan kixin tjinkaon sin chrótsé sin ti iké chꞌan kixin tsito̱he sin jína.
MRK.3.11	Kja̱xin ti sin chónta ncha̱kuén jínahña la ti ó kꞌuíkon sin ti chꞌin Jesús la kꞌuejóxin sin tochꞌin sin nkayakon chꞌan. La itsen ndáchro sin:
MRK.3.11	―Jaha mé ti Xje̱en Díos.
MRK.3.12	Kjánchó chꞌin Jesús kꞌue̱tue̱hen chꞌan ti ncha̱kuén jínahña kixin tsochronkahya nkexro ti jehe chꞌan.
MRK.3.13	A̱ndá chrꞌéxi̱n chrìin chꞌin Jesús ijnko ijna̱, ndá ntiha kꞌuéye̱he̱ chꞌan ti sin tsochréhe̱ ti jehe chꞌan, a̱ndá ti ó kꞌuejó kaín sin 
MRK.3.14	ndá kꞌuíchehe chꞌan teyó ti sin chaxín tsꞌajiko chꞌan kixin tsꞌe̱tue̱hen chꞌan sin sátsjikjako sin ti itan jína. 
MRK.3.15	La ko tsochónta sin kjuachaxin sinchekito̱he sin chojni jína la ko tsakítsje sin ncha̱kuén jínahña. 
MRK.3.16	Ti teyó sin kjueyá chꞌan mé xi̱kihi itꞌin sin: Simón mé kjuínchekꞌin chꞌan Pedro; 
MRK.3.17	Jacobo la ko ti kícho chꞌan Juan, xje̱en chꞌin Zebedeo. La kja̱xin kjuínchekꞌin chꞌan sin Boanerges, mé tꞌaxrjexín Xje̱en ti Tjonta. 
MRK.3.18	Andrés, Felipe, Bartolomé, Mateo, Tomás, Jacobo xje̱en Alfeo, Tadeo la ko íjnko Simón, kuènté ti sin cananista 
MRK.3.19	la ko Judas Iscariote, ti nkexro kjuínchekji chꞌin Jesús.
MRK.3.19	Ndá chrꞌéxi̱n chꞌin Jesús la ko ti sin kꞌuájiko chꞌan kꞌuíxehen sin ijnko nchia. 
MRK.3.20	Ndá kónkotsé nchónhña chojni, la hasta xitjahya sinie sin. 
MRK.3.21	Ndá ti ó kónohe ti sin na̱xa̱ kjéhya chꞌan. Ndá ikui sin kixin tjinkaon sin sátsjiko sin chꞌan kixin ndáchro sin kixin tsíkólóco chꞌan.
MRK.3.22	―Ti nkexro i la chónta ti kjuachaxin kuènté Beelzebú, ti nkexro tꞌe̱tue̱hen kaín ti ncha̱kuén jínahña, mé xi̱kaha tjacha chꞌan takitsje ncha̱kuén ti jínahña ―ichro sin.
MRK.3.23	Ndá chꞌin Jesús kꞌuéye̱he̱ chꞌan sin, la kjuíncheyóe̱xin chꞌan ijnko nkehe, ndáchro chꞌan:
MRK.3.23	―¿Nkexrín kixin nkokón Jínahña chrókuakitsje ti jínahña? 
MRK.3.24	Kixin ti jnko chojni tꞌe̱to̱an ijnko chjasin, ti tjajo̱nko kícho la tsjachahya sin tsꞌe̱to̱an sin isé. 
MRK.3.25	La ko kja̱xin ti sin tjejó nkoko̱a nchia, ti nkoko̱ahya tjenka̱yáxin sin, la séhya tsꞌejóko kícho sin. 
MRK.3.26	A̱ndá ti jínahña la ti nkokónhña tjenka̱yáxin, la kjá tsꞌitjáña ti kjuachaxin kuènté.
MRK.3.27	’Ninkexró tsjacha tsꞌixehen tseé ndo̱e ijnko chojni tse̱he̱ ti jehya sa̱o chrókjuinchenteto ti nkexro tse̱he̱ ndá jína chrókueé ti nkehe chonta.
MRK.3.28	’Chaxín ndáxrja̱n kixin Díos la jína tsjakjìin chꞌan kaín ti ijie̱ chónta jnko chojni la ko kaín ti nkehe jínahña tsínixja sin. 
MRK.3.29	*A̱ndá ti nkexro tsꞌándaxínhi̱n ti Ncha̱kuén Díos, la xitjahya tsjìin ti iji̱é sin, nkochríxín tsochónta sin.
MRK.3.30	Mé xi̱kaha ichro chꞌan kixin ti sin a tsíndáchro kixin ijnko ncha̱kuén jínahña chónta chꞌan.
MRK.3.31	A̱ndá ikui ti ìñé chꞌin Jesús la ko ti sin kícho chꞌan la ndója ó kꞌuejó sin, la kꞌue̱tue̱hen sin ijnko chojni tsjikꞌéye̱he̱ ti chꞌin Jesús. 
MRK.3.32	A̱ndá ti sin tjejóntaxín ti itjen Jesús la ndáchro sin:
MRK.3.32	―Ìná la ko kichua tjejó sin ndója, xritjeyá sin ti jaha.
MRK.3.33	Ndá ndáchro chꞌan:
MRK.3.33	―¿Xá nkexro ti na̱ná la ko nkexro ti kíchina?
MRK.3.34	Ndá komá chꞌan ti chojni tjejótja̱xi̱n ntiha la ndáchro chꞌan:
MRK.3.34	―Ti sin i mé na̱ná la ko kíchina. 
MRK.3.35	Kixin kaín ti sin nchexiteyá ti nkehe tjinkaon Díos, mé tíha ti kíchina la ko na̱ná ―ichro chꞌan.
MRK.4.2	La nchónhña nkehe nixja chꞌan la ko kjuíncheyóe̱xin chꞌan. Ndá ndáchro chꞌan:
MRK.4.3	―Tihínra tíhi: Ijnko chojni sákjuikꞌe̱nka̱ no̱nte̱e. 
MRK.4.4	La ti ó tꞌe̱nka̱ chꞌan la iso ti noatje la xèjin nti̱a, ndá ti ikui koxroxe la kjónie va ti noa. 
MRK.4.5	A̱ndá íso ti noa mé kꞌuitjí chríkꞌá ixro̱ ti kohya itsjé inche, ndá tjoka kꞌuaña kixin tjínhña chónta inche. 
MRK.4.6	Kjánchó ti ó kjui̱to̱n ña̱o, la chjánxin sóa la xámá kixin ni̱nkahya chónta ti nuèé. 
MRK.4.7	A̱ndá íso ti noatje la kꞌuitsínkakꞌá ti siín kachꞌi̱, la ti kachꞌi̱ kꞌuánkí, ndá ti ino la í kꞌuánkíhya kixin kꞌuíxitja ti kachꞌi̱. 
MRK.4.8	A̱ndá íso ti noa kꞌuitjí ti inche jína la kꞌuaña, la kꞌuánkí nte̱to la kꞌóna jína, mé ijnko noatje la kꞌóna treinta ñeno noa, a̱ndá íjnko la kꞌóna sesenta ñeno noa, a̱ndá íjnko la kꞌóna ijnko ciento ñeno noa.
MRK.4.9	Ndá ndáchro chꞌan:
MRK.4.9	―Ti nkexro tjinkaon tsihin la chrókuihin jína.
MRK.4.10	Ndá chrꞌéxi̱n, ti ó jehó chꞌin Jesús itjen, la ti teyó sin la ko ti sin tjejó chjinaxón mé kjuanchankíhi sin chꞌan nkehe tꞌaxrjexín ti nkehe chrónka chꞌan. 
MRK.4.11	Ndá ndáchro chꞌan:
MRK.4.11	―Jahara la Díos mé tsjinki̱tsa tso̱nohara ti nkehe tienxínhña chojni kuènté ti kjuachaxin tꞌe̱to̱axín Díos, a̱ndá ti sin titekakonhña la ó kjui̱ntayoáxián kaín nkehe kuíhin sin. 
MRK.4.12	*Kixin kjónté tjejótsjehe sin la tꞌikonhña sin, kjónté tjejótihin sin la tienxínhña sin kixin ti chrókienxín sin la chrókjuinkí sin ti nkehe tjenka̱yáxin sin la chrókjuìin ti ijie̱ chónta sin ―ichro Jesús.
MRK.4.13	Ndá ndáche chꞌan sin:
MRK.4.13	―¿Á kíenxinhñara nkehe tꞌaxrjexín ti nkehe kjui̱ntayóa̱xian ní? Ti náhí la, ¿nkexrín chrókiénxinra ti íso nkehe si̱ntayóa̱xián? 
MRK.4.14	Ti nkexro sákjuikꞌe̱nka̱ ti noatje mé ti nkexro tjako itén Díos. 
MRK.4.15	Ti noatje xèjin chrínta nti̱a la tꞌaxrjexín ti chojni tihin itén Díos, ndá chrꞌéxi̱n itji ti Jínahña nchekꞌitjáña ti itan jína kuíhin sin. 
MRK.4.16	A̱ndá ti noatje kꞌuitsínkakꞌá ixro̱ mé tꞌaxrjexín ti nkexro tihin itén Díos ndá tjoka tóxríhi̱n la chéhe̱ titekaon. 
MRK.4.17	Kjánchó ni̱nkahya chónta nuèé, la séhya tjacha kixin ti ó itsi ijnko kjuaxikaon o̱ kjuaxróxinhña kixin titekaon sin ti itan jína, la tuénxín tsíto̱he sin Díos. 
MRK.4.18	Ti noatje xèjinkꞌá kachꞌi̱ mé tíha ti sin tihin itén Díos, 
MRK.4.19	kjánchó na̱xa̱ imá tóxakohen sin ti nkehe siín chjasintajni la ko tóxríhi̱n sin ti nkehe tjete la ko tjinkaon sin tsochónta sin itsjé nkehe. Kaín tíha mé tꞌinkákohe̱n ti itén Díos kuíhin sin, la xi̱kaha xitjahya sichꞌehe sin ixra̱ Díos. 
MRK.4.20	A̱ndá ti noatje kꞌuitjí ti inche jína mé ti sin tihin itén Díos ndá titekaon sin, la xi̱kaha jína chꞌehe sin xra̱ Díos. Éxi noatje kꞌóna treinta ñeno noa la ko íso la kꞌóna sesenta ñeno noa la ko ti kꞌóna ciento ñeno noa mé xi̱kaha tꞌánkí ti ixra̱ ichꞌe sin.
MRK.4.21	―¿Á ti tsꞌákjen ijnko xrohi la chrókjuakꞌema chrínkí ntacajón o̱ chrínkí cama? Kjá náhí. Ti xrohi la noi tsjakꞌe kixin tsꞌinkaséñexín ti chojni tjejó nkaxehen. 
MRK.4.22	*Kixin kohya nkehe ómó tjejó chrókónoxínhña chrꞌéxi̱n, la ko nijnko nkehe ómó ichꞌe chojni chrókónoxínhña chrꞌéxi̱n. 
MRK.4.23	Ti nkexro tjinkaon tsihin la chrókuihin jína tíhi ―ichro chꞌan.
MRK.4.24	―Chrokjuénka̱yáxinra jína ti nkehe tjejotihínra. Ti nkehe tjácho̱ara jahara la Díos tsjácho̱ahara xi̱kaha la ko tsjajon chꞌan a̱ntsí. 
MRK.4.25	*Ti nkexro chónta nkehe la a̱ntsí tsꞌáyéhe̱. A̱ndá ti nkexro chóntahya, la kjónté ti intsí chónta sin tsꞌaxrjehe sin.
MRK.4.26	Kja̱xin ndáchro chꞌin Jesús:
MRK.4.26	―Ti kjuachaxin tꞌe̱to̱axín Díos mé yóhe̱ éxi jnko chojni sátsjikꞌe̱nka̱ no̱nte̱e. 
MRK.4.27	Ndá tꞌajua chꞌan la tꞌàya chꞌan. La xi̱kaha tꞌatsínka ña̱o la ko tie, ndá ti itje la tꞌaña la tꞌánkí. A̱ndá ti nkexro kꞌue̱nka̱ la noehña nkexrín kóhen tíha. 
MRK.4.28	Mé xi̱kaha ti nonte la jehó kjuíchꞌe ixra̱. Senó kꞌuaña ti ino, ndá kuiá, ndá kꞌóna ti noa; 
MRK.4.29	*a̱ndá ti ó tsi ti ña̱o tsotjá sin, la ti nkexro ichꞌe ixra̱ la tsakjijin ti noa.
MRK.4.30	Kja̱xin ndáchro chꞌin Jesús:
MRK.4.30	―¿Nkehe chrókjuincheyóhe̱ni ti kjuachaxin tꞌe̱to̱axín Díos, la ko nkehe chrókóyóe̱xin? 
MRK.4.31	Tíha mé éxi ti itje mostaza, ti ó xenkaxín la jehó jnko itje intsí ke kaín ti itje siín chjasintajni. 
MRK.4.32	Ndá ti ó tsꞌaña la tsꞌánkí imá nte̱to, ke ti íso nta, la ti chaon la imá ijié tsꞌánkí, la hasta ti koxroxe xritjaká la jína sichꞌéna va ka̱ké va chríkꞌá ti inta tsꞌuan.
MRK.4.33	Mé xi̱kaha chꞌin Jesús kjua̱ko̱he̱ kaín ti chojni la kjuíncheyóe̱xin chꞌan nchónhña nkehe, la kjuako chꞌan kaín ti nkehe chrókjuacha sin chrókienxín sin. 
MRK.4.34	Kaín nkehe kjuako chꞌan la kjuíncheyóe̱xin chꞌan. A̱ndá chrꞌéxi̱n la chenka chꞌan ti sin kꞌuájiko chꞌan nkehe tꞌaxrjexín kaín tíha.
MRK.4.35	Ti ó kóntó, la ndáche chꞌin Jesús ti sin kꞌuájiko chꞌan:
MRK.4.35	―Sátsjini tóhe ti nda̱ñao.
MRK.4.36	Ndá kuíto̱he sin kaín ti chojni la sákjuíko sin ti ntabarco kjuákꞌetja̱xi̱n chꞌan kjuako chꞌan la ko íso ntabarco chréhe̱ sákjuí. 
MRK.4.37	Ndá xrína̱hña imá chjéhe xri̱nto̱, la síchriká ti ìnta̱ tꞌixehen ti ntabarco, la ó chjina chrókꞌuaniánkí ìnta̱ ti ntabarco. 
MRK.4.38	Ndá chꞌin Jesús la tjejua chꞌan nóton ti ntabarco, tjekjón chꞌan ijnko ika. La kjuínchekjaye̱he̱ sin chꞌan, la ndáchro sin:
MRK.4.38	―¡Maestro! ¿Xá ándo̱sán kjónté ó tsꞌitjáñani, tsꞌaniánkíni ìnta̱ ní?
MRK.4.39	Ndá chꞌin Jesús kꞌuàya, la kꞌue̱tue̱hen ti xri̱nto̱ la ko ti nda̱ñao kixin tsꞌixitán, ndáchro:
MRK.4.39	―Tániá, tjakꞌetá.
MRK.4.39	Ndá ti xri̱nto̱ la ko ti ìnta̱ la kꞌuixratá. 
MRK.4.40	Ndá kjuanchankíhi chꞌan ti teyó sin, ndáchro chꞌan:
MRK.4.40	―¿Nkekuènté imá chrakonra? ¿Á chaxínhña titekáonra Díos ní? ―ichro chꞌan.
MRK.4.41	Ndá jehe sin la imá chrakon sin la ikjo sin kícho sin:
MRK.4.41	―¿Xá nkexro tíhi? Kixin kjónté ti xri̱nto̱ la ko ti nda̱ñao la titekaon.
MRK.5.1	Ndá kꞌuatsínka sin tóhe ti nda̱ñao, la kjuíji sin Gadara. 
MRK.5.2	Ndá ti ó kꞌuínkaji̱xi̱n chꞌin Jesús ti ntabarco la ijnko nkexro chónta ncha̱kuén jínahña kui̱xi̱n ti tsíkji̱xravá chojni. 
MRK.5.3	Ti nkexro la nkochríxín kjuákꞌe ti tsíkji̱xravá chojni la ninkexró tjachahya nchenteto, o̱ sinchentetoxín cadena. 
MRK.5.4	Itsjé vece la kjuínchentetoxín sin chꞌan cadena la ko chika iye ti to̱té chꞌan la ko itja chꞌan, la kjónté xi̱kaha, la kꞌuekóchríjin chꞌan ti cadena la ko kꞌuekjínchekuen chꞌan ti chika iye. La ninkexró tjachahya tꞌe̱tue̱hen ti jehe chꞌan. 
MRK.5.5	Tie ko ncha̱kotjin ixri chꞌan, tꞌóyako chꞌan nó ijna̱ la ko ti tsíkji̱xravá chojni la jehó chꞌan tjatexin chꞌan ixro̱ a̱sén chꞌan. 
MRK.5.6	Ndá ti ó kꞌuíkon chꞌan ikjín ikjui chꞌin Jesús la kuinká chꞌan, sákjuichréhe̱ chꞌan la kjuákꞌexín chꞌan tochꞌin chꞌan nkayakon ti chꞌin Jesús 
MRK.5.7	la kꞌóyako chꞌan, ndáchro chꞌan:
MRK.5.7	―¿Nkekuènté tji̱a̱té ti jeheni, jaha Jesús Xje̱en Díos itjen nkaya nka̱jní? Díos tjetsjehe xrja̱noáhá kixin sinchekjasótehyani.
MRK.5.8	Mé xi̱kaha ichro kixin tsíndáchro chꞌin Jesús:
MRK.5.8	―Jaha ncha̱kuén jínahña, tito̱hé ti nkexro i.
MRK.5.9	Ndá chꞌin Jesús mé kjuanchankí ndáchro:
MRK.5.9	―¿Nkexrín itꞌian?
MRK.5.9	Ndá kjuáte̱he ti nkexro a ndáchro:
MRK.5.9	―Legión itꞌini kixin itsjéni.
MRK.5.10	La ti ncha̱kuén jínahña la chrónoéhe̱ ti chꞌin Jesús kixin chrókꞌuaxrjexinhña sin ti chjasin a. 
MRK.5.11	La chjinaxón ntiha mé siín itsjé kochíno xrinie 
MRK.5.12	ndá ti ncha̱kuén jínahña, la chrónòa ndáchro:
MRK.5.12	―Ti̱to̱héni tsꞌixeheni a̱sén ti kochíno.
MRK.5.13	Ndá chꞌin Jesús kjuajon kjuachaxin. Ndá kaín ti ncha̱kuén jínahña mé kꞌuaxrjexín ti nkexro a la sákjuikꞌixehen a̱sén ti kochíno, mé chjina yaá mil va, ndá kaín va kꞌuitsínkayá va tsa̱ka la kꞌuitsínkankí va ti nda̱ñao ndá kjuihin va la ikꞌuén va.
MRK.5.14	Ndá ti chojni tꞌayakohen ti kochíno mé chrakon sin, la kuinká sin sákjuichronka sin chjasén sin la ko ti sin tjejó no̱nte̱e. La itsjé chojni kuitsjehe sin nkehe tsíkóhen ntiha. 
MRK.5.15	Ndá ti ó kjuíji sin ti itjen chꞌin Jesús la kꞌuíkon sin kixin ti nkexro kꞌuéchónta ncha̱kuén jínahña, la ó jína itjen, tjetja̱xi̱n chrinkáya ijnko ika, ndá jehe sin la imá chrakon sin. 
MRK.5.16	Ndá ti sin tsíkꞌikon la chrónka sin nkexrín kóhen ti chojni kꞌuéchónta ncha̱kuén jínahña la ko nkexrín kóhen ti kochíno. 
MRK.5.17	Ndá kjuankíxin chrónoéhe̱ sin chꞌin Jesús kixin sáchrókjuixin ntiha.
MRK.5.18	Ndá ti ó kꞌui̱tꞌótjen chꞌin Jesús ti ntabarco, la ti nkexro kꞌuéchónta ncha̱kuén jínahña la chrónòa kixin kja̱xin sáchrokjui. 
MRK.5.19	Kjánchó Jesús la kjuajonhña kjuachaxin, la ndáche ti nkexro a:
MRK.5.19	―Sátjia ndo̱a, tjichréhé ti sin kjéhya la chenka sin ti kjuaxroan ijié kjuasin Díos kixin kuito̱ha jína la ko nkexrín kui̱konoáha Díos.
MRK.5.20	Ndá ti nkexro a la sákjuí ti chjasin Decápolis la kjuankíxin chrónka kaín ti nkehe kjuíchꞌe chꞌin Jesús la ko nkexrín kuito̱he jína. La kaín ti sin kuíhin la imá chrakon sin.
MRK.5.21	Ndá ti ó xíkjanka̱o chꞌin Jesús ti ntabarco a ínaá ti chrínta nda̱ñao la kóchjina nchónhña chojni, ndá chrínta ti ìnta̱ ó kuíto̱he chꞌan. 
MRK.5.22	Ndá ikui ijnko nkexro tꞌe̱to̱an kuènté ti ni̱nko judío mé itꞌin Jairo, la ti ó kꞌuíkon chꞌan ti chꞌin Jesús la kjuákꞌexín chꞌan tochꞌin chꞌan 
MRK.5.23	la chrónòa chꞌan, ndáchro chꞌan:
MRK.5.23	―Xja̱na chjin la ó tjetꞌen tjan. Xrja̱noáha chrókjui̱ni kixin chrókjuakꞌetja itjá ti jehe tjan ndá chrókuíto̱he tjan jína la chrókjuákꞌechón tjan.
MRK.5.24	Ndá chꞌin Jesús sákjui̱ko ti nkexro a. La nchónhña chojni chréhe̱ sin tinkákꞌindate sin chꞌan. 
MRK.5.25	Ndá kja̱xin ntiha tjenkákjan ijnko chojnichjin níhi, ó teyó nánó sítji tjan ijni̱. 
MRK.5.26	Ndá imá kjuasóte tjan kixin nchónhña xro̱a̱n kóhen tjan la ó kjuixin kjuéje̱he tjan kaín ti chichaon chónta tjan, kjánchó kuíto̱ehya tjan jína, la a̱ntsí tinkákótaó tjan. 
MRK.5.27	Ndá ti ó kuíhin tjan chrónka chojni ti kjuaxroan kjuasin chꞌin Jesús, ndá ikui tjan kjuákꞌenkákjan ti chojni la chréhe̱ tjan ti chꞌin Jesús la kuákóxi̱n tjan ti iké chꞌan, 
MRK.5.28	kixin ndáchro tjan, kjónté chrínta ti iké chꞌan ó, chrókuákóxi̱n tjan la chrókuíto̱he tjan jína, ichro tjan. 
MRK.5.29	Ndá tuénxín ti ijni̱ la kjui̱xén la kónohe tjan kixin ó kuíto̱he tjan jína la ó kjuìin ti ichin chónta tjan. 
MRK.5.30	Ndá chꞌin Jesús la tuénxín kónohe chꞌan kixin ti kjuachaxin chónta chꞌan mé kuito̱exín jína ijnko chojni, ndá nkátjíá chꞌan, kjuanchankí chꞌan:
MRK.5.30	―¿Nkexro kuákóxi̱n ti kaná? ―ichro chꞌan.
MRK.5.31	Ndá kjuáte̱he ti sin kꞌuájiko chꞌan, ndáchro:
MRK.5.31	―Ó noha kixin nchónhña chojni siín la tꞌindate sin ti jaha, ¿ndá nkekuènté tjánchánkia nkexro ti kuákóxi̱n ti jaha?
MRK.5.32	Kjánchó jehe chꞌan la nkátjíá chꞌan tsjehe chꞌan nkuíxín kixin tsꞌikon chꞌan nkexro kuákóxi̱n ti iké chꞌan. 
MRK.5.33	Ndá ti tjan a la chrakon tjan, la síxrànka̱ tjan kixin nohe tjan kixin ó kuíto̱he tjan jína, la kóchjina tjan la kjuákꞌexín tjan tochꞌin tjan nkayakon chꞌin Jesús, la chrónka tjan kaín ti nkehe kóhen tjan. 
MRK.5.34	Ndá chꞌin Jesús ndáchro:
MRK.5.34	―Xje̱eni, ti kuitekaoan ti janhan la kuito̱ha jína. Ijie la kjuaxróxin sátsjia ―ichro chꞌan.
MRK.5.35	Ndá na̱xa̱ tjenixja chꞌan la kui̱xi̱n chojni ndo̱e ti nkexro tꞌe̱to̱an ni̱nko. Ndáchro:
MRK.5.35	―Xja̱an la ó kjuixin ikꞌuén. Í chjeèhya ixra̱ ti Maestro.
MRK.5.36	Kjánchó chꞌin Jesús ti ó kuíhin ti nkehe ichro sin, la chenka chꞌan ti nkexro tꞌe̱to̱an ni̱nko:
MRK.5.36	―Chrakonhña, jehó titekaoan ti janhan.
MRK.5.37	La í kjuajonhña chꞌan kjuachaxin kixin tsochréhe̱ íso chojni, jehó Pedro, Jacobo la ko Juan kícho chꞌin Jacobo. 
MRK.5.38	Ndá ti ó kjuíji sin ndo̱e ti nkexro tꞌe̱to̱an ni̱nko la kꞌuíkon chꞌan kixin imá sítjité chojni, tsjánkàma̱ sin ti ixjan tsíkꞌen. 
MRK.5.39	Ndá ti ó kꞌuíxehen chꞌan ti nchia la ndáchro chꞌan:
MRK.5.39	―¿Nkekuènté imá tjasítéra tsja̱nkàmara ti xjan i? Ti xjan la tsíkꞌenhña xjan, tjejua xjan ―ichro chꞌan.
MRK.5.40	Kjánchó kaín sin kjuanoá sin chꞌan. Ndá kꞌue̱to̱an chꞌan kixin kaín sin sátsji sin ndója. Ndá kꞌuíxehen sin ti tjetsínka ti xjan jehe chꞌan la ko ìñé ko itꞌé ti xjan la ko ti sin sákjuíko chꞌan. 
MRK.5.41	Ndá itsé chꞌan itja ti xjan la ndáchro chꞌan:
MRK.5.41	―Talita, cumi ―mé tíha tꞌaxrjexín: Cháchjin, Tꞌàyá.
MRK.5.42	A̱ndá ti xjachjin chónta teyó nánó la tuénxín kꞌuàya tjan la ó jína itji tjan. Ndá kaín ti chojni siín ntiha kꞌuíkon la imá chrákon sin. 
MRK.5.43	Kjánchó kꞌue̱to̱an chꞌin Jesús kixin ninkexró tso̱noehña ti nkehe kóhen la kꞌue̱to̱an chꞌan kixin tsjajon sin nkehe sinie ti xjachjin.
MRK.6.1	A̱ndá kꞌuaxrjexín chꞌin Jesús ti chjasin a, la ikjan chꞌan Nazaret, ti chjasin kꞌuánkíxin chꞌan la ko kja̱xin chréhe̱ ti sin xriko chꞌan. 
MRK.6.2	Ndá ti ña̱o to̱kꞌéhe sin la kjuako chꞌan ti nchia tónkotséxin ti sin Judío la nchónhña chojni kuíhin la ndáchro sin:
MRK.6.2	―¿Nketí tsíxrako̱he̱ ti nkexro i? ¿Nketí kui̱xi̱n ti kjuaxrexinkaon chónta chꞌan la ko ti kjuaxroan tjasin chꞌan? 
MRK.6.3	¿Á jehya tíhi ti nkexro chꞌéna nkehe inta, la ti ìñé chꞌan mé María, la ti kícho chꞌan Jacobo, José, Judas la ko Simón ní? ¿A̱ jehya kja̱xin ntihi tjejó ti sin kícho chꞌan ichjin ní?
MRK.6.3	Mé xi̱kaha ichro sin kuitekakuenhña sin chꞌan. 
MRK.6.4	*A̱ndá chꞌin Jesús ndáchro:
MRK.6.4	―Kaín chojni tjikosáyehe sin ijnko nkexro chronka itén Díos. Kjánchó ti sin chjasin kuènté chꞌan la ko kaín ti sin kjéhya chꞌan la ko ti sin ndo̱e chꞌan la chóntehya kjuasàya ti jehe chꞌan.
MRK.6.5	Méxra̱ ninkehó kjuaxroan xitjahya kjuasin chꞌan ntiha, jehó kjuakꞌetja tja chꞌan iso ti sin níhi tjejó ntiha, la kuito̱he sin jína. 
MRK.6.6	Ndá imá kꞌuává chꞌan kixin titekakonhña sin. La kꞌuáji chꞌan ti chjasin ntsíntsí chjinaxón ntiha kjuako chꞌan.
MRK.6.7	A̱ndá Jesús kꞌuéye̱he̱ ti teyó sin. Ndá kꞌue̱to̱an chꞌan kixin yayaá sin sátsji sin la ko kja̱xin kjuajon chꞌan kjuachaxin kixin tsakítsje sin ncha̱kuén jínahña chónta chojni. 
MRK.6.8	La ko kꞌue̱to̱an chꞌan kixin ninkehó tsjikohya sin kuènté nti̱a; jehó ti inta tjixín sin la ko tsjikohya sin kabolsa la ko nkehe sinie sin la ko chichaon; 
MRK.6.9	jehó tsjiko sin ti to̱ka̱te̱ xranka sin la ko ti ika chrꞌinkáya sin ó, jehya tsákja sin íso nkehe. 
MRK.6.10	La kja̱xin ndáchro chꞌan:
MRK.6.10	―Ti tsjasánra ijnko nchia tsoxrajon kjuachaxin la ntahó tito̱hara. Ndá ti ó kjuixin ti ixra̱ ndá sátsjixinra ntiha. 
MRK.6.11	*Ti tsjasánra ijnko nchia ndá tsjajonhña sin kjuachaxin tsꞌejora ntiha la ko tsotjinkakonhña sin tsihin sin ti nkehe tsonixjara, la tꞌaxrjéxinra ntiha, la tꞌoxènjinra ti inche chónta to̱tára kixin xi̱kaha tsjáko̱xi̱nra kixin nduáhya kjuíchꞌe ti sin a. Chaxín ndáxrja̱n kixin ti ña̱o tsito̱exín iji̱é chojni la a̱ntsí tsjasóte sin ke ti sin kꞌuejó Sodoma ko Gomorra.
MRK.6.12	Ndá sákjuí sin la nkákja̱ko̱he̱ sin ti chojni kixin chrókuíto̱he sin iji̱é sin. 
MRK.6.13	*La ko kja̱xin kuakitsje sin itsjé ncha̱kuén jínahña chónta chojni. La itsjé chojni níhi la kuikjajin sin aceite ikja, la kuito̱he sin jína.
MRK.6.14	―Kjá Juan Bautista la tsíxechón kixin xi̱kaha ti kjuachaxin chónta ti nkexro a.
MRK.6.15	A̱ndá iso sin ndáchro:
MRK.6.15	―Kjá tíhi la chꞌin Elías.
MRK.6.15	A̱ndá íso sin ndáchro:
MRK.6.15	―Kjá tíha la ijnko ti nkexro kꞌuékjako itén Díos ósé o̱ nkojín ti sin a ―ichro sin.
MRK.6.16	Ndá ti ó kuíhin chꞌin Herodes la ndáchro:
MRK.6.16	―Tíhi la kjá Juan ti nkexro kuéto̱an chrijin ikja, la ó tsíxechón chꞌan ijie ―ichro chꞌin Herodes.
MRK.6.18	La Juan tsíndáche ti chꞌin Herodes:
MRK.6.18	―Kohya kjuachaxin tsochonta ichjién ti kichua.
MRK.6.19	Mé xi̱kaha ti tjan Herodías la imá kónínkaon tjan la kjuénka̱yáxin tjan chrókꞌóñá tjan ti chꞌin Juan, kjánchó xitjahya 
MRK.6.20	kixin ti chꞌin Herodes mé chráko̱nhe̱n ti chꞌin Juan kixin ó nohe chꞌan kixin ti nkexro a la jína la ko tjóá a̱sén, méxra̱ kuíto̱ehya chꞌan kixin jehe tjan chrókꞌóñá tjan. La kjónté kanhñó tienxín chꞌan, la kóxríhi̱n chꞌan ti nkehe kuíhin chꞌan kjuako ti chꞌin Juan. 
MRK.6.21	A̱ndá ti ña̱o kié ti chꞌin Herodes, la kꞌuéye̱he̱ chꞌan kaín ti sin tꞌe̱to̱an la ko ti sin tꞌe̱tue̱hen ti sin soldado la ko ti sin tꞌe̱to̱an kuènté Galilea kixin itsi sin ti kia. 
MRK.6.22	Ndá kꞌuíxehen ti xje̱en tjan Herodías ti tjejó sin la ité tjan, la imá kóxríhi̱n chꞌin Herodes la ko kaín ti sin tjejónieko chꞌan nkexrín ité tjan. La chꞌin Herodes ndáche chꞌan ti tjarisoá:
MRK.6.22	―Tjánchíá ti nkehe tjinkaoan la tsotjahá.
MRK.6.23	Ndá kꞌuákjenxi̱n chꞌan ihni̱é Díos la ndáchro chꞌan:
MRK.6.23	―Kaín ti nkehe tsjanchia la tsotjahá, kjónté nko̱siñe ti chjasin tꞌe̱to̱an janhan. 
MRK.6.24	Ndá ti ó kuíhin tjan xi̱kaha la sákjuí tjan kjuanchankíhi tjan ti ìñé tjan, ndáchro tjan:
MRK.6.24	―¿Nkehe chrókjuanchiani?
MRK.6.24	Ndá ti ìñé tjan la ndáchro:
MRK.6.24	―Tjanchia ti ikja Juan Bautista.
MRK.6.25	Ndá ti tjarisoá la tjoka kꞌuíxehen tjan ntiha la ndáche tjan ti rey:
MRK.6.25	―Tjinkaoni tsjánjua ikja Juan Bautista tsjakꞌenkáya ijnko plato ―ichro tjan.
MRK.6.26	Ndá ti rey la imá kꞌuává chꞌan kixin xi̱kaha kjuanchia tjan, kjánchó ó kjuínchenohe chꞌan Díos la ko ó kuíhin kaín sin ti nkehe ndáchro chꞌan, la xitjahya tsondáchro chꞌan: “Náhí.” 
MRK.6.27	La tuénxín kꞌue̱tue̱hen chꞌan ijnko soldado kixin tsji̱ka̱o ti ikja chꞌin Juan. 
MRK.6.28	Ndá ti soldado la sákjuí ndo̱echjiso, la kóchríjin chꞌan ikja ti chꞌin Juan. La kjui̱ka̱o chꞌan tjenkáya ijnko plato ndá kuákja ti tjarisoá. Ndá jehe tjan sákjuikehen tjan ti ìñé tjan.
MRK.6.29	Ndá ti ó kuíhin ti sin kuékꞌajiko chꞌin Juan ti nkehe kóhen la sákjuikjanchia sin ti cuerpo ndá sákjuikja̱vá sin.
MRK.6.30	A̱ndá chrꞌéxi̱n la ikjui ti sin kꞌuájiko chꞌin Jesús, la chrónka sin ti ixra̱ kjuíchꞌe sin la ko nkexrín kjuako sin. 
MRK.6.31	Ndá ndáchro chꞌin Jesús:
MRK.6.31	―Tsꞌaxrjentáni sátsjini nte̱je̱ ti kohya chojni ndá tso̱kꞌáhara intsí ―ichro chꞌan.
MRK.6.31	Kixin ni xrokjuahya tsꞌejó sin sinie sin kixin nchónhña chojni sasítji̱ la ko síti. 
MRK.6.32	Ndá chꞌin Jesús la ko ti sin kꞌuájiko chꞌan, kꞌui̱tꞌótjen sin ijnko ntabarco la sákjuí sin ijnko nonte kohya chojni. 
MRK.6.33	Kjánchó itsjé chojni kꞌuíkon kixin sákjuí sin la kjuátso̱an sin ti chꞌin Jesús. Ndá to̱tó sin xrákua̱xi̱n sin chjasén sin la senó sin kjuíji sin ti chrínta nda̱ñao tsjiji chꞌin Jesús. 
MRK.6.34	*Ndá ti kꞌuínkaji̱xi̱n chꞌin Jesús ti ntabarco ndá kꞌuíkon chꞌan kixin nchónhña chojni siín ntiha la kui̱konoéhe̱ chꞌan sin kixin tjejó sin éxi kolélo chóntahya nkexro tsꞌayakohen. Ndá kjuankíxin kjua̱ko̱he̱ chꞌan sin nchónhña nkehe. 
MRK.6.35	Ndá ó kóntanonte la ti sin kꞌuájiko chꞌin Jesús a mé kóchjinehe sin chꞌan, la ndáchro sin:
MRK.6.35	―Ó kóntanonte la kohya nkehe ntihi, 
MRK.6.36	méxra̱ ndáche sin kixin sátsji sin ti chjasin intsí chjino, la tsꞌe̱na sin nkehe sinie sin kixin ntihi la kohya nkehe sinie sin ―ichro ti sin kꞌuájiko chꞌan.
MRK.6.37	A̱ndá chꞌin Jesús, ndáchro:
MRK.6.37	―Jahara chje̱héra sin nkehe sinie sin ―ichro chꞌan.
MRK.6.37	Ndá kjuáte̱he sin, ndáchro sin:
MRK.6.37	―¿Á tsjikꞌe̱nani yaá ciento denario nio̱tja̱ tsochjéheni sin sinie sin ní?
MRK.6.38	Ndá chꞌin Jesús ndáche ti sin a:
MRK.6.38	―Titsjehéra, ¿nkekja̱ín nio̱tja̱ chontara?
MRK.6.38	Ndá sákjuitsjehe sin la ndáchro sin:
MRK.6.38	―Jehó inꞌó nio̱tja̱ la ko yaá koche ó ―ichro sin.
MRK.6.39	Ndá kꞌue̱to̱an chꞌan kixin kaín sin chrókꞌuejótja̱xi̱n sin chritaón ti kayoa. 
MRK.6.40	Ndá kónkojié sin nkojnko ciento sin la ko nkojnko cincuenta sin kꞌuejótja̱xi̱n sin. 
MRK.6.41	La chꞌin Jesús kuákja ti inꞌó nio̱tja̱ la ko ti yaá koche ndá konta chꞌan nka̱jní la chjéhe chꞌan Díos kjuasáya. Ndá kóchrítꞌo̱ chꞌan ti nio̱tja̱, la chjéhe chꞌan ti sin kꞌuájiko chꞌan kixin tsꞌóxika̱ye̱he sin sinie ti sin tjejó ntiha la ko kja̱xin kóchrítꞌo̱ chꞌan ti yaá koche ndá kꞌóxika̱ye̱he sin kixin sinie sin kaín sin. 
MRK.6.42	Ndá kaín sin kjónie sin la kókje̱he sin. 
MRK.6.43	Ndá kjuixin, la kjuenájín sin ti to̱tꞌo̱ nio̱tja̱ la ko ti koche tsíxéhe̱ la kjuínchekaón sin teyó ntaxra. 
MRK.6.44	La ti sin kjónie mé inꞌó mil chojnindoa.
MRK.6.45	Ndá tuénxín la kꞌue̱tue̱hen chꞌan ti sin kꞌuájiko chꞌan kixin tsꞌi̱tꞌótjen sin ti ntabarco la tsꞌátòye̱ sin ti nda̱ñao, sátsji sin ti chjasin Betsaida. A̱ndá jehe chꞌan la na̱xa̱ kuíto̱he chꞌan nixje̱he̱ chꞌan kaín ti sin kꞌuejó ntiha. 
MRK.6.46	Ndá ti ó kjuixin nixje̱he̱ chꞌan sin, la chrìin chꞌan ijnko ijna̱ kixin tsonixje̱he̱ chꞌan Díos. 
MRK.6.47	Ndá ti ó kꞌuíxin tie la ti ntabarco la mé ó kjuíji nko̱siñe nda̱ñao, la jehó chꞌan kuíto̱he chꞌan ti nonte ntiha. 
MRK.6.48	Ndá kꞌuíkon chꞌan kixin imá ixra̱ tjiko sin ti ntabarco kixin imá chjéhe xri̱nto̱. Ndá ti na̱ndóye la sákjuichréhe̱ chꞌan sin. Tetjixin chꞌan to̱té chꞌan ti nda̱ñao, la kóchjina chꞌan ti tjejó sin la chrókꞌuatsínké chꞌan, sáchrokjui chꞌan. 
MRK.6.49	Ndá ti ó kꞌuíkon sin kixin tjetjitaón chꞌan ti ìnta̱, la kjuénka̱yáxin sin kixin kjuacha sin la kꞌóyako sin 
MRK.6.50	kixin kaín sin kꞌuíkon sin la chrákon sin. Ndá tuénxín nixja chꞌan, ndáchro chꞌan:
MRK.6.50	―Janhan, chrakonhñara.
MRK.6.51	Ndá kꞌui̱tꞌótjen chꞌan ti ntabarco, ndá ti xri̱nto̱ la ó kꞌuixratá. Ndá imá chrákon sin kixin xi̱kaha kóhen 
MRK.6.52	kixin na̱xa̱ kienxínhña sin ti kjuaxroan kjuasin chꞌan kuènté ti nio̱tja̱ kixin na̱xa̱ kaínhña a̱sén sin titekaon sin chꞌan.
MRK.6.53	Ndá ti ó kꞌuatsínka sin ti nda̱ñao, la kjuíji sin Genesaret ndá kjua̱kꞌe̱chro̱e sin ti ntabarco chrínta nta̱. 
MRK.6.54	Ndá ti ó kꞌuínkaji̱nxi̱n sin ti ntabarco la ti sin tjejó ntiha la tjoka kjuátso̱an sin ti chꞌin Jesús. 
MRK.6.55	Ndá sákjuí sin nkuíxín ntiha la kjuankíxin tinkátsénkí sin ti sin si̱níhi chónta sin kjui̱ka̱o sin, ti itjen chꞌan. 
MRK.6.56	La kaín nketí kjuíji chꞌan, á chjasin intsí o̱ chjasin ijié, o̱ no̱nte̱e sin la kóchjinako sin ti si̱níhi chrínta nti̱a. La chrónoéhe̱ sin ti chꞌin Jesús kixin kjónté chrínta ti iké chꞌan ó chrókuákóxi̱n sin. Ndá kaín ti sin kuákóxi̱n ti iké chꞌan mé kuito̱he sin jína.
MRK.7.1	A̱ndá iso ti sin fariseo la ko ti sin tjako ley kui̱xi̱n sin Jerusalén mé kóchjinehe sin Jesús. 
MRK.7.2	Ndá ti kꞌuíkon sin kixin iso ti sin kꞌuájiko chꞌin Jesús mé kꞌóntihya sin itja sin ti ó kjónie sin, la kjuankíxin kjonta sin. 
MRK.7.3	(Kixin ti sin fariseo la ko kaín ti sin judío mé chréhe̱ sin ti nkehe kꞌuékinkáchónki ti sin táda ósé kixin tꞌónti sin itja sin ndá inie sin, ti náhí, la niehña sin, 
MRK.7.4	Ti ó kja̱nxi̱n sin ndasin la tꞌónti sin itja sin ndá inie sin. La ko kja̱xin itsjé íso nkehe tinkáchónki sin, éxi tjo̱nimá sin ti vaso tꞌiyá sin nkehe la ko ti nchísén la ko ti ichi̱ chjáña nkehe inie sin la ko nchetjóá sin ti nkehe tꞌajuatákꞌá sin.) 
MRK.7.5	Mé xi̱kaha ti sin fariseo la ko ti sin tjako ley mé kjuanchankíhi sin ti chꞌin Jesús:
MRK.7.5	―¿Nkekuènté ti sin xriko̱a la nchexiteyáhya sin ti nkehe tinkáchónki ti sin táda? Kixin tꞌóntihya sin itja sin ti ó inie sin.
MRK.7.6	―Jahara nkojinxónhña tjénka̱yáxinra, ndoá tsíndáchro chꞌin Isaías ti ó tsíkjin chꞌan ósé ndáchro:
MRK.7.6	Ti chojni i, la irꞌua sin ó ndáchro kixin xraxinkakonxín sin ti janhan,
MRK.7.6	kjánchó ti a̱sén sin la ikjín tjejó.
MRK.7.7	Kixin ó chónkó tjikosáyehe sin ti janhan,
MRK.7.7	kixin jehó tjako sin ti nkehe tsíkꞌe̱to̱an chojni ó.
MRK.7.8	Kixin kui̱to̱héra ti nkehe tsíkꞌe̱to̱an Díos, ndá chréhéra ti nkehe tinkáchónki chojni, la tjo̱ne̱mára ti nchísén, la ko ti vaso tꞌeyara nkehe, la ko kja̱xin íso ti nkehe tinkachónkira.
MRK.7.9	Kja̱xin ndáchro chꞌan:
MRK.7.9	―Jahara chréhéra ti nkehe kꞌuékjako chojni ó, la kui̱to̱héra ti nkehe tsíkꞌe̱to̱an Díos. 
MRK.7.10	*Kixin tsíndáchro Moisés: “Tsochontehéra kjuasáye itꞌára la ko ìnára”, la kja̱xin ndáchro: “Ti nkojín nkexro tsꞌándaxínhi̱n itꞌé o̱ ìñé la itsꞌen.” 
MRK.7.11	A̱ndá jahara ndáchrora kixin ó ncho̱xon kixin ijnko nkexro tsochenka itꞌé la ko ìñé: “I xrokjuahya tsjinki̱tsani ti jaha kixin kaín ti nkehe chóntani mé kꞌóna corbán” (tíhi mé tꞌaxrjexín kixin kaín ti chi̱cha̱ko̱en sin chrókjuinki̱tsaxín sin la tsꞌáyéhe̱ Díos). 
MRK.7.12	Ndá tjájonra kjuachaxin kixin í tsicháxi̱nhña tsjinki̱tsa sin ti itꞌé sin la ko ti ìñé sin. 
MRK.7.13	La xi̱kaha ti̱to̱héra ti nkehe tsíkꞌe̱to̱an Díos éxi sínkíhya, la ókjé nkehe tinkachónkira, tinkákánkí íso chojni. La kja̱xin ichꞌera íso nkehe tóyóhe̱ tíha.
MRK.7.14	Ndá kꞌuéye̱he̱ chꞌan kaín ti chojni tjejó ntiha, la ndáchro chꞌan:
MRK.7.14	―Tihínra kaínra ti nkehe tsondáxrja̱n la tiénxinra. 
MRK.7.15	Ti nkehe inie chojni la jehya ijie̱ tíha. Ti nkehe tꞌaxrjeníxin a̱sén chojni mé ijie̱ tíha la tsoníexín chojni. 
MRK.7.16	Ti tjinkáonra tsihínra la chrókuihínra jína.
MRK.7.17	Ndá ti ó kuíto̱he chꞌan kaín ti sin tsíkóchjina, la kꞌuixenko chꞌan ti sin kꞌuájiko chꞌan ijnko nchia. Ndá kjuanchankíhi sin chꞌan nkehe tꞌaxrjexín ti nkehe kjuako chꞌan. 
MRK.7.18	Ndá ndáchro chꞌin Jesús:
MRK.7.18	―¿Á kja̱xinra tiénxinhñara ní? ¿Á noahñara kixin ti nkehe inieni la jehya ijie̱ 
MRK.7.19	kixin jehya a̱séni sátsji? Ti nkehe inieni la sátji nkaya tse̱eni la ko xíkꞌaxrjexín ti cuerpoéni ínaá.
MRK.7.19	Mé tꞌaxrjexín kixin kaín ti nkehe inieni la tjóá.
MRK.7.20	Ndá ndáchro chꞌin Jesús:
MRK.7.20	―Ti nkehe tꞌaxrjeníxin a̱sén chojni, tíha ti ijie̱. 
MRK.7.21	Kixin nkaya a̱sén chojni mé tꞌaxrjexín ti nkehe jínahña tjenka̱yáxin sin, ti tja̱che̱he̱ kícho sin, la ko ti tjinkaon sin tsochónta sin íjnko chojnichjin, jehya ichjién sin, la ko ti tꞌóñá kícho sin, 
MRK.7.22	ti tseé sin, ti tjakꞌe a̱sén sin ti nkehe chónta íjnko chojni, ti nkehe jínahña chꞌehé sin kícho sin, ti kjuachꞌia, ti nkehe jínahña tjenka̱yáxin sin, ti chji̱no̱xíhin sin, ti kjuachꞌia, ti kjuahnke, la ko ti chóntahya sin kjuaxrexinkaon jína. 
MRK.7.23	Kaín ti nkehe jínahña tꞌaxrjeníxin a̱sén chojni, mé tíha ti tjasixín sin ijie̱.
MRK.7.24	A̱ndá chꞌin Jesús sákjuixin ntiha, la sákjuí chꞌan nó chjasin Tiro la ko Sidón. Ndá kꞌuíxehen chꞌan ijnko nchia kixin tjinkakonhña chꞌan tso̱nohe chojni kixin ntiha itjen chꞌan, kjánchó xitjahya kjuákꞌemá chꞌan. 
MRK.7.25	Kixin ìñé ijnko tjarisoá chónta ncha̱kuén jínahña mé kuíhin tjan kixin chꞌin Jesús itjen ntiha, ndá tuénxín ikui tjan, kjuákꞌexín tjan tochꞌin tjan ti itjen to̱té chꞌin Jesús. 
MRK.7.26	La jehe tjan tsíkji̱xi̱n tjan ikjín, chjasén tjan mé Sirofenicia. La jehe tjan ikui tjan chrónoéhe̱ tjan chꞌin Jesús kixin chrókuakitsje chꞌan ti ncha̱kuén jínahña chónta ti xje̱en tjan.
MRK.7.27	Kjánchó chꞌin Jesús, ndáchro:
MRK.7.27	―Tito̱hé senó sinie ti ixjan, kixin jehya jína chrókuakítsja̱ha̱ xjan ti nio̱tja̱ ndá chrótja̱ha̱ ti koni̱a̱ chrókjonie va.
MRK.7.28	Ndá jehe tjan kjuáte̱he tjan, ndáchro tjan:
MRK.7.28	―Chaxín, kjánchó ti koni̱a̱ tjejó chrínkí ti mesa la inie va to̱tꞌo̱ ti nkehe tꞌóxènjin ti chájan.
MRK.7.29	Ndá chꞌin Jesús ndáchro:
MRK.7.29	―Chaxín ndoá ndáchrua. Sátjia kixin ti ncha̱kuén jínahña la ó kjuixin kꞌuaxrjexín ti xja̱an ―ichro chꞌan.
MRK.7.30	Ndá ti ó kjuíji tjan ndo̱e tjan, la kꞌuíkon tjan kixin ti xje̱en tjan la ó jína itjen tjan tjetsínkatákꞌá tjan ti cama kixin ó tsíkꞌaxrje ti ncha̱kuén jínahña.
MRK.7.31	Ndá chꞌin Jesús kꞌuaxrjexín ti chjasin Tiro la kꞌuatsínka chꞌan ti chjasin Sidón la ko kꞌuatsínka chꞌan Decápolis la kjuíji chꞌan ti nda̱ñao Galilea. 
MRK.7.32	Ndá kjui̱ka̱o sin ijnko nkexro tienhña la ko nixjahya. Ndá chrónoéhe̱ sin chꞌin Jesús kixin tsjakꞌetja itja ikja ti nkexro a kixin tsito̱he jína. 
MRK.7.33	Ndá chꞌin Jesús kꞌuaxrjentáko chꞌan jehó ti nkexro tienhña. La ndedo itja chꞌan chrꞌáxehen chꞌan ndatsjon ti nkexro a. La ko ti ndedo itja chꞌan kui̱ki̱te chꞌan nda̱té chꞌan ndá kjuínchekákóxi̱n chꞌan ñejen ti nkexro a. 
MRK.7.34	Ndá konta chꞌan nka̱jní la kꞌuáváxin chꞌan, la ndáchro:
MRK.7.34	―Efatá ―mé tíha tꞌaxrjexín: ¡Xitja̱há!
MRK.7.35	Ndá tuénxín xitje̱he̱ ndatsjon ti nkexro a, la ko kuito̱he jína ti ñejen chꞌan, ndá jína nixja chꞌan. 
MRK.7.36	Ndá kꞌue̱to̱an chꞌin Jesús kixin tsochenkahya sin ninkexró, la kjónté xi̱kaha kꞌue̱to̱an chꞌan, la ándo̱sén sin, ícha xrichronka sin. 
MRK.7.37	La imá chrakon kaín ti chojni, la ndáchro sin:
MRK.7.37	―Kaín ti nkehe tja̱ko̱xi̱n chꞌan la jína. Ti chojni tienhña la tihin la ko ti chojni nixjahya la nixja.
MRK.8.1	Ndá ijnko ña̱o nchónhña chojni kꞌuixikóchjina la chóntahya sin nkehe sinie sin. Ndá chꞌin Jesús kꞌuéye̱he̱ chꞌan ti sin kꞌuájiko chꞌan, la ndáchro chꞌan:
MRK.8.2	―Imá ti̱konóa̱ha̱ kaín ti sin i kixin ó iní ña̱o tjejóki̱a̱n sin la kohya nkehe sinie sin. 
MRK.8.3	La tjinka̱konhña tsétua̱ha̱n sin sátsji sin ndo̱e sin ti na̱xa̱ kjoniehña sin, ti náhí la nti̱a ó tsꞌaniatéxin sin kjinta kixin iso sin la imá ikjín tsíkji̱xi̱n sin.
MRK.8.4	Ndá kjuáte̱he ti sin kꞌuájiko chꞌan, ndáchro sin:
MRK.8.4	―¿Nkexrín chrókónoxín nkehe chrókjonie kaín sin kixin kohya nkehe ti tjejóni?
MRK.8.5	Ndá ndáchro chꞌin Jesús:
MRK.8.5	―¿Nkekja̱ín nio̱tja̱ chontara?
MRK.8.5	Ndá jehe sin ndáchro sin:
MRK.8.5	―Yato nio̱tja̱ ó chóntani.
MRK.8.6	A̱ndá chꞌin Jesús ndáche kaín sin kixin tsꞌejótja̱xi̱n sin. Ndá kuákja chꞌan ti yato nio̱tja̱ la chjéhe chꞌan kjuasáya Díos ndá kóchrítꞌo̱ chꞌan. La chjéhe chꞌan ti sin kꞌuájiko chꞌan kixin tsꞌóxika sin, tsákja kaín ti sin tjejó ntiha. 
MRK.8.7	La kja̱xin chónta sin iso koche ntsíntsí, la chjéhe chꞌan kjuasáya Díos la kꞌue̱to̱an chꞌan tsꞌóxika sin ti koche a. 
MRK.8.8	Ndá kaín chojni kjónie sin la kókje̱he sin. Ndá ti ó kjuixin la xrenájín yato ntaxra ti nkehe to̱tꞌo̱ tsíxehe̱. 
MRK.8.9	Ti chojni kjónie mé chjina noó mil, ndá chꞌin Jesús nixje̱he̱ chꞌan sin ndá sákjuí sin. 
MRK.8.10	Ndá kjuixin la kꞌui̱tótjenka̱o chꞌan ti sin kꞌuájiko chꞌan ijnko ntabarco, la sákjuí sin Dalmanuta.
MRK.8.12	*A̱ndá chꞌin Jesús mé kꞌuáváxin chꞌan, la ndáchro chꞌan:
MRK.8.12	―¿Nkekuènté kixin ti chojni i la tjanchia sin ijnko kjuaxroan ijié? Chaxín ndáxrja̱n kixin ninkehó kjuaxroan tsjáko̱xi̱nhña ntihi ―ichro chꞌan.
MRK.8.13	Ndá kuíto̱he chꞌan ti sin a, la kꞌui̱tꞌótjen chꞌan ti ntabarco a ínaá, la sákjuí chꞌan ti íjnko tóhe nda̱ñao.
MRK.8.14	Ndá ti sin kꞌuájiko chꞌin Jesús la tsíkꞌitjáñehen sin tsíkjikohya sin nkehe sinie sin. Jehó nkoko̱a nio̱tja̱ ó chónta sin nkaxehen ti ntabarco. 
MRK.8.15	*Ndá chꞌin Jesús kꞌue̱to̱an ndáchro:
MRK.8.15	―Tsjehéra jína la chji̱ñéhña chrókuitekáonra ti nkehe nchekꞌánkíxin nio̱tja̱ ti sin fariseo la ko ti nkehe tꞌánkíxin nio̱tja̱ kuènté ti chꞌin Herodes.
MRK.8.16	Ndá ti sin kꞌuájiko chꞌan mé ikjo kícho sin:
MRK.8.16	―¿Á xi̱kaha ichro chꞌan kixin tsíkjikohyani nio̱tja̱?
MRK.8.17	Ndá kónohe chꞌin Jesús nkehe ikjo sin kícho sin la ndáchro:
MRK.8.17	―¿Nkekuènté itjóra kixin chontahyara nio̱tja̱? ¿Á na̱xa̱ tiénxinhñara la ko noahñara ní? ¿Á kaínhña a̱sánra tinkachónkira Díos ní? 
MRK.8.18	*¿Á tꞌíkonxínhñara ikonra la ko á tiénxinhñara ndátsjonra?, la ko, ¿á xráxinkákonhñara ní? 
MRK.8.19	Ti ó kóchrítꞌua̱ ti inꞌó nio̱tja̱ kjónie inꞌó mil chojni la, ¿nkekja̱ín ntaxra kjuénájinra ti to̱tꞌo̱ nio̱tja̱ tsíxehe̱?
MRK.8.19	Ndá jehe sin, ndáchro sin:
MRK.8.19	―Teyó ntaxra.
MRK.8.20	La ndáchro chꞌin Jesús:
MRK.8.20	―Ndá ti kóchrítꞌua̱ yato nio̱tja̱ kjónie noó mil chojni la, ¿nkekja̱ín ntaxra kjuénájinra ti to̱tꞌo̱ nio̱tja̱ tsíxehe̱?
MRK.8.20	Ndá ndáchro sin:
MRK.8.20	―Yato ntaxra.
MRK.8.21	Ndá ndáchro chꞌan:
MRK.8.21	―¿Ndá nkexrín na̱xa̱ tiénxinhñara?
MRK.8.22	A̱ndá chrꞌéxi̱n kjuíji sin chjasin Betsaida, la kjui̱ka̱o sin ijnko nkexro tꞌikonhña. La chrónoéhe̱ sin chꞌin Jesús kixin chrókjuinchekito̱he chꞌan jína ti nkexro a. 
MRK.8.23	Ndá chꞌin Jesús mé itsé chꞌan itja ti nkexro tꞌikonhña, la kꞌuaxrjentáko chꞌan ikon chjasin. Ndá kjuíncheka chꞌan nda̱té chꞌan ikon ti nkexro a la ko kjuakꞌetja tja chꞌan, ndá kjuanchankí chꞌan:
MRK.8.23	―¿Á ó tꞌíkuan ní?
MRK.8.24	Ndá ti nkexro tꞌikonhña la ndáchro:
MRK.8.24	―Tꞌíkua̱n ti chojni a éxi inta yoa, kjánchó itji sin ―ichro chꞌan.
MRK.8.25	Ndá xíkjakꞌetja chꞌan itja chꞌan ínaá ikon ti nkexro a. Ndá ti nkexro a kꞌuíkon jína la kaín ti chojni tjejó ikjín la jína kꞌuíkon chꞌan. 
MRK.8.26	Ndá kꞌue̱tue̱hen chꞌin Jesús ti nkexro kuékꞌikonhña kixin sátsji ndo̱e, la ndáchro chꞌan:
MRK.8.26	―Tꞌixe̱nhña ti chjasin la ko ninkexró chenkahya tíhi ―ichro chꞌan.
MRK.8.27	A̱ndá chꞌin Jesús la ko ti sin kꞌuájiko chꞌan mé sákjuí sin iso chjasin intsí kuènté Cesarea nonte Filipo. Ndá ti tjejóya sin nti̱a la kjuanchankí chꞌin Jesús ndáchro:
MRK.8.27	―¿Nkechro chojni kixin nkexro ti janhan?
MRK.8.28	―Iso sin ndáchro kixin jaha mé Juan Bautista, íso sin la ndáchro kixin jaha mé Elías. A̱ndá íso sin mé ndáchro kixin jaha mé ijnko ti sin kꞌuéchronka itén Díos ósé.
MRK.8.29	―A̱ndá jahara nkechrora, ¿nkexro ti janhan?
MRK.8.29	Ndá kjuáte̱he chꞌin Pedro, ndáchro:
MRK.8.29	―Jaha mé ti Cristo.
MRK.8.30	Kjánchó chꞌin Jesús kꞌue̱to̱an chꞌan kixin tsochenkahya sin ninkexroé nkexro ti jehe chꞌan.
MRK.8.31	Ndá kjuankíxin kjuako chꞌin Jesús kixin ti Xje̱en Díos kꞌóna Chojni la ticháxi̱n tsjasóte la ko kaín ti sin táda tꞌe̱to̱an ni̱nko la ko ti sin tꞌe̱to̱an kuènté ti sin ncha̱tꞌá la ko ti sin tjako ley mé tsotjinkakonhña sin ti jehe chꞌan. La tsꞌóñá sin ti jehe chꞌan, kjánchó níxin ña̱o la tsoxechón chꞌan ínaá. 
MRK.8.32	Mé kaín tíha chrónka chꞌan, ndá chꞌin Pedro kuakitsjenta ti chꞌin Jesús la tjinkaon chrókjuenduéhe kixin xi̱kaha ichro chꞌan. 
MRK.8.33	Ndá kuinkátjíá chꞌin Jesús, komá ti teyó sin. Ndá kjuenduéhe ti chꞌin Pedro, ndáchro:
MRK.8.33	―¡Sátjixian ntihi, Satanás! Jaha la tjenka̱yáxinhña ti nkehe tjinkaon Díos. Jehó tjénka̱yáxian éxi tjenka̱yáxin chojni ó.
MRK.8.34	―Ti nkojinra tjinkáonra tsochrehéra ti janhan la ticháxi̱n tsi̱to̱héra kaín ti nkehe tjaké a̱sánra, ndá tsamára ti ntacruz kuèntára, la chréhéra ti janhan. 
MRK.8.35	*Kixin kaín ti nkexro tjinkaon sinchekaá a̱sén la tsꞌitjáña. A̱ndá ti nkexro sinchekꞌitjáñaxín a̱sén kixin tinkáchónki ti janhan la ko ti itan tsjajon kjuachón, mé tsaá sin. 
MRK.8.36	¿Nke tso̱hen chrókjuacha ijnko chojni chróchónta kaín ti nkehe siín chjasintajni, ndá chrókjuinchekꞌitjáña sin ti kjuachón? 
MRK.8.37	O̱, ¿nkehe chrókjuajon chojni ndá chróchónta ti kjuachón? 
MRK.8.38	Ti nkojín nkexro tso̱suéhe̱ tinkáchónki ti janhan la ko ti itan kuénta̱na nkayakon ti chojni chónta ijie̱, la kja̱xin ti Xje̱en Díos kꞌóna Chojni mé tso̱suéhe̱ chꞌan tsondáchro chꞌan kixin chóxin chꞌan ti jehe sin ti ó tsokjan chꞌan tsi̱ka̱o chꞌan ti kjuachaxin ijié kuènté Itꞌé chꞌan la ko ti sin ángel.
MRK.9.1	Kja̱xin ndáchro chꞌan:
MRK.9.1	―Chaxín ndáxrja̱n kixin isora tjejora ntihi la na̱xa̱ tsꞌenhñara tsꞌikonjñara itsi ti kjuachaxin tsꞌe̱to̱an Díos.
MRK.9.3	Ti iké chꞌan la imá kótjaki̱ni la ko imá tjóá éxi chrintá tsjehe, la kohya nkojín nkehe ntihi chjasintajni chrókjuinchetjóá ti ika kixin chrókuíto̱he xi̱kaha. 
MRK.9.4	La kꞌuíkon sin ntiha itjen chꞌin Elías la ko Moisés tjejótjo sin chꞌin Jesús. 
MRK.9.5	Ndá Pedro ndáche ti chꞌin Jesús:
MRK.9.5	―Maestro, jína kixin tjejóni ntihi. Sichꞌénani iyꞌá itsꞌuan; ijnko kuèntá, ijnko kuènté Moisés la ko ijnko kuènté Elías.
MRK.9.6	Mé xi̱kaha ichro chꞌan kixin kaín sin imá chrakon sin la í noehña sin nkehe tsixro sin. 
MRK.9.7	*Ndá ikui ijnko itji̱ kjuejóyakjan sin. La chríkjan ti itji̱ mé kuíhin sin itén ijnko nkexro, ndáchro:
MRK.9.7	―Tíhi mé xja̱na, imá tjua̱ha̱. Tihínra ti nkehe tsjako chꞌan.
MRK.9.8	Ndá ti ó tsjehe sin nkuíxín ti tjejó sin la í kohya ninkexró. Jehó chꞌin Jesús itjen.
MRK.9.9	Ndá ti ó kꞌuínkaji̱nxi̱n sin ti ijna̱, la kꞌue̱to̱an chꞌin Jesús kixin ninkexró tsochenkahya sin ti nkehe kꞌuíkon sin hasta tsoxechónjña ti Xje̱en Díos kꞌóna Chojni. 
MRK.9.10	Ndá ninkexró chénkahya sin ti nkehe kꞌuíkon sin la jehó sin mé tjejótjo sin kixin nkehe tꞌaxrjexín ti nkehe chrónka chꞌan kixin tsoxechón chꞌan ínaá. 
MRK.9.11	*Ndá kjuanchankíhi sin chꞌin Jesús, ndáchro sin:
MRK.9.11	―¿Nkekuènté ndáchro ti sin tjako ley kixin ticháxi̱n itsi chꞌin Elías sa̱o? ―ichro sin.
MRK.9.12	Ndá ndáchro chꞌin Jesús:
MRK.9.12	―Chaxín sa̱oxín itsi chꞌin Elías, tsjasiyóxin kaín nkehe. ¿A̱ndá nkehe ndáchro xroon itén Díos kixin nkehe tso̱hen ti Xje̱en Díos kꞌóna Chojni? Ndáchro kixin ticháxi̱n tsjasóte chꞌan la ko tsjikosáyehya chojni ti jehe chꞌan. 
MRK.9.13	Kjánchó ndáxrja̱n kixin Elías la ó ikui, la kjuínchekjasóte sin chꞌan éxi kóxríhi̱n sin, éxi nixja ti xroon itén Díos kixin xi̱kaha tso̱hen ―ichro chꞌin Jesús.
MRK.9.14	A̱ndá ti ó ikjan sin ti kuíto̱he íso ti sin kꞌuájiko chꞌan, la kꞌuíkon sin kixin nchónhña chojni tsíka̱ntatjen ti jehe sin, la kja̱xin ntiha tjejó iso ti sin tjako ley tjejótjo sin. 
MRK.9.15	Ndá ti ó kꞌuíkon sin chꞌin Jesús la kaín sin kóchéhe̱ sin, la tinká sin sákjuinixje̱he̱ sin chꞌan. 
MRK.9.16	Ndá jehe chꞌan kjuanchankí chꞌan, ndáchro chꞌan:
MRK.9.16	―¿Nkehe ti itjóra sin?
MRK.9.17	Ndá ijnko sin tjenkákjan ntiha la ndáchro:
MRK.9.17	―Maestro, kjui̱ka̱oni ti xje̱eni chónta ncha̱kuén jínahña la xrokjuahya nixja. 
MRK.9.18	Ti ó tꞌixehen ti ncha̱kuén jínahña a̱sén chꞌan la tjáka nonte, la ko nda̱lóxrjo tꞌaxrjexín irꞌua chꞌan la ñetaón ñeno chꞌan, la í tjachahya chꞌan. Ndá xrja̱noáhá ti sin xriko̱a kixin chrókuakitsje sin ti ncha̱kuén jínahña, kjánchó kjuachahya sin.
MRK.9.19	Ndá kjuáte̱he chꞌin Jesús, ndáchro:
MRK.9.19	―Jahara chojni chaxínhña titekaon Díos. ¿Xá hasta nkekja̱ín ña̱o tjinkáonra tsꞌejóni? ¿Xá hasta nkekja̱ín ña̱o tsjácha tsjakꞌe tsjákohára? Xrákoara ntihi ti xjan méhe̱.
MRK.9.20	Ndá kóchjinako sin ti xjan. Ndá ti ncha̱kuén jínahña ti ó kꞌuíkon ti chꞌin Jesús la kjuínchekꞌaniáte ti xjan, la kꞌuitsínka nonte la tsénta inche la ko sítꞌaxrjexín nda̱lóxrjo ti irꞌua. 
MRK.9.21	Ndá chꞌin Jesús kjuanchankíhi ti itꞌé ti xjan, ndáchro:
MRK.9.21	―¿Ndesi nkesá xi̱kaha tóhen ti xjan í?
MRK.9.21	Ndá ndáchro ti itꞌé ti xjan:
MRK.9.21	―Ndesi xja̱ntsí chꞌan. 
MRK.9.22	La tji̱xón la ti ncha̱kuén jínahña mé tjáka̱te xjan xrohi la ko tjákankí xjan ìnta̱ kixin tjinkaon chrókꞌóñá ti xjan. Méxra̱ ti tsjacha sichꞌe nkojín nkehe la ti̱konoéhéni, tjinki̱tsani.
MRK.9.23	Ndá chꞌin Jesús ndáchro:
MRK.9.23	―Ti tsitekaoan la kaín nkehe la jína tso̱hen, kixin ti nkexro titekaon Díos la jína tso̱hen kaín nkehe.
MRK.9.24	Ndá ti itꞌé ti ixjan la itsen kjuáte̱he, ndáchro:
MRK.9.24	―Jeén titekaoni. Tsjinki̱tsani kixin a̱ntsí chrókuitekaoni ti jaha ―ichro chꞌan.
MRK.9.25	Ndá ti ó kꞌuíkon chꞌin Jesús kixin itsjé chojni kóchjina la ndáche chꞌan ti ncha̱kuén jínahña:
MRK.9.25	―Jaha ncha̱kuén jínahña nchenixjahya chojni la ko nchekiénhña chojni. Ijie tétua̱nhan tꞌaxrjéxian ti xjan i la ko í kjanhña ínaá ―ichro chꞌan.
MRK.9.26	Ndá ti ncha̱kuén jínahña mé kꞌóyako la ko kjuínchekꞌaniáte ti xjan, ndá kꞌuaxrje. La éxi kꞌuén ti ixjan kuíto̱he la itsjé chojni ndáchro kixin ó kjuixin ikꞌuén xjan. 
MRK.9.27	Kjánchó chꞌin Jesús itsé itja ti ixjan, la kjuínchekꞌinkatjen chꞌan.
MRK.9.28	Ndá ti ó kꞌuíxehen chꞌin Jesús jnko nchia, la ti sin kꞌuájiko chꞌan mé kjuanchankí sin ndáchro sin:
MRK.9.28	―¿Nkekuènté kixin jeheni la kjuachahyani kuakitsjeni ti ncha̱kuén jínahña?
MRK.9.29	Ndá chꞌin Jesús ndáchro chꞌan:
MRK.9.29	―Ticháxi̱n nchónhña tsochronoéhéra Tꞌaná la ko sintehyara ndá jína tsakítsjera ti ncha̱kuén jínahña ―ichro chꞌan.
MRK.9.30	Ndá ti ó sákjuixin sin ntiha la kꞌuatsínka sin Galilea. Kjánchó chꞌin Jesús la tjinkakonhña kixin tso̱nohe chojni kixin ntiha itjen chꞌan 
MRK.9.31	kixin tjetja̱ko̱he̱ chꞌan ti sin kꞌuájiko chꞌan, ndáchro chꞌan:
MRK.9.31	―Ti Xje̱en Díos kꞌóna Chojni mé tsotsé sin la ko tsjikaán sin ti tjejó ti sin tꞌe̱to̱an la ko tsꞌóñá sin chꞌan, kjánchó ti ña̱o níxin la tsoxechón chꞌan ínaá ―ichro chꞌan.
MRK.9.32	Kjánchó jehe sin la kienxínhña sin ti nkehe ndáchro chꞌan la chrakon sin chrókjuanchankíhi sin chꞌan nkehe tꞌaxrjexín tíha.
MRK.9.33	Ndá ti kjuíji sin Capernaum, ti ó tjejó sin nchia la chꞌin Jesús kjuanchankí chꞌan ndáchro chꞌan:
MRK.9.33	―¿Nkehe tinkakjóra kichuara ti ikuini nti̱a?
MRK.9.35	*Ndá chꞌin Jesús kjuákꞌetja̱xi̱n la kꞌuéye̱he̱ ti teyó sin kꞌuájiko, la ndáchro:
MRK.9.35	―Ti nkojinra tjinkáonra tsꞌónara jnko nkexro tjetoan la ticháxi̱n si̱nchentsíra a̱sánra, la ko tsjínki̱tsara ti íso chojni ―ichro chꞌan.
MRK.9.36	Ndá kꞌuéye̱he̱ chꞌan jnko xjan la kjuákꞌe chꞌan nko̱siñe ti tjejó sin, ndá kjóa chꞌan ti ixjan la ndáchro chꞌan:
MRK.9.38	Chꞌin Juan ndáchro:
MRK.9.38	―Maestro, kꞌuíkoni ijnko nkexro mé kjuachaxin ihni̱á kuakitsjexín chꞌan ncha̱kuén jínahña chónta chojni. Ndá kꞌue̱tue̱heni chꞌan kixin xi̱kahña sichꞌe chꞌan kixin xrikohyani chꞌan, ichroni.
MRK.9.39	Ndá ndáchro chꞌin Jesús:
MRK.9.39	―Tito̱hé chꞌan kixin ninkexró tjasixín kjuaxroan kjuachaxin ni̱ná, chrókꞌuándaxínhi̱n ti janhan. 
MRK.9.40	*Kixin ti nkexro nínkakuenhñani la tjinki̱tsa ti jeheni. 
MRK.9.41	*A̱ndá ti nkojín nkexro tsjajonxin ni̱ná kjónté jnko vaso ìnta̱ kixin tinkachónkira Cristo, la chaxín ndáxrja̱n kixin tsꞌáyéhe̱ sin ti nkehe jína.
MRK.9.42	’Ti nkojín nkexro tsjachròe ijnko ixjan tinkáchónki ti janhan kixin tsjasin sin ijie̱, la ícha jína chrókjuincheteyá sin ti nkexro a ijnko xro̱chre̱ la chrókꞌue̱nkí sin nda̱ñao. 
MRK.9.43	*Ti itjá tjásixián ijie̱ la ícha jína chrókóchrínjña, kixin kjónté nkoko̱a itjá chróchónta la chróchonta ti kjuachón nkochríxín, ke chróchónta yóí itjá ndá sáchrokjia ti siín xrohi, 
MRK.9.44	ti siín kosi̱nto̱ tꞌenhña la ko síche xrohi nkochríxín tsꞌankahya. 
MRK.9.45	Ti to̱tá tjásixián ijie̱ la ícha jína chrókóchrínjña kixin chróchónta ti kjuachón nkochríxín, kjónté nkoko̱a to̱tá, ke chróchónta yóí to̱tá ndá sáchrokjia ti síche xrohi, 
MRK.9.46	ti siín kosi̱nto̱ tꞌenhña la ko síche xrohi nkochríxín tsꞌankahya. 
MRK.9.47	*A̱ndá ti ikuan tjásixián ijie̱ la ícha jína chrókuakitsjenkiá kixin chróchónta ti kjuachón nkochríxín, kjónté nkoko̱a ikuan, ke chróchónta yóí ikuan ndá sáchrokjia ti síche xrohi, 
MRK.9.48	*ti siín kosi̱nto̱ tꞌenhña la ko siín xrohi nkochríxín tsꞌankahya.
MRK.9.49	’Kixin kaín chojni ticháxi̱n tsꞌatsínkaxín ti xrohi. 
MRK.9.50	*Ti xíjnta la jína. A̱ndá ti chrókuankehe ti xíjnta la í xitjahya chrókóxíjnta ínaá. Méxra̱ chrókꞌónara éxi ti xíjnta, la kjuaxróxin chrókꞌuejoko̱ara kichuara.
MRK.10.1	Chꞌin Jesús kꞌuaxrjexín Capernaum la sákjuí chꞌan Judea la ko ti chjasin siín tóhe nda̱río Jordán. Ndá nchónhña chojni kónkotsé sin ti itjen chꞌan. Ndá kjuankíxin kjuako chꞌan éxi kuéhen chꞌan. 
MRK.10.2	Ndá iso sin fariseo kóchjina, la kjuanchankí sin kixin tjinkaon sin chrókjua̱cha̱xi̱n sin chꞌan, la ndáchro sin:
MRK.10.2	―¿Siín kjuachaxin tsáke̱he̱ ijnko chojni ti ichjién ní?
MRK.10.3	Ndá chꞌin Jesús kjuáte̱he, ndáchro:
MRK.10.3	―¿Nkehe kꞌue̱tua̱han Moisés?
MRK.10.4	―Moisés kjuajon kjuachaxin kixin tsꞌóna ijnko xroon tsákja ti chojnichjin ndá jína tsíto̱he kícho sin.
MRK.10.5	Ndá chꞌin Jesús, ndáchro:
MRK.10.5	―Jahara la icha a̱sánra, titekákonhñara, mé xi̱kaha kꞌue̱to̱an Moisés tsꞌóna ti xroon a. 
MRK.10.6	*Kjánchó ti xránkíxixín ti ó kjuíchꞌéna Díos kaín nkehe la kjuíchꞌéna chꞌan ijnko chojnindoa la ko ijnko chojnichjin. 
MRK.10.7	*Méxra̱ ti chojnindoa la tsíto̱he ti itꞌé la ko ìñé la tsákja ti ichjién 
MRK.10.8	la yóí sin tsꞌóna sin éxi nkoko̱a chojni. Méxra̱ í jehya yaá chojni. Náhí, nkoko̱a chojni. 
MRK.10.9	Méxra̱ ti nkexro kónkojiéxin Díos, la chrókꞌuíto̱ehya kícho sin.
MRK.10.10	Ndá ti ó kjan sin nchia la ti sin kꞌuájiko chꞌan mé kjuanchankí sin kuènté tíha. 
MRK.10.11	*Ndá chꞌin Jesús ndáchro:
MRK.10.11	―Ti nkojín nkexro tsjáke̱he̱ ichjién ndá tsákja íjnko ichjin la tsjasihin chꞌan ijie̱. 
MRK.10.12	La kja̱xin ti jnko chojnichjin tsjáke̱he̱ ti xìi, ndá tsákja íjnko chojnindoa la kja̱xin tjan tjasin tjan ijie̱.
MRK.10.13	Ndá kjui̱ka̱o sin xje̱en sin kixin tsjakꞌetja itja chꞌin Jesús. Ndá ti sin kꞌuájiko chꞌan mé kónínkakohen sin ti sin kjui̱ka̱o ti ixjan. 
MRK.10.14	Ndá ti ó kꞌuíkon chꞌin Jesús la kónínkaon chꞌan, ndáchro chꞌan:
MRK.10.14	Ti̱to̱héra ti xjan tsoxrakoa ti itjén, la tꞌínka̱kuénhñara xjan kixin ti kjuachaxin kuènté Díos mé tóyóhe̱ ti nkexro tꞌóna éxi ti xjan i. 
MRK.10.15	*Chaxín ndáxrja̱n kixin ti nkexro tsꞌónahña éxi ijnko xjan la xitjahya tsꞌixehen sin ti tsꞌe̱to̱an Díos.
MRK.10.16	Ndá kjóa chꞌan ti ixjan la kjuakꞌetja tja chꞌan la kjuíncheñao chꞌan xjan.
MRK.10.17	A̱ndá ti ó sákjuí chꞌin Jesús la tinká ijnko nkexro, kóchjina, kjuákꞌexín tochꞌin nkayakon chꞌin Jesús, la ndáchro:
MRK.10.17	―Jaha, Maestro jína, ¿nkexrín chrókjuíchꞌeni ndá chrókꞌuitjani ti kjuachón nkochríxín?
MRK.10.18	Ndá chꞌin Jesús ndáchro:
MRK.10.18	―¿Nkekuènté ndáchrua kixin jína janhan? Jehó nkoko̱a nkexro mé jína; tíha la Díos. 
MRK.10.19	*Jaha ó noha nkehe kꞌue̱to̱an Díos: “Chrokjuacheéhya kichua, chrókꞌoñáhña chojni, Chrókueéhya la ko chrókjóntahya kichua la ko chrókjui̱chꞌiahya la ko chróchontehé kjuasàya itꞌá la ko ìná.”
MRK.10.20	Ndá kjuáte̱he ti nkexro a, ndáchro:
MRK.10.20	―Maestro, kaín tíha la kjuínchexiteyáni ndesi kꞌuánkíni.
MRK.10.21	Ndá chꞌin Jesús komá ti nkexro a la kui̱konoéhe̱ chꞌan. Ndá ndáchro chꞌan:
MRK.10.21	―Na̱xa̱ tꞌitjáña jnko nkehe si̱chꞌe. Sátjia, nchekjia kaín ti nkehe chonta. A̱ndá ti chichaon si̱nchekjixián ti nkehe chonta la ncheki̱to̱nhén ti sin nóa, ndá ti nkehe tjete la tsochonta nkaya nka̱jní. A̱ndá ti ó tsjixin la chréhé ti janhan ―ichro chꞌin Jesús.
MRK.10.22	Ndá ti ó kuíhin chꞌan xi̱kaha, la nóaxi̱n kjuákꞌe chꞌan sákjuí chꞌan kixin imá itsjé nkehe tjete chónta chꞌan.
MRK.10.23	Ndá chꞌin Jesús komá ti sin tjejó ntiha, la ndáche chꞌan ti sin kꞌuájiko chꞌan:
MRK.10.23	―Imá ixra̱ tsꞌixehen ti tꞌe̱to̱an Díos ijnko nkexro chónta nchónhña nkehe tjete ―ichro chꞌan.
MRK.10.24	Ndá tóxakohen ti sin kꞌuájiko chꞌan kixin xi̱kaha ichro chꞌan. Ndá ínaá ndáchro chꞌan:
MRK.10.24	―Ti sin jehó tjeyá ti nkehe tjete tsochónta la imá ixra̱ tsꞌixehen sin ti tꞌe̱to̱an Díos. 
MRK.10.25	A̱ntsí xra̱hya chrókꞌuatsínka ijnko kokamello ti tjexrja tja̱rꞌin ntachika, ke ijnko nkexro chónta itsjé nkehe tjete chrókꞌuixehen ti tꞌe̱to̱axín Díos ―ichro chꞌin Jesús.
MRK.10.26	Ndá ti ó kuíhin sin xi̱kaha, la a̱ntsí kóxakohen sin. Ndá kjuanchankíhi kícho sin:
MRK.10.26	―Ti xi̱kaha la, ¿xá nkexro tsjacha tsaá? ―ichro sin.
MRK.10.27	Ndá chꞌin Jesús komá ti jehe sin, la ndáchro:
MRK.10.27	―Chojni la tsjachahya sinchexiteyá tíha, kjánchó Díos la jína sichꞌe kaín nkehe, kixin Díos la kohya nkehe imá ixra̱.
MRK.10.28	Ndá chꞌin Pedro ndáchro:
MRK.10.28	―Ìnchéni, jeheni kuíto̱heni kaín nkehe chóntani, ndá chréhe̱ni ti jaha.
MRK.10.29	Ndá kjuáte̱he chꞌin Jesús, ndáchro:
MRK.10.29	―Chaxín ndáxrja̱n kixin ti nkexro tsíto̱he ndo̱e, o̱ kícho ndoa o̱ ichjin, o̱ itꞌé o̱ ìñé o̱ ichjién o̱ xje̱en o̱ no̱nte̱e kixin tsochréhe̱ ti janhan la ko ti itan tsjajon kjuachón, 
MRK.10.30	la ntihi chjasintajni mé tsꞌáyéhe̱ sin ciento vece ndo̱e sin, kícho sin, ìñé sin, xje̱en sin la ko no̱nte̱e sin. Kjónté tsjasóte sin ntihi chjasintajni la chrꞌéxi̱n tsochónta sin ti kjuachón nkochríxín. 
MRK.10.31	*Kjánchó itsjé ti sin imá tjetoan ijie la ti ña̱o a la kanhñó tsotjetoan sin. A̱ndá itsjé ti sin kanhñó tjetoan ijie, la ti ña̱o a la tsꞌóna sin ijnko nkexro imá tjetoan.
MRK.10.32	Ndá tjejótji sin, chrìin sin ti nti̱a sátsji̱ Jerusalén. Ndá chꞌin Jesús mé tjetaón nti̱a, la ti sin kꞌuájiko chꞌan mé tóxakohen sin chrakon sin chréhe̱ sin. Ndá kꞌuéye̱he̱ chꞌan jehó ti teyó sin, ndá kjuankíxin chenka chꞌan sin nkehe tso̱hen chꞌan. 
MRK.10.33	La ndáchro chꞌan:
MRK.10.33	―Ijie sátsji̱ni Jerusalén la ti Xje̱en Díos kꞌóna Chojni mé tsotsé sin, tsjikéhen sin ti sin ncha̱tꞌá tꞌe̱to̱an la ko ti sin tjako ley. Ndá tsꞌe̱to̱an sin kixin itsꞌen chꞌan la ko sinchekꞌayéhe̱ sin chꞌan ti sin jehya judío sinchekjasóte sin chꞌan. 
MRK.10.34	Tsjanoá sin chꞌan la ko tsi̱ki̱te sin nda̱té sin la ko tsjate sin, ndá tsꞌóñá sin chꞌan, kjánchó ti níxin ña̱o mé tsoxechón chꞌan ínaá.
MRK.10.35	A̱ndá chꞌin Jacobo la ko Juan, xje̱en Zebedeo mé kóchjinehe sin Jesús la ndáchro sin:
MRK.10.35	―Maestro, tjinkaoni tsjánjua ti nkehe tjanchiani ―ichro sin.
MRK.10.36	Ndá kjuanchankí chꞌin Jesús ndáchro:
MRK.10.36	―¿Xá nkehe tjinkáonra?
MRK.10.37	Ndá ndáchro sin:
MRK.10.37	―Ti ó tsétua̱nxián ti kjuachaxin ijié kuèntá la chrókjuánjua kjuachaxin kixin ijnkoni la chrókꞌuakꞌetja̱xi̱ni ti itjá chjina, la ti íjnkoni ti itjá ikjon.
MRK.10.38	―Jahara la noahñara nkehe ti tjánchànara. ¿Á chrókjuachara chrókꞌuira ti nkehe itsjá itsꞌia ní la ko á chrókjuachara chrókuikitexínra éxi tsikite janhan ní? ―ichro chꞌan.
MRK.10.39	Ndá jehe sin ndáchro sin:
MRK.10.39	―Tsjachani.
MRK.10.39	Ndá chꞌin Jesús ndáchro:
MRK.10.39	―Chaxín itsꞌira éxi ti nkehe itsjá itsꞌia la ko tsikitera éxi tsikite janhan. 
MRK.10.40	Kjánchó janhan la xitjahya tsjánjua kjuachaxin kixin ijnkora chrókjuakꞌera tjaná chjina la íjnkora chrókjuakꞌera tjaná ikjon kixin janhan la chontahya kjuachaxin tsjánjua tíha kixin ti sin a la ó xráxín kónoxín sin ―ichro chꞌan.
MRK.10.41	A̱ndá ti ó kuíhin ti ite sin kixin xi̱kaha tsíndáchro ti sin a, ndá kjuankíxin kónínkakohen sin ti chꞌin Jacobo la ko Juan. 
MRK.10.42	*Ndá kꞌuéye̱he̱ chꞌin Jesús kaín sin la ndáchro chꞌan:
MRK.10.42	―Ó nohara kixin ti sin tꞌe̱to̱an chjasintajni la imá tꞌe̱tue̱hen sin kaín chojni la ko ti sin imá tjetoan mé imá nchehnke sin kixin imá tꞌe̱to̱an sin. 
MRK.10.43	*Kjánchó jahara la xi̱kahña chrókjuáko̱xinra. Ti nkojinra tjinkáonra chrókuéto̱anra la ticháxi̱n sa̱o chrókjuínki̱tsara íso sin. 
MRK.10.44	Ti nkojinra tjinkáonra a̱ntsí chrókuéto̱anra, la ticháxi̱n sa̱o chrókjui̱chꞌehéra ixra̱ ti kichuara. 
MRK.10.45	Kixin ti Xje̱en Díos kꞌóna Chojni mé kuihya kixin chrókjuichꞌehe chojni ixra̱ ti jehe chꞌan. Ikui chꞌan kixin sichꞌe chꞌan ixra̱ la ko tsꞌenyákohe̱n chꞌan nchónhña chojni kixin tsaá sin.
MRK.10.46	Ndá kjuíji sin chjasin Jericó. Ndá chꞌin Jesús la ko ti sin kꞌuájiko chꞌan la ko nchónhña chojni kꞌuaxrjexín sin ti chjasin a. Ndá ntiha itjen ijnko nkexro tꞌikonhña itꞌin Bartimeo, xje̱en chꞌin Timeo. Mé tjetja̱xi̱n chꞌan chrínta nti̱a, tjanchakꞌá chꞌan. 
MRK.10.47	Ndá ti ó kuíhin chꞌan kixin Jesús tsíkji̱xi̱n Nazaret ó kuichjina, la kjuankíxin kꞌóyako chꞌan ndáchro chꞌan:
MRK.10.47	―Jesús, tsíkꞌaxrjeníxian David, ti̱konoéhéni.
MRK.10.48	La itsjé chojni kꞌue̱tue̱hen sin chꞌan kixin tsotání chꞌan. Kjánchó ícha a̱ntsí itsen kꞌuéya chꞌan ndáchro chꞌan:
MRK.10.48	―Xje̱en David, ti̱konoéhéni.
MRK.10.49	Ndá ntahó kjuákꞌe chꞌin Jesús. La kꞌue̱to̱an chꞌan:
MRK.10.49	―Tꞌéye̱héra ti nkexro a ―ichro chꞌan.
MRK.10.49	Ndá kꞌuéye̱he̱ sin ti nkexro tꞌikonhña la ndáchro sin:
MRK.10.49	―Tócháha̱ la tꞌínkatjen kixin tjetꞌèya chꞌan.
MRK.10.50	Ndá ikꞌue chꞌan ti ika tꞌitsáte chꞌan, la kꞌuínkatjen chꞌan, kóchjinehe chꞌan ti chꞌin Jesús. 
MRK.10.51	Ndá chꞌin Jesús kjuanchankí, ndáchro:
MRK.10.51	―¿Xá nkehe tjinkaoan chrókjui̱tꞌaha?
MRK.10.51	Ndá kjuáte̱he ti nkexro tꞌikonhña ndáchro:
MRK.10.51	―Maestro, tjinkaoni chrókꞌuíkoni.
MRK.10.52	Ndá chꞌin Jesús ndáchro:
MRK.10.52	―Ijie la jína sátjia. Ti kuitekaoan la kuíto̱axián jína.
MRK.10.52	Ndá ti nkexro tꞌikonhña la tuénxín kꞌuíkon, la chréhe̱ chꞌan ti chꞌin Jesús.
MRK.11.1	Ndá ti ó kjuíjichjina sin Jerusalén chjinaxón ti chjasin Betfagé la ko Betania chokꞌèxín ti ijna̱ Olivo, ndá kꞌue̱tue̱hen chꞌin Jesús yaá ti sin kꞌuájiko chꞌan, 
MRK.11.2	ndáchro chꞌan:
MRK.11.2	―Sátjira ti chjasin intsí chokꞌèxín ti ntihi. Ndá ti ó tsjasánra ntiha la tsꞌikonra tjechroé ijnko kolócho na̱xa̱ ninkexró tjakꞌekjenhña, tjasinta̱nke̱héra va la tsjiko̱ara va ntihi. 
MRK.11.3	A̱ndá ti nkojín chojni tsjanchankí nkekuènté xi̱kaha ichꞌera la ndáchrora: “Ti Maestro mé tichánxi̱hin va ti ó tsjixin la tsjikaáni va”, ichrora.
MRK.11.4	Ndá sákjuí sin la kꞌuíkon sin ti kolócho tjechroé chjinaxón ndója nchia ndá kjuasinta̱nke̱he sin va. 
MRK.11.5	A̱ndá ti chojni tjejó ntiha la kjuanchankí sin:
MRK.11.5	―¿Nkekuènté tjasinta̱nke̱héra ti kolócho? ―ichro sin.
MRK.11.6	Ndá kjuáte̱he sin éxi kꞌue̱to̱an chꞌin Jesús. Ndá xrájon kjuachaxin sákjuíko sin va. 
MRK.11.7	Ndá sákjuíko sin ti kolócho ti itjen chꞌin Jesús. La iké sin kjuínchekamá sin va, ndá kjuákꞌekjen chꞌin Jesús. 
MRK.11.8	Ndá itsjé chojni kuakitsje sin ti ika tꞌitsáte sin la kjuasintaón sin nonte la ko íso sin la kóchríjin sin chaon ti ntayoa la kjuasintaón sin nonte kixin tsꞌatsínka chꞌin Jesús.
MRK.11.9	―Tsochjéheni kjuasáya Díos. Jína ti nkexro kui̱xi̱n kjuachaxin ihni̱é Ìnchéni. 
MRK.11.10	Jína tsꞌe̱to̱an ti nkexro kꞌuaxrjeníxin itꞌéni David. Kjuasáye Díos itjen nkaya nka̱jní ―ichro sin.
MRK.11.11	Ndá kꞌuíxehen chꞌin Jesús Jerusalén la sákjuí chꞌan ti ni̱nko la tsjehe chꞌan nkuíxín. Ndá ó kóndanonte la sákjuíko chꞌan ti teyó sin, ti chjasin Betania.
MRK.11.12	A̱ndá ti kóña̱o la kꞌuaxrjexín sin Betania, la chꞌin Jesús mé ikꞌuén chꞌan kjinta. 
MRK.11.13	Ndá kꞌuíkon chꞌan ikjín itjen ijnko inta higo chónta iké yoa. Ndá sákjuitsjehe chꞌan ti inta ákue tsahya ito. Ndá kꞌuíkon chꞌan kixin jehó chaon yoa chónta kixin jehya ti ña̱o tꞌóna tohigo. 
MRK.11.14	Ndá chꞌin Jesús ndáche ti inta tohigo:
MRK.11.14	―Í ninkexró siniehña ti ito tsꞌóna jaha.
MRK.11.14	Ndá ti sin kꞌuájiko chꞌan mé kuíhin tíha.
MRK.11.15	Ndá kjuíji sin chjasin Jerusalén la kꞌuíxehen chꞌin Jesús nkaxehen ni̱nko. Ndá kjuankíxin kꞌuínkíté chꞌan ti sin nchekjixin nkehe ntiha la ko ti sin tꞌe̱na nkehe la ko kóxitjen chꞌan ti mesa tjinkíxin sin chichaon la ko ti silla tjejókjen ti sin nchekji kontóá 
MRK.11.16	la kjuajonhña chꞌan kjuachaxin kixin tsꞌatsínkako sin nkehe ti nkaxehen ni̱nko. 
MRK.11.17	*La kjua̱ko̱he̱ chꞌan sin, ndáchro chꞌan:
MRK.11.17	―Ndáchro xroon itén Díos: “Ti ndo̱na
MRK.11.18	Ndá ti sin ncha̱tꞌá tꞌe̱to̱an la ko ti sin maestro tjako ley kuíhin sin tíha, la kjueyá sin nkexrín chrókꞌóñá sin chꞌan, kjánchó chrakon sin kixin kóxríhi̱n chojni ti nkehe kjuako chꞌan. 
MRK.11.19	A̱ndá ó kóntó la kꞌuaxrjexín chꞌan ti chjasin a, sákjuí chꞌan.
MRK.11.20	Ndá ti ó nchítjen, kꞌuatsínka sin ti itjen ti inta tꞌóna to higo la kꞌuíkon sin kixin ó tsíxámáxin nuèé ti inta. 
MRK.11.21	Ndá chꞌin Pedro xráxinkaon chꞌan ti nkehe tsíkóhen, la ndáche chꞌan chꞌin Jesús:
MRK.11.21	―Maestro, tsjehé ti inta tꞌóna tohigo kóninkákohén ijna la ó tsíxámá.
MRK.11.22	Ndá kjuáte̱he chꞌin Jesús ndáchro:
MRK.11.22	―Titekáonra Díos. 
MRK.11.23	*Chaxín ndáxrja̱n kixin ti nkojinra chróndáchera ti ijna̱ i: “Sátjixian ntihi, tjíkjia̱nkiá nda̱ñao”, la kaín a̱sánra chrókuitekáonra kixin tsoxiteyá ti nkehe tsondáchrora, la chaxín tsoxiteyá. 
MRK.11.24	Mé xi̱kaha ndáxrja̱n kixin kaín ti nkehe tsjanchehéra Díos ti tsítekáonra kixin chaxín tsꞌayéhéra, la xi̱kaha tso̱hen. 
MRK.11.25	*Ti ó tsonixjehéra Díos, ndá na̱xa̱ ninkákohénra nkojín nkexro, la chrókꞌuitjáñahanra tíha kixin Itꞌára itjen nkaya nka̱jní chrókꞌóxika chꞌan ti ijie̱ chontara. 
MRK.11.26	A̱ndá ti tsꞌitjáñahñara ti iji̱é kjuitꞌahara íjnko chojni, la Itꞌára itjen nkaya nka̱jní la kja̱xin tsꞌitjáñehña chꞌan ti ijie̱ chontara.
MRK.11.27	Ndá xíkjan sin chjasin Jerusalén. Ndá xritjakꞌe chꞌan nkaxehen ti ni̱nko, la kóchjina ti sin ncha̱tꞌá tꞌe̱to̱an la ko ti sin tjako ley la ko ti sin táda tꞌe̱to̱an ni̱nko, 
MRK.11.28	la kjuanchankí sin:
MRK.11.28	―¿Nke kjuachaxin chonta kixin xi̱kaha ichꞌe? ¿Nkexro tjáha ti kjuachaxin kixin xi̱kaha kjui̱chꞌe?
MRK.11.29	Ndá kjuáte̱he chꞌin Jesús, ndáchro:
MRK.11.29	―Kja̱xin janhan tsjánchánkíhara ijnko nkehe, tjáte̱héra, ndá tso̱tjo̱nkara nke kjuachaxin chonta janhan kixin xi̱kaha itꞌa̱ ti ixra̱ i. 
MRK.11.30	¿Nkexro kꞌue̱tue̱hen chꞌin Juan kixin tsi̱ki̱te chojni? ¿Á Díos ní o̱ chojni ó? Tjáte̱héra ―ichro chꞌan.
MRK.11.31	Ndá kjuankíxin ikjo sin kícho sin:
MRK.11.31	―Ti tsondáchroni kixin Díos tsíkꞌe̱tue̱hen ti chꞌin Juan, la tsjanchankí chꞌan nkekuènté kuitekakuenhñani chꞌan. 
MRK.11.32	¿Á chróndáchroni kixin chojni ó tsíkꞌe̱tue̱hen chꞌan?
MRK.11.32	Kjánchó chráko̱nhe̱n sin ti chojni kixin kaín sin nohe sin kixin chꞌin Juan mé kꞌuénixja itén Díos. 
MRK.11.33	Mé xi̱kaha ndáche sin ti chꞌin Jesús:
MRK.11.33	―Noehñani nkexro.
MRK.11.33	Ndá ndáchro chꞌin Jesús:
MRK.11.33	―Kja̱xin janhan tso̱xrja̱nkahya nkexro kjuajon kjuachaxin kixin xi̱kaha itꞌa̱.
MRK.12.1	―Ijnko nkexro kjue̱nka̱xin itsjé inta ito uva no̱nte̱e la ko kjuíchꞌéna korra la ko ijnko tòye̱ tsꞌéña sin ti to uva. La kjuíchꞌéna chꞌan ijnko tja̱tꞌo̱ imá noi kixin tsi̱tꞌótjen chꞌan tsokotohe̱ chꞌan nkuíxín.
MRK.12.1	’La kjuínchekjen chꞌan iso chojni sichꞌe ixra̱. Ndá sákjuí chꞌan ikjín. 
MRK.12.2	Ndá ti ó kjuixraká ti ña̱o tꞌóna ito, ndá kꞌue̱tue̱hen chꞌan ijnko ti nkexro chꞌexín ixra̱ kixin sátsjikjanchehe ti sin tꞌayakohen ti nonte ti nkehe tóhen chꞌan tókan. 
MRK.12.3	Ndá ti sin tꞌayakohen ti nonte mé itsé sin ti nkexro a, la kjuate sin la ninkehó chjéhya sin chꞌan ndá sákjuí chꞌan. 
MRK.12.4	A̱ndá ti ìnché ti nonte mé ichrꞌán chꞌan íjnko nkexro. Ndá ti ó kjuíji chꞌan ntiha, la kjuatexín sin chꞌan ixro̱, la kjuíncheníhi sin ikja chꞌan la ko kꞌuándaxíhi̱n sin chꞌan. 
MRK.12.5	Ndá ti ìnché ti nonte la ichrꞌán chꞌan íjnko nkexro. Ndá tíhi la kꞌóñá sin. Ndá chrꞌéxi̱n la ti ìnché ti nonte mé ichrꞌán chꞌan íso ti sin chꞌehe ixra̱ ti jehe chꞌan, kjánchó ti sin tjejó ntiha la kjuate sin la íso sin la kꞌóñá sin.
MRK.12.6	’Ndá ó a̱ ti nkoko̱axón xje̱en chꞌan imá tjue̱he chꞌan, ichrꞌán chꞌan kixin kjuénka̱yáxin chꞌan: “Ti xja̱na la tsochóntehe sin kjuasàya.” 
MRK.12.7	Kjánchó ti sin tꞌayakohen ti nonte la ikjo kícho sin: “Ti nkexro i mé tsꞌáyéhe̱ kaín ti nkehe siín ntihi. Méxra̱ tsꞌóñáni chꞌan, ndá jeheni tsꞌáyéhe̱ni kaín tíhi”, ichro sin. 
MRK.12.8	Ndá itsé sin chꞌan, la kꞌóñá sin chꞌan, la kuakitsjexín sin chꞌan ti nonte a.
MRK.12.9	Ndá kjuanchankí chꞌin Jesús, ndáchro:
MRK.12.9	―¿Nkehe sichꞌe ìnché ti nonte a? Kjá itsi chꞌan la tsꞌóñá chꞌan kaín ti sin tꞌayakohen ti nonte, ndá chróchjéhe chꞌan ókjé chojni sichꞌe ixra̱.
MRK.12.10	Ti ixro̱ náxrjónhña kuíto̱enta ti sin chꞌéna tja̱tꞌo̱,
MRK.12.10	mé kꞌóna ti xro̱ tjetoan.
MRK.12.11	Mé xi̱kaha kjuíchꞌe Ìnchéni Díos,
MRK.12.11	la tíha mé ijnko nkehe imá náxrjón
MRK.12.11	―ichro chꞌin Jesús.
MRK.12.12	Ndá tjinkaon sin chrótsé sin ti chꞌin Jesús chrókjua̱kꞌe̱chji̱na kixin kaín ti ndáchro chꞌan la jehe sin ndáchroxín chꞌan. Kjánchó chrakon sin kixin nchónhña chojni kóchjina ndá kuíto̱he sin chꞌan, sákjuí chꞌan.
MRK.12.13	Ndá ichrꞌán sin iso ti sin fariseo la ko iso ti sin kuènté Herodes kixin tsjanchankíhi sin chꞌan iso nkehe kixin ti nduáhya tsjate̱he chꞌan la jína chrókjuanchia sin ijie̱. 
MRK.12.14	Ndá ti ó kjuíji sin ti itjen chꞌin Jesús, la ndáchro sin:
MRK.12.14	―Maestro, ó noheni kixin ti nkehe chro̱nka la chaxín ndoá la jehya nkexrín tsjehe chojni tjénka̱yáxixián kixin á jína sin la ko ndoá tjàkua nti̱e Díos. ¿Chro̱nka á jína chrókjue̱nke̱heni ti gobierno ní o̱ náhí? ¿Á ticháxi̱n tsje̱nke̱heni sin ní o̱ náhí?
MRK.12.15	Kjánchó chꞌin Jesús kjuátso̱an ti nkehe nduáhya tjenka̱yáxin sin, la ndáchro chꞌan:
MRK.12.15	―Jehya jína kixin tjácha̱xi̱nrani. Xrákoara ijnko chichaon kixin tsotsjaha̱.
MRK.12.16	Ndá ti ó kjuajon sin ijnko ti chichaon, la kjuanchankí chꞌan:
MRK.12.16	―¿Nkexro ti tjenkáni ti chichaon i la ko nkexro ihni̱é chónta?
MRK.12.16	Ndá jehe sin ndáchro sin:
MRK.12.16	―Chꞌin César.
MRK.12.17	Ndá chꞌin Jesús, ndáchro:
MRK.12.17	―Chje̱héra César ti nkehe kuènté chꞌan; a̱ndá ti nkehe kuènté Díos la chje̱héra Díos ―ichro chꞌan.
MRK.12.17	Ndá chrákon sin kixin xi̱kaha kjuáte̱he chꞌan.
MRK.12.20	La ntihi kꞌuejó yato sin nkoko̱a kícho. Ndá ti chꞌin sa̱o mé kꞌuitja ichjién. Ndá ikꞌuén chꞌan, kjánchó ninkehó xjan kꞌuíkonhña sin. 
MRK.12.21	Ndá ti chꞌin tsoyo mé kuákja chꞌan ti tjan ikꞌán ndá ikꞌuén chꞌan kja̱xin, la kꞌuíkonhña sin ixjan. Ndá ti chꞌin níxin kuákja chꞌan ti tjan a la xi̱kaha kóhen ínaá. 
MRK.12.22	La xi̱kaha ti yato sin kuákja sin ti tjan a la kaín sin ikꞌuén sin la ninkehó ixjan kꞌuíkonhña sin. Ndá kjuixixín la ikꞌuén tjan kja̱xin tjan. 
MRK.12.23	Ndá ti ó tsoxechón kaín chojni la, ¿nkexro tsꞌóna xìi tjan kixin kaín ti yato sin kóte̱he̱ tjan?
MRK.12.24	Ndá kjuáte̱he chꞌin Jesús, ndáchro:
MRK.12.24	―Nduáhya tjénka̱yáxinra jahara kixin noahñara nkehe ndáchro ti xroon itén Díos la ko chonhñara ti kjuachaxíen Díos. 
MRK.12.25	Kixin ti ó tsoxechón ti chojni tsíkꞌen la í tso̱te̱ehya sin la ko tsjajonhña sin xje̱en sin tso̱te̱he kixin tsꞌejó sin éxi ti sin ángel tsꞌejó nkaya nka̱jní. 
MRK.12.26	*Ti ña̱o tsoxechón ti sin tsíkꞌen, la, ¿á kjui̱nchekuáxinhñara ti xroon tsíkjin Moisés chrónka nkexrín nixje̱xín chꞌan Díos ijnko ntayoa tjeche ní?, la ndáchro: “Janhan mé ti Díos tinkáchónki chꞌin Abraham, Isaac la ko Jacob.” 
MRK.12.27	Méxra̱ ti Díos i la jehya Díos kuènté ti sin tsíkꞌen. Náhí. Jehe chꞌan mé Díos kuènté ti sin tjejóchón. Ndá jahara la tiénxinhñara la nduáhya tjénka̱yáxinra.
MRK.12.28	Ndá ikui ijnko chꞌin tjako ley kuíhin nkexrín kjua̱cha̱xi̱n sin chꞌin Jesús, la kuíhin chꞌan kixin jína kjuáte̱he chꞌan. Ndá kjuanchankí chꞌan, ndáchro chꞌan:
MRK.12.28	―¿Nkexéhe ti nkehe a̱ntsí tjetoan kꞌue̱to̱an Díos?
MRK.12.29	―Ti nkehe a̱ntsí tjetoan kꞌue̱to̱an Díos la tíhi: “Tihínra kaínra chojni Israel, Ìnchéni Díos mé nkoko̱a la kohya íjnko nkexro. 
MRK.12.30	Kaín a̱sánra la ko kaín kjuaxrexinkaon kuèntára la ko kaín ti fuerza kuèntára chrótjuèxínra Díos.” Tíhi ti nkehe a̱ntsí tjetoan tsíkꞌe̱to̱an Díos. 
MRK.12.31	*A̱ndá ti nkehe yaáxin la tóyóhe̱ tíhi mé ndáchro: “Chrotjue̱héra kichuara éxi tju̱éxinra a̱sánra”, tíhi ti tsíkꞌe̱to̱an Díos la kohya íjnko nkehe a̱ntsí tjetoan ―ichro chꞌin Jesús.
MRK.12.32	―Ndoá ndáchrua, Maestro, kixin chaxín itjen nkoko̱axón Díos la í kohya íjnko. 
MRK.12.33	*Noheni kixin kaín a̱séni la ko kaín kjuaxrexinkaon kuènténi la ko kaín fuerza kuènténi chrótjuèxíni Díos la ko chrótjue̱heni kíchóni éxi tju̱éxini a̱séni. Tíha mé a̱ntsí sínkí, ke ti iko chrókꞌóñáni chrókjuajoni chritaón ti altar chróchróxihini Díos.
MRK.12.34	―Jaha la kjínhña itjen ti itjen kjuachaxin kuènté Díos.
MRK.12.34	Ndá kóxakohen sin la í ninkexró kjuanchankíhya íjnko nkehe.
MRK.12.35	Ndá chꞌin Jesús kjuako chꞌan ti ni̱nko, ndáchro chꞌan:
MRK.12.35	―¿Nkexrín kixin ti sin tjako ley mé ndáchro sin kixin ti Cristo la tsꞌaxrjeníxin ti chꞌin David? 
MRK.12.36	*Kixin ti Ncha̱kuén Díos níxja̱xi̱n chꞌin David, ndáchro:
MRK.12.36	Ìnchéni Díos ndáche ti Ìnchéni:
MRK.12.36	“Tjakꞌe tjaná chjina hasta tsétua̱njña,
MRK.12.36	kixin kaín ti sin nínkakohan tsꞌejó sin chrínkí to̱tá la tsétue̱hén sin.”
MRK.12.37	¿Xá nkexrín kixin Cristo chrókꞌóna xje̱en chꞌin David kixin jehe chꞌan ndáchro chꞌan kixin Ìnché chꞌan ti Cristo? ―ichro chꞌan.
MRK.12.37	Ndá itsjé chojni kuíhin sin la kóxríhi̱n sin ti nkehe kjuako chꞌan.
MRK.12.38	Ndá chꞌin Jesús kjuako ndáchro:
MRK.12.38	―Tankíehyara ti sin tjako ley. Jehe sin mé tóxríhi̱n sin chrókꞌuinkáya sin ika kjíjin la ko tjinkaon sin kixin kaín ti chojni tsoxéta sin nti̱a la tsjikosáyehe ti jehe sin. 
MRK.12.39	La ko tjeyá sin ti nketí a̱ntsí náxrjón tsꞌejótja̱xi̱n sin ti nkaxehen ni̱nko. La ko ti ó tsikjinie sin la tjeyá sin ti silla a̱ntsí náxrjón tsꞌejótja̱xi̱n sin sinie sin. 
MRK.12.40	La takitsje sin ndo̱e ti chojni ikꞌán. La chꞌiyaxón sin, isé nixje̱he̱ sin Díos kixin tsondáchro chojni kixin imá jína sin. Ti sin a mé a̱ntsí tsjasóte sin.
MRK.12.41	A̱ndá tjetja̱xi̱n chꞌin Jesús nkaxehen ni̱nko chjina itjen ti ntacajón tóxroyéya chichaon. La tjetsjehe chꞌan nkexrín nchónhña chojni chrꞌáxehen sin chichaon ti ntacajón. La kja̱xin itsjé ti sin rico chrꞌáxehen sin nchónhña chichaon ti ntacajón. 
MRK.12.42	Ndá kja̱xin ikjui ijnko tjan kꞌán la ko nóa mé chrꞌáxehen tjan ti ntacajón yaá chichaon kanhñó sínkí. 
MRK.12.43	Ndá chꞌin Jesús kꞌuéye̱he̱ chꞌan ti sin kꞌuájiko chꞌan, la ndáchro chꞌan:
MRK.12.43	―Chaxín ndáxrja̱n kixin ti tjan kꞌán i, nóa tjan, kjánchó a̱ntsí itsjé chrꞌáxehen tjan ti ntacajón ke ti íso sin 
MRK.12.44	kixin kaín sin la tjajon sin ti chichaon tsíxéhe̱ sin ó. Ndá jehe tjan la kjónté nóa tjan, la kjuajon tjan kaín ti chichaon kꞌuéchónta tjan chrókꞌuite nkehe chrókjonie tjan.
MRK.13.1	A̱ndá ti ó kꞌuaxrjexín chꞌin Jesús ti ni̱nko ndá ijnko ti sin kꞌuájiko chꞌan ndáchro:
MRK.13.1	―Maestro, kjuánchí náxrjón ti ixro̱ la ko ti nchia tsíkꞌóna.
MRK.13.2	Ndá kjuáte̱he chꞌin Jesús ndáchro:
MRK.13.2	―¿Á tꞌikonra ti nchia ijié tsíkꞌóna ní? Itsi ijnko ña̱o la ninkehó ti ixro̱ i tsꞌejókjenhña kícho, kaín tsoxika.
MRK.13.3	A̱ndá sákjuí sin chritaón ti ijna̱ Olivo chokꞌèxín itjen ti ni̱nko. Ntiha kjuákꞌetja̱xi̱n chꞌin Jesús. La chꞌin Pedro, Jacobo, Juan, la ko Andrés kjuanchankí sin:
MRK.13.4	―Chro̱nka nkesá tso̱hen kaín tíha la ko nkexrín tso̱noheni nkesá tsoxiteyá ―ichro sin.
MRK.13.5	Ndá chꞌin Jesús ndáchro chꞌan:
MRK.13.5	―Tsjehéra jína kixin ninkexró chrókjuitꞌayahyara. 
MRK.13.6	Kixin nchónhña chojni itsi tsondáchro sin kixin jehe sin mé ti Cristo. Ndá xi̱kaha sichꞌiyehe sin itsjé chojni.
MRK.13.7	’A̱ndá ti ó tsinhínra kixin siín guerra la tꞌóñá kícho sin la chróchrakonhñara, kixin ticháxi̱n xi̱kaha tso̱hen tíha, kjánchó na̱xa̱ tsjeje̱hya chjasintajni. 
MRK.13.8	Ijnko nación tsjajo̱nko íjnko nación. La nkuíxín tsꞌinki nonte, la itsjé chjasin tso̱kjinta la ko tsꞌixité sin tso̱nínkaon sin. Kjánchó tíha la na̱ntá tsoxrankíxixón ti kjuatjoté.
MRK.13.10	Kjánchó ticháxi̱n tsihin kaín chojni siín kaín nación ti itan jína tsaáxin sin. 
MRK.13.11	Ti ó sátsjikoára sin, tsjikaánra sin ti tjejó ti sin tꞌe̱to̱an, la tóxakuanhñara nkehe tsjate̱héra. Jehó chro̱nkara ti nkehe tsjajon Díos tsondáchrora ti hora a, kixin jahyara tsonixjara. Náhí. Ncha̱kuén Díos mé tsonixja. 
MRK.13.12	Iso chojni la kjónté ti kícho sin tsjikaán sin kixin itsꞌen la iso chojni la tsjikaán ti xje̱en la ko kja̱xin iso sin la tso̱nínkakohen sin ti itꞌé sin la ko ti ìñé sin la tsjikaán sin kixin itsꞌen. 
MRK.13.13	*La kaín chojni tso̱nínkakohanra sin kixin tinkachónkira ti janhan. Kjánchó ti sin tsíto̱ehya tsinkáchónki ti janhan hasta tsjixixín mé tsaá sin.
MRK.13.15	*Ti sin tjejó chritaón nchia la chrókꞌuinkaji̱nhña sin, chrókꞌuixenhña sin nkaxehen nchia, chrókuákja sin nkojín nkehe. 
MRK.13.16	Ndá ti sin tjejó no̱nte̱e la í chrókjanhña sin chrókuákja sin ti ika tꞌitsáte sin. 
MRK.13.17	La nóa ti chojnichjin tsꞌejóyá ti ña̱o a la ko ti sin nchekakí ixjan. 
MRK.13.18	Chrokjuanchehe sin Díos kixin jehya ncha̱kuén ikin chrókóhen tíha. 
MRK.13.19	*Kixin ti ña̱o a la imá kjuaxróxinhña tsꞌejó chojni kixin kuènhña xi̱kaha ndesi ti xránkíxixín kjuíchꞌéna Díos ti chjasintajni la xi̱kahña tso̱hen ínaá. 
MRK.13.20	A̱ndá ti Díos chrókjuajon kjuachaxin kixin isé chrókóhen tíha, la ninkexró chrókuaáhya. Kjánchó Díos ti̱konoéhe̱ chꞌan ti sin tsíkjeyá chꞌan la tsꞌe̱to̱an chꞌan kixin tjoka tsꞌatsínka ti kjuachrakon a.
MRK.13.21	’A̱ndá nkojín nkexro tsondáchro: “Tsjehéra, ntihi itjen ti Cristo”, o̱ tsondáchro sin: “Tsjehé, ntiha itjen chꞌan”, la chrókuitekákuenhñara sin. 
MRK.13.22	Kixin itsi chojni tsondáchro kixin jehe sin mé ti Cristo la ko kja̱xin itsi chojni nduáhya tsjako la tsjasin sin kjuaxroan ijié kixin sichꞌiyexín sin kjónté ti sin tsíkjeyá Díos. 
MRK.13.23	Méxra̱ chrókóxakohanra kixin kaín tíha la ó senó tjo̱nka̱ra kixin tso̱nohara.
MRK.13.25	*Ti konotsé la tsꞌánótje̱xi̱n nka̱jní la ti kjuachaxin siín nka̱jní la tsꞌinki. 
MRK.13.26	*Ndá tsꞌikon sin ti Xje̱en Díos kꞌóna Chojni itsi chríkjan itji̱, tsi̱ka̱o ti kjuachaxin ijié. 
MRK.13.27	Ndá tsochrꞌán chꞌan ti sin ángel kuènté chꞌan kuenté chjasintajni, tsjikjenájín sin kaín ti chojni tsíkjeyá chꞌan.
MRK.13.28	’Chrokiénxinra ti nkehe si̱ntayóa̱xián. Éxi ti inta tꞌóna ito higo ti ó sítꞌaña kahnte̱ la nohara kixin í itsi ncha̱kuén sóa 
MRK.13.29	mé xi̱kaha ti ó tsꞌikonra tso̱hen kaín tíhi, la ó kuichjina ti tsjeje̱ chjasintajni. 
MRK.13.30	Chaxín ndáxrja̱n kixin kaín tíha tso̱hen ti na̱xa̱ tꞌenhña ti chojni siín chjasintajni ti ña̱o a. 
MRK.13.31	Ti nka̱jní la ko ti chjasintajni la tsꞌitjáña. Kjánchó ti nkehe ndáxrja̱n la tsꞌitjáñahña nkochríxín.
MRK.13.33	’Méxra̱ chrókóxakohanra, chrókꞌuejotsjehera la ko chrónixjehéra Díos kixin noahñara nkesá la ko nkehora tso̱hen tíha. 
MRK.13.34	*Éxi ijnko chojni sátsji ikjín, la ti na̱xa̱ sátjihya la senó chjéhe ixra̱ ti sin chꞌexín ixra̱ tꞌayakohen ti nchia, la nkojnko sin tsꞌáyéhe̱ sin nkojnko xra̱ sichꞌe sin. La ko tsꞌe̱tue̱hen chꞌan ti nkexro tsjakꞌe tsꞌayakohen ti ndója nchia. 
MRK.13.35	Méxra̱ chrókꞌuejotsjehera kixin noahñara nkesá tsokjan ìnché ti nchia, á ijnko tso̱ntanonte o̱ ijnko kꞌaxrotjen o̱ ti ó itsje ti kochíká o̱ ti ó tsꞌinkaséña. 
MRK.13.36	Ndá xrína̱hña itsi chꞌan la tsꞌitjaxín chꞌan kixin tjejochri̱nra. 
MRK.13.37	Mé xi̱kaha tjo̱nka̱ra la ko xi̱kaha ndátjan kaín chojni kixin chrókꞌuejótsjehe sin.
MRK.14.1	Ndá ti sin ncha̱tꞌá tꞌe̱to̱an la ko ti sin maestro tjako ley mé kjueyá sin nkexrín sichꞌiyehe sin chꞌin Jesús kixin jína tsotsé sin ndá tsꞌóñá sin. 
MRK.14.2	La ndáchro sin:
MRK.14.2	―Jehya ti ña̱o kia kixin chrókꞌuixité ti chojni la chrókónínkaon sin.
MRK.14.4	A̱ndá iso ti sin tjejó ntiha la kónínkaon sin la ikjo kícho sin, ndáchro sin:
MRK.14.4	―¿Nkekuènté kjuínchexéhe tjan ti aceite náxrjón xraxé í? 
MRK.14.5	Ícha jína chrókóxi̱xi̱n iní ciento denario, ndá ti chichaon la chrókui̱to̱nhe̱n ti chojni nóa ―ichro sin.
MRK.14.6	Ndá ndáchro chꞌin Jesús:
MRK.14.6	―Ti̱to̱héra tjan; ¿nkekuènté tꞌándaxíhínra tjan? Ó ncho̱xon ti nkehe kjuíchꞌéna tjan, 
MRK.14.7	*kixin ti chojni nóa la nkochríxín tsꞌejóko̱ara sin la jína tsjínki̱tsara sin nkojín ña̱o. Ndá janhan la nkochríxínhña tsꞌejóni. 
MRK.14.8	Méxra̱ jehe tjan la ó kjuajon tjan ti nkehe chrókjuajon tjan. Ó kjuíncheka tjan xro̱a̱n ti cuerpo kuénta̱na ti ó tso̱xravána. 
MRK.14.9	Chaxín ndáxrja̱n kixin ti tsjako sin ti itan jína tsaáxin chojni kuenté chjasintajni, la kja̱xin tsochronka sin kixin xi̱kaha kjuíchꞌe tjan, la xi̱kaha tsoxraxinkakonxín sin tjan.
MRK.14.10	A̱ndá Judas Iscariote, ijnko ti sin teyóxin kꞌuájiko chꞌin Jesús, mé sákjuichenka chꞌan ti ncha̱tꞌá tꞌe̱to̱an nkexrín tsotsé sin ti chꞌin Jesús. 
MRK.14.11	Ndá ti kuíhin sin tíha la kóchéhe̱ sin, la ndáchro sin kixin tsochjéhe sin chichaon ti chꞌin Judas. Ndá ndesi ti hora a la kjuénka̱yáxin chꞌan nkexrín tsochronka chꞌan kixin jína tsotsé sin ti chꞌin Jesús.
MRK.14.12	Ti ña̱o xránkíxixín ti kia sinie sin ti nio̱tja̱ tjikohya ti nkehe tꞌánkíxin, ti ó tꞌóñá sin ti kolélo kuènté kia Pascua. Ndá ti sin kꞌuájiko chꞌin Jesús mé kjuanchankí sin:
MRK.14.12	―¿Nketí tjinkaoan sátsjini sincheyaxíni kixin sinieni kuènté ti kia Pascua? ―ichro sin.
MRK.14.13	A̱ndá kꞌue̱tue̱hen chꞌin Jesús yaá ti sin kꞌuájiko chꞌan, ndáchro chꞌan:
MRK.14.13	―Sátjira chjasin Jerusalén, ndá ntiha tsoxétara ijnko nkexro yámá tóa tjiá ìnta̱ la chréhéra chꞌan. 
MRK.14.14	A̱ndá ti nchia tsꞌixehen chꞌan la tsjanchankíhíra ìnché ti nchia, ndáchrora: “Kꞌue̱to̱an ti Maestro: ¿Nketí itjen ti cuarto sinie̱ki̱a̱nxian ti sin xríki̱a̱n ti kia Pascua?”, ichrora. 
MRK.14.15	A̱ndá ti ìnché nchia mé tsja̱ko̱hara ijnko cuarto ijié, ti yaáxin piso, la ó chónta kaín ti nkehe tsicháxi̱n. Ntiha ncheyáxixínra ti nkehe sinieni ―ichro chꞌan.
MRK.14.16	Ndá jehe sin la sákjui̱ sin Jerusalén, la ntiha kꞌuitja sin éxi chrónka chꞌin Jesús. Ndá ntiha kjuíncheyáxixín sin ti nkehe sinie sin ti kia Pascua.
MRK.14.17	A̱ndá ti ó kóntó ndá kjuíji chꞌin Jesús la ko ti teyó ti sin kꞌuájiko chꞌan. 
MRK.14.18	*Ndá ti ó tjejónie sin la ndáchro chꞌin Jesús:
MRK.14.18	―Chaxín ndáxrja̱n kixin ijnko ti jahara tjejónieni ntihi mé sinchekji ti janhan.
MRK.14.19	Ndá kjuankíxin kꞌuává sin la nkojnko sin kjuanchankí sin ndáchro sin:
MRK.14.19	―¿Á janhan ní?
MRK.14.20	Ndá kjuáte̱he chꞌin Jesús ndáchro:
MRK.14.20	―Tíhi mé ijnko ti teyóxinra, tjénie̱kian nkoko̱a plato. 
MRK.14.21	Chaxín ti Xje̱en Díos kꞌóna Chojni mé tso̱hen éxi nixja ti xroon itén Díos, kjánchó nóa ti nkexro sinchekjina, ícha jína chrókokjíehya.
MRK.14.22	A̱ndá na̱xa̱ tjejónie sin la chꞌin Jesús kuákja ijnko nio̱tja̱, la chjéhe Díos kjuasáya. Ndá kóchrítꞌo̱ chꞌan ti nio̱tja̱ la chjéhe chꞌan ti sin kꞌuájiko chꞌan. La ndáchro chꞌan:
MRK.14.22	―Intera, tíhi mé ti cuerpo kuénta̱na.
MRK.14.23	La kja̱xin kuákja chꞌan ijnko vaso la chjéhe chꞌan Díos kjuasáya ndá kjuajon chꞌan ikꞌui sin kaín sin. 
MRK.14.24	*La ndáchro chꞌan:
MRK.14.24	―Tíhi mé ti ijni̱ kuénta̱na chrónkaxín kixin chaxín tsoxiteyá ti nkehe ni̱xin kixin tsaáxin nchónhña chojni. 
MRK.14.25	Chaxín ndáxrja̱n kixin í tsꞌihya ti ìnté to uva i ti na̱xa̱ tsjixrakánhña ti ña̱o itsi ti kjuachaxin kuènté Díos, a̱ndá ti ña̱o a mé xíkꞌia ìnté ti to uva ínaá.
MRK.14.26	Ndá kjuixin itsje sin ijnko himno, ndá sákjui̱ sin ti ijna̱ Olivo. 
MRK.14.27	*Ndá chꞌin Jesús ndáchro:
MRK.14.27	―Ijie tie la kaínra tsi̱to̱héra ti janhan. Ndá tsoxiteyá éxi ndáchro ti xroon itén Díos: “Janhan tsꞌo̱ña ti nkexro tꞌayakohen ti kolélo ndá jehe va tsjichròe va.” 
MRK.14.28	*Kjánchó ti ó tso̱xechóna, ndá sátsjia Galilea, la ntiha tsoxétani ―ichro chꞌan.
MRK.14.29	Ndá chꞌin Pedro ndáchro:
MRK.14.29	―Kjónté kaín sin tsíto̱he sin ti jaha, la janhan la náhí.
MRK.14.30	Ndá ndáchro chꞌin Jesús:
MRK.14.30	―Chaxín ndáxrja̱n kixin ijie tie ti na̱xa̱ tsjehya ti kochi̱ntólá, yaá vece, la si̱nchemá iní vece ti janhan.
MRK.14.31	Ndá na̱xa̱ kjuáte̱he chꞌin Pedro, ndáchro:
MRK.14.31	―Kjónté kja̱xin janhan itsꞌén la si̱ntamáhña.
MRK.14.31	La xi̱kaha ndáchro sin kaín sin.
MRK.14.32	Ndá kjuíji sin ijnko nonte itꞌin Getsemaní. Ndá chꞌin Jesús kꞌue̱tue̱hen ti sin kꞌuájiko, ndáchro:
MRK.14.32	―Tꞌejora ntihó, ndá janhan sátsjia tsonixja̱ha̱ Díos.
MRK.14.33	Ndá sákjuíko chꞌan Pedro, Jacobo la ko Juan. Ndá kjuankíxin imá kꞌuává a̱sén chꞌan la kóxakohen chꞌan. 
MRK.14.34	Ndá ndáche chꞌan sin:
MRK.14.34	―Imá tꞌává a̱sená éxi chrókꞌuen xi̱kaha. Ijie la ntihó tito̱hara, tꞌejotsjehéra.
MRK.14.35	Ndá sákjuí chꞌan kanhñó ikjín, ndá kjuákꞌexín tochꞌin chꞌan. Ndá chrónoéhe̱ chꞌan Díos kixin chrókjuajonhña kjuachaxin kixin chrókjuasóte chꞌan ti ña̱o a. 
MRK.14.36	La ndáchro chꞌan:
MRK.14.36	―Itꞌéni. Jaha chonta kaín kjuachaxin, chrónòani kixin tsjakjían kaín ti nkehe náxrjónhña tso̱heni ijie. Kjánchó jehya éxi tjinkaoni chrókóhen. Náhí. Éxi tjinkaoan jaha ―ichro chꞌan.
MRK.14.37	Ndá ikjan chꞌan la kꞌuíkon chꞌan kixin ti sin kuíto̱he ntiha la tꞌejójua sin. Ndá ndáche chꞌan ti chꞌin Pedro:
MRK.14.37	―Simón, ¿á tjéchrian ní? ¿Á xitjahya nijnko hora chrókjuakꞌetsjehé ní? 
MRK.14.38	Ijie la tꞌejotsjehéra la ko chrónoéhéra Díos kixin tsíto̱ehya chꞌan kixin ti Jínahña chrókjuitꞌayahara; chaxín ti a̱sánra la tjinkaon chrókjuinchexiteyá, kjánchó ti cuerpo kuèntára la tjachahya.
MRK.14.39	Ndá sákjuí chꞌan ínaá, la xi̱kahó chrónoéhe̱ chꞌan Díos ínaá. 
MRK.14.40	Ndá ikjan chꞌan la ó tꞌejójua sin ínaá kixin imá kui̱hi̱ sin kotáchrin. Ndá í noehña sin nkexrín chrókjuate̱he sin. 
MRK.14.41	Ndá ti ó níxin sáxikji chꞌan la ti ó ikjan chꞌan la ndáchro chꞌan:
MRK.14.41	―¿Á na̱xa̱ tjejochrínra, to̱kꞌáhara ní? Ótjen. Ó kjuixraká ti hora kixin ti Xje̱en Díos kꞌóna Chojni tsꞌáyéhe̱ ti sin chónta ijie̱, sinchekjasóte sin. 
MRK.14.42	Tꞌàyara sátsjini kixin ó ikjui ti nkexro sinchekji ti janhan.
MRK.14.43	Ndá na̱xa̱ tjenixja chꞌin Jesús, la ikjui chꞌin Judas, ijnko ti teyóxin sin kꞌuájiko chꞌan la nchónhña chojni kjui̱ka̱o chꞌan kjuíjiko sin chika espada la ko inta. Kjui̱xi̱n sin kjuachaxíen ti sin ncha̱tꞌá tꞌe̱to̱an la ko ti sin tjako ley la ko ti sin táda tꞌe̱to̱an ni̱nko.
MRK.14.44	A̱ndá Judas, ti nkexro sinchekji chꞌin Jesús, mé tsíndáchro:
MRK.14.44	―Ti nkexro tsotjahá ijnko kochíto mé tíha itse̱ra la sátjikoára.
MRK.14.45	Ndá ti ó kjuíji sin, la tuénxín kóchjina Judas ti itjen chꞌin Jesús la ndáchro:
MRK.14.45	―Maestro, Maestro.
MRK.14.45	Ndá chjéhe chꞌan jnko kochíto. 
MRK.14.46	Ndá ti sin kjuíji mé itsé sin ti chꞌin Jesús.
MRK.14.47	Ndá ijnko ti sin tjejó ntiha mé kuakitsje ti espada kuènté la kóchríjin ndatsjon ti nkexro chꞌehe ixra̱ ti ncha̱tꞌá tꞌe̱to̱an. 
MRK.14.48	Ndá chꞌin Jesús ndáchro:
MRK.14.48	―¿Nkekuènté éxi chrótse̱ra ijnko xíche̱e xi̱kaha kꞌuinkakoara espada la ko inta kixin tso̱tse̱ra ti janhan? 
MRK.14.49	*Kaín ña̱o kjuakꞌé nkaxehen ni̱nko kjuákohára, ¿ndá nkekuènté tse̱hyarani? Kjánchó ticháxi̱n tsoxiteyá ti nkehe nixja xroon itén Díos.
MRK.14.50	Ndá kaín ti sin kꞌuájiko chꞌan mé kuíto̱he sin jehó chꞌan, ndá kuinká sin sákjuí sin.
MRK.14.51	Ndá ijnko ndasoá mé kja̱xin tinkáchréhe̱ ntiha, la jehó ijnko kamanta ó tjetsáte chꞌan, ndá kja̱xin itsé sin. 
MRK.14.52	Kjánchó ti iké chꞌan ó tsítsé sin, la kjónté tjóchín chꞌan, la kuinká chꞌan.
MRK.14.53	Ndá sákjuikohe sin ti chꞌin Jesús ti ncha̱tꞌá imá tꞌe̱to̱an. Nta ntiha mé tsíkónkotsé kaín ti sin ncha̱tꞌá tꞌe̱to̱an la ko ti sin táda tꞌe̱to̱an ni̱nko la ko ti sin maestro tjako ley. 
MRK.14.54	Ndá chꞌin Pedro la ikjín tjechrèxi̱n chꞌan, ndá kjuíji chꞌan ti nda̱sin ndo̱e ti ncha̱tꞌá tꞌe̱to̱an. Ndá ntiha kjuákꞌetja̱xi̱nko chꞌan ti sin policía tjejóchjíxro̱he.
MRK.14.55	Ndá ti sin tꞌe̱tue̱hen ti sin ncha̱tꞌá la ko kaín ti sin tꞌe̱to̱an kjueyá sin chojni kixin tsochronka sin ti ijie̱ kjuasin chꞌin Jesús kixin jína chrókꞌóñá sin, kjánchó kꞌuitjahya sin ninkehó ijie̱. 
MRK.14.56	La itsjé sin kjuíchꞌéna kjuachꞌia kuènté chꞌin Jesús, kjánchó nkokónhña ndáchro sin kixin chꞌia sin. 
MRK.14.57	Ndá iso sin kꞌuínkatjen, la kjuíchꞌia sin, ndáchro sin:
MRK.14.59	La kjónté xi̱kaha la nkokónhña ti nkehe chrónka sin.
MRK.14.60	Ndá ti chꞌin tꞌe̱tue̱hen ti sin ncha̱tꞌá kꞌuínkatjen la kjuanchankíhi ti chꞌin Jesús:
MRK.14.60	―¿Á ninkehó tsjate̱éhya jaha? ¿Á chaxín ti ijie̱ tꞌeka sin ní?
MRK.14.61	Ndá chꞌin Jesús tání la ninkehó kjuáte̱hya. Ndá ti ncha̱tꞌá tꞌe̱to̱an la xíkjanchankí ínaá, ndáchro:
MRK.14.61	―¿Á jaha ti Cristo, Xje̱en Díos imá tjikosáyehe chojni ní?
MRK.14.62	―Chaxín janhan tíha. Ndá chrꞌéxi̱n tsꞌikonra kixin ti Xje̱en Díos kꞌóna Chojni mé tsjakꞌetja̱xi̱n chꞌan ti itja chjina kuènté Díos chónta kaín kjuachaxin la ti ó tsokjan chꞌan la tsjakꞌekakjan chꞌan ti itji̱ siín nka̱jní itsi chꞌan ―ichro chꞌin Jesús.
MRK.14.63	Ndá ti ncha̱tꞌá tꞌe̱to̱an la kótséchje ti iké kjua̱ko̱xi̱n kixin imá nínkaon la ndáchro:
MRK.14.63	―Í ticháxi̱nhña íso chojni tsꞌeka sin ijie̱. 
MRK.14.64	*Jahara ó kuihínra kixin kꞌuándaxíhi̱n chꞌan Díos. ¿Ndá nkehe ichrora?
MRK.14.64	Ndá kaín sin ndáchro sin kixin itsꞌen chꞌin Jesús.
MRK.14.65	Ndá iso sin la kjuankíxin sin kui̱ki̱te sin nda̱té sin ti chꞌin Jesús la iso sin la kꞌuekjéhe̱ sin ikon chꞌan la kjuate sin chꞌan la ndáchro sin:
MRK.14.65	―Tónoha nkexro kjuatíá ―ichro sin.
MRK.14.65	A̱ndá ti sin policía kuènté ni̱nko chjéhe ito̱n sin nkayakon chꞌan.
MRK.14.66	Ndá ti nda̱sin chrꞌájin mé itjen chꞌin Pedro. Ndá ikui ijnko tjan chꞌehe ixra̱ ti ncha̱tꞌá tꞌe̱to̱an. 
MRK.14.67	La kꞌuíkon tjan kixin ntiha tjechjíxro̱he chꞌin Pedro. Ndá komá tjan la ndáchro tjan:
MRK.14.67	―Jaha la kja̱xin xriko̱a ti chꞌin Jesús tsíkji̱xi̱n Nazaret ―ichro tjan.
MRK.14.68	Ndá chꞌin Pedro mé kjuínchemá chꞌan, ndáchro chꞌan:
MRK.14.68	―Chonhña ti nkexro la nonahña ti nkehe ndáchrua.
MRK.14.68	Ndá kꞌuaxrjexín chꞌan ntiha sákjuí chꞌan ndója. La xrína̱hña itsje ijnko kochi̱ndólá. 
MRK.14.69	Ndá ti tjan a mé kꞌuíkon tjan ti jehe chꞌan ínaá la chenka tjan ti sin tjejó ntiha:
MRK.14.69	―Ti nkexro la ijnko ti sin a.
MRK.14.70	Kjánchó kjuínchemá chꞌin Pedro ínaá. Ndá a̱ntsí chrꞌéxi̱n, la ti sin kꞌuejóntaxín ntiha la ndáchro sin:
MRK.14.70	―Chaxín jaha la nkojín ti nkexro a kixin tsíkjíxian Galilea kixin tjatso̱anxíni ti nixja.
MRK.14.71	Ndá chꞌin Pedro kjuankíxin kjuínchenohe chꞌan Díos, ndáchro chꞌan:
MRK.14.71	―Chaxín chonhña ti nkexro ndáchrora.
MRK.14.72	Ndá ó yaáxin itsje ti kochi̱ndólá. La chꞌin Pedro xráxinkaon chꞌan ti nkehe ndáchro chꞌin Jesús: “Ti na̱xa̱ yàyahya itsje ti kochi̱ndólá la ó níxin vece si̱nchemá ti janhan.” Ndá xráxinkaon chꞌan tíha, la kjuankíxin tsjánka chꞌan.
MRK.15.1	Ndá ti ó kꞌuínkaséña ndá ti sin ncha̱tꞌá tꞌe̱to̱an la kónkotséko sin ti sin táda la ko ti sin tjako ley la ko kaín ti sin tꞌe̱to̱an kuènté ni̱nko kixin ikjo kícho sin. Ndá kjuixin la kjuínchenteto sin ti chꞌin Jesús ndá kjuikaán sin ti itjen ti chꞌin Pilato. 
MRK.15.2	Ndá chꞌin Pilato kjuanchankí, ndáchro:
MRK.15.2	―¿Á jaha ti Rey kuènté ti sin judío ní?
MRK.15.2	Ndá kjuáte̱he chꞌin Jesús ndáchro:
MRK.15.2	―Ó jaha ndáchrua.
MRK.15.3	A̱ndá ti sin ncha̱tꞌá tꞌe̱to̱an mé kꞌueka sin chꞌan nchónhña ijie̱. 
MRK.15.4	Ndá chꞌin Pilato xíkjanchankí ínaá, ndáchro:
MRK.15.4	―¿Nkekuènté tjáte̱ehya ninkehó? Tsjehé nchónhña ijie̱ tꞌeka sin ti jaha.
MRK.15.5	A̱ndá chꞌin Jesús la ninkehó kjuáte̱hya la chꞌin Pilato la í noehña nkehe tsixro.
MRK.15.6	Ndá chꞌin Pilato mé kuéhen kixin ti kia Pascua la tjajon chꞌan kjuachaxin kixin tsꞌaxrje ijnko ti chojni tjechjina éxi tsjanchia ti sin chjasin. 
MRK.15.7	Ndá ntiha techjína ijnko nkexro itꞌin Barrabás, la ko íso ti sin tsíkꞌóñá itsjé chojni ti tsíkꞌixin ijnko kjuanínkaon. 
MRK.15.8	Ndá ikui nchónhña chojni la kjuankíxin kjuanchehe sin ti chꞌin Pilato kixin chrókjuíchꞌe chꞌan éxi kaín nánó. 
MRK.15.9	Ndá kjuáte̱he chꞌin Pilato:
MRK.15.9	―¿Á tjinkáonra tsi̱to̱ha̱ sátsji ti Rey kuènté ti sin judío ní?
MRK.15.10	Mé xi̱kaha ichro chꞌan kixin nohe chꞌan kixin ti kjuachji̱no̱xíhin chónta ti sin ncha̱tꞌá tꞌe̱to̱an, la itsé sin ti chꞌin Jesús ndá kjuikaán sin. 
MRK.15.11	Kjánchó ti sin ncha̱tꞌá tꞌe̱to̱an mé kjuínchekónínkaon sin kaín ti chojni siín ntiha la ndáche sin kixin ícha jína chrókjuanchia sin chrókꞌuaxrje ti chꞌin Barrabás. 
MRK.15.12	Ndá chꞌin Pilato kjuanchankí ínaá, ndáchro:
MRK.15.12	―Ndá, ¿nkehe tjinkáonra si̱tꞌaha̱ ti nkexro tíki̱texínra Rey kuènté ti sin judío?
MRK.15.13	Ndá jehe sin kꞌóyako sin ndáchro sin:
MRK.15.13	―¡Tsjakꞌenkáni chꞌan ntacruz!
MRK.15.14	Ndá chꞌin Pilato xíkjanchankí ndáchro:
MRK.15.14	―¿Xá nkehe nduáhya kjuíchꞌe ti nkexro i?
MRK.15.14	Kjánchó jehe sin a̱ntsí itsen kꞌóyako sin ndáchro sin:
MRK.15.14	―¡Tsjakꞌenkáni chꞌan ntacruz!
MRK.15.15	Ndá chꞌin Pilato tjinkaon sinchexiteyá ti nkehe tjanchia ti sin chjasin, la kuíto̱he chꞌan sákjuí ti chꞌin Barrabás. Ndá kꞌue̱to̱an chꞌan kixin tsjate sin ti chꞌin Jesús. Ndá kjuixin la kjuajon chꞌan kjuachaxin kixin sátsjiko sin chꞌan tsjakꞌenkáni chꞌan ntacruz.
MRK.15.16	Ndá ti sin soldado mé sákjuíko sin chꞌin Jesús ti nda̱sin kuènté sin. La ntiha kónkotsé kaín ti sin soldado. 
MRK.15.17	Ndá kuakitsjehe sin chꞌan ti iké chꞌan la kjuínchekꞌinkáya sin chꞌan ijnko ika kjátsetié la ko kjua̱kꞌe̱nka̱ya sin ijnko corona tsíkꞌónaxín ntachꞌi̱ ti ikja chꞌan. 
MRK.15.18	La kjuankíxin kꞌóyako sin, ndáchro sin:
MRK.15.18	―Nkochríxín tsjakꞌe tsétue̱hén ti sin judío ―ichro sin.
MRK.15.19	La chjéhe sin ikja chꞌan ijnko ntavara la ko kui̱ki̱te sin nda̱té sin la kꞌuejóxin sin tochꞌin sin nkayakon chꞌan éxi chrókjuikosáyehe sin chꞌan. 
MRK.15.20	Ndá ti ó kjuixin kjuanoá sin chꞌan, la kuakitsjehe sin chꞌan ti ika tsíkjinchekꞌinkáya sin, ndá kjuínchekꞌinkáya sin ti ika xráxín tjechrꞌinkáya chꞌan. Ndá kuakitsje sin chꞌan sákjuíko sin tsjakꞌenkáni chꞌan ntacruz.
MRK.15.22	Ndá sákjui̱ko sin chꞌin Jesús ijnko itjo itꞌin Gólgota, mé tꞌaxrjexín Itjo hueso ikja chojni. 
MRK.15.23	Ndá ntiha chjéhe sin chꞌin Jesús xranvino tsíkjiko xro̱a̱n mirra chrókꞌui chꞌan, kjánchó kꞌuihya chꞌan. 
MRK.15.24	*Ndá ti ó kjuixin la kjua̱kꞌe̱nka̱ni sin chꞌan ti ntacruz. Ndá ti sin soldado la kjuíchꞌexín sin suerte ti iké chꞌan kixin tso̱nohe sin nkexéhe ti ika sátsjiko nkojnko sin.
MRK.15.25	Ti hora kjua̱kꞌe̱nka̱ni sin chꞌin Jesús ti ntacruz mé las nueve nchítjen. 
MRK.15.26	La ikja ti ntacruz mé kjua̱kꞌe̱nka̱ni sin ijnko inta tsíkjin sin, chronka nkekuènté kjuínchekjasóte sin chꞌan, mé ndáchro:
MRK.15.26	“Ti nkexro i mé ti Rey kuènté ti sin judío.”
MRK.15.28	Mé xi̱kaha xiteyá éxi nixja xroon itén Díos ndáchro: “Éxi ijnko chojni kjuasin ijie̱ xi̱kaha kꞌuíkon sin chꞌan.”
MRK.15.29	―Jaha ndáchrua kixin chrókꞌóxika ti ni̱nko, a̱ndá yꞌáxin ña̱o ó chrókjui̱chꞌéna ínaá, ichrua. 
MRK.15.30	Jahuá tꞌinka̱jinxián ti ntacruz méhe̱ la nchekaá a̱sán ―ichro sin.
MRK.15.31	Ndá ti sin ncha̱tꞌá tꞌe̱to̱an la ko ti sin tjako ley mé kja̱xin sin kjuanoá sin chꞌan, la ikjo kícho sin, ndáchro sin:
MRK.15.31	―Kjuínchekaá chꞌan ókjé chojni, a̱ndá jehe chꞌan la xitjahya sinchekaá chꞌan a̱sén chꞌan. 
MRK.15.32	Ti Cristo, Rey kuènté ti nación Israel, jehó chrókjuinkaji̱nxi̱n a̱sén ti ntacruz, ndá chrókꞌuíkoni la kja̱xini chrókuitekaoni ―ichro sin.
MRK.15.32	La ti yaá sin tjejóyáni ntacruz mé kja̱xin sin kjuanoá sin chꞌan.
MRK.15.33	Ndá ti ó chonkíxin mé kꞌuíxin tie kuenté chjasintajni hasta las tres kójín. 
MRK.15.34	*Ndá ti hora a mé itsen kꞌóyako chꞌin Jesús, ndáchro:
MRK.15.34	―Eloi, Eloi, ¿lama sabactani? ―mé tꞌaxrjexín: Itꞌéni, Itꞌéni, ¿nkekuènté kuíto̱heni?
MRK.15.35	Ndá iso ti sin tjejó ntiha kuíhin sin la ndáchro sin:
MRK.15.35	―Tihínra, tꞌéye̱he̱ chꞌan Elías ―ichro sin.
MRK.15.36	―Ti̱to̱héra, tsotsjeheni á itsi chꞌin Elías tsjinkajin ti jehe chꞌan.
MRK.15.37	Ndá chꞌin Jesús itsen kꞌóyako chꞌan ndá ikꞌuén chꞌan. 
MRK.15.38	*Ndá ti ika tjenkákuèxín nkaxehen ni̱nko la kꞌuichje, kꞌóna yaá, kjuankíxixín noi la hasta nonte. 
MRK.15.39	Ndá ti chꞌin romano tꞌe̱to̱an itjen chjinaxón ti itjen chꞌin Jesús, kꞌuíkon chꞌan xi̱kaha kóhen la ndáchro chꞌan:
MRK.15.39	―Chaxín ti nkexro i la Xje̱en Díos.
MRK.15.41	Ti chojnichjin i mé chréhe̱ sin ti chꞌin Jesús la kꞌuékjinki̱tsa sin chꞌan ti kꞌuékjakꞌe chꞌan Galilea la ko kja̱xin íso chojnichjin chréhe̱ sin ti ó sákjui̱ chꞌan Jerusalén.
MRK.15.42	Ndá ti ó tinkákꞌixitie la ó kjuixrakán ti ña̱o tóyaxíhin sin kixin ó xránkíxixín ti ña̱o to̱kꞌéhe sin, 
MRK.15.43	mé ikui ijnko nkexro itꞌin José, tsíkji̱xi̱n Arimatea. Jehe chꞌan mé ijnko chojni imá tjetoan kuènté ti sin tꞌe̱to̱an siín ntiha. La kja̱xin tjechóhen chꞌan itsi ti kjuachaxin kuènté Díos. Mé chrakonhña chꞌan kjuichréhe̱ chꞌan ti chꞌin Pilato la kjuanchia chꞌan ti cuerpo kuènté chꞌin Jesús. 
MRK.15.44	Ndá chꞌin Pilato la imá chrákon kixin ó tsíkjixin tsíkꞌen ti chꞌin Jesús, ndá kꞌuéye̱he̱ chꞌan ti chꞌin capitán la kjuanchankí chꞌan á chaxín tíha. 
MRK.15.45	Ndá ti ó chrónka ti chꞌin capitán kixin chaxín ó ikꞌuén chꞌin Jesús, la chꞌin Pilato kjuajon kjuachaxin kixin tsákja chꞌin José ti cuerpo. 
MRK.15.46	Ndá chꞌin José mé kꞌue̱na ijnko ika kjíjin la tjete sínkí. Ndá kjuinkájin chꞌan ti cuerpo kuènté chꞌin Jesús, la kjuínchekꞌísímá chꞌan ti ika. Ndá kjuixin, la kjuákꞌe chꞌan ijnko itjo̱ tsíxraya. Ndá kjuínchenkájin sin ijnko ixro̱ ijié kuíkjèxin ti itjo̱. 
MRK.15.47	Ndá ti tjan María Magdalena la ko María, ìñé chꞌin José, mé kꞌuíkon sin nketí kjuákꞌe ti cuerpo kuènté chꞌin Jesús.
MRK.16.1	A̱ndá ti ó kꞌuatsínka ti ña̱o to̱kꞌéhe chojni, ndá ti tjan María Magdalena la ko María, ìñé chꞌin Jacobo, la ko tjan Salomé mé kꞌue̱na sin xro̱a̱n xraxé náxrjón sátsjiko sin kixin sincheka sin ti cuerpo kuènté chꞌin Jesús. 
MRK.16.2	Ndá imá nchítjen ti ña̱o xránkíxixín semana mé kjuíji sin ti tsíxravá chꞌin Jesús, la na̱ntá tetji̱to̱n ña̱o. 
MRK.16.3	La jehe sin tinkákjo kícho sin ndáchro sin:
MRK.16.3	―¿Xá nkexro chrókuakjìihíni ti ixro̱ tjekjèxin ti itjo?
MRK.16.4	Ndá xrína̱hña kꞌuíkon sin kixin ó tsíkjìin ti ixro̱, kjónté imá ijié. 
MRK.16.5	Ndá ti ó kꞌuíxehen sin la kꞌuíkon sin kixin ntiha tetja̱xi̱n ijnko ndasoá ti itja sin chjina la tjechrꞌinkáya chꞌan ijnko ika kjíjin, tjóá tsjehe, ndá imá chrakon sin. 
MRK.16.6	Ndá ndáchro ti ndasoá:
MRK.16.6	―Chrakonhñara. Ti xritjéyára ti chꞌin Jesús tsíkji̱xi̱n Nazaret kjua̱kꞌe̱nka̱ni sin ntacruz, la í kohya chꞌan ntihi. Ó xechón chꞌan. Tsjehéra ti tsíkjakꞌe sin ti cuerpo kuènté chꞌan. 
MRK.16.7	*Ijie la sátjira, tjichenkara ti sin kuékꞌajiko chꞌan la ko ti chꞌin Pedro kixin ti chꞌin Jesús mé tsꞌitaón nti̱a sátsji Galilea, la ntiha tsoxétara chꞌan éxi kꞌuéchronka chꞌan.
MRK.16.8	Ndá ti chojnichjin mé imá chrakon sin la sixrànka̱ sin, sákjuixin sin ti tsíxravá chꞌin Jesús, kjánchó ninkexró chénkahya sin ninkehó kixin imá chrákon sin.
MRK.16.9	Ti ó xechón chꞌin Jesús ti ña̱o xránkíxixín semana imá nchítjen, mé xéta chꞌan ti tjan María Magdalena, ti tjan tsíkakítsjexín chꞌan yato ncha̱kuén jínahña. 
MRK.16.10	La jehe tjan sákjuichenka tjan ti sin kuékꞌajiko chꞌin Jesús kixin imá tꞌává sin la tsjánka sin. 
MRK.16.11	A̱ndá ti ó kuíhin sin kixin tsíkꞌikon tjan kixin ó tsíxechón chꞌin Jesús la kuítekakonhña sin.
MRK.16.12	A̱ndá chrꞌéxi̱n mé yaá sin tjejótji chrínta no̱nte̱e chojni, mé titàya̱ kꞌuikuén sin ti chꞌin Jesús, la ókjé nkexrín tsjehe chꞌan. 
MRK.16.13	Ndá jehe sin sákjuichenka sin ti íso sin a, kjánchó kja̱xin sin kuítekakonhña sin.
MRK.16.14	A̱ndá chrꞌéxi̱n la titàya̱ kꞌuikuén ti tejnko sin ti jehe chꞌan ti na̱xa̱ tjejónie sin. Ndá nixje̱he̱ chꞌan ti jehe sin kixin nkekuènté icha a̱sén sin la kuitekakuenhña sin ti nkexro tsíkꞌikon kixin ó xechón chꞌan. 
MRK.16.15	*La ndáchro chꞌin Jesús:
MRK.16.15	―Sátjira kuenté chjasintajni, la tjákohéra kaín chojni ti itan jína tsaáxin sin. 
MRK.16.16	Ti nkexro tsitekaon la tsikite sin la tsaá sin. A̱ndá ti nkexro tsitekakonhña la tsjasóte. 
MRK.16.17	Ndá ti sin tsitekaon ti janhan la tsjasin sin kjuaxroan ijié la kjuachaxin ni̱ná mé tsakítsjexín sin ncha̱kuén jínahña chónta chojni la ko tsonixja sin ókjé ngiva. 
MRK.16.18	Kja̱xin kjónté tsotsé sin konche la kohya nkehe tso̱hen sin la ko kjónté chrókꞌui sin ìnta̱ chónta veneno la kohya nkehe tso̱hen sin. Kja̱xin tsꞌejótja itja sin chojni níhi la tsito̱he sin jína.
MRK.16.20	A̱ndá jehe sin sákjuí sin nkuíxín sákjuikjako sin ti itan jína tsaáxin chojni. La Ìnchéni mé kjuínki̱tsa ti jehe sin la ko kjuachaxíen chꞌan mé kjuasixín sin itsjé kjuaxroan kixin tíha mé tso̱noexín ti sin tjejótihin kixin chaxín nkehe kuènté Díos kjuako sin. Mé xi̱kaha tso̱hen. Ó tjen.
LUK.1.1	Nchónhña chojni tjinkaon sin ndoá chrókjin sin kaín ti nkehe kꞌuatsínka Ìnchéni ti kꞌuéjoni. 
LUK.1.2	Ikjin sin éxi ti nkehe kuíhini kjuako ti sin tsíkꞌikonxín ikon sin ti xránkíxixín la kꞌuáyéhe̱ sin ti ixra̱ sákjuichronka sin ti itan jína. 
LUK.1.3	A̱ndá janhan kja̱xian kjuánchánkiá jína kaín ti nkehe kóhen ti xránkíxixín. La kjuénka̱yáxian tsokjian kaín tíha éxi tsíkóhen ndá chrꞌahán jaha Teófilo 
LUK.1.4	kixin tso̱noha jína ti nkehe chaxín xrako̱ha.
LUK.1.6	Yóí sin la jína kjuínchexiteyá sin éxi tjinkaon Díos la kuitekaon sin kaín ti nkehe kꞌue̱to̱an chꞌan. La kohya ijie̱ chrókꞌueka chojni ti jehe sin. 
LUK.1.7	Kjánchó kóchóntahya sin ixjan kixin ti tjan Elisabet la xrokjuahya tsochonta tjan ixjan la ko ó táda, nána sin.
LUK.1.8	Ndá ijnko ña̱o ti ó kóhen tókan Zacarías la ko ti sin tjejóko chꞌan kixin sichꞌe chꞌan ixra̱ kuènté Díos ti ni̱nko a 
LUK.1.9	la kjuíchꞌe sin suerte éxi kuéhen sin la chꞌin Zacarías kóhen tókan tsꞌixehen ti cuarto tjóá kuènté ni̱nko kixin tsjakꞌe chi̱nko̱ chritaón ti altar kuènté Díos. 
LUK.1.10	Ndá kaín ti chojni la kꞌuejó sin ndója nixje̱he̱ sin Díos ti ó kꞌuixenko chꞌan ti chi̱nko̱. 
LUK.1.11	Ndá ikui jnko ángel kꞌuíkon chꞌin Zacarías tjexín to̱té nánko chjina ti altar tjakꞌe ti chi̱nko̱. 
LUK.1.12	Ndá ti ó kꞌuíkon Zacarías ti ángel la kóxakohen chꞌan la ko imá chrákon chꞌan. 
LUK.1.13	A̱ndá ti ángel ndáchro:
LUK.1.13	―Zacarías, chrakonhña kixin ó kuíhin Díos ti nkehe tjanchia la ti ichjián Elisabet la tsꞌikon tjan ijnko xjan ndoa mé si̱nchekꞌian xjan Juan. 
LUK.1.14	Imá tso̱cháha la ko itsjé chojni tso̱chéhe̱ sin kixin tsokjíhi xjan 
LUK.1.15	*kixin imá tsotjetoan ti xjan nkayakon Díos. Tsꞌihya chꞌan ixran vino la ko nijnko ixran, la tsochónta xjan kjuachaxin kuènté Ncha̱kuén Díos kjónté ndesi nkaya tse̱e ìñé xjan. 
LUK.1.16	Jehe chꞌan mé tsja̱ko̱he̱ chꞌan ti chojni Israel, la itsjé sin tsokjan sin tsinkáchónki sin Ìnchéni Díos. 
LUK.1.17	*Tsítaón chꞌan nti̱a tsi̱xi̱n Ìnchéni. Éxi kꞌuékjako Elías ósé mé tsjako chꞌan la ko tsochónta kjuachaxin éxi kꞌuéchónta Elías. Jehe chꞌan tsondáche ti sin itꞌé xjan kixin í tsjajo̱nkohya ti xje̱en sin la ko kja̱xin ti sin titekakonhña mé tsitekaon sin. Mé xi̱kaha tsonixje̱he̱ chꞌan chojni kixin tsitekaon sin Ìnchéni ti ó itsi.
LUK.1.18	Ndá chꞌin Zacarías kjuanchankíhi ti chꞌin ángel, ndáchro:
LUK.1.18	―¿Nkexrín tso̱nona kixin chaxín tso̱hen tíhi? Kixin janhan la ó tádana la ko ti ichjin chonta la ó nána tjan.
LUK.1.19	―Janhan Gabriel tꞌa̱ha̱ ixra̱ Díos, mé kꞌue̱to̱an chꞌan kꞌuinka kixin tso̱tjo̱nka ti nkehe jína tso̱hen. 
LUK.1.20	Kjánchó ijie kuitekákonhña ti nkehe xrja̱nká, la tso̱nósian, xitjahya tsonixja hasta tsoxítjajia ti ña̱o tsokjíhi ti xjan. La xi̱kaha tsoxiteyá kaín ti nkehe ndáxrja̱n ―ichro ti ángel.
LUK.1.21	A̱ndá ti sin kꞌuejóchóhen ti ndója ni̱nko ti chꞌin Zacarías, la kóxakohen sin kixin imá isé kjuákꞌe chꞌan nkaxehen ti ni̱nko. 
LUK.1.22	Ndá ti ó kꞌuaxrjexín chꞌan ti ni̱nko la í xitjahya nixja chꞌan. Ndá kónohe sin kixin nkojín kjuaxroan kuènté Díos tsíkꞌikon Zacarías ti nkaxehen ni̱nko. Ndá itja chꞌan ó tja̱ko̱xi̱n chꞌan kixin í xitjahya nixja chꞌan.
LUK.1.23	Ndá ti ó kjuixin ti ña̱o kjuíchꞌe Zacarías ixra̱ nkaxehen ni̱nko ndá sákjuí chꞌan ndo̱e chꞌan. 
LUK.1.24	Ndá chrꞌéxi̱n la kjuákꞌeyá ti ichjién chꞌan Elisabet. Ndá ndo̱e tjan ó kuíto̱he tjan inꞌó nitjó la kjuénka̱yáxin tjan: 
LUK.1.25	“Tíhi kjua̱ko̱xi̱n Ìnchéni kixin í tsjanoáhña chojni ti janhan kixin ó tsochonta xjan”, ichro tjan.
LUK.1.26	Ndá kꞌuatsínka injon nitjó ndá Díos kꞌue̱tue̱hen ti ángel Gabriel kixin sátsji ijnko chjasin ti nonte Galilea mé itꞌin Nazaret. 
LUK.1.27	*Sátsjinixje̱he̱ chꞌan ijnko tjan tjarisoá na̱xa̱ kuákjahya tjan chojnindoa mé itꞌin tjan María. Jehe tjan mé tso̱te̱he tjan ijnko nkexro itꞌin José, tsíkꞌaxrjeníxin ti rey David. 
LUK.1.28	A̱ndá ti ángel kꞌuíxehen ti itjen tjan la ndáchro:
LUK.1.28	―Díos tjinki̱tsa ti jaha. Ìnchéni Díos tjeko̱a. La imá kjuíntañaoan chꞌan ke ti íso sichjin ―ichro ti ángel.
LUK.1.29	Kjánchó ti ó kꞌuíkon tjan ti ángel la kóxakohen tjan la kjuénka̱yáxin tjan nkekuènté xi̱kaha ichro. 
LUK.1.30	Ndá ndáchro ti ángel:
LUK.1.30	―Chrakonhña, María. Díos la imá tjetjinki̱tsa ti jaha. 
LUK.1.31	*A̱ndá ijie la tsjakꞌèya, tsochonta ijnko xjan ndoa la si̱nchekꞌian xjan Jesús. 
LUK.1.32	*Ti ixjan la imá tsꞌe̱to̱an la ko itsꞌin xjan Xje̱en Díos nkaya nka̱jní. Ìnchéni Díos mé tsjajon kjuachaxin tsꞌe̱to̱an xjan éxi ijnko rey éxi kꞌue̱to̱an ti rey David, ti nkexro tsꞌaxrjeníxin xjan. 
LUK.1.33	Nkochríxín tsjakꞌe xjan tsꞌe̱tue̱hen xjan ti nación Israel, la tsjeje̱hya ti kjuachaxin tsochónta xjan ―ichro ti ángel.
LUK.1.34	Ndá María kjuanchankíhi ti ángel:
LUK.1.34	―¿Nkexrín tso̱hen tíha kixin janhan la na̱xa̱ chontahya chojnindoa?
LUK.1.35	Ndá ti ángel, ndáchro:
LUK.1.35	―Ti Ncha̱kuén Díos mé itsi la ko ti kjuachaxin kuènté Díos mé tsjakꞌe ti itjen éxi jnko tsꞌuan, ndá tsochonta ti xjan. Méxra̱ ti ixjan tsokjíhi la tjóá xjan la itsꞌin xjan Xje̱en Díos. 
LUK.1.36	Kja̱xin tjan Elisabet na̱xa̱ kjéhya jaha, la kjónté ó nána tjan la í jóhya tjan. Senó la kꞌuéchóntahya tjan ixjan, a̱ndá ijie la ó injon nitjó tjeyá tjan. 
LUK.1.37	*Kixin ti kjuachaxíen Díos la tsjacha tso̱hen kaín nkehe.
LUK.1.38	Ndá María ndáchro:
LUK.1.38	―Janhan tꞌa̱ha̱ ixra̱ Ìnchéni Díos. Tso̱hen éxi kꞌue̱to̱an chꞌan.
LUK.1.38	Ndá kjuixin chrónka ti ángel tíha ndá sákjuí chꞌan.
LUK.1.39	Ndá ijnko ña̱o la María tji̱a̱n sákjui̱ tjan ijnko chjasin itjen ti ijna̱ Judea. 
LUK.1.40	La ti ó kjuíji tjan ntiha ndá kꞌuíxehen tjan ndo̱e Zacarías la nixje̱he̱ tjan ti tjan Elisabet. 
LUK.1.41	Ndá ti ó kuíhin Elisabet nixja tjan María la chrika ti xjan nkaya tse̱e tjan. La a̱ntsí kꞌuáyéhe̱ tjan kjuachaxíen Ncha̱kuén Díos. 
LUK.1.42	La itsen ndáchro tjan:
LUK.1.42	―Díos imá kjuíntaña̱oan ke ti íso chojnichjin la ko kjuíncheñao chꞌan ti xja̱an. 
LUK.1.43	¿Xá nkexro ti janhan kixin kjuinixja̱na ti ìñé Ìnchéni? 
LUK.1.44	Kixin ti ó kui̱ha̱n nixja la ti xja̱na la chrika nkaya tsa̱na kixin chéhe̱ xjan kjuihá. 
LUK.1.45	Díos sintañaoan kixin kuitekaoan la Ìnchéni Díos sinchexiteyá ti nkehe ndáchro.
LUK.1.46	Ndá ndáchro tjan María:
LUK.1.46	A̱sená la imá tjikosáyehe Ìnchéni Díos
LUK.1.47	la chéhe̱ a̱sená kixin Díos sinchekaána.
LUK.1.48	A̱ndá ijie la ko nkochríxín tsondáchro chojni kixin náxrjón tsjakꞌé janhan,
LUK.1.49	kixin Díos chónta kaín kjuachaxin mé kjuasixína ijnko kjuaxroan ijié ti janhan;
LUK.1.49	imá tjóá ti ihni̱é Díos.
LUK.1.50	La nkochríxín ti̱konoéhe̱ chꞌan kaín ti sin tjikosáyehe ti jehe chꞌan.
LUK.1.51	Díos kjuasin itsjé kjuaxroan ijié;
LUK.1.51	kuakitsje chꞌan ti kjuachaxin chónta ti sin nchehnke
LUK.1.52	A̱ndá ti sin nóa la chjéhe chꞌan kjuachaxin tsꞌe̱to̱an.
LUK.1.53	Ti sin tꞌenxín kjinta la kjuajon chꞌan kaín ti nkehe ticháxi̱hin sin,
LUK.1.53	a̱ndá ti sin rico jehó itja sin sákjuí sin.
LUK.1.54	Kjuínki̱tsa chꞌan ti nación Israel kixin chꞌehe sin chꞌan ixra̱;
LUK.1.54	La kꞌuitjáñehña chꞌan, kui̱konoéhe̱ chꞌan ti jehe sin,
LUK.1.55	Abraham la ko kaín ti sin tsꞌaxrjeníxin chꞌan.
LUK.1.56	Ndá tjan María kuito̱eko tjan Elisabet iní nitjó ndá chrꞌéxi̱n xíkjan tjan ndo̱e tjan.
LUK.1.57	Ndá ti ó xítja ti ña̱o sinchekokjíhi tjan Elisabet ti xje̱en tjan, ndá kjuínchekokjíhi tjan ijnko xjan ndoa. 
LUK.1.58	A̱ndá ti sin chjinaxón ndo̱e la ko ti sin kjéhya tjan mé kjuíjitsjehe sin tjan la imá chéhe̱ sin kixin kuíhin sin kixin Díos imá kui̱konoéhe̱ ti jehe tjan. 
LUK.1.59	*Ndá ti ña̱o jníxin ikjuí sin kixin sincheka sin xjan ti xro̱ye kuènté sin judío. Ndá chrókjuinchekꞌin sin xjan Zacarías éxi itꞌé xjan. 
LUK.1.60	Kjánchó ti ìñé xjan ndáchro:
LUK.1.60	―Náhí. Ticháxi̱n itsꞌin xjan Juan.
LUK.1.61	Ndá ndáchro sin:
LUK.1.61	―¿Nkekuènté xi̱kaha chrókꞌuin xjan? Kohya nkexro na̱xa̱ kjéhya xi̱kaha itꞌin.
LUK.1.62	Ndá kjua̱ko̱xi̱n sin itja sin kjuanchankíhi sin ti itꞌé xjan nkexrín tjinkaon chꞌan chrókꞌuin xjan. 
LUK.1.63	Ndá ti itꞌé xjan mé kjuanchia ijnko nta intsí ndá ikjin: “Ti ihni̱é xjan mé Juan.” Ndá kaín ti sin tjejó ntiha la chrákon sin kixin xi̱kaha kjuanchia chꞌan. 
LUK.1.64	La tuénxín kjuankíxin nixja chꞌin Zacarías ínaá, la chjéhe chꞌan Díos kjuasáya. 
LUK.1.65	Ndá kaín ti sin tjejó chjinaxón ndo̱e sin mé chrákon sin. La nkuíxín ti ijna̱ kuènté nonte Judea kuíhin sin kixin xi̱kaha tsíkóhen. 
LUK.1.66	A̱ndá kaín ti sin kuíhin mé kjuénka̱yáxin sin la kjuanchankíhi kícho sin:
LUK.1.66	―¿Xá nke ixra̱ tsíki̱to̱nhe̱n ti xjan i?
LUK.1.66	Kixin ó nohe sin kixin chaxín Ìnchéni Díos kjuíncheñao ti ixjan.
LUK.1.67	A̱ndá Zacarías itꞌé ti ixjan, la a̱ntsí kꞌuáyéhe̱ chꞌan ti kjuachaxin kuènté Ncha̱kuén Díos la nixja chꞌan itén Díos, ndáchro chꞌan:
LUK.1.68	Tjikosayéhéra Ìnchéni, ti Díos kuènté Israel,
LUK.1.68	kixin ikui ti tjejóni a kjuínchekaá ti nación kuènténi.
LUK.1.69	La kjuajon chꞌan ijnko nkexro tꞌe̱to̱an sinchekaá ti jeheni
LUK.1.69	kꞌuaxrjeníxin ti rey David, ti nkexro kꞌuékjichꞌehe ixra̱ Díos.
LUK.1.70	Éxi kꞌuéchronka ti sin kjueyá Díos kꞌuéchronka itén chꞌan ósé,
LUK.1.71	ndáchro kixin Díos sinchekaá ti jeheni kixin tsjachahya kaín ti sin nínkakohen ti jeheni.
LUK.1.72	La tsi̱konoéhe̱ chꞌan ti sin kꞌuaxrjeníxini ósé,
LUK.1.72	la tsꞌitjáñehña chꞌan ti nkehe tsíchronka chꞌan tsoxiteyá.
LUK.1.73	Ti nkehe tsíkjo Díos Abraham ósé kixin chaxín tsoxiteyá chrꞌéxi̱n
LUK.1.74	kixin Díos mé sinchekaá ti jeheni la kohya nkehe sichꞌe ti sin nínkaon kixin jína sichꞌeheni ixra̱ Díos la tsochrakonhñani,
LUK.1.75	la jína la ko tjóá tsꞌejóni. Tsjikosáyeheni chꞌan kaín ña̱o ti na̱xa̱ tjejóchóni.
LUK.1.76	Kixin tsꞌito̱nxian nti̱a la si̱ncheyóxian ti nti̱a tsi̱xi̱n Ìnchéni.
LUK.1.77	Jaha tsjákohé ti chojni chjasintajni nkexrín tsjìin ti ijie̱ chónta sin, ndá tsaá sin.
LUK.1.78	A̱ndá Díos mé imá tjue̱heni la ko kui̱konóe̱he̱ni ndá kjuajon chꞌan ijnko xrohi ni̱xin kui̱xi̱n nka̱jní tsꞌinkaséñaxíni.
LUK.1.80	Ndá xi̱kaha tinkákꞌánkí ti xjan la Díos kjuínchekꞌánkí ti kjuaxrexinkaon kuènté xjan. La kjuákꞌe xjan nte̱je̱ hasta kjuixrakájña ti ña̱o kjuankíxin kjua̱ko̱he̱ chꞌan ti chojni Israel.
LUK.2.1	A̱ndá ti ña̱o a mé Augusto César kꞌue̱to̱an kixin tsꞌínixín ihni̱é kaín ti chojni siín ti chjasin tꞌe̱to̱an chꞌan kixin tso̱nohe chꞌan nkekja̱ín chojni siín. 
LUK.2.2	Ti xránkíxixín kꞌuínixín ihni̱é sin mé Cirenio kꞌue̱to̱an Siria. 
LUK.2.3	La kaín chojni ticháxi̱n sátsji sin chjasén sin kixin tsꞌínixín ihni̱é sin. 
LUK.2.4	Mé xi̱kaha chꞌin José kꞌuaxrjexín Nazaret nonte kuènté Galilea la sákjuí Judea ti chjasin Belén ti tsíkokjíexín ti rey David kixin José mé tsíkꞌaxrjeníxin ti nkexro a. 
LUK.2.5	Kixin ntiha tsꞌínixínko ihni̱é chꞌan tjan María kixin jehe tjan tsíkjate̱he tjan kixin tso̱te̱he sin. A̱ndá jehe tjan la ó tjeyá tjan. 
LUK.2.6	Ndá na̱xa̱ kꞌuejó sin ntiha, la ó kjuixraká ti ña̱o tsokjíhi ti xje̱en tjan María. 
LUK.2.7	Ndá ntiha kókjíexín ti xje̱en tjan sa̱o. La kjuínchekꞌísímá tjan ika, la kjua̱kꞌe̱nka̱ya tjan ijnko inta nieñá iko kixin kꞌuitjahya sin nketí chróko̱kꞌèxín sin.
LUK.2.8	Chjinaxón ti chjasin Belén mé tjejó iso chojni nte̱je̱ tꞌayakohen kolélo ti tie a. 
LUK.2.9	A̱ndá titàya̱ kꞌuikuén sin ijnko ángel kuènté Díos la nkuíxín ti tjejó sin la kꞌuínkaséña kixin ti kjuachaxin ijié kuènté Díos kjui̱ka̱o ti ángel. Ndá jehe sin la imá chrákon sin. 
LUK.2.10	A̱ndá ti ángel ndáchro:
LUK.2.10	―Chrakonhñara jahara. Ijie kꞌuinka tso̱tjo̱nkara nkehe ni̱xin tso̱chèxin kaín chojni 
LUK.2.11	kixin ijie ti chjasén chꞌin David mé kókjíexín Ìnchéni Cristo, ti nkexro tsaáxinra. 
LUK.2.12	La tíhi tso̱noaxínra ti ixjan mé tjechrꞌísímá xjan ika la tjenkáya xjan ijnko inta nieñá iko ―ichro ti ángel.
LUK.2.13	A̱ndá titàya̱ kꞌuikuén sin nchónhña sin ángel kui̱xi̱n nkaya nka̱jní tjejóko ti chꞌin ángel tjejótsje sin chjéhe sin Díos kjuasáya, ndáchro sin:
LUK.2.14	Kjuasáye Díos itjen nkaya nka̱jní kixin jehe chꞌan imá chónta chꞌan kjuachaxin. Ndá ti chjasintajni la tsꞌixin kjuaxróxin ti tjejó ti sin sinchexiteyéhe Díos.
LUK.2.15	Ndá ti ó xíkjan ti sin ángel nkaya nka̱jní, la ti sin tꞌayakohen kolélo la ikjo kícho sin, ndáchro sin:
LUK.2.15	―Ìntára sátsjini ti chjasin Belén tsjitsjeheni ti nkehe tsíkóhen kixin Ìnchéni kꞌue̱to̱an ikui ti nkexro kjuínchenohe ti jeheni ―ichro sin.
LUK.2.16	Ndá tji̱a̱n sákjuí sin la kꞌuitja sin ti tjan María la ko José la ko ti ixjan tjetsínkayá xjan jnko nta nieñá iko. 
LUK.2.17	A̱ndá ti ó kꞌuíkon sin la chrónka sin ti nkehe tsíchronka ti ángel nkexrín tsꞌitja sin ti xjan. 
LUK.2.18	Ndá kaín ti sin la chrákon kixin xi̱kaha chrónka ti sin tꞌayakohen kolélo. 
LUK.2.19	Kjánchó María la a̱sén kꞌuenkachjina tjan tíha la kjuénka̱yáxin tjan nkehe tꞌaxrjexín tíha. 
LUK.2.20	Ndá ti sin tꞌayakohen kolélo la chéhe̱ sin sákjuí sin la chjéhe sin Díos kjuasáya kixin kaín ti nkehe kuíhin la ko kꞌuíkon sin éxi tsíchronka ti ángel.
LUK.2.22	Ndá ti ó kuíto̱he tjan María jína éxi chrónka ti ley kuènté Moisés ndá sákjui̱ko sin xjan ti chjasin Jerusalén kixin tsochjéhe sin Díos kjuasáya. 
LUK.2.23	*Kixin ndáchro ti xroon ley kuènté Ìnchéni Díos: “Kaín ti xjan ndoa tsokjíhi sa̱o mé tsochjéhe sin Díos tsꞌóna kuènté.” 
LUK.2.24	*Ndá xi̱kaha sákjui̱ sin kixin ntiha tsjajon sin iko tsochján tsochjéxin sin Díos kjuasáya éxi tꞌe̱to̱an ti ley kuènté chꞌan, kixin yaá kontóá na̱jni o̱ yaá kontóá nte̱je̱ chrókjuajon sin.
LUK.2.25	A̱ndá ti ña̱o a mé ti chjasin Jerusalén kjuákꞌe jnko nkexro ó táda itꞌin Simeón. Jehe chꞌan mé ijnko chojni jína la ko nkochríxín xráxinkaon chꞌan Díos la ko chóhen chꞌan kixin itsi ti nkexro tsaáxin ti sin Israel la chónta chꞌan ti ncha̱kuén Díos 
LUK.2.26	la tsíkjinchenohe ti jehe chꞌan kixin na̱xa̱ tsꞌenhña chꞌan hasta tsꞌikonjña chꞌan Cristo, ti nkexro tsochrꞌán Ìnchéni Díos. 
LUK.2.27	Ndá ti Ncha̱kuén Díos kjuínchenohe ti chꞌin Simeón kixin sátsji̱ chꞌan ni̱nko. Ndá ti ó ikui ìñé la ko itꞌé ti xjan Jesús kꞌuíxehen sin ni̱nko kixin sinchexiteyéhe sin ti nkehe tꞌe̱to̱an ti ley, 
LUK.2.28	la chꞌin Simeón kuákja ti xjan la kjóa chꞌan la chjéhe chꞌan Díos kjuasáya, ndáchro chꞌan:
LUK.2.29	A̱ndá ijie Ìnchéni Díos, tsjánjua kjuachaxin kixin kjuaxróxin itsꞌén janhan,
LUK.2.29	kixin ó kjui̱nchexiteyá ti nkehe tsíndáchrua
LUK.2.30	la ó kꞌuíko̱nxian ikua̱n ti nkexro tsaáxini,
LUK.2.31	mé xi̱kaha kjui̱chꞌe kixin tsꞌikon kaín chojni.
LUK.2.32	la ko tsjikosáyehe chꞌan ti chjasin kuèntá Israel
LUK.2.32	―ichro chꞌin Simeón.
LUK.2.33	Ndá José la ko ti ìñé Jesús la chrákon sin kixin xi̱kaha ichro Simeón kuènté ti xjan. 
LUK.2.34	Ndá Simeón kjuíncheñao sin la ndáche chꞌan ti tjan María, ìñé ti xjan Jesús:
LUK.2.34	―Ti ixjan i la ikui kixin itsjé chojni Israel ti tsitekakonhña sin xjan la tsꞌitjáña sin la ko itsjé ti sin tsitekaon la tsaá sin. La nchónhña chojni tsotjinkakonhña sin ti nkehe tsjako xjan. 
LUK.2.35	La xi̱kaha tso̱noxín nkexrín tjenka̱yáxin nkojnko chojni, kjánchó tíha la éxi ijnko espada tsjiaté a̱sán ―ichro Simeón.
LUK.2.36	Kja̱xin ntiha kjuákꞌe ijnko tjan chronka itén Díos mé itꞌin tjan Ana, xje̱en Fanuel, la tsíkꞌaxrjeníxin tjan ti ncha̱tꞌá Aser. Jehe tjan la ó nána tjan, la ti na̱xa̱ kꞌuétjarisoá tjan la kóte̱he̱ tjan la yato nánó ó kjuákꞌeko tjan ti xìi tjan 
LUK.2.37	ndá ijie la ó ochenta y cuatro nánó ikꞌán tjan. La í sákjuixinhña tjan ti ni̱nko, ntahó kjuákꞌe tjan ncha̱kotjin la ko tie tjikosáyehe tjan Díos la nkoya̱xón kjoniehña tjan kixin tsonixje̱he̱ tjan Díos. 
LUK.2.38	Ndá ti ña̱o a kóchjina ti tjan Ana, la chjéhe tjan kjuasáya Díos, níxja tjan kuènté ti xjan Jesús nixje̱he̱ tjan kaín ti sin tjejóchóhen kixin itsi ti nkexro sinchekaá ti chjasin Jerusalén.
LUK.2.40	A̱ndá ti ixjan la kꞌuánkí xjan la ko tsa̱nka̱ xjan la ko imá kónohe xjan kixin Díos tjencheñao chꞌan xjan.
LUK.2.42	Ndá ti ó xitja Jesús teyó nánó, la sákjui̱ sin kaín sin Jerusalén ti kia Pascua kixin xi̱kaha kuéhen sin. 
LUK.2.43	Ndá ti ó tsokjan sin ti chjasén sin ti ó kꞌuatsínka ti kia, la ti ixjan la tsíkito̱he Jerusalén, kjánchó ti ìñé la ko ti itꞌé xjan la kónoehña sin. 
LUK.2.44	Kixin kjuénka̱yáxin sin kixin áchꞌe ti sin kuichréhe̱ a tjenkákjan xjan, la xi̱kaha chjina ijnko ña̱o tjejóyá sin nti̱a. Ndá ti ó kjueyá sin xjan ti tjejó ti sin kjéhya sin la ko ti sin chóxin sin 
LUK.2.45	la kꞌuitjahya sin xjan. Ndá ikjan sin ti chjasin Jerusalén kixin tsjeyá sin xjan.
LUK.2.46	Ndá kꞌuatsínka iní ña̱o la kꞌuitja sin chꞌan nkaxehen ni̱nko tjetja̱xi̱n chꞌan nko̱siñe ti tjejó ti sin tjako ley la tjetihin chꞌan ti nkehe ndáchro sin la ko tjanchankíhi chꞌan ti jehe sin. 
LUK.2.47	Ndá kaín ti sin tjejótihin mé chrakon sin kixin imá nohe ti ixjan la ko jína kjuáte̱he kaín ti nkehe kjuanchankí sin. 
LUK.2.48	Ndá ti ó kꞌuíkon ti ìñé la ko ti itꞌé xjan la chrákon sin. Ndá ndáchro ti ìñé xjan:
LUK.2.48	―Xje̱eni, ¿nkekuènté xi̱kaha kjui̱chꞌe? Itꞌá la ko janhan la imá kóxakoheni kjueyáni ti jaha.
LUK.2.49	Ndá Jesús ndáchro:
LUK.2.49	―¿Nkekuènté xritjéyá ti jeheni? ¿Á noahña kixin ticháxi̱n sichꞌeni ti ixra̱ kuènté Itꞌéni ní?
LUK.2.50	Kjánchó kienxínhña sin ti nkehe ndáchro chꞌan.
LUK.2.51	Ndá ikjan sin Nazaret. La kuitekakohen chꞌan ti jehe sin. A̱ndá ti ìñé chꞌan la imá kjuénka̱yáxin tjan kaín ti nkehe kóhen. 
LUK.2.52	*La chꞌin Jesús nkákꞌánkí chꞌan la ko kꞌuánkí ti kjuaxrexinkaon kuènté chꞌan, la Díos kóxríhi̱n nkexrín kjuínchexiteyá chꞌan la ko kja̱xin kaín chojni kóxríhi̱n sin kixin jína kjuákꞌe chꞌan.
LUK.3.1	Ti nánó quince mé kꞌue̱to̱an Tiberio, la ko Poncio Pilato kuékꞌe̱to̱an Judea, la Herodes kꞌue̱to̱an Galilea, la ti kícho chꞌan Felipe mé kꞌue̱to̱an Iturea la ko Traconite, la ko Lisanias mé kuékꞌe̱to̱an ti nonte Abilinia. 
LUK.3.2	A̱ndá Anás la ko Caifás mé kꞌuéncha̱tꞌá tꞌe̱to̱an. A̱ndá Díos nixje̱he̱ chꞌin Juan, xje̱en Zacarías, ti itjen chꞌan nte̱je̱. 
LUK.3.3	Ndá chꞌin Juan kꞌuatsínka chꞌan kaín ti chjasin chjino ti nda̱río Jordán kjua̱ko̱he̱ chꞌan chojni kixin chrókuíto̱he sin ti iji̱é sin la chrókuikite sin kixin chrókjuìin ti ijie̱ chónta sin. 
LUK.3.4	*Éxi tjenixín ti xroon tsíkjin Isaías, ti nkexro kꞌuéchronka itén Díos ósé, ndáchro:
LUK.3.4	Tsihin sin itén ijnko nkexro tsjakꞌe nte̱je̱ tsꞌèya tsondáchro:
LUK.3.4	“Tóxakohanra ncheyóxinra nti̱a tsi̱xi̱n Ìnchéni
LUK.3.4	Takitjéhéra ijnko nti̱a ndoí.
LUK.3.5	Kaín tsa̱ka mé tso̱yóxin,
LUK.3.5	la ko kaín ijna̱ la ko kaín itjo tsito̱he yóxin,
LUK.3.5	la ko ti nti̱a tsíxrèya mé tsoxrentoá,
LUK.3.5	la ko kaín ti nti̱a yóxinhña la tso̱yóxin.
LUK.3.6	Mé xi̱kaha kaín chojni chjasintajni tsꞌikon sin kixin Díos tsaáxin sin.”
LUK.3.6	Mé xi̱kaha ichro itén Díos.
LUK.3.7	―Jahara tsíkꞌaxrjeníxinra konche. ¿Xá nkexro kjua̱ko̱hara kixin chrókuinkehéra ti kjuanínkaon kuènté Díos ó tsi? 
LUK.3.8	*Ticháxi̱n jína tsꞌejora, la tsjáko̱xinra kixin chaxín kjuitóxi̱nra ti nkehe tjénka̱yáxinra. La chrókjui̱nchenkehyara kixin kꞌuaxrjeníxinra Abraham, kixin janhan ndáxrja̱n kixin kjónté ti ixro̱ i la Díos tsjacha sichꞌéna chojni tsíkꞌaxrjeníxin Abraham. 
LUK.3.9	*Ti hacha ó tjechóhen tsochrijinxín ti inta. A̱ndá kaín inta tꞌónahña ito jína la tsochrijin kixin tsoche.
LUK.3.10	A̱ndá ti chojni mé kjuanchankí:
LUK.3.10	―Ndá ti xi̱kaha, ¿la nkehe chrókjuíchꞌeni?
LUK.3.11	Ndá kjuáte̱he Juan:
LUK.3.11	―Ti nkexro chónta yaá camisa la chrókjuincheki̱to̱nhe̱n ti nkexro chóntahya ninkehó. La ti nkexro chónta nkehe sinie la chróchjéhe ti nkexro chóntahya nkehe sinie.
LUK.3.12	―Maestro, ¿nkehe chrókjuíchꞌeni jeheni?
LUK.3.13	Ndá chꞌin Juan ndáchro:
LUK.3.13	―Jehó chrókjuanchiara ti nkehe titoan.
LUK.3.14	Kja̱xin iso ti sin soldado kjuanchankíhi sin Juan:
LUK.3.14	―¿Ndá jeheni nkehe chrókjuíchꞌeni?
LUK.3.14	Ndá kjuáte̱he chꞌan:
LUK.3.14	―Te̱ehyara ninkexró ti chi̱cha̱ko̱en sin la ko ninkexró chꞌénehñara kjuachꞌia la kjónté ti chichaon tjachara ó kjuaxróxin chrókꞌuejora.
LUK.3.15	Kaín ti chojni chjasin kꞌuejóchóhen sin la kjuanchankíhi a̱sén sin kixin á Juan ti Cristo. 
LUK.3.16	A̱ndá chꞌin Juan ndáche kaín ti sin tjejó ntiha:
LUK.3.16	―Janhan mé ìnta̱ ó tíki̱texián chojni. A̱ndá ti nkexro itsi chrꞌéxi̱n mé tsi̱ki̱texínra ti Ncha̱kuén Díos la ko xrohi. Jehe chꞌan la a̱ntsí tꞌe̱to̱an ke janhan. La hasta tósuàna chrókjuásinta̱nka̱ ti correa to̱ka̱té chꞌan. 
LUK.3.17	Jehe chꞌan la ó tjexraá ti pala sinchetjuáxin chꞌan ti noatrigo, tsakitsjekjan chꞌan ti nta̱chji̱ji, la ti noatrigo la tsjenájín chꞌan la tsꞌe̱nka̱chjina chꞌan. A̱ndá ti nta̱chji̱ji la tsjakaxín chꞌan ti xrohi nkochríxín tsꞌankahya ―ichro Juan.
LUK.3.18	Mé xi̱kaha chrónkaxín Juan la ko itsjé íso nkehe kjuínchexraxinkaon chꞌan chojni la xi̱kaha kjuako chꞌan ti itan jína. 
LUK.3.19	*Kja̱xin kjuenduéhe chꞌin Juan ti chꞌin Herodes, kixin jehe chꞌan chónta chꞌan ti tjan Herodías éxi ichjién chꞌan, ti ichjién ti kícho chꞌan Felipe, la ko ti íso nkehe jínahña tsíkjichꞌe chꞌan. 
LUK.3.20	Kjánchó Herodes la kuítekakonhña la a̱ntsí kjuasin ijie̱ kixin chrꞌáxehen chꞌin Juan ndo̱echjiso.
LUK.3.21	Ndá na̱xa̱ tjakꞌechjinahña Juan, ti na̱xa̱ kui̱ki̱te chꞌan chojni la kja̱xin chꞌin Jesús kuikite. A̱ndá na̱xa̱ tjenixje̱he̱ chꞌan Díos la xitje̱he̱ nka̱jní 
LUK.3.22	*ndá ti Ncha̱kuén Díos kꞌuinkajin éxi ijnko kontóá tsjehe la kjuákꞌe chritaón ikja chꞌan. La kuíhin sin itén nkexro nkaya nka̱jní ndáchro:
LUK.3.22	―Jaha mé xja̱na imá tjua̱há. Imá chàna kixin nchexiteyá.
LUK.3.23	Ti kjuankíxin kjuako chꞌin Jesús mé kꞌuéchónta éxi treinta nánó.
LUK.3.23	La éxi kjuénka̱yáxin sin kixin itꞌé chꞌan mé José.
LUK.3.23	Ndá itꞌé José mé Elí.
LUK.3.24	Itꞌé Elí mé Matat;
LUK.3.24	la itꞌé Matat mé Leví,
LUK.3.24	itꞌé Leví mé Melqui;
LUK.3.24	a̱ndá itꞌé Melqui mé Jana;
LUK.3.24	itꞌé Jana mé José.
LUK.3.25	A̱ndá itꞌé José mé Matatias,
LUK.3.25	itꞌé Matatias mé Amós,
LUK.3.25	a̱ndá itꞌé Amós mé Nahum,
LUK.3.25	la itꞌé Nahum mé Eslí;
LUK.3.25	la itꞌé Eslí mé Nagai,
LUK.3.26	a̱ndá itꞌé Nagai mé Maat,
LUK.3.26	la itꞌé Maat mé Matatias,
LUK.3.26	itꞌé Matatias mé Semei,
LUK.3.26	itꞌé Semei mé José,
LUK.3.26	a̱ndá itꞌé José mé Judá,
LUK.3.27	itꞌé Judá mé Joana,
LUK.3.27	la itꞌé Joana mé Resa,
LUK.3.27	itꞌé Resa mé Zorobabel,
LUK.3.27	a̱ndá itꞌé Zorobabel mé Salatiel,
LUK.3.27	itꞌé Salatiel mé Neri,
LUK.3.28	a̱ndá itꞌé Neri mé Melqui,
LUK.3.28	itꞌé Melqui mé Adi,
LUK.3.28	a̱ndá itꞌé Adi mé Cosam,
LUK.3.28	itꞌé Cosam mé Elmodam,
LUK.3.28	a̱ndá itꞌé Elmodam mé Er,
LUK.3.29	itꞌé Er mé Josué,
LUK.3.29	a̱ndá itꞌé Josué mé Eliezer,
LUK.3.29	itꞌé Eliezer mé Jorim,
LUK.3.29	a̱ndá itꞌé Jorim mé Matat,
LUK.3.30	itꞌé Matat mé Leví,
LUK.3.30	a̱ndá itꞌé Leví mé Simeón,
LUK.3.30	itꞌé Simeón mé Judá,
LUK.3.30	a̱ndá itꞌé Judá mé José,
LUK.3.30	itꞌé José mé Jonán,
LUK.3.30	a̱ndá itꞌé Jonán mé Eliaquim,
LUK.3.31	itꞌé Eliaquim mé Melea,
LUK.3.31	a̱ndá itꞌé Melea mé Mainán,
LUK.3.31	la itꞌé Mainán mé Matata,
LUK.3.31	itꞌé Matata mé Natán,
LUK.3.32	a̱ndá itꞌé Natán mé David,
LUK.3.32	a̱ndá itꞌé David mé Isaí,
LUK.3.32	la itꞌé Isaí mé Obed,
LUK.3.32	a̱ndá itꞌé Obed mé Booz,
LUK.3.32	a̱ndá itꞌé Booz mé Salmón,
LUK.3.32	la itꞌé Salmón mé Naasón,
LUK.3.33	a̱ndá itꞌé Naasón mé Aminadab,
LUK.3.33	a̱ndá itꞌé Aminadab mé Aram,
LUK.3.33	itꞌé Aram mé Esrom,
LUK.3.33	la itꞌé Esrom mé Fares,
LUK.3.33	itꞌé Fares mé Judá,
LUK.3.34	a̱ndá itꞌé ti Judá mé Jacob,
LUK.3.34	a̱ndá itꞌé Jacob mé Isaac,
LUK.3.34	a̱ndá itꞌé Isaac mé Abraham,
LUK.3.34	a̱ndá itꞌé Abraham mé Taré,
LUK.3.34	a̱ndá itꞌé Taré mé Najor,
LUK.3.35	Itꞌé Najor mé Serug,
LUK.3.35	a̱ndá itꞌé Serug mé Ragau,
LUK.3.35	a̱ndá itꞌé Ragau mé Péleg,
LUK.3.35	ndá itꞌé Péleg mé Heber,
LUK.3.35	a̱ndá itꞌé Heber mé Sala,
LUK.3.36	itꞌé Sala mé Cainán,
LUK.3.36	la itꞌé Cainán mé Arfaxad,
LUK.3.36	itꞌé Arfaxad mé Sem,
LUK.3.36	la itꞌé Sem mé Noé,
LUK.3.36	la itꞌé Noé mé Lamec,
LUK.3.37	a̱ndá itꞌé Lamec mé Matusalén,
LUK.3.37	itꞌé Matusalén mé Enoc,
LUK.3.37	itꞌé Enoc mé Jared,
LUK.3.37	la itꞌé Jared la mé Mahalaleel,
LUK.3.37	la itꞌé Mahalaleel mé Cainán,
LUK.3.38	a̱ndá itꞌé Cainán mé Enós,
LUK.3.38	itꞌé Enós mé Set,
LUK.3.38	la itꞌé Set mé Adán,
LUK.3.38	a̱ndá Adán mé xje̱en Díos.
LUK.4.1	Chꞌin Jesús imá chónta kjuachaxin kuènté Ncha̱kuén Díos ti ó kja̱nxi̱n chꞌan ti nda̱río Jordán. La ti Ncha̱kuén Díos mé sákjui̱ko ti jehe chꞌan nte̱je̱. 
LUK.4.2	La ntiha kjuákꞌe chꞌan cuarenta ña̱o la kjoniehña chꞌan ninkehó la ikꞌuén chꞌan kjinta ndá ti Jínahña mé tjinkaon chrókjuachròe ti jehe chꞌan. 
LUK.4.3	La ndáchro:
LUK.4.3	―Ti chaxín jaha ti Xje̱en Díos la ndáche ti ixro̱ i tsꞌóna nio̱tja̱.
LUK.4.4	―Náhí. Ndáchro xroon itén Díos: “Jehya nio̱tja̱ ó chrókꞌuejóchónxin chojni. Náhí. Kaín ti itan nixja Díos mé tjejóchónxin chojni.”
LUK.4.5	Ndá ti Jínahña mé sákjui̱ko chꞌin Jesús ijnko ijna̱ imá noi la kjuako kaín ti nación siín chjasintajni. 
LUK.4.6	La ndáchro:
LUK.4.6	―Janhan tsotjahá kaín ti kjuachaxin la ko kaín ti nkehe tjete chónta kaín ti nación. Janhan kꞌuayáha̱ kaín tíha, la tsotjahá ti nkexro tjínka̱oan tsotjahá. 
LUK.4.7	Ti tsjakꞌexi̱án tóchꞌian tsjíkosáyehé ti janhan la kaín ti nkehe la tsꞌóna kuèntá.
LUK.4.8	―Sátjia Satanás, kixin ti xroon itén Díos ndáchro: “Jehó Díos chrókjuíkosáyehé la ko jehó Díos chrókjui̱chꞌehé ixra̱.”
LUK.4.9	Ndá ti Jínahña mé sákjui̱ko chꞌin Jesús ti chjasin Jerusalén ikja ti ni̱nko, la ndáchro:
LUK.4.9	―Ti chaxín Xje̱en Díos ti jaha la tꞌanótjexian ntihi 
LUK.4.10	*kixin ti xroon itén Díos ndáchro:
LUK.4.10	Díos mé tsꞌe̱tue̱hen ti sin ángel kuènté kixin tsꞌayakohen ti jaha.
LUK.4.11	Tsotsé sin itjá
LUK.4.11	kixin tsotéhya to̱tá tsꞌitja ixro̱ ti tsꞌánótjen.
LUK.4.12	―Náhí. Kja̱xin ndáchro xroon itén Díos: “Chji̱ñéhña chrókjuásixián kjuaxroan kjuachaxíen Ìnchéni Díos.”
LUK.4.13	Ndá xi̱kaha kjuachahya ti Jínahña kꞌue̱tue̱hen ti chꞌin Jesús, ndá kuíto̱he iso ña̱o.
LUK.4.14	Ndá chꞌin Jesús ikjan chꞌan Galilea la imá chónta chꞌan kjuachaxin kuènté Ncha̱kuén Díos. La ó tsíkihin chojni nkuíxín ntiha nkexro ti jehe chꞌan. 
LUK.4.15	La kjua̱ko̱xi̱n chꞌin Jesús ti ni̱nkué sin kaín chjasin la ko kaín chojni chjéhe sin chꞌan kjuasáya kixin kóxríhi̱n sin ti kjuako chꞌan.
LUK.4.16	Ndá chꞌin Jesús sákjuí ti chjasin Nazaret ti chjasin tsíkꞌánkíxin chꞌan. Ndá ti ó ikui ti ña̱o to̱kꞌéhe sin la kꞌuíxehen chꞌan ijnko nchia xrakue̱xin ti sin judío kixin xi̱kaha kuéhen chꞌan. Ndá kjuákꞌexín chꞌan to̱té chꞌan kixin sinchekuáxin chꞌan ti xroon itén Díos. 
LUK.4.17	Ndá chjéhe sin chꞌan ti xroon tsíkjin ti profeta Isaías. Ndá kuakitje̱he̱ chꞌan ti xroon la kꞌuitja chꞌan ti ndáchro tíhi:
LUK.4.18	la kjueyána Díos kixin tso̱xrja̱nka ti itan jína tsihin ti sin nóa.
LUK.4.18	Kꞌue̱to̱an Díos kixin si̱ntakito̱ha̱ jína ti sin tꞌává a̱sén,
LUK.4.18	la ko tsjákohá ti sin tjejóchjina kixin tsaá sin,
LUK.4.18	la ko si̱ntakꞌikua̱n ti sin tꞌikonhña,
LUK.4.18	la ko si̱ntakaá kaín ti sin tjejótjasóte,
LUK.4.19	la tso̱xrja̱nka kixin ó kjuixraká ti ña̱o kixin ti nkexro tsitekaon la tsaá sin.
LUK.4.20	Ndá ti ó kjuixin kjuínchekuáxin chꞌin Jesús ti xroon, la chjéhe ti nkexro tjinki̱tsa ti ixra̱ ni̱nko la kjuákꞌetja̱xi̱n. Ndá kaín ti sin tsíkónkotsé ntiha la na̱xa̱ ó komá sin ti jehe chꞌan. 
LUK.4.21	Ndá kjuankíxin chrónkaxín chꞌan, ndáchro chꞌan:
LUK.4.21	―Ijie la ó xiteyá ti nkehe chrónka ti xroon itén Díos kuihínra.
LUK.4.22	Ndá kaín sin kóxríhi̱n sin ti kjuako chꞌin Jesús la ko chrákon sin kixin náxrjón ti nkehe nixja chꞌan. Ndá kjuanchankíhi kícho sin, ndáchro sin:
LUK.4.22	―¿A jehya tíhi ti xje̱en José ní? ―ichro sin.
LUK.4.23	Ndá kjuáte̱he chꞌin Jesús, ndáchro:
LUK.4.23	―Kjá tsondáchrora ti nkehe ndáchro chojni: “Jaha chojni nohe xro̱a̱n, sa̱o chrókjui̱ncheki̱to̱hé jína ti a̱sán”, la ko kjá tsondáchrora ti nkehe kjui̱chꞌe Capernaum la xi̱kaha chꞌe ti chjasená.
LUK.4.24	―Ijnko nkehe chaxín tso̱tjo̱nkara kixin ti sin chjasén ijnko nkexro chronka itén Díos la xráxín chóntehya sin kjuasàya. 
LUK.4.25	*Chaxín ndáxrja̱n kixin kꞌuejó itsjé chojnichjin tsíkókꞌán ti nación Israel ti ó kjuákꞌe Elías, ti nkexro kꞌuéchronka itén Díos, la í kꞌuañahña ichrin iní nánó kotꞌo̱ la imá kókjinta nkuíxín ntiha. 
LUK.4.26	*A̱ndá Díos la kꞌue̱tue̱nhña Elías sáchrókjuitsjehe nkojín ti chojnichjin tsíkókꞌán tjejó Israel. Náhí. Díos la kꞌue̱to̱an kixin sátsjitsjehe chꞌan ijnko chojnichjin tsíkókꞌán itjen chjasin Sarepta chjina ti chjasin Sidón. 
LUK.4.27	*Kja̱xin ti nación Israel kꞌuejó nchónhña chojni chónta chinlepra ti ó kjuákꞌe Eliseo chrónka itén Díos, kjánchó nijnko sin kuíto̱ehya sin jína jehó chꞌin Naamán, tsíkji̱xi̱n Siria, mé kuito̱he jína.
LUK.4.28	A̱ndá ti ó kuíhin kaín ti chojni kꞌuejóxehen ni̱nko tíha la imá kónínkaon sin. 
LUK.4.29	La kꞌuínkatjen sin la itsé sin chꞌin Jesús kuakitsjexín sin chꞌan ti chjasin a, la sákjui̱ko sin chrínta ti itjo itjen ti chjasin a kixin chrókjuinchekꞌanótje̱nxi̱n sin chꞌan ntiha. 
LUK.4.30	Kjánchó chꞌin Jesús kꞌuatsínka nko̱siñe ti tjejó sin la sákjuí chꞌan.
LUK.4.31	A̱ndá chꞌin Jesús sákjuí chꞌan ti chjasin Capernaum, ijnko chjasin kuènté Galilea, la ntiha kjua̱ko̱he̱ chꞌan chojni ti ña̱o to̱kꞌéhe sin. 
LUK.4.32	*La chrákon sin nkexrín kjuako chꞌan kixin kjua̱ko̱xi̱n chꞌan éxi ijnko chojni chónta kjuachaxin.
LUK.4.33	Ndá nkaxehen ni̱nko kjuákꞌe ijnko nkexro chónta ncha̱kuén jínahña la kꞌóyako itsen, ndáchro:
LUK.4.34	―Ti̱to̱héni; ¿nkekuènté tji̱a̱té ti jeheni, jaha Jesús, tsíkji̱xi̱n Nazaret? ¿Á kꞌuinka kixin si̱nchekꞌitjáñani ní? Ó noheni nkexro ti jaha la ó noheni kixin jaha mé ti nkexro tjóá kuènté Díos ―ichro ti ncha̱kuén jínahña.
LUK.4.35	Ndá chꞌin Jesús jie̱he kꞌue̱tue̱hen ti ncha̱kuén jínahña, ndáchro:
LUK.4.35	―¡Tániá! Tꞌaxrjéxian ti nkexro i.
LUK.4.35	Ndá ti ncha̱kuén jínahña kjuáka ti nkexro a nko̱siñe ti tjejó sin la kꞌuaxrje la kohya nkehe kóhen ti si̱níhi. 
LUK.4.36	La kaín sin chrákon sin ikjo kícho sin, ndáchro sin:
LUK.4.36	―¿Xá nkexrín kixin xi̱kaha nixja ti nkexro i?, kixin chónta chꞌan kjuachaxin tꞌe̱tue̱hen chꞌan ti ncha̱kuén jínahña la titekaon.
LUK.4.37	Ndá nkuíxín ntiha kuíhin sin ti kjuaxroan kjuíchꞌe chꞌin Jesús.
LUK.4.38	Ndá chꞌin Jesús kꞌuaxrjexín ti ni̱nko la sákjuí chꞌan ndo̱e Simón. A̱ndá ti ichꞌe̱e Simón mé níhi tjan chónta tjan sóa ndá chrónoéhe̱ sin chꞌin Jesús kixin chrókjuinchekito̱he chꞌan tjan jína. 
LUK.4.39	Ndá jehe chꞌan kꞌuisén chꞌan ti itjen tjan la kꞌue̱to̱an chꞌan kixin tsjìin ti sóa la kjuìin. Ndá tuénxín kꞌuàya tjan la kjuajon tjan nkehe kjónie sin.
LUK.4.40	A̱ndá ti ó tinkákjuataón ña̱o la kaín ti sin chónta si̱níhi chónta nkojín ichin mé kjui̱ka̱o sin ti itjen chꞌin Jesús. Ndá jehe chꞌan kjuakꞌetja tja chꞌan nkojnko sin la kuito̱he sin jína. 
LUK.4.41	La ko nchónhña chojni níhi chónta ncha̱kuén jínahña mé kꞌuaxrje ti ncha̱kuén jínahña la kꞌóyako, ndáchro:
LUK.4.41	―Jaha mé Xje̱en Díos.
LUK.4.41	Kjánchó chꞌin Jesús kꞌue̱tue̱hen ti ncha̱kuén jínahña tsꞌaxrje la kjuajonhña chꞌan kjuachaxin kixin tsonixja kixin ti ncha̱kuén jínahña ó nohe nkexro kixin jehe chꞌan ti Cristo.
LUK.4.42	A̱ndá ti ó kꞌuínkaséña la chꞌin Jesús sákjui̱ ijnko nketí kohya ninkexró. Kjánchó kaín ti chojni la kjuikjeyá sin chꞌan ndá ti ó kꞌuitja sin chꞌan la chrónoéhe̱ sin chꞌan kixin sáchrókjuixinhya chꞌan ntiha. 
LUK.4.43	Kjánchó kjuáte̱he chꞌin Jesús ndáchro:
LUK.4.43	―Ticháxi̱n sátsjia íso chjasin kixin tso̱xrja̱nka ti itan jína kuènté ti kjuachaxin tꞌe̱tua̱nxín Díos, kixin tíha ti ixra̱ kꞌuinkaxian ―ichro chꞌin Jesús.
LUK.4.44	A̱ndá xi̱kaha kꞌuájikjako chꞌin Jesús kaín ti nketí tónkotséxin ti sin judío nkuíxín Galilea.
LUK.5.2	Ndá kꞌuíkon chꞌin Jesús kixin tjejó yaá ntabarco chrínta ti nda̱ñao. Ndá ti sin itsé koche mé tsíkꞌaxrjexín sin ntiha la kꞌuejó sin tjo̱nemá sin ti nchísén tséya sin koche. 
LUK.5.3	Ndá chꞌin Jesús kꞌui̱tꞌótjen ijnko ti ntabarco, mé tíha ti ntabarco kuènté chꞌin Simón, ndá chrónoéhe̱ chꞌan ti chꞌin Simón kixin sátsjiko ti ntabarco ti a̱ntsí siín ìnta̱. Ndá kjuákꞌetja̱xi̱n chꞌan nkaya ti ntabarco la kjua̱ko̱he̱ chꞌan kaín ti chojni kꞌuejó chrínta ti ìnta̱. 
LUK.5.4	A̱ndá ti ó kjuixin nixja chꞌin Jesús, la ndáche chꞌan ti chꞌin Simón:
LUK.5.4	―Tjiko̱a ti ntabarco í ti tjiá ìnta̱ ni̱nka ndá ité ti nchísén tse̱ya koche.
LUK.5.5	―Maestro, kjuíchꞌeni ixra̱ kuenté tie la tséhyani ninkehó koche. Kjánchó ti jaha této̱an la tsochrꞌáni ti nchísén ínaá.
LUK.5.7	Ndá kjua sin itja sin kixin chróxrakoa ti sin chꞌeko sin ixra̱ tjejóxehen ti íjnko ntabarco kixin tsjinki̱tsa. Ndá xráka̱o sin ti ntabarco la kjuínchekaón sin koche yóí, hasta chjina chrókꞌuaniánkí ìnta̱. 
LUK.5.8	Ndá ti ó xi̱kaha kꞌuíkon chꞌin Simón Pedro la kjuákꞌexín chꞌan tochꞌin chꞌan nkayakon chꞌin Jesús la ndáchro chꞌan:
LUK.5.8	―Ti̱to̱héni, Ìnchéni, kixin jeheni la ijnko chojni chónta nchónhña ijie̱.
LUK.5.9	Mé xi̱kaha ichro chꞌan kixin chrakon chꞌan la ko kja̱xin chrakon ti íso sin tjejóko chꞌan kixin xi̱kaha kóhen itsé sin nchónhña koche. 
LUK.5.10	La kja̱xin Jacobo la ko Juan, xje̱en Zebedeo, nkoko̱a chꞌeko ixra̱ chꞌin Simón, chrakon sin, kjánchó chꞌin Jesús ndáche ti chꞌin Simón:
LUK.5.10	―Chrakonhña. Senó la koche kꞌuétsé A̱ndá ijie la chojni tsjéyá ―ichro chꞌin Jesús.
LUK.5.11	Ndá ti ó kjuíjiko sin ti ntabarco chrínta ìnta̱ la kuíto̱he sin kaín la chréhe̱ sin chꞌin Jesús.
LUK.5.12	A̱ndá kjuíji chꞌin Jesús ijnko chjasin, ndá ikui ijnko chojni níhi chónta chinlepra. La ti ó kꞌuíkon chꞌan ti chꞌin Jesús la kjuákꞌexín chꞌan tochꞌin chꞌan, chrónòa chꞌan, ndáchro chꞌan:
LUK.5.12	―Ti tjinkaoan la jína chrókjui̱nchekito̱héni jína.
LUK.5.13	Ndá chꞌin Jesús kjuakꞌetja tja ti si̱níhi, la ndáchro:
LUK.5.13	―Jeén tjínka̱oan. Tito̱ha jína.
LUK.5.13	Ndá tuénxín kjuìin ti chinlepra la kuíto̱he chꞌan jína. 
LUK.5.14	*Ndá kꞌue̱to̱an chꞌin Jesús kixin ninkexró tsochenkahya chꞌan. La ndáchro chꞌan:
LUK.5.14	―Jehó titsjehé ti ncha̱tꞌá la tjánjua ti nkehe tsíkꞌe̱to̱an Moisés kixin xi̱kaha tso̱noexín kaín chojni kixin ó kuito̱ha jína ―ichro chꞌin Jesús.
LUK.5.15	Kjánchó a̱ntsí kꞌuixikónohe kaín chojni ti kjuaxroan kjuasin chꞌan, la nchónhña chojni kóchjina sin kixin tsihin sin nkehe tjako chꞌan, la ko tsito̱he sin jína. 
LUK.5.16	Kjánchó chꞌin Jesús la kꞌuaxrjenta ti kohya chojni la nixje̱he̱ chꞌan Díos.
LUK.5.17	A̱ndá jnko ña̱o kjuákꞌe chꞌan kjuako la ntiha kꞌuejótja̱xi̱n iso ti sin fariseo la ko ti sin tjako ley, tsíkji̱xi̱n sin kaín ti chjasin tjejó Galilea la ko kaín ti chjasin intsí kuènté Judea la ko ti chjasin Jerusalén. Ndá ti kjuachaxin kuènté Díos kjua̱ko̱xi̱n chꞌin Jesús kixin jína nchekito̱he chꞌan chojni jína. 
LUK.5.18	Ndá ntiha ikui iso chojni tinkátsénkí sin ijnko nkexro tsíkꞌen to̱té tjenkáya ijnko kania. La tjinkaon sin chrókꞌuixenko sin chꞌan ti nchia la chrókjuakꞌe sin chꞌan ti itjen chꞌin Jesús. 
LUK.5.19	Kjánchó xitjahya tsꞌixehen sin kixin nchónhña chojni síxehen ti nchia. Ndá kꞌui̱tꞌótjen sin chritaón, la koxratꞌo̱ sin ti nchia la ntiha kjuinkaji̱nxi̱n sin ti si̱níhi tjenkáya jnko kania hasta ti itjen chꞌin Jesús. 
LUK.5.20	Ndá ti ó kꞌuíkon chꞌin Jesús kixin chaxín titekaon sin, la nixje̱he̱ chꞌan ti nkexro níhi, ndáchro chꞌan:
LUK.5.20	―Xje̱eni, ó kjuixin kjuìihan ti ijie̱ chonta.
LUK.5.21	A̱ndá ti sin tjako ley la ko ti sin fariseo mé kjuankíxin ikjo a̱sén sin ndáchro sin: “¿Xá nkexro tíhi kixin chꞌéna a̱sén Díos? Ninkexró xitjahya tsjakjìin iji̱é chojni jehó Díos mé chónta kjuachaxin tsja̱tse̱n tíha.”
LUK.5.22	Ndá chꞌin Jesús ó nohe nkehe tjenka̱yáxin sin, la ndáchro chꞌan:
LUK.5.22	―¿Nkekuènté xi̱kaha tjénka̱yáxinra? 
LUK.5.23	¿Nkehe a̱ntsí xra̱hya chróndátjan ti nkexro i? ¿Kixin ti ijie̱ chónta chꞌan la ó kjuixin kjuìin, o̱ á a̱ntsí xra̱hya chróndátjan chꞌan: “Tꞌínkatjen sátjia”? 
LUK.5.24	A̱ndá ijie tsjáko̱xia̱n kixin ti Xje̱en Díos kꞌóna Chojni mé chónta kjuachaxin ntihi chjasintajni tsjakjìin iji̱é chojni.
LUK.5.24	Ndá kꞌue̱tue̱hen chꞌan ti nkexro tsíkꞌen to̱té
LUK.5.24	―Tꞌínkatjen, tjatsían ti ka̱ni̱a̱a la sátjia ndo̱a ―ichro chꞌan.
LUK.5.25	Ndá tuénxín kꞌuínkatjen ti nkexro tsíkꞌen to̱té nkayakon kaín sin la kjua̱tse̱n chꞌan ti kania kꞌuékjaketákꞌá chꞌan la sákjuí chꞌan ndo̱e chꞌan tinkáchjéhe chꞌan Díos kjuasáya. 
LUK.5.26	Ndá kaín sin imá chrákon sin la chjéhe sin Díos kjuasáya ndáchro sin:
LUK.5.26	―Ijie kꞌuíkoni ijnko kjuaxroan ijié ―ichro sin.
LUK.5.27	Ndá chrꞌéxi̱n kꞌuaxrjexín chꞌin Jesús ntiha, la kꞌuíkon chꞌan ijnko nkexro nchekjènki̱ itꞌin Leví, tjetja̱xi̱n ijnko nchia tjechꞌe cobra. Ndá chꞌin Jesús ndáchro:
LUK.5.27	―Chréhé ti janhan.
LUK.5.28	Ndá chꞌin Leví tuénxín kꞌuínkatjen la kuíto̱he chꞌan kaín nkehe la chréhe̱ chꞌan Jesús.
LUK.5.29	Ndá chrꞌéxi̱n chꞌin Leví kjuasin chꞌan ijnko kia ijié ndo̱e chꞌan, kjuikosáyexín chꞌan Jesús la kja̱xin ntiha kꞌuejó itsjé ti sin nchekjènki̱ la ko íso chojni kjonieko sin chꞌin Jesús. 
LUK.5.30	*Ndá ti sin fariseo la ko ti sin tjako ley mé kjuankíxin kjonta sin ti sin kꞌuájiko chꞌin Jesús, ndáchro sin:
LUK.5.30	―¿Nkekuènté ntekoara la ko tꞌiko̱ara ti sin nchekjènki̱ la ko ti sin chónta ijie̱?
LUK.5.31	Ndá chꞌin Jesús kjuáte̱he, ndáchro:
LUK.5.31	―Ti chojni níehña la ticháxie̱nhña sin nkexro tsjajon xro̱a̱n. Jehó ti chojni níhi mé ticháxi̱hin nkexro tsjajon xro̱a̱n. 
LUK.5.32	Janhan la kꞌuinkakjéyáhya ti chojni jína tjejó. Kꞌuinkakjéyá ti chojni chónta ijie̱ kixin chrókuíto̱he sin ti iji̱é sin la chrókjuinkí sin ti nkehe tjenka̱yáxin sin.
LUK.5.33	Ndá kjuanchankíhi sin chꞌin Jesús, ndáchro sin:
LUK.5.33	―¿Nkekuènté kixin ti sin kuékꞌajiko chꞌin Juan la nkoya̱xón niehña sin kixin nixje̱he̱ sin Díos, la xi̱kaha ichꞌe ti sin xriko ti sin fariseo, a̱ndá ti sin xriko̱a la inie sin la ko itꞌi sin?
LUK.5.34	Ndá chꞌin Jesús, ndáchro:
LUK.5.34	―¿Xá jína chrókjoniehña ti chojni tsíkꞌeye̱he̱ sin ijnko kia ti na̱xa̱ tjejóko sin ti nkexro tsíkóte̱he ní? Ti na̱xa̱ itjen ti nkexro tsíkóte̱he la xitjahya chrókjoniehña sin. 
LUK.5.35	Kjánchó tsjixraká ti ña̱o tsotsé chojni ti nkexro tsíkóte̱he la sátsjiko sin chꞌan ndá ti sin tsíkóchjina la tsꞌává sin la í siniehña sin.
LUK.5.36	Kja̱xin kjuíncheyóe̱xin chꞌin Jesús, ndáchro:
LUK.5.36	―Ninkexró tatéhya ijnko ika ni̱xin ndá tjakꞌeñéhe ijnko ika ntaxin kixin ti xi̱kaha la chrókꞌuitjáña ti ika ni̱xin, la ko kja̱xin ti tꞌo̱ ti ika ni̱xin la tso̱yóe̱hya ti ika ntaxin. 
LUK.5.37	La xitjahya chrókui̱ki̱a chojni ixran ni̱xin ijnko tjua̱xran ó ntaxin kixin ti ixran ni̱xin la chrókótséchje ti tjua̱xran ndaxin ndá chrókꞌuitjáña ti ixran la ko ti tjua̱xran kja̱xin. 
LUK.5.38	Méxra̱ ti ixran ni̱xin la chrókuikia ijnko tjua̱xran ni̱xin kixin yóí la chrókꞌuitjáñahña. 
LUK.5.39	La ninkexró ti ó tsjexín ti ixran ntaxin na̱xa̱ chrókóxríhi̱n chrókꞌui ti ixran ni̱xin. Náhí. Tsondáchro kixin a̱ntsí jína ti ixran ntaxin ―ichro chꞌin Jesús.
LUK.6.2	Ndá ti sin fariseo mé kjuanchankí, ndáchro:
LUK.6.2	―¿Nkekuènté tjejochꞌera ti nkehe kohya kjuachaxin tso̱hen ti ña̱o to̱kꞌéheni? ―ichro sin.
LUK.6.3	Ndá kjuáte̱he chꞌin Jesús ndáchro:
LUK.6.3	―¿Á kjui̱nchekuáxinhñara ti xroon chrónka nkehe kjuíchꞌe David la ko ti sin kꞌuájiko chꞌan nkonaá ti ó ikꞌuén sin kjinta ní? 
LUK.6.4	*Jehe chꞌan mé kꞌuíxehen chꞌan ti nchia kuènté Díos la kjónie chꞌan ti nio̱tja̱ tsíkóñao kuènté Díos, la ko kja̱xin ti sin kꞌuájiko chꞌan kjónie sin kjónté jehó ti sin ncha̱tꞌá chónta kjuachaxin sinie tíha.
LUK.6.5	La kja̱xin ndáchro Jesús:
LUK.6.5	―A̱ndá ti Xje̱en Díos kꞌóna Chojni la chónta kjuachaxin tsꞌe̱to̱an nkehe tso̱hen kjónté ti ña̱o to̱kꞌéhe chojni.
LUK.6.6	Ndá íjnko ña̱o to̱kꞌéhe chojni la kꞌuíxehen chꞌin Jesús ijnko nchia xrakue̱xin ti sin judío la kjuankíxin kjuako chꞌan. Ndá ntiha kjuákꞌe ijnko chojni tsíxámá ti itja chjina. 
LUK.6.7	La ti sin tjako ley la ko ti sin fariseo tsꞌáyéhe̱ sin chꞌin Jesús la tjinkaon sin chrókꞌuikon sin á sinchekito̱he chꞌan jína ti nkexro a ti ña̱o to̱kꞌéhe chojni ndá jína tsjanchia sin ijie̱. 
LUK.6.8	Kjánchó chꞌin Jesús ó nohe nkehe tjenka̱yáxin a̱sén sin, la nixje̱he̱ chꞌan ti nkexro tsíxámá itja, ndáchro chꞌan:
LUK.6.8	―Tꞌínkatjen, tjakꞌe nko̱siñe ntihi.
LUK.6.8	Ndá kꞌuínkatjen ti nkexro a la kjuákꞌexín to̱té. 
LUK.6.9	Ndá ndáche chꞌan ti íso sin:
LUK.6.9	―Tsjánchánkíhara ijnko nkehe. Ti ña̱o to̱kꞌéheni la, ¿á chrókjuíchꞌeni ti nkehe jína ní o̱ ti nkehe jínahña? ¿Á chrókjuinchekaáni chojni ní o̱ chrókꞌóñáni chojni?
LUK.6.10	Ndá komá chꞌan kaín ti chojni tjejó ntiha la ndáche chꞌan si̱níhi:
LUK.6.10	―Tjéntoá itjá.
LUK.6.10	Ndá ti nkexro a kjuendoá itja la ó kuito̱he jína. 
LUK.6.11	Ndá ti ó kꞌuíkon ti sin fariseo la kónínkaon sin la ikjo kícho sin nkehe sichꞌehe sin ti chꞌin Jesús.
LUK.6.12	A̱ndá ijnko ña̱o chꞌin Jesús chrìin ijnko ijna̱ kixin ntiha tsonixje̱xín Díos la ntahó kjuákꞌe chꞌan kuenté tie nixje̱he̱ chꞌan Díos. 
LUK.6.13	Ndá ti ó kꞌuínkaséña la kꞌuéye̱he̱ chꞌan ti sin chréhe̱ ti jehe chꞌan la kꞌuíchehe chꞌan teyó sin tsꞌajiko chꞌan mé kja̱xin kjuínchekꞌin chꞌan sin apóstol. 
LUK.6.14	Ti sin a mé itꞌin; Simón, la kja̱xin kjuínchekꞌin sin Pedro; la ko kícho chꞌan Andrés, Jacobo, Juan, Felipe, Bartolomé, 
LUK.6.15	Mateo, Tomás, Jacobo xje̱en Alfeo; Simón Zelote, 
LUK.6.16	Judas kícho chꞌin Jacobo; la ko Judas Iscariote, ti nkexro kjuínchekji chꞌin Jesús.
LUK.6.17	Ndá chꞌin Jesús kꞌuinkaji̱koxin sin ti ijna̱ la kꞌuejó sin ijnko nonte yóxin la ko ntiha kꞌuejó ti sin chréhe̱ jehe chꞌan. Kja̱xin kꞌuixikóchjina nchónhña chojni kjui̱xi̱n nkuíxín Judea, Jerusalén la ko ti chrínta nda̱ñao kuènté Tiro la ko Sidón. Ikjui sin kixin tsihin sin ti nkehe tsjako chꞌin Jesús la ko tsito̱he sin jína. 
LUK.6.18	Ndá ti sin kꞌuéchónta ncha̱kuén jínahña kjuaxróxinhña kuekꞌejó sin la kuito̱he sin jína. 
LUK.6.19	La kaín chojni tjinkaon chrókuákóxi̱n sin chꞌan kixin kjuínchekito̱he chꞌan jína kaín chojni kixin chónta chꞌan kjuachaxin ijié.
LUK.6.20	Ndá komá chꞌin Jesús ti sin kꞌuájiko la ndáchro:
LUK.6.20	―Díos sincheñao ti jahara nóara kixin tsꞌayéhéra ti nonte nkaya nka̱jní.
LUK.6.21	’Díos sincheñao ti jahara tꞌenxínra kjinta ijie kixin chrꞌéxi̱n sintera jína.
LUK.6.21	’Díos sincheñao ti jahara tsja̱nkara ijie kixin chrꞌéxi̱n tsjanora.
LUK.6.23	*Chrochontara kjuachéhe̱ la ko chrókócháhara ti ña̱o a kixin tsꞌayéhéra ti nkehe a̱ntsí jína nkaya nka̱jní kixin kja̱xin ti tꞌáchri̱i sin la xi̱kaha kjuate sin ti sin kꞌuéchronka itén Díos.
LUK.6.24	’Nóa ti chojni rico kixin kjuaxróxinhña tsꞌejó sin chrꞌéxi̱n kixin ó kjuixin kꞌuáyéhe̱ sin kaín nkehe ntihi.
LUK.6.25	’Nóa ti chojni kjónie jína ntihi, kixin kjuaxróxinhña tsꞌejó sin chrꞌéxi̱n kixin tsꞌénxi̱nra kjinta.
LUK.6.25	’Nóa ti sin tjano ijie, kixin kjuaxróxinhña tsꞌejó sin chrꞌéxi̱n kixin tsꞌává sin la ko tsotsjánka sin.
LUK.6.26	’Nóa ti nkexro kaín chojni tsjikosáyehe sin ijie kixin ti sin kꞌuaxrjeníxin sin la xi̱kaha kjuíkosáyehe sin ti chojni nduáhya kꞌuéchronka itén Díos.
LUK.6.27	’A̱ndá jahara tjejotihínra mé ndáxrja̱n kixin chrótjue̱héra ti sin nínkakohanra la ko jína chrókjuínki̱tsara ti sin tjinkakonhña ti jahara. 
LUK.6.28	Jína nixjehéra ti sin tꞌándaxíhanra la ko tjanchehéra Díos sincheñao chꞌan ti sin chónkíhara. 
LUK.6.29	Ti ijnko nkexro tsochjéhe jnko tua̱anra, la chrókjókara ti íjnko kja̱xin. Ti nkojín nkexro tjinkaon tsakítsjahara ti ika tꞌitsa̱tera la tito̱hé sátsjiko sin camisára kja̱xin. 
LUK.6.30	Ti nkojín nkexro tjanchahára nkehe la chje̱héra sin. A̱ndá ti tsakítsjahara sin jnko nkehe kuèntára, la tjanchehyara sin kixin tsꞌókjan sin. 
LUK.6.31	*Méxra̱ tjáko̱xinra sa̱ora, ti nkehe tjinkáonra tsja̱ko̱xi̱n chojni ti jahara.
LUK.6.32	’Ti jehó tjue̱héra ti nkexro tjua̱hára la, ¿nkehe chrókjuachara? Kixin kjónté ti sin jínahña la xi̱kaha ichꞌe sin. 
LUK.6.33	A̱ndá ti jehó tjíkosayehéra ti nkexro tjikosáyehe ti jahara la, ¿nkehe chrókjuachara? Kixin ti sin jínahña la kja̱xin sin xi̱kaha ichꞌe sin. 
LUK.6.34	A̱ndá ti jehó nchekjenra chichaon ti sin tjénka̱yáxinra kixin tsꞌókjahanra sin, la, ¿nkehe chrókjuachara? Kixin ti sin jínahña chónta ijie̱ la kja̱xin sin nchekjen kícho sin chichaon la chóhen sin kixin tsjacha ti chi̱cha̱ko̱en sin. 
LUK.6.35	Méxra̱ jahara chrótjue̱héra ti sin nínkakohanra la ko jína chrókjui̱chꞌehéra sin la ko chrókjui̱nchekjenra sin chichaon la chróchoénhñara kixin chrókꞌokjan sin a̱ntsí. Ndá ti xi̱kaha si̱chꞌera la imá tsjachara la ko tsꞌónara xje̱en Díos nkaya nka̱jní kixin Díos la jína, kjónté ti sin chóntehya kjuasàya ti jehe chꞌan la ko ti sin jínahña. 
LUK.6.36	Chrokui̱konoéhéra kichuara éxi ti Itꞌára itjen nkaya nka̱jní la ti̱konoéhe̱ chꞌan chojni.
LUK.6.37	’Chrokꞌuekahyara ijie̱ ókjé chojni ndá Díos chrókjuanchahyara chꞌan ijie̱. Chrokuétua̱nhñara kixin chrókjuasóte íjnko chojni ndá Díos chrókjuinchekjasótiahyara. Chrokꞌuitjáñahanra ichrén ijie̱ kjuásihanra íjnko chojni ndá Díos chrókjuinchekꞌitjáñehe chꞌan ti ijie̱ kjuásinra. 
LUK.6.38	Chje̱héra íso chojni ti nkehe ticháxi̱hin sin ndá Díos tso̱tjáhara ti nkehe jína. Tjetóxin tsotjáhara Díos la ícha tsꞌe̱nka̱ chꞌan íso tsꞌótsjéyehe chꞌan la hasta tsꞌixikꞌitjijin ti nkehe tsjajon chꞌan. Díos tso̱tjáhara chꞌan éxi ti nkehe tsíchje̱héra íso chojni.
LUK.6.39	―¿Á jína kixin ijnko chojni tꞌikonhña chrókuinkatséhe íjnko chojni tꞌikonhña ní? Ti xi̱kaha la kjá yóí sin tsꞌánótje̱ñá sin nkojín tòye̱. 
LUK.6.40	*Ijnko nkexro xráko̱he̱ la kanhñó tjetoan ke ti nkexro tjako. Kjánchó ti ó tsjixin tsoxrako̱he̱ la tso̱yóhe̱ éxi ti nkexro kjuako.
LUK.6.41	’¿Nkekuènté tsjehé ti chji̱nínó intsí tjenkánkí ikon ti kichua, ndá tꞌikonhña ti inta ijié tjenkánkí ti ikuan? 
LUK.6.42	Ti xi̱kaha la, ¿nkexrín chróndáche ti kichua: “Tito̱hé tsakítsjenkía ti chji̱nínó intsí tjenkánkí ikuan”, ti tꞌikonhña ti inta ijié tjenkánkí ti ikuan? Jaha la nduáhya tjénka̱yáxian. Sa̱o takítsjenkia ti inta ijié tjenkánkí ti ikuan ndá jína tsꞌikuan tsakítsjenkía ti chji̱nínó intsí tjenkánkí ikon ti kichua.
LUK.6.43	’Kohya inta jína chrókꞌóna ito jínahña, la ko kja̱xin kohya inta jínahña chrókꞌóna ito jína. 
LUK.6.44	*Kixin nkojnko inta mé tjatso̱anxíni ti ito tꞌóna. Ti ntachꞌi̱ la xitjahya tsꞌóna ito higo la ko xitjahya tsꞌóna to uva. 
LUK.6.45	*Ijnko chojni jína la jína nixja kixin jína ti a̱sén. A̱ndá ijnko chojni jínahña la nixja ti nkehe jínahña kixin ti jínahña mé tjinká ti a̱sén kixin éxi tjenka̱yáxin a̱sén chojni mé xi̱kaha nixja ti irꞌua sin.
LUK.6.46	’¿Nkekuènté ndáchrora “Ìnchéni, Ìnchéni”, a̱ndá nchexiteyéhyara ti nkehe tétua̱hanra? 
LUK.6.47	Kaín ti nkexro tóchjina la tihin ti nkehe ndáxrja̱n la ko titekaon 
LUK.6.48	mé yóhe̱ sin éxi ijnko nkexro kjuíchꞌéna nchia la sa̱o kꞌóxraya ni̱nka ndá kjuíchꞌéna nchia chritaón ti tjo̱ a. Ndá ti ó kui nda̱ninche la ikui ti ìnta̱ kꞌuindate ti nchia, la ní kꞌuinkihya ti nchia kixin jína tsíkꞌóna kixin chritaón ti itjo̱ a tjekjen. 
LUK.6.49	A̱ndá ti nkexro tihin ti nkehe xrja̱nká ndá titekakonhña mé tóyóhe̱ éxi ijnko nkexro kjuíchꞌéna nchia chritaón inche la kohya itjo̱ chrínkí. A̱ndá ti ó kui ti nda̱ninche la kꞌuindate ti nchia la kꞌuátjoá ti nchia la kuenté ti nchia la kꞌuitjáña.
LUK.7.1	Ndá ti ó kjuixin nixje̱he̱ chꞌin Jesús ti chojni, la sákjuí chꞌan Capernaum. 
LUK.7.2	La ntiha kjuákꞌe ijnko capitán romano mé chónta chꞌan ijnko nkexro chꞌehe ixra̱ ti jehe chꞌan la imá tjue̱he chꞌan la níhi tjetꞌen. 
LUK.7.3	Ndá ti ó kuíhin ti capitán itjo sin kuènté chꞌin Jesús la ichrꞌán chꞌan iso ti sin táda judío tsitsjehe sin chꞌin Jesús la tsochronoéhe̱ sin chꞌan kixin chrókjuíji chꞌan chrókjuinchekito̱he chꞌan jína ti nkexro chꞌehe ixra̱ ti jehe chꞌan. 
LUK.7.4	Ndá jehe sin sákjuí sin la kóchjinehe sin chꞌin Jesús la chrónoéhe̱ sin chꞌan ndáchro sin:
LUK.7.4	―Ti capitán la imá jína chꞌan; chrókjuia chrókjuinki̱tsa chꞌan 
LUK.7.5	kixin jehe chꞌan tjue̱he chꞌan ti nación kuènténi, la kꞌue̱to̱an chꞌan kixin tsꞌóna ijnko nchia tsoxrakue̱xini itén Díos ―ichro sin.
LUK.7.6	Ndá chꞌin Jesús sákjuíko sin. Ndá ó kjuíjichjina sin ti nchia ndá ti capitán mé kꞌue̱tue̱hen iso chojni chóxin kixin tsondáchro:
LUK.7.6	―Ti capitán la tósuéhe̱ kixin chrókjuia ti ndo̱e chꞌan kixin jehe chꞌan la jehya chojni jína chꞌan. 
LUK.7.7	La xi̱kaha kósuéhe̱ chꞌan chrókjuíjikjeyá chꞌan ti jaha. Méxra̱ jehó chrókꞌuéto̱an la ti nkexro a la chrókuito̱he jína. 
LUK.7.8	Kixin kja̱xin ti capitán tꞌítuehen la ko kja̱xin tꞌe̱tue̱hen chꞌan ti sin soldado. La ti ó tꞌe̱tue̱hen chꞌan ijnko sin kixin sátsji la sátji sin la ti ó tꞌéye̱he̱ chꞌan íjnko sin la xrakoa sin la ko ti ó tꞌe̱tue̱hen chꞌan íjnko sin kixin sichꞌe sin ijnko ixra̱ la nchexiteyá ―mé xi̱kaha ichro ti sin ikui.
LUK.7.9	Ndá ti ó kuíhin chꞌin Jesús tíha la chéhe̱ chꞌan kixin xi̱kaha kjuénka̱yáxin ti capitán, a̱ndá nkátjíá chꞌan komá chꞌan ti chojni chréhe̱ la ndáchro chꞌan:
LUK.7.9	―Chaxín ndáxrja̱n kixin na̱xa̱ kꞌuitjáhya nijnko nkexro israelita xi̱kaha titekaon éxi ti nkexro i.
LUK.7.10	Ndá ti ó kjan ti sin tsíkꞌítuehen la kꞌuíkon sin kixin ó tsíkito̱he jína ti nkexro níhi.
LUK.7.11	Ndá chrꞌéxi̱n la sákjuí chꞌin Jesús ijnko chjasin itꞌin Naín, sákjuíko chꞌan ti sin kꞌuájiko chꞌan la ko íso chojni. 
LUK.7.12	Ndá ti ó kjuíjichjina sin ti chjasin la kꞌuíkon sin nchónhña chojni sákjuikja̱vá sin ijnko chojni tsíkꞌen, ti nkoko̱a xjan chónta ti tjan ikꞌán la itsjé chojni sákjuikotoxi̱n sin tjan. 
LUK.7.13	Ndá ti ó kꞌuíkon Ìnchéni, la kui̱konoéhe̱ chꞌan ti tjan a, la ndáchro chꞌan:
LUK.7.13	―Tsja̱nkahya.
LUK.7.14	Ndá chꞌin Jesús kóchjina la kjuakꞌetja tja ti nkehe tjenkáya ti nkexro tsíkꞌen. Ndá ti sin tinkátsénkí tíha la chóhen sin. Ndá chꞌin Jesús nixje̱he̱ ti nkexro tsíkꞌen, ndáchro:
LUK.7.14	―Ndasoá. Janhan ndáxrja̱n: Tꞌàyá.
LUK.7.15	Ndá ti nkexro tsíkꞌen la tuénxín kjuákꞌetja̱xi̱n chꞌan la kjuankíxin nixja chꞌan. Ndá chꞌin Jesús kjuajon ti ndasoá la ti ìñé la sákjuíko. 
LUK.7.16	Ndá ti ó kꞌuíkon sin ti nkehe kóhen la kaín sin chrákon sin la kjuankíxin chjéhe sin Díos kjuasáya, ndáchro:
LUK.7.16	―Díos mé ichrꞌán ijnko chojni imá tꞌe̱to̱an chronka itén Díos tsꞌejókoni.
LUK.7.16	Kja̱xin ndáchro sin:
LUK.7.16	―Ó ikui Díos tsjinki̱tsa ti chjasin kuènté.
LUK.7.17	Ndá kuenté Judea la ko kaín ti chjasin chjinaxón ntiha kuíhin sin ti nkehe kjuíchꞌe chꞌin Jesús.
LUK.7.18	A̱ndá ti sin kꞌuájiko chꞌin Juan mé chrónka sin kaín ti nkehe tsíkóhen. Ndá Juan kꞌuéye̱he̱ yaá ti sin kꞌuájiko chꞌan 
LUK.7.19	la kꞌue̱to̱an sátsjitsjehe sin ti chꞌin Jesús tsjikjanchankíhi sin kixin á jehe chꞌan ti nkexro itsi o̱ á tsochóhen sin íjnko nkexro. 
LUK.7.20	Ndá ti sin a la sákjuí sin la kóchjina sin ti itjen chꞌin Jesús, la ndáchro sin:
LUK.7.20	―Juan Bautista kꞌue̱to̱an ikuini tsjanchankíni kixin, ¿á jaha ti nkexro itsi ní? O̱, ¿á na̱xa̱ tsochóheni íjnko nkexro? ―ichro sin.
LUK.7.21	Ti ña̱o kjuíji sin, mé chꞌin Jesús kjuínchekito̱he jína itsjé chojni la mé kjua̱tse̱n chꞌan kaín ti ichin chónta sin la ko kuakitsje chꞌan ncha̱kuén jínahña la ko kjuínchekꞌikon chꞌan itsjé chojni tꞌikonhña. 
LUK.7.22	*Ndá chꞌin Jesús kjuáte̱he, ndáchro:
LUK.7.22	―Sátjira chenkara chꞌin Juan kaín ti nkehe kꞌuíkonra la ko ti nkehe kuihínra kixin ti sin kuékꞌikonhña la ó tꞌikon sin, ti sin kꞌuékjihya la ó itji, ti sin kꞌuéchónta chinlepra la ó kuito̱he sin jína, ti sin kꞌuékienhña la ó tihin sin, ti chojni tsíkꞌen la ó xechón sin, la ko ti sin nóa la ó kuíhin sin ti itan jína tsaáxin sin. 
LUK.7.23	Díos sincheñao ti nkexro kohya nkehe tsꞌinkákonhe̱n ti tinkáchónki sin ti janhan ―ichro chꞌin Jesús.
LUK.7.24	Ndá ti ó sákjuí ti sin ichrꞌán chꞌin Juan ndá nixje̱he̱ chꞌin Jesús ti sin kꞌuejó ntiha kuènté chꞌin Juan, ndáchro chꞌan:
LUK.7.24	―Ti ó sákjuíra nte̱je̱, la, ¿nkehe kꞌuíkonra? ¿Á kꞌuíkonra ijnko itji nchexráye̱he xri̱nto̱ ní? 
LUK.7.25	Ti náhí, ¿la nkehe kꞌuíkonra? ¿Á kꞌuíkonra ijnko nkexro tsíkꞌitsá jína? Náhí. Ti chojni tsíkꞌitsá jína la ko chónta kaín nkehe náxrjón la tjejó sin ti nchia kuènté ti sin rey. 
LUK.7.26	¿A̱ndá nkehe kꞌuíkonra? ¿Á kꞌuíkonra ijnko nkexro chronka itén Díos ní? Chaxín ndáxrja̱n kixin jehe chꞌan la a̱ntsí chónta chꞌan kjuachaxin ke ti sin kꞌuéchronka itén Díos ósé. 
LUK.7.27	*Kixin jehe chꞌan mé ti nkexro ikui éxi chrónka ti xroon itén Díos ndáchro:
LUK.7.27	Janhan tsochrꞌan ijnko nkexro tsochronka ti itan kuénta̱na tsꞌitónxin nti̱a,
LUK.7.27	kixin tsjasiyóxin ti nti̱a kuèntá.
LUK.7.27	Mé ichro ti xroon itén Díos. 
LUK.7.28	La ijnko nkehe chaxín tso̱tjo̱nkara kixin kaín ti nkexro kꞌuejó senó kꞌuéchronka itén Díos la kanhñó tjetoan sin, a̱ndá chꞌin Juan Bautista la a̱ntsí tjetoan. Kjánchó ti nkexro tjetuanhña ijie, la ti ó tsꞌáyéhe̱ sin ti kjuachaxíen Díos itjen nkaya nka̱jní, la a̱ntsí tsotjetoan ke Juan.
LUK.7.30	kjánchó ti sin fariseo la ko ti sin tjako ley mé kuitekakonhña sin ti nkehe kjuako chꞌin Juan, la xi̱kaha kjua̱ko̱xi̱n sin kixin tjinkakonhña sin tsochréhe̱ sin Díos kixin kuikitehya sin. 
LUK.7.31	Ndá ndáchro Ìnchéni:
LUK.7.31	―¿Nkexrín chrókjui̱ntayóa̱xian ti chojni tjejó ijie? ¿Nkehe tóyóhe̱ sin? 
LUK.7.32	Tóyóhe̱ sin ti chájan tjejótja̱xi̱n ti ndasin tsítán, la tꞌéye̱he̱ kícho ndáchro sin: “Kꞌuánoani flauta, kjánchó jahara la tehyara. Itsjeni isón kuènté chojni tsíkꞌen la tsja̱nkahyara.” 
LUK.7.33	Kixin ó ikui Juan Bautista la kjoniehña nio̱tja̱ la ko kꞌuihya vino la ndáchrora kixin chónta chꞌan ncha̱kuén jínahña. 
LUK.7.34	Ndá ti ó ikui ti Xje̱en Díos kꞌóna Chojni la kjónie la ko ikꞌui, la ndáchrora kixin imá itsjé inie chꞌan la ko imá itꞌi chꞌan la ko tꞌiton chꞌan ti sin tjasin ijie̱ la ko ti sin nchekjènki̱. 
LUK.7.35	Kjánchó ti kjuaxrexinkaon kuènté Díos mé tja̱ko̱xi̱n ti nkexro chréhe̱ ti xje̱en Díos.
LUK.7.36	Ijnko ti sin fariseo mé chrónoéhe̱ ti chꞌin Jesús kixin tsjiji ndo̱e chꞌan sinie sin. Ndá sákjuí chꞌin Jesús ndo̱e ti nkexro a, la kjuákꞌetja̱xi̱n chꞌan ti itjen mesa. 
LUK.7.37	*A̱ndá ti chjasin a itjen ijnko chojnichjin chónta nchónhña ijie̱, kónohe kixin tsíkjiji chꞌin Jesús ndo̱e ti fariseo kixin sinieko sin chꞌan. La ikui tjan kjui̱ka̱o tjan ijnko ixro̱ tjete síkaón aceite xraxé náxrjón. 
LUK.7.38	Ndá tsjánka tjan kóchjinehe tjan to̱té chꞌin Jesús la nda̱kon tjan kjuátanxín to̱té chꞌan la ka̱xi̱hi tjan kjuínchexámáxin tjan to̱té chꞌan la ko kjonieko tjan kochíto ti to̱té chꞌan la kjuíncheka tjan to̱té chꞌan ti aceite xraxé náxrjón. 
LUK.7.39	Ndá ti ó kꞌuíkon ti fariseo tsíkꞌeye̱he̱ chꞌin Jesús la ikjo sin a̱sén sin: “Ti chrókóchaxín jnko nkexro chronka itén Díos, tíhi la chrókónohe kixin ti chojnichjin tjetákóxi̱n chꞌan la ijnko chojni chónta nchónhña ijie̱”, ichro ti fariseo. 
LUK.7.40	Ndá chꞌin Jesús ndáche ti fariseo:
LUK.7.40	―Simón, janhan chonta ijnko nkehe tso̱tjo̱nka.
LUK.7.40	Ndá ti fariseo ndáchro:
LUK.7.40	―Chro̱nka, Maestro.
LUK.7.41	Ndá chꞌin Jesús ndáchro:
LUK.7.41	―Yaá chojni kꞌuekixikéhen chichaon ijnko nkexro nchekjen chojni chichaon. Ijnko la síká quinientos denario. A̱ndá ti íjnko la cincuenta denario. 
LUK.7.42	Ndá yóí sin kjuachahya sin kꞌókjan sin ti chichaon síká sin ndá ti nkexro síkéhe sin kui̱konoéhe̱ ti jehe sin la kꞌóxika chꞌan ti síká sin yóí sin. A̱ndá ijie chro̱nka nkexro ti yóí sin a̱ntsí chrótjue̱hé ti nkexro kui̱konoéhe̱ ti jehe sin.
LUK.7.43	Ndá kjuáte̱he Simón ndáchro:
LUK.7.43	―Janhan ndáxrja̱n kixin ti nkexro imá kui̱konoéhe̱ ti jehe chꞌan.
LUK.7.43	Ndá ndáchro chꞌin Jesús:
LUK.7.43	―Ndoá tjénka̱yáxian.
LUK.7.44	Ndá chꞌin Jesús komá ti tjan a la ndáchro chꞌan:
LUK.7.44	―¿Á tꞌíkuan ti chojnichjin i ní? Janhan kꞌuixa̱nha̱n ndo̱a la kjuájonhña ìnta̱ kꞌontia to̱téná. Kjánchó jehe tjan la ti nda̱kon tjan kjuínchekꞌóntixín ti to̱téná la ko ka̱xi̱hi tjan kjuínchexámáxin tjan. 
LUK.7.45	Jaha la kjuájonhña ijnko kochíto, kjánchó jehe tjan titoéhya tjan nieko kochíto to̱téná. 
LUK.7.46	Kuikjajinhña aceite ikja̱. A̱ndá jehe tjan kui̱ki̱te tjan aceite xraxé náxrjón to̱téná. 
LUK.7.47	Mé xi̱kaha ndáxrja̱n kixin kaín ti ijie̱ chónta tjan la ó kjuìin kixin imá tjue̱he tjan ti janhan. A̱ndá ti nkexro ntsíkoá ijie̱ kjuìihin la ntsíkoá tja̱ko̱xi̱n kixin tjua̱na ―ichro chꞌin Jesús.
LUK.7.48	Ndá chꞌin Jesús ndáche ti tjan a:
LUK.7.48	―Ti ijie̱ chonta la ó kjuixin kjuìihan.
LUK.7.49	A̱ndá kaín ti sin tsíkóchjina kꞌuejótja̱xi̱n ti itjen chꞌin Jesús mé kjuankíxin ikjo kícho sin, ndáchro sin:
LUK.7.49	―¿Xá nkexro tíhi kixin takjìihin iji̱é chojni?
LUK.7.50	Kjánchó chꞌin Jesús ndáche ti chojnichjin a:
LUK.7.50	―Ó kuaá jaha kixin kuitekaoan ti janhan. Ijie la kjuaxróxin sátsjia ndo̱a.
LUK.8.1	A̱ndá chrꞌéxi̱n la chꞌin Jesús kꞌuáji chꞌan itsjé chjasin ihyé la ko chjasin ntsí kjuako chꞌan la ko chrónka chꞌan ti itan jína kuènté ti kjuachaxin tꞌe̱to̱axín Díos, kꞌuájiko chꞌan ti teyó sin. 
LUK.8.2	*La kja̱xin chréhe̱ iso chojnichjin tsíkjinchekito̱he chꞌan jína kixin tsíkakítsje chꞌan ncha̱kuén jínahña kꞌuéchónta sin la ko tsíkja̱tse̱n chꞌan ti ichin kꞌuéchónta sin. Ijnko ti tjan a mé itꞌin María kja̱xin ti̱ki̱texín sin tjan Magdalena, ti nkexro tsíkꞌaxrjexín yato ncha̱kuén jínahña, 
LUK.8.3	kja̱xin tjan Juana, ichjién Chuza, ti nkexro kꞌuékjichꞌehe ixra̱ Herodes kuékꞌe̱to̱an; Susana la ko íso sin. Kaín sin kjuajon sin ti nkehe kꞌuéchónta sin kjuínki̱tsa sin chꞌin Jesús.
LUK.8.4	Ndá nchónhña chojni tsíkji̱xi̱n itsjé chjasin kónkotsé sin ti itjen chꞌan. Ndá chꞌin Jesús kjuíncheyóe̱xin jnko nkehe, ndáchro:
LUK.8.5	―Ijnko nkexro sákjuikꞌe̱nka̱ no̱nte̱e. La ti ó tjetꞌe̱nka̱ chꞌan la iso ti noatje la xèjin chrínta nti̱a ndá nkátja chojni la ti koxroxe ikui la kjónie ti noa. 
LUK.8.6	Iso ti noa la kꞌuitjí chríkꞌá ixro̱ ndá kꞌuaña la tjoka xámá kixin kanhñó siín itjo. 
LUK.8.7	Ndá íso ti noatje la kꞌuitjí chríkꞌá kachꞌi̱, ndá ti kachꞌi̱ la kꞌuánkí ndá í xitjahya kꞌuánkí ti ino kixin tsíkjate ti kachꞌi̱. 
LUK.8.8	La íso ti noa la kꞌuitjí ti inche jína la kꞌuaña la kꞌuánkí nte̱to la kꞌóna jína mé nkojnko ti noatje la kꞌóna ciento ñeno noa.
LUK.8.8	Ndá ti ó kjuixin kjuako chꞌin Jesús kaín tíha ndá itsen ndáchro chꞌan:
LUK.8.8	―Ti tjinkáonra chrókuihínra la tihínra jína.
LUK.8.9	Ndá ti sin kꞌuájiko chꞌan mé kjuanchankí sin nkehe tꞌaxrjexín ti nkehe kjuíncheyóe̱xin chꞌan. 
LUK.8.10	*Ndá chꞌin Jesús ndáchro:
LUK.8.10	―Díos mé kjuajon kjuachaxin kixin tso̱nohara ti nkehe tienxínhña íso chojni kuènté ti kjuachaxin tꞌe̱to̱axín Díos, kjánchó ti sin titekakonhña la kjui̱ntayóa̱xoán kixin kjónté tjejótsjehe sin la tsꞌikonhña sin, kjónté tjejótihin sin la tsienxínhña sin.
LUK.8.11	’Tíhi tꞌaxrjexín ti nkehe kjui̱ntayóa̱xoán. Ti noatje mé ti itén Díos. 
LUK.8.12	A̱ndá ti noatje kꞌuitsínka chrínta nti̱a mé tóyóhe̱ ti sin kuíhin ti itan jína, ndá ikui ti Jínahña la kjuínchekꞌitjáña kaín ti itén Díos kuíhin sin kixin tsitekakonhña sin ti nkehe chrókuaáxin sin. 
LUK.8.13	Ti noa kꞌuitsínkakꞌá ixro̱ la yóhe̱ ti chojni kuíhin ti itén Díos la tjoka kóxríhi̱n la imá chéhe̱ kuitekaon, kjánchó ni̱nkahya chónta nuèé, ndá ti ó itsi ti kjuaxróxinhña, la tsíto̱he ti itén Díos kuíhin. 
LUK.8.14	A̱ndá ti noatje kꞌuitsínkakꞌá kachꞌi̱ la yóhe̱ ti chojni kuíhin ti itan jína, kjánchó tjinkíhya sin ti nkehe tjenka̱yáxin kixin na̱xa̱ tóxakohen sin ti ixra̱ chónta sin la ko tjinkaon sin tsochónta sin itsjé chichaon la ko ti nkehe tóxríhi̱n sin mé tꞌinkákonhe̱n la xitjahya sichꞌehe sin ixra̱ Díos. 
LUK.8.15	A̱ndá ti noa kꞌuitsínka nonte jína mé yóhe̱ ti chojni kuíhin ti itén Díos, la kaín a̱sén kuitekaon la kuíto̱ehya sin ti itan, ndá xi̱kaha jína chꞌehe sin Díos ixra̱.
LUK.8.17	*Kixin kohya nkehe chrókꞌuejómá ndá chrókónoxínhña; la ko kohya nkehe imó ninkexró noehña chrókónoxínhña chrꞌéxi̱n kixin kaín nkehe la tso̱noxíxin ti xrohi. 
LUK.8.18	*Méxra̱ chrókuihínra jína kixin ti nkexro chónta mé a̱ntsí tsꞌáyéhe̱. A̱ndá ti nkexro chóntahya, la kjónté ti nkehe tjenka̱yáxin chónta, la tsꞌaxrjehe.
LUK.8.19	Ndá ti ìñé la ko kícho chꞌin Jesús mé kjuíji sin, la xitjahya tso̱chjina sin kixin nchónhña chojni tjejó ntiha. 
LUK.8.20	A̱ndá ijnko sin chenka sin chꞌin Jesús:
LUK.8.20	―Ìná la ko kichua tjejó sin ndója la tjinkaon sin tsonixje̱he̱ sin ti jaha.
LUK.8.21	Kjánchó chꞌin Jesús, ndáchro:
LUK.8.21	―Ti sin tihin itén Díos la ko titekaon sin mé tíha ti na̱ná la ko kíchina.
LUK.8.22	Ndá ijnko ña̱o kꞌuíxehen chꞌin Jesús ijnko ntabarco la ko ti sin kꞌuájiko chꞌan. Ndá ndáchro chꞌin Jesús:
LUK.8.22	―Sátsjini tóhe ti nda̱ñao.
LUK.8.22	Ndá sákjuí sin. 
LUK.8.23	Ndá na̱xa̱ tjejótꞌatóye̱ sin, la chꞌin Jesús tsíkꞌajua. La imá tji̱a̱n chjéhe xri̱nto̱ chritaón ìnta̱, la xrankíxin sítikia ìnta̱ ti ntabarco ndá chrakon sin kixin tsꞌaniánkí sin ìnta̱. 
LUK.8.24	Ndá kjuínchekjaye̱he̱ sin chꞌan, la ndáchro sin:
LUK.8.24	―Maestro, Maestro, tjejótꞌániankíni ìnta̱.
LUK.8.24	Ndá chꞌin Jesús kꞌuàya la kꞌue̱tue̱hen ti xri̱nto̱ la ko ti ìnta̱ kixin tsꞌixitán, ndá tuénxín kꞌuíxitá. 
LUK.8.25	Ndá ndáche chꞌin Jesús ti sin kꞌuájiko:
LUK.8.25	―¿Nkekuènté chaxínhña titekáonra Díos?
LUK.8.25	Kjánchó jehe sin la chrakon sin itjo sin kícho sin:
LUK.8.25	―¿Xá nkexro tíhi? Kixin tꞌe̱tue̱hen ti xri̱nto̱ la ko ti ìnta̱ la titekaon.
LUK.8.26	Ndá kjuíji sin ti Gadara, ti tóhe nda̱ñao chokꞌèxín Galilea. 
LUK.8.27	Ndá kꞌuínkaji̱nxi̱n chꞌin Jesús ti ntabarco la kóchjina ijnko nkexro itjen ntiha, ósé chónta ncha̱kuén jínahña. La ni ika tꞌinkáyahya chꞌan, la ko jehya ndo̱e chꞌan kjuákꞌe chꞌan, jehó ti tsíxravá chojni ó kjuákꞌe chꞌan. 
LUK.8.28	Ndá ti ó kꞌuíkon ti chꞌin Jesús la kjuákꞌexín tochꞌin, la itsen ndáchro:
LUK.8.28	―¿Nkekuènté tji̱a̱té ti jeheni?, jaha Jesús, Xje̱en Díos, itjen nkaya nka̱jní. Chrónòahani kixin sinchekjasótehyani.
LUK.8.29	Xi̱kaha ichro kixin chꞌin Jesús tsíkꞌe̱tue̱hen kixin tsꞌaxrjexín ti nkexro a. Nchónhña vece la ti ncha̱kuén jínahña kuékꞌe̱tue̱hen ti nkexro a; la itsjé vece kꞌuétsé sin chꞌan kꞌuékjinchentetoxín sin cadena itja la ko to̱té chꞌan, kixin tjinkaon sin itónkoá chrókjuákꞌe chꞌan. Kjánchó kꞌuekóchríjin chꞌan ti cadena tsíkóntetoxín chꞌan la ti ncha̱kuén jínahña tjinkaon sáchrókjuiko ti jehe chꞌan nte̱je̱. 
LUK.8.30	Ndá chꞌin Jesús kjuanchankí ndáchro:
LUK.8.30	―¿Nkexrín itꞌian?
LUK.8.30	Ndá ti nkexro ndáchro:
LUK.8.30	―Legión.
LUK.8.30	Kixin nchónhña ncha̱kuén jínahña chónta ti nkexro a. 
LUK.8.31	La xi̱kahó kaín ti ncha̱kuén jínahña chrónoéhe̱ ti chꞌin Jesús kixin chrókꞌue̱to̱anhña kixin Sáchrokjui sin ti tòye̱ ni̱nka. 
LUK.8.32	Ndá ntiha ti ijna̱ a siín nchónhña kochíno xrinie. La ti ncha̱kuén jínahña chrónoéhe̱ chꞌin Jesús kixin chrókjuajon kjuachaxin chrókꞌuixehen sin ti kochíno a. Ndá kjuajon chꞌan kjuachaxin. 
LUK.8.33	A̱ndá ti ncha̱kuén jínahña kꞌuaxrjexín ti nkexro a, la kꞌuíxehen ti kochíno. Ndá kaín ti kochíno kuinká va, sákjuí va, kꞌuanótje̱ña va nkaya tsa̱ka, kꞌuánótjenkí va ìnta̱ la ikꞌuén va.
LUK.8.34	Ndá ti sin tꞌayakohen ti kochíno ti ó kꞌuíkon sin tíha, la chrákon sin, kuinká sin sákjuichronka sin ti chjasén sin la ko ti rancho. 
LUK.8.35	Ndá kaín chojni kꞌuaxrjexín sin chjasin sákjuitsjehe sin ti nkehe tsíkóhen. A̱ndá ti ó kjuíji sin ti itjen chꞌin Jesús, la kꞌuíkon sin kixin ntiha itjen ti nkexro tsíkꞌaxrjexín ti ncha̱kuén jínahña. Ntiha tjetja̱xi̱n chꞌan ti itjen to̱té chꞌin Jesús, chrꞌinkáya chꞌan ika la ó jína itjen chꞌan, la imá chrákon sin. 
LUK.8.36	A̱ndá kaín ti sin tsíkꞌikon nkehe kóhen mé chrónka sin nkexrín kuito̱he jína ti nkexro kꞌuéchónta ti ncha̱kuén jínahña. 
LUK.8.37	La kaín ti chojni chjasin Gadara chrónoéhe̱ sin ti chꞌin Jesús kixin sáchrókjuixin chꞌan ntiha kixin imá chrákon sin. Ndá chꞌin Jesús kꞌui̱tꞌótjen ti ntabarco la sákjuixin ntiha. 
LUK.8.38	Ndá ti nkexro tsíkꞌaxrjexín ti ncha̱kuén jínahña mé chrónoéhe̱ chꞌin Jesús kixin kja̱xin sáchrókjuiko sin, kjánchó chꞌin Jesús kꞌue̱tue̱hen kixin tsito̱he la ndáchro:
LUK.8.39	―Ikjan ndo̱a la chro̱nka nkexrín ti kjuachaxin ijié kuènté Díos kuíto̱axián jína.
LUK.8.39	Ndá sákjuí ti nkexro a la chrónka chꞌan nkuíxín ti kjuaxroan ijié kjuíchꞌe chꞌin Jesús kuito̱exín chꞌan jína.
LUK.8.40	Ti ó ikjan chꞌin Jesús ti íjnko tóhe nda̱ñao la nchónhña chojni tjejó ntiha la chéhe̱ sin kixin kjuíji chꞌan, kixin kaín sin tjejóchóhen sin ti jehe chꞌan. 
LUK.8.41	Ndá ikui ijnko nkexro itꞌin Jairo ijnko ti nkexro tꞌe̱to̱an kuènté ti ni̱nko judío. Ndá kjuákꞌexín chꞌan tochꞌin chꞌan to̱té chꞌin Jesús la chrónòa chꞌan kixin sáchrokjui chꞌin Jesús ndo̱e chꞌan 
LUK.8.42	kixin nkoko̱axón xje̱en chꞌan chjin chónta teyó nánó la ó tjetꞌen tjan. Ndá sákjuí chꞌin Jesús la nchónhña chojni chréhe̱ la tinkákꞌindate sin chꞌan.
LUK.8.43	La ntiha tjenkákjan ijnko chojnichjin níhi, ó chónta teyó nánó sítji tjan ijni̱. La kaín ti nkehe kꞌuéchónta tjan la kjuínchekji tjan kixin kjue̱nke̱he tjan ti sin tjajon xro̱a̱n la ninkexró kjuachahya kjuínchekito̱he jína ti jehe tjan. 
LUK.8.44	Ndá jehe tjan la kóchjina tjan nóton chꞌin Jesús, la kuákóxi̱n tjan ti iké chꞌan, ndá tuénxín ti ijni̱ la ó kjui̱xén.
LUK.8.45	Ndá chꞌin Jesús kjuanchankí:
LUK.8.45	―¿Nkexro kuákóxi̱n ti janhan?
LUK.8.45	Ndá kaín sin ndáchro sin kixin ninkexró. Ndá Pedro la ko ti sin kꞌuájiko chꞌan ndáchro sin:
LUK.8.45	―Maestro, nchónhña chojni tjejó ntihi hasta tótéka kícho sin, ¿ndá nkekuènté tjánchánkia kixin nkexro kuákóxi̱n ti jaha?
LUK.8.46	Kjánchó chꞌin Jesús ndáchro:
LUK.8.46	―Nkojín nkexro kuákóxi̱n ti janhan kixin kónona kꞌuaxrje ti kjuachaxin kuénta̱na kuito̱exín chojni jína ―ichro chꞌan.
LUK.8.47	Ndá ti ó kuihin ti tjan kixin ó kónohe chꞌan la chrákon kon tjan kóchjina tjan la kjuákꞌexín tjan tochꞌin tjan nkayakon chꞌin Jesús. Ndá chrónka tjan nkayakon kaín chojni nkekuènté kuákóxi̱n tjan iké chꞌin Jesús la ko nkexrín kuito̱he tjan jína.
LUK.8.48	Ndá chꞌin Jesús ndáchro:
LUK.8.48	―Xje̱eni, ó kuito̱ha jína kixin kuitekaoan ti janhan. Kjuaxróxin sátjia ndo̱a.
LUK.8.49	Ndá na̱xa̱ tjejótjo sin la ijnko nkexro kjui̱xi̱n ndo̱e ti nkexro tꞌe̱to̱an kuènté ni̱nko, la ndáche ti nkexro a:
LUK.8.49	―Xja̱an la ó kjuixin ikꞌuén. Í chjèhya ixra̱ ti maestro.
LUK.8.50	Ndá ti ó kuíhin chꞌin Jesús tíha la ndáchro:
LUK.8.50	―Chrakonhña. Titekaoan ti janhan la tsito̱he jína ti xja̱an.
LUK.8.51	Ndá ti ó kjuíji sin ti nchia la kuíto̱ehya chꞌin Jesús kixin kaín chojni chrókꞌuixehen ti nchia. Jehó Pedro, Jacobo, Juan la ko ti itꞌé la ko ti ìñé ti xjachjin kꞌuíxehen sin ti itjen ti xjan. 
LUK.8.52	Ndá kaín ti sin tjejó ntiha la tsjánkàma̱ sin ti xjan, kjánchó chꞌin Jesús ndáchro:
LUK.8.52	―Tsja̱nkahyara. Ti xjan la tsíkꞌenhña xjan; jehó tjejua xjan.
LUK.8.53	Ndá kjuanoá sin chꞌan kixin jehe sin la nohe sin kixin tsíkꞌen xjan. 
LUK.8.54	Ndá chꞌin Jesús itsé itja ti xjan, la itsen nixje̱he̱ chꞌan, ndáchro chꞌan:
LUK.8.54	―Cháchjin, Tꞌàyá.
LUK.8.55	Ndá ikjan a̱sén xjan la tuénxín kꞌuínkatjen tjan. La kꞌue̱to̱an chꞌin Jesús kixin tsjajon sin nkehe sinie tjan. 
LUK.8.56	Ndá itꞌé la ko ìñé tjan la chrakon sin. Kjánchó chꞌin Jesús kꞌue̱tue̱hen ti sin a, kixin ninkexró chróchenkahya sin kixin xi̱kaha kóhen.
LUK.9.1	Ndá chꞌin Jesús kꞌue̱to̱an kixin tso̱chjina ti teyó sin ndá chjéhe chꞌan sin kjuachaxin kixin tsakítsje sin kaín ti ncha̱kuén jínahña chónta chojni la ko sinchekito̱he sin jína chojni. 
LUK.9.2	La kꞌue̱to̱an chꞌan kixin sátsjikjako sin ti kjuachaxin tꞌe̱to̱axín Díos la ko sinchekito̱he sin chojni jína. 
LUK.9.3	La ndáchro chꞌan:
LUK.9.3	―Sátjikoáhyara ninkehó nkehe kixin tsicháxi̱hara nti̱a, tákjáhyara ti inta tjíxinra, ni bolsa, ni nio̱tja̱, ni chichaon, la ko tjiko̱ahyara íjnko ika, jehó ti ika tjejochrꞌinka̱yára ó. 
LUK.9.4	Ndá ti tsjasánra ijnko nchia la tsjajon sin kjuachaxin la ntahó tito̱hara. Hasta tsjixinjña ti ixra̱ ndá sátjixinra ntiha. 
LUK.9.5	*A̱ndá ti tsjasánra ijnko chjasin ndá tsjajonhña sin kjuachaxin tsꞌejora ntiha la tꞌaxrjéxinra ti chjasin a, la tsꞌoxènjinra ti inche chónta to̱tára kixin tsjáko̱xi̱nra kixin Díos sinchekjasóte ti sin a ―ichro chꞌin Jesús.
LUK.9.6	Ndá sákjuí sin kaín ti chjasin ntsíntsí tjejó ntiha sákjuichronka sin ti itan jína tsaáxin chojni la ko kjuínchekito̱he sin chojni jína kaín chjasin.
LUK.9.8	La íso sin ndáchro kixin Elías ti nkexro kꞌuéchronka itén Díos ósé, mé tsíxechón. Ndá íso sin la ndáchro kixin kjá nkojín ti sin kꞌuéchronka itén Díos ósé tsíxechón, ichro sin. 
LUK.9.9	Kjánchó Herodes ndáchro:
LUK.9.9	―Janhan kuéto̱an kóchríjin sin ikja chꞌin Juan. ¿Ndá nkexro tíhi kixin kui̱ha̱n kixin nchónhña kjuaxroan tjechꞌe chꞌan?
LUK.9.9	Ndá kja̱xin jehe chꞌan tjinkaon chꞌan chrókjuitsjehe chꞌan ti chꞌin Jesús.
LUK.9.10	Ndá ti ó ikjan ti sin kꞌuájiko chꞌin Jesús la chrónka sin kaín ti nkehe kjuíchꞌe sin. Ndá chꞌin Jesús kꞌuaxrjentáko sin ti kohya ninkexró chjinaxón chjasin Betsaida. 
LUK.9.11	Kjánchó ti ó kónohe chojni kixin ntiha itjen chꞌin Jesús la sákjuichréhe̱ sin. Ndá chꞌin Jesús kjuajon kjuachaxin tsꞌejó sin la chrónka chꞌan nkexrín itjen ti kjuachaxin tꞌe̱tua̱nxín Díos la ko kjuínchekito̱he chꞌan chojni jína.
LUK.9.12	Ndá ti ó kóntanonte la ti teyó sin kꞌuájiko chꞌin Jesús kóchjina, la ndáchro sin:
LUK.9.12	―Nixje̱hé ti chojni tjejó ntihi kixin sátsji sin ti chjasin chjinaxón tso̱kꞌéhe sin la ko tsjeyá sin nkehe sinie sin kixin ti nte̱je̱ ntihi la kohya nkehe tsochjéheni sin.
LUK.9.13	Kjánchó chꞌin Jesús ndáchro:
LUK.9.13	―Jahara chje̱héra sin nkehe sinie sin.
LUK.9.13	Ndá kjuáte̱he sin, ndáchro sin:
LUK.9.13	―Chóntahyani itsjé nkehe; jehó inꞌó nio̱tja̱ la ko yaá koche ó chóntani. ¿Á tjinkaoan sátsjikꞌe̱nani nkehe sinie kaín sin ní?
LUK.9.14	Kixin ntiha kꞌuejó chjina inꞌó mil chojnindoa. A̱ndá chꞌin Jesús ndáche ti sin xriko:
LUK.9.14	―Ndáchera sin tso̱nkojié sin, tsꞌixitja̱xi̱n sin nkojnko cincuenta sin.
LUK.9.15	A̱ndá xi̱kaha kꞌue̱to̱an sin, la kaín sin kꞌuíxitja̱xi̱n sin. 
LUK.9.16	Ndá kuákja chꞌin Jesús ti inꞌó nio̱tja̱ la ko ti yaá koche, ndá konta chꞌan nka̱jní la chjéhe chꞌan Díos kjuasáya kixin kjuajon ti nkehe sinie sin. Ndá kóchrítꞌo̱ chꞌan ti nio̱tja̱ la ko ti koche la chjéhe chꞌan ti sin xriko chꞌan. Ndá jehe sin kꞌóxika̱ye̱he sin, kaín ti chojni tjejó ntiha. 
LUK.9.17	Ndá kaín sin kjónie sin la kókje̱he sin. A̱ndá chrꞌéxi̱n kjuenájín sin kaín ti nkehe tsíxehe̱ la kaón teyó ntaxra.
LUK.9.18	Ndá ijnko ña̱o kꞌuaxrjenta chꞌin Jesús kixin tsonixje̱he̱ Díos. Ndá ti sin xriko chꞌan mé kóchjina sin la kjuanchankí chꞌan ndáchro chꞌan:
LUK.9.18	―¿Nkehe ichro ti chojni kixin nkexro ti janhan?
LUK.9.19	―Iso sin la ndáchro kixin jaha ti Juan Bautista. A̱ndá íso sin la ndáchro kixin jaha mé Elías. La íso sin ndáchro sin kixin jaha mé ijnko ti sin kꞌuéchronka itén Díos ósé la ó tsíxechón.
LUK.9.20	―Ndá jahara, ¿nkechrora, nkexro ti janhan?
LUK.9.20	Ndá ndáchro Pedro:
LUK.9.20	―Jaha mé ti Cristo ichrꞌán Díos.
LUK.9.21	Ndá chꞌin Jesús kꞌue̱to̱an kixin ninkexró tsochenkahya sin nkexro ti jehe chꞌan. 
LUK.9.22	La kja̱xin ndáchro chꞌan:
LUK.9.22	―Ti Xje̱en Díos kꞌóna Chojni mé ticháxi̱n tsjasóte chꞌan la nchónhña nkehe tso̱hen chꞌan la tsitekakuenhña ti sin tꞌe̱to̱an kuènté ni̱nko, ti sin tꞌe̱tue̱hen ti sin ncha̱tꞌá la ko ti sin tjako ley. Tsꞌóñá sin chꞌan, kjánchó níxin ña̱o la ó tsoxechón chꞌan.
LUK.9.23	―Ti nkojinra tjinkáonra tsochrehéra ti janhan la ticháxi̱n tsi̱to̱héra kaín ti nkehe tjaké a̱sánra, ndá tsamára ti ntacruz kuèntára nkojnko ña̱o, la tsochrehéra ti janhan. 
LUK.9.24	*Kixin ti nkexro tjinkaon sinchekaá a̱sén mé tsꞌitjáña. A̱ndá ti nkexro sinchekꞌitjáñaxín a̱sén kixin tinkáchónki ti janhan la tsaá. 
LUK.9.25	¿Xá nkehe tso̱hen ti chrókjuacha chojni chróchónta kaín ti nkehe siín chjasintajni, ndá chrókjuinchekꞌitjáña ti kjuachón? 
LUK.9.26	A̱ndá ti nkojín chojni tso̱suéhe̱ kixin tinkáchónki ti janhan la ko ti nkehe tjàkua, la kja̱xin ti Xje̱en Díos kꞌóna Chojni mé tso̱suéhe̱ chróndáchro kixin chóxin ti jehe sin ti ó itsi chꞌan éxi ijnko rey tsi̱ka̱o chꞌan ti kjuachaxin kuènté Itꞌé chꞌan la ko ti sin ángel tjóá. 
LUK.9.27	Chaxín ndáxrja̱n kixin iso ti chojni tjejó ntihi tjejótihin sin, la na̱xa̱ tsꞌenhña sin tsꞌikonjña sin ti kjuachaxin tꞌe̱to̱axín Díos.
LUK.9.28	Ndá ó kꞌuatsínka ijní ña̱o ti tsíchronka chꞌin Jesús tíhi ndá kꞌuéye̱he̱ chꞌan Pedro, Juan la ko chꞌin Jacobo sákjui̱ko chꞌan chritaón ijna̱ kixin tsonixje̱he̱ chꞌan Díos. 
LUK.9.29	Ndá chꞌin Jesús tjenixje̱he̱ Díos la kꞌuíxitoxi̱n nkexrín tsjehe chꞌan, ti iké chꞌan la tjóá la ko tjáki̱ni tsjehe. 
LUK.9.30	La xrína̱hña kꞌuíkon sin yaá chojni tjejótjo chꞌin Jesús mé tíha la Moisés la ko Elías. 
LUK.9.31	La imá tꞌinkaséña nkonda̱tjen
LUK.9.32	Ndá Pedro la ko ti sin tjejóko chꞌan la imá kui̱hi̱ sin kotáchrin; kjánchó kjónté kꞌuejótsjehe sin la kꞌuíkon sin ti kjuachaxin kuènté chꞌin Jesús la ko kꞌuíkon sin ti yóí chojnindoa tjejóko sin chꞌan. 
LUK.9.33	Ndá ti ó sátsji yóí ti sin tjejóko chꞌin Jesús ndá Pedro ndáchro:
LUK.9.33	―Maestro, jína kixin tjejóni ntihi. Sichꞌénani iyꞌá itsꞌuan ijnko kuèntá la ijnko kuènté Moisés la ko ijnko kuènté Elías.
LUK.9.33	Kjánchó Pedro la noehña nkehe ti tjechro. 
LUK.9.34	Ndá na̱xa̱ tjenixja chꞌan la ikui ijnko itji̱ kjuejóyakjan sin. Ndá ti sin kꞌuájiko chꞌin Jesús la chrákon sin tjejó chríkjan ti itji̱. 
LUK.9.35	*Ndá kuíhin sin chríkjan ti itji̱ itén ijnko nkexro ndáchro:
LUK.9.35	―Tíhi mé Xja̱na, imá tjua̱ha̱. Tihínra ti nkehe tsochronka chꞌan.
LUK.9.36	A̱ndá ti ó kjuixin kuíhin sin ti itan, la kꞌuíkon sin kixin ó jehó chꞌin Jesús itjen. Ndá jehe sin la tání sin kaín ti ña̱o a la ninkexró chénkahya sin ti nkehe kꞌuíkon sin.
LUK.9.37	Ndá ti ña̱o chrꞌéxi̱n ti ó kꞌuínkaji̱nxi̱n sin ti ijna̱ la nchónhña chojni sákjuixihin nti̱a chꞌin Jesús. 
LUK.9.38	La ijnko chojni tjenkákjan ntiha la kjuíji la itsen nixja, ndáchro:
LUK.9.38	―Maestro, chrónòahani kixin chrótsjehé ti xjan nkoko̱axón chóntani kixin níhi chꞌan. 
LUK.9.39	Chónta chꞌan ncha̱kuén jínahña la nchekꞌéyato chꞌan la ko nchekꞌaniáte ti jehe chꞌan la ko nchexrànka̱ chꞌan kixin ti kjuatjoté la nda̱lóxrjo sítji̱xi̱n ti irꞌua chꞌan. Mé xi̱kaha tóhen chꞌan, la kjuaxróxinhña itjen chꞌan. 
LUK.9.40	Ndá chrónoéhe̱ni ti sin xriko̱a chrókuakitsje sin ti ncha̱kuén jínahña, kjánchó kjuachahya sin.
LUK.9.41	Ndá kjuáte̱he chꞌin Jesús ndáchro:
LUK.9.41	―Jahara chojni chaxínhña titekaon ti janhan. Jehya jína tjénka̱yáxinra. ¿Xá hasta nkekja̱ín ña̱o na̱xa̱ tsjakꞌe tsjákohára? Xráko̱a ti xjan méhe̱.
LUK.9.42	Ndá kóchjinako sin ti chájan. La ti ncha̱kuén jínahña kjuáka xjan nonte la ko kjuínchekꞌaniáte chꞌan ínaá, kjánchó chꞌin Jesús jie̱he kꞌue̱tue̱hen ti ncha̱kuén jínahña kixin tsꞌaxrjexín ntiha. Ndá kꞌuaxrje ti ncha̱kuén jínahña la kuíto̱he chꞌan jína. Ndá chꞌin Jesús kjui̱kohe ti ixjan ti itꞌé. 
LUK.9.43	A̱ndá kaín sin chrákon sin kixin kꞌuíkon sin ti kjuachaxin ijié kuènté Díos.
LUK.9.43	Ndá na̱xa̱ chrákon sin kaín sin kixin ti kjuaxroan ijié kjuíchꞌe chꞌin Jesús, la chenka chꞌan ti sin xriko chꞌan:
LUK.9.44	―Tihínra jína tíhi la tꞌitjáñahñara. Tsotsé sin ti Xje̱en Díos kꞌóna Chojni la tsjikaán sin chꞌan ti tjejó ti sin tꞌe̱to̱an ―ichro chꞌan.
LUK.9.45	Kjánchó jehe sin la kienxínhña sin ti nkehe ndáchro chꞌan kixin na̱xa̱ kjuajonhña Díos kjuachaxin kixin tsienxín sin, ndá chrákon sin la í kjuanchankíehya sin chꞌan nkehe tꞌaxrjexín ti nkehe ndáchro chꞌan.
LUK.9.47	Kjánchó chꞌin Jesús kónohe nkehe tjenka̱yáxin sin la kuákja chꞌan ijnko chájan, ndá kjuákꞌe chꞌan chjino ti itjen chꞌan, 
LUK.9.48	*ndá ndáchro chꞌan:
LUK.9.48	―Ti nkojín nkexro chrókuákja ti xjan i kixin tinkáchónki ti janhan mé xi̱kaha chrókꞌuáyéhe̱ sin ti janhan. A̱ndá ti nkojín nkexro chrókꞌuáyéhe̱ ti janhan mé xi̱kaha tꞌáyéhe̱ sin ti nkexro ichrꞌána kꞌuinka. A̱ndá ti nkexro a̱ntsí chrókjuinchenkehya la a̱ntsí tꞌáyéhe̱ kjuachaxin tsꞌe̱to̱an.
LUK.9.49	Ndá ndáchro Juan:
LUK.9.49	―Maestro, kꞌuíkoni ijnko nkexro kjuachaxin ihni̱á kuakitsjexín ncha̱kuén jínahña chónta chojni. Ndá chenkani kixin xi̱kahña chrókjuíchꞌe chꞌan kixin xrikohyani chꞌan.
LUK.9.50	A̱ndá chꞌin Jesús ndáchro:
LUK.9.50	―Xi̱kahya chróndáche chꞌan kixin ti nkexro nínkakuenhña ti jeheni la kja̱xin tjinki̱tsa ti ixra̱ ichꞌeni ―ichro chꞌin Jesús.
LUK.9.51	A̱ndá ti ó kuichjina ti ña̱o sátsji̱ chꞌin Jesús nkaya nka̱jní, la kjuénka̱yáxin chꞌan sátsji̱ chꞌan Jerusalén. 
LUK.9.52	La ichrꞌán chꞌan chojni kuitónxin nti̱a, ndá jehe sin la sákjui̱ sin ijnko chjasin intsí kuènté Samaria, sákjuikjeyá sin nchia tso̱kꞌèxín sin. 
LUK.9.53	Kjánchó ntiha la kjuajonhña sin kjuachaxin kixin kꞌuíkon sin kixin ti sin a la tjinkaon sátsji̱ Jerusalén. 
LUK.9.54	*A̱ndá ti ó kꞌuíkon Jacobo la ko Juan, ti sin xriko chꞌin Jesús, la ndáchro:
LUK.9.54	―Ìnchéni, ¿á tjinkaoan kixin tsjanchiani xrohi tsꞌinkaji̱xi̱n nka̱jní tsꞌitjáñaxín sin éxi kjuíchꞌe Elías ní?
LUK.9.55	Ndá chꞌin Jesús kuinkátjíá komá ti jehe sin la kjuenduéhe chꞌan sin, ndáchro chꞌan:
LUK.9.55	―Jahara la noahñara nkexro ncha̱kuén chontara 
LUK.9.56	kixin ti Xje̱en Díos kꞌóna Chojni la kuihya kixin sinchekꞌitjáña chojni. Náhí. Ikui chꞌan kixin sinchekaá chꞌan chojni ―ichro chꞌin Jesús.
LUK.9.56	Ndá sákjui̱ sin íjnko chjasin.
LUK.9.57	Ndá sákjui̱ sin la ó tjejóya sin nti̱a, la xéta sin ijnko nkexro ndáche ti chꞌin Jesús:
LUK.9.57	―Ìnchéni, tjinkaoni tsochréhe̱ni ti jaha kjónté nketí sátsjia.
LUK.9.58	Ndá chꞌin Jesús, ndáchro:
LUK.9.58	―Ti koxróntá la chónta va itjue̱é va la ko ti koxroxe la chónta va ka̱ké va. A̱ndá ti Xje̱en Díos kꞌóna Chojni la chóntahya nketí tso̱kꞌèxín.
LUK.9.59	Ndá ndáche chꞌan ti íjnko nkexro:
LUK.9.59	―Chréhé ti janhan.
LUK.9.59	A̱ndá kjuáte̱he ti nkexro a, ndáchro:
LUK.9.59	―Ìnchéni, ti̱to̱héni sa̱o tsíkja̱váni itꞌéni.
LUK.9.60	Ndá kjuáte̱he chꞌin Jesús, ndáchro:
LUK.9.60	―Tito̱hé kixin ti chojni tsíkꞌen tsja̱vá kícho. Jaha la sátjia tjàkua nkexrín itjen ti kjuachaxin tꞌe̱tua̱nxín Díos ―ichro chꞌin Jesús.
LUK.9.61	―Ìnchéni, tjinkaoni tsochréhe̱ni ti jaha, kjánchó tito̱hé tsjinixje̱he̱ni ti sin tjejó ndo̱eni.
LUK.9.62	Ndá ndáchro chꞌin Jesús:
LUK.9.62	―Ti nkexro kjuankíxin tsotsé ti arado ndá tsokotohe̱ nóton la xitjahya sichꞌehe ixra̱ Díos.
LUK.10.1	Ndá chrꞌéxi̱n Ìnchéni kjueyá chꞌan íjnko setenta chojni ndá kꞌue̱to̱an chꞌan sátsji sin yayaá sin tsitónxin sin nti̱a kaín ti chjasin tjinkaon sáchrokjui chꞌan. 
LUK.10.2	*Ndá ndáchro chꞌan:
LUK.10.2	―Chaxín ndáxrja̱n kixin imá tsíkꞌóna, kjánchó ti chojni sichꞌe ixra̱ la tsjéhya. Méxra̱ chrókjuanchehéra Ìnché ti nonte kixin chróchrꞌán chꞌan íso chojni chrókjuíchꞌe ixra̱. 
LUK.10.3	*Sátjira. Xráxinkaonra kixin janhan tétua̱hanra sátsjira éxi kolélo chríkjan ti konda̱níxra. 
LUK.10.4	Tsjiko̱ahyara kabolsa, tjo̱a̱ tꞌinka chichaon la ko to̱ka̱te̱ la cho̱énhñara nixjehéra chojni ti nti̱a kixin tso̱xrjenhña. 
LUK.10.5	Ti ó tsꞌixe̱hénra nkojín nchia la sa̱o nixjehéra sin, ndáchrora kixin tsꞌáyéhe̱ sin kjuaxróxin. 
LUK.10.6	A̱ndá ti tjejó ti sin chónta kjuaxróxin la tsꞌáyéhe̱ sin ti kjuaxróxin. A̱ndá ti náhí, la ti kjuaxróxin chrókꞌuáyéhe̱ sin la sátjikoára. 
LUK.10.7	*Ndá ti nchia tsjajon sin kjuachaxin la chrókuíto̱hara, la ntiha intera la ko itꞌira ti nkehe tjajon sin, kixin ti nkexro ichꞌe ixra̱ la siín kjuachaxin tsoxenkehe sin. Tsjihyara íjnko nchia la íjnko nchia. 
LUK.10.8	Ti ó tsjasánra ijnko chjasin la tsjajon sin kjuachaxin tsꞌejora la intera ti nkehe tsjajon sin. 
LUK.10.9	La nchekito̱héra jína ti chojni níhi tjejó ntiha. La chenkara sin kixin ti kjuachaxin tꞌe̱to̱axín Díos la ó tejóko sin. 
LUK.10.10	*A̱ndá ti ó tsjasánra ijnko chjasin, ndá tsjajonhña sin kjuachaxin, la tꞌaxrjéxinra ntiha sátjira ti nti̱a, la ndáchrora: 
LUK.10.11	*“Kjónté ti inche chonta to̱téni la tsꞌóxèjini kixin tja̱ko̱xi̱ni kixin Díos sinchekjasótiara. Kjánchó chrókónohara tíhi kixin ti kjuachaxin tꞌe̱to̱axín Díos la kjínhña itjen ti tjejora.” 
LUK.10.12	*Chaxín ndáxrja̱n kixin ti ña̱o a la kjuaxróxinhña tsꞌatsínka sin. A̱ntsí náxrjón tsꞌatsínka ti sin Sodoma ke jehe sin ―ichro chꞌin Jesús.
LUK.10.13	―¡Nóara jahara tjejora Corazín! ¡Nóara jahara tjejora Betsaida! Ti chrókꞌuixin ti kjuaxroan kꞌuíkonra ti chjasin Tiro la ko Sidón, la tjoka chrókjuitóxi̱n sin ti nkehe tjenka̱yáxin sin, la chrókꞌuinkáya sin ika tié la ko chrókjuinchekꞌia sin a̱sén sin nteso kixin chrókjua̱ko̱xi̱n sin tꞌává sin. 
LUK.10.14	Kjánchó ti ña̱o tsito̱exín iji̱é chojni la jahara a̱ntsí tsjasótiara, ke ti chjasin Tiro la ko Sidón. 
LUK.10.15	*A̱ndá jahara chojni Capernaum, tjénka̱yáxinra kixin imá nohara, la sátsjira nkaya nka̱jní, ichrora, kjánchó chaxínhña. Jahara sátsjira tsjasótiara ti siín ti sin tsíkꞌen.
LUK.10.17	A̱ndá ti ó ikjan ti sin setenta sátsíkji la imá chéhe̱ sin, ndáchro sin:
LUK.10.17	―Ìnchéni, hasta ti ncha̱kuén jínahña titekakohen ti jeheni ti ó tꞌákjenxi̱ni ti ihni̱á.
LUK.10.18	Ndá ndáchro chꞌin Jesús:
LUK.10.18	―Chaxín, kꞌuíkua̱n kixin ti Jínahña la kꞌuánótje̱xi̱n nka̱jní éxi ijnko kjónkíxín xi̱kaha. 
LUK.10.19	*Tsjehéra janhan kjuánjua kjuachaxin kixin kjónté konche la ko konchi̱a̱ tsinkatjara la ninkehó tso̱anhñara kixin ninkehó ti kjuachaxin kuènté ti Jínahña tsjachahya. 
LUK.10.20	Kjánchó chrókócháhyara kixin ti ncha̱kuén jínahña titekakohen ti jahara, Náhí. Chrókócháhara kixin sínixín ihni̱ára nkaya nka̱jní ―ichro chꞌin Jesús.
LUK.10.21	A̱ndá tuénxín ti Ncha̱kuén Díos kjuínchechéhe̱ ti chꞌin Jesús la ndáchro chꞌan:
LUK.10.21	―Tja̱ha kjuasáya jaha Itꞌéni, Ìnché nka̱jní la ko chjasintajni, kixin jaha kjuánjua kjuachaxin kixin ti sin kanhñó nohe la chrókienxín sin ti nkehe kuènté nka̱jní la kjuájonhña kjuachaxin kixin ti sin imá nohe chrókꞌuitja sin tíhi. Mé xi̱kaha kóxríhan jaha Itꞌéni.
LUK.10.23	Ndá komá chꞌan ti sin kꞌuájiko chꞌan la ndáchro:
LUK.10.23	―Díos sincheñao ti sin kꞌuíkon éxi tꞌikonra. 
LUK.10.24	Chaxín ndáxrja̱n kixin itsjé ti sin kꞌuéchronka itén Díos ósé la ko itsjé ti sin rey kꞌuétjinkaon sin chrókꞌuikon sin éxi tꞌikonra, kjánchó kꞌuíkonhña sin, kꞌuétjinkaon sin chrókuihin sin ti nkehe tjejotihínra ijie, kjánchó kienhña sin.
LUK.10.25	―Maestro, ¿nkexrín chrókjuíchꞌeni ndá chrókꞌuitjani ti kjuachón nkochríxín?
LUK.10.26	Ndá chꞌin Jesús ndáchro:
LUK.10.26	―¿Nkexrín nixja ti ley? ¿Nkexrín tiénxian?
LUK.10.27	―“Tso̱tjue̱heni Ìnchéni Díos kaín a̱séni la ko kaín ti fuerza chóntani la ko kaín ti kjuaxrexinkaon kuènténi la ko chrótjue̱heni kíchóni éxi tjue̱xíni a̱séni.”
LUK.10.28	―Jína kjuáte̱he. Xi̱kaha ichꞌe la tsochonta ti kjuachón.
LUK.10.29	Kjánchó ti maestro tjako ley la tjinkaon chrókjua̱ko̱xi̱n kixin jína ti nkehe tsíkjanchankí la kjuanchankí ínaá, ndáchro:
LUK.10.29	―¿Xá nkexro ti kíchóni chrótjue̱heni?
LUK.10.30	Ndá chꞌin Jesús kjuáte̱he, ndáchro:
LUK.10.30	―Ijnko chojni kjui̱xi̱n ti nti̱a ti̱xi̱n ti chjasin Jerusalén sátsji nó chjasin Jericó, ndá kꞌuátꞌóhe nti̱a iso xíche̱e, la kueéhe sin chꞌan kaín ti nkehe sáchrókjuiko chꞌan, la ko tsíkakítsjehe sin ti iké chꞌan, la tsíkjate sin chꞌan, ndá sátsíkji sin tsíkito̱he sin chꞌan, ó chjina tjetꞌen chꞌan. 
LUK.10.31	Ndá xrína̱hña kꞌuatsínka ijnko ncha̱tꞌá ti nti̱a a, ndá kꞌuíkon chꞌan xi̱kaha la ándo̱sén chꞌan kꞌuatsínké chꞌan. 
LUK.10.32	Kja̱xin ntiha kꞌuatsínka ijnko chꞌin levita ndá ti ó kꞌuíkon chꞌan xi̱kaha la ándo̱sén ikjin kꞌuatsínka chꞌan. 
LUK.10.33	*Ndá ijnko nkexro kjui̱xi̱n nó Samaria kꞌuatsínka ti nti̱a a, ndá kꞌuíkon chꞌan tjetsínka ti nkexro a la kui̱konoéhe̱ chꞌan. 
LUK.10.34	Ndá kóchjinehe chꞌan ti nkexro tsíkóníhi la kjuíchꞌehe chꞌan xro̱a̱n ti tsíchritꞌo̱, chjéhe chꞌan aceite la ko vino la kjuínchentetoxín chꞌan ika. Ndá kjuínchekitákꞌá chꞌan ti si̱níhi a, ti kolócho̱e chꞌan. Ndá sákjuíko chꞌan ijnko nchia to̱kꞌèxín chojni ndá ntiha kꞌuayakohen chꞌan ti nkexro a. 
LUK.10.35	Ndá ti ó kóña̱o ti ó sátsji chꞌan la kuakitsje yaá chichaon la chjéhe chꞌan ìnché ti nchia ndáchro chꞌan: “Tꞌayakohénra ti nkexro i, a̱ndá ti tsicháxi̱hin chꞌan a̱ntsí la ti ó tsokjan ndá tsjénka̱ha kaín”, ichro ti chꞌin samaritano. 
LUK.10.36	A̱ndá ijie, ¿nkexro ti iní sin kꞌuatsínka ti nti̱a a, a̱ntsí tjue̱he ti nkexro kjuíncheníhi ti xíche̱e?
LUK.10.37	A̱ndá kjuáte̱he ti maestro tjako ley:
LUK.10.37	―Ti nkexro kui̱konoéhe̱ ti nkexro tsíkóníhi.
LUK.10.37	Ndá ndáchro chꞌin Jesús:
LUK.10.37	―Sátjia la xi̱kaha ichꞌe ―ichro chꞌin Jesús.
LUK.10.39	Ndá jehe tjan chónta tjan ijnko kícho tjan itꞌin María. Ndá jehe tjan kjuákꞌetja̱xi̱n tjan to̱té chꞌin Jesús la tihin tjan nkehe tjako chꞌan. 
LUK.10.40	Kjánchó tjan Marta la tóxakohen tjan kixin nchónhña ixra̱ chónta tjan, ndá kóchjinehe tjan chꞌin Jesús la ndáchro tjan:
LUK.10.40	―Ìnchéni, ¿á ándo̱sán kixin ti tjan kíchóni la tjinki̱tsahya tjan ti jeheni, kixin jehóni tjechꞌeni kaín ixra̱ ní? Ndáche tjan kixin tsjinki̱tsa tjan ti jeheni.
LUK.10.41	A̱ndá chꞌin Jesús kjuáte̱he, ndáchro:
LUK.10.41	―Marta, Marta, jaha la imá tóxakohan kixin nchónhña ixra̱ chonta la kjuaxróxinhña itjen. 
LUK.10.42	Kjánchó jehó nkoko̱a nkehe ti tjetoan. La María la kꞌuíchehe tjan ti nkehe a̱ntsí jína la ko ninkexró tsakítsjehya ti jehe tjan.
LUK.11.1	A̱ndá ijnko ña̱o chꞌin Jesús tjenixje̱he̱ Díos ijnko nketí. Ndá kjuixin la ijnko ti sin xriko chꞌan mé ndáchro:
LUK.11.1	―Ìnchéni, tjákohéni nkexrín tsonixje̱he̱ni Díos éxi chꞌin Juan kjua̱ko̱he̱ chꞌan ti sin kꞌuájiko chꞌan.
LUK.11.2	Ndá chꞌin Jesús ndáchro:
LUK.11.2	―Ti ó tsonixjehéra Díos la ndáchrora:
LUK.11.2	Itꞌéni Díos itjen nkaya nka̱jní, jaha imá tjóá.
LUK.11.2	Chrokui ti kjuachaxin kuèntá.
LUK.11.2	Chrokjui̱chꞌe ti nkehe tóxrínhan ntihi chjasintajni éxi tjechꞌe nkaya nka̱jní.
LUK.11.3	Tsjánjua ti nio̱tja̱ sinieni nkojnko ña̱o.
LUK.11.4	La tꞌóxika ti nkehe jínahña kjuíchꞌeni kixin kja̱xini tsꞌitjáñeheni ti nkehe kjuíchꞌehe chojni ti jeheni.
LUK.11.4	Ti̱to̱éhyani kixin xra̱hya chrókjuasini ijie̱.
LUK.11.4	Nchekaáni kixin chrókꞌuenhñani nkojín nkehe jínahña.
LUK.11.5	Kja̱xin ndáchro chꞌin Jesús:
LUK.11.5	―Ti nkojinra chontara ijnko chojni choxián, ndá ti itsjira ndo̱e ti nkexro a kꞌaxrotjen chróndáchera: “Kíchóni, nchekjeni iyꞌá nio̱tja̱ 
LUK.11.6	kixin na̱ntá ó kui ijnko chojni chóxini kui̱xi̱n ikjín la chóntahyani nkehe tsochjéheni chꞌan.” 
LUK.11.7	A̱ndá ti nkexro choxián itjen nkaxehen chrókjuate̱he, chróndáchro: “Chje̱éhyani ixra̱. Ti ndója ndo̱eni la ó tekjehe̱. La ti xje̱eni la tjejótꞌo̱kꞌékoni xjan, la xitjahya tsꞌayani tsotjáhani.” 
LUK.11.8	Chaxín ndáxrja̱n kixin kjónté tjinkakonhña chꞌan chrókꞌuaya chꞌan kjónté chóxin chꞌan, la kjá tsꞌaya chꞌan tsjajon chꞌan kaín nkehe tichánxi̱han kixin í tjinkakonhña chꞌan na̱xa̱ tsjakꞌekán nchia tsꞌèya. 
LUK.11.9	Méxra̱ ndáxrja̱n: Tjánchíára la Díos tso̱tjáhara; tjéyára la tsꞌitjára; tꞌinkara puerta la tsoxitje̱he̱. 
LUK.11.10	Kixin ti nkexro tjanchia la tsꞌáyéhe̱; la ko ti nkexro tjeyá la tsꞌitja; la ko ti nkexro tꞌínka puerta la tsoxitje̱he̱.
LUK.11.11	’¿Xá nkojinra chontara ixjan ti chrókjuanchia xjan nio̱tja̱ la chrókjuájonra ijnko ixro̱ ní? O̱ ti chrókjuanchia xjan koche la, ¿chróchje̱héra xjan ijnko konche ní? 
LUK.11.12	O̱ ti chrókjuanchia xjan ko̱ja̱ la, ¿chrókjuájonra ijnko konchi̱a̱ ní? 
LUK.11.13	Kixin jahara kjónté chojni jínahñara la nohara tsochje̱héra xja̱anra nkehe jína, a̱ndá ti Itꞌéni itjen nkaya nka̱jní la nkexrín chrókjuajonhña chꞌan ti Ncha̱kuén chꞌan ti chrókjuanchiara.
LUK.11.14	Ndá chꞌin Jesús kuakitsje ijnko ncha̱kuén jínahña tsíkjinchenosín ijnko chojni. Ndá ti ó tsíkꞌaxrje ti ncha̱kuén jínahña la ti nkexro xitjahya nixja la jína nixja. Ndá kaín chojni chrákon sin kixin xi̱kaha tsíkjichꞌe chꞌin Jesús. 
LUK.11.15	*Ndá nkojín ti sin kꞌuejó ntiha ndáchro:
LUK.11.15	―Ti nkexro a la takitsje ncha̱kuén jínahña kixin chónta kjuachaxin kuènté Beelzebú, ti nkexro tꞌe̱tue̱hen kaín ti jínahña ―ichro sin.
LUK.11.17	Kjánchó chꞌin Jesús ó nohe nkehe tjenka̱yáxin sin la ndáchro:
LUK.11.17	―Ti nkojín gobierno nkokónhña tjenka̱yáxin ndá tsjajo̱nko kícho la tsꞌitjáña ti kjuachaxin tsꞌe̱to̱anxín sin, la kja̱xin ti sin tjejó nkoko̱a nchia ti nkokónhña tsjenka̱yáxin sin, la kja̱xin séhya tsꞌejó sin nkoko̱a. 
LUK.11.18	A̱ndá ti Jínahña ti chrókjuajo̱nko kícho, ¿la nkexrín chróchónta kjuachaxin na̱xa̱ chrókꞌue̱to̱an kixin chrókꞌuaxrje ti ncha̱kuén jínahña? Ndá jahara ndáchrora kixin janhan takítsjexián ncha̱kuén jínahña kjuachaxíen Beelzebú. 
LUK.11.19	A̱ndá ti xi̱kaha la, ¿nkexro chjéhe kjuachaxin ti sin chréhe̱ ti jahara kixin tjacha sin takitsje sin ncha̱kuén jínahña? Jehe sin tja̱ko̱xi̱n sin kixin nduáhya tjénka̱yáxinra. 
LUK.11.20	A̱ndá ti kjuachaxíen Díos takítsjexián ti ncha̱kuén jínahña la tíha chrókónoaxinra kixin ti kjuachaxíen Díos mé ó ikui ti tjejora.
LUK.11.21	’Ti ijnko chojni imá tse̱he̱ yámá chika tꞌayakohen ndo̱e, la ti nkehe chónta la tsꞌitjáñahña. 
LUK.11.22	A̱ndá ti itsi ijnko nkexro a̱ntsí tse̱he̱ ke ti nkexro a, la tsjajo̱nko ti ìnché ti nchia, ndá ti tsjacha la tsakítsjehe kaín ti chika yámá chꞌan la ko tsákja kaín ti nkehe siín ntiha. 
LUK.11.23	*Ti nkexro titekakonhña ti janhan mé nínkakona sin. A̱ndá ti nkexro tjinki̱tsahya ti janhan mé tꞌinkákonhe̱n ti ixra̱ itꞌa̱ ―ichro chꞌin Jesús.
LUK.11.24	Ndáchro chꞌin Jesús:
LUK.11.24	―A̱ndá ijnko ncha̱kuén jínahña tsíkꞌaxrjexín ijnko chojni la ixri ti nonte xámá xritjeyá nketí tso̱kꞌèxín. Ndá ti ó kꞌuitjahya nketí tso̱kꞌèxín la tjenka̱yáxin: “Tsokjan ndo̱na
LUK.11.25	Ndá ti ó ikjan la tꞌikon éxi ijnko nchia náxrjón tsjehe, tsíkótjóá. 
LUK.11.26	Ndá sákjuikakjín í yato ncha̱kuén jínahña a̱ntsí jínahña. Ndá kaín kꞌuíxehen a̱sén ti chojni a la a̱ntsí náxrjónhña kóhen ti nkexro a ke ti senó ―ichro chꞌin Jesús.
LUK.11.27	Ndá chꞌin Jesús tjenixja chꞌan chronka chꞌan kaín tíha ndá ijnko chojnichjin tjenkákjan ti jehe sin la itsen nixja tjan, ndáchro tjan:
LUK.11.27	―Chéhe̱ ti nkexro kjuínchekokjíha la ko kjuíntakꞌánkía.
LUK.11.28	Ndá chꞌin Jesús kjuáte̱he, ndáchro:
LUK.11.28	―A̱ntsí chéhe̱ ti nkexro tihin ti itén Díos la ko titekaon sin.
LUK.11.29	―Ti chojni siín ijie la jínahña sin; tjanchia sin kixin chrókjuásian ijnko kjuaxroan náxrjón, kjánchó tsjáko̱xi̱nhña nijnko kjuaxroan; jehó ti nkehe tsíkóhen Jonás, ti nkexro kꞌuéchronka itén Díos ósé. 
LUK.11.30	*Ndá éxi kóhen Jonás la kónoexín ti sin chjasin Nínive mé xi̱kaha tso̱hen ti Xje̱en Díos kꞌóna Chojni kixin tsꞌikon ti chojni siín ijie. 
LUK.11.31	*A̱ndá ti ña̱o tsito̱exín iji̱é chojni ti tjejó ijie, la ti tjan reina tsíkji̱xi̱n nó Sur mé tsꞌinkatjen tjan la tsjanchia tjan ijie̱ kixin tsjasóte sin. Kixin jehe tjan la ikjín kjui̱xi̱n tjan kuíhin tjan ti kjuaxrexinkaon jína nixja Salomón. A̱ndá ijie itjén janhan la a̱ntsí chonta kjuachaxin ke Salomón. 
LUK.11.32	*La ko ti sin chjasin Nínive kja̱xin tsꞌinkatjen sin ti ña̱o tsito̱exín iji̱é chojni, la tsjanchia sin ijie̱ tsondáchro sin kixin tsjasóte ti chojni tjejó ijie kixin ti sin chjasin Nínive la kuíto̱he sin ti iji̱é sin ti ó kuíhin sin ti itén Díos chrónka Jonás. A̱ndá ijie itjén janhan la a̱ntsí chonta kjuachaxin ke Jonás.
LUK.11.34	Ti ikonra mé yóhe̱ éxi ijnko xrohi tꞌinkaséñaxín ti cuerpo kuèntára. A̱ndá ti jína ti ikonra la kuenté cuerpo kuèntára tsochónta xrohi. A̱ndá ti jínahña ti ikonra la kuenté cuerpo kuèntára la sítie tsjakꞌe. 
LUK.11.35	Chrokóxakohanra kixin jína chrókꞌuayakohénra ti xrohi chontara kixin chrókꞌuankahya la chrókꞌuixitiéhya ti tjejora. 
LUK.11.36	A̱ndá ti kuenté ti cuerpo kuèntára chróchónta xrohi la ko nítꞌo̱ chrókꞌuixitiéhya ndá chrókꞌuíkonra jína éxi chróchontara ijnko lámpara jína chꞌe ixra̱.
LUK.11.37	A̱ndá ti ó kjuixin nixja chꞌin Jesús, ndá ijnko fariseo chrónoéhe̱ chꞌin Jesús kixin sátsjiko chꞌan ndo̱e chꞌan sinie sin. A̱ndá ti ó kjuíji sin ntiha la kꞌuíxehen sin nchia, ndá kjuákꞌetja̱xi̱n chꞌin Jesús chjino ti itjen mesa. 
LUK.11.38	Ndá ti fariseo la chrákon kixin kꞌuíkon chꞌan kixin chꞌin Jesús kꞌóntihya itja ti ó sinie éxi kuehen sin ichꞌe sin, 
LUK.11.39	kjánchó Ìnchéni ndáchro:
LUK.11.39	―Jahara chojni fariseo tjo̱ni̱mára ndója ti vaso la ko ti plato. A̱ndá ti nkaxehen a̱sánra la síkaón kjuache̱e la ko kjuachji̱no̱xíhin. 
LUK.11.40	Jahara lo̱nti̱ra. ¿A noahñara kixin ti nkexro kjuíchꞌéna ti ndója la koí nkaxehen kjuíchꞌéna ní? 
LUK.11.41	Ti kaín a̱sánra chrókjui̱ncheki̱to̱nhénra ti chojni nóa ti nkehe chontara la kuentéra chrókótjóára.
LUK.11.43	’Nóara jahara fariseo. Tjinkáonra tsꞌejotja̱xinra ti silla tjetoan nkaxehen ni̱nko la ko tjinkáonra kixin jína tsonixje̱he̱ chojni ti jahara ti ó tsoxétara sin nti̱a.
LUK.11.44	’Nóara jahara maestro tjáko ti ley la ko jahara fariseo. Chꞌiyehé a̱sánra kixin tinkachónkira Díos. Kjánchó jahara la éxi ti tóye̱ tsíxravá chojni tsíkꞌen, tꞌikonhña chojni la tꞌatsínka sin nátaón la noehña sin kixin tsíxravá chojni ntiha.
LUK.11.45	Ndá ijnko ti maestro tjako ley kjuáte̱he, ndáchro:
LUK.11.45	―Maestro, ti xi̱kaha ndáchrua la, ¿á kja̱xinhña jeheni tꞌándaxínhíni ní?
LUK.11.46	Ndá ndáchro chꞌin Jesús:
LUK.11.46	―Kja̱xin nóara jahara tjákora ley. Tétue̱hénra chojni sichꞌe sin ijnko nkehe imá ixra̱ chrókjuachahya chojni chrókjuíchꞌe. A̱ndá jahara la nijnko ndedo nchekꞌinkihyara kixin chrókjuínki̱tsara sin.
LUK.11.47	’Nóara jahara, chꞌénara tja̱tꞌo̱ chritaón ti tsíxravá ti sin kꞌuéchronka itén Díos ósé tsíkꞌóñá ti sin kꞌuaxrjeníxinra. 
LUK.11.48	Ndá xi̱kaha tjáko̱xinra kixin ncho̱xon ti nkehe tsíkjichꞌe ti sin kꞌuaxrjeníxinra kixin jehe sin kꞌóñá sin ti nkexro kꞌuéchronka itén Díos, a̱ndá jahara chꞌénara tja̱tꞌo̱ ti tsíxravá sin.
LUK.11.49	’Mé xi̱kaha ti kjuaxrexinkaon jína chrónkaxín Díos: “Janhan tsochrꞌán chojni tsochronka ti itan kuénta̱na la ko tsochrꞌán chojni tsjikjako taná. A̱ndá ti chojni la tsꞌóñá nkojín ti nkexro a la ko tsochónkíhi sin ti íso sin, ichro Díos.” 
LUK.11.50	A̱ndá Díos mé tsjanchia ijie̱ ti chojni siín ijie kixin kꞌuitjí ijni̱é kaín ti sin kꞌuéchronka itén chꞌan ndesi ti xrankíxin kꞌóna chjasintajni, 
LUK.11.51	*ndesi ti kꞌuitjí ijni̱é Abel hasta ti kꞌóñá sin Zacarías, kꞌóñáxin sin chꞌan nko̱siñe ti itjen altar la ko ti ni̱nko. A̱ndá Díos mé sinchekjasóte chꞌan ti sin tjejó ijie kixin xi̱kaha kjuíchꞌe sin.
LUK.11.52	’Nóara jahara maestro tjáko ti ley kixin tjinkákonhñara kixin íso chojni tso̱nohe sin ti nkehe chaxín la ni jahara tjinkákonhñara si̱nchexiteyára tíha la ko kja̱xin ti̱toéhyara kixin íso chojni chrókuitekaon sin ―ichro chꞌin Jesús.
LUK.11.53	Ndá ti ó kjuixin nixja chꞌin Jesús kaín tíha, la ti sin tjako ley la ko ti sin fariseo mé imá kónínkaon sin ndá kjuankíxin kjuanchankíhi sin chꞌan nchónhña nkehe 
LUK.11.54	kixin chrókjua̱cha̱xi̱n sin chꞌan kixin áchꞌe nduáhya chrókjuate̱he chꞌan ndá chrókjuanchia sin ijie̱.
LUK.12.1	―Chrokuitekákonhñara ti nkehe nduáhya tjenka̱yáxin ti sin fariseo, kixin ndáchro sin jnko nkehe jína la ókjé nkehe tja̱ko̱xi̱n sin. 
LUK.12.2	*Kohya nkehe imó ijie chrókónoxínhña chrꞌéxi̱n, la ko kohya nkehe tjemá ijie chrókónoehña chojni chrꞌéxi̱n. 
LUK.12.3	Kaín ti nkehe ndáchrora ti sítie la chrꞌéxi̱n tsihin chojni ti ó ncha̱kotjin; la ko kaín nkehe ndáchrora imó nkaxehen nchia la chrꞌéxi̱n itsen tsochronka sin chritaón nchia tsihin kaín chojni.
LUK.12.4	’Jahara chojni chóxini, chrakuenhñara ti chojni tꞌóñá ti cuerpo, kixin chrꞌéxi̱n la kohya nkehe tsjacha sin chrókjuitꞌahara sin. 
LUK.12.5	Kjánchó tso̱tjo̱nkara nkexro tsochrakohénra. Chrako̱hénra ti nkexro tsjacha tsꞌóñá ti cuerpo la ko tsochrꞌán chojni ti siín xrohi tsꞌankahya nkochríxín. Ti nkexro a mé chrako̱hénra.
LUK.12.6	’¿Á chrókóxi̱xi̱nhña inꞌó koxroxe yaá chichaon ntsíntsí ní? Kjánchó Díos tsꞌitjáñehña nijnko ti jehe va. 
LUK.12.7	Kjónté ti ka̱xi̱hi chónta ikjára la Díos nohe nkekja̱ín. Méxra̱ chrakonhñara kixin a̱ntsí tjete sínkíra ke ti nchónhña koxroxe.
LUK.12.8	’Ndáxrja̱n kixin ti nkexro tsochronka kixin tinkáchónki ti janhan nkayakon chojni, la kja̱xin ti Xje̱en Díos kꞌóna Chojni, tsochronka kixin chóxin ti jehe sin, nkayakon ti sin ángel kuènté Díos. 
LUK.12.9	A̱ndá ti sin sinchemá ti janhan tsondáchro kixin chonhña ti janhan nkayakon chojni, la kja̱xin janhan tsondáxrja̱n kixin chónhña sin nkayakon ti sin ángel kuènté Díos.
LUK.12.12	kixin ti ó tsonixjara la ti Ncha̱kuén Díos sinchexraxinkáonra nkehe tsixrora.
LUK.12.13	Ndá ijnko ti nkexro tjenkákjan ti sin tsíkónkotsé mé ndáche ti chꞌin Jesús:
LUK.12.13	―Maestro, ndáche ti kíchóni kixin tsjajon ti nkehe chrókuákjani tsíkito̱he itꞌéni.
LUK.12.14	Ndá kjuáte̱he chꞌin Jesús ndáchro:
LUK.12.14	―Lo̱nti̱ra jahara. ¿Nkekuènté chꞌénara juez ti janhan kixin chrókꞌóxika̱ya̱ha̱ ti nkehe chrókuákjára?
LUK.12.15	Kja̱xin ndáchro chꞌin Jesús:
LUK.12.15	―Chrokóxakohanra ti chontara itsjé nkehe kixin jehya ti nchónhña nkehe chróchontara ndá kjuaxróxin chrókꞌuejora.
LUK.12.16	Ndá kjuíncheyóe̱xin chꞌin Jesús ijnko nkehe, ndáchro:
LUK.12.16	―Kjuákꞌe ijnko chojni chónta itsjé nkehe la ti no̱nte̱e chꞌan la imá kꞌóna. 
LUK.12.17	A̱ndá ti nkexro a kjuénka̱yáxin ndáchro: “¿Nkexrín chrókjui̱tꞌa ijie kixin chontahya nketí tsꞌi̱nka̱chjinañá ti noa?” 
LUK.12.18	Ndá ndáchro chꞌan: “Ó nona nkehe si̱tꞌa. Tsꞌóxika ti tꞌinkachjinañá noa chonta ndá si̱tꞌána íjnko a̱ntsí ijié kixin tsꞌinkachjinañá kaín ti nkehe kꞌóna. 
LUK.12.19	Ndá tsondátjan a̱sená: A̱séni, nchónhña nkehe chóntani síchjína la tíha tsjacha itsjé nánó. Méxra̱ ijie to̱kꞌáha, inte, la ko itꞌia”, ichro ti nkexro a. 
LUK.12.20	Kjánchó Díos ndáche ti nkexro a: “Lo̱ntia kixin xi̱kaha ichrua kixin ijie tie itsi ijnko nkexro tsjanchia ti a̱sán. A̱ndá ti nkehe kjuásichjína la, ¿xá nkexro tsꞌóna kuènté tíha?”, ichro Díos. 
LUK.12.21	Mé xi̱kaha tso̱hen ti nkexro chónta nchónhña nkehe ntihi chjasintajni, ndá kjueyáhya ti nkehe kuènté nkaya nka̱jní ―ichro chꞌin Jesús.
LUK.12.22	Ndá chrꞌéxi̱n ndáche chꞌin Jesús ti sin xriko:
LUK.12.22	―Tjo̱nka̱ra kixin chrókóxakuanhñara ti nkehe chrókjontera la ko ti ika chrókꞌuítsa̱ra, 
LUK.12.23	kixin a̱ntsí sínkí ti kjuachón ke ti nkehe sinieni o̱ ti nkehe itsꞌini la ko a̱ntsí sínkí ti cuerpo kuèntára ke ti ika chrókꞌuítsa̱ra. 
LUK.12.24	Tsjehéra nkexrín siín ti kontálo. Tꞌe̱nka̱hya va la ko tjáhya va la ko chóntahya va nketí tsꞌe̱nka̱chji̱na̱ñá va noa, kjánchó Díos la tjajon nkehe sinie va. A̱ndá jahara la a̱ntsí tjetoanra ke ti iko xritjaká. 
LUK.12.25	¿Á nkojinra tjénka̱yáxinra kixin ti imá chrókóxakohanra ndá chrókjuachara chrókꞌuankíra itꞌo̱ metro ní? 
LUK.12.26	Ndá ti xitjahya chrókjui̱chꞌera tíha, kjónté ijnko nkehe intsí, ¿ndá nkekuènté tóxakohanra ti íso nkehe siín?
LUK.12.28	A̱ndá ti Díos xi̱kaha nchekꞌitsá kaín ti kayoa, kjónté ijie síchón la ndóye tsoche, la xi̱kaha tsjajon chꞌan ti nkehe tsꞌítsa̱ra jahara. ¿Ndá nkekuènté na̱xa̱ chaxínhña titekákonhñara Díos? 
LUK.12.29	Méxra̱ chrókóxakuanhñara nkehe sintera o̱ nkehe itsꞌira. 
LUK.12.30	Kixin ti chojni chónhña Díos la xritjeyá sin kaín tíha, kjánchó Itꞌára itjen nkaya nka̱jní la ó nohe kaín ti nkehe tichánxi̱hanra. 
LUK.12.31	Méxra̱ sa̱o chrókjuéyára ti kjuachaxin kuènté Díos, ndá jehe chꞌan tsjajon chꞌan kaín ti nkehe tichánxi̱hanra.
LUK.12.32	’Chrakonhñara jahara kolélo kuénta̱na. Kjónté tsjéhyara la Itꞌára tóxríhi̱n tso̱tjáhara ti kjuachaxin kuènté chꞌan. 
LUK.12.33	Nchekjira ti nkehe chontara la chje̱héra ti sin chóntahya. A̱ndá ti xi̱kaha la tso̱ntaxinhña ti tjo̱a̱ tꞌinka chi̱cha̱ko̱anra kixin ti nkehe tjete siín nkaya nka̱jní la tsjeje̱hya la ko ntiha la kohya xíche̱e la ko tsꞌínhña ikué. 
LUK.12.34	Kixin ti nketí chontara ti nkehe tjete la ntiha tsjakꞌe ti a̱sánra.
LUK.12.36	*Chrokꞌónara éxi ti chojni chꞌexín ixra̱ tjechóhen kixin tsokjan ti làmoé tsíkji jnko kia tsíkóte̱he chojni kixin ti ó itsi la tsꞌèya, la tjoka tsakitje̱he̱ sin ti puerta. 
LUK.12.37	Díos sincheñao ti sin ichꞌe ixra̱ ti ó tsokjan ti lamo la tsꞌikon kixin na̱xa̱ tjejótsjehe sin. Chaxín ndáxrja̱n kixin ti lamo la tsꞌe̱to̱an chꞌan kixin tsꞌejótja̱xi̱n sin ti itjen mesa ndá jehe chꞌan tsjajon chꞌan nkehe sinie sin. 
LUK.12.38	Kjónté chrókui ti lamo kꞌaxrotjen o̱ na̱ndóye la chrókꞌuikon chꞌan kixin na̱xa̱ tjejótsjehe sin la xi̱kaha a̱ntsí tso̱chéhe̱ sin. 
LUK.12.39	*Chrokónohara tíhi kixin ti chrókónohe ti ìnché nchia nke hora chrókui jnko xíche̱e la chrókjuakꞌetsjehe la chrókuíto̱ehya kixin chrókꞌuixehen ti xíche̱e la chrókueé. 
LUK.12.40	Méxra̱ jahara kja̱xinra chrókꞌuejotsjehera kixin noahñara nke hora itsi ti Xje̱en Díos kꞌóna Chojni.
LUK.12.41	A̱ndá chꞌin Pedro ndáchro:
LUK.12.41	―Ìnchéni, ¿á jehóni kjui̱ncheyóe̱xián ti nkehe ndáchrua ní o̱ kaín chojni?
LUK.12.42	Ndá ndáchro Ìnchéni:
LUK.12.42	―Ti nkexro tꞌe̱to̱an tóhen ixra̱ la jína tꞌe̱to̱an la ti lamo tsꞌe̱to̱an kixin tsꞌayakohen chꞌan ti chojni siín ti nchia la tsjajon chꞌan nkehe sinie sin chji̱nti̱i hora. 
LUK.12.43	Díos sincheñao ti nkexro a ti ó itsi ti lamo la tsꞌikon kixin chaxín tjechꞌe chꞌan ixra̱. 
LUK.12.44	Chaxín ndáxrja̱n kixin ti lamo la tsochjéhe chꞌan kaín ti ixra̱ chónta chꞌan tsꞌe̱to̱an ti nkexro a. 
LUK.12.45	A̱ndá ti nkexro ichꞌe ixra̱ tsjenka̱yáxin kixin tjokahya tsokjan ti làmoé, ndá tsjankíxin tsjajo̱nko ti íso chojni ichꞌe xra̱, ti chojnindoa la ko ti chojnichjin, la sinie la ko itsꞌi la ko tso̱koan. 
LUK.12.46	A̱ndá ti ña̱o tjenka̱yáxinhña ti nkexro a la ko ti hora noehña chꞌan la tsokjan ti lamo. La ti lamo la sinchekjasóte chꞌan ti nkexro kjuínchexiteyáhya la tsꞌe̱to̱an chꞌan sátsji ti nkexro a tsjasóteko ti sin titekakonhña.
LUK.12.47	’A̱ndá ti nkexro nohe ti nkehe tjinkaon ti làmoé la tóxakuenhña la titekakonhña kjuinchexiteyá ti nkehe tjinkaon ti lamo la mé imá tsjasóte chꞌan tsꞌekon chꞌan. 
LUK.12.48	A̱ndá ti nkexro noehña ti nkehe tjinkaon ti làmoé ndá ichꞌe nkehe nduáhya la kanhñó tsjasóte. Kixin ti nkexro kꞌuáyéhe̱ nchónhña nkehe la a̱ntsí itsjé ixra̱ tsꞌáyéhe̱ la ko a̱ntsí itsjé ixra̱ tsoxranchehe ti nkexro kꞌuáyéhe̱ itsjé.
LUK.12.49	’Janhan kꞌuinka kixin si̱ntakꞌákjen xrohi ti chjasintajni. La tjinka̱oan kixin ó chrókjuakꞌekꞌakjen ti xrohi, Kjánchó na̱xa̱ náhí. 
LUK.12.50	*Ticháxi̱n nchónhña tso̱na tsjasótena. Tóxakona tsoxiteyájia kaín tíha. 
LUK.12.51	¿Á tjénka̱yáxinra kixin kꞌuinkakian kjuaxróxin ti chjasintajni ní? Náhí. Kꞌuinka kixin nkoko̱ahya tsjenka̱yáxin chojni. 
LUK.12.52	Kixin ndesi ijie la ti sin na̱xa̱ kjéhya la nkoko̱ahya tsjenka̱yáxin sin. Iní chojni tso̱nínkakohen ti yaá. Ti yaá chojni la tso̱nínkakohen ti iní. 
LUK.12.53	*Ti itꞌé xjan la tso̱nínkakohen ti xje̱en ndoa, la ti xjan ndoa tso̱nínkakohen ti itꞌé. Ti ìñé xjan la tso̱nínkakohen ti xje̱en chjin, la ti xjan chjin la tso̱nínkakohen ti ìñé. Ti ichꞌe̱e sin la tso̱nínkakohen ti tikínte̱e la ti tikínta la tso̱nínkakohen ti ichꞌe̱e.
LUK.12.54	Kja̱xin ndáche Chꞌin Jesús kaín ti chojni tjejó ntiha:
LUK.12.54	―Ti ó tꞌikonra tꞌàya tji̱ ti tjiatóxin ña̱o, la ndáchrora kixin tsꞌaniá ichrin, ndá xi̱kaha tóhen. 
LUK.12.55	La xi̱kaha ti ó chjéhe xri̱nto̱ tji̱xi̱n nó sur la ndáchrora kixin tso̱sóa, ndá xi̱kaha tóhen. 
LUK.12.56	Jahara chojni nkojinxónhña tjénka̱yáxin. Nohara tjénka̱yáxinra nkexrín tso̱hen nka̱jní la ko chjasintajni. ¿Ndá nkexrín tiénxinhñara ti nkehe sítóhen ti tjejora ijie?
LUK.12.57	’¿Nkekuènté tjéyáhyara ti nkehe jína chrókjui̱chꞌera? 
LUK.12.58	Ti nkojín nkexro tjanchia ijie̱ chrókjuiko ti jahara nkayakon ti sin tꞌe̱to̱an la ícha jína nti̱a ó chrókjóxinra ti nkexro a kixin tso̱yóxin ti kjuanínkaon kixin sátsjikoáhyara chꞌan ti itjen juez, kixin ti juez tsꞌe̱to̱an kixin sátsjikoára ti sin comandante, a̱ndá ti comandante chróchrꞌaxahanra ndo̱echjiso. 
LUK.12.59	La tjo̱nka̱ra kixin tsꞌaxrjéxinhñara ntiha hasta tsjènkara kaín ti chichaon chontara.
LUK.13.1	A̱ndá ti ña̱o a, la iso sin kꞌuejó ntiha chenka sin Jesús nkexrín kjuíchꞌe Pilato kꞌue̱to̱an itsꞌen iso chojni tsíkji̱xi̱n Galilea la kónkojiéko ti ijni̱é sin ti ijni̱é ti iko tꞌóñá sin chjéxin sin kjuasáya Díos. 
LUK.13.2	Ndá kjuáte̱he chꞌin Jesús ndáchro:
LUK.13.2	―¿Á tjénka̱yáxinra kixin xi̱kaha kóhen ti sin tsíkji̱xi̱n Galilea kixin a̱ntsí chónta sin ijie̱ ke ti íso sin chjasén ntiha ní? 
LUK.13.3	Ndáxrja̱n kixin kjá náhí. A̱ndá jahara ti tsjínkíhyara ti tjénka̱yáxinra la kaínra xi̱kaha itsꞌenra. 
LUK.13.4	A̱ndá ti dieciocho sin ikꞌuén ti ó kꞌo̱ya̱ ti torre siloé la, ¿á tjénka̱yáxinra kixin a̱ntsí chónta ijie̱ ke ti íso sin tjejó Jerusalén ní? 
LUK.13.5	Chaxín ndáxrja̱n kixin náhí. A̱ndá ti jahara tsjínkíhyara ti tjénka̱yáxinra la kaínra xi̱kaha tsꞌitjáñara.
LUK.13.6	Kja̱xin kjuíncheyóe̱xin chꞌin Jesús jnko nkehe ndáchro:
LUK.13.6	―Ijnko chojni chónta ijnko inta tꞌóna to higo no̱nte̱e la sákjuitsjehe á kꞌóna ti ito. A̱ndá ti ó kjuíji ntiha ndá tsjehe la kꞌuitjahya ninkehó. 
LUK.13.7	Ndá ndáche ti nkexro tꞌayakohen ti nonte: “Ó tji iní nánó tꞌinkatsjaha̱ ti inta i la kꞌuitjáhya ninkehó to higo. Tꞌóchrínjña ti inta kixin tsoxehe̱ ti nonte.” 
LUK.13.8	A̱ndá ti nkexro a ndáchro: “Tito̱hé ijie nánó ó ndá janhan si̱ntantáha̱ inche la ko tsotjahá nchekatjehe
LUK.13.9	la áchꞌe tsꞌóna ito. A̱ndá ti náhí la jína tsꞌochrínjña.”
LUK.13.10	Ndá ijnko ña̱o to̱kꞌéhe chojni la Chꞌin Jesús kjuákꞌe ijnko nchia xrakue̱xin ti sin judío la kjuako. 
LUK.13.11	Ndá ntiha itjen ijnko chojnichjin níhi chónta ncha̱kuén jínahña la ó dieciocho nánó kjuíncheníhi ti jehe tjan, tjesékoá tjan, xitjahya xrentoá tjan. 
LUK.13.12	A̱ndá ti ó kꞌuíkon chꞌin Jesús kixin xi̱kaha itjen ti chojni chjin la kꞌuéye̱he̱ chꞌan tjan ndáchro chꞌan:
LUK.13.12	―Ó kjuìihan ti ichin chonta.
LUK.13.13	Ndá chꞌin Jesús kjuakꞌetja tja tjan a, la tuénxín xrentoá tjan la chjéhe tjan Díos kjuasáya. 
LUK.13.14	*A̱ndá ti nkexro tꞌe̱to̱an kuènté ni̱nko la kónínkaon kixin chꞌin Jesús kjuínchekito̱he jína ijnko chojni ti ña̱o to̱kꞌéhe sin, la ndáche ti chojni tjejó ntiha:
LUK.13.14	―Siín injon ña̱o jína tóhen ixra̱, chrókꞌuinkara chrókuíto̱hara jína la jehya ti ña̱o to̱kꞌéheni.
LUK.13.15	A̱ndá Ìnchéni kjuáte̱he, ndáchro:
LUK.13.15	―Jahara nkojinxónhña tjénka̱yáxinra. ¿Á tjásindankéhyara ti koxi̱nta̱ara o̱ ti kolócho̱ara tjiko̱ara va itꞌi va ìnta̱ ti ña̱o to̱kꞌéheni ní? 
LUK.13.16	A̱ndá ti tjan í tsíkꞌaxrjeníxin Abraham la ó chónta dieciocho nánó tsíkjinchenteto ti Jínahña la, ¿á jehya jína chrókjuásinta̱nka̱ ti nkehe tsíkóntetoxín tjan ti ña̱o to̱kꞌéheni ní?
LUK.13.17	Ndá xi̱kaha ichro Jesús la kaín ti sin kónínkaon la kósuéhe̱ sin. La kaín ti chojni tjejó ntiha la chéhe̱ sin kꞌuíkon sin kaín ti kjuaxroan ijié kjua̱ko̱xi̱n chꞌin Jesús.
LUK.13.18	Ndá ndáchro chꞌin Jesús:
LUK.13.18	―¿Nkehe tóyóhe̱ ti kjuachaxin tꞌe̱to̱axín Díos la ko nkehe jína chrókjui̱ntayóa̱xian? 
LUK.13.19	Éxi ijnko itje mostaza tsíkꞌe̱nka̱xin ijnko chojni no̱nte̱e. La ti ó tsꞌaña la tsꞌánkí nte̱to la tsꞌóna ijnko inta ijié. A̱ndá ti koxroxe xritjaká mé itsi va sichꞌéna va ka̱ké va chríkꞌá ti inta.
LUK.13.20	Ndá ndáchro chꞌin Jesús ínaá:
LUK.13.20	―¿Nkehe chrókjui̱ntayóa̱xian ti kjuachaxin tꞌe̱to̱axín Díos? 
LUK.13.21	Tíha la éxi ti nkehe nchekꞌánkí nio̱tja̱ kjuinkíkjaxín ijnko chojnichjin iní medida harina. Landá ti ichꞌo la kꞌuánkí.
LUK.13.22	Kꞌuatsínka chꞌin Jesús kaín chjasin ihyé la ko kaín chjasin ntsíntsí nkákjako ti itan jína kixin ó sátsji̱ chꞌan chjasin Jerusalén. 
LUK.13.23	A̱ndá ijnko nkexro kjuanchankí:
LUK.13.23	―Ìnchéni, ¿á isokoá ti sin tsaá ní?
LUK.13.23	Ndá chꞌin Jesús kjuáte̱he, ndáchro:
LUK.13.24	―Tóxakohanra tꞌixe̱énxinra ti puerta tjekahya kixin nchónhña chojni tjinkaon sin chrókꞌuixehen sin, kjánchó tsjachahya sin. 
LUK.13.25	Ti ó tsꞌikjehe̱ ìnché ti nchia ti puerta, ndá jahara tsꞌejora ndója tsꞌèyara tsꞌinkara ti puerta tsondáchrora: “Jaha itjen nkaxehen, taki̱tjehé nchia”, tsixrora. Kjánchó ti ìnché nchia tsjate̱he tsondáchro: “Nónahña nketí kꞌuinkaxínra jahara”, tsixro chꞌan. 
LUK.13.26	Ndá jahara tsjankíxinra tsondáchrora: “Kjonieni la ko kꞌuikaoni nkoko̱a ti jaha la ko kjuákꞌe kjuàkua ti nti̱a chjaséni”, tsixrora. 
LUK.13.27	*Kjánchó ti ìnché nchia la tsondáchro: “Chaxín ndáxrja̱n kixin chónhña nkexro ti jahara. Sátsjixinra ntihi jahara chojni kjuíchꞌe ti nkehe jínahña.” 
LUK.13.28	*Ndá ntiha tso̱tsja̱nkara la ko sintetaónra ñénora ti ó tsꞌikonra Abraham, Isaac, Jacob la ko kaín ti sin kꞌuéchronka itén Díos tsꞌejó sin ti itjen Díos tꞌe̱to̱an, ndá jahara la tsꞌaxrjéxinra ntiha. 
LUK.13.29	Kixin tsji̱xi̱n chojni nó tji̱to̱xi̱n ña̱o la ko nó tjiátóxin ña̱o la ko nó norte la ko nó sur la tsꞌejótja̱xi̱n sin ti itjen Díos tꞌe̱to̱an la sinie sin. 
LUK.13.30	*A̱ndá iso ti sin kanhñó tjetoan ijie la a̱ntsí tsꞌe̱to̱an sin, a̱ndá ti sin imá tꞌe̱to̱an ijie la ti ña̱o a la tsꞌítuehen sin.
LUK.13.31	A̱ndá ti ña̱o a la ikui iso ti sin fariseo la ndáche sin chꞌin Jesús:
LUK.13.31	―Sátjixian ntihi kixin ti rey Herodes la tjinkaon tsꞌóñá ti jaha.
LUK.13.32	Ndá chꞌin Jesús kjuáte̱he, ndáchro:
LUK.13.32	―Sátjira chenkara ti nkexro jínahña: “Ijie la ko ndóye tsakítsje ncha̱kuén jínahña chónta chojni la ko si̱ntakito̱ha̱ chojni níhi jína la níxin ña̱o la tsjixìna ti ixra̱ kuénta̱na.” 
LUK.13.33	Kjánchó ticháxi̱n kixin na̱xa̱ sátjia ijie la ko ndóye la ko ti ña̱o chrꞌéxi̱n kixin nijnko nkexro chrónka itén Díos tꞌenxín ndója ti chjasin Jerusalén.
LUK.13.34	’Jerusalén, Jerusalén. Jaha tꞌoñá ti nkexro tjako itén Díos la tjatexian ixro̱ ti sin ichrꞌán Díos ikui chrókjuinki̱tsa. Itsjé vece tjínka̱oan chrókónkotséra la chrókꞌuayakohanra éxi ijnko kochíká tꞌayakohen ti xje̱en chrínkí ka̱ñe̱ñe̱e, kjánchó jahara la tjinkákonhñara. 
LUK.13.35	*Chrókónoha kixin Díos la tsíto̱he ti jahara la tsꞌikonhñara ti janhan hasta ti ña̱o tsondáchrora: “Jína ti nkexro kui̱xi̱n kjuachaxin ihni̱é Ìnchéni Díos.”
LUK.14.1	A̱ndá ti ña̱o to̱kꞌéhe sin sákjuí chꞌin Jesús ndo̱e ijnko fariseo tꞌe̱to̱an kixin ntiha sinieko chꞌan sin. Ndá ti íso sin la tsjehe sin nkehe sichꞌe chꞌan. 
LUK.14.2	Ndá ntiha chokꞌèxín
LUK.14.3	Ndá chꞌin Jesús kjuanchankíhi ti sin tjako ley la ko ti sin fariseo, ndáchro:
LUK.14.3	―¿A̱ siín kjuachaxin sinchekito̱heni jína ijnko chojni níhi ti ña̱o to̱kꞌéheni ní, o̱ náhí?
LUK.14.4	Kjánchó jehe sin la tání sin. A̱ndá chꞌin Jesús sákjuíko ti si̱níhi la kjuínchekito̱he chꞌan jína la kꞌue̱to̱an chꞌan kixin sátsji ti nkexro a. 
LUK.14.5	*Ndá chrꞌéxi̱n ndáche chꞌin Jesús ti sin fariseo:
LUK.14.5	―Ti nkojinra chontara kolócho o̱ koxinta la ti chrókuitsinkahya va tóye̱ la, ¿á senóhña chrókuakítsjetaónra va kjónté ti ña̱o to̱kꞌéheni ní? ―ichro chꞌan.
LUK.14.6	Ndá jehe sin la ninkehó kjuáte̱hya sin.
LUK.14.7	Ti ó kꞌuíkon chꞌin Jesús kixin ti sin tsíkóchjina ti kia la kjueyá sin ti silla a̱ntsí tjetoan tsꞌejótja̱xi̱n sin chjina ti mesa ndá kjuíncheyóe̱xin chꞌan, ndáchro chꞌan:
LUK.14.9	ndá ti ó itsi nkexro kꞌuéya̱hára yóíra la tsondáchro kixin tsꞌinkatje̱nxian ntiha kixin tsjakꞌe ti nkexro a. Ndá jahara la tso̱suáhara sátsjira tsjakꞌetja̱xian ti silla kjuixixín. 
LUK.14.10	Méxra̱ ti ó tsꞌeyahára sin ijnko kia la ícha jína chrókjuakꞌetja̱xian ti silla tjetuanhña, kixin ti ó chrókui ti nkexro kꞌuéya̱hara la tsondáchro: “Tꞌatsínka tjakꞌétja̱xian ti silla a̱ntsí tjetoan.” Ndá xi̱kaha tsjikosáyahara sin nkayakon kaín ti sin tsꞌejótja̱xi̱n ntiha. 
LUK.14.11	*Kixin kaín ti nkexro nchejié a̱sén tjinkaon a̱ntsí tsꞌe̱to̱an la chrꞌéxi̱n tsꞌítuehen sin. A̱ndá ti nkexro nchejiéhya a̱sén kꞌuétjetoanhña la a̱ntsí tsꞌe̱to̱an.
LUK.14.12	Kja̱xin ndáche chꞌan ti nkexro tsíkjasin kia:
LUK.14.12	―Ti ó tsjásian jnko kia la tꞌéye̱hya ti sin choxián, ni ti sin kichua o̱ ti sin na̱xa̱ kjéhya o̱ ti sin rico tjejó chjino ndo̱a, kixin chrꞌéxi̱n la tsjasin sin ijnko kia ndá tsꞌeyahá la ti xi̱kahó la ó kjuixin kja̱nhán ti ixra̱. 
LUK.14.13	Ícha jína chrókꞌueye̱hé ti sin nóa la ko ti sin tsíxénká to̱té la ko ti sin xitjahya itji la ko ti sin tꞌikonhña. 
LUK.14.14	Ndá a̱ntsí chrókócháha kixin jehe sin la xitjahya tsokjanhan sin ti xra̱. A̱ndá ti ó tsoxechón ti sin jína la Díos mé tsje̱nka̱ha chꞌan kixin kjuínki̱tsa ti jehe sin.
LUK.14.15	A̱ndá kuíhin ijnko ti sin tjejótja̱xi̱n chjino ti mesa, la ndáche chꞌin Jesús:
LUK.14.15	―Díos sincheñao ti sin sinie ti kia ijié tsꞌixin nkaya nka̱jní, ti itjen Díos tꞌe̱to̱an.
LUK.14.16	Ndá ndáchro chꞌin Jesús:
LUK.14.16	―Ijnko chojni kjuasin ijnko kia ijié, ijnko kójín la kꞌuéye̱he̱ nchónhña chojni itsi ti kia a. 
LUK.14.17	A̱ndá ti ó kuichjina ti hora sinie sin, ndá jehe chꞌan kꞌue̱tue̱hen chꞌan ijnko chojni chꞌexín ixra̱ tsjichenka kaín ti sin ó tsíkꞌeye̱he̱ chꞌan kixin chrókóchjina sin kixin ó síchóhen ti nkehe sinie sin. 
LUK.14.18	Ndá kaín sin kjuankíxin sin kjuaxin
LUK.14.19	Ndá ti íjnko nkexro la ndáchro: “Na̱ndá kꞌue̱nani inꞌó yunta koxinta, la ticháxi̱n tsotsjeheni á jína ichꞌe va ixra̱, méxra̱ chenka chꞌan kixin chrókónínkakonhña chꞌan.” 
LUK.14.20	Ndá ti íjnko nkexro la ndáchro: “Na̱ndá kóte̱he̱ni, méxra̱ xitjahya tsjijini.” 
LUK.14.21	Ndá ti ó kjan ti nkexro ichꞌe ixra̱ la chenka ti làmoé kaín ti nkehe ichro sin. A̱ndá ti lamo la imá kónínkaon la ndáche ti nkexro chꞌexín ixra̱: “Tjoka sátjia kaín nti̱a ti chjasin i la tsjiko̱a ntihi kaín ti sin nóa la ko ti sin tsíxénká to̱té la ko ti sin xitjahya tji la ko ti sin tꞌikonhña.” 
LUK.14.22	Ndá chrꞌéxi̱n ikjan ti nkexro chꞌexín ixra̱ la ndáchro: “Ó kjuínchexiteyáni éxi ti kuéto̱an la na̱xa̱ xranka itsi íso chojni.” 
LUK.14.23	Ndá ti lamo la ndáche ti nkexro chꞌexín ixra̱: “Sátjia ti nti̱a ijié la ko kaín ti nti̱a ntsíntsí la tétue̱hén kaín ti chojni tsꞌitjá kixin chrókui sin ti nchia kuénta̱na 
LUK.14.24	kixin nijnko ti sin kꞌue̱ya̱ha̱ senó la ni tsotsjexínhña
LUK.14.25	Nchónhña chojni nkáchréhe̱ sin chꞌin Jesús, ndá jehe chꞌan kuinkátjíá chꞌan la ndáchro chꞌan:
LUK.14.27	*La ko ti nkexro tsamáhña ti ntacruz kuènté ndá tsochréhe̱ ti janhan la xitjahya tsꞌóna discípulo kuénta̱na. 
LUK.14.28	Kixin xá nkexro ti sichꞌéna ijnko tja̱tꞌo̱ nte̱to, ¿la senóhña tjenka̱yáxin nkekja̱ín chichaon tsicháxi̱n la ko tsjehé á ncho̱xon chrókjuixixín chrókꞌónaxín ti tja̱tꞌo̱? 
LUK.14.29	Kixin ti tsjankíxin sin si̱chꞌéna sin ti tja̱tꞌo̱ ndá chrꞌéxi̱n xitjahya tsjindaxín ti ixra̱, ndá kaín chojni tsꞌikon sin la tsjano sin 
LUK.14.30	la tsondáchro sin: “Ti nkexro a la kjuankíxin kjui̱chꞌéna jnko nchia, ndá ijie xitjahya si̱nchekjindaxin chꞌan.” 
LUK.14.31	O̱ xá nkojín rey tꞌe̱to̱an tsjajo̱nko íjnko rey senóhña tjenka̱yáxin jína kixin ti ite mil soldado ó chónta la, ¿á chrókjuacha chrókjuajo̱nko ti ikán mil soldado chónta ti íjnko nkexro tꞌe̱to̱an? 
LUK.14.32	A̱ndá ti chrókjuachahya chrókjuajo̱nko ti íjnko rey, ndá na̱xa̱ ikjín itjen la ícha jína chróchrꞌan ijnko nkexro tsochronòa kixin chrókꞌuixinhña ti kjuanínkaon a. 
LUK.14.33	Mé xi̱kaha nkojínra ti tsi̱to̱éhyara kaín ti nkehe tjénka̱yáxinra la xitjahya tsꞌóna discípulo kuénta̱na.
LUK.14.34	’Méxra̱ jína ti xíjnta, kjánchó ti chrókꞌuaxrjehe ti ijní chónta la xitjahya chrókójní ínaá. 
LUK.14.35	Ndá ti xi̱kaha la ni ti inche xitjahya tsjiko ni tsitjínkíhi ti inta tꞌóna ito jehó tsꞌitjí ndója. Ti nkexro tjinkaon tsihin la chrókuihin jína kaín tíhi ―ichro chꞌin Jesús.
LUK.15.2	Ndá ti sin fariseo la ko ti sin tjako ley mé kjuankíxin sin kjonta sin chꞌin Jesús ndáchro sin:
LUK.15.2	―Ti nkexro i, la tꞌiton ti chojni chónta nchónhña ijie̱ la ko nieko.
LUK.15.3	Ndá chꞌin Jesús kjuíncheyóe̱xin jnko nkehe, ndáchro:
LUK.15.4	―Ti nkojínra, chontara ciento kolélo ndá chrókꞌuitjáña ijnko va la, ¿á chrókui̱to̱éhyara ti noventa y nueve va a nte̱je̱, ndá sáchrókjuikjéyára ti iko tsíkꞌitjáña hasta chrókꞌuitjára va? 
LUK.15.5	Ndá ti ó tsꞌitjára va ndá tsamára va la tso̱cháhara. 
LUK.15.6	Ndá ti ó tsokjanra ndo̱ara ndá tsꞌeye̱héra kaín ti sin choxínra itjóra jína la ko ti sin chjinaxón ndo̱ara ndá tsondáchera sin: “Tso̱chéhe̱ni ijie kixin ó kꞌuitjá ti kolélo kꞌuitjáña.” 
LUK.15.7	Chaxín ndáxrja̱n kixin a̱ntsí tso̱chéhe̱ kaín ti sin tjejó nkaya nka̱jní ti ijnko chojni tsokjan tsochréhe̱ Díos ke ti noventa y nueve chojni jína tjejó ticháxi̱nhña tsjinkí ti nkehe tjenka̱yáxin.
LUK.15.8	’Ti jnko chojnichjin chónta ite chichaon, ndá ti chrókjuinchekꞌitjáña tjan ijnko ti chichaon a la, ¿á chrókjuinchekꞌákjenhña tjan xrohi la chrókꞌuájón tjan ti nchia hasta chrókꞌuitja tjan ti chichaon ní? 
LUK.15.9	A̱ndá ti ó tsꞌitja tjan la tsꞌéye̱he̱ tjan kaín ti chojnichjin jína itjo tjan la ko ti sin chjinaxón ndo̱e tjan la tsondáche tjan sin: “Tso̱chéhe̱ni ijie kixin ó kꞌuitjani ti chichaon kjuínchekꞌitjáñani.” 
LUK.15.10	Mé xi̱kaha ndáxrja̱n kixin imá tso̱chéhe̱ kaín ti sin ángel kuènté Díos ti ijnko chojni tsíto̱he kaín ti ijie̱ tjasin.
LUK.15.11	Kja̱xin ndáchro chꞌin Jesús:
LUK.15.11	―Ijnko nkexro chónta yaá xjan, 
LUK.15.12	la ti xjan tsoyo ndáche ti itꞌé: “Itꞌéni, chje̱héni kaín ti nkehe tónheni tókan.” A̱ndá ti itꞌé sin kóchrítꞌo̱he ti nkehe chónta. A̱ndá ti nkexro tsoyo kꞌuáyéhe̱ ti nkehe tóhen tókan. 
LUK.15.13	A̱ndá kanhñó itsjé ña̱o la ti ixjan tsoyo kjuínchekji kaín ti nkehe kꞌuáyéhe̱, la sákjuíko ti chichaon ókjé chjasin ikjín. La ntiha kjuínchexéhen kaín ti chichaon chónta kixin jehya jína kjuíchꞌe. 
LUK.15.14	A̱ndá ti ó kjuixin kjuéje̱he ti chichaon ndá kókjinta ti chjasin ntiha la kohya nkehe sinie sin. Ndá jehe chꞌan kjuankíxin tꞌenxín chꞌan kjinta. 
LUK.15.15	Ndá sákjuikjeyá chꞌan ixra̱ sichꞌe chꞌan. Ndá ti chjasin a mé itjen ijnko nkexro kjuanchehe chꞌan ixra̱. Ndá ti nkexro a kjuajon ixra̱ ndá kꞌue̱to̱an kixin sátsji chꞌan no̱nte̱e ti nkexro a kixin ntiha tsꞌayakohen chꞌan kochíno. 
LUK.15.16	Ndá jehe chꞌan la tꞌenxín chꞌan kjinta la tjinkaon chꞌan chrókjonie chꞌan ti nkehe inie ti kochíno kixin ninkexró tjejó ntiha chrohya tsjajon nkehe sinie chꞌan. 
LUK.15.17	Ndá kjuákꞌe kjuénka̱yáxin chꞌan: “Nchónhña chojni siín ndo̱e Tꞌaná ichꞌe sin ixra̱ la chónta sin nkehe sinie sin. Ndá janhan tjétꞌénxi̱a̱n kjinta ntihi. 
LUK.15.18	Méxra̱ ijie la tsokjan ti itjen Tꞌaná la tsondáxrja̱n: Itꞌéni, kjuasini ijie̱, kuitekakuenhñani Itꞌéni itjen nkaya nka̱jní la ko kuitekakuanhñani ti jaha. 
LUK.15.19	Tósuéhe̱ni tsondáchrua kixin xja̱an ti jeheni. Chꞌénani éxi ijnko chojni tꞌaha ixra̱.” 
LUK.15.20	Ndá kuákja chꞌan nti̱a la sákjuí chꞌan ti ndo̱e itꞌé chꞌan.
LUK.15.20	’A̱ndá kjónté na̱xa̱ ikjín ikui chꞌan la ti itꞌé chꞌan la ó tsíkꞌikon la imá kui̱konoéhe̱ ti xje̱en. Ndá kuinká ti itꞌé chꞌan kjuíxihin nti̱a ti jehe chꞌan la kjóa chꞌan la ko kjonieko chꞌan kochíto. 
LUK.15.21	Ndá ti xje̱en chꞌan la ndáchro: “Itꞌéni kjuasini ijie̱, kuitekakuenhñani Díos la ko kuitekakuanhñani ti jaha. Tósuéhe̱ni tsondáchrua kixin xja̱an ti jeheni.” 
LUK.15.22	A̱ndá ti itꞌé chꞌan la kꞌuéye̱he̱ ti sin chꞌexín ixra̱ la ndáchro chꞌan: “Xrákoara ti ika a̱ntsí jína nchekꞌinkáyara ti xja̱na la ko tjakꞌénka̱yara ndedo itja chꞌan ijnko kochꞌa̱ninko la ko nchekjankara chꞌan to̱tjo̱a̱. 
LUK.15.23	La tjikákjínra ti koxintáxjan a̱ntsí tsa̱nka̱ la tꞌoñára va kixin siniekoni ti xja̱na i, tsjasihini chꞌan kia. 
LUK.15.24	Kixin ti xja̱na i la éxi ó tsíkꞌen chꞌan ndá ijie éxi ó xechón chꞌan, tsíkꞌitjáña chꞌan ndá ijie ó kónoxín chꞌan ínaá.” Ndá kjuankíxin sin kjuasin sin kia.
LUK.15.25	’A̱ndá ti xjan sa̱o la tjechꞌe ixra̱ ti nonte. A̱ndá ti ó ikjan chꞌan la ó ikui chꞌan chjinaxón nchia la kuíhin chꞌan siín isón la ko ité sin. 
LUK.15.26	Ndá kꞌuéye̱he̱ chꞌan ijnko nkexro chꞌexín ixra̱ la kjuanchankí chꞌan nkekuènté siín ti kia. 
LUK.15.27	Ndá ti nkexro a la ndáchro: “Ti kichua la ó ikjan. Ndá itꞌá kꞌue̱to̱an ikꞌuén ti koxintáxjan a̱ntsí tsa̱nka̱ kixin jína xíkjan chꞌan.” 
LUK.15.28	A̱ndá ti xjan sa̱o la kónínkaon la chrohya kꞌuíxehen ti nchia. A̱ndá kꞌuaxrjexín nchia ti itꞌé chꞌan la chrónòa chꞌan kixin chrókꞌuixehen xjan nchia. 
LUK.15.29	Kjánchó jehe chꞌan kjuáte̱he chꞌan ndáchro chꞌan: “Nchónhña nánó tꞌa̱há ixra̱, la nkochríxín kuitekakohani kaín ti nkehe kuéto̱an, kjánchó kjuájonhña nijnko kotèntso̱ chrókjoniekoni ti sin chóxini. 
LUK.15.30	A̱ndá ijie ikjan ti xja̱an i kjuínchekꞌitjáña chꞌan kaín ti nkehe chje̱hé chꞌan, kjuasikoxin chꞌan ijie̱ chojnichjin. Ndá ijie ikjan chꞌan la, ¿na̱xa̱ tꞌoñá ti koxintáxjan tsa̱nka̱ sinie chꞌan ni?”, ichro ti chꞌin sa̱o. 
LUK.15.31	Ndá ndáchro ti itꞌé chꞌan: “Xje̱eni, jaha la xráxín tjejóko kíchóni ntihi. Kaín nkehe kuénta̱na la kuèntá kja̱xin. ¿Nkekuènté nínkaoan? 
LUK.15.32	A̱ndá ijie la ticháxi̱n tsjasihini kia ti kichua la tso̱chéhe̱ni kixin ikjan chꞌan kixin éxi tsíkꞌen chꞌan ndá ijie la ó tsíxechón chꞌan, tsíkꞌitjáña chꞌan ndá ijie la kónoxín chꞌan ínaá.”
LUK.16.1	Kja̱xin ndáche chꞌin Jesús ti sin kꞌuájiko:
LUK.16.1	―Kjuákꞌe ijnko lamo rico mé kóchónta ijnko nkexro chꞌexín ixra̱ chjéhe kjuachaxin kixin tsꞌe̱to̱an kaín ti ixra̱ tso̱hen. Ndá ikui ijnko chojni chenka ti lamo: “Ti nkexro tꞌe̱to̱an la nchexéhén chꞌan ti chi̱cha̱ko̱an.” 
LUK.16.2	Ndá ti lamo kꞌuéye̱he̱ ti nkexro chꞌexín ixra̱ la ndáche: “¿Á chaxín ichꞌe éxi kui̱ha̱n chrónka sin ní? Ijie tsjánjua kuentá ti ixra̱ kjui̱chꞌe kixin í si̱chꞌehya ixra̱ tséto̱an ntihi”, ichro ti lamo. 
LUK.16.3	A̱ndá ti nkexro tꞌe̱to̱an tóhen ixra̱ la kjuénka̱yáxin: “¿Nkehe chrókjui̱tꞌa ijie kixin ti lamo la í tsjajonhña ixra̱ si̱tꞌa? Janhan la xitjahya si̱tꞌa ixra̱ no̱nte̱e chojni la ko tósuàna chrókjuanchakꞌa nkehe. 
LUK.16.4	Ó nona nkehe si̱tꞌa kixin tsochonta nkexro tsjajon kjuachaxin tsjakꞌé ndo̱e ti í tsochontahya ixra̱ si̱tꞌa.” 
LUK.16.5	Ndá kꞌuéye̱he̱ chꞌan nkojnko ti sin síkéhe ti làmoé chꞌan. Ndá ti nkexro sa̱o ikui la kjuanchankí ti nkexro tꞌe̱to̱an: “¿Nkekja̱ín sikéhé lamoéni?” 
LUK.16.6	A̱ndá ti chojni la ndáchro: “Síkáni ijnko ciento ntabarril aceite.” A̱ndá ti nkexro tꞌe̱to̱an la ndáchro: “Ntihi itjen ti xroon sínixín kixin síkán. Tjoka tjakꞌe nonte la téni̱xian kixin cincuenta ó síkán.” 
LUK.16.7	Ndá chrꞌéxi̱n kjuanchankíhi chꞌan íjnko nkexro: “A̱ndá jaha, ¿nkekja̱ín síká?” Ndá ti nkexro la ndáchro: “Ijnko ciento medida noatrigo.” Ndá ndáchro ti nkexro tꞌe̱to̱an: “Ti xi̱kaha la ntihi itjen ti xroon tjenixín ti síkán. Ijie la téni̱xian kixin ochenta ó síkán.” 
LUK.16.8	A̱ndá ti lamo kjuátso̱an kixin kjónté jehya ixra̱ jína kjuíchꞌe ti nkexro a la nohe nkehe kjuíchꞌe, kixin a̱ntsí nohe nkexrín nixje̱he̱ íso chojni kjónté kjuíchꞌia. Mé xi̱kaha ti sin chonhña Díos la a̱ntsí nohe sin nixje̱he̱ sin íso chojni, ke ti nkexro ixri ti tꞌinkaséña; noehña sin nkexrín tsonixje̱he̱ sin íso chojni ti nkehe jína.
LUK.16.9	’Janhan la tétua̱hanra kixin chrókuichánxi̱hanra ti chichaon siín chjasintajni kixin tsjínki̱tsara chojni kixin ndá itsjora sin jína, kjónté kanhñó jína ti chichaon. A̱ndá ti ó tsjeje̱ kaín ti chichaon, ndá Díos tjen nkaya nka̱jní tsꞌáyàhara chꞌan nkochríxín.
LUK.16.10	’Ti nkexro jína kꞌuayakohen ti nkehe chónta, kjónté tsjéhya, la kja̱xin chrókjuacha chrókꞌuayakohen ti nkehe itsjé chróchónta. A̱ndá ti nkexro kjuachahya kꞌuayakohen ti nkehe tsjéhya chónta la kja̱xin chrókjuachahya chrókꞌuayakohen ti nkehe itsjé chróchónta. 
LUK.16.11	Mé xi̱kaha ti xitjahya tsꞌayakohénra ti chichaon kuènté chjasintajni, ¿la nkexrín chrókꞌuayéhéra ti nkehe tjete kuènté nkaya nka̱jní? 
LUK.16.12	Mé xi̱kaha ti kjuáchahyara kꞌuayakohénra ti chichaon kuènté ókjé nkexro, ¿la nkexro chrótjáhara ti nkehe chaxín tjete chróchontara?
LUK.16.14	A̱ndá ti ó kuíhin kaín tíhi ti sin fariseo imá tóxríhi̱n chichaon, ndá kjuanoá sin chꞌin Jesús. 
LUK.16.15	A̱ndá chꞌin Jesús ndáchro:
LUK.16.15	―Jahara jehó tjáko̱xinra kixin chojni jínara nkayakon chojni ó. Kjánchó Díos la chóxin a̱sánra. Kixin ti nkehe imá tóxríhi̱n chojni sichꞌe la Díos la tóxrìe̱nhña.
LUK.16.19	’Kjuákꞌe ijnko nkexro imá rico, kuékꞌitsá ika náxrjón kjátse tié, tjete sínkí la ko kaín ña̱o kꞌuékjasin kia. 
LUK.16.20	Ndá ti ndója ndo̱e ti nkexro a la kꞌuékjakꞌetja̱xi̱n ijnko chojni nóa itꞌin Lázaro la tjanchakꞌá, la kꞌuéníhi tsíchrꞌenka nto̱e. 
LUK.16.21	La imá tjinkaon chꞌan chrókjonie ti to̱tꞌo̱ nkehe xèjinkíxin ti mesa kuènté ti nkexro rico. La ti koni̱a̱ la tóchjina va la tja̱má va ti to̱sóa chónta ti nkexro a. 
LUK.16.22	Ndá ijnko ña̱o la ikꞌuén ti nkexro nóa. La sákjui̱ko ti sin ángel ti nketí náxrjón itjen chꞌin Abraham. La kja̱xin ikꞌuén ti nkexro rico la sákjuikja̱vá sin. 
LUK.16.23	Ndá ti ó itjen chꞌan ti sátji ti sin tsíkꞌen tsjasóte, ndá konta chꞌan noi la ikjín kꞌuíkonxín chꞌan kixin náxrjón ti itjen chꞌin Abraham la ntiha itjen ti chꞌin Lázaro. 
LUK.16.24	Ndá itsen kꞌuéya ti nkexro kꞌuérico, ndáchro: “Itꞌéni Abraham, ti̱konoéhéni la tétue̱hén Lázaro kixin sinchekjata kohe
LUK.16.25	Kjánchó Abraham ndáchro: “Xje̱eni, xráxinkaoan kixin ti kjuákꞌe chjasintajni la ó kꞌuayéhé itsjé nkehe náxrjón. Ndá Lázaro kꞌuáyéhe̱ ti nkehe náxrjónhña, ndá ijie la kjuaxróxin itjen chꞌan ntihi, a̱ndá jaha la tjetjasótíá méhe̱. 
LUK.16.26	La kja̱xin itjen ijnko tsa̱ka imá jié ti nko̱siñe la xitjahya tsꞌátòye̱ ti sin tjejó ntihi tsjiji sin ti itjen la ko kja̱xin ti sin siín méhe̱ la xitjahya itsji sin ntihi.” 
LUK.16.27	Ndá ti nkexro rico la ndáchro: “Xrja̱noáhá Itꞌéni Abraham kixin chróchrꞌán chꞌin Lázaro sátsji ndo̱e Tꞌaná 
LUK.16.28	kixin ntiha chonta inꞌó kíchina, la chróchenka chꞌan sin kixin chrókuihya sin ntihi kixin chrókjuasótehya sin kixin ntihi la imá náxrjónhña.” 
LUK.16.29	Kjánchó chꞌin Abraham ndáchro: “Ó chónta sin ti nkehe tsíkjin Moisés la ko ti sin kꞌuéchronka itén Díos ósé. Chrokuihin sin ti nkehe tsíndáchro ti sin a”, ichro chꞌin Abraham. 
LUK.16.30	Ndá ti nkexro rico la ndáchro: “Náhí, Itꞌéni Abraham. Ti tsochrꞌan ijnko chojni tsíkꞌen la tsitekaon sin la tsíto̱he sin ti iji̱é sin.” 
LUK.16.31	Ndá ndáchro chꞌin Abraham: “Ti titekakonhña sin ti nkehe tsíndáchro Moisés la ko ti nkehe tsíndáchro ti sin tsíchronka itén Díos ósé, la tsitekakonhña sin kjónté chróxechón ijnko chojni tsíkꞌen chrókjuichronka ti itan”, ichro chꞌin Abraham.
LUK.17.1	Ndá chꞌin Jesús ndáche ti sin kꞌuájiko:
LUK.17.1	―Siín itsjé nkehe tsjasixín chojni ijie̱, kjánchó nóa ti nkexro sichꞌiyehe ijnko chojni kixin chrókjuasixín ijie̱ kixin imá tsjasóte. 
LUK.17.2	Ícha jína chrókjuincheteyá sin ijnko xro̱chre̱ la chrókuikjakánkí sin nda̱ñao kixin í chrókjuachròehya íjnko ti ixjan na̱xa̱ noehña. 
LUK.17.3	*Tóxakohanra kixin xi̱kahña chrókjuásinra ijie̱.
LUK.17.3	’Ti nkojín kichuara chrókjuitꞌahara nkojín ijie̱, la chrónixjehéra chróchenkara kixin jehya jína ti kjuitꞌahara chꞌan. A̱ndá ti chrókuitekaon ndá chrókjuinkí ti nkehe tjenka̱yáxin, la chrókꞌuitjáñahanra ti nkehe kjuitꞌahara chꞌan. 
LUK.17.4	Kjónté chrókjuásihanra chꞌan ijie̱ yato vece nkoko̱a ña̱o la ko yato vece chróndáchro kixin í xi̱kahña sichꞌe, la ticháxi̱n tsꞌitjáñahanra ti nkehe kjuitꞌahara chꞌan.
LUK.17.5	Ijnko ña̱o la ti sin kꞌuájiko chꞌan la ndáchro sin:
LUK.17.5	―Tjinki̱tsani kixin a̱ntsí chrókuitekaoni ti jaha ―ichro sin.
LUK.17.6	A̱ndá Ìnchéni ndáchro:
LUK.17.6	―Ti chrókuitekáonra ti janhan kjónté éxi jiéxin ti itje mostaza la jína chrókuétue̱hénra ti inta sicómoro kixin chrókꞌuaxrjenkíxin ti itjen la sáchrokjui chróxenkaxín nko̱siñe nda̱ñao, la ti inta la chrókjuinchexiteyá sáchrokjui.
LUK.17.7	’Ti nkojinra chróchontara ijnko nkexro tꞌahara ixra̱, ndá ti nkexro a chrókja̱nxi̱n no̱nta̱ara ti ó kjuixin kjuínchentá inche o̱ kꞌuayakohen ti iko kuèntára, la, ¿á chróndáchera chꞌan kixin senó chrókjuákꞌe chꞌan chrókjonie chꞌan ní? 
LUK.17.8	Kjá náhí. Kjá chrókuétue̱hénra chꞌan kixin senó chrókjuinchechján chꞌan ti nkehe sintera la ko chrókóyaxíhin kixin tsjajon ti nkehe sintera la ko chrókꞌuia. Ndá tsjixin, ndá jína tsjakꞌe ti nkexro a sinie la ko itsꞌi. 
LUK.17.9	La, ¿á chróchje̱héra chꞌan kjuasáya kixin kjuínchexiteyá chꞌan ti nkehe kꞌuétue̱hénra ní? Kjá náhí. 
LUK.17.10	Mé xi̱kaha jahara ti ó tsjixin si̱chꞌera kaín ti ixra̱ kꞌue̱to̱an Díos, la chróndáchrohyara kixin jína kjui̱chꞌera ixra̱ kixin jehó ti nkehe kꞌue̱to̱an chꞌan ó kjui̱nchexiteyára, ichrora.
LUK.17.11	Ndá sátsji chꞌin Jesús chjasin Jerusalén la kꞌuatsínka sin Samaria la ko Galilea. 
LUK.17.12	Ndá kjuíji sin ijnko chjasin intsí la xéta sin ite chojnindoa níhi chónta chinlepra, la ikjín kꞌuejó sin, 
LUK.17.13	la itsen kꞌuéya sin, ndáchro sin:
LUK.17.13	―Jesús, Maestro, ti̱konoéhéni kaíni.
LUK.17.14	―Sátsjira tjichréhéra ti sin ncha̱tꞌá tsꞌikon kixin ó kuito̱hara jína.
LUK.17.14	Ndá na̱xa̱ nti̱a ó tjejóya sin sákjuí sin la kuito̱he sin jína. 
LUK.17.15	Ndá ijnko nkexro a ti ó kꞌuíkon kixin ó kuito̱he jína la ikjan, la itsen chjéhe kjuasáya Díos. 
LUK.17.16	La kjuákꞌexín tochꞌin to̱té chꞌin Jesús la kꞌuisén hasta nkéhe̱ nonte ikja la kjuajon kjuasáya. Ti nkexro í mé chojni tsíkji̱xi̱n Samaria. 
LUK.17.17	A̱ndá chꞌin Jesús ndáchro:
LUK.17.17	―¿Á jehya ite chojni kuito̱he jína ní? ¿Ndá kjá ti ina sin? 
LUK.17.18	¿Á jehó ti nkexro tsíkji̱xi̱n ókjé chjasin ó ikjan chjéhe kjuasáya Díos ní?
LUK.17.19	A̱ndá ndáche chꞌin Jesús ti nkexro a:
LUK.17.19	―Tꞌínkatjen sátjia, kixin ti kuitekaoan Díos la kuito̱ha jína.
LUK.17.20	A̱ndá ti sin fariseo mé kjuanchankíhi sin chꞌin Jesús kixin nkesá itsi ti kjuachaxin kuènté Díos. Ndá chꞌin Jesús ndáchro:
LUK.17.20	―Ti ó itsi ti kjuachaxin kuènté Díos la xitjahya tsꞌikon chojni. 
LUK.17.21	Xitjahya tsondáchro chojni: “Ntihi itjen”, o̱ “Ntiha itjen”; kixin ti kjuachaxin kuènté Díos la itjen nko̱siñe ti tjejora.
LUK.17.22	Ndá chꞌin Jesús ndáche ti sin kꞌuájiko:
LUK.17.22	―Itsi ti ña̱o tsotjinkáonra tsꞌikonra ti ña̱o itsi ti Xje̱en Díos kꞌóna Chojni, kjánchó tsꞌikonhñara. 
LUK.17.23	Tsondáchro sin kixin ntihi itjen chꞌan, o̱ ntiha itjen, kjánchó sáchrókjuihyara la ko chróchréhyara sin. 
LUK.17.24	Kixin éxi tꞌikonra tjónkíxín tꞌinkaséñaxín kuenté nka̱jní mé xi̱kaha tso̱hen ti ó tsokjan ti Xje̱en Díos kꞌóna Chojni. 
LUK.17.25	Kjánchó ticháxi̱n sa̱o tsjasóte chꞌan nchónhña la ko tsitekakuenhña ti sin tjejó ijie ti jehe chꞌan. 
LUK.17.26	*Éxi kóhen ti ña̱o kjuákꞌe Noé mé xi̱kaha tso̱hen ti ó tsokjan ti Xje̱en Díos kꞌóna Chojni. 
LUK.17.27	*Ti chojni la inie sin la ko itꞌi sin la ko sítóte̱he sin la ko kjuajon sin kjuachaxin kóte̱he̱ ti xje̱en sin. Hasta ti ña̱o kꞌuíxehen Noé ti ntabarco ndá kꞌuaniá ichrin, ndá ti sin kuíto̱he ndója la kaín sin kꞌuitjáña sin. 
LUK.17.28	*Kja̱xin xi̱kaha kóhen ti kjuákꞌe Lot inie sin la ko itꞌi sin la ko kuékꞌe̱na sin nkehe la ko nchekji sin la ko tꞌe̱nka̱ sin no̱nte̱e sin la ko chꞌéna sin nchia. 
LUK.17.29	Kjánchó ti ña̱o kꞌuaxrjexín Lot ti chjasin Sodoma, la nka̱jní kui̱xi̱n xrohi la ko azufre, kꞌuénxin kaín ti sin kꞌuejó ntiha. 
LUK.17.30	Mé xi̱kaha tso̱hen ti ña̱o itsi ti Xje̱en Díos kꞌóna Chojni.
LUK.17.32	*Xráxinkaonra nkehe kóhen ichjién Lot. 
LUK.17.33	*Ti nkexro tjinkaon kixin kohya nkehe chrókóhen mé tsꞌitjáña. A̱ndá ti nkexro chrókjuinchekꞌitjáñaxín a̱sén kixin chróchronka itén Díos mé tsaá. 
LUK.17.34	Chaxín ndáxrja̱n kixin ti ó tie nkoko̱a tꞌejójua yaá chojni la ijnko la sátsji̱ la ti íjnko la tsito̱he. 
LUK.17.35	Yaá chojnichjin nkoko̱a tjejótꞌo sin, ijnko la sátsji̱ la ijnko tsito̱he. 
LUK.17.36	Yaá chojni tjejóchꞌe sin ixra̱ no̱nte̱e sin, ijnko la sátsji̱ a̱ndá ijnko la tsito̱he ―ichro chꞌin Jesús.
LUK.17.37	Ndá ti ó kuíhin sin tíha la kjuanchankíhi sin chꞌin Jesús:
LUK.17.37	―¿Xá nketí tso̱hen tíhi, Ìnchéni? ―ichro sin.
LUK.17.37	A̱ndá chꞌin Jesús kjuáte̱he ndáchro:
LUK.17.37	―Ti itjen ti iko tsíkꞌen la ntiha tso̱nkotsé ti konte̱xrje̱n ―ichro chꞌin Jesús.
LUK.18.1	Kja̱xin kjuíncheyóe̱xin chꞌin Jesús ijnko nkehe kixin nkochríxín chrónixje̱he̱ sin Díos la ko chrókꞌóxrjéhya sin. 
LUK.18.2	Ndá ndáchro chꞌan:
LUK.18.2	―Ijnko chjasin kjuákꞌe ijnko juez kjuikosáyehya Díos la ko kꞌuéchóntehya kjuasàya ninkexró. 
LUK.18.3	La kja̱xin ntiha kjuákꞌe ijnko chojnichjin ikꞌán, nkoya̱xón sákjuitsjehe tjan ti juez kjuanchia tjan ijie̱, ndáchro tjan kixin chrókꞌuixiyóxin kixin ijnko chojni nínkakohen ti jehe tjan. 
LUK.18.4	Nchónhña vece tjitsjehe tjan ti juez la chrohya chꞌan sinchekito̱exín chꞌan. Ndá chrꞌéxi̱n kjuénka̱yáxin ti chꞌin juez ndáchro: “Kjónté tsjíkosáyahya Díos la ko ninkexró chóntehya kjuasàya 
LUK.18.5	la ti tjan ikꞌán i nkoya̱xón tjanchia tjan ijie̱, la tsjinki̱tsaha̱ tjan tso̱yóxin ti ijie̱ tjanchia tjan kixin ti nkoya̱xónhña itsi tjan tsochronòa tjan la a̱ntsí tso̱nínka̱oan.”
LUK.18.6	Ndá ndáchro Ìnchéni:
LUK.18.6	―Mé xi̱kaha ichro ti juez jínahña. 
LUK.18.7	A̱ndá Díos la, ¿xá chrókjuinki̱tsehya chꞌan ti sin kjueyá chꞌan ti ó chróchronòa sin ncha̱kotjin la ko tie ní? ¿Á tjokahya chrókjuinki̱tsa Díos ti jehe sin ní? 
LUK.18.8	Janhan ndáxrja̱n kixin Díos la tjoka tsinki̱tsa chꞌan ti jehe sin. A̱ndá ti ó tsokjan ti Xje̱en Díos kꞌóna Chojni la, ¿á na̱xa̱ chrókꞌuitja chꞌan chojni tinkáchónki ti jehe chꞌan ntihi chjasintajni ní?
LUK.18.9	Ndá chꞌin Jesús nixje̱he̱ chꞌan iso chojni tjenka̱yáxin sin kixin imá jína sin, a̱ndá ti íso chojni la náhí, la kjuíncheyóe̱xin chꞌan jnko nkehe, ndáchro chꞌan:
LUK.18.10	―Iyó 
LUK.18.11	A̱ndá ti fariseo tjexín to̱té la itsen nixje̱he̱ Díos ndáchro: “Itꞌéni Díos, kjuasáya kixin jeheni la chóntahyani ijie̱ éxi ti íso sin kixin jehe sin la teé sin la ko chꞌiyehe kícho sin la ko chꞌiyehe sin chojnichjin. Kja̱xin jeheni la jehya éxi ti nkexro nchekjènki̱ tjihin. 
LUK.18.12	Jeheni la niehñani yaá ña̱o nkojnko semana la ko kja̱xin tjajoni ti te̱xi̱n parte ti nkehe tjachani
LUK.18.13	A̱ndá ti chojni nchekjènki̱
LUK.18.14	*A̱ndá chaxín ndáxrja̱n kixin ti chojni nchekjènki̱ la kjuaxróxin ikjan ndo̱e kixin Díos kui̱konoéhe̱ ti jehe chꞌan la kjuìin ti ijie̱ chónta chꞌan, a̱ndá ti fariseo la náhí. Kixin kaín chojni nchejié a̱sén
LUK.18.15	Kja̱xin kjui̱ka̱o sin chájan ntsíntsí ti itjen chꞌin Jesús kixin chrókjuincheñao chꞌan xjan, kjánchó ti ó kꞌuíkon ti sin kꞌuájiko chꞌin Jesús la kjuajonhña sin kjuachaxin kixin tso̱chjinako sin xjan. 
LUK.18.16	Ndá chꞌin Jesús kꞌuéye̱he̱ ti ixjan la ndáchro:
LUK.18.16	―Ti̱to̱héra ti ixjan tsoxrakoa ti itjén la tꞌínka̱kuénhñara xjan kixin ti kjuachaxin kuènté Díos la jehó kuènté ti nkexro tꞌóna éxi ti xjan i. 
LUK.18.17	Chaxín ndáxrja̱n kixin ti nkexro tsꞌónahña éxi ijnko ti ixjan i la xitjahya tsꞌejó sin ti tsꞌe̱to̱anxín Díos.
LUK.18.18	Ijnko nkexro tꞌe̱to̱an kuènté ni̱nko kjuanchankíhi chꞌin Jesús, ndáchro:
LUK.18.18	―Maestro jína, ¿nkehe chrókjuíchꞌeni kixin chrókꞌuitjani ti kjuachón nkochríxín?
LUK.18.19	Ndá kjuáte̱he chꞌin Jesús ndáchro:
LUK.18.19	―¿Nkekuènté ndáchrua kixin jína janhan? Jehó nkoko̱a nkexro mé jína, Díos tíha. 
LUK.18.20	*Jaha la ó noha nkexrín kꞌue̱to̱an Díos: “Chrokjuacheéhya kichua, chrókꞌoñáhña chojni, chrókueéhyara, chróndáchrohyara ninkehó nkehe chaxínhña kuènté ókjé chojni, la ko chróchontehé kjuasàya itꞌá la ko ìná.”
LUK.18.21	A̱ndá ti nkexro, la ndáchro:
LUK.18.21	―Kaín tíha la kjuínchexiteyáni ndesi xja̱ntsíni.
LUK.18.22	A̱ndá ti ó kuíhin chꞌin Jesús, la ndáchro:
LUK.18.22	―Nkoko̱a nkehe na̱xa̱ tꞌitjáña si̱chꞌe, nchekjia kaín ti nkehe chonta, la chje̱hé ti sin nóa. Ndá ti nkehe tjete la tsochonta nkaya nka̱jní. Ndá tsjixin la tsjihá, la chréhé ti janhan ―ichro chꞌin Jesús.
LUK.18.23	A̱ndá ti ó kuíhin xi̱kaha la imá kꞌuává kixin imá itsjé nkehe chónta chꞌan. 
LUK.18.24	Ndá ti ó kꞌuíkon chꞌin Jesús kixin imá kꞌuává ti nkexro a la ndáchro chꞌan:
LUK.18.24	―Imá ixra̱ kixin ijnko chojni chónta nchónhña nkehe tjete tsꞌixehen ti tꞌe̱to̱axín Díos. 
LUK.18.25	A̱ntsí xra̱hya chrókꞌuatsínka ijnko kokamello ti tjexja ijnko ntachika ke ijnko chojni chónta itsjé nkehe chrókꞌuixehen ti tꞌe̱to̱axín Díos.
LUK.18.26	A̱ndá kaín ti sin kuíhin la ndáchro:
LUK.18.26	―Ti xi̱kaha la, ¿xá nkexro chrókjuacha chrókuaá?
LUK.18.27	Ndá ndáchro chꞌin Jesús:
LUK.18.27	―Ti nkehe tsjachahya chojni, la Díos la tsjacha sichꞌe kaín tíha.
LUK.18.28	Ndá chꞌin Pedro ndáchro:
LUK.18.28	―Ìnchéni, jeheni la kuíto̱heni kaín nkehe chóntani, ndá chréhe̱ni ti jaha.
LUK.18.29	Ndá kjuáte̱he chꞌin Jesús ndáchro:
LUK.18.29	―Chaxín ndáxrja̱n kixin ti nkojinra kui̱to̱héra ndo̱ara, itꞌára o̱ ìnára, o̱ kichuara, o̱ ichjiánra, o̱ xja̱anra kixin chrókjui̱chꞌera ixra̱ kuènté Díos 
LUK.18.30	la a̱ntsí itsjé tsꞌayéhéra ntihi chjasintajni la ko chrꞌéxi̱n la tsꞌayéhéra kjuachón nkochríxín ―ichro chꞌan.
LUK.18.31	Ndá chꞌin Jesús kꞌuéye̱he̱ ti teyó sin kꞌuájiko chꞌan ó la ndáchro chꞌan:
LUK.18.31	―Ijie sátsji̱ni Jerusalén. La ntiha tsoxiteyá kaín ti nkehe tsíkjin ti sin kꞌuéchronka itén Díos ósé, nkexrín tso̱hen ti Xje̱en Díos kꞌóna Chojni. 
LUK.18.32	Tsjikaán sin chꞌan ti tjejó ti sin jehya judío la ko tsjanoá sin chꞌan la ko tsꞌándaxínhi̱n sin chꞌan la ko tsi̱ki̱te sin nda̱té sin ti jehe chꞌan. 
LUK.18.33	Tsjate sin chꞌan, ndá chrꞌéxi̱n la tsꞌóñá sin chꞌan, kjánchó ti níxin ña̱o la tsoxechón chꞌan ínaá.
LUK.18.34	Ndá jehe sin la kienxínhña sin ti nkehe chrónka chꞌan kixin tíha la ijnko nkehe na̱xa̱ tsjachahya sin tsienxín sin.
LUK.18.35	A̱ndá ti ó chjina tsꞌixehen chꞌin Jesús ti chjasin Jericó ndá chrínta nti̱a tjetja̱xi̱n ijnko nkexro tꞌikonhña, tjanchakꞌá. 
LUK.18.36	La ti ó kuíhin ti nkexro tꞌikonhña kixin sítꞌatsínka nchónhña chojni, la kjuanchankí ndáchro:
LUK.18.36	―¿Xá nkehe sítóhen?
LUK.18.37	Ndá chenka sin kixin chꞌin Jesús tsíkji̱xi̱n Nazaret tjetꞌatsínka ntiha.
LUK.18.38	Ndá ti nkexro tꞌikonhña la itsen kꞌóyako, ndáchro:
LUK.18.38	―Jesús, xje̱en David, ti̱konoéhéni.
LUK.18.39	A̱ndá ti sin sítaón nti̱a la kꞌue̱to̱an sin kixin tsotání chꞌan, kjánchó a̱ntsí itsen kꞌuéya chꞌan ndáchro chꞌan:
LUK.18.39	―Jaha xje̱en David, ti̱konoéhéni.
LUK.18.40	Ndá chꞌin Jesús kjuákꞌechóhen la kꞌue̱to̱an kixin tsjikakjín sin ti nkexro a. Ndá ti ó kjui̱ka̱o sin chꞌan la chꞌin Jesús kjuanchankí, ndáchro:
LUK.18.41	―¿Nkehe tjinkaoan chrókjui̱tꞌa?
LUK.18.41	Ndá ti nkexro tꞌikonhña, la ndáchro:
LUK.18.41	―Tjinkaoni tsꞌikoni.
LUK.18.42	Ndá chꞌin Jesús ndáchro:
LUK.18.42	―Ó tsꞌikuan. Ó kuito̱ha jína kixin kuitekaoan ti janhan.
LUK.18.43	Ndá tuénxín ti nkexro tꞌikonhña la ó kꞌuíkon chꞌan, a̱ndá chréhe̱ chꞌan ti chꞌin Jesús la ko chjéhe chꞌan kjuasáya Díos. La ko kaín ti sin kꞌuíkon kixin xi̱kaha kóhen la chjéhe sin kjuasáya Díos.
LUK.19.1	A̱ndá chꞌin Jesús kꞌuíxehen chjasin Jericó la kꞌuatsínka ti chjasin a. 
LUK.19.2	Ndá ntiha itjen ijnko chojni rico itꞌin Zaqueo; jehe chꞌan mé tꞌe̱tue̱hen chꞌan ti sin nchekjènki̱. 
LUK.19.3	La tjinkaon chꞌan chrókjuatso̱an ti chꞌin Jesús, kjánchó xitjahya tꞌikon chꞌan kixin nte̱tohya chꞌan la nchónhña chojni siín. 
LUK.19.4	Ndá kuinká chꞌan kuitaón chꞌan nti̱a kixin la kꞌuátsé chꞌan ijnko inta sicómoro kixin tjinkaon chꞌan tsꞌikon chꞌan ti tsꞌatsínka chꞌin Jesús. 
LUK.19.5	A̱ndá ti ó kꞌuatsínka chꞌin Jesús ntiha la konta ti inta la ndáchro:
LUK.19.5	―Zaqueo, tjoka tꞌinka̱jña kixin ndo̱a tsito̱na ijie.
LUK.19.6	Ndá chꞌin Zaqueo la tjoka kꞌuinkajin chꞌan la imá kóchéhe̱ chꞌan. 
LUK.19.7	Ndá kaín ti sin kꞌuíkon la kjuankíxin tjontá sin ti chꞌin Jesús, ndáchro sin kixin tsito̱he chꞌan ndo̱e jnko chojni chónta nchónhña ijie̱. 
LUK.19.8	Ndá chꞌin Zaqueo kjuákꞌexín to̱té ndáchro:
LUK.19.8	―Ìnchéni, tihín kixin tsotjahá nko̱siñe ti nkehe chonta tsákja ti sin nóa. A̱ndá ti nkojín nkexro kjui̱tꞌayaha̱, kuaáha la noó vece tsꞌókja̱ha̱n sin.
LUK.19.9	A̱ndá chꞌin Jesús ndáchro:
LUK.19.9	―Ijie ti ña̱o tsaá chojni ti nchia i kixin ti nkexro i, la chaxín tsíkꞌaxrjeníxin Abraham. 
LUK.19.10	*Kixin ti Xje̱en Díos kꞌóna Chojni la kuikjeyá la ko sinchekaá ti chojni chónta ijie̱.
LUK.19.11	A̱ndá ti chojni siín ntiha la na̱xa̱ tjejótihin sin nkehe tjechronka chꞌin Jesús, ndá kjuíncheyóe̱xin chꞌan jnko nkehe kixin ó chjinaxón Jerusalén itjen chꞌan, la jehe sin kjuénka̱yáxin sin kixin ti kjuachaxin kuènté Díos la ó tuénxín itsi. 
LUK.19.12	Ndá ndáchro chꞌan:
LUK.19.12	―Ijnko nkexro tsíkꞌaxrjeníxin ijnko nkexro imá tꞌe̱to̱an. Ndá ti nkexro a la sákjuí ókjé nación kixin tsꞌáyéhe̱ kjuachaxin tsꞌóna rey, ndá chrꞌéxi̱n la xíkjan. 
LUK.19.13	A̱ndá ti ó chjina sátsji la kꞌuéye̱he̱ ite ti sin chꞌexín ixra̱ kixin tsochjéhe chꞌan sin nkojnko chichaon tjete sínkí. Ndá kꞌue̱to̱an chꞌan ndáchro chꞌan: “Chꞌekoara ixra̱ ti chichaon í hasta ti ó tsꞌinka janhan.” 
LUK.19.14	Kjánchó ti sin chjasén chꞌan la nínkakohen sin ti nkexro, la ichrꞌán sin iso chojni sákjuí sin kixin tsochenka sin ti nkexro tꞌe̱to̱an kixin tjinkakonhña sin ti nkexro a tsꞌóna rey tsꞌe̱tue̱hen ti jehe sin. 
LUK.19.15	Kjánchó kjónté xi̱kaha ichro sin, la kꞌuáyéhe̱ chꞌan kjuachaxin tsꞌóna chꞌan rey. Ndá ti ó ikjan chꞌan chjasén chꞌan, la kꞌue̱to̱an chꞌan tsíxrakoa ti sin chꞌexín ixra̱, tsíkꞌayéhe̱ ti chichaon, kixin tso̱nohe chꞌan nkekja̱ín kjuacha ti chichaon kꞌuáyéhe̱ sin. 
LUK.19.16	A̱ndá ti nkexro sa̱oxén kóchjina la ndáchro: “Jaha lamoéni, ti chichaon kjuánjua la kjuacha íjnko ite chichaon.” 
LUK.19.17	A̱ndá ti rey la ndáchro: “Ó ncho̱xon, jaha la ijnko chojni jína ichꞌe ixra̱. Kjuákoxián kixin jína kjui̱chꞌe ixra̱, kjónté jehya ixra̱ ijié, la ijie tsjánjua kjuachaxin tséto̱an ite chjasin”, ichro ti rey. 
LUK.19.18	A̱ndá kóchjina íjnko nkexro la ndáchro: “Jaha lamoéni, ti chi̱cha̱ko̱an kjuánjua la kjuacha íjnko inꞌó chichaon.” 
LUK.19.19	Ndá ti rey la ndáchro: “Tso̱tja̱há kjuachaxin tséto̱an inꞌó chjasin.” 
LUK.19.20	A̱ndá kóchjina ti níxin nkexro, la ndáchro: “Ntihi itjen ti chi̱cha̱ko̱an. Kuankintani ti panitoéni
LUK.19.21	kixin chrakonhani kixin jaha la jia̱ha la tákjá ti nkehe jehya kjuaké la ko itja̱a ti nkehe jehya jaha kjuénka̱xian.” 
LUK.19.22	A̱ndá ti rey ndáchro: “Jaha jehya chojni jína ichꞌe ixra̱. Ti nkehe ndáchrua la tsjanchaxián ijie̱. Ti ó noha kixin jia̱na la ko tákjá ti nkehe kjuakéhya la ko itja̱a ti nkehe kjuénka̱xinhña. 
LUK.19.23	La, ¿nkekuènté kixin chrꞌaxénhña ti chi̱cha̱ko̱na ijnko banco chrókjuíchꞌexín ixra̱?, kixin ti ó ikjan ndo̱na la chrókꞌuayáha̱ ti nkehe chrókjuacha ti chi̱cha̱ko̱na”, ichro ti rey. 
LUK.19.24	Ndá ndáche chꞌan ti sin tjejó ntiha: “Takítsjehéra chꞌan ti chichaon chónta chꞌan la chje̱héra ti nkexro chónta ite chichaon.” 
LUK.19.25	A̱ndá jehe sin ndáchro sin: “¿Nkekuènté chrókꞌuáyéhe̱ ti nkexro a kixin ó chónta chꞌan ite chichaon?” 
LUK.19.26	*A̱ndá ti rey ndáchro: “Chaxín ndáxrja̱n kixin ti nkexro chónta itsjé la a̱ntsí tsꞌáyéhe̱. A̱ndá ti nkexro chóntahya, la kjónté ti intsí chónta, la tsꞌaxrjehe. 
LUK.19.27	*Kja̱xin ti sin nínkaon tjinkakonhña kixin janhan chrókꞌóna rey la tsjiko̱ara sin ti itjen ntihi la tꞌochrínjinra ikja sin.”
LUK.19.28	Ndá ti ó kjuixin ndáchro chꞌin Jesús tíhi la sákjui̱ chꞌan nó Jerusalén. 
LUK.19.29	Ndá ti ó kjuíji sin chjinaxón ti chjasin Betfagé la ko Betania chokꞌèxín
LUK.19.30	ndáchro chꞌan:
LUK.19.30	―Sátjira ti chjasin intsí itjen chokꞌèxín ntihi, ndá ti ó tsjasánra ntiha la tsꞌikonra ijnko kolócho tjechroé na̱xa̱ ninkexró tjakꞌekjenhña. Tjasinta̱nke̱héra va la tsjikuanara va ntihi. 
LUK.19.31	A̱ndá ti nkojín nkexro tsjanchankí kixin nkekuènté tjasinta̱nke̱héra va la ndáchera sin: “Ìnchéni tichánxi̱hin va.”
LUK.19.32	Ndá jehe sin sákjuí sin la kꞌuitja sin éxi ndáchro chꞌin Jesús. 
LUK.19.33	A̱ndá ti ó tjejótjasinta̱nke̱he sin va, la ti ìnché va kjuanchankí:
LUK.19.33	―¿Nkekuènté tjasinta̱nke̱héra ti kolócho?
LUK.19.34	Ndá jehe sin ndáchro sin:
LUK.19.34	―Ìnchéni tsichánxi̱hin va.
LUK.19.35	Ndá sákjuíko sin ti kolócho ti itjen chꞌin Jesús, la ti ika tꞌitsáte sin kjuínchekamá sin va, ndá kjuákꞌekjen chꞌan. 
LUK.19.36	Ndá tinkákji ti kolócho tjekjen chꞌin Jesús, la tinkákꞌekjínxi̱n
LUK.19.37	Ndá ti ó kjuíjichjina sin ti tꞌinkaji̱nxi̱n chojni ti ijna̱ Olivo, ndá kaín ti sin chréhe̱ chꞌin Jesús kjuankíxin sin itsen nixja sin, chéhe̱ sin chjéhe sin kjuasáya Díos kixin kaín ti kjuaxroan kꞌuíkonxín ikon sin. 
LUK.19.38	*La ndáchro sin:
LUK.19.38	―Jína ti nkexro Rey kui̱xi̱n kjuachaxíen ihni̱é Díos. Kjuaxróxin ti tsjakꞌe nka̱jní la ko kjuasáye Díos itjen nkaya nka̱jní.
LUK.19.39	Ndá iso ti sin fariseo tjejóyákjan ti chojni tjejónchexroan ntiha, la ndáchro:
LUK.19.39	―Maestro, tétue̱hén ti sin chréhe̱ kixin tsotání sin.
LUK.19.40	A̱ndá chꞌin Jesús kjuáte̱he ndáchro:
LUK.19.40	―Ti tsotání ti sin i la ti ixro̱ tsotsje.
LUK.19.41	A̱ndá ti ó kjuíjichjina chꞌin Jesús ti chjasin Jerusalén ndá kꞌuíkon chꞌan la tsjánka chꞌan kixin kuítekakonhña sin, 
LUK.19.42	la ndáchro chꞌan:
LUK.19.42	―Ti chrókiénxian la ko chrókónoha nkexrín chrókꞌuayehé ti kjuaxróxin, kjánchó kuitekákonhña. La ó kjuixin kꞌuatsínka ti kjuaxróxin chrókꞌuikuan la í xitjahya tsꞌikuan ijie. 
LUK.19.43	Kixin itsi ti ña̱o tso̱nínkakohan chojni la tsa̱ntatjen ti chjasin tjejora la tsꞌinkakonha̱ra sin kixin xitjahya tsꞌaxrjéxi̱nra ti chjasin, 
LUK.19.44	ndá tsꞌóxika sin kaín ti tja̱tꞌo̱ siín la ko tsꞌóñá sin kaín ti chojni siín ntiha la ko tsíto̱ehya sin kixin ninkehó ixro̱ na̱xa̱ tsꞌejókjen kícho, kixin kjuátso̱anhñara ti ña̱o kuitsjehe Díos ti chjasin tjejora.
LUK.19.45	A̱ndá chꞌin Jesús kꞌuíxehen ti ni̱nko, la kjuankíxin kuakitsje kaín ti sin nchekjixin nkehe ntiha la ko ti sin tꞌe̱na nkehe. 
LUK.19.46	*La ndáchro chꞌan:
LUK.19.46	―Ndáchro xroon itén Díos: “Ti ndo̱na mé itꞌin nchia tsochjéxin chojni Díos kjuasáya”, a̱ndá jahara tsíkji̱chꞌénara itjue̱é xíche̱e.
LUK.19.48	kjánchó kꞌuitjahya sin nkexrín kixin kaín chojni kóxríhi̱n sin tjejótihin sin ti nkehe tjako chꞌan.
LUK.20.1	A̱ndá ijnko ña̱o kjuákꞌe chꞌin Jesús ti ni̱nko la kjua̱ko̱he̱ chꞌan chojni ti itan jína tsaáxin sin. Ndá ikui ti sin ncha̱tꞌá tꞌe̱to̱an la ko ti sin tjako ley la ko kja̱xin ti sin tꞌe̱to̱an kuènté ni̱nko. 
LUK.20.2	Ndá kjuanchankí sin:
LUK.20.2	―Chro̱nka nke kjuachaxin chonta kixin xi̱kaha ichꞌe tíhi. ¿Nkexro kjuajon ti kjuachaxin a? ―ichro sin.
LUK.20.3	Ndá chꞌin Jesús kjuáte̱he, ndáchro:
LUK.20.3	―Kja̱xin janhan tsjánchánkíhara ijnko nkehe la tsjate̱héra. 
LUK.20.4	¿Nkexro kꞌue̱tue̱hen Juan kixin tsi̱ki̱te chꞌan chojni? ¿Á Díos ní o̱ chojni ó?
LUK.20.5	Ndá kjuankíxin ikjo kícho sin, ndáchro sin:
LUK.20.5	―¿Nkehe chrókjuate̱heni? Ti tsondáchroni kixin Díos ichrꞌán ti chꞌin Juan ndá tsjanchankí chꞌan nkekuènté kuitekakuenhñani ti chꞌin Juan. 
LUK.20.6	A̱ndá ti tsondáchroni kixin chojni ó la kaín chojni tso̱nínkaon sin la tsꞌóñáxin sin ixro̱ ti jeheni kixin kaín sin nohe sin kixin Juan la chaxín kꞌuékjako itén Díos.
LUK.20.7	Ndá kjuáte̱he sin ndáchro sin kixin noehña sin nkexro tsíchrꞌán ti chꞌin Juan. 
LUK.20.8	Ndá ndáchro chꞌin Jesús:
LUK.20.8	―Kja̱xin janhan tso̱xrja̱nkahya nkexro kjuajon kjuachaxin tjétꞌa̱ tíhi.
LUK.20.9	―Ijnko chojni kjue̱nka̱xin inta to uva ti no̱nte̱e, ndá chrꞌéxi̱n kjuínchekjen iso chojni kixin sichꞌe ixra̱. Ndá kjuixin la sákjuí chꞌan ikjín la imá isé kꞌoxrjehen chꞌan ntiha. 
LUK.20.10	Ndá ti ó ikui ti ña̱o tsotjá sin ti ito uva, ndá ti nkexro no̱nte̱e la kꞌue̱tue̱hen ijnko nkexro chꞌexín ixra̱ kixin tsjikjanchehe ti sin chꞌexín ixra̱ ti nonte kixin tsjajon sin ti ito tóhen chꞌan tókan. Kjánchó ti sin tꞌayakuenxín ti nonte la kꞌuínkíté sin la ninkehó chjéhya sin sákjuíko. 
LUK.20.11	Ndá ti nkexro no̱nte̱e la ichrꞌán íjnko nkexro chꞌexín ixra̱. A̱ndá kja̱xin tíhi kꞌuándaxíhi̱n sin la ko kjuate sin la kja̱xin ninkehó tsíchjéhya sin. 
LUK.20.12	Ndá ti nkexro no̱nte̱e la ichrꞌán íjnko nkexro. La kja̱xin xi̱kahó tsíkjichꞌehe sin ti nkexro a ínaá, la tsíkꞌinkítéxin ti ntiha.
LUK.20.13	’Ndá ti nkexro kuènté ti nonte la ndáchro: “¿Nkexrín si̱tꞌa ijie? Tsochrꞌan ti xja̱na imá tjua̱ha̱. Ákue chrókuitekakohen sin chꞌan, la chróchóntehe sin chꞌan kjuasàya.” 
LUK.20.14	Kjánchó ti ó kꞌuíkon ti sin tꞌayakuenxín ti nonte la ikjo kícho sin ndáchro sin: “Ti nkexro i mé tsꞌáyéhe̱ kaín ti nkehe kuènté ti itꞌé. Tsꞌóñáni chꞌan kixin jeheni tsíto̱ekoni kaín ti nkehe”, ichro sin. 
LUK.20.15	Ndá xi̱kaha kuakitsjexín sin chꞌan ti nonte la kꞌóñá sin chꞌan.
LUK.20.15	A̱ndá kjuanchankí chꞌin Jesús, ndáchro:
LUK.20.15	―¿Ndá nkehe tjénka̱yáxinra sichꞌe ti ìnché nonte kixin xi̱kaha kóhen ti xje̱en chꞌan? 
LUK.20.16	Itsi chꞌan la sinchekꞌitjáña chꞌan kaín ti sin tꞌayakuenxín ti nonte kixin xi̱kaha kjuíchꞌe sin, ndá chróchjéhe íso nkexro ti nonte kixin sichꞌe sin ixra̱ ―ichro chꞌin Jesús.
LUK.20.16	Ndá ti ó kuíhin sin xi̱kaha, la ndáchro sin:
LUK.20.16	―Díos tsjajonhña kjuachaxin xi̱kahña tso̱hen ―ichro sin.
LUK.20.17	―¿Nkehe tꞌaxrjexín ti nkehe ndáchro xroon itén Díos?:
LUK.20.17	Ti ixro̱ náxrjónhña kuíto̱enta ti sin chꞌéna tja̱tꞌo̱,
LUK.20.17	mé ijie kꞌóna ti ixro̱ a̱ntsí tjetoan.
LUK.20.18	La kaín ti nkexro tsꞌitsínka chritaón ti ixro̱ la tso̱kuen. A̱ndá ti tsꞌánótjen ti ixro̱ i tsoxratja ijnko chojni la tso̱kuen, tsꞌóna inche.
LUK.20.19	A̱ndá ti ncha̱tꞌá tꞌe̱to̱an la ko ti sin tjako ley tjinkaon sin chrótsé sin chꞌin Jesús tuénxín ti hora a, kixin ó nohe sin kixin jehe sin ti kjuíncheyóe̱xin chꞌan ti nkehe nixja chꞌan, kjánchó xitjahya tsotsé sin chꞌan kixin chráko̱nhe̱n sin ti chojni siín ntiha. 
LUK.20.20	Ndá kꞌue̱tue̱hen sin chojni tsotsáyehe sin chꞌin Jesús, tsꞌejó sin éxi chojni jína kixin áchꞌe nkojín nkehe nduáhya tsonixja chꞌan. A̱ndá jína tsjanchaxín sin ijie̱ tsjikaán sin chꞌan ti itjen ti gobernador. 
LUK.20.21	Mé xi̱kaha ti sin a kjuanchankí, ndáchro:
LUK.20.21	―Maestro, ó noheni kixin kaín ti nkehe ndáchrua la ko tjàkua la chaxín ndoá la ko jehya nkexrín tsjehe chojni tjénka̱yáxixián á jína sin o̱ náhí, la ko ndoá tjàkua nti̱e Díos. 
LUK.20.22	Chro̱nka, ¿á jína tsje̱nke̱heni César ti nkehe tjanchia ní o̱ náhí? ―ichro sin.
LUK.20.23	Kjánchó chꞌin Jesús ó nohe kixin nduáhya tjenka̱yáxin sin la ndáchro: 
LUK.20.24	―Tjákora ijnko chichaon. ¿Nkexro tsíkꞌaxrjexín ti chichaon i la ko nkexro ihni̱é chónta?
LUK.20.24	Ndá kaín sin kjuáte̱he sin:
LUK.20.24	―Ti nkexro tꞌe̱to̱an.
LUK.20.25	Ndá ndáchro chꞌin Jesús:
LUK.20.25	―Chje̱héra ti chꞌin gobierno ti nkehe kuènté chꞌan; a̱ndá ti nkehe kuènté Díos la chje̱héra Díos.
LUK.20.26	Ndá kjuachahya sin kjuachaxin sin chꞌin Jesús, ti nkehe ndáchro chꞌan ti tjejó itsé chojni. La chrákon sin kuíhin sin kaín ti nkehe kjuáte̱he chꞌan, la tání sin, í kohya nkehe ichro sin.
LUK.20.29	A̱ndá ntihi kꞌuejó yato sin nkoko̱a kícho sin. Ndá ti nkexro sa̱o la kóte̱he̱ ndá ikꞌuén la kóchóntahya ixjan. 
LUK.20.30	Ndá ti nkexro yaáxin kuákja chꞌan ti tjan kꞌán, ndá kja̱xin chꞌan ikꞌuén chꞌan la kóchóntahya sin ixjan. 
LUK.20.31	Ndá ti nkexro níxin mé kuákja chꞌan ti tjan a, la xi̱kaha kóhen ínaá. Ndá kaín ti yato sin kꞌuéchónta sin ti tjan a la kaín sin ikꞌuén sin la ninkehó ixjan kóchóntahya sin. 
LUK.20.32	Ndá kjuixixíen la kja̱xin tjan ikꞌuén tjan. 
LUK.20.33	A̱ndá ti ó tsoxechón kaín ti chojni tsíkꞌen, ¿la nkexro tsꞌóna xìi tjan kixin kaín ti yato sin kóte̱he̱ sin tjan? ―ichro sin.
LUK.20.34	Ndá chꞌin Jesús kjuáte̱he ndáchro:
LUK.20.34	―Ntihi chjasintajni la ti chojnindoa la ko ti chojnichjin la tóte̱he sin takja kícho sin. 
LUK.20.35	Kjánchó ti sin kuitekaon Díos la tsoxechón sin ínaá la í tso̱te̱ehya sin la ko í tso̱te̱ehya ti xje̱en sin. 
LUK.20.36	Kixin í xitjahya itsꞌen kixin tsꞌejó sin éxi ti sin ángel kixin jehe sin mé xje̱en Díos kixin Díos kjuínchexechón ti jehe sin. 
LUK.20.37	*Kja̱xin Moisés kjuako ti ó chrónka kuènté ti inta tjeche kjuínchenohe ti jeheni kixin ti sin tsíkꞌen tsoxechón sin. Ndáchro chꞌan kixin Ìnchéni Díos mé ti Díos tinkáchónki Abraham la ko Isaac la ko Jacob. 
LUK.20.38	Méxra̱ Díos la jehya Díos tinkáchónki ti chojni tsíkꞌen. Náhí. Jehe chꞌan mé Díos tinkáchónki ti sin tjejóchón, la Díos mé tꞌikon kixin kaín chojni la tjejóchón sin.
LUK.20.39	A̱ndá iso ti sin tjako ley, ndáchro:
LUK.20.39	―Maestro jína ndáchrua.
LUK.20.40	Ndá chrákon sin la í ninkehó kjuanchankíhya sin.
LUK.20.41	Ndá ndáchro chꞌin Jesús:
LUK.20.41	―¿Nkexrín kixin ndáchro sin kixin ti Cristo mé tsꞌaxrjeníxin David? 
LUK.20.42	*Ndá David ikjin chꞌan ti xroon Salmos la ndáchro chꞌan:
LUK.20.42	Ìnchéni Díos ndáche ti Ìnchéni:
LUK.20.42	“Tjakꞌe tjaná chjina hasta tsétua̱njña
LUK.20.43	kixin tsjixinjña kaín ti sin nínkakohan la tsjachahya sin tsꞌe̱to̱an sin kixin jahuá tséto̱an.”
LUK.20.44	¿Xá nkexrín kixin Cristo chrókꞌóna xje̱en David, kixin David ndáchro chꞌan kixin Ìnché chꞌan ti Cristo? ―ichro chꞌin Jesús.
LUK.20.45	Kaín chojni tjejótihin sin ti ó nixje̱he̱ chꞌin Jesús ti sin kꞌuájiko ndáchro:
LUK.20.46	―Chrokóxakohanra chrókuankíehyara ti sin tjako ley, kixin jehe sin tóxrínhi̱n sin chrókꞌuinkáya sin ika kjíjin la tjinkaon sin kixin kaín chojni tsjikosáyehe ti jehe sin ti ó tsoxéta sin ndasin la ko tjeyá sin ti silla a̱ntsí tjetoan chrókꞌuejótja̱xi̱n sin nkaxehen ni̱nko la ko tjeyá sin kixin jína chrókꞌuejó sin ti sátsji sin ijnko kia, 
LUK.20.47	la ko kja̱xin takitsjehe sin ndo̱e ti chojnichjin ikꞌán. Ndá ti ó tjixin chꞌiyehe sin ti chojni, la náxrjón nixje̱he̱ sin Díos. Kjánchó Díos a̱ntsí sinchekjasóte ti jehe sin kixin xi̱kaha chꞌia sin.
LUK.21.1	Ndá ti nkaxehen ni̱nko la chꞌin Jesús kꞌuíkon kixin ti sin rico la kjui̱ka̱o sin chichaon chrꞌáxehen sin ti ntacajón tóxroyéya chichaon kuènté ofrenda. 
LUK.21.2	La kꞌuíkon chꞌan ikjui ijnko tjan ikꞌán nóa, la chrꞌáxehen tjan yaá chichaon ntsíntsí kanhñó tjete sínkí. 
LUK.21.3	Ndá chꞌin Jesús ndáchro:
LUK.21.3	―Chaxín ndáxrja̱n kixin ti tjan ikꞌán i, kjónté nóa tjan, la a̱ntsí kjuajon tjan kixin kaín a̱sén tjan kjuajon tjan, ke ti íso sin 
LUK.21.4	kixin kaín ti chichaon kjuajon sin la ti chichaon ó tsíxehe̱ sin. A̱ndá jehe tjan, kjónté nóa tjan, la kjuajon tjan kaín ti chichaon chrókꞌuite nkehe chrókjonie tjan ―ichro chꞌin Jesús.
LUK.21.5	Ndá iso sin tjejótjo sin kixin náxrjón tsjehe ti ni̱nko tsíkꞌónaxín ixro̱ náxrjón la ko íso nkehe náxrjón tsíkjajon chojni tsíkꞌáyéhe̱ Díos. A̱ndá chꞌin Jesús ndáchro:
LUK.21.6	―Kaín ti nkehe tꞌikonra i, la itsi ijnko ña̱o la kaín tsoxika. La ninkehó ixro̱ tsꞌejókjenhña kícho.
LUK.21.7	Ndá kjuanchankíhi sin chꞌin Jesús, ndáchro sin:
LUK.21.7	―Maestro, ¿nkesá tso̱hen kaín tíhi? ¿Nkexrín tso̱noexíni ti ó tso̱hen kaín tíhi?
LUK.21.8	Ndá chꞌin Jesús ndáchro:
LUK.21.8	―Tꞌejotsjehéra jína kixin chrókjuitꞌayahyara chojni, kixin nchónhña chojni itsi tsondáchro sin kixin jehe sin ti Cristo, la ko tsondáchro sin: “Ijie tsoxiteyá kaín nkehe”, la kjónté xi̱kaha tsondáchro sin la chrókuitekákonhñara. 
LUK.21.9	Ti ó tsinhínra tsondáchro chojni kixin ó siín guerra la ko tjajo̱nko kícho chojni, la chróchrakonhñara kixin kaín tíha la ticháxi̱n tso̱hen, kjánchó na̱xa̱ tsꞌitjáña chjasintajni.
LUK.21.10	A̱ndá na̱xa̱ ndáchro chꞌin Jesús:
LUK.21.10	―Ijnko nación tsjajo̱nko íjnko nación la ko ijnko chjasin tsjajo̱nko íjnko chjasin. 
LUK.21.11	Itsjé nketí tsꞌinki nonte la ko tso̱kjinta la ko tso̱níhi chojni nchónhña chjasin, ndá ti nka̱jní la nchónhña kjuachrakon ijié tso̱hen tsꞌikon chojni.
LUK.21.12	’Kjánchó ti na̱xa̱ tso̱enhña kaín tíhi la tso̱nínkakohanra sin, tsotséra sin, sátsjiko sin ti jahara ti ni̱nko la tsjanchia sin ijie̱ la ko tsꞌíkjahara
LUK.21.13	Ti ña̱o xi̱kaha tso̱hen la jína tso̱chro̱nkara kixin tinkachónkira ti janhan. 
LUK.21.14	*Ti ña̱o a la tóxakuanhñara nkehe tsjate̱héra ti ó tsjanchankí sin nkojín nkehe 
LUK.21.15	kixin janhan tsjánjua ti kjuaxrexinkaon jína la ko ti nkehe tsonixjara kixin nijnko ti sin nínkakohanra la xitjahya tsondáchro sin kixin nduáhya ti nkehe tsjate̱héra. 
LUK.21.16	Kixin kjónté itꞌára o̱ kichuara o̱ ti sin kjéhyara o̱ ti sin itjóra jína mé tsjikaánra sin, la tsꞌóñá sin nkojinra 
LUK.21.17	la kaín chojni tso̱nínkakohanra kixin tinkachónkira ti janhan. 
LUK.21.18	Kjánchó nijnko ka̱xi̱hi chónta ikjára tsꞌitjáñahña. 
LUK.21.19	A̱ndá ti tsi̱to̱éhyara tsinkachónkira ti janhan la tsochontara ti kjuachón nkochríxín.
LUK.21.20	’A̱ndá ti ó tsꞌikonra kixin tsíka̱ntatjen ti sin soldado kuenté Jerusalén la tso̱noaxínra kixin í séhya tsꞌitjáña ti chjasin. 
LUK.21.21	A̱ndá ti sin tjejó Judea la sáchrókjui̱ sin nó ijna̱. A̱ndá ti sin tjejó ntiha la sáchrókjuixin sin ntiha la ti sin tjejó no̱nte̱e la í tsokjanhña sin chjasin 
LUK.21.22	*kixin ti ña̱o a la tsjasóte kaín chojni kixin tsoxiteyá kaín ti nkehe nixja xroon itén Díos. 
LUK.21.23	Kjánchó nóa ti chojnichjin tjejóyá ti ña̱o a la ko ti sin chónta xjanhnte̱ na̱xa̱ takí. Kixin ti ña̱o a la tsꞌixin kjuachrakon ti chjasin la Díos tsjajon kjuachaxin kixin tsjasóte kaín chojni. 
LUK.21.24	La itsje chojni tsꞌenxín sin espada la ko nkojín sin la tsotsé sin sátsjiko sin ti tjejó kaín ti íso nación la ntiha tsjasóte sin. A̱ndá kaín ti sin jehya judío tsji̱xi̱n ókjé nación mé tsinkátja sin ti chjasin Jerusalén hasta tjeje̱ ti ña̱o kjuajon Díos kjuachaxin xi̱kaha tso̱hen.
LUK.21.26	Ndá kaín chojni la tsꞌaniátexín sin ti kjuachrakon ti ó tsjenka̱yáxin sin ti nkehe tso̱hen ti chjasintajni kixin kaín ti nkehe sinkáni nka̱jní la tsꞌinki. 
LUK.21.27	*Ndá xi̱kaha tsꞌikon sin itsi ti Xje̱en Díos kꞌóna Chojni, itsi chríkjan itji̱ tsi̱ka̱o ti kjuachaxin ijié kuènté nkaya nka̱jní. 
LUK.21.28	Ti ó tsoxrankíxin tso̱hen kaín tíhi, la chrókócháhara chrókontára nka̱jní kixin í kjínhña itjen ti nkexro tsaáxinra.
LUK.21.29	Kja̱xin kjuíncheyóe̱xin chꞌan ijnko nkehe ndáchro chꞌan:
LUK.21.29	―Tsjehéra ti inta tꞌóna to higo la ko kaín ti íso inta. 
LUK.21.30	Ti ó tsꞌikonra kixin tinkákꞌaña ti kahnte̱, la tso̱noaxínra kixin í séhya tsi ti ncha̱kuén ichrin. 
LUK.21.31	Mé xi̱kaha ti ó tsꞌikonra kixin kaín ti nkehe í sítóhen, la tso̱nohara kixin ti kjuachaxin kuènté Díos la ó chjino itjen.
LUK.21.32	’Chaxín ndáxrja̱n kixin kaín tíhi tso̱hen ti na̱xa̱ tꞌenhña ti chojni tjejó ijie. 
LUK.21.33	Ti nka̱jní la ko ti chjasintajni la tsꞌitjáña. A̱ndá ti itan kuénta̱na la tsꞌitjáñahña nkochríxín.
LUK.21.34	’Méxra̱ chrókóxakohanra, kixin chrókjuichròehyara kixin ti nkehe nduáhya chꞌera la ko ti tókoanra la ko ti kjuaxikaon chontara, ndá titàya̱ itsié ti ña̱o tsjixixín la chrókꞌuejochoénhñara. 
LUK.21.35	La mé éxi ijnko trampa chrókꞌuikjehe̱ mé xi̱kaha itsi ti ña̱o a, la xi̱kaha tsjasóte kaín ti chojni siín chjasintajni ti tsꞌejóchóe̱nhña sin. 
LUK.21.36	Méxra̱ jína chrókꞌuejotsjehera la ko chrónixjehéra Díos kixin ti ó itsi kaín ti kjuaxikaon la Díos chrókjuinchekaá ti jahara kixin tsjachara tso̱chjinara ti itjen ti Xje̱en Díos kꞌóna Chojni.
LUK.21.38	La kaín chojni nchítjón kóchjina sin ti ni̱nko nkojnko ña̱o kixin tsihin sin ti nkehe tjako chꞌan.
LUK.22.2	Ndá ti ncha̱tꞌá tꞌe̱to̱an la ko ti sin tjako ley mé kjuénka̱yáxin sin nkexrín chrókꞌóñá sin chꞌin Jesús, kjánchó chráko̱nhe̱n sin ti chojni chjasin ntiha.
LUK.22.3	A̱ndá ti Jínahña mé kꞌuíxehen a̱sén Judas Iscariote, ijnko ti teyó sin kꞌuájiko chꞌin Jesús. 
LUK.22.4	Ti nkexro í mé sákjuitsjehe ti sin ncha̱tꞌá tꞌe̱to̱an la ko ti sin tꞌe̱to̱an kuènté ni̱nko, la ikjo chꞌan sin nkexrín tsjajon chꞌan ti chꞌin Jesús. 
LUK.22.5	Ndá ti sin tꞌe̱to̱an la kóchéhe̱ sin la ndáchro sin kixin tsjajon sin itsjé chichaon. 
LUK.22.6	Ndá kjuáte̱he chꞌan ti nkehe ndáchro sin, ndá kjueyá chꞌan nkexrín tsjajon chꞌan ti chꞌin Jesús ti kohya chojni.
LUK.22.7	Ndá ikui ti ña̱o kia sinie sin ti nio̱tja̱ tjikohya ti nkehe tꞌánkíxin, ndá ticháxi̱n tꞌóñá sin ti kolélo sinie sin kuènté ti kia Pascua. 
LUK.22.8	Ndá chꞌin Jesús kꞌue̱tue̱hen chꞌin Pedro la ko Juan kixin sátsji sin sincheyaxín sin ti nkehe sinie sin ti kia Pascua. 
LUK.22.9	Ndá jehe sin kjuanchankí sin:
LUK.22.9	―¿Nketí tjinkaoan sincheyaxíxini? ―ichro sin.
LUK.22.10	Ndá kjuáte̱he chꞌin Jesús ndáchro:
LUK.22.10	―Ti ó tsꞌixe̱hénra Jerusalén la tsoxétara ijnko chojnindoa yámá ijnko tóa tjiá ìnta̱. Chréhéra ti nkexro a ti nchia tsꞌixehen chꞌan. 
LUK.22.11	Ndá ndáchera ìnché ti nchia: “Ndáchro ti Maestro: ¿Nketí itjen ti cuarto tsjánjua kjuachaxin tso̱yaxíxin ti kia Pascua sinieko chꞌan ti sin teyó xriko chꞌan?” 
LUK.22.12	Ndá ti nkexro a la tsja̱kao̱hara ijnko cuarto ijié ti yaáxin piso la ntiha siín kaín ti nkehe tsicháxi̱n, la ntiha ncheyáxixínra ti sinieni tso̱jín ―ichro chꞌin Jesús.
LUK.22.13	A̱ndá jehe sin la sákjuí sin la kꞌuitja sin kaín nkehe éxi tsíchronka chꞌin Jesús. Ndá ntiha kjuíncheyáxixín sin ti nkehe sinie sin ti kia Pascua.
LUK.22.14	A̱ndá ikui ti hora, ndá chꞌin Jesús la ko ti sin kꞌuájiko chꞌan kjuíji sin ntiha la kꞌuejótja̱xi̱n sin ti itjen mesa. 
LUK.22.15	Ndá ndáchro chꞌin Jesús:
LUK.22.15	―Imá tjínka̱oan kixin chrókjonieni ti ña̱o Pascua i ti na̱xa̱ tsꞌénhña janhan. 
LUK.22.16	Ndáxrja̱n kixin í sinie̱hña xi̱kihi ti kia Pascua ínaá ti na̱xa̱ tsoxiteyáhya ti itsi ti kjuachaxin kuènté Díos.
LUK.22.17	Ndá kuákja chꞌin Jesús ti nkehe tjiá ìnté ito uva ndá chjéhe chꞌan kjuasáya Díos la ndáchro chꞌan:
LUK.22.17	―Tákjára tíhi la itꞌira kaínra 
LUK.22.18	kixin janhan la í tsꞌihya ti ìnté to uva i hasta tsijia ti kjuachaxin tꞌe̱to̱axín Díos.
LUK.22.19	Ndá kjuixin la kuákja chꞌan ti nio̱tja̱ ndá chjéhe chꞌan kjuasáya Díos, ndá kóchrítꞌo̱ chꞌan chjéhe chꞌan ti jehe sin la ndáchro chꞌan:
LUK.22.19	―Tíhi mé ti cuerpo kuénta̱na tsꞌenyákohe̱n ti jahara. Méxra̱ xi̱kaha ichꞌera xráxinkákonxínra ti janhan ―ichro chꞌin Jesús.
LUK.22.20	―Ti nkehe tjetjiá ti vaso í mé chrónkaxín ti nkehe ni̱xin tso̱hen tsoxiteyá kixin ti ijni̱ kuénta̱na tsꞌitjí tso̱tjuáxin ti iji̱ára.
LUK.22.22	Chaxín ndáxrja̱n kixin ti Xje̱en Díos kꞌóna Chojni la itsꞌen éxi tjenixín ti xroon; kjánchó nóa ti chojni sinchekji ti jehe chꞌan kixin imá tsjasóte.
LUK.22.23	A̱ndá jehe sin kjuankíxin tjanchankíhi kícho sin, ndáchro sin:
LUK.22.23	―¿Xá nkexro sinchekji ti jehe chꞌan?
LUK.22.25	Kjánchó chꞌin Jesús ndáchro:
LUK.22.25	―Ti sin rey kuènté ti nación la imá tꞌe̱tue̱hen sin ti chojni. La ti chojni tꞌítuehen la ndáchro sin kixin ti sin tꞌe̱to̱an la chojni chaxín ichꞌe ixra̱ jína. 
LUK.22.26	*A̱ndá jahara xi̱kahña chrókjui̱chꞌera. Ícha jína ti nkexro imá tjetoan la chrókꞌóna éxi ti nkexro tꞌítuehen, a̱ndá ti nkexro tꞌe̱to̱an mé chrókꞌóna éxi ti nkexro chꞌexón ixra̱. 
LUK.22.27	*¿Xá nkexro ti a̱ntsí tjetoan, á ti nkexro tjakꞌetja̱xi̱n ti itjen mesa sinie ní, o̱ ti nkexro tjajon ti nkehe sinie ti nkexro tjetja̱xi̱n? ¿Á jehya ti nkexro tjetja̱xi̱n ti itjen mesa, ti a̱ntsí tjetoan ní? A̱ndá janhan itjén ntihi éxi ijnko nkexro chꞌexón ixra̱.
LUK.22.28	’La jahara nkochríxín kꞌuejontaxínra kꞌuíkonra kaín ti nkehe náxrjónhña kóna. 
LUK.22.29	Méxra̱ janhan tsjánjua kjuachaxin kixin tséto̱anra, éxi janhan kjuajon Tꞌaná kjuachaxin této̱an 
LUK.22.30	*kixin sintera la ko itsꞌira ti tsjakꞌe ti mesa kuénta̱na ti ó tséto̱an janhan nkaya nka̱jní la ko si̱nchekito̱exínra iji̱é kaín ti sin kꞌuaxrjeníxin ti teyó tribu kuènté Israel.
LUK.22.31	Ndá ndáchro Ìnchéni:
LUK.22.31	―Simón, Simón, chrókónoha kixin ti Jínahña kjuanchia kixin chrókꞌótsjéyehe ti jahara éxi noatrigo. 
LUK.22.32	Kjánchó janhan xrja̱noáhá Tꞌaná kixin chrókui̱toéhya ti titekaoan ti janhan. A̱ndá jaha, kjónté tsjásian ijie̱, ndá tsokjan la tsinki̱tsa ti sin kichuara kixin jína tsꞌejó sin ―ichro chꞌin Jesús.
LUK.22.33	A̱ndá chꞌin Pedro ndáchro:
LUK.22.33	―Ìnchéni, ti ticháxi̱n sátsjini tsjakꞌechjinakoni ti jaha la sátsjini, la jehya jehó ti tsjakꞌechjina ó kja̱xin tsꞌenkoni ti jaha.
LUK.22.34	A̱ndá kjuáte̱he chꞌin Jesús ndáchro:
LUK.22.34	―Pedro, ndáxrja̱n kixin ijie na̱xa̱ tsjehya kochi̱ntóla la jaha si̱nchemá iní vece kixin choxián ti janhan.
LUK.22.35	―Ti ó kuétua̱hanra sákjuíra kjuíkoáhyara kabolsa la ko kjuíkoáhyara ti nkehe tꞌinka chichaon la ko kjuíkoáhyara to̱ka̱te̱ la, ¿á kꞌuitjáña ichrén nkehe ní?
LUK.22.35	Ndá kjuáte̱he sin ndáchro sin:
LUK.22.35	―Náhí. Ninkehó nkehe.
LUK.22.36	Ndá ndáchro chꞌin Jesús:
LUK.22.36	―A̱ndá ijie la ti nkexro chónta kabolsa la tsákja la ko kja̱xin ti nkehe tꞌinka chichaon la ko ti nkexro chóntahya espada la chrókjuinchekji ti ika tꞌitsáte ndá chrókꞌue̱naxín ijnko chika. 
LUK.22.37	*Chaxín ndáxrja̱n kixin ticháxi̱n tsoxiteyá tso̱na kaín ti nkehe éxi tjenixín ti xroon itén Díos ndáchro: “Éxi ijnko chojni kjuasin ijie̱ mé xi̱kaha tsꞌikon sin ti nkexro a.” Mé xi̱kaha kaín nkehe chronka xroon itén Díos la ticháxi̱n tso̱na, mé ticháxi̱n tsoxiteyá kaín tíha ―ichro chꞌin Jesús.
LUK.22.38	Ndá jehe sin ndáchro sin:
LUK.22.38	―Ìnchéni, ntihi tjejó yaá espada.
LUK.22.38	Ndá chꞌin Jesús ndáchro:
LUK.22.38	―Táhó ó ncho̱xon.
LUK.22.39	Ndá chꞌin Jesús sákjuixin chꞌan Jerusalén la sákjui̱ chꞌan ti ijna̱ Olivo éxi kuéhen kꞌuékjichꞌe chꞌan la koí ti sin kꞌuájiko chꞌan tinkáchréhe̱ sin. 
LUK.22.40	Ndá ti ó kjuíji sin ntiha la ndáchro chꞌin Jesús:
LUK.22.40	―Nixjehéra Díos kixin tsjinki̱tsa ti jahara kixin tsjásinhñara ijie̱.
LUK.22.41	Ndá chꞌin Jesús kꞌuaxrjenta, sákjuí éxi kjínxi̱n itꞌeni jnko ixro̱. Ndá kjuákꞌexín chꞌan tochꞌin chꞌan la nixje̱he̱ chꞌan Díos 
LUK.22.42	la ndáchro chꞌan:
LUK.22.42	―Itꞌéni, ti tjinkaoni kixin chrókjuìin ti nkehe náxrjónhña tso̱heni, kjánchó jehya éxi jeheni tjinkaoni chrókóheni. Náhí. Éxi tjinkaoan tso̱hen ―ichro chꞌin Jesús.
LUK.22.43	Ndá xrína̱hña ikui ijnko ángel kui̱xi̱n nkaya nka̱jní kixin tsjinki̱tsa ti jehe chꞌan. 
LUK.22.44	Ndá imá kꞌuává chꞌan, la a̱ntsí nixje̱he̱ chꞌan Díos, ndá kꞌuíxin chꞌan nda̱chjin éxi ijni̱ kꞌuitjí nonte.
LUK.22.45	Ndá kjuixin nixje̱he̱ chꞌan Díos ndá kꞌuínkatjen chꞌan la sákjuí chꞌan ti tjejó ti sin kꞌuájiko chꞌan, ndá kꞌuíkon kixin ó tjejójua sin, kixin imá tꞌává sin. 
LUK.22.46	Ndá chꞌin Jesús ndáchro:
LUK.22.46	―¿Nkekuènté tjejochri̱nra? Tꞌàyara. Nixjehéra Díos kixin tsjínki̱tsa ti jahara kixin tsjachròehyara ti Jínahña.
LUK.22.47	Ndá na̱xa̱ tjenixja chꞌin Jesús la ikui nchónhña chojni yámá chika, la ti nkexro itꞌin Judas, ijnko ti teyóxin sin kꞌuájiko chꞌin Jesús, mé tjetaón nti̱a kui, ndá kóchjinehe chꞌin Jesús kixin tsochjéhe jnko kochíto. 
LUK.22.48	A̱ndá chꞌin Jesús ndáchro:
LUK.22.48	―Judas, ¿á ijnko kochíto ó si̱nchekjixián ti Xje̱en Díos kꞌóna Chojni?
LUK.22.49	Ndá ti sin tjejóko chꞌin Jesús ti ó kꞌuíkon sin kixin xi̱kaha kóhen la kjuanchankí sin:
LUK.22.49	―Ìnchéni, ¿á tsjajo̱nkoxini espada ní?
LUK.22.50	Ndá ijnko ti sin a, la kjuíncheníhi ijnko ti nkexro chꞌehe ixra̱ ti ncha̱tꞌá tꞌe̱to̱an, kóchríjin chꞌan ti ndatsjon chjina.
LUK.22.51	Kjánchó chꞌin Jesús ndáchro:
LUK.22.51	―Táhó, ti̱to̱héra ti nkexro.
LUK.22.51	Ndá itsé chꞌan ndatsjon ti nkexro a, la kjuínchekito̱he chꞌan jína. 
LUK.22.52	Ndá tuénxín nixje̱he̱ chꞌin Jesús ti sin ncha̱tꞌá tꞌe̱to̱an la ko ti sin tꞌe̱to̱an kuènté ni̱nko la ko ti sin táda tꞌe̱to̱an tsíki sátsjiko ti jehe chꞌan, ndáchro chꞌan:
LUK.22.52	―¿Nkekuènté kꞌuinkakoara espada la ko inta éxi chrótse̱ra ijnko xíche̱e? 
LUK.22.53	*Kaín ña̱o kjuakꞌé ti tjejora kjuáko̱xián ti ni̱nko la tse̱hyara ti janhan. A̱ndá ijie ti hora kuèntára kixin ti kjuachaxin kuènté sítie kjuacha kꞌue̱tue̱hen a̱sánra ―ichro chꞌin Jesús.
LUK.22.54	Ndá itsé sin ti chꞌin Jesús kjuínchenteto sin la sákjuíko sin chꞌan ndo̱e ti ncha̱tꞌá tꞌe̱to̱an. A̱ndá chꞌin Pedro mé ikjín tinkáchrèxin chꞌan. 
LUK.22.55	A̱ndá ti nda̱sin ntiha mé kjuaka sin xrohi chjixro̱exín
LUK.22.56	Ndá ijnko chojnichjin chꞌexín ixra̱ kꞌuíkon tjan kixin koí chꞌin Pedro tjechíxro̱he ntiha ndá komá tjan la ndáchro tjan:
LUK.22.56	―Kja̱xin ti nkexro i xriko ti chꞌin Jesús.
LUK.22.57	Ndá chꞌin Pedro kjuínchemá ndáchro:
LUK.22.57	―¿Nkekuènté xi̱kaha ichrua? Ni chónhña ti nkexro a.
LUK.22.58	A̱ndá ntsíkoá chrꞌéxi̱n mé ikui íjnko chojni kꞌuíkon ti chꞌin Pedro la ndáchro:
LUK.22.58	―Kja̱xin jaha xriko̱a ti nkexro a.
LUK.22.58	Ndá chꞌin Pedro ndáchro:
LUK.22.58	―Náhí, xríki̱a̱nhña chꞌan.
LUK.22.59	Ndá éxi ijnko hora chrꞌéxi̱n íjnko nkexro chenka ti sin tjejó ntiha:
LUK.22.59	―Ti nkexro i la kjá chaxín xriko ti chꞌin Jesús kixin tsíkji̱xi̱n chꞌan Galilea.
LUK.22.60	Ndá chꞌin Pedro ndáchro:
LUK.22.60	―Nónahña nkehe ti ndáchrua.
LUK.22.60	Ndá na̱xa̱ tjenixja chꞌan la itsje jnko kochi̱ntóla. 
LUK.22.61	Ndá Ìnchéni kuinkátjíá komá ti chꞌin Pedro. Ndá jehe chꞌan xráxinkaon kixin chrónka Ìnchéni: “Ti na̱xa̱ tsotsjehya kochi̱ntóla la si̱nchemána iní vece.” 
LUK.22.62	Ndá sákjuí chꞌan ndója, la tsjánka chꞌan kixin imá tꞌává chꞌan.
LUK.22.63	Ti sin sákjuíko chꞌin Jesús la kjuanoá sin chꞌan la ko kjuate sin chꞌan 
LUK.22.64	la kꞌuekjèxin sin ika ti ikon chꞌan ndá kjuate sin chꞌan la kjuanchankíhi sin chꞌan:
LUK.22.64	―Tónoha nkexro kjuatia ijie.
LUK.22.65	La ko íso nkehe ndáchro sin kꞌuándaxíhi̱n sin chꞌan.
LUK.22.66	Ndá ti ó kꞌuínkaséña la kónkotsé kaín ti sin táda tꞌe̱tue̱hen ti sin judío, la ko ti ncha̱tꞌá tꞌe̱to̱an, la ko ti sin tjako ley la sákjuíko sin chꞌin Jesús nkayakon ti sin tꞌe̱to̱an. Ndá ntiha kjuanchankíhi sin chꞌan:
LUK.22.67	―Chro̱nka, ¿á jaha ti Cristo ní?
LUK.22.67	Ndá chꞌin Jesús kjuáte̱he:
LUK.22.67	―Ti tsondáxrja̱n kixin chaxín janhan la tsitekákonhñara. 
LUK.22.68	A̱ndá ti chrókjuanchankíhara ichrén nkehe la chrókjuáte̱ehyara la ko chrókꞌuatjántahyara ti janhan. 
LUK.22.69	A̱ndá ijie ti Xje̱en Díos kꞌóna Chojni mé tsjakꞌetja̱xi̱n chꞌan ti itja chjina kuènté Díos chónta kaín kjuachaxin.
LUK.22.70	Ndá tuénxín kaín kꞌóyako sin kjuanchankíhi sin:
LUK.22.70	―¿Á chaxín jaha ti Xje̱en Díos ní?
LUK.22.70	Ndá chꞌin Jesús ndáchro:
LUK.22.70	―Ó jahara ndáchrora kixin janhan tíha.
LUK.22.71	Ndá ikjo sin kícho sin ndáchro sin:
LUK.22.71	―¿Nke tso̱hen na̱xa̱ chróchronka íso chojni? Kaíni kuíhini ti nkehe kꞌuaxrjexín irꞌua chꞌan ―ichro sin.
LUK.23.1	Ndá kaín sin kꞌuínkatjen sin ndá sákjuíko sin chꞌin Jesús nkayakon Pilato. 
LUK.23.2	A̱ndá ntiha kjuankíxin sin tꞌeka sin ijie̱ ti jehe chꞌan la ndáchro sin:
LUK.23.2	―Kꞌuítjani ti nkexro i tjachróe chojni chjaséni la ndáchro chꞌan kixin chrókjue̱nke̱ehyani ti gobierno romano, la ko kja̱xin ndáchro kixin jehe mé ti Cristo, la mé ijnko rey tíha ―ichro sin.
LUK.23.3	A̱ndá Pilato kjuanchankíhi chꞌin Jesús ndáchro:
LUK.23.3	―¿Á jaha ti Rey tꞌe̱tue̱hen ti sin judío a ní? ―ichro Pilato.
LUK.23.3	Ndá chꞌin Jesús kjuáte̱he ndáchro chꞌan:
LUK.23.3	―Chaxín xi̱kaha ndáchrua jaha ―ichro chꞌin Jesús.
LUK.23.4	A̱ndá Pilato ndáche ti sin ncha̱tꞌá tꞌe̱to̱an la ko ti chojni tsíki̱ka̱o sin:
LUK.23.4	―Tꞌitjáhya nijnko ijie̱ chónta ti nkexro i.
LUK.23.5	A̱ndá jehe sin a̱ntsí itsen nixja sin ndáchro sin:
LUK.23.5	―Jehe chꞌan tjachróe chꞌan kaín chojni nonte Judea kixin ti nkehe tjako chꞌan. Kjuankíxin kjuako chꞌan nonte Galilea, a̱ndá ijie ó ikui chꞌan ntihi ―ichro sin.
LUK.23.6	Ndá kuíhin Pilato xi̱kaha ndáchro sin ndá kjuanchankí chꞌan á ti nkexro i la á Galilea tsíkji̱xi̱n chꞌan. 
LUK.23.7	Landá kjuáte̱he sin kixin ntiha tsíkji̱xi̱n, ndá kꞌue̱to̱an Pilato kixin sátsjiko sin chꞌin Jesús ti itjen Herodes kixin jehe mé gobernador ti nonte Galilea la kja̱xin chꞌan itjen chjasin Jerusalén ti ña̱o a. 
LUK.23.8	A̱ndá Herodes kꞌuíkon kixin kjuíji chꞌin Jesús ndá imá kóchéhe̱ kixin ósé tjinkaon chrókꞌuikon chꞌan ti chꞌin Jesús kixin tsíkihin chronka chojni nkexrín tjako Jesús, ndá tjinkaon chrókꞌuikon ijnko kjuaxroan chrókjua̱ko̱xi̱n chꞌin Jesús. 
LUK.23.9	Nchónhña nkehe kjuanchankíhi Herodes ti nkexro Jesús, kjánchó chꞌin Jesús ninkehó kjuáte̱hya. 
LUK.23.10	Kja̱xin ntiha kꞌuejó ti sin ncha̱tꞌá tꞌe̱to̱an la ko ti sin maestro tjako ley landá nchónhña ijie̱ kꞌueka sin chꞌin Jesús kixin nínkakohen sin chꞌan.
LUK.23.11	A̱ndá Herodes la ko ti sin soldado kuènté kjuankíxin sin kjuikosáyehya sin chꞌin Jesús la ko kjuanoá sin chꞌan, kjuínchekꞌinkáya sin chꞌan ika náxrjón tjete éxi tꞌinkáya ti sin rey. Landá tuénxín Herodes kꞌue̱to̱an kixin sátsjiko sin chꞌin Jesús ínaá ti itjen Pilato. 
LUK.23.12	A̱ndá ti ña̱o a Pilato la ko Herodes kjuankíxin sin tsꞌiton kícho sin kixin ti senó la kꞌuénínkakohen kícho sin.
LUK.23.13	Landá Pilato kꞌuéye̱he̱ ti ncha̱tꞌá tꞌe̱to̱an la ko ti sin gobernador la ko kaín chojni chjasin ntiha kixin tso̱nkotsé sin 
LUK.23.14	ndá ndáchro chꞌan:
LUK.23.14	―Jahara kjuíkoára ti nkexro i ntihi la ndáchrora kixin jehe chꞌan kjuínchekonínkakohen chꞌan chojni chjasin. A̱ndá ó kuihínra kixin janhan kjuánchánkíha̱ chꞌan itsjé nkehe, kjánchó kꞌuitjáhya ninkehó ti ijie̱ tꞌékara chꞌan. 
LUK.23.15	La ko kja̱xin Herodes kꞌuitjahya ti ijie̱ tꞌékara ti chꞌin Jesús ndá ichrꞌán chꞌan ntihi ínaá. Ndá ijie la ó kꞌuíkonra kixin ninkehó ijie̱ chóntahya ti nkexro i kixin chrókꞌuen. 
LUK.23.16	Si̱ntakjasóte chꞌan ndá tsjánjua kjuachaxin sátsji ―ichro Pilato.
LUK.23.17	A̱ndá ti ña̱o kia a la ticháxi̱n kixin Pilato tsjajon kjuachaxin sátsji ijnko chojni tjechjina kixin xi̱kaha kuéhen sin ósé. 
LUK.23.18	Ndá kaín sin kjuankíxin sin kꞌóyako sin ndáchro sin:
LUK.23.18	―¡Ti nkexro la chrókꞌuen! ¡Chꞌin Barrabás mé tꞌa̱tjánta! ―ichro sin.
LUK.23.19	A̱ndá ti Barrabás tsíkꞌikjehe̱ kixin jehe chꞌan la ko íso chojni kónínkakohen sin ti chjasin ntiha la ko tsíkꞌóñá chꞌan chojni. 
LUK.23.20	Landá Pilato tjinkaon chrókjuajon kjuachaxin sáchrokjui chꞌin Jesús. Mé xi̱kaha xíkjanchankíhi chꞌan ti chojni siín ntiha ínaá. 
LUK.23.21	Kjánchó jehe sin a̱ntsí itsen kꞌóyako sin, ndáchro sin:
LUK.23.21	―¡Tjakénka̱nira chꞌan ntacruz! ¡Tjakénka̱nira chꞌan ntacruz! ―ichro sin.
LUK.23.22	Níxin xíkjanchankí Pilato ndáchro chꞌan:
LUK.23.22	―¿Xá nkehe nduáhya kjuíchꞌe ti nkexro i? Janhan la kꞌuitjáhya ninkehó ijie̱ chónta chꞌan chrókꞌuenxín chꞌan. Si̱ntakjasóte chꞌan landá chrꞌéxi̱n tsjánjua kjuachaxin sátsji chꞌan ―ichro Pilato.
LUK.23.23	Kjánchó jehe sin a̱ntsí itsen kjuanchia sin, ndáchro sin kixin chrókjuakꞌenkáni chꞌin Jesús ntacruz. A̱ndá kꞌóyako sin la ko kꞌóyako ti sin ncha̱tꞌá tꞌe̱to̱an ndá kjuacha sin kjuanchia sin ti nkehe tso̱hen. 
LUK.23.24	A̱ndá Pilato kjuajon kjuachaxin xi̱kaha tso̱hen ti nkehe kjuanchia sin. 
LUK.23.25	A̱ndá kjuajon Pilato kjuachaxin sátsji Barrabás éxi kjuanchia sin, mé jehe chꞌan ti nkexro kꞌuikjehe̱ kixin kꞌuékje kjuanínkaon la ko kuékꞌóñá chojni. La kjuajon Pilato kjuachaxin kixin sátsjiko sin ti chꞌin Jesús sinchekjasóte sin éxi tjinkaon sin.
LUK.23.26	Ndá ti ó sákjuíko sin chꞌin Jesús tsjakꞌenkáni chꞌan ntacruz, ndá itsé sin ijnko nkexro tsíkji̱xi̱n no̱nte̱e itꞌin Simón tsíkji̱xi̱n Cirene, la kjuínchekamá sin ti ntacruz tsjakꞌenkáni chꞌin Jesús la chréhe̱ chꞌan.
LUK.23.27	Kja̱xin nchónhña chojnindoa la ko nchónhña chojnichjin chréhe̱ sin tsjánkàma̱ sin chꞌan. 
LUK.23.28	Ndá chꞌin Jesús nkátjíá komá ti jehe sin kixin tsjánka sin la ndáchro:
LUK.23.28	―Jahara chojnichjin chjasin Jerusalén, chrótsja̱nkama̱hñara ti janhan. Chrotsja̱nkara kixin ti nkehe tso̱hanra jahara la ko xja̱anra 
LUK.23.29	kixin itsi ijnko ña̱o tsondáchrora kixin náxrjón chéhe̱ ti sin chóntahya ixjan la ko ti sin kjuínchekokjíehya xjan la ko ti sin kjuínchekakíhya ixjan. 
LUK.23.30	*Ndá tsjankíxin chojni tsondáche sin ti ijna̱ kixin tsoxratja ti jehe sin la ko tsondáche sin itjo kixin tsja̱vá ti jehe sin. 
LUK.23.31	A̱ndá ti xi̱kaha chꞌehe sin ti inta yoa la, ¿nkehe kaá chrókjuíchꞌehe sin ti inta tsíxámá?
LUK.23.32	Kja̱xin sákjuíko sin yaá chojni tsíkjasin ijie̱ kixin tsꞌóñáko sin ti chꞌin Jesús. 
LUK.23.33	Ndá ti ó kjuíji sin ti ijna̱ itꞌin Hueso Ikja Chojni, la ntiha kjuákꞌenkáni sin chꞌin Jesús ti ntacruz la ko kja̱xin ti yaá chojni chónta ijie̱, ijnko la itja chꞌan chjina la íjnko la itja chꞌan ikjon. 
LUK.23.34	*Ndá ti ó kjuixin kjuákꞌenkáni chꞌan ntacruz, la ndáchro chꞌan:
LUK.23.34	―Itꞌéni, tónínkákuénhña sin kixin noehña sin nkehe ti ichꞌe sin.
LUK.23.34	Ndá ti sin soldado la kꞌóxika̱ye̱he sin ti iké chꞌin Jesús, kjuíchꞌexín sin suerte kixin tso̱nohe sin nkexro tsákja. 
LUK.23.35	*Ndá kaín chojni tjejótsjehe sin ti nkehe kóhen la ko ti sin tꞌe̱to̱an la kjuanoá sin chꞌin Jesús ndáchro sin:
LUK.23.35	―Kjuínchekaá chꞌan ókjé chojni, a̱ndá ijie sinchekaá chꞌan a̱sén chꞌan ti chaxín jehe chꞌan ti Cristo, ti nkexro tsíkjeyá Díos.
LUK.23.37	la ndáchro sin:
LUK.23.37	―Ti chaxín jaha ti rey kuènté ti sin judío la jahuá nchekaá a̱sán.
LUK.23.38	Kja̱xin ikja ti ntacruz mé kjuákꞌenkáni sin ijnko nta tsíkji̱nxi̱n sin ngiva griego la ko latín la ko hebreo ndáchro:
LUK.23.38	“Tíhi mé Rey kuènté ti sin judío.”
LUK.23.39	Kja̱xin ijnko ti sin chónta ijie̱ tjenkáni ntacruz la kꞌuándaxíhi̱n chꞌin Jesús, ndáchro chꞌan:
LUK.23.39	―Ti chaxín jaha ti Cristo, la jahuá tjinkájña a̱sán, ndá tsjixin ndá tjínkajñani.
LUK.23.40	Kjánchó ti íjnko nkexro la kꞌue̱tue̱hen ti nkexro kꞌuándaxín kixin tsotání, la ndáchro:
LUK.23.40	―Ndáchrohya xi̱kaha. ¿Á chrakuenhña Díos kixin xi̱kaha ichrua kixin jeheni la ti ijie̱ kuènténi tjejótjasótexíni? 
LUK.23.41	Jeheni ncho̱xon ti tjejótjasóteni tjejótje̱nka̱ni ti ijie̱ kjuasini. A̱ndá ti nkexro i ninkehó nkehe jínahña kjuíchꞌehya, la koí tjetjasóte.
LUK.23.42	Ndá ndáchro chꞌan:
LUK.23.42	―Jesús, xráxinkaoan ti janhan ti ó tsꞌayéhé kjuachaxin tséto̱an.
LUK.23.43	Ndá kjuáte̱he chꞌin Jesús, ndáchro:
LUK.23.43	―Chaxín ndáxrja̱n kixin ndesi ijie jaí tsꞌejóko kíchóni nkaya nka̱jní.
LUK.23.45	Ikꞌuén ña̱o, la ti ika tjenkákuèxín nkaxehen ni̱nko la kꞌuichje nko̱siñe. 
LUK.23.46	*Ndá chꞌin Jesús itsen ndáchro:
LUK.23.46	―Itꞌéni, tꞌayéhé ti a̱séni.
LUK.23.46	Xi̱kaha ichro chꞌan ndá ikꞌuén chꞌan.
LUK.23.47	Ndá ti ó kꞌuíkon ti capitán romano kaín tíha la chjéhe chꞌan kjuasáya Díos, ndáchro chꞌan:
LUK.23.47	―Chaxín, ti nkexro í la ninkehó ijie̱ chóntahya.
LUK.23.48	Ndá kaín ti chojni tsíkónkotsé ntiha kꞌuíkon kaín ti nkehe kóhen la sákjuixin sin ntiha, chrakon sin tinkákjate sin ntakuin sin kixin xi̱kaha kóhen. 
LUK.23.49	*Ndá kaín ti sin chóxin Jesús la ko ti sin chjin nkáchréhe̱ sin chꞌan kjui̱xi̱n sin Galilea la ikjín tjejó sin tjejótsjehe sin ti nkehe kóhen.
LUK.23.50	A̱ndá ntiha itjen ijnko nkexro itꞌin José, tsikji̱xi̱n Arimatea nonte kuènté Judea. Kja̱xin chꞌan ijnko ti sin imá tꞌe̱to̱an kuènté ti sin judío, jína chꞌan. 
LUK.23.51	Jehe chꞌan kja̱xin tjechóhen chꞌan itsi ti kjuachaxin kuènté Díos. La kóxríe̱nhña chꞌan nkexrín kjuíchꞌe ti sin íso tꞌe̱to̱an. 
LUK.23.52	La sákjuitsjehe chꞌan Pilato la kjuanchia chꞌan ti cuerpo kuènté Jesús, ndá Pilato kjuajon kjuachaxin. 
LUK.23.53	Ndá sákjuí sin la kuakjijinxi̱n sin ti cuerpo kuènté chꞌin Jesús ti ntacruz, ndá kjuínchekꞌísímá sin ijnko ika, ndá kjuákꞌe sin chꞌan ijnko tòye̱ xráxín tsíkjichꞌéna chꞌin José, jehó itjo̱ la ko na̱xa̱ ninkexró tsíxraváhya. 
LUK.23.54	Kaín tíha kóhen ti ña̱o tóyaxíhin sin kixin ó tsoxrankíxin ti ña̱o to̱kꞌéhe sin la kohya kjuachaxin tso̱hen ninkehó ixra̱.
LUK.23.55	A̱ndá ti chojnichjin nkáchréhe̱ kjuikoxín Jesús ndesi Galilea la kja̱xin sákjuí sin ti tóye̱ la kꞌuíkon sin nketí kjuákꞌe sin ti cuerpo kuènté chꞌan. 
LUK.23.56	*Ndá ti ó ikjan sin ti nchia tjejó sin la kóyaxíhin sin kjueyá sin xro̱a̱n xraxé náxrjón itsa nto̱e Jesús kixin xi̱kaha kꞌuékinkáchónki ti sin judío. A̱ndá ko̱kꞌéhe sin ti ña̱o sabado éxi tꞌe̱to̱an ti ley.
LUK.24.1	Imá nchítjen ti ña̱o domingo, mé ti ña̱o xránkíxixín semana, ti chojnichjin la xíkjan sin ínaá ti tsíxravá Jesús la sákjuíko sin xro̱a̱n xraxé tsíkjichꞌéna sin la ko íso chojnichjin sákjuikotoxi̱n sin. 
LUK.24.2	Ndá ti ó kjuíji sin ntiha kꞌuíkon sin kixin ti ixro̱ tsíkjèxín ti tòye̱ la í xi̱kahña itjen ti sákjuí sin. 
LUK.24.3	Ndá kꞌuíxehen sin tòye̱ la kꞌuitjahya sin cuerpo kuènté Ìnchéni Jesús. 
LUK.24.4	Ndá chrakon sin la noehña sin nkehe sichꞌe sin. Ndá xrína̱hña kꞌuíkon sin yaá chojnindoa tjejóxin to̱té chjinaxón ti tjejó sin, la iké sin la tjáki̱ni tsjehe. 
LUK.24.5	A̱ndá ti chojnichjin kꞌuisén sin tjejótsjehe sin nonte kixin imá chrákon sin, a̱ndá ti chojnindoa ndáchro sin:
LUK.24.5	―¿Nkekuènté xritjéyára ti nkexro tjechón ti siín ti sin tsíkꞌen? 
LUK.24.6	*Tjenhña ntihi, ó xechón chꞌan. Xráxinkaonra nkehe ndáchro chꞌan ti kjuákꞌe chꞌan nonte Galilea 
LUK.24.7	ndáchro kixin jehe ti Xje̱en Díos kꞌóna Chojni ticháxi̱n tsotsé ti sin chónta ijie̱ tsja̱kꞌe̱nka̱ni sin ntacruz la ko ti níxin ña̱o tsoxechón chꞌan ínaá ―ichro sin.
LUK.24.8	Landá ti síchjin xráxinkaon sin kixin nkexrín tsíchronka Jesús, 
LUK.24.9	ndá ti ó kja̱nxi̱n sin ti tsíxravá chꞌan la chenka sin ti tejnko ti sin kuékꞌajiko chꞌan la ko kaín ti íso sin. 
LUK.24.10	La ti sin sákjuichenka ti sin apóstol la mé tjan María Magdalena la tjan Juana la tjan María ìñé Jacobo la ko ti íso chojnichjin. 
LUK.24.11	A̱ndá ti sin apóstol kuíhin sin éxi ijnko nkehe chaxínhña ti nkehe chrónka ti sin a, ndá kuítekakonhña sin.
LUK.24.12	Kjánchó chꞌin Pedro kꞌuaxrjexín nchia tinká sákjuitsjehe ti tsíkji̱xravá Jesús. Ndá ti kjuíji la tsjehe chꞌan ti nkaxehen ti tòye̱ la kꞌuíkon kixin jehó ti ika tsíkꞌisimá Jesús ntiha itjen. Ndá ikjan chꞌan ti nchia la chrákon chꞌan kixin xi̱kaha tsíkóhen.
LUK.24.13	A̱ndá ti ña̱o a mé yaá sin sákjuí sin ijnko chjasin itꞌin Emaús, la tíha mé tejnko kilómetro kjínxi̱n ti itjen Jerusalén, 
LUK.24.14	la tinkákjo sin kícho sin kaín ti nkehe tsíkóhen Jerusalén. 
LUK.24.15	A̱ndá na̱xa̱ tinkákjo sin, la chꞌin Jesús kóchjinehe ti jehe sin la sákjuíko sin chꞌan. 
LUK.24.16	La kjuatso̱anhña sin chꞌan kixin kjuajonhña Díos kjuachaxin. 
LUK.24.17	A̱ndá chꞌin Jesús kjuanchankíhi chꞌan sin ndáchro chꞌan:
LUK.24.17	―¿Nkehe ti tinkakjóra ti kꞌuinkara nti̱a? ¿Nkekuènté kixin tꞌavára? ―ichro chꞌan.
LUK.24.18	A̱ndá ijnko ti jehe sin mé itꞌin Cleofas, mé kjuáte̱he, ndáchro:
LUK.24.18	―Kaín chojni ó nohe nkehe tsíkóhen Jerusalén la jaha kja̱xin kjuákꞌe ntiha la, ¿á jahuá ti noahña nkehe tsíkóhen ntiha ní? ―ichro chꞌan.
LUK.24.19	A̱ndá chꞌin Jesús kjuanchankí:
LUK.24.19	―¿Xá nkehe tsíkóhen?
LUK.24.19	Ndá jehe sin chrónka sin:
LUK.24.19	―Ti nkehe tsíkóhen chꞌin Jesús tsíkji̱xi̱n Nazaret. Jehe chꞌan la ijnko nkexro kꞌuéchronka itén Díos, la kjua̱ko̱xi̱n chꞌan ti kjuachaxin kuènté Díos kaín ti nkehe kꞌuékjichꞌe chꞌan la ko kaín ti nkehe kꞌuéchronka chꞌan nkayakon Díos la ko kaín chojni. 
LUK.24.20	A̱ndá ti ncha̱tꞌá tꞌe̱to̱an la ko ti sin tꞌe̱to̱an chjasin la kjuínchekꞌayéhe̱ sin ti nkexro a ti sin romanos kixin itsꞌen chꞌan la tsjakꞌenkáni chꞌan ijnko ntacruz. 
LUK.24.21	A̱ndá jeheni kꞌuejóchóheni kixin jehe chꞌan chrókjuinchekaá chꞌan ti sin Israel. Landá ijie ó itji iní ña̱o xi̱kaha kóhen. 
LUK.24.22	A̱ndá iso ti chojnichjin kja̱xin kꞌuéchréhe̱ sin chꞌin Jesús mé kjuínchechrákon sin ti jeheni kixin jehe sin tsíkjitsjehe sin ti tsíxravá chꞌan imá nchítjen 
LUK.24.23	la tsíkꞌitjahya sin ti cuerpo kuènté chꞌan, ndá ikjan sin chrónka sin kixin tsíkꞌikon sin yaá sin ángel tsíchrónka kixin chꞌin Jesús la tjechón chꞌan, ichro sin. 
LUK.24.24	Ndá tuénxín yaá ti sin kꞌuájikoni kja̱xin sákjui̱tsjehe sin ti tsíxravá chꞌin Jesús la kꞌuíkon sin éxi tsíchronka ti chojnichjin, kjánchó chꞌin Jesús la kꞌuíkonhña sin ―ichro ti yaá sin a.
LUK.24.25	Ndá kjuáte̱he chꞌin Jesús ndáchro:
LUK.24.25	―Lo̱nti̱ra jahara; tjokahya kuitekáonra ti nkehe kꞌuéchronka ti sin profeta kꞌuejó ósé. 
LUK.24.26	¿Xá ticháxi̱nhña chrókjuasóte Cristo senó ndá chrókꞌuáyéhe̱ ti kjuachaxin chrókꞌue̱to̱an ní? ―ichro chꞌin Jesús.
LUK.24.27	Ndá kjuankíxin chrónka chꞌan nkexrín tꞌaxrjexín kaín ti nkehe nixja ti xroon itén Díos kixin nkehe tso̱hen ti jehe chꞌan la kjuankíxixín chꞌan chrónka chꞌan kaín ti nkehe tsíkjin chꞌin Moisés la ko kjuintaxín chrónka chꞌan ti nkehe tsíkjin ti íso sin profeta.
LUK.24.28	Ndá ti ó kjuíji sin ti chjasin, la chꞌin Jesús tsjehe éxi na̱xa̱ sáchrokjui ikjín. 
LUK.24.29	A̱ndá jehe sin mé chrónoéhe̱ sin chꞌan kixin ntahó chrókuíto̱he chꞌan, ndáchro sin:
LUK.24.29	―Tito̱ha ntihó tsꞌejóni kixin ó ndá kóntó la ó tsꞌixitie ―ichro sin.
LUK.24.29	Ndá chꞌin Jesús kꞌuíxehen ti nchia la kuito̱eko sin chꞌan. 
LUK.24.30	A̱ndá ti ó kꞌuejótja̱xi̱n sin sinie sin, la chꞌin Jesús kuákja ti nio̱tja̱ la chjéhe kjuasáya Díos la kóchrítꞌo̱ chꞌan kuákja sin. 
LUK.24.31	Ndá kjuátso̱an sin ti jehe chꞌan, kjánchó chꞌin Jesús la tuénxín kꞌuitjáñakoa chꞌan. 
LUK.24.32	Ndá jehe sin ikjo kícho sin, ndáchro sin:
LUK.24.32	―¿Á chaxínhña chéhe̱ a̱séni ti kjui̱ka̱oni chꞌan nti̱a la chrónkaxín chꞌan nkehe tꞌaxrjexín ti itén Díos tsíkjin sin ósé? ―ichro sin.
LUK.24.33	Ndá tuénxín kꞌuínkatjen sin la ikjan sin Jerusalén la ntiha kꞌuitja sin ti tejnko sin nkoko̱a tjejó sin la ko ti íso sin a. 
LUK.24.34	A̱ndá ti sin tjejó ntiha la ndáchro sin:
LUK.24.34	―Chaxín ó xechón Ìnchéni tsíkꞌikon chꞌin Simón ―ichro sin.
LUK.24.35	Ndá jehe sin kja̱xin sin chrónka sin ti nkehe tsíkóhen ti nti̱a sákjuí sin la nkexrín kjuátso̱anxín sin Jesús ti ó kóchrítꞌo̱ chꞌan ti nio̱tja̱ la kjuajon chꞌan.
LUK.24.36	Ndá jehe sin na̱xa̱ tjejótjo sin kaín ti nkehe tsíkóhen, landá xrína̱hña chꞌin Jesús kjuákꞌe nko̱siñe ti tjejó sin, nixje̱he̱ ti jehe sin ndáchro:
LUK.24.36	―¿Á kjuaxróxin tjejora?
LUK.24.37	A̱ndá jehe sin la imá chrákon sin kjuénka̱yáxin sin kixin kꞌuíkon sin ijnko xri̱nto̱e chojni.
LUK.24.37	―Áchꞌe kjuachani ―ichro sin.
LUK.24.38	A̱ndá ndáche chꞌin Jesús ti jehe sin:
LUK.24.38	―¿Nkekuènté chrakonra? ¿Nkekuènté xi̱kaha tjenka̱yáxin a̱sánra? 
LUK.24.39	Tsjehéra tjaná la ko to̱téná kixin chaxín janhan. Itse̱rana la ko komárana, kixin ijnko xri̱nto̱e chojni chóntahya into la ko chóntahya hueso éxi tꞌikonra kixin chonta janhan ―ichro chꞌin Jesús.
LUK.24.40	Mé xi̱kaha ichro ndá kjuako itja la ko to̱té. 
LUK.24.41	Ndá kjónté xi̱kaha kꞌuíkon sin la na̱xa̱ kuítekakonhña sin kixin chéhe̱ sin la ko chrákon sin. Landá chꞌin Jesús ndáchro chꞌan:
LUK.24.41	―¿Á chontara nkojín nkehe sinieni ntihi ní?
LUK.24.42	Ndá chjéhe sin chꞌan itꞌo̱ koche tsíchjátaón xrohi la ko ijnko itꞌo̱ katjé kotsje̱nta tjiá itsje̱n. 
LUK.24.43	Ndá chꞌin Jesús kuákja kjónie la kꞌuíkonxín ikon sin. 
LUK.24.44	Landá ndáchro chꞌin Jesús:
LUK.24.44	―Kaín ti nkehe kꞌuatsínka ti janhan mé kꞌuéndáxrja̱n ti na̱xa̱ kuékꞌejóni senó; kixin ticháxi̱n tsoxiteyá kaín ti nkehe chronka ti ley tsíkjin Moisés la ko ti nkehe tsíkjin ti sin profeta la ko ti nkehe ndáchro ti salmo kixin nkexrín tso̱na janhan ―ichro chꞌin Jesús.
LUK.24.45	Ndá kjuajon chꞌan kjuachaxin kixin tsienxín sin ti xroon itén Díos tsíkjin sin ósé. 
LUK.24.46	Ndá ndáchro chꞌan:
LUK.24.46	―Mé xi̱kaha nixja ti xroon itén Díos kixin ti Cristo la ticháxi̱n itsꞌen, la níxin ña̱o la tsoxechón. 
LUK.24.47	A̱ndá tsja̱ko̱xi̱n sin ihni̱é chꞌan tsjankíxixín sin chjasin Jerusalén la ko chrókuihin chojni kuenté chjasintajni kixin chrókuíto̱he sin iji̱é sin, chrókuitekaon sin ti jehe kixin jehe chꞌan mé chrókjua̱tse̱n chꞌan ti iji̱é sin. 
LUK.24.48	A̱ndá jahara mé tso̱chro̱nkaxínra kixin xi̱kaha kꞌuíkonra kaín tíha. 
LUK.24.49	*Ndá tsochrꞌan janhan ti Ncha̱kuén Tꞌaná éxi tsíndáchro chꞌan. Kjánchó chjasin Jerusalén ntahó tito̱hara tsoxiteyájia tsꞌayéhéra kjuachaxin tsi̱xi̱n nkaya nka̱jní.
LUK.24.51	A̱ndá kjuixin kjuíncheñao chꞌan sin ndá kꞌuaxrjenta chꞌan ndá sákjui̱ nkaya nka̱jní. 
LUK.24.52	A̱ndá jehe sin kꞌuíkon sin xi̱kaha, a̱ndá kjuikosáyehe sin chꞌan, ndá ikjan sin chjasin Jerusalén la imá chéhe̱ sin. 
LUK.24.53	A̱ndá kaín ña̱o tjejó sin nkaxehen ni̱nko chjéhe sin Díos kjuasáya. Mé xi̱kaha tso̱hen.
JHN.1.1	Ti xránkíxixín na̱xa̱ kꞌónahña chjasintajni, mé xráxín itjen ti itan, la ti itan mé kjuákꞌeko Díos, la ti tan mé Díos tíha. 
JHN.1.2	Ti nkexro a mé kjuákꞌeko Díos, 
JHN.1.3	Kaín ti nkehe siín ijie la ti nkexro a mé kꞌónaxín. A̱ndá ti chrókójehya ti nkexro la ninkehó ti nkehe siín ijie la chrókꞌónahña. 
JHN.1.4	Ti nkexro a mé kjuajon kjuachaxin kixin tjejóchón kaín nkehe, la ti kjuachón mé ti xrohi tsꞌinkaséñexín kaín chojni chjasintajni. 
JHN.1.5	Ti xrohi í mé tꞌinkaséñaxín ti sítie. A̱ndá ti sítie la tjinkaon chrókókꞌanka, kjánchó kjuachahya.
JHN.1.7	Jehe chꞌan mé ikui chꞌan kixin tsochronka chꞌan nkexrín itjen ti xrohi la kaín chojni chrókuitekaon sin ti nkehe tsochronka chꞌan. 
JHN.1.8	Kjánchó jehe chꞌan la jehya ti xrohi. Jehó ikui chꞌan kixin tsochronka chꞌan nkexrín itjen ti xrohi. 
JHN.1.9	A̱ndá ti xrohi chaxín tsꞌinkaséñaxín kaín chojni chjasintajni la ó ikui.
JHN.1.10	Kjuákꞌe chꞌan ntihi la kjónté jehe chꞌan kjuíchꞌénaxín Díos ti chjasintajni, la kjuátso̱anhña chojni ti jehe chꞌan. 
JHN.1.11	Ikui chꞌan chjasintajni, la ti sin chjasin kuènté chꞌan la kuitekakuenhña sin ti jehe chꞌan. 
JHN.1.12	Kjánchó kaín ti nkexro kuitekaon ti jehe chꞌan, mé kjuajon chꞌan kjuachaxin kixin tsꞌóna sin xje̱en Díos. 
JHN.1.13	Mé tíhi la jehya éxi ti chojni tꞌaxrjeníxin itꞌé chjasintajni, la ko jehya éxi ti tjenka̱yáxin chojni chjasintajni. Náhí. Kꞌóna sin xje̱en Díos kixin xi̱kaha tjinkaon Díos.
JHN.1.14	A̱ndá ti nkexro a mé kꞌóna éxi ijnko chojni chjasintajni la kjuákꞌenkákjan chꞌan ti jeheni, la kꞌuíkoni ti kjuachaxin ijié chónta chꞌan, kixin jehe chꞌan ti nkoko̱axón Xje̱en Díos, la ko jehe chꞌan imá tjue̱hé chꞌan chojni la ko chaxín ndoá nixja chꞌan.
JHN.1.15	Chꞌin Juan mé chrónka kuènté ti nkexro a, la itsen ndáchro chꞌan:
JHN.1.15	―Ti nkexro i, mé ti kꞌuéndáxrja̱n: “Ti nkexro itsi chrꞌéxi̱n mé a̱ntsí tꞌe̱to̱an ke janhan, kixin jehe chꞌan la ó xráxín itjen chꞌan ti na̱xa̱ kohya janhan.”
JHN.1.16	Kaíni ó kꞌuáyéhe̱ni ti kjuachaxin ijié kjuajon chꞌan la ko nkochríxín tjencheñao chꞌan ti jeheni. 
JHN.1.17	Ti nkehe tsíkꞌe̱to̱an Díos mé tsíkꞌayéhe̱ Moisés kixin tsochronka. A̱ndá Ìnchéni Jesucristo mé kjuako nkexrín tjue̱he Díos ti jeheni la ko ti nkehe chaxín ndoá. 
JHN.1.18	Ninkexró kꞌuíkonhña nkexrín itjen Díos. A̱ndá ti nkoko̱axón Xje̱en chꞌan nkoko̱a tjenka̱yáxinko chꞌan, mé kjuínchenohe chꞌan ti jeheni nkexrín itjen ti Itꞌé chꞌan.
JHN.1.19	Ti sin judío kꞌuejó chjasin Jerusalén mé ichrꞌán sin iso ncha̱tꞌá la ko iso ti sin tjako ley, ikui sin kjuanchankíhi sin chꞌin Juan, ndáchro sin:
JHN.1.19	―¿Nkexro ti jaha?
JHN.1.20	Ndá kjuínchemáhña chꞌan, ndoá chrónka chꞌan:
JHN.1.20	―Janhan la jehya ti Cristo.
JHN.1.21	―¿Ndá nkexro ti jaha? ¿Á jaha ti profeta Elías ní?
JHN.1.21	Ndá chꞌin Juan ndáchro:
JHN.1.21	―Náhí. Janhan la jehya Elías.
JHN.1.21	Ndá xíkjanchankí sin ínaá ndáchro sin:
JHN.1.21	―¿Á jaha ti nkexro tjejóchóheni itsi tsochronka itén Díos ní?
JHN.1.21	La chꞌin Juan ndáchro:
JHN.1.21	―Náhí, janhña.
JHN.1.22	Ndá kjuanchankí sin ínaá:
JHN.1.22	―¿Ndá nkexro ti jaha? Ticháxi̱n tso̱noheni kixin tsochenkani ti sin ichrꞌán ti jeheni ikuini. Chro̱nka, ¿nkexro ti jaha?
JHN.1.23	―Janhan mé ti nkexro tsjakꞌe nte̱je̱ tsꞌèya tsondáchro: “Takitjéhéra ijnko nti̱a ndoí tsi̱xi̱n Ìnchéni” ―éxi ndáchro ti profeta Isaías.
JHN.1.24	A̱ndá ti sin kjuanchankíhi chꞌin Juan tíha, la ti sin fariseo a tsíchrꞌán, 
JHN.1.25	ndá kjuanchankí sin:
JHN.1.25	―Ó ndáchrua kixin jahya ti Cristo, la ko jahya ti profeta Elías la ko jahya ti nkexro kꞌuéchronka itén Díos ósé. ¿Ndá nkekuènté tíki̱te chojni ti xi̱kaha?
JHN.1.26	Ndá ndáchro chꞌin Juan:
JHN.1.26	―Janhan mé ìnta̱ ó tíki̱texián chojni. Kjánchó chríkjan ti jahara mé tjenkákjan ijnko nkexro na̱xa̱ tjátso̱anhñara. 
JHN.1.27	Kjónté sa̱o janhan kꞌuinka la jehe chꞌan ti a̱ntsí tꞌe̱to̱an chꞌan. Méxra̱ hasta tósuàna chrókjuasinta̱nka̱ ti correa to̱ka̱té chꞌan.
JHN.1.28	Kaín tíha mé tsíkóhen ti chjasin itꞌin Betania, ti tóhe nda̱río Jordán, ti kjuákꞌe chꞌin Juan kui̱ki̱te chojni.
JHN.1.29	A̱ndá ti ña̱o chrꞌéxi̱n mé kꞌuíkon chꞌin Juan kixin ikui chꞌin Jesús. Ndá nixje̱he̱ chꞌan ti sin tsíkóchjina, ndáchro chꞌan:
JHN.1.29	―Tsjehéra, tíhi ti Kolélo kuènté Díos, tsakjìin iji̱é kaín chojni chjasintajni. 
JHN.1.30	Janhan mé kꞌuéxrja̱nka, kixin iton ti janhan mé tsichréhe̱ ijnko nkexro a̱ntsí tꞌe̱to̱an, kixin ti na̱xa̱ kjuakꞌéhya janhan, la jehe chꞌan ó xráxín itjen chꞌan. 
JHN.1.31	Janhan la na̱xa̱ kꞌuéchoxínhña nkexro ti jehe chꞌan. Kjánchó kꞌuinka kuíki̱texián chojni ìnta̱ kixin ti sin chjasin Israel mé tsochóxin sin nkexro tíha ―ichro chꞌin Juan.
JHN.1.32	Kja̱xin ndáchro chꞌan:
JHN.1.32	―Janhan kꞌuíkua̱n kixin ti Ncha̱kuén Díos kꞌuínkaji̱nxi̱n nka̱jní éxi ijnko kontóá la kjuákꞌekjen va ti jehe chꞌan. 
JHN.1.33	Janhan kja̱xin na̱xa̱ kꞌuénonahña nkexro tíha. Kjánchó ti nkexro ichrꞌán ti janhan kixin tsíki̱texián chojni ìnta̱, mé chrónka kixin ti tsꞌikuan itsi Ncha̱kuén Díos tsꞌinkajin, tsjakꞌe ti itjen ti nkexro, la tíha mé ti nkexro tsi̱ki̱texín chojni Ncha̱kuén Díos. 
JHN.1.34	A̱ndá ijie janhan kꞌuíko̱nxinkua̱n kixin xi̱kaha kóhen, méxra̱ ndáxrja̱n kixin tíhi mé Xje̱en Díos.
JHN.1.35	A̱ndá ti ña̱o chrꞌéxi̱n kjuákꞌe chꞌin Juan la ko yaá ti sin kꞌuájiko chꞌan, 
JHN.1.36	ndá xrína̱hña kꞌuíkon sin kꞌuatsínka chꞌin Jesús chjinaxón ntiha, la ndáchro chꞌin Juan:
JHN.1.36	―Tsjehéra ti nkexro i mé ti Kolélo kuènté Díos.
JHN.1.37	A̱ndá ti ó kuíhin yóí ti sin kꞌuájiko chꞌin Juan xi̱kaha, la sákjuichréhe̱ sin chꞌin Jesús. 
JHN.1.38	Ndá kuinkátjíá chꞌin Jesús la kꞌuíkon chꞌan kixin tinkáchréhe̱ sin, ndá kjuanchankí chꞌan ndáchro chꞌan:
JHN.1.38	―¿Xá nkehe tjinkaonra?
JHN.1.38	Ndá jehe sin ndáchro sin:
JHN.1.38	―Maestro, ¿xá nke nchia itjen?
JHN.1.39	Ndá kjuáte̱he chꞌin Jesús ndáchro:
JHN.1.39	―Xrákira, tsjehéra nketí.
JHN.1.39	Ndá chréhe̱ sin sákjuí sin la kꞌuíkon sin nketí itjen ti nchia kjuákꞌe chꞌin Jesús, a̱ndá ti ó kjuíji sin ntiha la ó ndá kójín, éxi las cuatro xi̱kaha, la ntahó kꞌuéjóko sin chꞌan.
JHN.1.40	Ijnko ti iyó sin kuíhin ti nkehe tsíchronka chꞌin Juan, ndá chréhe̱ ti chꞌin Jesús, mé itꞌin Andrés, kícho chꞌin Simón Pedro. 
JHN.1.41	Ndá jehe chꞌan tuénxín sákjuikjeyá chꞌan ti sa̱vé chꞌan Simón, la ndáche chꞌan:
JHN.1.41	―Ó kꞌuitjani ti nkexro Mesías (mé tíha tꞌaxrjexín Cristo).
JHN.1.42	La kjui̱ka̱o chꞌan ti itjen chꞌin Jesús. Ndá chꞌin Jesús mé komá chꞌan ti chꞌin Simón, la ndáchro chꞌan:
JHN.1.42	―Jaha mé Simón, xje̱en chꞌin Jonás. Ndá ijie si̱ntakꞌian Cefas. (Cefas mé tꞌaxrjexín Pedro.)
JHN.1.43	A̱ndá ti ña̱o chrꞌéxi̱n mé sáchrokjui chꞌin Jesús Galilea. Ndá xéta chꞌan ti chꞌin Felipe, la ndáche chꞌan:
JHN.1.43	―Chréhé ti janhan.
JHN.1.44	Chjasén chꞌin Felipe mé itꞌin Betsaida, ti chjasén chꞌin Andrés la ko Pedro. 
JHN.1.45	A̱ndá chꞌin Felipe mé sákjuikjeyá chꞌan ti chꞌin Natanael la chenka chꞌan:
JHN.1.45	―Ó kꞌuitjani ti nkexro itsi éxi chrónka ti xroon tsíkjin chꞌin Moisés ti nkehe tsíkꞌe̱to̱an Díos, la ko kja̱xin chrónka ti xroon tsíkjin ti sin kꞌuéchronka itén Díos kixin itsi ti nkexro a. Ndá ijie ó kꞌuitjani chꞌan, mé itꞌin chꞌan Jesús, xje̱en chꞌin José, la chjasén chꞌan mé Nazaret.
JHN.1.46	Ndá ndáchro chꞌin Natanael:
JHN.1.46	―¿Xá ti chjasin Nazaret la chrókꞌuaxrjexín ijnko nkehe jína ní?
JHN.1.46	Ndá kjuáte̱he chꞌin Felipe, ndáchro:
JHN.1.46	―Xrákiá tsjehé.
JHN.1.47	Ndá kꞌuíkon chꞌin Jesús kixin ó tinkákóchjina ti chꞌin Natanael, la ndáchro chꞌan:
JHN.1.47	―Ó tekjui ijnko nkexro chaxín israelita, la chóntahya ninkehó kjuachꞌia.
JHN.1.48	Ndá chꞌin Natanael kjuanchankíhi chꞌin Jesús ndáchro:
JHN.1.48	―¿Xá nkexrín kixin choxián ti janhan?
JHN.1.48	Ndá kjuáte̱he chꞌin Jesús, ndáchro:
JHN.1.48	―Ti na̱xa̱ níxjahya Felipe, la kꞌuíkua̱n ti jaha tjenka̱nkiá ti inta tꞌóna tohigo.
JHN.1.49	La ndáchro chꞌin Natanael:
JHN.1.49	―Maestro, jaha mé ti Xje̱en Díos itjen nkaya nka̱jní; jaha mé ti Rey kuènté Israel.
JHN.1.50	Ndá kjuáte̱he chꞌin Jesús, ndáchro:
JHN.1.50	―¿Á kuítekaoan kixin ndáxrja̱n kixin kꞌuíkua̱n tjenka̱nkiá ti inta tꞌóna tohigo ní? Jehya tíhó chrókuitekákonxian. Chrꞌéxi̱n la tsꞌikuan íso kjuaxroan a̱ntsí ijié.
JHN.1.51	―Ijnko nkehe chaxín tso̱xrja̱nka kixin tsꞌikonra tsoxitje̱he̱ nka̱jní la itsi itsjé sin ángel kuènté Díos, tsi̱tꞌótjen la ko tsꞌinkajin sin ti itjen ti Xje̱en Díos kꞌóna chojni.
JHN.2.1	A̱ndá iní ña̱o chrꞌéxi̱n mé kóte̱he̱ ijnko nkexro ti chjasin Caná estado Galilea, la kja̱xin ntiha itjen ti ìñé chꞌin Jesús. 
JHN.2.2	Kja̱xin tsíkꞌéye̱he̱ sin ti chꞌin Jesús la ko ti sin kꞌuájiko chꞌan kixin tsꞌejó sin ti kia. 
JHN.2.3	Ndá ti ó kꞌuànka̱ ti vino, la ti ìñé chꞌin Jesús la ndáche tjan ti jehe chꞌan:
JHN.2.3	―Í chóntahya sin vino.
JHN.2.4	Ndá ndáchro chꞌin Jesús:
JHN.2.4	―Ìñéni, ¿nkekuènté janhan chro̱nka tíha? Na̱xa̱ kjuixrakájña ti ña̱o tso̱nohe chojni nkexro ti janhan.
JHN.2.5	A̱ndá ti ìñé chꞌan mé ndáche tjan ti sin ichꞌe ixra̱:
JHN.2.5	―Nchexiteyára kaín ti nkehe tsꞌe̱to̱an chꞌan.
JHN.2.6	A̱ndá ntiha tjejó injon ichi̱ tsíkꞌónaxín ixro̱, la tíha tikia ìnta̱ tꞌónti ti sin judío kixin kjuénka̱yáxin sin kixin xi̱kaha tsꞌaxrjehe ti ijie̱ chónta sin. La nkojnko ti ichi̱ mé tjacha tikia ciento litro ìnta̱. 
JHN.2.7	Ndá kꞌue̱tue̱hen chꞌin Jesús ti sin ichꞌe ixra̱, ndáchro:
JHN.2.7	―Nchekaónra ìnta̱ kaín ti ichi̱.
JHN.2.7	Ndá kjuínchexiteyá sin kjuinchekaón sin ìnta̱ nkojnko ti ichi̱. 
JHN.2.8	Ndá kjuixin la ndáchro chꞌin Jesús:
JHN.2.8	―Tákjára intsí ti ìnta̱ tjiá ti ichi̱ la tjikue̱héra ti chꞌin tꞌe̱to̱an ti kia.
JHN.2.8	Ndá xi̱kaha kjuínchexiteyá sin. 
JHN.2.9	A̱ndá ti nkexro tꞌe̱to̱an ti kia la tsjexín ti ìnta̱ tsíkꞌóna vino, kjánchó noehña chꞌan nketí kui̱xi̱n ti vino. Jehó ti sin chꞌexín ixra̱ mé nohe sin kixin jehe sin kuakitsje sin ti ìnta̱. Ndá ti nkexro tꞌe̱to̱an mé kꞌuéye̱he̱ ti nkexro tsíkóte̱he 
JHN.2.10	la ndáchro:
JHN.2.10	―Kaín kia tjasin chojni la sa̱o ti vino náxrjón tjajon sin, ndá ti ó yeé tsíkꞌi chojni, la tjajon sin ti vino náxrjónhña. A̱ndá jaha la kjuakꞌéchjina ti vino a̱ntsí náxrjón, ndá ijie tjánjua ―ichro chꞌan.
JHN.2.11	Ti nkehe kjua̱ko̱xi̱n chꞌin Jesús ti chjasin Caná estado Galilea mé ti kjuaxroan sa̱oxín kjuasin chꞌan, la kjua̱ko̱xi̱n chꞌan nkexrín imá ijié ti kjuachaxin chónta chꞌan, la ti sin kꞌuájiko chꞌan la kuitekaon sin ti jehe chꞌan.
JHN.2.14	Ndá nkaxehen ti ni̱nko la kꞌuíkon chꞌan itsjé sin nchekjixin ntiha, nchekji sin koxinta, kolélo la ko kontóá. La ko kja̱xin ntiha tjejótja̱xi̱n ti sin tjinkí chichaon. 
JHN.2.15	A̱ndá kꞌuíkon chꞌin Jesús xi̱kaha, la kuákja chꞌan ijnko ihno̱ kjuatꞌo chꞌan, ndá kuakitsjexín chꞌan sin ti ni̱nko, la kja̱xin kuakitsjexín chꞌan ntiha ti kolélo la ko ti koxinta. La ti mesa tjinkíxin sin chichaon la kótéka chꞌan xítjen, la xènjin ti chichaon. 
JHN.2.16	Ndá ndáche chꞌan ti sin nchekjixin kontóá ntiha:
JHN.2.16	―¡Takítsjexinra ntihi kaín ti nkehe i! Chꞌénahñara ndasin ti ndo̱e Tꞌaná.
JHN.2.18	Ndá ti sin judío mé kjuanchankíhi sin ti chꞌin Jesús, ndáchro sin:
JHN.2.18	―¿Xá nkehe tsjáko̱xian kixin chonta kjuachaxin kixin xi̱kaha ichꞌe?
JHN.2.19	―Tꞌoxikara ti ni̱nko i, la iní ña̱o la ó si̱tꞌána ínaá.
JHN.2.20	Ndá ndáchro ti sin judío:
JHN.2.20	―Cuarenta y seis nánó kꞌuejó sin kjuíchꞌéna sin ti ni̱nko i, ¿a̱ndá jaha mé iní ña̱o si̱chꞌénaxián ní?
JHN.2.21	Kjánchó kienxínhña sin kixin ti ni̱nko ndáchro chꞌin Jesús la ti cuerpo kuènté chꞌan. 
JHN.2.22	Méxra̱ ti ó xechón chꞌan la ti sin kꞌuájiko chꞌan la xráxinkaon sin ti nkehe tsíchronka chꞌan, ndá kuitekaon sin ti xroon nixja itén Díos tsíkjin sin ósé la ko ti nkehe tsíchronka chꞌan.
JHN.2.23	Ti ó kjuákꞌe chꞌin Jesús ti chjasin Jerusalén ti kia Pascua, ndá itsjé chojni kuitekaon sin ti jehe chꞌan kixin kꞌuíkon sin ti kjuaxroan kjuasin chꞌan. 
JHN.2.24	Kjánchó chꞌin Jesús la kuitekakuenhña chꞌan ti jehe sin kixin jehe chꞌan la nohe chꞌan jína nkehe tjenka̱yáxin a̱sén nkojnko chojni, 
JHN.2.25	la tichánxi̱enhña chꞌan kixin nkojín nkexro tsochronka nkexrín tjenka̱yáxin ti chojni kixin ó nohe chꞌan kaín ti nkehe tjenka̱yáxin sin.
JHN.3.1	Kjuákꞌe ijnko nkexro kuènté ti sin fariseo, mé kuékꞌin Nicodemo. Jehe chꞌan mé ijnko nkexro imá tjetoan kuènté ti sin Israel. 
JHN.3.2	A̱ndá ijnko tie kjuichréhe̱ chꞌan ti chꞌin Jesús, la ndáchro chꞌan:
JHN.3.2	―Maestro, ó noheni kixin Díos ichrꞌán ti jaha kixin tsjákohéni kixin ti jehya Díos chrókjuakꞌeko ijnko chojni, la xitjahya chrókjuasin sin kjuaxroan ijié éxi ti kjuaxroan tjáko̱xián.
JHN.3.3	Ndá kjuáte̱he chꞌin Jesús, ndáchro:
JHN.3.3	―Ijnko nkehe chaxín tso̱tjo̱nka kixin ti nkexro tsokjíehya ni̱xién la xitjahya tsꞌixehen ti itjen Díos tꞌe̱to̱an.
JHN.3.4	A̱ndá chꞌin Nicodemo kjuanchankí, ndáchro:
JHN.3.4	―Ó tádana, ¿xá nkexrín chrókokjìna ni̱xién ínaá? ¿Á na̱xa̱ jína chrókꞌuíxa̱ha̱n tse̱e na̱ná ndá chrókokjìna ní?
JHN.3.5	Ndá kjuáte̱he chꞌin Jesús, ndáchro:
JHN.3.5	―Ijnko nkehe chaxín tso̱tjo̱nka. Jehó ti nkexro tsíkokjíexín ìnta̱ la ko tsíkokjíexín Ncha̱kuén Díos, mé jína tsꞌixehen sin ti itjen Díos tꞌe̱to̱an. 
JHN.3.6	Ti ó ijnko ixjan tsꞌaxrjeníxin itꞌé la ko ìñé la jehó chojni chjasintajni ó. A̱ndá ti nkexro tsokjíexín Ncha̱kuén Díos, mé tsꞌóna xje̱en Díos. 
JHN.3.7	Chrakonhña kixin ti nkehe xrja̱nká kixin: “Kaín chojni la ticháxi̱n tsokjíhi ni̱xién ínaá.” 
JHN.3.8	Éxi ti xri̱nto̱ chjéhe, la kjónté tihín tꞌatsínka, la noahña nketí kui̱xi̱n la ko noahña nketí sátsji, mé xi̱kaha ti nkexro tsokjíexín Ncha̱kuén Díos.
JHN.3.9	Ndá xíkjanchankí chꞌin Nicodemo, ndáchro:
JHN.3.9	―¿Xá nkexrín chrókóhen tíhi?
JHN.3.10	Ndá kjuáte̱he chꞌin Jesús, ndáchro:
JHN.3.10	―¿Jaha ijnko maestro imá tꞌe̱to̱an ti nación Israel, ndá na̱xa̱ tiénxinhña tíhi ní? 
JHN.3.11	Chaxín ndáxrja̱n kixin jeheni la chrónkani ti nkehe noheni la ko ti nkehe tꞌikoni, kjánchó jahara titekákonhñara. 
JHN.3.12	Ti nkehe ndáxrja̱n la kuènté chjasintajni ó la kjónté titekákonhñara. ¿Ndá nkexrín chrókiénxinra ti chrónixja ti nkehe kuènté nka̱jní? 
JHN.3.13	Ninkexró kjui̱hya nkaya nka̱jní. Jehó ti Xje̱en Díos kꞌóna chojni kjuákꞌe ntiha la ko ntiha kui̱xi̱n. 
JHN.3.14	*Éxi chꞌin Moisés, ti kꞌuíxin ti sin israelita nte̱je̱, la jehe chꞌan kjuíchꞌéna chꞌan ijnko konche chika kjua̱kꞌe̱nka̱ni chꞌan ijnko inta, ndá komá sin la kꞌuénhña sin, mé xi̱kaha tso̱hen ti Xje̱en Díos kꞌóna chojni, ticháxi̱n tsjakꞌenkáni chꞌan ijnko ntacruz, 
JHN.3.15	kixin kaín ti nkexro tsitekaon ti jehe chꞌan la tsaá sin, tsochónta sin kjuachón nkochríxín.
JHN.3.16	’Díos imá tjue̱he ti chojni chjasintajni la kjuajon chꞌan ti nkoko̱axón Xje̱en chꞌan, kixin kaín ti nkexro tsitekaon ti Xje̱en chꞌan la tsꞌitjáñahña sin, tsochónta sin kjuachón nkochríxín. 
JHN.3.17	Díos la chrꞌánhña ti Xje̱en ntihi chjasintajni kixin sinchekjasóte chꞌan chojni. Náhí. Ichrꞌán chꞌan ti Xje̱en chꞌan chjasintajni kixin tsaáxin kaín chojni.
JHN.3.18	’Ti nkexro tsitekaon ti Xje̱en Díos la tsjasótehya sin. A̱ndá kaín ti sin tsitekakonhña, mé tsjasóte sin kixin kuitekakuenhña sin ti nkoko̱axón Xje̱en Díos. 
JHN.3.19	Mé xi̱kaha Díos sinchekjasóte chꞌan ti jehe sin nkochríxín, kixin ó ikui ti nkexro tsꞌinkaséñaxín chjasintajni, la kjónté xi̱kaha la a̱ntsí kóxríhi̱n sin ti sítie. A̱ndá ti tꞌinkaséña la náhí, kixin tjinkakonhña sin tsíto̱he sin ti nkehe jínahña tjejóchꞌe sin. 
JHN.3.20	Kaín ti nkexro ichꞌe ti nkehe jínahña la tóxrìe̱nhña chrókóchjina ti tꞌinkaséña kixin tjinkakonhña sin tso̱noxín ti nkehe jínahña ichꞌe sin. 
JHN.3.21	A̱ndá ti nkexro tjejónchexiteyá ti nkehe jína la chéhe̱ sin tóchjinehe sin ti xrohi kuènté Díos kixin tja̱ko̱xi̱n sin kixin Díos tjetsjehe kixin chaxín jína nchexiteyá sin.
JHN.3.22	Ndá chrꞌéxi̱n chꞌin Jesús la ko ti sin kꞌuájiko chꞌan la sákjuí sin Judea. Ntiha kꞌuejó sin iso ña̱o la kui̱ki̱te chꞌin Jesús iso chojni. 
JHN.3.23	Kja̱xin chꞌin Juan kjuákꞌe ti chjasin Enón chjinaxón ti chjasin Salim, la mé ntiha kui̱ki̱te chꞌan chojni kixin ntiha la yeé ìnta̱ sítji. La itsjé sin kóchjina sin la kuikite sin. 
JHN.3.24	*Mé xi̱kaha kóhen ti na̱xa̱ kjuákꞌechjinahña chꞌin Juan.
JHN.3.25	A̱ndá ti sin kꞌuájiko chꞌin Juan la ko ti sin judío mé ikjo kícho sin kixin nkexrín a̱ntsí jína chrókótjuáxin chojni. 
JHN.3.26	A̱ndá ti sin kꞌuájiko chꞌin Juan sákjuichréhe̱ sin chꞌan, la ndáchro sin:
JHN.3.26	―Maestro, ti nkexro kjuákꞌeko̱a ti tóhe nda̱río Jordán, ti nkexro tsíchro̱nka nkexrín itjen, la ijie itjen chꞌan ti̱ki̱te chꞌan chojni la ko kaín chojni chréhe̱ sin ti jehe chꞌan ―ichro sin.
JHN.3.27	Ndá ndáchro chꞌin Juan:
JHN.3.27	―Xrokjuahya ichꞌe chojni ixra̱ ti tjajonhña Díos kjuachaxin. 
JHN.3.28	*Ó kuihínra ndoá kꞌuéxrja̱nka kixin janhña ti Cristo. Janhan la jehó kꞌuíto̱nxián nti̱a kixin tso̱xrja̱nka kixin ó itsi ti nkexro a. 
JHN.3.29	Éxi ijnko nkexro tso̱te̱he la takja ti ichjién. A̱ndá ti nkexro tꞌiton la chéhe̱ tjetihin nixja ti nkexro tꞌiton, tso̱te̱he. Mé xi̱kaha imá chàna kixin xi̱kaha itsjé chojni tóchjinehe sin ti chꞌin Jesús. 
JHN.3.30	A̱ndá jehe chꞌan ticháxi̱n a̱ntsí tsꞌe̱to̱an chꞌan, a̱ndá janhan la kanhñó.
JHN.3.31	’Ti nkexro kui̱xi̱n nkaya nka̱jní mé kaín nkehe tꞌe̱tue̱hen. Ijnko chojni chjasintajni mé jehó ti nkehe kuènté chjasintajni ó chronka. A̱ndá ti nkexro kui̱xi̱n nkaya nka̱jní la kaín nkehe tꞌe̱tue̱hen. 
JHN.3.32	Jehe chꞌan mé chrónka chꞌan ti nkehe tsíkꞌikon chꞌan la ko ti nkehe tsíkihin chꞌan, kjánchó ninkexró titekakonhña ti nkehe chronka chꞌan. 
JHN.3.33	A̱ndá ti nkojín nkexro tsitekaon ti nkehe chronka chꞌan mé xi̱kaha tja̱ko̱xi̱n sin kixin chaxín ndoá ti nkehe chrónka Díos. 
JHN.3.34	Kixin ti nkexro ichrꞌán Díos, mé nixja itén Díos kixin kꞌuáyéhe̱ chꞌan kaín kjuachaxin kuènté Ncha̱kuén Díos.
JHN.3.36	Ti nkexro tsitekaon ti Xje̱en Díos mé tsochónta sin ti kjuachón nkochríxín. A̱ndá ti nkexro tsitekakuenhña ti Xje̱en Díos mé tsochóntahya sin ti kjuachón nkochríxín. Ti nkexro xi̱kaha tsitekakonhña mé sinchekjasóte Díos nkochríxín.
JHN.4.1	A̱ndá ti sin fariseo mé kónohe sin kixin a̱ntsí itsjé chojni chréhe̱ ti chꞌin Jesús la ko kui̱ki̱te chꞌan itsjé sin ke chꞌin Juan. 
JHN.4.2	Kjánchó jehya chꞌin Jesús kui̱ki̱te chojni. Náhí. Ti sin kꞌuájiko chꞌan mé kui̱ki̱te sin chojni. 
JHN.4.3	Ndá ti ó kónohe chꞌin Jesús kixin xi̱kaha ichro ti sin fariseo, ndá kꞌuaxrjexín chꞌan Judea la sákjuí chꞌan Galilea.
JHN.4.4	A̱ndá ti ó xráko̱axin chꞌan ntiha, la ticháxi̱n tsꞌatsínka chꞌan ti nonte Samaria. 
JHN.4.5	*Ndá kjuíji chꞌan ijnko chjasin itꞌin Sicar itjen Samaria, chjinaxón ti nonte tsichjéhe chꞌin Jacob ti xje̱en, José. 
JHN.4.6	Mé ntiha itjen ti pozo tjiá ìnta̱ kꞌuékuènté chꞌin Jacob. A̱ndá chꞌin Jesús ikui ntiha la imá kꞌóxrjé chꞌan kixin imá ikjín ti nti̱a kjui̱xi̱n chꞌan, ndá kjuákꞌetja̱xi̱n chꞌan chrínta ti pozo. Mé ó chjina chonkíxin tíha. 
JHN.4.7+JHN.4.8	A̱ndá ti sin kꞌuájiko chꞌan la sákjuí sin ti chjasin chjinaxón ntiha sákjuikꞌe̱na sin nkehe sinie sin. Ndá kanhñó isé la ikui ijnko chojnichjin Samaria tsakítsje ìnta̱ ti pozo a. A̱ndá chꞌin Jesús ndáche chꞌan tjan:
JHN.4.7+JHN.4.8	―Tsjánjua intsí ìnta̱ itsꞌia.
JHN.4.9	―¿Nkekuènté kixin jaha ijnko chojni judío mé tjánchàna ìnta̱ itsꞌia kixin janhan la ijnko chojnichjin samaritana?
JHN.4.9	(Xi̱kaha ichro tjan kixin ti sin judío la ko ti sin samaritano la chóntehya sin kjuasàya kícho sin.) 
JHN.4.10	Ndá ndáchro chꞌin Jesús:
JHN.4.10	―Ti chrókónoha ti nkehe tjajon Díos la ko chrókjuatso̱an ti nkexro tjetjáncháhá ìnta̱, ndá jaha chrókjuanchehé chꞌan ìnta̱, la jehe chꞌan chrótjáha chꞌan ti ìnta̱ tjechón nkochríxín.
JHN.4.11	Ndá ti tjan samaritana la ndáchro:
JHN.4.11	―¿Xá nkexrín tsjánjua ti ìnta̱ kixin chontahya chontahya nkehe tsakítsjexián?, la ti pozo i la imá ni̱nka. ¿Xá nketí tsjikákjáxian ti ìnta̱ tjechón tsjánjua? 
JHN.4.12	Ti nkexro kꞌuaxrjeníxini, Jacob, mé kuíto̱he ti pozo i, mé jehe chꞌan kuékꞌi chꞌan ti ìnta̱ la kja̱xin ti xje̱en chꞌan la ko ti iko kuènté chꞌan. ¿A̱ndá jaha la xá a̱ntsí chonta kjuachaxin ke ti jehe chꞌan ní?
JHN.4.13	Ndá kjuáte̱he chꞌin Jesús, ndáchro:
JHN.4.13	―Kaín ti nkexro itsꞌi ti ìnta̱ i la na̱xa̱ itsꞌen sin ìnta̱ ínaá. 
JHN.4.14	A̱ndá ti nkexro itsꞌi ti ìnta̱ tsjánjua janhan, la í tsꞌenhña sin ìnta̱ ínaá, kixin ti ìnta̱ tsjánjua janhan la mé tsꞌóna éxi ìnta̱ tjetꞌaxrje nkaya a̱sén sin, la tíha tsjajon ti kjuachón nkochríxín.
JHN.4.15	Ndá ti tjan samaritana ndáchro:
JHN.4.15	―Ti xi̱kaha la tsjánjua ti ìnta̱ a itsꞌiá, ndá í tsꞌenhñani ìnta̱ ínaá, la ko í tsicháxi̱nhña tsjihá ntihi tsakítsje ti ìnta̱.
JHN.4.16	Ndá ndáchro chꞌin Jesús:
JHN.4.16	―Sátjia, tikꞌeye̱hé ti xìá, ndá tsjihá ntihi ínaá.
JHN.4.17	Ndá ndáchro tjan:
JHN.4.17	―Chontahya xìná.
JHN.4.17	Ndá ndáchro chꞌin Jesús:
JHN.4.17	―Chaxín ndoá ndáchrua kixin chontahya xìá, 
JHN.4.18	kixin inꞌó xìá kꞌuéchonta, a̱ndá ti nkexro chónta ijie la jehya xìá. Tíhi la ndoá chro̱nka.
JHN.4.19	Ndá ti ó kuíhin tjan tíha, la ndáchro tjan:
JHN.4.19	―Tꞌíkua̱n kixin jaha la ijnko nkexro chronka itén Díos. 
JHN.4.20	Ti sin kꞌuaxrjeníxini kꞌuejó ósé mé kꞌuéxraxinkakonxín sin Díos ti ijna̱ i, kjánchó jahara chojni judío mé ndáchrora kixin ti chjasin Jerusalén, mé chrókjuikosáyexíni Díos.
JHN.4.21	Ndá chꞌin Jesús ndáchro:
JHN.4.21	―Titekaoan kixin itsi ti ña̱o í tsjíkosáyexínhñara Itꞌéni Díos ti ijna̱ i, la ko tsjíkosáyexínhñara Díos ti chjasin Jerusalén kja̱xin. 
JHN.4.22	Jahara chojni samaritano chonhñara ti nkexro tjikosayéhéra. A̱ndá jeheni chojni judío la chóxini ti nkexro tjikosayéheni kixin ti nkexro tsaáxini mé tsꞌaxrjeníxin ti sin judío. 
JHN.4.23	Ndá ó itsi ti ña̱o, la ti ña̱o a mé ijie, la ti sin chaxín tjinkaon tsjikosáyehe Itꞌéni Díos la chaxín kaín a̱sén sin tsjikosáyehe sin ti jehe chꞌan, kixin Díos mé tóxríhi̱n kixin xi̱kaha tsjikosáyehe chojni ti jehe chꞌan. 
JHN.4.24	Díos mé tꞌikonhñani, kjánchó ti sin tjikosáyehe chꞌan mé ticháxi̱n kaín a̱sén sin tsjikosáyehe sin chꞌan éxi tjinkaon Ncha̱kuén chꞌan.
JHN.4.25	A̱ndá ndáchro tjan:
JHN.4.25	―Ó noheni kixin itsi ti Mesías, ti Cristo. Ti ó itsi chꞌan mé tsochronkaxín chꞌan kaín nkehe ―ichro tjan.
JHN.4.26	Ndá ndáchro chꞌin Jesús:
JHN.4.26	―Ti nkexro a mé janhan, ti nkexro tetjua ijie.
JHN.4.27	La ti sin kꞌuájiko chꞌan mé kja̱nxi̱n sin ti chjasin, la chrákon sin kꞌuíkon sin kixin tjenixje̱he̱ chꞌan ijnko chojnichjin, kjánchó ninkexró kjuanchankíehya ti jehe chꞌan nkehe tjinkaon tjan o̱ nkehe ikjo sin. 
JHN.4.28	A̱ndá kjuákꞌe tjan ti tóa, la sákjuí tjan ti chjasin la ndáche tjan ti sin tjejó ntiha:
JHN.4.29	―Ìntára sátsjitsjeheni ijnko nkexro chronka kaín ti nkehe kjui̱tꞌa senó. ¿Xá chrókójehya tíhi ti Cristo ní?
JHN.4.30	Ndá ti chojni mé kꞌuaxrjexín sin ti chjasin la sákjuí sin ti itjen chꞌin Jesús. 
JHN.4.31	A̱ndá na̱xa̱ tjijihya sin, la ti sin kꞌuájiko chꞌin Jesús mé chrónoéhe̱ sin chꞌan, ndáchro sin:
JHN.4.31	―Maestro, ¿á sintehya ní? ―ichro sin.
JHN.4.32	Ndá chꞌin Jesús ndáchro:
JHN.4.32	―Ó chonta nkehe sinié la jahara noahñara nkehe tíha.
JHN.4.33	A̱ndá ti sin kꞌuájiko chꞌan, mé kjuanchankíhi kícho sin ndáchro sin:
JHN.4.33	―¿Xá nkojín nkexro chrókui̱ka̱o nkehe sinie chꞌan ní?
JHN.4.34	Kjánchó ndáchro chꞌin Jesús:
JHN.4.34	―Ti ixra̱ si̱tꞌa la ko si̱ntaxiteyá ti nkehe kꞌue̱to̱an ti nkexro ichrꞌán ti janhan, mé tíha ti nkehe sinie janhan. 
JHN.4.35	Jahara ndáchrora: “Noó nitjó na̱xa̱ tꞌitjáña ndá tsotjáni.” Kjánchó janhan ndáxrja̱n kixin chrótsjehéra ti ino a kixin ó tsícha la ó jína tso̱tjara. 
JHN.4.36	Ti sin ichꞌe ixra̱ itjá la tsoxenkehe sin. A̱ndá ti nkehe tsotjá sin la mé chojni tíha, la tsꞌáyéhe̱ sin kjuachón nkochríxín, ndá xi̱kaha ti sin kꞌue̱nka̱ la ko ti sin itjá, la nkokón tso̱chéhe̱ sin. 
JHN.4.37	Mé xi̱kaha ichro ti nkehe tsíndáchro sin ósé: “Ijnko nkexro tsꞌe̱nka̱, a̱ndá ókjé nkexro tsotjá.” 
JHN.4.38	A̱ndá janhan mé ichrꞌan ti jahara kixin tso̱tjara ti nonte ókjé nkexro kꞌue̱nka̱. Ti nonte ókjé sin kꞌóxrjé sin, kjuíchꞌe sin ixra̱, a̱ndá jahara mé tso̱tjara ti nkehe tsíkꞌóna kixin ti ixra̱ kjuíchꞌe sin.
JHN.4.39	A̱ndá itsjé ti sin samaritano kuènté ti chjasin ntiha, mé kuitekaon sin ti chꞌin Jesús kixin ti nkehe chrónka ti tjan a kixin jehe chꞌan chrónka chꞌan kaín ti nkehe kjuíchꞌe tjan senó. 
JHN.4.40	Ndá ti ó kuíhin sin ti nkehe chrónka tjan, ndá ikui sin ti itjen chꞌin Jesús la chrónoéhe̱ sin chꞌan kixin tsito̱he chꞌan ntiha. Ndá kuito̱he chꞌan ntiha yaá ña̱o. 
JHN.4.41	Ndá itsjé ti sin a kja̱xin kuitekaon sin ti jehe chꞌan kixin kuíhin sin ti nkehe nixja chꞌan. 
JHN.4.42	Ndá ndáche sin ti tjan a:
JHN.4.42	―Ijie titekaoni, jehya kixin ti nkehe chro̱nka ó. Náhí. Kixin kja̱xini kuíhini ti nkehe chronka chꞌan, la noheni kixin jehe chꞌan mé chaxín ti nkexro tsaáxin chojni chjasintajni.
JHN.4.43	A̱ndá kꞌuatsínka yaá ña̱o, ndá chꞌin Jesús kꞌuaxrjexín chꞌan Samaria, ndá sákjuí chꞌan Galilea. 
JHN.4.44	*A̱ndá jehe chꞌan tsíndáchro chꞌan kixin ti nkexro chronka itén Díos, la ti sin chjasén chꞌan la tsochóntehya sin kjuasáya ti jehe chꞌan. 
JHN.4.45	*Kjánchó ti ó kjuíji chꞌan Galilea la kjuikosáyehe sin chꞌan kixin kja̱xin sin tsíkji̱ sin ti kia Pascua kꞌuíxin chjasin Jerusalén, la tsíkꞌikon sin kaín ti kjuaxroan kjuasin chꞌan.
JHN.4.47	Ndá kuíhin ti nkexro tꞌe̱to̱an kixin tsíki̱xi̱n chꞌin Jesús Judea la itjen chꞌan Galilea, ndá sákjuichréhe̱ chꞌan, la chronòa chꞌan kixin sáchrókjuiko chꞌan ndo̱e chꞌan kixin sinchekito̱he jína ti xje̱en chꞌan ó chjina tjetꞌen. 
JHN.4.48	Ndá ndáchro chꞌin Jesús:
JHN.4.48	―Jahara la chrókuitekákonhñara ti chrókꞌuíkonhñara chrókjuásian kjuaxroan.
JHN.4.49	Ndá chrónòa ti nkexro tꞌe̱to̱an, ndáchro:
JHN.4.49	―¿Á jehya jína sáchrokjuini ndo̱na
JHN.4.50	Ndá kjuáte̱he chꞌin Jesús, ndáchro:
JHN.4.50	―Ikjan ndo̱a kixin ti xja̱an la ó jína itjen.
JHN.4.50	Ndá ti nkexro tꞌe̱to̱an la kuitekaon ti nkehe ichro chꞌin Jesús, la sákjuí chꞌan. 
JHN.4.51	A̱ndá ti ó kjuíji chꞌan chjinaxón ndo̱e chꞌan, la ti sin chꞌehe ixra̱ ti jehe chꞌan la kjuixin sin nti̱a, chrónka sin:
JHN.4.51	―Xja̱an la ó jína itjen.
JHN.4.52	Ndá ti ó kjuanchankí chꞌan kixin nkehora kuito̱he xjan jína, la ndáchro sin:
JHN.4.52	―Ijna la una kójín mé kjuìin ti sóa.
JHN.4.53	Ndá kónohe chꞌan kixin xi̱kaha ti hora tsíndáchro chꞌin Jesús kixin ti xje̱en chꞌan la ó jína itjen. A̱ndá jehe chꞌan la ko kaín ti sin tjejó ndo̱e chꞌan la kuitekaon sin ti chꞌin Jesús.
JHN.4.54	Tíha mé ti yaáxin kjuaxroan kjuasin chꞌin Jesús ti ó kui̱xi̱n chꞌan Judea, ikjan chꞌan Galilea.
JHN.5.1	Ndá chrꞌéxi̱n ti sin judío mé kjuasin sin ijnko kia, ndá chꞌin Jesús xíkjan chꞌan chjasin Jerusalén. 
JHN.5.2	A̱ndá chjinaxón ti ndója itꞌin “Ndója tꞌixenxín kolélo”, mé ntiha itjen ijnko pila tóxroyéya ìnta̱, mé ngiva hebreo la itꞌin Betesda. Mé ntiha la tjejó inꞌó cuarto ntsíntsí. 
JHN.5.3	La ntiha tjejóchóhen itsjé ti sin níhi; ti sin tꞌikonhña, ti sin tinkárénko
JHN.5.4	kixin nkoya̱xón tꞌinkajin ijnko ángel, tjiankí ti ìnta̱ la ti ìnta̱ la tꞌinki. A̱ndá ti nkexro sa̱oxín tsíkjiánkí ti ìnta̱ mé tito̱he jína, kjónté nkexéhí ti ichin chónta. 
JHN.5.5	Ndá ntiha kjuákꞌe ijnko nkexro, mé ó treinta y ocho nánó níhi. 
JHN.5.6	A̱ndá ti ó kꞌuíkon chꞌin Jesús kixin ntiha tjetsínka ti nkexro, la nohe chꞌan kixin ósé xi̱kaha itjen, la kjuanchankí chꞌan:
JHN.5.6	―¿Á tjinkaoan tsito̱ha jína ní?
JHN.5.7	Ndá ndáchro ti nkexro níhi:
JHN.5.7	―Chóntahyani ninkexró tsjinki̱tsa ti jeheni tsjiánkíni ti ìnta̱ ti ó tꞌinki. A̱ndá ti ó tjinkaoni tsjiánkíni, la ókjé nkexro titaón nti̱a tjiankí senó.
JHN.5.8	Ndá kjuáte̱he chꞌin Jesús, ndáchro:
JHN.5.8	―Ijie la tꞌínkatjen, tjatsían ti ka̱ni̱a̱a, la sátjia.
JHN.5.9	Ndá tuénxín kuito̱he jína ti nkexro a, la kjua̱tse̱n ti ka̱ni̱e̱e la kjuankíxin itji. Kjánchó tíha la kóhen ti ña̱o to̱kꞌéhe ti sin judío, 
JHN.5.10	*la ti sin judío la ndáche sin ti nkexro kuito̱he jína:
JHN.5.10	―Ijie la ti ña̱o to̱kꞌéheni la kohya kjuachaxin tsamá ti ka̱ni̱a̱a.
JHN.5.11	A̱ndá ndáchro ti nkexro a:
JHN.5.11	―Ti nkexro kjuínchekito̱na jína mé kꞌue̱to̱an kixin tsjatsían ti ka̱ni̱a̱na la sátsjia ―ichro.
JHN.5.12	Ndá kjuanchankí sin:
JHN.5.12	―¿Xá nkexro ti kꞌue̱to̱an kixin tsjatsían ti ka̱ni̱a̱a la ko sátsjia?
JHN.5.13	Ndá ti nkexro tsíkito̱he jína la noehña tsochronka nkexro tíha kixin chꞌin Jesús la kꞌuaxrjekjaxín chꞌan ntiha kixin siín nchónhña chojni. 
JHN.5.14	A̱ndá chrꞌéxi̱n chꞌin Jesús xéta ti nkexro a nkaxehen ni̱nko, la ndáche:
JHN.5.14	―Tsjehé, ijie la ó jína itjen, í tjásinhña ijie̱ ínaá. Kixin ti na̱xa̱ tsjásian ijie̱, la a̱ntsí taó tso̱han.
JHN.5.15	Ndá sákjuí ti nkexro a, la chenka ti sin judío kixin chꞌin Jesús mé ti nkexro kjuínchekito̱he jína ti jehe chꞌan. 
JHN.5.16	Mé xi̱kaha ti sin judío la kjuankíxin chréhe̱ sin ti chꞌin Jesús, tjinkaon sin chrókꞌóñá sin chꞌan kixin kjuínchekito̱he chꞌan chojni jína ti ña̱o to̱kꞌéhe sin. 
JHN.5.17	Kjánchó chꞌin Jesús ndáche ti sin a:
JHN.5.17	―Tꞌaná la xráxín tjechꞌe ixra̱, a̱ndá janhan la kja̱xin tjétꞌa̱ ixra̱.
JHN.5.18	Mé xi̱kaha ti sin judío la a̱ntsí tjinkaon sin chrókꞌóñá sin ti chꞌin Jesús kixin kjuínchexiteyáhya chꞌan ti ley kuènté ti ña̱o to̱kꞌéhe sin, la ko kja̱xin ndáchro chꞌan kixin Itꞌé chꞌan mé Díos, la xi̱kaha chꞌéna chꞌan a̱sén chꞌan Díos.
JHN.5.19	Ndá ndáchro chꞌin Jesús:
JHN.5.19	―Chaxín ndáxrja̱n kixin ti Xje̱en Díos, la xitjahya sichꞌe ixra̱ ti jehó kjuachaxin kuènté ó. Jehó ti ixra̱ tꞌikon chꞌan tjechꞌe ti Itꞌé chꞌan mé kja̱xin chꞌan xi̱kaha ichꞌe chꞌan. 
JHN.5.20	Kixin Tꞌaná mé imá tjue̱he ti janhan, la tjako kaín ti ixra̱ tjechꞌe, la ko a̱ntsí tjetoan ti ixra̱ na̱xa̱ tsjako chꞌan, la tsochrakonra tsꞌikonra. 
JHN.5.21	Kixin éxi Tꞌaná la nchexechón ti sin tsíkꞌen la ko chjéhe chꞌan sin kjuachón, mé kja̱xin janhan chónta kjuachaxin tsotjahá kjuachón ti nkexro tjínka̱oan tsotjahá. 
JHN.5.22	Tꞌaná la nchekito̱exínhña chꞌan iji̱é ninkexró kixin janhan, ti Xje̱en Díos, mé kꞌuayáha̱ ti kjuachaxin kixin si̱ntaki̱to̱axian iji̱é kaín chojni 
JHN.5.23	ndá kaín chojni chrókjuikosáyehe sin ti janhan éxi tjikosayéxin sin Tꞌaná xi̱kaha. Ti sin tjikosayéhya ti janhan, la kja̱xin tjikosayéhya sin Tꞌaná, ti nkexro ichrꞌán ti janhan.
JHN.5.24	’Chaxín ndáxrja̱n kixin ti nkojín nkexro tjejótihin ti nkehe tjàkua la ko titekaon ti nkexro ichrꞌán ti janhan, mé ó chónta sin ti kjuachón nkochríxín la ko tsjasótehya sin, kixin ó kuíto̱he sin ti nti̱a chrókꞌuenxín sin, la ó chónta sin ti kjuachón. 
JHN.5.25	Ijnko nkehe tjetoan tso̱tjo̱nkara kixin ó itsi ti ña̱o, la ti ña̱o a la ijie, la ti sin tsíkꞌen tsihin sin itén ti Xje̱en Díos. A̱ndá ti sin tsitekaon la tsochónta sin kjuachón nkochríxín. 
JHN.5.26	Tꞌaná mé chónta kjuachaxin tsjajon ti kjuachón, la ko kja̱xin janhan kjuajon chꞌan ti kjuachaxin a, 
JHN.5.27	la ko kja̱xin kjuajon chꞌan kjuachaxin si̱ntaki̱to̱axian iji̱é chojni chjasintajni kixin janhan mé ti Xje̱en Díos kꞌóna chojni. 
JHN.5.28	Chrakonhñara kixin tjéndáxrja̱n tíhi. Kixin ó itsi ti ña̱o kaín ti sin tsíkꞌen mé tsihin sin tsonixja ti xje̱en Díos. 
JHN.5.29	*Ndá tsꞌaxrjexín sin ti xravá sin, la ti sin kjuíchꞌe ixra̱ jína mé tsoxechón sin tsochónta sin kjuachón. A̱ndá ti sin kjuíchꞌehya ixra̱ jína mé kja̱xin tsoxechón sin, kixin tsjasóte sin.
JHN.5.30	’Ti jehó kjuachaxin kuénta̱na la xitjahya si̱tꞌa ninkehó nkehe. A̱ndá ijie nta̱kito̱axián ti ijie̱ éxi kꞌue̱to̱an Tꞌaná. A̱ndá ti nkehe nta̱kito̱axián la jína kixin tjínka̱konhña si̱tꞌa éxi tjínka̱oan. Náhí. Éxi tjinkaon Tꞌaná, ti nkexro ichrꞌán ti janhan. 
JHN.5.31	Méxra̱ ti chróxrja̱nka kixin imá jína janhan la ninkehó sínkíhya tíha. 
JHN.5.32	Kjánchó itjen íjnko nkexro chronka nkexrín itjén janhan, la ó nona kixin ti nkehe chronka chꞌan la chaxín tíha. 
JHN.5.33	*Jahara tsíkétue̱hénra chojni tsíkjikjanchankíhi chꞌin Juan, la ti nkehe tsíkjate̱he chꞌan la chaxín ndoá tíha. 
JHN.5.34	Kjánchó janhan la ticháxi̱nahña kixin tsochronka íjnko chojni. Jehí ndáxrja̱n tíha kixin jahara jína chrókuaáxinra. 
JHN.5.35	Ti chꞌin Juan kjuákꞌe éxi ijnko xrohi, kjuákꞌeche kꞌuinkaséñaxín, la ko jahara iso ña̱o ó kóxríhanra kuihínra ti nkehe chrónka chꞌan. 
JHN.5.36	Kjánchó siín nkehe a̱ntsí tjetoan tja̱ko̱xi̱n nkexrín itjén janhan, a̱ndá kanhñó tjetoan ti nkehe tsíchronka chꞌin Juan. Ti ixra̱ tjétꞌa̱, mé ti ixra̱ kjuajon Tꞌaná si̱tꞌa, tíha mé tja̱ko̱xi̱n kixin chaxín Tꞌaná ichrꞌána kꞌuinka ntihi. 
JHN.5.37	*Kja̱xin Tꞌaná, ti nkexro ichrꞌána, mé chrónka nkexrín itjén janhan. A̱ndá jahara na̱xa̱ kíenhñara ti nkehe nixja chꞌan la ko kꞌuíkonhñara chꞌan. 
JHN.5.38	A̱ndá ti itén chꞌan kuito̱eyáhya nkaya a̱sánra kixin jahara tjinkákonhñara tsítekáonra ti Xje̱en Díos, ichrꞌán chꞌan ikui. 
JHN.5.39	Jahara nchekuáxinra jína ti xroon tsíkjin ti sin tsíchronka itén Díos ósé, kixin tjinkáonra chrókꞌuitjáxinra ti kjuachón nkochríxín, kjánchó ti nkehe tsíkjin sin ósé la chrónka ti nkehe kuénta̱na 
JHN.5.40	la jahara tjinkákonhñara tso̱chjinara ti itjén janhan kixin chrókꞌuayéhéra ti kjuachón.
JHN.5.41	’Janhan la tjéyáhya kixin ti chojni chjasintajni la tsondáchro kixin jína itꞌa̱ ixra̱ o̱ náhí. 
JHN.5.42	Janhan ó choxián ti jahara la nona kixin jahara la chaxínhña tjue̱héra Díos. 
JHN.5.43	Janhan mé kꞌuinkaxian ti kjuachaxin kuènté Tꞌaná, kjánchó jahara la titekákonhñara ti janhan. A̱ndá ti chrókui íjnko nkexro kjuachaxin kuènté ó chrókjui̱xi̱n, la tíha mé chrókótjinkáonra la ko chrókuitekákohénra. 
JHN.5.44	¿Nkexrín chrókuitekáonra kixin tjéyára ti chojni chjasintajni chrókjuikosáyahara, a̱ndá tjéyáhyara ti kjuachaxin chrókjuajon ti nkoko̱a Díos itjen nkaya nka̱jní? 
JHN.5.45	Tjénka̱yáxinhñara kixin janhan tsjánchahara nkayakon Tꞌaná. Náhí. Chꞌin Moisés mé tsjanchehe ijie̱ ti jahara kixin tsíndáchrora kixin jehe chꞌan mé kuinkachónkira chꞌan. 
JHN.5.46	Kixin ti chaxín chrókuitekáonra ti nkehe tsíchronka Moisés, ndá kja̱xin chrókuitekáonra ti janhan kixin ti xroon tsíkjin chꞌan mé chronka kuènté ti janhan. 
JHN.5.47	A̱ndá ti titekákonhñara ti nkehe tsíkjin chꞌan, ¿ndá nkexrín chrókuitekáonra ti nkehe ndáxrja̱n janhan?
JHN.6.1	Ndá chrꞌéxi̱n sákjuí chꞌin Jesús ti tóhe nda̱ñao Galilea, la mé kja̱xin itꞌin Tiberias. 
JHN.6.2	La nchónhña chojni tinkáchréhe̱ sin kixin kꞌuíkon sin ti kjuaxroan ijié kjuasin chꞌan kjuínchekito̱he chꞌan chojni jína. 
JHN.6.3	Ndá chꞌin Jesús chrìin ijnko ijna̱, la kjuákꞌetja̱xi̱ko chꞌan ti sin kꞌuájiko chꞌan. 
JHN.6.4	A̱ndá í séhya tsꞌixin ti kia Pascua kuènté ti sin judío. 
JHN.6.5	Ndá chꞌin Jesús kꞌuíkon kixin nchónhña chojni chréhe̱ ti jehe chꞌan, ndá kjuanchankíhi chꞌan ti chꞌin Felipe:
JHN.6.5	―¿Nketí chrókꞌue̱nani nkehe sinie kaín ti sin tjejó ntihi?
JHN.6.6	Xi̱kaha ichro chꞌan kixin tjinkaon chꞌan tso̱nohe chꞌan nkehe tsjate̱he chꞌin Felipe, kixin chꞌin Jesús la ó nohe chꞌan nkehe sichꞌe chꞌan. 
JHN.6.7	Ndá kjuáte̱he chꞌin Felipe, ndáchro:
JHN.6.7	―Kjónté yaá ciento denario chróchóntani la chrókjuachahya chrókꞌuite ti nio̱tja̱ kixin chrókuákja sin to̱tꞌo̱.
JHN.6.8	A̱ndá ndáchro chꞌin Andrés, kícho chꞌin Simón Pedro:
JHN.6.9	―Ntihi itjen ijnko chájan chónta inꞌó nio̱tja̱ tsíkꞌónaxín noa cebada la ko yaá koche, kjánchó tíhi la tsjachahya sinie kaín ti sin tjejó ntihi.
JHN.6.10	A̱ndá ndáchro chꞌin Jesús:
JHN.6.10	―Ndáche kaín sin tsꞌejótja̱xi̱n sin.
JHN.6.10	Mé ntiha la nchónhña kayoa siín, la kꞌuejótja̱xi̱n sin, mé chjina inꞌó mil chojnindoa kꞌuejó. 
JHN.6.11	A̱ndá chꞌin Jesús kuákja chꞌan ti nio̱tja̱, la chjéhe chꞌan Díos kjuasáya ndá kꞌue̱to̱an chꞌan kixin tsoxika̱ye̱he, tsákja kaín ti sin tjejótja̱xi̱n. La xi̱kaha kja̱xin kꞌóxika̱ye̱he sin ti koche. Ndá kaín sin kjónie sin hasta kókje̱he sin. 
JHN.6.12	Ndá ti ó kjuixin kjónie sin la kꞌue̱tue̱hen chꞌin Jesús ti sin kꞌuájiko:
JHN.6.12	―Tjénájínra kaín to̱tꞌo̱ ti nkehe tsíxehe̱ kixin ninkehó tsꞌitjáñahña.
JHN.6.13	Ndá xi̱kaha kjuíchꞌe sin, kjuenájín sin ti nio̱tja̱ kꞌónaxín cebada tsíxèxín ti kjónie sin, la kaón teyó ntaxra. 
JHN.6.14	A̱ndá ti sin kjónie ti nio̱tja̱ la ti ó kꞌuíkon sin ti kjuaxroan ijié kjuasin chꞌin Jesús la ndáchro sin:
JHN.6.14	―Jehe chꞌan mé chaxín ti nkexro tjejóchóheni chrókui chjasintajni.
JHN.6.15	Kjánchó chꞌin Jesús la kónohe chꞌan kixin tjinkaon sin sáchrókjuiko sin chꞌan kixin chrókꞌóna chꞌan rey kuènté sin ntihi chjasintajni. La sákjui̱ chꞌan chritaón ti ijna̱ ínaá, la kjuákꞌe chꞌan ntiha, jehó chꞌan.
JHN.6.16	A̱ndá ti ó kóntó ndá ti sin kꞌuájiko chꞌin Jesús kꞌuinkajin sin, sákjuí sin chrínta nda̱ñao 
JHN.6.17	la kꞌui̱tꞌótjen sin ijnko ntabarco la kꞌuatsínka sin ti nda̱ñao, sátsji chjasin Capernaum. La ó kꞌuíxin tie la na̱xa̱ kjanhña chꞌin Jesús. 
JHN.6.18	Ndá kjuankíxin imá chjéhe xri̱nto̱, la kjuankíxin síkjaminkí ti ìnta̱. 
JHN.6.19	A̱ndá ti ó kjuacha sin sákjuí sin inꞌó o̱ injon kilómetro, la xrína̱hña kꞌuíkon sin kixin chꞌin Jesús tetji chritaón ti ìnta̱ la tinkákóchjinehe chꞌan ti ntabarco la jehe sin la imá chrákon sin. 
JHN.6.20	Kjánchó chꞌin Jesús ndáchro:
JHN.6.20	―Chrakonhñara kixin janhan ó kjuihá.
JHN.6.21	Ndá imá chéhe̱ sin kixin kꞌuíkon sin chꞌan la kjuanchia sin kixin tsi̱tꞌótjen chꞌan ti ntabarco, la tuénxín kjuíji sin ti chjasin sátsji sin.
JHN.6.22	A̱ndá ti ó kóña̱o la mé ti sin kuíto̱he tóhe nda̱ñao mé nohe sin kixin nkoko̱axón ntabarco kjuákꞌe ntiha, la ko nohe sin kixin chꞌin Jesús la kja̱xinhña sákjuí, kixin jehó ti sin kꞌuájiko chꞌan sákjuíko ti ntabarco. 
JHN.6.23	Ndá chrꞌéxi̱n ikui iso ntabarco kui̱xi̱n chjasin Tiberias, tinkákóchjinehe ti kjoniexín sin ti nio̱tja̱ ti ó kjuixin chjéhe chꞌin Jesús kjuasáya Díos. 
JHN.6.24	A̱ndá ti ó kónohe sin kixin kohya chꞌin Jesús la ko kja̱xin kohya ti sin kꞌuájiko chꞌan, ndá kꞌui̱tꞌótjen sin ti ntabarco la sákjuí sin ti chjasin Capernaum, sákjuikjeyá sin ti chꞌin Jesús.
JHN.6.25	A̱ndá ti ó kjuíji sin tóhe nda̱ñao ndá xéta sin ti chꞌin Jesús, kjuanchankíhi sin:
JHN.6.25	―Maestro, ¿nkesá kꞌuinka ntihi?
JHN.6.26	Ndá chꞌin Jesús ndáchro:
JHN.6.26	―Chaxín ndáxrja̱n kixin jahara tjéyára ti janhan kixin kjontera ti nio̱tja̱ la kókja̱hara, la jehya kixin chrókiénxinra ti kjuaxroan kjuásian. 
JHN.6.27	Chrókjui̱chꞌehyara ixra̱ kixin chrókꞌuite jehó ti nkehe sintera tjoka tsjeje̱. Náhí. Chrókjuéyára ti nkehe tjeje̱hya kixin chrókꞌuayèxinra ti kjuachón nkochríxín. Ti nkehe tjajon ti Xje̱en Díos kꞌóna chojni mé chrókjontera, kixin Itꞌé chꞌan mé tja̱ko̱xi̱n kixin ti Xje̱en chꞌan mé chónta kjuachaxin.
JHN.6.28	Ndá kjuanchankí sin:
JHN.6.28	―¿Nkexrín chrókjuíchꞌeni kixin chrókjuínchexiteyáni ti nkehe tjinkaon Díos?
JHN.6.29	Ndá kjuáte̱he chꞌin Jesús, ndáchro:
JHN.6.29	―Díos mé tjinkaon kixin chrókuitekáonra ti nkexro ichrꞌán chꞌan.
JHN.6.30	Ndá kjuanchankí sin ínaá:
JHN.6.30	―¿Nkehe chrókjuáko̱xian chrókꞌuíkoni ndá chrókuitekaoni ti jaha? ¿Xá nkehe ti ixra̱ ichꞌe jaha? 
JHN.6.31	*Ti sin kꞌuaxrjeníxini kꞌuejó ósé mé kjónie sin ti maná kꞌóna ti kꞌuejó sin nte̱je̱, éxi ndáchro ti xroon tsíkjin sin ósé: “Kjuajon chꞌan nio̱tja̱ kui̱xi̱n nka̱jní kjónie sin.”
JHN.6.32	A̱ndá kjuáte̱he chꞌin Jesús, ndáchro:
JHN.6.32	―Chaxín ndáxrja̱n kixin jehya Moisés kjuajon ti maná kꞌuínkaji̱nxi̱n nka̱jní. Náhí. Tꞌaná mé tjajon ti nio̱tja̱ chaxín jína ti̱xi̱n nkaya nka̱jní. 
JHN.6.33	Kixin ti nio̱tja̱ tjajon Díos, mé ti nkexro kꞌuínkaji̱nxi̱n nka̱jní la chjéhe kjuachón nkochríxín ti chojni chjasintajni.
JHN.6.34	Ndá jehe sin kjuanchia sin:
JHN.6.34	―Nkochríxín chje̱héni ti nio̱tja̱ a.
JHN.6.35	Ndá ndáchro chꞌin Jesús:
JHN.6.35	―Janhan mé ti nio̱tja̱ tjajon kjuachón. Ti nkexro tóchjinehe ti janhan, la í tsꞌenhña kjinta, la ko ti nkexro tsitekaon ti janhan, la í tsꞌenhña ìnta̱. 
JHN.6.36	Kjánchó éxi tjo̱nka̱ra ósé, kixin kjónté ó kꞌuíkonra ti janhan, la titekákonhñara. 
JHN.6.37	Kaín ti sin kjuajon Tꞌaná la tóchjinehe sin ti janhan. A̱ndá kaín ti sin tóchjinehe ti janhan la tꞌétua̱nhña sin kixin sátsji sin. 
JHN.6.38	Janhan kꞌuinkaxian nkaya nka̱jní la jehya ti ixra̱ tóxrìna chrókjui̱tꞌa. Náhí. Kꞌuinka kixin chrókjui̱tꞌa ti ixra̱ tóxríhi̱n ti nkexro ichrꞌán ti janhan. 
JHN.6.39	A̱ndá ti nkexro ichrꞌán ti janhan mé tjinkaon kixin si̱ntakꞌitjáñahña ti sin kjuajon chꞌan, la tjinkaon chꞌan kixin janhan si̱ntaxechuán kaín sin ti ña̱o tsjixixín. 
JHN.6.40	Mé xi̱kaha tjinkaon ti nkexro ichrꞌán ti janhan kixin kaín ti sin chóxin ti janhan, ti Xje̱en Díos, la ko tsitekaon sin, mé tsꞌáyéhe̱ sin ti kjuachón nkochríxín. A̱ndá janhan si̱ntaxechuán sin ti ña̱o tsjixixín.
JHN.6.41	A̱ndá ti sin judío mé kjuankíxin kjonta sin ti chꞌin Jesús kixin tsíndáchro chꞌan kixin jehe chꞌan mé ti nio̱tja̱ kꞌuínkaji̱nxi̱n nkaya nka̱jní. 
JHN.6.42	La ndáchro sin:
JHN.6.42	―¿Á jehya tíhi ti Jesús, xje̱en chꞌin José ní? ¿Á jehya chóxini ti itꞌé la ko ti ìñé chꞌan ní? ¿Ndá nkekuènté ndáchro chꞌan kixin nka̱jní kꞌuínkaji̱nxi̱n chꞌan?
JHN.6.43	Ndá kjuáte̱he chꞌin Jesús, ndáchro:
JHN.6.43	―Ti̱to̱héra, tjóntahyara
JHN.6.44	Kohya nkexro chrókóchjina ti itjén janhan ti chrókjuinki̱tsahya Tꞌaná. A̱ndá ti sin tso̱chjina la mé si̱ntaxechuán sin ti ña̱o tsjixixín. 
JHN.6.45	*Éxi chronka ti xroon itén Díos tsíkjin sin ósé: “Díos mé tsja̱ko̱he̱ kaín chojni.” A̱ndá kaín ti chojni tsíkihin nixja Tꞌaná la ko ti nkexro kꞌuitja ti nkehe kjuako chꞌan mé tóchjinehe sin ti janhan.
JHN.6.46	’Ninkexró kꞌuíkonhña Díos. Jehó ti nkexro kui̱xi̱n ti itjen chꞌan mé kꞌuíkon ti jehe chꞌan. 
JHN.6.47	Chaxín ti nkehe tjéxrja̱nka kixin ti nkexro tsitekaon ti janhan, mé tsochónta sin kjuachón nkochríxín. 
JHN.6.48	Janhan mé ti nio̱tja̱ tjajon kjuachón. 
JHN.6.49	Ti sin kꞌuaxrjeníxinra kꞌuejó ósé, kjónie sin ti maná ti kꞌuejó sin nte̱je̱, la kjónté ikꞌuén sin. 
JHN.6.50	A̱ndá tíhi mé ti nio̱tja̱ kꞌuínkaji̱nxi̱n nkaya nka̱jní, a̱ndá ti sin sinie ti nio̱tja̱ mé tsꞌenhña sin. 
JHN.6.51	Janhan mé ti nio̱tja̱ tjechón kꞌuínkaji̱nxi̱n nkaya nka̱jní. A̱ndá ti nkexro sinie ti nio̱tja̱ i, mé tsꞌejóchón sin nkochríxín. Ti nio̱tja̱ tsjánjua janhan mé nto̱na tíha, la tíha tsjánjua kixin tsochóntaxín kjuachón nkochríxín kaín ti chojni siín chjasintajni.
JHN.6.52	A̱ndá ti sin judío mé kjuankíxin kꞌuíxité sin, ikjo kícho sin, ndáchro sin:
JHN.6.52	―¿Nkexrín chrókjuajon chꞌan ti nto̱e chꞌan chrókjonieni? ―ichro sin.
JHN.6.53	Ndá kjuáte̱he chꞌin Jesús, ndáchro:
JHN.6.53	―Tso̱tjo̱nkara ijnko nkehe tjetoan kixin ti sintehyara nto̱e ti Xje̱en Díos kꞌóna chojni, la ko ti tsꞌihyara ijni̱é chꞌan, la tsochontahyara ti kjuachón. 
JHN.6.54	Ti nkexro sinie ti nto̱na la ko itsꞌi ti ijni̱ kuénta̱na la tsochónta sin kjuachón nkochríxín la ko janhan si̱ntaxechuán sin ti ña̱o tsjixixín. 
JHN.6.55	Kixin ti nto̱na
JHN.6.56	Ti sin inie ti nto̱na la ko itꞌi ti ijni̱ kuénta̱na mé nkoko̱a tjejóko sin ti janhan la ko janhan tjeki̱a̱n sin. 
JHN.6.57	Tꞌaná, ti nkexro ichrꞌán ti janhan, mé chónta ti kjuachón, a̱ndá janhan mé tjéchónxia̱n ti jehe chꞌan. A̱ndá ti sin sinie ti nto̱na mé tsꞌejóchónxin sin ti janhan. 
JHN.6.58	A̱ndá ti nio̱tja̱ níxja janhan mé ti nio̱tja̱ kꞌuínkaji̱nxi̱n nkaya nka̱jní, la yóe̱hya ti maná kjónie ti sin tsíkꞌaxrjeníxinra ósé, kixin jehe sin, kjónté kjónie sin ti nio̱tja̱ a, la ikꞌuén sin. A̱ndá ti nkexro sinie ti nio̱tja̱ kꞌuínkaji̱nxi̱n nkaya nka̱jní la tsꞌejóchón sin nkochríxín ―ichro chꞌin Jesús.
JHN.6.59	Kaín tíha mé kjua̱ko̱he̱ chꞌan ti sin tsíkónkotséxin ti nchia xrakue̱xin ti sin judío ti chjasin Capernaum.
JHN.6.60	A̱ndá ti ó kuíhin sin ti nkehe kjuako chꞌin Jesús, ndá itsjé ti sin chréhe̱ ti jehe chꞌan mé ndáchro sin:
JHN.6.60	―Imá ixra̱ ti nkehe tjako chꞌan. ¿Xá nkexro chrókuitekaon tíhi?
JHN.6.61	Ndá kónohe chꞌin Jesús kixin xi̱kaha itjo kícho sin kixin tienxínhña sin ti nkehe tsíchronka chꞌan, ndá kjuanchankí chꞌan:
JHN.6.61	―¿Á kja̱xinra tjinkákonhñara tsinhínra tíhi ní? 
JHN.6.62	¿Ndá nkexrín chrókóhen ti chrókꞌuíkonra kixin ti Xje̱en Díos kꞌóna chojni mé sáchrókjui̱ ínaá chrókjuákꞌe ti kjuákꞌe senó? 
JHN.6.63	Ti Ncha̱kuén Díos mé tjajon ti kjuachón nkochríxín, a̱ndá ti cuerpo la ninkehó sínkíhya. A̱ndá ti nkehe tétjo̱nka̱ra mé kuènté Ncha̱kuén Díos la tíha mé tjejóchónxin chojni. 
JHN.6.64	Kjánchó isora la na̱xa̱ titekákonhñara.
JHN.6.64	Mé xi̱kaha ichro chꞌan kixin ndesi xránkíxixín la ó nohe chꞌan nkexro ti tsitekakuenhña ti jehe chꞌan la ko nkexro ti sinchekji ti jehe chꞌan. 
JHN.6.65	Ndá ndáchro chꞌan:
JHN.6.65	―Méxra̱ xi̱kaha kꞌuétjo̱nkara kixin ninkexró xitjahya tso̱chjina ti itjén janhan ti jehya Tꞌaná tsjajon kjuachaxin.
JHN.6.66	Ndá ti ó kuíhin sin xi̱kaha, la itsjé ti sin kꞌuéchréhe̱ ti chꞌin Jesús la kuíto̱he sin, í chrèhya sin chꞌan. 
JHN.6.67	Ndá kjuanchankíhi chꞌan ti teyó ti sin kꞌuájiko chꞌan, ndáchro chꞌan:
JHN.6.67	―¿Á kja̱xinra tjinkáonra sáchrókjuira ní?
JHN.6.68	―Ìnchéni, ¿xá nkexro íjnko sáchrókjuichréhe̱ni?, kixin ti itan chro̱nka mé tsochóntaxíni ti kjuachón nkochríxín. 
JHN.6.69	Méxra̱ kuitekaoni la ko ó noheni kixin jaha mé ti Cristo, ti Xje̱en Díos tjechón.
JHN.6.70	Ndá kjuáte̱he chꞌin Jesús, ndáchro:
JHN.6.70	―Janhan kjuéyá ti jahara teyóra tjejora ntihi, kjánchó ijnko ti jahara mé nchexiteyéhéra ti jínahña.
JHN.6.71	Tíhi ndáchroxín chꞌan kixin chꞌin Judas Iscariote, xje̱en chꞌin Simón, mé ijnko ti teyóxin sin tsíkꞌeye̱he̱ chꞌan, mé sinchekji chꞌan ti chꞌin Jesús.
JHN.7.1	Ndá iso ña̱o chrꞌéxi̱n, ndá kꞌuáji chꞌin Jesús iso ti chjasin siín Galilea kixin chrókjuihya chꞌan Judea kixin ti sin judío la tjinkaon sin chrókꞌóñá sin chꞌan. 
JHN.7.2	*Kjánchó ó kuichjina ti ña̱o kia, ndá ti sin judío mé chꞌéna sin itsꞌuan chꞌénaxín sin chaon nta kixin tsjasixín sin kia, 
JHN.7.3	a̱ndá ti sin kícho chꞌin Jesús mé ndáche sin chꞌan:
JHN.7.3	―Chrokuito̱ahya ntihi. Sátjia Judea kixin kja̱xin ti sin chréhe̱ ti jaha la chrókꞌuikon sin ti kjuaxroan tjásian. 
JHN.7.4	Kixin ti ijnko nkexro tjinkaon kixin tsochóxin chojni, la jehya imó chrókjuíchꞌe ixra̱. A̱ndá ti chaxín tjetjásian kjuaxroan, la jehya imó chrókjuásian. Náhí. Chrokui̱to̱hé chrókꞌuikon kaín chojni.
JHN.7.5	Mé xi̱kaha ndáchro ti sin kícho chꞌan kixin kja̱xin sin titekakuenhña sin ti jehe chꞌan. 
JHN.7.6	A̱ndá kjuáte̱he chꞌin Jesús, ndáchro:
JHN.7.6	―Na̱xa̱ tihya ti hora tso̱nohe chojni nkexro ti janhan. Ndá jahara la kjónté jehya ti hora, la jína sáchrókjuira. 
JHN.7.7	Ti chojni chjasintajni la xitjahya tso̱nínkakohanra. A̱ndá janhan la imá nínkakona sin kixin ndátjan sin kixin jehya jína ti nkehe tjejóchꞌe sin. 
JHN.7.8	Jahara la sátjira ti kia a. A̱ndá janhan la tsjíhya kixin na̱xa̱ kjuixrakájña ti hora tso̱nohe sin nkexro ti janhan ―ichro chꞌan.
JHN.7.9	Mé xi̱kaha ichro chꞌan, ndá kuíto̱he chꞌan Galilea.
JHN.7.10	Ndá ti ó kjuixin sákjui̱ ti kícho chꞌan, ndá jehe chꞌan la kja̱xin sákjui̱ chꞌan ti kia a, kjánchó noxínhña kjuákꞌe chꞌan. 
JHN.7.11	Ndá ti sin judío mé xritjeyá sin chꞌan ti kia a, la ndáchro sin:
JHN.7.11	―¿Xá nketí chrókjuákꞌe ti nkexro a?
JHN.7.12	Ndá itsjé ti sin tjejó ntiha mé ikjo kícho sin kuènté chꞌin Jesús. Mé iso sin la ndáchro: “Jehe chꞌan mé ijnko chojni jína”; a̱ndá íso sin la ndáchro: “Jehya chojni jína ti jehe chꞌan kixin imá chꞌiyehe chꞌan chojni.”
JHN.7.13	Kjánchó noxínhña ikjo sin xi̱kaha kixin chráko̱nhe̱n sin ti sin tꞌe̱to̱an kuènté ti sin judío.
JHN.7.14	A̱ndá ó nko̱siñe ti kia, ndá kꞌuíxehen chꞌin Jesús ti ni̱nko, ndá kjuankíxin kjuako chꞌan. 
JHN.7.15	A̱ndá ti sin judío la chrákon sin, komá sin ti jehe chꞌan, ndáchro sin:
JHN.7.15	―¿Xá nkexrín kixin imá nohe ti nkexro i kixin tsíxrakoe̱hya chꞌan?
JHN.7.16	Ndá kjuáte̱he chꞌin Jesús, ndáchro:
JHN.7.16	―Ti nkehe tjàkua la jehya kuénta̱na, tíha la kuènté ti nkexro ichrꞌán ti janhan. 
JHN.7.17	Ti nkojinra tjinkáonra chrókjui̱nchexiteyára éxi tóxríhi̱n Díos, la tso̱nohara á chaxín kuènté Díos ti nkehe tjàkua, o̱ á jehó kuénta̱na. 
JHN.7.18	Ti nkexro tjako ti nkehe tꞌaxrjeníxin a̱sén ó, mé xi̱kaha tja̱ko̱xi̱n kixin tjinkaon chrókjuikosáyehe chojni. Kjánchó janhan tjínka̱oan kixin ti nkexro ichrꞌána kꞌuinka la tsꞌáyéhe̱ kaín ti kjuasàya, méxra̱ chaxín ndoá ndáxrja̱n kaín nkehe la tꞌa̱yahya ninkehó.
JHN.7.19	’¿Á jehya Moisés tjáhara ti ley ní? Kjánchó nijnkora nchexiteyéhyara. ¿Nkekuènté tjinkáonra chrókꞌoñára ti janhan?
JHN.7.20	Ndá kjuáte̱he sin, ndáchro sin:
JHN.7.20	―Jaha la chonta ncha̱kuén jínahña. ¿Xá nkexro tjinkaon chrókꞌóñá ti jaha?
JHN.7.21	Ndá kjuáte̱he chꞌin Jesús, ndáchro:
JHN.7.21	―Nkoko̱a kjuaxroan kjuásian ndá chrákonra. 
JHN.7.22	*A̱ndá Moisés tsíkꞌe̱to̱an kixin xja̱anra ndoa itsa xro̱ye (kjónté jehya Moisés kjuankíxixín kjuako tíha; tíha la kjuako ti sin tsíkꞌaxrjeníxinra ósé). Ndá xi̱kaha jahara la nchekara xjan xro̱ye, kjónté ti ña̱o to̱kꞌéheni. 
JHN.7.23	*A̱ndá ti xi̱kaha nchekara xjan xro̱ye, kjónté ti ña̱o to̱kꞌéheni, kixin tjinkákonhñara si̱nchekꞌitjáñankíra ti nkehe kꞌue̱to̱an Moisés, ¿ndá nkekuènté ninkáonra kixin kjui̱ntakito̱ha̱ jína ijnko chojni ti ña̱o to̱kꞌéheni? 
JHN.7.24	Chrókjuanchahyara ijie̱ kixin ti nkehe tꞌikonra nduáhya ó. Náhí. Chrókjuénka̱yáxinra ijnko nkehe chaxín ndoá kixin jína chrókuíto̱exín ―ichro chꞌin Jesús.
JHN.7.25	A̱ndá iso sin ti chjasin Jerusalén kjuanchankíhi kícho sin, ndáchro sin:
JHN.7.25	―¿Xá jehya ti nkexro i ti xritjeyá sin chrókꞌóñá sin ní? 
JHN.7.26	A̱ndá ijie ti siín nchónhña chojni la tjenixja chꞌan la ninkexró ndáchrohya ninkehó. ¿Á titekaon ti sin tꞌe̱to̱an kixin ti nkexro a mé chaxín ti Cristo ní? 
JHN.7.27	Kjánchó ó noheni nketí tsíkji̱xi̱n ti nkexro i. A̱ndá ti ó itsi ti Cristo la ninkexró tso̱noehña nketí tsi̱xi̱n chꞌan.
JHN.7.28	A̱ndá chꞌin Jesús kjuákꞌe chꞌan kjuako chꞌan ti ni̱nko, ndá kuíhin chꞌan kixin xi̱kaha ikjo kícho sin, ndá itsen nixja chꞌan, ndáchro chꞌan:
JHN.7.28	―Chaxín choxínra ti janhan la ko nohara nketí kjuixian. Kjánchó jehya kixin kꞌuinka si̱ntaxiteyá ti nkehe ndáchro a̱sená ó. Kꞌuinka kixin ti nkexro chaxín ndoá itjen la ichrꞌán ti janhan, a̱ndá jahara la na̱xa̱ chonhñara ti nkexro a. 
JHN.7.29	Janhan la choxián chꞌan kixin kꞌuinkaxian ti itjen chꞌan, la jehe chꞌan ichrꞌána kꞌuinka.
JHN.7.30	Ndá tjinkaon sin chrótsé sin chꞌin Jesús chrókjuakꞌechjina chꞌan, kjánchó ninkexró tséhya ti jehe chꞌan, kixin na̱xa̱ kjuixrakájña ti hora tsotsé sin chꞌan. 
JHN.7.31	A̱ndá itsjé chojni kuitekaon sin ti jehe chꞌan la ndáchro sin:
JHN.7.31	―¿Á ti ó itsi ti Cristo la a̱ntsí itsjé kjuaxroan tsja̱ko̱xi̱n chꞌan ke ti nkexro i ní?
JHN.7.32	A̱ndá ti sin fariseo kuíhin nkehe ichro chojni kuènté chꞌin Jesús, ndá jehe sin la ko ti sin ncha̱tꞌá kꞌue̱tue̱hen sin iso policía kuènté ti ni̱nko kixin tsotsé sin chꞌin Jesús tsjakꞌechjina. 
JHN.7.33	Ndá chꞌin Jesús ndáchro:
JHN.7.33	―Í séhya tsjakꞌé ntihi tsꞌejóni, ndá sáxikjiá ti itjen ti nkexro ichrꞌána. 
JHN.7.34	A̱ndá jahara tsjéyára ti janhan la í tsꞌitjáhyarani kixin xitjahya tsjasánra ti tsjakꞌé janhan.
JHN.7.35	A̱ndá ti sin judío kjuanchankíhi kícho sin:
JHN.7.35	―¿Xá nketí sátsji̱ ti nkexro i kixin tsjachahyani tsꞌitjani? ¿Xá sátsjichréhe̱ chꞌan ti sin judío tjejóyákjan ti sin griego, kixin tsja̱ko̱he̱ chꞌan sin ní? 
JHN.7.36	¿Xá nkehe tꞌaxrjexín ti nkehe ndáchro chꞌan kixin tsjeyáni chꞌan la í tsꞌitjahyani, la tsjachahyani tsji̱chréhe̱ni chꞌan ti tsjakꞌe chꞌan?
JHN.7.37	―Ti nkojinra ikꞌuénra ìnta̱ la xrákira ti itjén janhan, la itꞌira. 
JHN.7.38	*Éxi ndáchro xroon Itén Díos, ti nkexro titekaon ti janhan, la nkaya a̱sén sin tsꞌóna ijnko nda̱río tsꞌaxrje ìnta̱ tjechón.
JHN.7.39	Mé xi̱kaha chrónkaxín chꞌin Jesús kixin ti sin tsitekaon ti jehe chꞌan la tsꞌáyéhe̱ sin ti Ncha̱kuén Díos, kjánchó na̱xa̱ tihya ti Ncha̱kuén Díos kixin chꞌin Jesús la na̱xa̱ sátji̱hya chꞌan nka̱jní.
JHN.7.40	A̱ndá iso sin, ti ó kuíhin sin ti nkehe ndáchro chꞌin Jesús, la ndáchro sin:
JHN.7.40	―Kjá chaxín ti nkexro i mé ti profeta chrókui.
JHN.7.41	La íso sin ndáchro:
JHN.7.41	―Jehe chꞌan mé ti Cristo.
JHN.7.41	A̱ndá íso sin ndáchro:
JHN.7.41	―¿Xá nkekuènté chrókjui̱xi̱n Galilea ti Cristo? 
JHN.7.42	*Ti xroon tsíkjin sin ósé mé chrónka kixin ti Cristo mé tsꞌaxrjeníxin ti sin kꞌuaxrjeníxin ti Rey David la ko tsji̱xi̱n ti chjasin Belén, mé ti chjasin kꞌuékjakꞌe Rey David ―ichro sin.
JHN.7.43	Mé xi̱kaha nkoko̱ahya kjuénka̱yáxin sin kaín sin, kixin nkexro ti chꞌin Jesús. 
JHN.7.44	Iso sin tjinkaon sin tsotsé sin ti jehe chꞌan kixin tsjakꞌechjina chꞌan, kjánchó ninkexró xi̱kahña kjuíchꞌe.
JHN.7.45	A̱ndá ti sin policía kuènté ni̱nko mé ikjan sin ti tjejó ti sin fariseo la ko ti sin ncha̱tꞌá tꞌe̱to̱an. Ndá ti sin a mé kjuanchankíhi sin ti sin policía:
JHN.7.45	―¿Nkekuènté kjuíkoáhyara ti nkexro a?
JHN.7.46	Ndá kjuáte̱he ti sin policía ndáchro:
JHN.7.46	―Kohya ninkexró nixja éxi nixja ti nkexro a.
JHN.7.47	Ndá ti sin fariseo ndáche ti sin policía:
JHN.7.47	―¿Á kja̱xinra kui̱to̱héra kjuitꞌayahara chꞌan ní? 
JHN.7.48	¿Á nkojín ti sin tꞌe̱to̱an kuènténi la ko ti sin fariseo kuitekaon ti jehe chꞌan ní? 
JHN.7.49	Ti chojni kuitekaon tíha la mé ti chojni chónhña ti ley, la jehe sin la tsjasóte sin ―ichro ti sin tꞌe̱to̱an.
JHN.7.51	―Ti ley kuènténi la tjajonhña kjuachaxin sinchekjasóteni ijnko chojni ti na̱xa̱ kienhñani nkehe nixja chꞌan, la ko ti ijie̱ kjuasin chꞌan.
JHN.7.52	Ndá kjuáte̱he sin, ndáchro sin:
JHN.7.52	―¿Á kja̱xinhña kjuixian Galilea ní? Nchekuáxian ti xroon itén Díos ndá tso̱noha kixin nijnko ti sin kꞌuéchronka itén Díos la tsíkji̱xi̱n sin Galilea. 
JHN.7.53	Ndá kaín sin sákjuí sin ndo̱e sin.
JHN.8.1	A̱ndá chꞌin Jesús mé sákjui̱ ti ijna̱ Olivo. 
JHN.8.2	Ndá ti ó kóña̱o mé ikjan chꞌan ti ni̱nko, ndá kaín chojni kóchjinehe sin ti jehe chꞌan. Ndá kjuákꞌetja̱xi̱n chꞌan, la kjuankíxin kjuako chꞌan. 
JHN.8.3	Ndá ti sin tjako ley la ko ti sin fariseo mé kjui̱ka̱o sin ijnko chojnichjin tsíkónoxíxin chónta ókjé chojnindoa. Ndá kjuakꞌe sin tjan nko̱siñe 
JHN.8.4	la ndáche sin ti chꞌin Jesús:
JHN.8.4	―Maestro, ti tjan i mé kónoxíxin tjan kixin kjuasin tjan ijie̱, kixin chónta tjan ókjé chojnindoa. 
JHN.8.5	*A̱ndá ti ley kjuajon Moisés mé tꞌe̱to̱an kixin ixro̱ tsꞌóñáxini ti chojnichjin xi̱kaha tjasin ijie̱. ¿A̱ndá jaha, nkechrua?
JHN.8.6	Mé xi̱kaha ichro sin kixin tjinkaon sin kixin áchꞌe nduáhya chrókjuate̱he chꞌin Jesús, ndá chrókjuanchia sin ijie̱. Ndá chꞌin Jesús kꞌuisén chꞌan la kji̱nxi̱n chꞌan ndedo itja chꞌan ti nonte. 
JHN.8.7	Ndá na̱xa̱ tjanchankí sin, ndá chꞌin Jesús xrendoá chꞌan la ndáchro chꞌan:
JHN.8.7	―Ti nkojínra tjejora ntihi chontahyara ninkehó ijie̱, la sa̱o itéra ti ixro̱.
JHN.8.8	Ndá xíkꞌisén chꞌan la ikjin chꞌan ti nonte. 
JHN.8.9	Ndá ti ó kuíhin sin ti nkehe ndáchro chꞌin Jesús, ndá kósuéhe̱ sin la nkojnko sin sákjuí sin, xránkíxixín ti sin a̱ntsí táda la hasta ti sin a̱ntsí ndasoá sákjuí.
JHN.8.9	Ndá jehó chꞌin Jesús la ko ti tjan a kuíto̱he. 
JHN.8.10	Ndá kꞌuínkatjen chꞌan la tsjehe chꞌan la i ninkexró kohya, ndá kjuanchankíhi chꞌan ti tjan a:
JHN.8.10	―¿Nkekjá ti sin kjuanchia ijie̱? ¿Á ninkexró kjuíntakjasótiahya ní?
JHN.8.11	Ndá jehe tjan ndáchro tjan:
JHN.8.11	―Náhí, ninkexró.
JHN.8.11	Ndá chꞌin Jesús ndáchro:
JHN.8.11	―Kja̱xin janhan si̱ntakjasótiahya. Sátjia la í tjásinhña ijie̱.
JHN.8.12	―Janhan mé ti xrohi tꞌinkaséñaxín chjasintajni. Ti tsochrehéra ti janhan la tsꞌájira ti tꞌinkaséña la tsochontara ti kjuachón, la í tsꞌájihyara ti sítie.
JHN.8.13	―Jahuá tjechro̱nka nkexrín itjén, méxra̱ kaín ti nkehe chro̱nka la sínkíhya.
JHN.8.14	Ndá kjuáte̱he chꞌin Jesús, ndáchro:
JHN.8.14	―Janhuán tjétjo̱nka̱ra nkexrín itjén, la kjónté ijnko nkehe chaxín xrja̱nká kixin nona nketí kꞌuinkaxian la ko nona nketí sátsjia. A̱ndá jahara noahñara nketí kꞌuinkaxian la ko noahñara nketí sátsjia. 
JHN.8.15	Jahara la éxi chojni chjasintajni ó tjánchíára ijie̱. A̱ndá janhan la tekahya ijie̱ ninkexró. 
JHN.8.16	Kjánchó ti chrókjui̱ntakito̱áxián iji̱é chojni la ndoá chrókjui̱tꞌa kixin jehya janhuán si̱tꞌa tíha. Tꞌaná, ti nkexro ichrꞌán ti janhan kꞌuinka, mé tjéki̱a̱n chꞌan, la tjinki̱tsa chꞌan nta̱kito̱axián iji̱é chojni. 
JHN.8.17	*A̱ndá ti ley kuèntára mé ndáchro kixin ti tso̱noxín yaá sin tsochronka á chaxín xi̱kaha tsíkóhen, ndá chrókuitekaon chojni. 
JHN.8.18	Ndá janhan mé tjéxrja̱nka nkexrín itjén janhan la ko kja̱xin Tꞌaná, ti nkexro ichrꞌán ti janhan kꞌuinka, mé jehe chꞌan kja̱xin chꞌan chronka chꞌan nkexrín itjén janhan ―ichro chꞌin Jesús.
JHN.8.19	Ndá kjuanchankíhi sin chꞌan:
JHN.8.19	―¿Xá nketí itjen ti Itꞌá?
JHN.8.19	Ndá kjuáte̱he chꞌin Jesús, ndáchro:
JHN.8.19	―Jahara la chonhñara ti janhan la ko kja̱xin chonhñara ti Tꞌaná. Ti chrókóchoxínra ti janhan la kja̱xin chrókóchoxínra ti Tꞌaná.
JHN.8.20	Mé xi̱kaha ichro chꞌin Jesús ti kjuako chꞌan ti ni̱nko chjina ti itjen ti nkehe xrejóya ti chichaon tjajon sin. Kjánchó ninkexró tséhya sin ti jehe chꞌan kixin na̱xa̱ kjuixrakájña ti hora tsotsé sin chꞌan.
JHN.8.21	Ndá ínaá ndáchro chꞌin Jesús:
JHN.8.21	―Ó sátsjia janhan la jahara tsjéyára ti janhan, kjánchó ti ó itsꞌenra ndá na̱xa̱ tsochontara ijie̱ la xitjahya tsjasánra ti sátsjia janhan.
JHN.8.22	Ndá ti sin judío mé ikjo kícho sin, ndáchro sin:
JHN.8.22	―¿Á tsꞌóñá chꞌan a̱sén chꞌan kixin xi̱kaha ndáchro chꞌan kixin xrokjuahya sátsji̱ni ti tsjakꞌe chꞌan ní?
JHN.8.23	Ndá ndáchro chꞌin Jesús:
JHN.8.23	―Jahara la nonte ntihi kꞌuaxrjeníxinra. A̱ndá janhan la nka̱jní kꞌuaxrjeníxian. Jahara la kuènté chjasintajni. A̱ndá janhan la jehya kuènté chjasintajni. 
JHN.8.24	Mé xi̱kaha tjo̱nka̱ra kixin ti ó itsꞌenra la na̱xa̱ tsochontara ijie̱ kixin ti tsitekákonhñara ti janhan, ti nkexro xráxín itjen, ndá ti ijie̱ chontara tsꞌénxi̱nra.
JHN.8.25	Ndá kjuanchankí sin ndáchro sin:
JHN.8.25	―¿Xá nkexro ti jaha?
JHN.8.25	Ndá kjuáte̱he chꞌin Jesús, ndáchro:
JHN.8.25	―Ti xránkíxixín la ó tjo̱nka̱ra nkexro ti janhan. 
JHN.8.26	Itsjé nkehe chróndáxrja̱n la chrókjui̱ntakito̱áxián ti ijie̱ chontara. Kjánchó ti nkexro ichrꞌán ti janhan kꞌuinka la kaín ti nkehe chronka chꞌan la chaxín ndoá. A̱ndá jehó ti nkehe kui̱ha̱n chrónka chꞌan mé ti nkehe ndátjan ti sin chjasintajni.
JHN.8.27	Kjánchó jehe sin mé kienxínhña sin kixin nixja chꞌan kuènté ti Itꞌé chꞌan itjen nkaya nka̱jní. 
JHN.8.28	Ndá ndáchro chꞌin Jesús:
JHN.8.28	―Ti ó tsja̱ya̱ sin ti Xje̱en Díos kꞌóna chojni, ndá tso̱nohara kixin janhan mé ti nkexro xráxín itjen. La tso̱nohara kixin ti ixra̱ tjétꞌa̱ la jehya ixra̱ kuénta̱na. Jehó ti nkehe kjuako Tꞌaná mé tjétjàkua janhan. 
JHN.8.29	Ti nkexro ichrꞌán ti janhan kꞌuinka mé tjéki̱a̱n. Tꞌaná la titoéhya ti janhan kixin nkochríxín nta̱xiteyá ti nkehe tóxríhi̱n chꞌan.
JHN.8.30	Mé xi̱kaha ndáchro chꞌan ndá nchónhña chojni kuitekaon ti jehe chꞌan.
JHN.8.31	Ndá nixje̱he̱ chꞌin Jesús ti sin judío kuitekaon ti jehe chꞌan, ndáchro chꞌan:
JHN.8.31	―Ti tsi̱to̱éhyara ti nkehe kjuákohára ndá chaxín tsꞌónara chojni kuénta̱na 
JHN.8.32	la ko tsjatso̱anra ti nkehe chaxín ndoá, la ti nkehe chaxín ndoá mé tsjinki̱tsa kixin ti Jínahña la í tsꞌe̱tue̱nhña ti jahara.
JHN.8.33	―Jeheni mé kꞌuaxrjeníxini Abraham, la kohya nkexro kꞌue̱tue̱hen ti jeheni. ¿Nkekuènté ndáchrua kixin tso̱kohya nkexro tsꞌe̱tue̱hen ti jeheni?
JHN.8.34	Ndá ndáchro chꞌin Jesús:
JHN.8.34	―Ijnko nkehe chaxín tso̱tjo̱nkara kixin ti nkexro tjasin ijie̱ mé xrokjuahya tsíto̱he sin iji̱é sin kixin ti ijie̱ mé tꞌe̱tue̱hen ti jehe sin. 
JHN.8.35	Ijnko chojni kꞌuíná sichꞌexín ixra̱, la nkochríxínhña tsjakꞌe ti ndo̱e ti nkexro kꞌuèna. A̱ndá ti xje̱en ti nkexro la mé nkochríxín tsito̱he ntiha. 
JHN.8.36	La ti Xje̱en Díos tso̱tjáhara kjuachaxin ndá chaxín tsochontara ti kjuachaxin, la í tsochontahyara ijie̱. 
JHN.8.37	Ó nona kixin jahara tsíkꞌaxrjeníxinra Abraham, kjánchó tjinkáonra chrókꞌoñára ti janhan kixin titekákonhñara ti nkehe tjéxrja̱nka. 
JHN.8.38	Janhan xrja̱nká ti nkehe kjuako Tꞌaná. A̱ndá jahara tjejonchexiteyára ti nkehe kuihínra chrónka itꞌára.
JHN.8.39	A̱ndá jehe sin kjuáte̱he sin ndáchro sin:
JHN.8.39	―Itꞌéni mé Abraham.
JHN.8.39	A̱ndá ndáchro chꞌin Jesús:
JHN.8.39	―Ti jahara chrókóchaxín xje̱en Abraham, la chrókjuáko̱xinra éxi kjua̱ko̱xi̱n chꞌan. 
JHN.8.40	Janhan tjéxrja̱nka ti itan chaxín kui̱ha̱n chrónka Díos, la kjónté tjinkáonra chrókꞌoñára ti janhan. A̱ndá Abraham la xi̱kahña kjuíchꞌe. 
JHN.8.41	A̱ndá jahara la tjinkáonra si̱chꞌera éxi kjuíchꞌe ti itꞌára.
JHN.8.41	Ndá kjuáte̱he sin ndáchro sin:
JHN.8.41	―Jeheni la jehya kꞌónamáni. Náhí. Chóntani nkoko̱a Itꞌéni, mé Díos tíha.
JHN.8.42	Ndá ndáchro chꞌin Jesús:
JHN.8.42	―Ti chrókóchaxín Díos Itꞌára la chrótjue̱héra ti janhan, kixin janhan kja̱xin kꞌuaxrjeníxian Díos la kꞌuinkaxian ti itjen chꞌan. Jehya jehí kꞌuinka. Náhí. Díos mé ichrꞌána kꞌuinka. 
JHN.8.43	¿Nkekuènté kixin tiénxinhñara ti nkehe tjo̱nka̱ra? ¿Nkekuènté tjinkákonhñara chrókuihínra ti nkehe xrja̱nká? 
JHN.8.44	Jahara mé xje̱en ti Jínahña, la tjinkáonra si̱nchexiteyára ti nkehe tjinkaon. Ti Jínahña mé ndesi xránkíxixín la kjuaya la kꞌuénixjahya nkehe jína la ko xráxín chꞌia kixin xi̱kaha tja̱ko̱xi̱n nkexrín tjenka̱yáxin. Ti Jínahña mé ijnko nkexro imá chꞌia la ko itꞌé kaín ti kjuachꞌia. 
JHN.8.45	A̱ndá janhan tjétjo̱nka̱ra nkehe chaxín ndoá, ndá titekákonhñara. 
JHN.8.46	¿Á nkojinra nohara nke ijie̱ kjuásian janhan ní? Kixin janhan la jehó nkehe chaxín ndoá ndáxrja̱n, ¿ndá nkekuènté titekákonhñara? 
JHN.8.47	Ti sin tinkáchónki Díos mé tjinkaon sin chrókuihin sin itén Díos. A̱ndá jahara la titekákonhñara Díos, méxra̱ tjinkákonhñara chrókuihínra itén chꞌan ―ichro chꞌin Jesús.
JHN.8.48	A̱ndá ti sin judío ndáche sin ti chꞌin Jesús:
JHN.8.48	―Chaxín ndoá ndáchroni kixin jaha mé ijnko chojni samaritano la ko chonta ijnko ncha̱kuén jínahña.
JHN.8.49	Ndá kjuáte̱he chꞌin Jesús, ndáchro:
JHN.8.49	―Janhan la chontahya ninkehó ncha̱kuén jínahña. Ti ixra̱ itꞌa̱ la tjikosayáxian Tꞌaná. A̱ndá jahara mé chontehyara kjuasàya ti janhan. 
JHN.8.50	Janhan la tjéyáhya kjuasàya kuénta̱na ó, kjánchó itjen ijnko nkexro tjinkaon chrókjuikosáyehe chojni ti janhan, a̱ndá ti nkexro a mé tsjanchia ijie̱. 
JHN.8.51	Ijnko nkehe chaxín tjétjo̱nka̱ra kixin ti nkojín nkexro tsítekaon ti nkehe tjàkua la tsꞌenhña sin.
JHN.8.52	Ndá kjuáte̱he ti sin judío ndáchro:
JHN.8.52	―Ijie ó noheni kixin chaxín chonta ijnko ncha̱kuén jínahña kixin Abraham la ko kaín ti sin kꞌuéchronka itén Díos ósé la ikꞌuén sin. A̱ndá jaha ndáchrua kixin ti tsitekaoni ti nkehe tjàkua, la í tsꞌenhñani. 
JHN.8.53	¿Xá imá tjetoan jaha ke ti itꞌéni Abraham ní? Jehe chꞌan la ikꞌuén chꞌan la ko kja̱xin ikꞌuén kaín ti sin kꞌuéchronka itén Díos ósé. ¿Xá nkexro ti jaha kixin xi̱kaha ichrua? ―ichro ti sin judío.
JHN.8.54	Ndá kjuáte̱he chꞌin Jesús, ndáchro:
JHN.8.54	―Ti chrókjuikosáya̱ha̱ a̱sená ó la mé ninkehó sínkíhya tíha. A̱ndá Tꞌaná mé tjikosayéhe chꞌan ti janhan, la jahara ndáchrora kixin jehe chꞌan mé Díos kuèntára, 
JHN.8.55	kjánchó jahara chonhñara chꞌan. A̱ndá janhan la choxián chꞌan. Ti chróndáxrja̱n kixin chónhña chꞌan ndá chrókóyòna éxi jahara, chrókjui̱chꞌia. Kjánchó janhan la choxián Tꞌaná la ko nta̱xiteyá ti nkehe tꞌe̱to̱an chꞌan. 
JHN.8.56	Abraham, ti nkexro tsíkꞌaxrjeníxinra, la imá chrókóchéhe̱ chꞌan kixin chrókꞌuikon chꞌan ti ña̱o chrókꞌuinka janhan. Ndá ti ó kꞌuíkon chꞌan la imá kóchéhe̱ chꞌan.
JHN.8.57	A̱ndá ti sin judío ndáche sin ti chꞌin Jesús:
JHN.8.57	―Jaha la na̱xa̱ chontahya cincuenta nánó, ¿ndá nkekuènté ndáchrua kixin ó kꞌuikuan ti chꞌin Abraham?
JHN.8.58	Ndá kjuáte̱he chꞌin Jesús, ndáchro:
JHN.8.58	―Ijnko nkehe chaxín tso̱tjo̱nkara kixin ti na̱xa̱ kohya chꞌin Abraham mé xráxín itjén janhan.
JHN.8.59	Ndá kónínkaon sin la kuákja sin ixro̱ chróchjéhe sin ti chꞌin Jesús, kjánchó kjuákꞌemá chꞌan la kꞌuaxrjexín chꞌan ti ni̱nko ntiha, la kꞌuatsínka chꞌan nko̱siñe ti tjejó sin la sákjuí chꞌan.
JHN.9.1	A̱ndá ti ó kjuíji sin nti̱a la chꞌin Jesús kꞌuíkon ijnko nkexro tsíkokjíexíen tꞌikonhña. 
JHN.9.2	Ndá ti sin kꞌuájiko chꞌan la kjuanchankí sin ndáchro sin:
JHN.9.2	―Maestro, ¿nkekuènté tsíkokjíexíen ti nkexro i tꞌikonhña? ¿Á iji̱é ti itꞌé chꞌan o̱ ti ìñé chꞌan o̱ á iji̱é chꞌan?
JHN.9.3	Ndá kjuáte̱he chꞌin Jesús, ndáchro:
JHN.9.3	―Jehya iji̱é ti nkexro i la ko jehya iji̱é ti itꞌé chꞌan la o̱ ti ìñé chꞌan. Náhí. Xi̱kaha tsíkóhen kixin Díos mé tsja̱ko̱xi̱n ti kjuachaxin kuènté tsito̱exín jína ti nkexro tꞌikonhña i. 
JHN.9.4	Ijie ti na̱xa̱ ncha̱kotjin la ticháxi̱n si̱tꞌa ti ixra̱ tjinkaon ti nkexro ichrꞌána kꞌuinka kixin ti ó tsꞌixin tie la ninkexró xrokjuahya ichꞌe ixra̱. 
JHN.9.5	*Ti na̱xa̱ itjén ntihi chjasintajni mé janhan ti xrohi tꞌinkaséñaxín ti chjasintajni.
JHN.9.6	Ndá ti ó kjuixin ndáchro chꞌan tíha, ndá kui̱ki̱te chꞌan nta̱té chꞌan intsí inche la kjuíchꞌéna chꞌan nche̱tꞌo̱, ndá kotèya chꞌan ikon ti nkexro tꞌikonhña, 
JHN.9.7	la kꞌue̱to̱an chꞌan ndáchro chꞌan:
JHN.9.7	―Sátjia ti pila tjiá ìnta̱ itꞌin Siloé la tꞌontia ti ikuan. (Siloé mé ngive̱e sin la tꞌaxrjexín kꞌuítuehen.)
JHN.9.7	Ndá sákjuí ti nkexro tꞌikonhña, la kꞌónti ti ikon, ndá ti ó ikjan la ó jína tꞌikon. 
JHN.9.8	Ndá ti sin tjejó chjinaxón ti ndo̱e chꞌan la ko ti sin kuékꞌikon kixin tꞌikonhña chꞌan mé ndáchro sin:
JHN.9.8	―¿Á jehya ti nkexro i, ti nkexro kuékꞌikonhña kꞌuékjanchakꞌá ní?
JHN.9.9	Ndá iso sin ndáchro:
JHN.9.9	―Kjá jehe chꞌan.
JHN.9.9	La íso sin ndáchro:
JHN.9.9	―Náhí, jehya chꞌan. Ó tóyóhó ti nkexro a.
JHN.9.9	Kjánchó jehe chꞌan ndáchro chꞌan:
JHN.9.9	―Chaxín janhan.
JHN.9.10	Ndá kjuanchankíhi sin chꞌan:
JHN.9.10	―¿Nkexrín kixin ijie la ó tꞌíkuan?
JHN.9.11	Ndá kjuáte̱he chꞌan ndáchro chꞌan:
JHN.9.11	―Ijnko nkexro itꞌin Jesús mé kjuíchꞌéna nche̱tꞌo̱ kjuatematóxin ti ikua̱n la kꞌue̱to̱an kixin sátsjia ti pila tjiá ìnta̱ nchekꞌin sin Siloé la tsꞌontia ti ikua̱n, ichro chꞌan. Ndá sákjuia ntiha la kꞌontia, ndá xrína̱hña ó kꞌuíkua̱n jína.
JHN.9.12	Ndá kjuanchankíhi sin chꞌan:
JHN.9.12	―¿Nketí itjen ti nkexro a?
JHN.9.12	Ndá ndáchro chꞌan:
JHN.9.12	―Nónahña.
JHN.9.13	Ndá ti sin ikjo chꞌan senó la sákjuíko sin ti jehe chꞌan, sákjuichréhe̱ sin ti sin fariseo. 
JHN.9.14	Mé ti ña̱o a, la ti ña̱o to̱kꞌéhe sin mé tsíkjichꞌéna chꞌin Jesús ti nche̱tꞌo̱ la tsíkjinchekito̱exín jína ti nkexro kuékꞌikonhña. 
JHN.9.15	Ndá ti sin fariseo kjuanchankíhi sin ti nkexro a nkexrín kuito̱he jína. Ndá kjuáte̱he chꞌan, ndáchro chꞌan:
JHN.9.15	―Ti nkexro a la kjuatematóxin nche̱tꞌo̱ ti ikua̱n, ndá kꞌontia la ijie la ó tꞌíkua̱n jína ―ichro chꞌan.
JHN.9.16	Ndá iso ti sin fariseo ndáchro:
JHN.9.16	―Ti chꞌin kjuíchꞌe tíha la jehya kuènté Díos kixin chóntahya kjuasàya ti ña̱o to̱kꞌéheni.
JHN.9.16	Kjánchó íso sin ndáchro:
JHN.9.16	―¿Xá nkexrín kixin ijnko nkexro chónta ijie̱ chrókjuasin ijnko kjuaxroan ijié xi̱kaha?
JHN.9.16	Mé xi̱kaha nkokónhña kjuénka̱yáxin sin. 
JHN.9.17	Ndá xíkjanchankíhi sin ti chꞌin kuékꞌikonhña ínaá:
JHN.9.17	―¿Ndá jaha nkechrua, nkexro ti chꞌin kjuínchekito̱he jína ti ikuan?
JHN.9.17	Ndá kjuáte̱he chꞌan, ndáchro chꞌan:
JHN.9.17	―Janhan ndáxrja̱n kixin jehe chꞌan mé ijnko nkexro chronka itén Díos.
JHN.9.18	Kjánchó ti sin judío la kuítekakonhña sin kixin chaxín kuékꞌikonhña ti nkexro a. Ndá kꞌuéye̱he̱ sin ti itꞌé la ko ti ìñé chꞌan kixin tsochronka sin 
JHN.9.19	la kjuanchankí sin, ndáchro sin:
JHN.9.19	―¿Á tíhi ti xja̱anra ndáchrora kixin tsíkokjíexín tꞌikonhña ní? ¿Ndá nkexrín kixin ijie la ó tꞌikon chꞌan?
JHN.9.20	Ndá kjuáte̱he ti itꞌé la ko ti ìñé chꞌan, ndáchro:
JHN.9.20	―Chaxín tíhi mé ti xje̱eni la ko chaxín noheni kixin ti kokjíexin chꞌan la tꞌikonhña chꞌan, 
JHN.9.21	kjánchó noehñani nkexrín kixin ó tꞌikon chꞌan ijie la ko noehñani nkexro kjuínchekito̱he jína ti jehe chꞌan. Tjánchánkíhíra chꞌan, ó ijié chꞌan, ndá jehe chꞌan tsochronka chꞌan nkexrín kuíto̱he chꞌan jína.
JHN.9.22	Mé xi̱kaha kjuáte̱he sin kixin chráko̱nhe̱n sin ti sin judío kixin ó kuíhin sin kixin ti nkexro tsitekaon ti chꞌin Jesús, ti Cristo, mé tsakítsjexín sin ti ni̱nkué sin. 
JHN.9.23	Méxra̱ ndáchro ti itꞌé la ko ti ìñé ti nkexro kuékꞌikonhña kixin jehe sin chrókjuanchankíhi sin ti nkexro kuito̱he jína kixin ó ijié chꞌan la ó nohe chꞌan tsochronka chꞌan.
JHN.9.24	Ndá ó yaáxin kꞌuéye̱he̱ ti sin judío ti nkexro kuékꞌikonhña, la kjuanchankíhi sin:
JHN.9.24	―Chro̱nka ndoá kixin Díos tjetsjehe kixin ó noheni kixin ti chꞌin a la chónta ijie̱ ―ichro sin.
JHN.9.25	Ndá ti nkexro kuékꞌikonhña la kjuáte̱he ndáchro:
JHN.9.25	―Nónahña á chónta chꞌan ijie̱ o̱ náhí. Jehó nona kixin senó la kuékꞌíko̱nhña, a̱ndá ijie la ó tꞌíkua̱n.
JHN.9.26	Ndá xíkjanchankí sin ínaá:
JHN.9.26	―¿Nkexrín kjuíchꞌe ti nkexro a kixin ó jína tꞌíkuan?
JHN.9.27	Ndá ndáchro chꞌan:
JHN.9.27	―Ó kjuixin tjo̱nka̱ra, kjánchó titekákonhñara. ¿Ndá nkekuènté tjinkáonra tso̱xrja̱nka ínaá? ¿Á kja̱xinra tjinkáonra tsochrehéra chꞌan ní?
JHN.9.28	Ndá kónínkaon sin la kꞌuándaxíhi̱n sin chꞌan la ndáchro sin:
JHN.9.28	―Jaha la chréhé ti nkexro a. A̱ndá jeheni la jehó chréhe̱ni ti nkehe kꞌue̱to̱an Moisés. 
JHN.9.29	Ó noheni kixin Díos kꞌuénixje̱he̱ Moisés. A̱ndá ti nkexro a la noehñani nketí tsíkji̱xi̱n chꞌan.
JHN.9.30	Ndá kjuáte̱he ti nkexro kuékꞌikonhña la ndáchro:
JHN.9.30	―Chaxín ijnko kjuaxikaon tíha. Ti nkexro a mé kjuínchekito̱he jína ti jeheni, a̱ndá jahara ndáchrora kixin noahñara nketí tsíkji̱xi̱n chꞌan. 
JHN.9.31	Ó noheni kixin Díos la tienhña chꞌan ti nkehe tjanchia ti chojni chónta ijie̱. Jehó tihin chꞌan ti nkehe tjanchia ti nkexro titekaon la ko nchexiteyá ti nkehe tjinkaon chꞌan. 
JHN.9.32	Nunca kienhñani kixin ijnko nkexro chrókjuínchekꞌikon ijnko chojni tsíkokjíexíen tꞌikonhña. 
JHN.9.33	A̱ndá ti nkexro a ti chrókui̱xi̱nhña ti itjen Díos la ninkehó kjuaxroan chrókjuasinhña.
JHN.9.34	Ndá kjuáte̱he ti sin fariseo, ndáchro:
JHN.9.34	―Jaha la ndesi ti tsíkokjíha la chonta ijie̱. A̱ndá ijie, ¿á jaha tjinkaoan chrókjuákohéni ní?
JHN.9.34	Ndá kótéka sin ti nkexro kuito̱he jína kuakitsjexín sin ti ni̱nkué sin, sákjuí chꞌan.
JHN.9.35	Ndá kuíhin chꞌin Jesús kixin xi̱kaha tsíkjichꞌe ti sin judío, tsíkakítsjexín sin ni̱nkué sin ti nkexro kuékꞌikonhña. Ndá ti ó xéta chꞌin Jesús ti nkexro a la kjuanchankíhi chꞌan:
JHN.9.35	―¿Á titekaoan ti Xje̱en Díos kꞌóna chojni ní?
JHN.9.36	Ndá kjuáte̱he ti nkexro a, ndáchro:
JHN.9.36	―Tjákohéni nkexro tíha ndá tsitekaoni ti jehe chꞌan.
JHN.9.37	Ndá kjuáte̱he chꞌin Jesús ndáchro:
JHN.9.37	―Ó kꞌuikuan jaha. Janhan mé ti nkexro tétjuá.
JHN.9.38	Ndá ti nkexro a la kjuákꞌexín tochꞌin ti itjen chꞌin Jesús, la ndáchro:
JHN.9.38	―Ijie titekaoni ti jaha, Ìnchéni ―ichro chꞌan la kjuikosáyehe chꞌan.
JHN.9.39	Ndá ndáchro chꞌin Jesús:
JHN.9.39	―Kꞌuinka chjasintajni kixin si̱ntaki̱to̱axian iji̱é chojni kixin ti sin tꞌikonhña la tsꞌikon, a̱ndá ti sin tꞌikon la tsokjan sin ntakótán
JHN.9.40	A̱ndá iso ti sin fariseo kꞌuejóntaxín kuíhin kixin xi̱kaha ndáchro chꞌin Jesús, ndá kjuanchankíhi sin chꞌan:
JHN.9.40	―¿Xá kja̱xini tꞌikonhñani ní?
JHN.9.41	Ndá kjuáte̱he chꞌin Jesús, ndáchro:
JHN.9.41	―Ti jahara chaxín chrókꞌuíkonhñara la chróchontahyara ijie̱, kjánchó ndáchrora kixin tꞌikonra, méxra̱ chontara ijie̱.
JHN.10.1	Ndá ndáchro chꞌin Jesús:
JHN.10.1	―Chaxín ndáxrja̱n kixin ti nkexro tsꞌixehen ti tꞌinkachjina kolélo, ndá jehya ti puerta kuènté korra tsꞌixexín, la ókjé nketí tsꞌixexín, mé xíche̱e tíha. 
JHN.10.2	A̱ndá ti nkexro tꞌixenxín ti puerta la mé ti nkexro tꞌayakohen ti kolélo. 
JHN.10.3	A̱ndá ti nkexro tjenta ti puerta la tsakitje̱he̱ ndá tsꞌixehen ti nkexro tꞌayakohen ti kolélo. A̱ndá ti nkexro a mé tsꞌéye̱xi̱n ti kolélo a nkojnko ti ihni̱é va, a̱ndá ti kolélo mé tsjatso̱an va itén ti nkexro a, ndá tꞌaxrjexín va ti korré va. 
JHN.10.4	Ndá ti ó tsjixin tsꞌaxrje va kaín va, ndá tjetaón chꞌan nti̱a la tsinkáchréhe̱ va kixin ó tjatso̱an va ti itén chꞌan. 
JHN.10.5	Kjánchó chrèhya va ókjé chojni chóxinhña va, jehó tinkéhe va ti jehe sin kixin tjatso̱anhña va ti itén sin.
JHN.10.6	Mé xi̱kaha kjuíncheyóe̱xin chꞌin Jesús, kjánchó kienxínhña sin nkehe tꞌaxrjexín tíha.
JHN.10.7	Ndá ínaá chrónka chꞌan:
JHN.10.7	―Ijnko nkehe chaxín tso̱tjo̱nkara, janhan mé ti puerta tꞌixenxín ti kolélo. 
JHN.10.8	Kaín ti sin kuitónxin nti̱a ikui mé xíche̱e sin. A̱ndá ti kolélo la ándo̱sén va, kuitekakuenhña va ti jehe sin. 
JHN.10.9	Janhan mé ti puerta, a̱ndá ti nkexro tꞌixenxín ti puerta i la tsaá la tsꞌóna éxi ti kolélo tsꞌixehen ti korré la ko tsꞌaxrje la tsꞌitja kayoa náxrjón sinie.
JHN.10.10	’Ti xíche̱e mé jehó itji kixin tjinkaon tseé, tsꞌóñá la ko sinchekꞌitjáña. A̱ndá janhan kꞌuinka kixin tsochontara kjuachón, la kjuachón nkochríxín. 
JHN.10.11	Janhan mé ti pastor jína, ti pastor jína tsꞌenyákohe̱n ti kolélo kuènté. 
JHN.10.12	A̱ndá ti nkexro xenkehe kixin tsꞌayakohen ti kolélo mé ti ó tsꞌikon itsi ijnko konda̱níxra la tsíto̱he ti kolélo la tsinká sátsji kixin jehya kuènté ti kolélo la ko jehya ti nkexro chaxín tꞌayakohen va. Ndá ti konda̱níxra mé tsotsé va ti kolélo, ndá kaín ti íso va la tsinká va la sátsjichroe va. 
JHN.10.13	Mé xi̱kaha ti nkexro i la tsinká kixin jehó tjinkaon tsjacha kixin ti ixra̱ kjuíchꞌe la ti̱konoéhña ti kolélo.
JHN.10.16	Kja̱xin chonta íso kolélo na̱xa̱ jehya ntihi korré va, la kja̱xin ticháxi̱n sátsjikakjián va. Ndá tsitekakoan va ti janhan ndá tso̱nkojié va la tsꞌóna nkoko̱a korré va la ko nkoko̱a ti nkexro tsꞌayakohen va.
JHN.10.17	’Tꞌaná la tjue̱he ti janhan kixin kjónté itsꞌén la tsoxéchuan ínaá. 
JHN.10.18	Ninkexró tsjachahya tsakitsjena ti kjuachón chonta kixin janhan tsjájua tíha. Chonta kjuachaxin tsjájua tíha kixin itsꞌen, la ko chonta kjuachaxin tsoxéchuan ínaá. Tíhi mé kꞌue̱to̱an Tꞌaná ―ichro chꞌin Jesús.
JHN.10.19	Ndá ti ó kuíhin ti sin judío ti nkehe ndáchro chꞌin Jesús, ndá kjuankíxin nkoko̱ahya kjuénka̱yáxin sin. 
JHN.10.20	Ndá itsjé ti sin a ndáchro:
JHN.10.20	―¿Nkekuènté tihínra ti nkehe ndáchro chꞌan? Jehe chꞌan la chónta chꞌan ncha̱kuén jínahña la ko loco chꞌan.
JHN.10.21	Ndá íso sin ndáchro:
JHN.10.21	―Xi̱kahya chrónixja ijnko chojni chónta ncha̱kuén jínahña. Ijnko ncha̱kuén jínahña la, ¿á jína chrókjuínchekꞌikon ijnko chojni tꞌikonhña ní?
JHN.10.22	A̱ndá ti nitjó imá ikin la ti chjasin Jerusalén kꞌuíxin ti kia xraxinkakonxín sin ti ña̱o tsíkjixin tsíkꞌóna ti ni̱nkué sin. 
JHN.10.23	Ndá chꞌin Jesús kjuákꞌe ti ni̱nko, ti nda̱sin kuènté Salomón 
JHN.10.24	la ti sin judío kuántatjen sin chꞌan la kjuanchankí sin:
JHN.10.24	―¿Hasta nkesá tsꞌejóchóheni tsihini jína? Ijie chro̱nka á chaxín jaha ti Cristo ―ichro sin.
JHN.10.25	Ndá kjuáte̱he chꞌin Jesús:
JHN.10.25	―Ó tjo̱nka̱ra, ndá na̱xa̱ titekákonhñara. Kaín ti ixra̱ tjétꞌa̱ la kjuachaxin kuènté Tꞌaná, la tíhi tja̱ko̱xi̱n nkexro ti janhan. 
JHN.10.26	Kjánchó jahara la titekákonhñara, kixin jehya kolélo kuénta̱na éxi tjo̱nka̱ra senó. 
JHN.10.27	Ti kolélo kuénta̱na la tjatso̱an va ti taná la ko kja̱xin janhan tjátso̱an ti jehe va, la ko jehe va mé chréhe̱ va ti janhan. 
JHN.10.28	Janhan mé tja̱ha̱ va ti kjuachón nkochríxín la í tsꞌitjáñahña va la ko ninkexró tsjachahya tsakítsjexín va ti tjaná. 
JHN.10.29	Tꞌaná, ti nkexro kjuajon ti jehe va, mé a̱ntsí tꞌe̱to̱an chꞌan, la ninkexró tsjachahya tsakítsjexín va ti itja chꞌan. 
JHN.10.30	Janhan la ko Tꞌaná mé nkoko̱a nkexro.
JHN.10.31	Ndá ti sin judío kónínkaon sin la kuákja sin ixro̱ chrókjuatexin sin chꞌan ínaá. 
JHN.10.32	A̱ndá chꞌin Jesús ndáchro:
JHN.10.32	―Itsjé nkehe jína kꞌuíkonra kjuáko̱xián kjuachaxíen Tꞌaná. ¿Ndá nkehe nduáhya kjuàkua kixin chrókꞌo̱ka̱xinra ixro̱?
JHN.10.33	―Jehya kixin ti kjuaxroan jína kjuásian ndá chrókꞌoka̱xini ixro̱. Náhí. Jaha ijnko chojni ó ndá chꞌéna a̱sán Díos, mé xi̱kaha chrókꞌoka̱xini ixro̱.
JHN.10.34	―Ndáchro xroon itén Díos tsíkjin sin ósé: “Kja̱xinra jahara éxi Díos xi̱kaha.” 
JHN.10.35	Ó nohara nkehe ndáchro xroon itén Díos, la xitjahya tsitekákonhñara. Mé xi̱kaha ndáchro Díos kixin nkojnko nkexro kꞌuáyéhe̱ itén chꞌan mé tsꞌóna sin éxi Díos. 
JHN.10.36	A̱ndá Díos mé kjueyá ti janhan la ichrꞌána chjasintajni, ¿ndá nkekuènté ndáchrora kixin janhan kꞌuándaxíha̱n Díos kixin ndáxrja̱n kixin janhan mé ti Xje̱en Díos? 
JHN.10.37	Ti chrókjui̱tꞌahya ti ixra̱ ichꞌe Tꞌaná la chrókuitekákonhñara. 
JHN.10.38	A̱ndá ti chaxín tjétꞌa̱ ti ixra̱ a, a̱ndá kjónté titekákonhñara ti janhan, kjánchó chrókuitekáonra ti ixra̱ tjétꞌa̱ la chrókiénxinra kixin Tꞌaná la ko janhan mé nkoko̱a nkexro.
JHN.10.39	Ndá ínaá chrótsé sin ti chꞌin Jesús kixin chrókjuakꞌechjina chꞌan, kjánchó jehe chꞌan la sákjuí chꞌan.
JHN.10.41	Ndá itsjé chojni sákjuichréhe̱ sin chꞌan kjuitsjehe sin la ndáchro sin:
JHN.10.41	―Chaxín chꞌin Juan kjónté kjuasinhña kjuaxroan ijié, la ti nkehe chronka chꞌan kuènté ti nkexro i la chaxín ndoá ―ichro sin.
JHN.10.42	Ndá itsjé ti sin tjejó ntiha la kuitekaon sin ti chꞌin Jesús.
JHN.11.2	*Ti tjan María i mé ti tjan kui̱ki̱te aceite xraxé náxrjón to̱té chꞌin Jesús la ko kjuínchexámáxin tjan ka̱xi̱hi tjan. 
JHN.11.3	A̱ndá yóí ti tjachjin, kícho chꞌin Lázaro, mé ichrꞌán sin ijnko nkexro kixin tsochenka chꞌin Jesús:
JHN.11.3	―Ìnchéni, ti nkexro tjue̱hé la níhi.
JHN.11.4	A̱ndá ti ó kuíhin chꞌin Jesús xi̱kaha la ndáchro:
JHN.11.4	―Ti ichin chónta chꞌan la jehya tsꞌenxín chꞌan. Náhí. Tíha mé tsja̱ko̱xi̱n ti kjuachaxin ijié chónta ti Xje̱en Díos.
JHN.11.5	Chꞌin Jesús la imá tjue̱he chꞌan ti tjan Marta, ti kícho tjan la ko ti chꞌin Lázaro, 
JHN.11.6	la kjónté kuíhin chꞌan kixin imá níhi ti chꞌin Lázaro, la ntahó kjuákꞌe chꞌan í yaá ña̱o. 
JHN.11.7	Ndá chrꞌéxi̱n ndáche chꞌan ti sin kꞌuájiko chꞌan:
JHN.11.7	―Sátsji̱ni Judea ínaá.
JHN.11.8	Ndá jehe sin kjuáte̱he sin:
JHN.11.8	―Maestro, na̱xa̱ séhya ti sin judío la tjinkaon sin chrókꞌóñáxian sin ixro̱. ¿Á chaxín tjinkaoan sátsjia ntiha ní?
JHN.11.9	Ndá ndáchro chꞌin Jesús:
JHN.11.9	―Nkojnko ña̱o la chónta teyó hora. A̱ndá ti nkexro ixri ncha̱kotjin la tsóténki̱xinhña ninkehó kixin tꞌinkaséñaxín ti xrohi kuènté ña̱o. 
JHN.11.10	A̱ndá ti nkexro ixri sítie mé tsóténki̱xin kixin chóntahya xrohi.
JHN.11.11	Ndá chrꞌéxi̱n ndáchro chꞌan:
JHN.11.11	―Ti nkexro chóxini itꞌin Lázaro, la ó kꞌuajua. Ndá janhan sátsjia si̱ntakjaya̱ha̱ chꞌan.
JHN.11.12	Ndá ndáchro ti sin kꞌuájiko chꞌan:
JHN.11.12	―Ìnchéni, ti kꞌuajua chꞌan la tsito̱he chꞌan jína.
JHN.11.13	Kjánchó ti nkehe ndáchro chꞌin Jesús mé tꞌaxrjexín kixin ó kjuixin ikꞌuén chꞌin Lázaro. Ndá ti sin kꞌuájiko chꞌan la kjuénka̱yáxin sin kixin jehó ndáchro chꞌan kixin tjejua ti nkexro a. 
JHN.11.14	Méxra̱ chꞌin Jesús ndoá chrónka:
JHN.11.14	―Ó ikꞌuén chꞌin Lázaro. 
JHN.11.15	La chàna kixin tjénhña ntiha kixin xi̱kaha jahara la tsítekáonra. A̱ndá ijie ìntára sátsjini ti itjen chꞌan.
JHN.11.16	Ndá chꞌin Tomás, kja̱xin ti̱ki̱texín chꞌan Nóhé, mé ndáchro:
JHN.11.16	―Kaíni sátsjini kixin koíni tsꞌenkoni chꞌan.
JHN.11.17	Ndá ti ó kjuíji chꞌin Jesús la kuíhin chꞌan kixin ti chꞌin Lázaro la ó chónta noó ña̱o tsíxravá. 
JHN.11.18	A̱ndá ti chjasin Betania mé chjinaxón ti chjasin Jerusalén itjen, éxi iyꞌá kilómetro kjínxi̱n. 
JHN.11.19	Méxra̱ itsjé ti sin judío sátsíkjitsjehe sin ti tjan Marta la ko ti tjan María, la nixje̱he̱ sin kixin kanhñó tsꞌává kixin tsíkꞌen ti kícho sin. 
JHN.11.20	Ndá ti ó kuíhin ti tjan Marta kixin ó ikui chꞌin Jesús, ndá kꞌuaxrjexín tjan ndo̱e tjan la kjuíxihin tjan nti̱a, kjánchó ti tjan María la kuíto̱he. 
JHN.11.21	Ndá ti tjan Marta ndáche tjan ti chꞌin Jesús:
JHN.11.21	―Ìnchéni, ti chrókjuákꞌe ntihi, la chrókꞌuénhña ti kíchóni, 
JHN.11.22	kjánchó ó noheni kixin Díos tsotjáha kaín ti nkehe tsjanchehé chꞌan.
JHN.11.23	Ndá ndáchro chꞌin Jesús:
JHN.11.23	―Ti kichua la tsoxechón ínaá.
JHN.11.24	Ndá ndáchro tjan Marta:
JHN.11.24	―Ó noheni kixin tsoxechón ti kíchóni ti ó tsoxechón kaín ti sin tsíkꞌen, ti ña̱o tsjixixín.
JHN.11.25	Ndá ndáchro chꞌin Jesús:
JHN.11.25	―Janhan mé nta̱xechuán chojni la ko tja̱ha̱ sin kjuachón. Ti nkexro tsitekaon ti janhan la kjónté ó tsíkꞌen sin, la na̱xa̱ tsꞌejóchón sin. 
JHN.11.26	A̱ndá kaín ti nkexro na̱xa̱ tjejóchón la titekaon ti janhan, la tsꞌenhña sin nkochríxín. ¿Á titekaoan tíhi ní?
JHN.11.27	Ndá ndáchro tjan:
JHN.11.27	―Chaxín, Ìnchéni, titekaoni kixin jaha mé ti Cristo, ti Xje̱en Díos, ti nkexro itsi chjasintajni.
JHN.11.28	Ndá ti ó kjuixin ndáchro tjan xi̱kaha, ndá sákjuikꞌéye̱he̱ tjan ti kícho tjan María, la imó chenka tjan:
JHN.11.28	―Ntiha itjen ti Maestro la tꞌéya̱ha chꞌan ―ichro tjan.
JHN.11.29	Ndá ti ó kuíhin ti tjan María, la tuénxín kꞌuínkatjen tjan, sákjuichréhe̱ tjan ti chꞌin Jesús 
JHN.11.30	kixin na̱xa̱ tsíkꞌixenhña chꞌan ti chjasin a, na̱xa̱ itjen chꞌan ti xéta chꞌan ti tjan Marta. 
JHN.11.31	Ndá ti sin judío tjejónixje̱he̱ sin tjan kixin kanhñó tsꞌává tjan, la ti ó kꞌuíkon sin kixin tjoka kꞌuaxrjexín tjan nchia, ndá kjuichréhe̱ sin tjan kixin kjuénka̱yáxin sin kixin sátsji tjan ti tsíxravá ti kícho tjan la ntiha tsotsjánkaxín tjan.
JHN.11.32	Ndá ti tjan María, ti ó kjuíji tjan ti itjen chꞌin Jesús, ndá kjuákꞌexín tjan tochꞌin tjan nkayakon chꞌan, la ndáchro tjan:
JHN.11.32	―Ìnchéni, ti chrókjuakꞌe ntihi, la chrókꞌuénhña ti kíchóni.
JHN.11.33	Ndá ti ó kꞌuíkon chꞌin Jesús kixin tsjánka ti tjan María la ko ti sin judío kjuíjikotóxi̱n tjan, ndá imá kꞌuává chꞌan, la kóxakohen a̱sén chꞌan. 
JHN.11.34	Ndá kjuanchankí chꞌan:
JHN.11.34	―¿Nketí kjua̱vára ti kichuara?
JHN.11.34	Ndá ndáchro sin:
JHN.11.34	―Ìnchéni, xrákia, tsjehé.
JHN.11.35	Ndá chꞌin Jesús tsjánka. 
JHN.11.36	Ndá ti sin Judío la ndáchro:
JHN.11.36	―Tsjehéra kixin imá kꞌuétjue̱he chꞌan ti nkexro tsíkꞌen.
JHN.11.37	Kjánchó íso sin ndáchro:
JHN.11.37	―Ti nkexro i mé kjuínchekꞌikon ti nkexro tꞌikonhña. ¿Á xitjahya chrókjuajon chꞌan kjuachaxin kixin chrókꞌuénhña ti chꞌin Lázaro ní?
JHN.11.38	Ndá na̱xa̱ imá tꞌává a̱sén chꞌin Jesús la kóchjinehe chꞌan ti tsíxravá ti nkexro a. Mé tíha la ijnko itjo̱, ndá ndója ti itjo̱ mé tekjèxin ijnko ixro̱. 
JHN.11.39	Ndá kꞌue̱to̱an chꞌin Jesús, ndáchro:
JHN.11.39	―Takjìinra ti ixro̱.
JHN.11.39	A̱ndá ti tjan Marta, kícho ti nkexro tsíkꞌen, mé ndáchro:
JHN.11.39	―Ìnchéni, kjá ó imá ixra̱ chꞌan kixin ó chónta noó ña̱o xravá chꞌan.
JHN.11.40	Ndá kjuáte̱he chꞌin Jesús, ndáchro:
JHN.11.40	―¿Á ndáxrja̱nhña kixin ti tsitekaoan la tsꞌikuan ti kjuachaxin ijié kuènté Díos ní?
JHN.11.41	Ndá kjuakjìin sin ti ixro̱, ndá chꞌin Jesús konta nka̱jní, la ndáchro:
JHN.11.41	―Itꞌéni, tja̱há kjuasáya kixin kuihín ti nkehe kjuanchaha. 
JHN.11.42	Janhan ó nona kixin xráxín tihín ti nkehe tjanchaha, ndá ijie ndáxrja̱n kixin tsihin ti sin tjejóntaxín ntihi, ndá tsitekaon sin kixin jaha ichrꞌán ti janhan kꞌuinka.
JHN.11.43	Ndá ti ó kjuixin nixja chꞌan, ndá itsen ndáchro chꞌan:
JHN.11.43	―¡Lázaro, tꞌaxrjéxian méhe̱!
JHN.11.44	Ndá ti nkexro tsíkꞌen la kꞌuaxrjexín ntiha, la ti itja chꞌan la ko ti to̱té chꞌan la na̱xa̱ tjejóchróntetoxín ika la ko ti nkayakon chꞌan la tjekjèxin ijnko ika. Ndá chꞌin Jesús kꞌue̱to̱an:
JHN.11.44	―Tjasinta̱nka̱ra ti ika chróntetoxín chꞌan kixin jína sátsji chꞌan.
JHN.11.45	Ndá itsjé ti sin judío sákjuikotoxi̱n sin ti tjan María mé kꞌuíkon sin ti kjuaxroan kjuasin chꞌin Jesús ndá kuitekaon sin ti jehe chꞌan, 
JHN.11.46	kjánchó iso sin la sákjuitsjehe sin ti sin fariseo la chrónka sin ti kjuaxroan kjua̱ko̱xi̱n chꞌin Jesús. 
JHN.11.47	A̱ndá ti sin fariseo la ko ti sin ncha̱tꞌá tꞌe̱to̱an mé nkoko̱a kónkotséko sin ti sin a̱ntsí tꞌe̱to̱an, la ndáchro sin:
JHN.11.47	―¿Xá nkehe chrókjuichꞌeheni ti nkexro i kixin jehe chꞌan la imá tjasin chꞌan kjuaxroan ijié? 
JHN.11.48	Ti tsíto̱heni chꞌan xi̱kahó, ndá kaín chojni tsitekaon sin ti jehe chꞌan, la itsi ti sin romano tꞌe̱to̱an la sinchekꞌitjáña sin ti ni̱nkuéni, ti ixra̱ chóntani la ko ti chjasin kuènténi ―ichro sin.
JHN.11.49	Ndá chꞌin Caifás, ti nkexro tꞌe̱tue̱hen ti sin ncha̱tꞌá ti nánó a, mé ndáchro:
JHN.11.49	―Jahara la noahñara ninkehó kuènté tíhi, 
JHN.11.50	la ko kjá tjénka̱yáxinhñara kixin ícha jína nkoko̱a chojni chrókꞌuenyákohe̱n ti chjaséni ndá chrókꞌuitjáñahña kuenté ti chjasin ―ichro chꞌan.
JHN.11.51	Kjánchó chꞌin Caifás, ti ncha̱tꞌá kꞌue̱to̱an ti nánó a, la jehya jehí chꞌan kjuénka̱yáxin chꞌan tíha. Náhí. Chrónka chꞌan jnko nkehe chaxín tsoxiteyá kixin Jesús mé tsꞌenyákohe̱n ti chjasin judío. 
JHN.11.52	A̱ndá jehya ti chjasin kuènté sin ó chrókꞌuenyákohe̱n chꞌan. Náhí. Itsꞌen chꞌan kixin sinchekaá chꞌan kaín ti sin kꞌóna xje̱en Díos tjejó kuenté chjasintajni. 
JHN.11.53	A̱ndá ti ña̱o a ti sin tꞌe̱tue̱hen ti sin judío mé kjuankíxin kjuénka̱yáxin sin kixin chrókꞌóñá sin ti chꞌin Jesús.
JHN.11.54	A̱ndá chꞌin Jesús la í noxínhña kꞌuáji chꞌan ti siín ti sin judío, la kꞌuaxrjexín chꞌan Judea, la sákjuí chꞌan ti chjasin itꞌin Efraín chjinaxón nte̱je̱, la ntiha kjuákꞌeko chꞌan ti sin kꞌuájiko chꞌan.
JHN.11.55	Ndá í séhya ndá tsꞌixin ti kia Pascua, ti kia kuènté ti sin judío. Ndá itsjé chojni kꞌuaxrjexín sin chjasén sin sákjui̱ sin Jerusalén kixin ntiha tso̱yaxíhin sin kixin sinchetjóá sin a̱sén sin, kjónté na̱xa̱ xrankíxinhña ti kia Pascua. 
JHN.11.56	Ndá ntiha kꞌuájikjeyá sin ti chꞌin Jesús, la ko ti na̱xa̱ tjejó sin ni̱nko la kjuanchankíhi kícho sin:
JHN.11.56	―¿Jahara nkechrora? ¿Á chrókui chꞌan ti kia i ní o̱ náhí?
JHN.11.57	A̱ndá ti sin fariseo la ko ti sin tꞌe̱tue̱hen ti sin ncha̱tꞌá la ó kꞌue̱to̱an sin kixin ti nkojín nkexro nohe nketí itjen ti chꞌin Jesús la tsochronka sin kixin jína sátsjitsé sin chꞌan tsjakꞌechjina chꞌan.
JHN.12.1	Injon ña̱o na̱xa̱ tꞌitjáña ndá tsꞌixin ti kia Pascua, la chꞌin Jesús sákjui̱ chꞌan chjasin Betania ti itjen chꞌin Lázaro, ti nkexro kjuínchexechón chꞌan. 
JHN.12.2	Ndá ntiha ijnko kójín kjónie sin kixin xi̱kaha kjuíkosáyehe sin chꞌin Jesús. Ti tjan Marta mé kjuínchechján tjan ti nkehe kjónie sin la chꞌin Lázaro la ko íso sin mé kjonieko sin ti chꞌin Jesús. 
JHN.12.3	*A̱ndá ti tjan María mé kjui̱ka̱o itꞌo̱ litro aceite tsíkꞌónaxín itsjo nardo imá tjete sínkí, mé kjuíncheka tjan to̱té chꞌin Jesús, la ka̱xi̱hi tjan kjuínchexámáxin tjan. La kuenté ti nkaxehen nchia kókaxraxéxehen ti aceite. 
JHN.12.4	Ndá chꞌin Judas Iscariote, xje̱en chꞌin Simón, ijnko ti nkexro kꞌuájiko chꞌin Jesús, la ko ti nkexro sinchekji ti chꞌin Jesús chrꞌéxi̱n, mé ndáchro:
JHN.12.5	―¿Nkekuènté kóxihya ti aceite xraxé náxrjón i, chrókóxi̱xi̱n iní ciento denario kixin chrókjuinki̱tseheni ti sin nóa?
JHN.12.6	Kjánchó ti chꞌin Judas la jehya ndáchro xi̱kaha kixin chrókui̱konoéhe chꞌan ti sin nóa. Náhí. Ndáchro chꞌan xi̱kaha kixin jehe chꞌan la ijnko chojni che̱e la kja̱xin jehe chꞌan tꞌayakohen chꞌan ti nkehe tjinká chichaon xrenájín ntiha la ó xráxín teé chꞌan. 
JHN.12.7	Ndá ndáchro chꞌin Jesús:
JHN.12.7	―Ti̱to̱héra tjan kixin jehe tjan tsíkja̱kꞌe̱chji̱na tjan ti aceite i kixin ti ña̱o tsoxravána. 
JHN.12.8	*Ti sin nóa la nkochríxín tsꞌejokoára sin. A̱ndá janhan la nkochríxínhña tsꞌejóni.
JHN.12.9	A̱ndá itsjé ti sin judío kónohe sin kixin chꞌin Jesús kjuákꞌe ti chjasin Betania, ndá sákjuí sin ntiha. Jehya chrókjuitsjehe sin ti chꞌin Jesús ó. Náhí. Kja̱xin tjinkaon sin chrókjuitsjehe sin ti chꞌin Lázaro, ti nkexro xechón kixin ti kjuaxroan kjuíchꞌe chꞌin Jesús. 
JHN.12.10	A̱ndá ti sin ncha̱tꞌá tꞌe̱to̱an mé kónkotsé sin la kjuénka̱yáxin sin kixin kja̱xin chrókꞌóñá sin ti chꞌin Lázaro 
JHN.12.11	kixin itsjé ti sin judío kꞌuaxrjekjaxín sin ntiha kixin kuitekaon sin ti chꞌin Jesús kixin kjuínchexechón chꞌan ti chꞌin Lázaro.
JHN.12.12	Nchónhña chojni sátsíkji̱ ti chjasin Jerusalén kixin ti kia Pascua. A̱ndá ti ña̱o chrꞌéxi̱n kónohe sin kixin ó tsjiji chꞌin Jesús ntiha. 
JHN.12.13	*Ndá kóchríjin sin chaon ntakajni xraá sin la kjuíxihin sin nti̱a chꞌin Jesús, la itsje sin, ndáchro sin:
JHN.12.13	―Chjéheni Díos kjuasáya. Imá jína ti nkexro kui̱xi̱n ti kjuachaxíen Itꞌéni itjen nkaya nka̱jní. Imá jína ti Rey tsꞌe̱tue̱hen ti nación Israel.
JHN.12.14	Ndá chꞌin Jesús tsíkꞌitja ijnko kolócho la kjuákꞌekjen chꞌan, éxi nixja ti xroon itén Díos:
JHN.12.15	tsjehéra ó ikui ti Rey kuèntára,
JHN.12.15	tjekjen ijnko kolócho.
JHN.12.16	Ti ó kóhen tíha, la kienxínhña ti sin kꞌuájiko chꞌin Jesús nkekuènté xi̱kaha kóhen. A̱ndá chrꞌéxi̱n ti ó kjuixin sákjui̱jia chꞌin Jesús nkaya nka̱jní, ndá xráxinkaon sin kixin xi̱kaha tsíkjin ti sin kꞌuéchronka itén Díos ósé nkexrín tso̱hen chꞌin Jesús, ndá xi̱kaha chaxín xiteyá.
JHN.12.17	Kaín ti sin kꞌuéjóko chꞌin Jesús ti ó kꞌuéye̱he̱ chꞌan ti chꞌin Lázaro kixin tsꞌaxrjexín chꞌan ti tòye̱ tsíxravá chꞌan ndá xechón chꞌan, mé ti sin a chrónka sin ti nkehe kꞌuíkon sin. 
JHN.12.18	Mé xi̱kaha sákjuixihin sin nti̱a ti chꞌin Jesús, kixin ó nohe sin ti kjuaxroan ijié tsíkjasin chꞌan. 
JHN.12.19	Méxra̱ ti sin fariseo la ikjo sin kícho sin, ndáchro sin:
JHN.12.19	―Tsjehéra, tsjachahyani sichꞌeni ninkehó kixin kaín chojni sákjuichréhe̱ sin chꞌan.
JHN.12.20	Iso sin griego tjejóyákjan ti sin sákjui̱ ti kia kuènté ti chjasin Jerusalén kixin tsoxraxinkakonxín sin Díos. 
JHN.12.21	Mé kóchjinehe sin ti chꞌin Felipe, tsíkji̱xi̱n chjasin Betsaida, ijnko chjasin kuènté Galilea, mé chrónòa sin, ndáchro sin:
JHN.12.21	―Tjinkaoni chrókꞌuíkoni ti chꞌin Jesús.
JHN.12.22	Ndá chꞌin Felipe sákjuichenka chꞌan ti chꞌin Andrés. Ndá yóí sin sákjuichenka sin ti chꞌin Jesús. 
JHN.12.23	Ndá chꞌin Jesús ndáchro:
JHN.12.23	―Ó kjuixraká ti ña̱o, ndá ti Xje̱en Díos kꞌóna chojni mé sátsji̱ tsꞌáyéhe̱ ti kjuachaxin ijié tsjajon Itꞌé chꞌan. 
JHN.12.24	A̱ndá tso̱tjo̱nkara ijnko nkehe chaxín kixin ti chrókꞌuitsínkahya ijnko noatrigo ti inche la chrókꞌuénhña ti noa, la nkoko̱a noa ó chrókjuákꞌe. A̱ndá ti itsꞌen ti noa a ndá tsꞌóna nchónhña noa la jína tsotjá chojni. 
JHN.12.25	*Ti nkexro imá tjue̱hé a̱sén kixin kohya nkehe chrókꞌuatsínka la tsochóntahya ti kjuachón nkochríxín. A̱ndá ti nkexro tjue̱hya a̱sén ntihi chjasintajni, chrakonhña chronka itén Díos la mé chrꞌéxi̱n tsochónta sin kjuachón nkochríxín. 
JHN.12.26	A̱ndá ti nkojín nkexro tjinkaon chrókjuitꞌana ixra̱, la ticháxi̱n tsochréhe̱ ti janhan, kixin ti tsjakꞌe janhan mé kja̱xin tsꞌejó ti sin si̱tꞌána ixra̱. Ti nkojín nkexro sichꞌe ti ixra̱ kuénta̱na mé xi̱kaha Tꞌaná la tsjikosáyehe chꞌan ti jehe sin.
JHN.12.27	’Ijie imá tꞌává a̱sená. ¿Xá nkehe chróndáxrja̱n? ¿Á chrókjuáncháha̱ Tꞌaná kixin sinchekaána chꞌan kixin ti nkehe tso̱na ijie ní? Náhí, kixin tíha kꞌuinkaxian janhan. 
JHN.12.28	Jaha Itꞌéni, tjáko̱xián ti kjuachaxin kuènté ti ihni̱á ―ichro chꞌin Jesús.
JHN.12.28	Ndá kuíhin sin nixja ijnko nkexro nkaya nka̱jní ndáchro:
JHN.12.28	―Ó kjuixin kjuáko̱xián ti kjuachaxin kuénta̱na la ko xi̱kaha na̱xa̱ xíkjáko̱xia̱n ínaá.
JHN.12.29	A̱ndá ti sin tjejóntaxín ntiha tsíkihin tíha, mé ndáchro sin kixin kjónta, a̱ndá íso sin ndáchro:
JHN.12.29	―Ijnko ángel nixje̱he̱ ti jehe chꞌan.
JHN.12.30	Kjánchó ndáchro chꞌin Jesús:
JHN.12.30	―Jehya kixin janhan nixja̱xi̱n ti itan. Náhí. Nixja kixin jahara tsinhínra. 
JHN.12.31	Ndá ijie tsito̱exín iji̱é kaín chojni chjasintajni, la ti jínahña tꞌe̱to̱an ti chjasintajni i la tsꞌaxrjexín ntihi. 
JHN.12.32	A̱ndá ti ó tsjakꞌenka̱nia ijnko ntacruz, ndá nchónhña chojni tsitekaon ti janhan.
JHN.12.33	Mé xi̱kaha chrónkaxín chꞌan nkexrín itsꞌen chꞌan. 
JHN.12.34	*A̱ndá kjuáte̱he ti sin tjejó ntiha, ndáchro:
JHN.12.34	―Kuíhini nchekuáxin sin ti xroon tsíkjin sin ósé chronka kixin ti Cristo la nkochríxín tsjakꞌe. ¿Ndá nkekuènté ndáchrua kixin ti Xje̱en Díos kꞌóna chojni la ticháxi̱n tsjakꞌenkáni ijnko ntacruz? ¿Xá nkexro ti Xje̱en Díos kꞌóna chojni? ―ichro sin.
JHN.12.35	Ndá ndáchro chꞌin Jesús:
JHN.12.35	―Na̱xa̱ itjen ti xrohi tꞌejoko̱ara, kjánchó í séhya tsjakꞌe. Chrókꞌuájira ti na̱xa̱ itjen ti xrohi tꞌinkaséñaxín nti̱a. A̱ndá ti náhí, la ó tsꞌixin tie. A̱ndá ti sin ixri ti sítie mé noehña sin nketí sátsji sin. 
JHN.12.36	Titekáonra ti xrohi ti na̱xa̱ itjen tꞌinkaséñaxín kixin tsꞌónara chojni kuènté ti tꞌinkaséña.
JHN.12.36	Ndá kjuixin chrónka chꞌin Jesús tíha, ndá sákjuí chꞌan kjuákꞌeméhe chꞌan ti jehe sin.
JHN.12.37	Kjónté kꞌuékjasin chꞌin Jesús nchónhña kjuaxroan ijié kꞌuíkonxín ikon sin, la kjónté xi̱kaha la kuitekakuenhña sin ti jehe chꞌan. 
JHN.12.38	*Mé xi̱kaha xiteyá ti xroon tsíkjin Isaías ndáchro:
JHN.12.38	Ìnchéni, ¿nkexro kuitekaon ti nkehe chrónkani?
JHN.12.38	¿Xá nkexro kjua̱ko̱he̱ ti kjuachaxin kuèntá?
JHN.12.39	Méxra̱ kuitekakuenhña sin ti chꞌin Jesús éxi tsíkjin chꞌin Isaías kja̱xin:
JHN.12.40	kixin chrókꞌuíkonhña sin,
JHN.12.40	la ko chrókienxínhña sin,
JHN.12.40	ndá chrókóchjinehña sin ti jehe chꞌan kixin chrókjuinchekito̱he chꞌan jína ti jehe sin.
JHN.12.41	Mé xi̱kaha kꞌuéchronka chꞌin Isaías imá ósé kixin tsíkꞌikon chꞌan ti kjuachaxin ijié kuènté chꞌin Jesús, ndá kꞌuéchronka chꞌan ti nkehe tsíkꞌikon chꞌan.
JHN.12.42	Itsjé ti sin judío tꞌe̱to̱an la kuitekaon sin ti chꞌin Jesús, kjánchó chenkahya sin ninkexró kixin tso̱noehña ti sin fariseo, kixin ti tso̱nohe sin la tso̱nínkaon sin ndá tsjajonhña sin kjuachaxin chrókꞌuixehen sin ti ni̱nko. 
JHN.12.43	Mé xi̱kaha imá kóxríhi̱n sin kixin chojni chjasintajni ó chrókjuikosáyehe ti jehe sin, ndá kanhñó kjueyá sin kixin chrókjuikosáyehe sin Díos.
JHN.12.44	Ndá itsen nixja chꞌin Jesús ndáchro:
JHN.12.44	―Ti nkexro tsitekaon ti janhan la jehya janhuán titekaon sin, kja̱xin titekaon sin ti Tꞌaná, ti nkexro ichrꞌán ti janhan kꞌuinka. 
JHN.12.45	A̱ndá ti nkexro tꞌikon ti janhan mé kja̱xin tꞌikon ti nkexro ichrꞌán ti janhan kꞌuinka. 
JHN.12.46	Janhan mé ti xrohi kꞌuinka chjasintajni kixin ti nkexro tsitekaon ti janhan la tsꞌejóhya sin ti sítie. 
JHN.12.47	A̱ndá ti nkojín nkexro tihin ti nkehe tjéxrja̱nka ndá titekákonhña, la jehya janhan si̱ntakjasótia sin kixin jehya kꞌuinka si̱ntakjasóte chojni chjasintajni. Náhí. Kꞌuinka kixin si̱ntakaá chojni. 
JHN.12.48	A̱ndá ti nkexro tsitekakonhña ti janhan la ko tsitekakonhña ti itan kuénta̱na la ó siín nkexro tsjanchia ijie̱, ti itan xrja̱nká mé tsjasótexín sin ti ña̱o tsjixixín. 
JHN.12.49	Jehya ti nkehe kuénta̱na xrja̱nká. Náhí. Tꞌaná, ti nkexro ichrꞌán ti janhan kꞌuinka, mé kꞌue̱to̱an ti nkehe tso̱xrja̱nka la ko ti nkehe tsjàkua. 
JHN.12.50	A̱ndá nona kixin ti sin titekaon ti nkehe kꞌue̱to̱an Tꞌaná mé tsꞌáyéhe̱ sin ti kjuachón nkochríxín. Mé xi̱kaha ti nkehe ndáxrja̱n, mé Tꞌaná kꞌue̱to̱an tsondáxrja̱n.
JHN.13.1	Ti ó kuichjina ti kia Pascua la chꞌin Jesús ó nohe kixin ó kjuixraká ti hora tsíto̱he chꞌan chjasintajni ndá sátsji̱chréhe̱ chꞌan Itꞌé chꞌan. Jehe chꞌan la xráxín imá tjue̱he chꞌan ti sin kuènté chꞌan tjejó chjasintajni, a̱ndá ijie a̱ntsí tsja̱ko̱xi̱n chꞌan kixin imá tjue̱he chꞌan ti jehe sin.
JHN.13.2	Ndá ti Jínahña tsíkꞌe̱tue̱hen a̱sén ti chꞌin Judas Iscariote, xje̱en chꞌin Simón, kixin sinchekji chꞌan ti chꞌin Jesús. 
JHN.13.3	Chꞌin Jesús la ó nohe kixin kui̱xi̱n chꞌan ti itjen Díos la ko xíkjan chꞌan sátsji̱chréhe̱ chꞌan Díos ínaá. La ko nohe chꞌan kixin Itꞌé chꞌan mé kjuajon kjuachaxin tsꞌe̱tue̱hen chꞌan kaín ti nkehe siín. 
JHN.13.4	Ndá na̱xa̱ tjejónie sin, ndá chꞌin Jesús kꞌuínkatjen chꞌan la kuakitsje chꞌan ti ika tꞌitsáte chꞌan la kuákja chꞌan ijnko ika xámáxin chojni ti ó tꞌónti, la kꞌuinkatꞌóxin chꞌan. 
JHN.13.5	Ndá kui̱ki̱a chꞌan ìnta̱ ijnko nkehe, ndá kjuankíxin chꞌan kjuínchekꞌónti chꞌan to̱té nkojnko ti sin kꞌuájiko chꞌan, la kjuínchexámáxin chꞌan ti ika kꞌuinkatꞌóxin chꞌan.
JHN.13.6	Ndá ti ó kjuíji chꞌan ti itjen chꞌin Pedro, la chꞌin Pedro ndáchro:
JHN.13.6	―Ìnchéni, ¿nkekuènté jaha chrókjui̱nchekꞌontia to̱téni?
JHN.13.7	Ndá kjuáte̱he chꞌin Jesús, ndáchro:
JHN.13.7	―Jaha la na̱xa̱ tiénxinhña ti nkehe tjétꞌa̱. Chrꞌéxi̱n ndá tsiénxian nkekuènté tjétꞌa̱ tíhi.
JHN.13.8	Ndá ndáchro chꞌin Pedro:
JHN.13.8	―Náhí. Jaha la si̱nchekꞌóntihya ti to̱téni.
JHN.13.8	Ndá ndáchro chꞌin Jesús:
JHN.13.8	―Ti si̱ntakꞌóntihya ti to̱tá, la xrokjuahya tsochrehé ti janhan.
JHN.13.9	Ndá chꞌin Simón Pedro, ndáchro:
JHN.13.9	―Ìnchéni. Ti xi̱kaha la jehya ti to̱téni ó chrókjui̱nchekꞌontia. Kja̱xin itjani la ko ikjani chrókjui̱nchekꞌontia.
JHN.13.10	Ndá ndáchro chꞌin Jesús:
JHN.13.10	―Ti sin ó tsíkjixin tsíkꞌónti la ticháxi̱nhña kuenté sin tsꞌónti sin ínaá. Náhí. Jehó ti to̱té sin mé ticháxi̱n tsꞌónti kixin kuenté sin la ó tjóá sin. A̱ndá jaha la ó tjóá, kjánchó kaínhñara.
JHN.13.11	Mé xi̱kaha ndáchro chꞌin Jesús kixin kaínhña sin tsíkótjóá sin kixin ó nohe chꞌan nkexro sinchekji ti jehe chꞌan.
JHN.13.12	―¿Á kíenxinra ti nkehe kjui̱tꞌa ní? 
JHN.13.13	Jahara la ndáchrora kixin janhan ti Maestro kuèntára la ko Ìnchára, la chaxín ndoá ndáchrora kixin janhan tíha. 
JHN.13.14	Mé xi̱kaha janhan ti Maestro kuèntára la ko Ìnchára kjui̱ntakꞌontia to̱tára la kja̱xin jahara xi̱kaha chrókjui̱nchekꞌontira to̱té ti kichuara. 
JHN.13.15	Janhan mé kjuáko̱xián kixin xi̱kaha chrókjui̱chꞌera éxi kjui̱tꞌa janhan. 
JHN.13.16	*Ijnko nkehe chaxín tso̱tjo̱nkara kixin ti sin chꞌexón ixra̱ mé tꞌe̱tua̱nhña sin éxi tꞌe̱to̱axín ti làmoé sin, la ko ti sin kꞌuáyéhe̱ ijnko ixra̱ la tꞌe̱tua̱nhña sin éxi tꞌe̱to̱axín ti nkexro kjuajon ti ixra̱. 
JHN.13.17	Ti chrókiénxinra nkehe tíhi la ko chrókjui̱nchexiteyára la a̱ntsí chrókócháhara.
JHN.13.19	Mé xi̱kaha ndáxrja̱n senó kixin ti ó tsꞌatsínka kaín tíhi, ndá tsítekáonra kixin janhan mé ti nkexro xráxín itjen. 
JHN.13.20	*Ijnko nkehe chaxín tso̱tjo̱nkara kixin ti tsjájonra kjuachaxin ndo̱ara tsito̱he ti nkexro ichrꞌán janhan, mé éxi chrókjuájonra kjuachaxin kixin janhan chrókuito̱na ndo̱ara, a̱ndá ti nkexro tsjajon kjuachaxin tsito̱na janhan la éxi chrókjuajon sin kjuachaxin chrókuíto̱he ti nkexro ichrꞌán ti janhan kꞌuinka ―ichro chꞌin Jesús.
JHN.13.21	Ndá ti ó kjuixin chrónka chꞌin Jesús xi̱kaha, ndá imá kóxakohen a̱sén chꞌan la ndáchro chꞌan:
JHN.13.21	―Ijnko nkehe chaxín tso̱tjo̱nkara kixin nkojinra tjejora ntihi mé si̱nchekjira ti janhan.
JHN.13.22	A̱ndá ti sin kꞌuájiko chꞌan kjuankíxin komá kícho sin kixin noehña sin nkexro ti ndáchro chꞌan. 
JHN.13.23	Ndá ijnko ti sin kꞌuájiko chꞌin Jesús, imá tjue̱he chꞌan, itjen chjinaxón ti itjen chꞌan tjejónie sin. 
JHN.13.24	Mé kjuakuexín chꞌin Simón Pedro itja kixin chrókjuanchankí chꞌan nkexro tíha.
JHN.13.25	A̱ndá ti nkexro a la a̱ntsí kóchjinehe chꞌan ti chꞌin Jesús, ndá kjuanchankíhi chꞌan ndáchro chꞌan:
JHN.13.25	―Ìnchéni, ¿xá nkexro tíha?
JHN.13.26	A̱ndá kjuáte̱he chꞌin Jesús, ndáchro:
JHN.13.26	―Si̱ntakjata itꞌo̱ nio̱tja̱, a̱ndá ti nkexro tsotjahá ti nio̱tja̱ a, mé tíha ti nkexro a.
JHN.13.26	A̱ndá xi̱kaha kjuínchekjata chꞌin Jesús itꞌo̱ ti nio̱tja̱, ndá chjéhe chꞌan ti chꞌin Judas Iscariote, xje̱en chꞌin Simón. 
JHN.13.27	Ndá ti ó kuákja chꞌin Judas ti nio̱tja̱, ndá tuénxín kꞌuíxehen a̱sén chꞌan ti Jínahña. Ndá chꞌin Jesús ndáche ti jehe chꞌan:
JHN.13.27	―Ti nkehe tjinkaoan si̱chꞌe la jaí tóxakohan.
JHN.13.28	Kjánchó nijnko ti sin tjejónie ntiha kienxínhña ti nkehe ndáchro chꞌan. 
JHN.13.29	Chꞌin Judas mé ti nkexro tꞌayakohen ti nkehe tjinká chichaon, méxra̱ iso sin kjuénka̱yáxin sin kixin chꞌin Jesús mé kꞌue̱tue̱hen ti chꞌin Judas kixin ichrén nkehe sátsjikꞌe̱na chꞌan kuènté ti kia, o̱ áchꞌe ichrén nkehe sincheki̱to̱nhe̱n chꞌan ti sin nóa. 
JHN.13.30	Ndá ti ó kuákja chꞌin Judas ti nio̱tja̱, la kꞌuaxrjexín chꞌan ntiha. La ó kꞌuíxin tie.
JHN.13.31	A̱ndá ti ó kjuixin sátsíkji chꞌin Judas, ndá ndáchro chꞌin Jesús:
JHN.13.31	―Ijie tsꞌikonra ti kjuachaxin ijié kuènté ti Xje̱en Díos kꞌóna chojni la ko tsja̱ko̱xi̱n chꞌan ti kjuachaxin ijié kuènté Díos. 
JHN.13.32	La xi̱kaha ti Xje̱en Díos kꞌóna chojni mé tsja̱ko̱xi̱n ti kjuachaxin ijié kuènté Díos, ndá xi̱kaha Díos mé tsja̱ko̱xi̱n ti kjuachaxin kuènté ti Xje̱en, la tjoka tsoxiteyá tíha. 
JHN.13.33	*Xje̱eni, í séhya na̱xa̱ tsjakꞌé ntihi tsꞌejóni. Ndá jahara tsꞌájikjéyára ti janhan. Ndá éxi tja̱nka ti sin judío mé tso̱tjo̱nkara kja̱xin: Ninkexró xitjahya tsjiji ti sátsjia janhan. 
JHN.13.34	*Ijnko nkehe ni̱xin tétua̱hanra ijie kixin chrótjue̱héra kichuara éxi tjua̱xinra xi̱kaha, mé xi̱kaha chrótjue̱héra kichuara. 
JHN.13.35	Ti tso̱tjue̱héra kichuara, ndá tso̱nohe kaín chojni kixin tinkachónkira ti janhan.
JHN.13.36	Ndá kjuanchankí chꞌin Simón Pedro ndáchro:
JHN.13.36	―Ìnchéni, ¿xá nketí sátsjia?
JHN.13.36	Ndá kjuáte̱he chꞌin Jesús ndáchro:
JHN.13.36	―Ti sátsjiá la xitjahya tsochrehéra jaí, kjánchó chrꞌéxi̱n tsjasánchrehéra ntiha.
JHN.13.37	A̱ndá ndáchro chꞌin Pedro:
JHN.13.37	―¿Nkekuènté xitjahya tsochráha̱ ti jaha jaí? Kixin janhan tjínka̱oan tsochráha̱ ti jaha kjónté itsꞌen.
JHN.13.38	Ndá kjuáte̱he chꞌin Jesús ndáchro:
JHN.13.38	―¿Á chaxín tjinkaoan kjónté itsꞌen tsochrehé ti janhan ní? Ijnko nkehe chaxín tso̱tjo̱nka kixin na̱xa̱ tsotsjehya ti kochi̱ntólá la ó si̱nchemá iní vece kixin chóxinhña ti janhan.
JHN.14.1	’Tóxakuanhñara. Titekáonra Díos la ko titekáonra ti janhan. 
JHN.14.2	Ndo̱e Tꞌaná la itsjé nchia siín tsꞌejóni. A̱ndá ti chrókójehya xi̱kaha la ó chróndáxrja̱n. Méxra̱ sátsjiá si̱ntayóxian ti tsꞌejóni. 
JHN.14.3	A̱ndá ti sátsjiá la si̱ntayóxian ntiha, ndá tsꞌinka ínaá, ndá sátsji̱ni kixin ti tsjakꞌé janhan la kja̱xinra tsꞌejora. 
JHN.14.4	Jahara la ó nohara nketí sátsjiá la ko ó nohara ti nti̱a.
JHN.14.5	Ndá kjuáte̱he chꞌin Tomás ndáchro:
JHN.14.5	―Ìnchéni, noehñani nketí sátsjia. ¿A̱ndá nkexrín chrókónoheni ti nti̱a?
JHN.14.6	Ndá chꞌin Jesús ndáchro:
JHN.14.6	―Janhan mé ti nti̱a la ko ti itan chaxín la ko janhan mé tsjánjua ti kjuachón. Ninkexró xrokjuahya tsjiji ti itjen tꞌaná, jehó ti nkexro tsitekaon ti janhan mé jína tsjiji ntiha. 
JHN.14.7	Ti chrókjuatso̱anra ti janhan, ndá xi̱kaha chrókjuatso̱anra Tꞌaná. Ndá ijie ó choxínra chꞌan la ko ó tjejókoara chꞌan.
JHN.14.8	Ndá chꞌin Felipe ndáchro:
JHN.14.8	―Ìnchéni, ti̱to̱héni tsochóxini ti Itꞌá. Táhó mé tjinkaoni.
JHN.14.9	Ndá kjuáte̱he chꞌin Jesús ndáchro:
JHN.14.9	―Felipe, ósé tjejóni, ¿ndá na̱xa̱ tjátso̱anhñara ti janhan ní? Ti nkexro tꞌikon ti janhan la ó kꞌuíkon sin ti Tꞌaná kja̱xin. ¿Ndá nkekuènté tjánchàna kixin tsꞌikuan ti Tꞌaná? 
JHN.14.10	¿Á titekákonhña kixin janhan la nkoko̱a tjéki̱a̱n Tꞌaná, la Tꞌaná itjen ti itjén janhan ní? Ti nkehe níxja janhan la jehya kuénta̱na. Náhí. Tꞌaná tjéki̱a̱n mé tjechꞌe ti ixra̱. 
JHN.14.11	Titekáonra kixin nkoko̱a tjéki̱a̱n Tꞌaná, la Tꞌaná itjen ti itjén janhan. Kjónté chrókuitekáonra kixin ti kjuaxroan ijié kjuáko̱xián kꞌuíkonra. 
JHN.14.12	Ijnko nkehe chaxín tso̱tjo̱nkara kixin ti chaxín tsítekáonra ti janhan, la kja̱xinra tsjachara si̱chꞌera ti ixra̱ tjétꞌa̱, la ixra̱ a̱ntsí ijié tsjachara si̱chꞌera kixin janhan la sátsjiá ti itjen Tꞌaná. 
JHN.14.13	La kaín ti nkehe tsjanchehéra Tꞌaná, tsjanchatoxixínra ni̱ná la tsjánjua janhan kixin xi̱kaha tsjáko̱xia̱n ti kjuachaxin ijié kuènté Tꞌaná. 
JHN.14.14	Ti nkojín nkehe tsjanchatoxixínra ni̱ná la janhan tsjánjua.
JHN.14.15	’Ti chaxín tjue̱héra ti janhan, la chrókjui̱nchexiteyára ti nkehe kuéto̱an. 
JHN.14.16	Ndá tso̱xrja̱noáha̱ Tꞌaná kixin tsochrꞌán chꞌan ti Ncha̱kuén chꞌan kixin tsjinki̱tsa ti jahara la ko sinchechéhe̱ a̱sánra, la tíha tsꞌejoko̱ara nkochríxín. 
JHN.14.17	Ti Ncha̱kuén chꞌan mé chaxín ndoá. Ti chojni chjasintajni la xitjahya tsꞌáyéhe̱ sin ti Ncha̱kuén Díos kixin tꞌikonhña sin la ko chónhña sin. Kjánchó jahara ó choxínra kixin tjekoara la ko tsjakꞌeko̱ara nkochríxín. 
JHN.14.18	Janhan la tsi̱toáhyara nòé; janhan la tsokjan ínaá tsꞌejóni. 
JHN.14.19	A̱ndá í séhya ndá ti chojni chjasintajni la í tsꞌikonhña sin ti janhan, kjánchó jahara la tsꞌikonra ti janhan. Ndá kja̱xinra tsꞌejochonra kixin janhan la tjéchua̱n. 
JHN.14.20	A̱ndá ti ña̱o a tso̱nohara kixin Tꞌaná la ko janhan nkoko̱a tjéki̱a̱n la ko kja̱xin jahara la ko janhan nkoko̱a tjejóni. 
JHN.14.21	Ti nkexro nohe ti nkehe kuéto̱an la ko nchexiteyá, mé xi̱kaha tsja̱ko̱xi̱n sin kixin chaxín tjua̱na sin. A̱ndá ti nkexro tjua̱na, la kja̱xin Tꞌaná tso̱tjue̱hé ti jehe sin la ko janhan tso̱tjua̱ha̱ sin la ko tsjáko̱xia̱n nkexrín itjén janhan ―ichro chꞌin Jesús.
JHN.14.22	A̱ndá ndáchro ti chꞌin Judas, jehya Iscariote:
JHN.14.22	―Ìnchéni, ¿nkekuènté jehóni ó tsjáko̱xian, ndá tsjákoèxinhña ti chojni chjasintajni?
JHN.14.23	Ndá kjuáte̱he chꞌin Jesús ndáchro:
JHN.14.23	―Ti nkexro tjue̱he ti janhan mé sinchexiteyá ti nkehe této̱an. La ko Tꞌaná mé tso̱tjue̱he ti jehe sin, ndá Tꞌaná la ko janhan tsꞌejóki̱a̱n sin. 
JHN.14.24	Ti nkexro tjue̱hya ti janhan mé nchexiteyéhya ti nkehe tjàkua. Ti nkehe tjàkua tjejotihínra la jehya kuénta̱na. Náhí. Kuènté Tꞌaná, ti nkexro ichrꞌán ti janhan kꞌuinka.
JHN.14.25	’Na̱xa̱ tjejóni la tjétjo̱nka̱ra kaín tíhi. 
JHN.14.26	A̱ndá Tꞌaná, mé tsochrꞌán ti Ncha̱kuén chꞌan kjuachaxíen ni̱ná, mé tsjinki̱tsa ti jahara, la ko tsja̱ko̱hara kaín ti ixra̱ la ko sinchexraxinkáonra kaín ti nkehe xrja̱nká.
JHN.14.27	’Ti kjuaxróxin tsi̱to̱ha̱ la ko ti kjuaxróxin kuénta̱na tso̱tja̱hára. Jehya éxi ti kjuaxróxin tjajon ti chjasintajni. Náhí. Chrokóxakuenhña a̱sánra la ko chróchrakonhñara. 
JHN.14.28	Ó kuihínra ndáxrja̱n kixin sátsjiá la ko tsokjan tsꞌejóni ínaá. Ti chaxín tjue̱héra ti janhan ndá chrókócháhara ti kuihínra kixin sátsjiá ti itjen Tꞌaná kixin jehe chꞌan la a̱ntsí tꞌe̱to̱an chꞌan ke janhan. 
JHN.14.29	A̱ndá ijie ó senó xrja̱nká tíhi kixin ti ó tso̱hen la tsꞌikonra la tsítekáonra.
JHN.14.30	’A̱ndá ijie la í séhya tsonixjahára kixin ó itsi ti Jínahña, ti nkexro tꞌe̱to̱an ti chjasintajni. A̱ndá tíha la ninkehó tꞌe̱tue̱nhña ti janhan. 
JHN.14.31	Kjánchó ticháxi̱n tso̱hen kaín nkehe, ndá ti chojni chjasintajni mé tso̱nohe sin kixin janhan tjua̱ha̱ Tꞌaná la ko nta̱xiteyá ti nkehe kꞌue̱to̱an chꞌan. Ndá ijie tꞌínkatjenra, sátsjixini ntihi.
JHN.15.1	’Janhan mé ti nta to uva la Tꞌaná mé ti nkexro tꞌayakohen. 
JHN.15.2	Jehe chꞌan tsꞌochrínjin chꞌan chaon ti inta tꞌónahña ito, a̱ndá nchetjuákꞌá chꞌan ti chaon inta tꞌóna ito kixin a̱ntsí itsjé to tsꞌóna. 
JHN.15.3	A̱ndá jahara la kótjuáxinra ti itan kꞌuétjo̱nkara. 
JHN.15.4	Ti tsi̱to̱éhyara ti janhan, ndá kja̱xin janhan tsi̱to̱a̱hya ti jahara. Kixin éxi ijnko chaon inta ti tsíkꞌaxrjentehe, la xrokjuahya tsꞌóna ito, mé xi̱kaha ti jahóra la xitjahya si̱chꞌera ti ixra̱ kuénta̱na.
JHN.15.5	’Janhan mé ti nta to uva, a̱ndá jahara la ti chaon ti inta to uva tsíkꞌañántá. Ti nkexro nkoko̱a tjeki̱a̱n mé tsꞌóna nchónhña ito. A̱ndá ti tsi̱to̱héra ti janhan, la ninkehó ixra̱ tsjáchahyara si̱chꞌera. 
JHN.15.6	A̱ndá ti nkexro nkoko̱ahya tjéki̱a̱n la mé éxi ti inta tꞌónahña to uva la tsochrijin tsjikꞌitjí kixin tsoxámá, ndá chrꞌéxi̱n tsoxrejó la tsoche.
JHN.15.7	’Méxra̱ ti chaxín tsi̱to̱éhyara tsitekaonra ti janhan la ko tsꞌitjáñahñara ti nkehe kjuákohára, ndá ti tsjanchiara ichrén nkehe tjinkáonra la tsꞌayéhéra. 
JHN.15.8	A̱ndá Tꞌaná la tso̱chéhe̱ chꞌan ti si̱chꞌera itsjé ixra̱. Mé xi̱kaha tsjáko̱xi̱nra kixin tinkachónkira ti janhan. 
JHN.15.9	Janhan tjua̱hára éxi tjua̱na Tꞌaná. Chrókui̱to̱éhyara ti janhan kixin imá tjua̱hára. 
JHN.15.10	Ti tsítekáonra ti nkehe kuétua̱hanra ndá tso̱nohara kixin tjua̱hára éxi janhan nta̱xiteyá ti nkehe kꞌue̱to̱an Tꞌaná, ndá nona kixin jehe chꞌan mé tjue̱he chꞌan ti janhan.
JHN.15.11	’Mé xi̱kaha tjo̱nka̱ra kaín tíhi kixin tso̱cháhara, éxi chàna xi̱kaha mé tso̱chèxin a̱sánra. 
JHN.15.12	*Ti nkehe tétua̱hanra la mé tíhi: chrótjue̱héra kichuara éxi janhan tjua̱hára xi̱kaha. 
JHN.15.13	Ti nkexro tja̱ko̱xi̱n nkexrín imá tjue̱hé ti nkexro chóxin, la tꞌenyákohe̱n ti jehe sin. 
JHN.15.14	Jahara mé chojni choxián ti tsítekáonra ti nkehe tétua̱hanra. 
JHN.15.15	Ndáxrja̱nhña kixin jahara la chojni chꞌexón ixra̱, kixin ti chojni chꞌexón ixra̱ la noehña nkehe ixra̱ ichꞌe ti làmoé. A̱ndá jahara la chojni choxián janhan kixin kaín nkehe kjuako Tꞌaná la kjuákohára. 
JHN.15.16	Jahara la kjuéyáhyara ti janhan. Náhí. Janhan kjuéyá ti jahara kixin tso̱tja̱hára ixra̱, la éxi ti inta náxrjón tꞌóna itsjé to uva mé chrókꞌuaxrje jína ti ixra̱ si̱chꞌera la tsꞌitjáñahña. Ndá Tꞌaná mé tso̱tjáhara kaín ti nkehe tsjanchexínra ni̱ná. 
JHN.15.17	Mé xi̱kaha tétua̱hanra kixin chrótjue̱héra kichuara.
JHN.15.18	’Ti tso̱nínkakohanra ti chojni chjasintajni la xráxinkaonra kixin senó janhan kónínkakóna sin. 
JHN.15.19	Ti jahara na̱xa̱ chrókjuíchꞌera éxi ti ti nkehe ichꞌe ti chojni chjasintajni, ndá ti chojni chjasintajni la chrótjue̱hé ti jahara. Kjánchó janhan kjuéyá ti jahara kixin chrókꞌuaxrjekjanxínra ti chojni chjasintajni. Méxra̱ ti chojni chjasintajni la nínkakohanra kixin í tjénka̱yáxinhñara éxi jehe sin xi̱kaha. 
JHN.15.20	*Xráxinkaonra ti nkehe tjo̱nka̱ra kixin ti nkexro chꞌehe ixra̱ ijnko lamo la kanhñó tꞌe̱to̱an. Ti nínkakohen sin ti janhan la tjinkaon sin chrókꞌóñána sin, la kja̱xin xi̱kaha sichꞌehe sin ti jahara. A̱ndá ti kuitekaon sin ti nkehe kjuákohá sin, ndá kja̱xin tsitekaon sin ti nkehe na̱xa̱ tsjákohéra sin. 
JHN.15.21	Mé xi̱kaha kaín tíhi sitꞌahara sin kixin jahara tinkachónkira ti janhan kixin jehe sin mé chónhña sin ti nkexro ichrꞌán ti janhan kꞌuinka.
JHN.15.22	’Ti chrókꞌuinkahya ntihi la chrónixja̱hya sin, ndá chróchóntahya sin ijie̱. Ndá ijie kohya nketí tsaáxin sin kixin ti ijie̱ kjuasin sin. 
JHN.15.23	Ti sin nínkakona mé kja̱xin nínkakohen sin Tꞌaná. 
JHN.15.24	Jehe sin chróchóntahya sin ijie̱ ti chrókꞌuejokianhña sin ntihi ti kjuásian kjuaxroan ninkexró tsíkjasinhña senó. Ndá ijie ó kꞌuíkon sin kaín ti kjuaxroan la kjónté nínkakohen sin ti janhan, la ko kja̱xin nínkakohen sin Tꞌaná. 
JHN.15.25	*Mé xi̱kaha tso̱hen kaín tíha ndá tsoxiteyá ti nkehe ndáchro ti ley chónta sin ndáchro: “Janhan la kjuásinhña ijie̱ la kónínkakóna sin.” 
JHN.15.26	A̱ndá ti ó itsi ti Ncha̱kuén Díos chaxín mé tsjinki̱tsa, la tsochronka nkexrín itjen janhan, kixin janhan mé tsochrꞌanxián ti itjen Tꞌaná. 
JHN.15.27	La ko jahara kja̱xin tso̱chro̱nkara nkexrín itjén janhan kixin nkoko̱a kꞌuéjoni ndesi xránkíxixín.
JHN.16.1	’Kaín tíhi tjo̱nka̱ra kixin chrókui̱tékaonra ti nkehe kjuákohára. 
JHN.16.2	Ti sin judío la tsakítsjexín sin ni̱nko ti jahara la itsi jnko ña̱o la ti tsꞌóñá sin ti jahara la tsondáchro sin kixin xi̱kaha tjejóchꞌehe sin ixra̱ Díos. 
JHN.16.3	Mé xi̱kaha sichꞌe sin kixin chónhña sin ti Tꞌaná la ko chónhña sin ti janhan. 
JHN.16.4	A̱ndá tjo̱nka̱ra kaín tíhi kixin ti ó tsjixraká ti ña̱o xi̱kaha tso̱hen, la tsoxraxinkáonra kixin ó xráxín kꞌuéxrja̱nka kaín tíhi.
JHN.16.4	’Ndáxrja̱nhña tíhi ndesi xránkíxixín kixin nkoko̱a kꞌuéjoni. 
JHN.16.5	A̱ndá ijie sátsjiá ti itjen ti nkexro ichrꞌán ti janhan kꞌuinka, kjánchó nijnkora tjánchánkíhyara nketí sátsjiá. 
JHN.16.6	Ndá ijie ti ó tjo̱nka̱ra tíha, ndá imá tꞌavára kixin kuihínra xi̱kaha xrja̱nká. 
JHN.16.7	A̱ndá chaxín ndáxrja̱n kixin ticháxi̱n sátsjiá kixin jína tsꞌejora. A̱ndá ti sátsjihya la tsihya ti nkexro tsjinki̱tsa ti jahara. Méxra̱ ticháxi̱n sátsjiá ndá tséto̱an itsi ti nkexro tsꞌejoko̱ara. 
JHN.16.8	A̱ndá ti ó itsi mé sinchenohe chꞌan kaín ti chojni siín chjasintajni kixin tjasin sin ijie̱, la ko tsochronka nkexro ti chaxín jína itjen la ko tsochronka kixin Díos sinchekito̱exín ti ijie̱, 
JHN.16.9	kixin chónta sin ijie̱ kixin titekakonhña sin ti janhan. 
JHN.16.10	La ko tsochronka nkexro ndoá itjen. Kixin janhan sátsjiá ti itjen Tꞌaná la jahara i tsꞌikonhñarani. 
JHN.16.11	La tsochronka nkexro tsito̱exín iji̱é. Tíha la ti nkexro tꞌe̱tue̱hen ti chjasintajni ntihi la ó kuito̱exín kixin tsjasóte.
JHN.16.12	’Na̱xa̱ chonta itsjé nkehe chrótjo̱nkara, kjánchó tsjáchahyara tsiénxinra ijie. 
JHN.16.13	A̱ndá ti ó itsi ti Ncha̱kuén Díos chaxín, ndá tíha mé tsja̱ko̱hara kaín ti nkehe jína. Méxra̱ jehya ti nkehe kuènté chꞌan ó tsochronka chꞌan. Náhí. Kaín ti nkehe tsíkihin chꞌan chrónka Tꞌaná mé tsochronka chꞌan la tsja̱ko̱hara chꞌan ti nkehe tso̱hen chrꞌéxi̱n. 
JHN.16.14	Jehe chꞌan mé tsja̱ko̱xi̱n chꞌan ti kjuachaxin ijié kuénta̱na kixin tsꞌáyéhe̱ chꞌan kaín ti nkehe kuénta̱na, ndá tsja̱ko̱he̱ chꞌan ti jahara kaín tíha. 
JHN.16.15	Kaín ti nkehe chónta Tꞌaná mé kja̱xin kuénta̱na. Mé xi̱kaha ndáxrja̱n kixin ti Ncha̱kuén Díos chaxín mé tsꞌáyéhe̱ ti nkehe kuénta̱na, ndá kaín tíha tsja̱ko̱he̱ ti jahara.
JHN.16.16	’Ndá í séhya la í tsꞌikonhñara ti janhan. La ko kja̱xin í séhya ndá xíkꞌikonra ti janhan ínaá kixin sátsjiá ti itjen Tꞌaná.
JHN.16.17	Ndá iso ti sin kꞌuájiko chꞌan mé kjuanchankíhi sin kícho sin:
JHN.16.17	―¿Nkehe tꞌaxrjexín ti nkehe ndáchro chꞌan kixin í séhya ndá tsꞌikonhñani chꞌan la ko kja̱xin í séhya ndá xíkꞌikoni chꞌan ínaá kixin sátsji̱ chꞌan ti itjen Itꞌé chꞌan? 
JHN.16.18	¿Nkehe tꞌaxrjexín ti ndáchro chꞌan, kixin “í séhya”? Tienxínhñani ti nkehe ndáchro chꞌan ―ichro sin.
JHN.16.19	Ndá kónohe chꞌin Jesús ti nkehe chrókjuanchankí sin, la ndáchro chꞌan:
JHN.16.19	―Xi̱kaha tjo̱nka̱ra kixin í séhya ndá í tsꞌikonhñara ti janhan, la ko kja̱xin í séhya ndá xíkꞌikonra ti janhan ínaá. ¿Á tíha ti tjejotjanchankíhíra kichuara ní? 
JHN.16.20	Ijnko nkehe chaxín ndáxrja̱n kixin imá tso̱tsja̱nkara la ko tsꞌavára. A̱ndá ti chojni chjasintajni la tso̱chéhe̱ sin. La kjónté jahara imá tsꞌavára, kjánchó chrꞌéxi̱n la imá tso̱cháhara. 
JHN.16.21	Éxi ijnko chojnichjin sinchekokjíhi ijnko ixjan, la imá tóxakohen kixin ó kjuixraká ti hora tsjotéhe tjan. A̱ndá ti ó tsjixin tsokjíhi ti ixjan, ndá í tsoxraxinkakonhña tjan nkexrín kjoté kixin chéhe̱ tjan kixin kjuínchekokjíhi tjan ijnko ixjan. 
JHN.16.22	Mé xi̱kaha jahara tꞌavára ijie. Ndá itsi ijnko ña̱o la xíkꞌíkua̱n ti jahara ínaá, ndá imá tso̱chéhe̱ a̱sánra, la ko tso̱kohya ninkexró tsakítsjahara ti kjuachéhe̱ tsochontara.
JHN.16.23	’Ti ó itsi ti ña̱o a ndá tsjanchankíhyara ninkehó. Chaxín ti nkehe tjo̱nka̱ra kixin Tꞌaná tsotjáhara kaín ti nkehe tsjanchatoxixínra ni̱ná. 
JHN.16.24	Jahara na̱xa̱ kjuanchatóxixínhñara ni̱ná ninkehó nkehe. Ndá ijie tjánchíára la tsꞌayéhéra, ndá a̱ntsí tso̱cháhara.
JHN.16.25	’Ti nkehe tjo̱nka̱ra mé ntayóa̱xóan íjnko nkehe. A̱ndá ti ó itsi ti ña̱o la í ninkehó si̱ntayóa̱xinhña, ndoá tso̱xrja̱nka ti nkehe kuènté Tꞌaná. 
JHN.16.26	A̱ndá ti ña̱o a mé tsjanchatoxixínra nkehe ni̱ná la ndáxrja̱nhña kixin janhan tsonixjayákohanra ti itjen Tꞌaná, 
JHN.16.27	kixin Tꞌaná mé tjue̱he chꞌan ti jahara kixin jahara tjue̱héra ti janhan la ko kuitekáonra kixin janhan kꞌuinkaxian ti itjen chꞌan. 
JHN.16.28	Kꞌuaxrjéxi̱a̱n ti itjen Tꞌaná la kꞌuinka chjasintajni. Ndá ijie ó tsi̱to̱ha̱ ti chjasintajni, la sátsjiá ti itjen Tꞌaná ínaá.
JHN.16.29	Ndá ndáchro ti sin kꞌuájiko chꞌan:
JHN.16.29	―Ijie la ndoá tjéchro̱nka la ninkehó ncheyóe̱xinhña. 
JHN.16.30	Ndá ijie tienxíni kixin jaha mé noha kaín nkehe la ticháxi̱nhña kixin nkojín nkexro chrókjuanchankíha ichrén nkehe. Méxra̱ titekaoni kixin jaha mé kꞌuinkaxian ti itjen Díos.
JHN.16.31	Ndá kjuáte̱he chꞌin Jesús ndáchro:
JHN.16.31	―¿Á ijie ndá kuitekáonra ní? 
JHN.16.32	Kixin itsi ti ña̱o la ijie tíha, la tsochrakonra la tsoxika̱ya̱hara sátsjira, ndá tsi̱to̱héra janhuán tsjakꞌé, kjánchó jehya janhuán itjén. Tꞌaná mé tjéki̱a̱n. 
JHN.16.33	Tjo̱nka̱ra kaín tíhi kixin kjuaxróxin tsꞌejó a̱sánra, tinkachónkira ti janhan. Kjónté ntihi chjasintajni kjuaxróxinhña tsꞌejora tsjasótera, kjánchó chrakonhñara kixin janhan kjuácha la í chóntahya kjuachaxin ti chjasintajni.
JHN.17.1	A̱ndá ti ó kjuixin chrónka chꞌin Jesús kaín tíha, ndá konta chꞌan nka̱jní la ndáchro chꞌan:
JHN.17.1	―Itꞌéni, ó kjuixraká ti hora. A̱ndá ijie tjáko̱xián ti kjuachaxin ijié kuènté ti Xja̱an kixin kja̱xin ti Xja̱an chrókjua̱ko̱xi̱n ti kjuachaxin ijié kuèntá. 
JHN.17.2	Jaha kjuánjua ti kjuachaxin kixin tsꞌe̱tue̱hen chꞌan kaín chojni, ndá jehe chꞌan tsochjéhe chꞌan kjuachón nkochríxín kaín ti nkexro tsíchje̱hé chꞌan. 
JHN.17.3	Ti kjuachón nkochríxín mé tꞌaxrjexín kixin tsochóxin sin ti jaha, ti nkoko̱a Díos tjechón, la ko Jesucristo, ti nkexro ichrꞌán ikui chjasintajni.
JHN.17.4	’Ó kjuixin kjuákohá ti chojni chjasintajni ti kjuachaxin kuèntá la ko ó kjuixina ti ixra̱ kuéto̱an. 
JHN.17.5	A̱ndá ijie Itꞌéni, tsjánjua ti kjuachaxin ijié kꞌuéchonta janhan ti na̱xa̱ kuékꞌejóni nkoko̱a ti na̱xa̱ kꞌónahña chjasintajni.
JHN.17.6	’Kaín ti chojni chjasintajni kjuánjua la ó kjuixin kjuákohá sin nkexro ti jaha. Jaha kꞌuekuèntá ti jehe sin, ndá kjuánjua la kjuákohá sin ti itan, la kuitekaon sin. 
JHN.17.7	A̱ndá ijie ó nohe sin kixin kaín ti kjuachaxin chonta janhan, la jaha kjuánjua. 
JHN.17.8	Kixin ó kjuixin kjuákohá sin ti itan kjuánjua, la jehe sin kuitekaon sin, la ó nohe sin chaxín kixin janhan la kꞌuinkaxian ti itjen jaha, la ko kuitekaon sin kixin jaha ichrꞌán ti janhan kꞌuinka.
JHN.17.9	’Xrja̱noáha kixin chrókꞌuayakohén ti jehe sin. Jehya xrja̱nóaha kixin chrókꞌuayakohén kaín ti chojni siín chjasintajni. Náhí. Jehó chrókꞌuayakohén ti sin kjuánjua kixin kuèntá ti jehe sin. 
JHN.17.10	Kaín ti nkehe chonta janhan la kuèntá, la ko kaín ti nkehe kuèntá mé kuénta̱na kja̱xin. A̱ndá ti kjuachaxin ijié kuénta̱na mé tja̱ko̱xi̱n nkexrín ti janhan.
JHN.17.11	’A̱ndá ijie í séhya tsjakꞌé ntihi chjasintajni, kjánchó jehe sin na̱xa̱ tsꞌejó sin ntihi. La janhan ó tsjasán ti itjén. Jaha Itꞌéni, jaha imá jína, tꞌayakuénxian sin kjuachaxíen ti ihni̱á ndá xi̱kaha nkoko̱a chrókꞌuejó sin éxi jaha la ko janhan nkoko̱a tjejóni. 
JHN.17.12	*Ti na̱xa̱ kjuakꞌéki̱an sin ntihi chjasintajni la kꞌuayakoha̱n ti kjuánjua, kjuachaxíen ti ihni̱á, la ninkehó ti jehe sin kꞌuitjáñahña. Jehó ti nkexro tsíkokjéexién kixin tsꞌitjáña, mé kꞌuitjáña kixin xi̱kaha tsoxiteyá éxi nixja ti xroon tsíkjin sin ósé.
JHN.17.13	’Ndá ijie ó tsjasán ti itjén. Kjánchó ndáxrja̱n tíhi ti na̱xa̱ itjén ntihi chjasintajni kixin tso̱chéhe̱ sin éxi chànaxian janhan. 
JHN.17.14	Janhan ó kjuákohá sin ti itan, la ijie ti chojni chjasintajni la nínkakohen ti jehe sin kixin jehe sin la í jehya kuènté chjasintajni, éxi janhan la kja̱xin jehya kuènté chjasintajni. 
JHN.17.15	Tjáncháhya kixin chrókuakítsjexian sin chjasintajni. Náhí. Tjáncháha kixin chrókꞌuayakohén sin kixin ti Jínahña la chrókjuachahya chrókjuichꞌiyehe ti jehe sin. 
JHN.17.16	Jehe sin la jehya kuènté ti chjasintajni, éxi janhan la kja̱xin jehya kuènté chjasintajni. 
JHN.17.17	Nchetjuáxian sin ti kjuachaxin kuèntá kixin ti itán mé ti itan chaxín ndoá. 
JHN.17.18	Éxi jaha kuéto̱an kꞌuinka chjasintajni mé xi̱kaha tétua̱nha̱n sin kixin sáchrokjui sin kuenté chjasintajni, tsochronka sin ti itán. 
JHN.17.19	Janhan tjánjua a̱sená kixin si̱tꞌa ti ixra̱ kuèntá, ndá kja̱xin sin kaín a̱sén sin chrókjuíchꞌe sin ti ixra̱ kuèntá kixin ó kuíhin sin ti itan chaxín ndoá.
JHN.17.20	’Xrja̱noáha kixin jehya jehó sin chrókjuinki̱tsa sin. Náhí. Kja̱xin xrja̱noáhá kixin chrókjuinki̱tsa kaín ti sin tsitekaon chrꞌéxi̱n, ti ó tsihin sin ti nkehe tsochronka ti sin a. 
JHN.17.21	Xrja̱noáha kixin kaín sin nkoko̱a chrókꞌuejó sin éxi jaha Itꞌéni la ko janhan nkoko̱a tjejóni, mé xi̱kaha xrja̱noáhá kixin kaín sin nkoko̱a chrókꞌuejókoni sin. A̱ndá xi̱kaha ti chojni chjasintajni chrókuitekaon sin kixin jaha ichrꞌán ti janhan kꞌuinka. 
JHN.17.22	Ti kjuachaxin ijié kjuánjua la tja̱ha̱ sin kixin ndá kaín sin nkoko̱a chrókꞌuejó sin éxi jaha la ko janhan nkoko̱a tjejóni. 
JHN.17.23	Janhan la ko jehe sin nkoko̱a chrókjuakꞌeki̱a̱n sin éxi jaha la ko janhan nkoko̱a tjejóni. Mé xi̱kaha ti chojni chjasintajni la chrókónohe sin kixin jaha ichrꞌán ti janhan kꞌuinka, la ko kja̱xin chrókónohe sin kixin tjue̱hé ti jehe sin éxi tju̱eéxian ti janhan.
JHN.17.24	’Itꞌéni, tjínka̱oan kixin ti sin kjuánjua la chrókꞌuejó sin ti tsjakꞌé janhan kixin chrókꞌuikon sin ti kjuachaxin ijié kjuánjua; kixin xráxín kꞌuétjue̱hé ti janhan ndesi na̱xa̱ kꞌónahña chjasintajni. 
JHN.17.25	Itꞌéni, jaha imá jína. Kjónté ti chojni chjasintajni chónhña sin ti jaha, la janhan choxián ti jaha la kaín ti sin i la kja̱xin ó nohe sin kixin jaha ichrꞌán ti janhan kꞌuinka. 
JHN.17.26	Ó kjuákohá sin nkexro ti jaha, la xi̱kaha na̱xa̱ tsjákohá sin, kixin éxi tju̱eéxian ti janhan mé xi̱kaha chrótjue̱hé sin kícho sin, la ko janhan chrókꞌuejoki̱a̱n ti jehe sin ―ichro chꞌin Jesús.
JHN.18.1	A̱ndá ti ó kjuixin ndáchro chꞌin Jesús kaín tíha, ndá jehe chꞌan la ko ti sin kꞌuájiko chꞌan la kꞌuatóye̱ sin ti tsa̱ka sítji ìnta̱ itꞌin Cedrón. Mé ntiha itjen ijnko huerto siín nchónhña inta la ntiha kꞌuíxehen sin. 
JHN.18.2	Kja̱xin Judas, ti nkexro sinchekji ti chꞌin Jesús, mé nohe kixin ntiha itjen ti huerto kixin ntiha nkoya̱xón tónkotséko chꞌin Jesús ti sin kꞌuájiko. 
JHN.18.3	Méxra̱ Judas la kjuíji ntiha, kjuíjiko nchónhña ti sin soldado la ko iso policía kuènté ti ni̱nko ichrꞌán ti sin ncha̱tꞌá tꞌe̱to̱an la ko ti sin fariseo. La kjuíji sin xraá sin espada la ko xrohi tꞌinkaséñaxín ti kjuíjixín sin. 
JHN.18.4	A̱ndá chꞌin Jesús ó nohe kaín ti nkehe tsꞌatsínka, la kóchjina, la sa̱o kjuanchankí, ndáchro:
JHN.18.4	―¿Xá nkexro ti xritjéyára?
JHN.18.5	Ndá jehe sin ndáchro sin:
JHN.18.5	―Xritjeyáni ti chꞌin Jesús tsíkji̱xi̱n Nazaret.
JHN.18.5	Ndá kjuáte̱he chꞌin Jesús ndáchro:
JHN.18.5	―Janhan tíha.
JHN.18.5	A̱ndá Judas, ti nkexro tsíkjinchekji ti chꞌin Jesús, mé ntiha tjenkákjan chꞌan ikui chꞌan. 
JHN.18.6	A̱ndá ti ó kjuáte̱he chꞌin Jesús kixin jehe chꞌan tíha, ndá jehe sin kjuixin iton sin, la kꞌuitsínka sin. 
JHN.18.7	A̱ndá chꞌin Jesús xíkjanchankí, ndáchro:
JHN.18.7	―¿Xá nkexro ti xritjéyára?
JHN.18.7	Ndá ndáchro sin:
JHN.18.7	―Tjeyáni ti chꞌin Jesús tsíkji̱xi̱n Nazaret.
JHN.18.8	Ndá chꞌin Jesús ínaá ndáchro:
JHN.18.8	―Ó kjuixin tjo̱nka̱ra kixin janhan tíha. Ti janhan xritjéyára la ti̱to̱héra sátsji ti sin xríki̱a̱n.
JHN.18.9	Mé xi̱kaha ndáchro chꞌin Jesús kixin tsoxiteyá ti nkehe tsíndáchro chꞌan: “Itꞌéni, ti sin kjuánjua, la ninkexró kꞌuitjáñahña.” 
JHN.18.10	Ndá chꞌin Simón Pedro kuakitsje ti espada kuènté la kóchríjin ndatsjon chjina ijnko ti nkexro itꞌin Malco, ti nkexro chꞌehe ixra̱ ti ncha̱tꞌá tꞌe̱to̱an. 
JHN.18.11	*A̱ndá chꞌin Jesús ndáche ti chꞌin Pedro:
JHN.18.11	―Tjakꞌéchji̱na ti espada méhe̱. Ti kꞌue̱to̱an Tꞌaná kixin itsjé tsjasótena la, ¿á jehya ticháxi̱n xi̱kaha tso̱hen ní?
JHN.18.12	A̱ndá ti sin soldado la ko ti sin comandante la ko ti sin policía judío kuènté ti ni̱nko mé itsé sin ti chꞌin Jesús la kjuínchenteto sin. 
JHN.18.13	Ndá sákjuíko sin chꞌan ndo̱e ti chꞌin Anás, ichꞌe̱e ti chꞌin Caifás, ti ncha̱tꞌá tꞌe̱to̱an ti nánó a. 
JHN.18.14	*Ti chꞌin Caifás mé ti nkexro tsíndáche ti sin judío kixin ícha jína nkoko̱a chojni chrókꞌuenyákohe̱n ti nación.
JHN.18.15	Chꞌin Simón Pedro la ko íjnko ti nkexro kuékꞌajiko chꞌin Jesús mé nkáchréhe̱ sin ti chꞌin Jesús. A̱ndá ti íjnko chꞌin mé xráxín chóxin chꞌan ti ncha̱tꞌá tꞌe̱to̱an, méxra̱ kꞌuixenko chꞌan ti chꞌin Jesús ti nda̱sin ti ndo̱e ti ncha̱tꞌá. 
JHN.18.16	Kjánchó chꞌin Pedro la ndója ó kuíto̱he. A̱ndá ti íjnko nkexro kꞌuájiko chꞌin Jesús xráxín chóxin ti ncha̱tꞌá tꞌe̱to̱an mé kꞌuaxrje chꞌan la nixje̱he̱ chꞌan ti tjan tjenta ndója ti nda̱sin la chrónoéhe̱ chꞌan tjan ndá kjuajon tjan kjuachaxin kꞌuíxehen ti chꞌin Pedro. 
JHN.18.17	A̱ndá ti tjan tjenta ti ndója nda̱sin mé kjuanchankíhi tjan ti chꞌin Pedro:
JHN.18.17	―¿Á jehya kja̱xian xriko̱a ti nkexro a ní?
JHN.18.17	Ndá chꞌin Pedro ndáchro:
JHN.18.17	―Náhí, xríki̱a̱nhña chꞌan.
JHN.18.18	Ndá imá kókin ntiha ndá ti sin chꞌexín ixra̱ la ko ti sin policía mé kjuaka sin xrohi la tjejóxin to̱té sin chjixro̱he sin. La koí chꞌin Pedro tjechjíxro̱he chꞌan ntiha.
JHN.18.19	Ndá ti ncha̱tꞌá tꞌe̱to̱an kjuankíxin kjuanchankíhi ti chꞌin Jesús kixin nkexro ti sin kꞌuájiko chꞌan la ko nkehe ti kjuako chꞌan. 
JHN.18.20	Ndá kjuáte̱he chꞌin Jesús ndáchro:
JHN.18.20	―Noxín kjuakꞌé kjuàkua, kꞌuíkon kaín chojni. Xráxín kꞌuékjáko̱xia̱n kaín nchia xrakoaxin ti sin judío la ko ti ni̱nko tónkotséxin sin la ninkehó nkehe kjuáko̱hya ómó. 
JHN.18.21	Ndá, ¿nkekuènté janhan tjanchankia kaín tíha? Chrokjuanchankíhí ti sin kuíhin nkexrín kjuàkua. Jehe sin la kjá nohe sin ti nkehe kjuàkua ―ichro chꞌin Jesús.
JHN.18.22	La na̱ntá kjuixin ndáchro chꞌin Jesús tíha, ndá ijnko ti policía kuènté ti ni̱nko, mé chjéhe nkayakon ti chꞌin Jesús la ndáchro:
JHN.18.22	―¿Á xi̱kaha tsjate̱hé ti nkehe tjanchankí ti ncha̱tꞌá tꞌe̱to̱an ní?
JHN.18.23	Ndá kjuáte̱he chꞌin Jesús, ndáchro:
JHN.18.23	―Ti nduáhya ti nkehe xrja̱nká la chro̱nka nkehe tíha. A̱ndá ti ndoá ti nkehe xrja̱nká, ¿la nkekuènté kꞌoká?
JHN.18.24	Ndá chꞌin Anás kꞌue̱to̱an kixin tjechróntetoxíhin chꞌin Jesús sátsjiko sin ti itjen chꞌin Caifás, ti ncha̱tꞌá tꞌe̱to̱an.
JHN.18.25	Ndá chꞌin Simón Pedro mé na̱xa̱ tjexín chꞌan to̱té chꞌan tjechjíxro̱he. Ndá ijnko nkexro kjuanchankíhi ti jehe chꞌan, ndáchro:
JHN.18.25	―¿Á kja̱xinhña xriko̱a ti nkexro i ní?
JHN.18.25	Ndá chꞌin Pedro kjuínchemá ínaá, ndáchro:
JHN.18.25	―Náhí, chónhña ti nkexro a.
JHN.18.26	A̱ndá ijnko ti nkexro chꞌehe ixra̱ ti ncha̱tꞌá tꞌe̱to̱an, na̱xa̱ kjéhya ti nkexro tsíkóchríjihin Pedro ndatsjon, mé kjuanchankí ndáchro:
JHN.18.26	―¿Á jehya jaha ti kꞌuíkua̱n tjeko̱a chꞌan ti huerto ní?
JHN.18.27	Ndá chꞌin Pedro xíkjinchemá ínaá kixin jehya chꞌan tíha. Ndá xrína̱hña tuénxín itsje ijnko kochi̱ntólá.
JHN.18.28	Ndá ti ó kꞌuínkaséña kꞌuaxrjexín sin ndo̱e chꞌin Caifás, sákjuíko sin chꞌin Jesús ti palacio tꞌe̱to̱axín ti gobernador. Ndá ti ó kjuíji sin ntiha la ti sin judío la kꞌuixenhña sin ti palacio kixin ti chrókꞌuixehen sin la chrókuamá sin ti ijie̱ siín ntiha la í xrokjuahya sinie sin ti nkehe tsꞌixin ti kia Pascua. 
JHN.18.29	Ndá chꞌin Pilato kꞌuaxrjexín ti nchia itjen tꞌe̱to̱an la kjuanchankí, ndáchro:
JHN.18.29	―¿Xá nke ijie̱ chónta ti nkexro i?
JHN.18.30	Ndá kjuáte̱he sin ndáchro sin:
JHN.18.30	―Ti chróchóntahya chꞌan ijie̱ la chrókjui̱kohyani chꞌan ntihi.
JHN.18.31	Ndá kꞌue̱to̱an chꞌin Pilato, ndáchro:
JHN.18.31	―Sátjikoára chꞌan, nchekito̱exínra ti iji̱é chꞌan éxi ndáchro ti ley kuèntára.
JHN.18.31	Ndá kjuáte̱he ti sin judío, ndáchro:
JHN.18.31	―Jeheni chojni judío la chóntahyani kjuachaxin tsꞌóñáni ninkexró.
JHN.18.33	Ndá chꞌin Pilato xíkꞌixehen ti nchia itjen tꞌe̱to̱an, ndá kꞌuéye̱he̱ ti chꞌin Jesús la kjuanchankí, ndáchro:
JHN.18.33	―¿Á jaha ti rey kuènté ti sin judío ní?
JHN.18.34	Ndá ndáchro chꞌin Jesús:
JHN.18.34	―Ti nkehe tjánchánkia la, ¿á jahuá kjuénka̱yáxian ní, o̱ íjnko nkexro chrónka?
JHN.18.35	Ndá kjuáte̱he chꞌin Pilato, ndáchro:
JHN.18.35	―¿Xá á janhan ijnko judío ní? Ti sin chjasán la ko ti sin ncha̱tꞌá tꞌe̱to̱an mé kjui̱ka̱o sin ti jaha. ¿Xá nkehe kjui̱chꞌe?
JHN.18.36	Ndá kjuáte̱he chꞌin Jesús ndáchro:
JHN.18.36	―Ti kjuachaxin chonta janhan la jehya kuènté ti chjasintajni. Náhí. Kixin ti chrókóxi̱kaha, la itsjé ti sin kuénta̱na la chrókjuajo̱nko ti sin judío kixin chrótséhya sin ti janhan, la chrókjui̱ka̱ohya sin ti janhan ntihi; kjánchó ti kjuachaxin chonta janhan la jehya kuènté chjasintajni.
JHN.18.37	A̱ndá chꞌin Pilato kjuanchankí, ndáchro:
JHN.18.37	―¿Á chaxín jaha ijnko rey ní?
JHN.18.37	Ndá kjuáte̱he chꞌin Jesús, ndáchro:
JHN.18.37	―Janhan ti rey ndáchrua jaha. Janhan kokjína la ko kꞌuinka chjasintajni kixin tso̱xrja̱nka ti nkehe chaxín ndoá. Kaín ti sin titekaon ti nkehe chaxín ndoá mé tjejótihin sin ti nkehe tjàkua.
JHN.18.38	Ndá ndáchro chꞌin Pilato:
JHN.18.38	―¿Xá nkehe ti nkehe chaxín ndoá?
JHN.18.38	Ndá kjuixin kjuanchankí chꞌin Pilato tíha, ndá kꞌuaxrjexín chꞌan ntiha, la sákjuí chꞌan ti tjejó ti sin judío, la ndáchro chꞌan:
JHN.18.38	―Kꞌuitjáhya ninkehó ijie̱ chónta ti nkexro i. 
JHN.18.39	Kjánchó jahara la ó kuáhanra kixin ti kia Pascua la tjánjua kjuachaxin kixin tsꞌaxrje ijnko nkexro tjechjina. ¿Á tjinkáonra kixin tsꞌatjánta ti Rey kuènté ti sin judío ní?
JHN.18.40	Ndá kaín sin kꞌóyako sin, ndáchro sin:
JHN.18.40	―Ti chꞌin a, la náhí. Tꞌa̱tjánta Barrabás.
JHN.18.40	Kjánchó Barrabás mé ijnko chojni tjasin kjuanínkaon.
JHN.19.1	A̱ndá chꞌin Pilato mé kꞌue̱to̱an kixin tsjate sin ti chꞌin Jesús. 
JHN.19.2	Ndá ti sin soldado mé kjuíchꞌénaxín sin ntachꞌi̱ ijnko corona la kjua̱kꞌe̱nka̱ya sin ikja chꞌin Jesús la ko kjuínchekꞌinkáya sin chꞌan ijnko ika kjátsetié. 
JHN.19.3	Ndá kóchjina sin ti itjen chꞌan, la ndáchro sin:
JHN.19.3	―Nkochríxín tsjakꞌe tsétue̱hén ti sin judío ―ichro sin, kjuanoá sin chꞌan la chjéhe sin nkayakon chꞌan.
JHN.19.4	A̱ndá chꞌin Pilato kꞌuaxrje ínaá la nixje̱he̱ ti sin tsíkónkotsé ntiha, ndáchro:
JHN.19.4	―Tsjehéra, ntihi kjuiki̱a̱n ti nkexro i kixin tso̱nohara kixin kꞌuitjáhya ninkehó ijie̱ chónta chꞌan.
JHN.19.5	Ndá kꞌuaxrje chꞌin Jesús la tjenkáya ikja chꞌan ti corona tsíkꞌónaxín ntachꞌi̱ la ko tjechrꞌinkáya chꞌan ti ika kjátsetié. Ndá chꞌin Pilato ndáchro:
JHN.19.5	―Tsjehéra, ntihi itjen chꞌan.
JHN.19.6	A̱ndá ti ó kꞌuíkon ti sin ncha̱tꞌá tꞌe̱to̱an la ko ti sin policía kuènté ti ni̱nko la kjuankíxin sin kꞌóyako sin, ndáchro sin:
JHN.19.6	―¡Tjakénka̱nira chꞌan ntacruz! ¡Tjakénka̱nira chꞌan ntacruz! ―ichro sin.
JHN.19.6	Ndá chꞌin Pilato ndáchro:
JHN.19.6	―Ti xi̱kaha la jahara sátsjikoára chꞌan la tjakénka̱nira chꞌan ti ntacruz kixin janhan la ninkehó ijie̱ kꞌuitjáhya chónta chꞌan.
JHN.19.7	Ndá ti sin judío kjuáte̱he, ndáchro:
JHN.19.7	―Jeheni chojni judío la chóntani ijnko ley tꞌe̱to̱an kixin chrókꞌuen chꞌan kixin chꞌéna chꞌan a̱sén chꞌan Xje̱en Díos.
JHN.19.8	A̱ndá ti ó kuíhin chꞌin Pilato xi̱kaha, la a̱ntsí chrákon chꞌan, 
JHN.19.9	la kꞌuíxehen chꞌan ti nchia tꞌe̱to̱axín chꞌan, la kjuanchankíhi chꞌan ti chꞌin Jesús, ndáchro chꞌan:
JHN.19.9	―¿Xá nketí kꞌuinkaxian?
JHN.19.9	Kjánchó chꞌin Jesús la ninkehó kjuáte̱hya.
JHN.19.10	Ndá chꞌin Pilato ndáchro:
JHN.19.10	―¿Á tsjate̱éhya ti nkehe tjánchánkíha ní? ¿Á noahña kixin chonta kjuachaxin tséto̱an kixin tsjakꞌenka̱nia ntacruz la ko kja̱xin chonta kjuachaxin tsondáxrja̱n kixin sátsjia, la kohya nkehe tso̱han ní?
JHN.19.11	Ndá kjuáte̱he chꞌin Jesús, ndáchro:
JHN.19.11	―Ninkehó kjuachaxin chróchontahya kixin chrókuéto̱an chrókꞌuen janhan o̱ sáchrókjuia, ti jehya Díos chrókjuajon kjuachaxin. A̱ndá ti chojni kjui̱ka̱ona ntihi la a̱ntsí chónta ijie̱ ke jaha.
JHN.19.12	Ndá ti kuíhin chꞌin Pilato tíha, la kjuankíxin kjuénka̱yáxin chꞌan nkexrín chrókꞌuatjánta chꞌan ti chꞌin Jesús, kjánchó ti sin judío la kꞌóyako sin, ndáchro sin:
JHN.19.12	―Ti tsi̱to̱hé chꞌan sátsji chꞌan, la jaha la jehya ijnko nkexro tꞌiton jína ti chꞌin tꞌe̱tue̱hen ti nación kuènténi. Ti nkexro tjinkaon tsꞌóna ijnko rey mé nínkakohen ti nkexro tꞌe̱tue̱hen ti jeheni.
JHN.19.13	A̱ndá ti ó kuíhin chꞌin Pilato tíha, la kuakitsje chꞌan ti chꞌin Jesús ndója ndá kjuákꞌetja̱xi̱n chꞌan ti silla nchekito̱exín chꞌan ijie̱, mé ngiva hebreo la itꞌin Gabata, mé tꞌaxrjexín kixin tja̱tꞌo̱ noi jehó ixro̱ tsíkꞌónaxín. 
JHN.19.14	La ó kuichjina ti ña̱o tsjasin sin ti kia Pascua la ó chjina chonkíxin, ndá ti chꞌin Pilato mé ndáche ti sin judío:
JHN.19.14	―Ntihi itjen ti rey kuèntára.
JHN.19.15	Kjánchó jehe sin kꞌóyako sin, ndáchro sin:
JHN.19.15	―¡Itsꞌen chꞌan! ¡Itsꞌen chꞌan! ¡Tja̱kꞌenka̱nira chꞌan ntacruz!
JHN.19.15	Ndá chꞌin Pilato kjuanchankí ndáchro:
JHN.19.15	―¿Á tjinkáonra kixin janhan tsjakꞌenka̱nia ntacruz ti rey kuèntára ní?
JHN.19.15	Ndá ti sin ncha̱tꞌá tꞌe̱to̱an mé kjuáte̱he, ndáchro:
JHN.19.15	―Chóntahyani íjnko rey, jehó ti chꞌin César.
JHN.19.16	Ndá chꞌin Pilato kjuajon kjuachaxin sákjuíko sin ti chꞌin Jesús tsjakꞌenkáni chꞌan ntacruz.
JHN.19.17	Ndá sákjuíko sin ti chꞌin Jesús yámá ti ntacruz tsjakꞌenkáni. Ndá kjuíjiko sin chꞌan ijnko itjo̱ ti̱ki̱texín sin Hueso ikja chojni, mé ngiva hebreo la nchekꞌin sin Gólgota. 
JHN.19.18	Ndá ntiha kjua̱kꞌe̱nka̱ni sin chꞌan ti ntacruz la ko kja̱xin yaá sin nánánko kꞌuejó, ndá nko̱siñe kjuákꞌe chꞌin Jesús. 
JHN.19.19	Ndá chꞌin Pilato kꞌue̱to̱an kixin tsꞌóna letra ijnko inta tsjakꞌenkáni ikja ti ntacruz tsondáchro:
JHN.19.19	“Jesús tsikji̱xi̱n Nazaret, Rey kuènté ti sin judío.”
JHN.19.20	La itsjé ti sin judío kjuínchekuáxin ti letra tsíkꞌóna kixin chjina ti chjasin Jerusalén ti kjuákꞌenkáni chꞌin Jesús ntacruz, la ko ti inta tsíkꞌóna letra mé iní ngiva chonta, ti ngiva hebreo, griego la ko latín. 
JHN.19.21	Ndá xi̱kaha ti sin ncha̱tꞌá tꞌe̱to̱an kuènté ti sin judío mé ndáche sin ti chꞌin Pilato:
JHN.19.21	―Chrokjinhña kixin jehe chꞌan mé “Ti Rey kuènté ti sin judío.” Náhí. Chrókjian kixin “Jehe chꞌan mé ndáchro chꞌan kixin jehe chꞌan ti Rey kuènté ti sin judío.”
JHN.19.22	Kjánchó chꞌin Pilato kjuáte̱he ndáchro:
JHN.19.22	―Ti kuéto̱an kꞌóna la ó kꞌóna, la xi̱kahó tsjakꞌe.
JHN.19.23	A̱ndá ti sin soldado ti ó kjuixin kjua̱kꞌe̱nka̱ni sin ntacruz ti chꞌin Jesús, la kuákja sin ti iké chꞌan la kꞌóxika̱ye̱he sin kuákja nkojnko, kanoé sin. La ko kja̱xin kuákja sin ti ika kjíjin tꞌinkáyate chꞌan. Ti ika a mé chóntahya ti tsíxro̱nñaxín, méxra̱ nkoko̱a ika tíha. 
JHN.19.24	*Ndá ti sin soldado mé ikjo kícho sin ndáchro sin:
JHN.19.24	―Tsótséchjehyani ti ika i. Ícha jína sichꞌexíni suerte ndá tso̱noheni nkexro tsákja.
JHN.19.24	Mé xi̱kaha kjuíchꞌe sin la xiteyá éxi ndáchro ti xroon tsíkjin sin ósé, ndáchro: “Kjuíchꞌexín sin suerte ti kaná ndá kꞌóxika̱ye̱he sin kuákja sin.”
JHN.19.25	A̱ndá chjina ti ntacruz kjuákꞌenkáni chꞌin Jesús, mé ntiha kjuákꞌe ti ìñé chꞌan la ko ti kícho tjan, ti tjan María ichjién chꞌin Cleofas, la ko ti tjan María Magdalena. 
JHN.19.26	A̱ndá ti ó kꞌuíkon chꞌan kixin ntiha itjen ti ìñé chꞌan la ko ti chꞌin imá tjue̱hé chꞌan kuékꞌajiko chꞌan, la ndáche chꞌan ti ìñé chꞌan:
JHN.19.26	―Ìñéni, tsjehé méhe̱ itjen ti xja̱an.
JHN.19.27	Ndá kjuixin la nixje̱he̱ chꞌan ti nkexro tjue̱he chꞌan, ndáchro chꞌan:
JHN.19.27	―Tsjehé, méhe̱ itjen ìná.
JHN.19.27	A̱ndá ti nkexro a mé sákjuíko chꞌan ndo̱e chꞌan ti tjan María la kꞌuayakohen chꞌan éxi ìñé chꞌan xi̱kaha.
JHN.19.28	―Ikꞌuén ìnta̱.
JHN.19.29	Ndá ntiha itjen ijnko nchísén síkaón xranvino isán, ndá kjuínchekjata sin ijnko kachjo̱n, la kjua̱kꞌe̱chónta sin ijnko inta kjíjin, ndá kjuínchechrìin sin ti itjen irꞌua chꞌan. 
JHN.19.30	Ndá chꞌin Jesús ikꞌui ti xranvino isán la ndáchro:
JHN.19.30	―Ó kjuixin xiteyá kaín nkehe.
JHN.19.30	Ndá kꞌuisén ikja chꞌan la ikꞌuén chꞌan.
JHN.19.31	A̱ndá ti na̱xa̱ tihya ti ña̱o tjasin sin ti kia Pascua, ndá ti sin judío mé tjinkakonhña kixin ti cuerpo kuènté ti sin tsíkꞌen la na̱xa̱ tsꞌejóyáni ti ntacruz ti ña̱o to̱kꞌéhe sin, kixin ti ña̱o Pascua mé ijnko ña̱o imá tjetoan. Mé kjuanchehe sin ti chꞌin Pilato kixin tsꞌóchjejin sin to̱té ti sin tjejóyáni ntacruz la ko tsꞌinkajin ti cuerpo. 
JHN.19.32	Ndá xi̱kaha ti sin soldado la sákjuí sin kꞌóchjejin sin to̱té ti chꞌin itjen sa̱o la ko kja̱xin kꞌóchjejin sin to̱té ti íjnko chꞌin, tjejóyániko chꞌin Jesús ti ntacruz. 
JHN.19.33	Ndá ti ó kóchjina sin ti itjen chꞌin Jesús, la kꞌuíkon sin kixin ó tsikji̱xi̱n tsíkꞌen chꞌan, ndá í kꞌóchjejinhña sin to̱té chꞌan.
JHN.19.34	Ndá ijnko soldado mé chrꞌáte ijnko chika iyo ti chjia chꞌin Jesús ndá tuénxín kꞌuaxrje ijni̱ la ko ìnta̱. 
JHN.19.35	A̱ndá ti nkexro kꞌuíkon kaín ti nkehe kóhen la ndoá chronka, la ko nohe kixin chaxín ti nkehe chrónka kixin kaín ti nkexro tsihin la tsitekaon. 
JHN.19.36	*Mé xi̱kaha kóhen kixin xiteyá ti nkehe ndáchro xroon itén Díos tsíkjin sin ósé ndáchro: “Kꞌóchjejinhña sin ninkehó huéso̱e chꞌan.” 
JHN.19.37	*Kja̱xin íjnko nketí nixja ti xroon itén Díos tsíkjin sin ósé ndáchro: “Tsokomá sin ti nkexro tsíkjiate chika ti chjia.”
JHN.19.38	Ndá ti ó kjuixin kóhen kaín tíha, ndá chꞌin José, ijnko nkexro tsikji̱xi̱n chjasin Arimatea, mé chrónoéhe̱ ti chꞌin Pilato kixin chrókjuajon kjuachaxin kixin tsꞌinkaji̱xi̱n ntacruz ti cuerpo kuènté chꞌin Jesús, ndá sátsjiko chꞌan tsoxravá. Jehe chꞌan mé ómó kuinkáchónki chꞌan ti chꞌin Jesús kixin chráko̱nhe̱n chꞌan ti sin judío. Ndá chꞌin Pilato mé kjuajon kjuachaxin, ndá chꞌin José la kuakjijin la ko sákjuíko chꞌan ti cuerpo kuènté chꞌin Jesús. 
JHN.19.39	*Kja̱xin chꞌin Nicodemo, ti nkexro kjuinixje̱he̱ chꞌin Jesús ijnko tie, mé ikjui kjui̱ka̱o treinta kilo xro̱a̱n xraxé náxrjón tsíkjiko mirra la ko kachroxro̱a̱n. 
JHN.19.40	Ndá xi̱kaha yóí sin kuákja sin ti cuerpo kuènté chꞌin Jesús, la kjuínchekꞌísímá sin ijnko ika kjíjin síkjajin ti xro̱a̱n xraxé náxrjón kixin xi̱kaha kuéhen ti sin judío kꞌuékja̱vá ti sin tsíkꞌen. 
JHN.19.41	Chjinaxón ti kjuákꞌenkáni chꞌin Jesús ntacruz mé itjen ijnko huerto la ntiha itjen ijnko tòye̱ ni̱xin na̱xa̱ ninkexró tsíxraváhya. 
JHN.19.42	Mé ntiha kjua̱vá sin ti chꞌin Jesús kixin kjínhña la ko kixin ó kuichjina ti ña̱o to̱kꞌéhe ti sin judío.
JHN.20.1	A̱ndá ti ña̱o xránkíxixín semana imá nchítjen mé ti tjan María Magdalena la sákjui̱ tjan ti tsíxravá chꞌin Jesús, ndá kꞌuíkon tjan kixin tsíkjìin ti ixro̱ tekjèxin ti tòye̱. 
JHN.20.2	Ndá kuinká tjan sákjuí tjan ti itjen ti chꞌin Simón Pedro la ko ti nkexro imá kꞌuétjue̱he chꞌin Jesús, la ndáchro tjan:
JHN.20.2	―Ó tsíkakítsjexín sin tòye̱ ti cuerpo kuènté Ìnchéni, ndá noehñani nketí sátsíkjiko sin ―ichro tjan.
JHN.20.3	Ndá chꞌin Pedro la ko ti íjnko chꞌin kuíhin sin xi̱kaha, la sákjui̱tsjehe sin ti tòye̱. 
JHN.20.4	Ndá yóí sin nkokón kuinká sin sákjuí sin, kjánchó ti chꞌin íjnko la a̱ntsí tji̱a̱n kuinká ndá chꞌin Pedro la kanhñó, ndá sa̱o ti íjnko chꞌin kjuíji ti itjen ti tòye̱. 
JHN.20.5	Ndá kꞌuisén chꞌan tsjehe chꞌan nkaxehen ti tòye̱ la kꞌuíkon chꞌan kixin ti ika tsíkꞌisimá chꞌin Jesús la na̱xa̱ tjejó, kjánchó kꞌuixenhña chꞌan ti tòye̱. 
JHN.20.6	Ndá chrꞌéxi̱n ikjui chꞌin Simón Pedro la kꞌuíxehen chꞌan ti tòye̱. La kja̱xin chꞌan kꞌuíkon chꞌan kixin tjejó ti ika tsíkꞌisimá chꞌin Jesús, 
JHN.20.7	la ko kꞌuíkon chꞌan kixin ti ika tsíkꞌisimá ikja chꞌin Jesús mé yóxin tsíxratꞌo la ókjé itjen. 
JHN.20.8	Ndá ti íjnko nkexro kꞌuájiko chꞌin Jesús, ti chꞌin sa̱o tsíkjiji, la kja̱xin chꞌan kꞌuíxehen chꞌan ti tòye̱, ndá kꞌuíkon chꞌan ti nkehe tsíkóhen la kuitekaon chꞌan, 
JHN.20.9	kixin na̱xa̱ kꞌuékienxínhña sin ti nkehe chronka ti xroon itén Díos kixin ticháxi̱n tsoxechón ti chꞌin Jesús. 
JHN.20.10	Ndá xi̱kaha ti sin kjuitsjehe la ikjan sin ndo̱e sin.
JHN.20.11	Ndá ti tjan María mé ndója ti tòye̱ ó kuíto̱he tjan tsjánka tjan. Ndá na̱xa̱ tsjánka tjan la kꞌuisén tjan tsjehe tjan nkaxehen ti tòye̱, 
JHN.20.12	la kꞌuíkon tjan yaá sin ángel tjejóchrꞌinkáya sin ika tjóá, tjejótja̱xi̱n sin ti tsíkjakꞌe ti cuerpo kuènté chꞌin Jesús. Ijnko ti ángel mé itjen ti tsíkjakꞌe ikja chꞌin Jesús la ko ti íjnko mé itjen ti tsíkꞌejó to̱té chꞌan. 
JHN.20.13	Ndá ti sin ángel mé kjuanchankí, ndáchro:
JHN.20.13	―¿Nkekuènté tsja̱nka?
JHN.20.13	Ndá kjuáte̱he tjan ndáchro tjan:
JHN.20.13	―Sátsíkjiko sin ti Ìnchéni, ndá noehñani nketí tsíkjakꞌe sin chꞌan.
JHN.20.14	Kjuixin ndáchro tjan tíha, ndá kuinkátjíá tjan, la kꞌuíkon tjan ti chꞌin Jesús, kjánchó kjuátso̱anhña tjan kixin jehe chꞌan tíha. 
JHN.20.15	Ndá chꞌin Jesús kjuanchankí, ndáchro:
JHN.20.15	―¿Nkekuènté tsja̱nka? ¿Xá nkexro ti xritjéyá?
JHN.20.15	Ndá jehe tjan kjuénka̱yáxin tjan kixin jehe chꞌan mé ti nkexro tꞌayakohen ti huerto, ndá ndáchro tjan:
JHN.20.15	―Ti jaha sákjuikoá ti cuerpo kuènté Ìnchéni Jesús, la chro̱nka nketí sákjuikoá ndá jeheni sátsjichréhe̱ni.
JHN.20.16	Ndá chꞌin Jesús ndáchro:
JHN.20.16	―¡María!
JHN.20.16	Ndá jehe tjan kuinkátjíá tjan la nixja̱xi̱n tjan ngiva arameo, ndáchro tjan:
JHN.20.16	―¡Raboni! ―tíha mé tꞌaxrjexín Maestro.
JHN.20.17	Ndá ndáchro chꞌin Jesús:
JHN.20.17	―Tséhya ti janhan kixin na̱xa̱ sátjihya ti itjen Tꞌaná. Sátjia ti tjejó ti sin kíchina la chenka sin kixin sátsjiá ti itjen Tꞌaná, mé kja̱xin Itꞌára, ti Díos kuénta̱na la ko Díos kuèntára kja̱xin.
JHN.20.18	Ndá ti tjan María Magdalena mé sákjuí tjan la chenka tjan ti sin kꞌuájiko chꞌin Jesús kixin kꞌuíkon tjan ti jehe chꞌan. La ko kja̱xin chrónka tjan kaín ti nkehe tsíchronka chꞌan.
JHN.20.19	A̱ndá ti ó kójín ti ña̱o xránkíxixín semana, ndá ti sin kꞌuájiko chꞌin Jesús mé kónkotsé sin nkaxehen nchia síkjehe̱ jína kixin chráko̱nhe̱n sin ti sin judío. Ndá titàya̱ kꞌuikuén sin kixin nko̱siñe ti tjejó sin itjen chꞌin Jesús, ndá nixje̱he̱ chꞌan ti jehe sin, ndáchro chꞌan:
JHN.20.19	―Kjuaxróxin tꞌejora.
JHN.20.20	Ndá kjuixin ndáchro chꞌan tíha, ndá kjuako chꞌan ti itja chꞌan la ko ti chjia chꞌan. Ndá ti sin kꞌuájiko chꞌan la kóchéhe̱ sin kꞌuíkon sin ti jehe chꞌan. 
JHN.20.21	Ndá chꞌin Jesús ndáchro ínaá:
JHN.20.21	―Kjuaxróxin tꞌejora. Éxi Tꞌaná kꞌue̱to̱an kꞌuinka, mé xi̱kaha této̱an sátsjira tsjichro̱nkara ti itan jína.
JHN.20.22	Ndá kꞌuánote chꞌan ti jehe sin la ndáchro chꞌan:
JHN.20.22	―Tꞌayéhéra ti Ncha̱kuén Díos. 
JHN.20.23	*Ti tsꞌitjáñahanra ti ijie̱ kjuasin nkojín nkexro, la Díos koí tsjakjìin tíha. A̱ndá ti tsꞌitjáñahñara ti ijie̱ kjuasin nkojín nkexro, la kja̱xin Díos tsjakjìinhña ti ijie̱ chontara.
JHN.20.24	A̱ndá chꞌin Tomás, ijnko ti teyóxin sin kꞌuájiko chꞌin Jesús, mé kja̱xin ti̱ki̱texín sin chꞌan Nóhé, mé kohya chꞌan ti ikui chꞌin Jesús. 
JHN.20.25	Ndá chrꞌéxi̱n ti íso sin kꞌuájiko chꞌin Jesús mé ndáche sin chꞌan:
JHN.20.25	―Ó kꞌuíkoni ti Ìnchéni.
JHN.20.25	Kjánchó chꞌin Tomás ndáchro:
JHN.20.25	―Ti tsꞌíko̱nhña ti itja chꞌan tsíkjiate clavo, la ko tsochrꞌanxianhña ndedo tjaná ntiha, la ko ti tsochrꞌanxianhña tjaná ti chjia chꞌan, la tsíteka̱konhña.
JHN.20.26	A̱ndá ijní ña̱o chrꞌéxi̱n, ndá kónkotsé sin ínaá la kja̱xin kjuákꞌe chꞌin Tomás. La ti nchia kꞌuejó sin mé síkjehe̱ jína, ndá titàya̱ kꞌuikuén sin kixin nko̱siñe ti tjejó sin itjen chꞌin Jesús, la ndáchro chꞌan:
JHN.20.26	―Kjuaxróxin tꞌejora.
JHN.20.27	Ndá ndáche chꞌan ti chꞌin Tomás:
JHN.20.27	―Tjaké ndedo tjá ti kjuiatꞌo clavo la ko tsjehé ti tjaná la xrako̱a ti itjá la chrꞌaxehén ti chjiana. La ndáchrohya kixin chaxínhña. Titekaoan kixin chaxín janhan.
JHN.20.28	Ndá kjuáte̱he chꞌin Tomás ndáchro:
JHN.20.28	―¡Ìnchéni la ko Díos kuènténi!
JHN.20.29	Ndá chꞌin Jesús ndáchro:
JHN.20.29	―Tomás, xi̱kaha ichrua kixin kꞌuikuan ndá kuitekaoan. A̱ntsí ncheñao Díos ti sin kjónté kꞌuíkonhña la titekaon.
JHN.20.30	Chꞌin Jesús kjuasin itsjé íso kjuaxroan náxrjón kꞌuíkon ti sin kꞌuájiko chꞌan, kjónté chrónkahya ti xroon kixin xi̱kaha kóhen. 
JHN.20.31	Ti nkehe chronka ti xroon i la ikjian janhan kixin chrókuitekáonra jahara kixin Jesús mé ti Cristo, ti Xje̱en Díos, kixin ti tsitekáonra la tsochontara kjuachón nkochríxín.
JHN.21.1	A̱ndá chrꞌéxi̱n chꞌin Jesús xéta ínaá yato ti sin kuékꞌajiko chrínta ti Nda̱ñao Tiberias. Mé kꞌuíkon chꞌan 
JHN.21.2	chꞌin Simón Pedro, Tomás, ti nkexro ti̱ki̱texín sin Nóhé, Natanael, tsíki̱xi̱n Caná nonte Galilea la ko yaá xje̱en chꞌin Zebedeo la ko íyaá ti sin kuékꞌajiko chꞌan, mé nkoko̱a kꞌuejó sin. 
JHN.21.3	*Ndá chꞌin Simón Pedro ndáchro:
JHN.21.3	―Sátsjitséni koche.
JHN.21.3	Ndá ndáchro ti íso sin:
JHN.21.3	―Kaíni tsjikoni ti jaha ―ichro sin.
JHN.21.3	Ndá sákjuí sin kꞌui̱tꞌótjen sin ijnko ntabarco, kjánchó ninkehó koche tséhya sin kuenté tie. 
JHN.21.4	A̱ndá ó chjina tsꞌinkaséña, ndá ikjan sin la xrína̱hña kꞌuíkon sin itjen chꞌin Jesús chrínta ti nda̱ñao, kjánchó kjuátso̱anhña sin kixin jehe chꞌan tíha. 
JHN.21.5	Ndá kjuanchankí chꞌan, ndáchro chꞌan:
JHN.21.5	―Ndasoá, ¿á itse̱ra koche ní?
JHN.21.5	Ndá kjuáte̱he sin, ndáchro sin:
JHN.21.5	―Náhí, ninkehó.
JHN.21.6	―Itéra ti nchísén chjia ti ntabarco la tso̱tse̱ra iso va.
JHN.21.6	Ndá kjuínchexiteyá sin la ikꞌue sin ti nchísén, la í kjuachahya sin kuakitsjetaón sin kixin nchónhña koche sítjinká. 
JHN.21.7	A̱ndá ti nkexro imá tjue̱he chꞌin Jesús mé ndáche ti chꞌin Pedro:
JHN.21.7	―Ti nkexro a la Ìnchéni tíha.
JHN.21.7	Ndá ti ó kuíhin chꞌin Simón Pedro kixin Ìnchéni tíha, la tjoka kꞌuinkáya chꞌan ti iké chꞌan (kixin tsíkakítsje chꞌan), ndá kjiánkí chꞌan ti ìnta̱. 
JHN.21.8	Ndá ti íso sin mé kjui̱ka̱o sin chrínta nda̱ñao ti ntabarco tinkánkákjetóxin sin ti nchísén tjinká koche kixin kꞌuejó sin ijnko ciento metro kjínxi̱n chrínta ti nda̱ñao. 
JHN.21.9	Ndá ti ó kꞌuínkaji̱nxi̱n sin ti ntabarco la kꞌuíkon sin kixin tjeche xrohi la chritaón ti xrinta la tjekjen ijnko koche la ko nio̱tja̱. 
JHN.21.10	Ndá chꞌin Jesús ndáchro:
JHN.21.10	―Xrákoara iso ti koche itse̱ra na̱ntá.
JHN.21.11	Ndá chꞌin Simón Pedro mé kꞌui̱tꞌótjen chꞌan ti ntabarco la kuákja chꞌan ti nchísén tsíkaón koche yehye, la kuinkánkákjen chꞌan xráka̱o chꞌan, mé ti koche itsé sin la ijnko ciento cincuenta y tres va, la kjónté itsjé va la kꞌuichjehya ti nchísén. 
JHN.21.12	Ndá ndáchro chꞌin Jesús:
JHN.21.12	―Xrákira, intera.
JHN.21.12	La ninkehó ti sin kꞌuájiko chꞌan kjuanchankíhya sin kixin nkexro ti jehe chꞌan kixin ó nohe sin kixin Ìnchéni tíha. 
JHN.21.13	Ndá chꞌin Jesús kóchjina la kuákja ti nio̱tja̱ la chjéhe chꞌan ti jehe sin la ko xi̱kaha kjuajon chꞌan ti koche kja̱xin.
JHN.21.14	Tíhi mé ti níxin xéta chꞌin Jesús ti sin kꞌuájiko chꞌan ti ó xechón chꞌan.
JHN.21.15	Ndá ti ó kjuixin kjónie sin, ndá chꞌin Jesús kjuanchankíhi ti chꞌin Simón Pedro, ndáchro:
JHN.21.15	―Simón, xje̱en Jonás, ¿a̱ntsí tjue̱he ti janhan ke ti íso sin ní?
JHN.21.15	Ndá kjuáte̱he chꞌin Simón Pedro ndáchro:
JHN.21.15	―Jeén, Ìnchéni, ó noha kixin tjinkaoni ti jaha.
JHN.21.15	Ndá chꞌin Jesús ndáchro:
JHN.21.15	―Tꞌayakohén ti kolélo kuénta̱na.
JHN.21.16	Ndá yaáxin xíkjanchankí chꞌin Jesús, ndáchro:
JHN.21.16	―Simón, xje̱en Jonás, ¿á tjue̱he ti janhan ní?
JHN.21.16	Ndá kjuáte̱he chꞌin Simón Pedro ndáchro:
JHN.21.16	―Jeén, Ìnchéni, ó noha kixin tjinkaoni ti jaha.
JHN.21.16	Ndá chꞌin Jesús ndáchro:
JHN.21.16	―Tꞌayakohén ti kolélo kuénta̱na.
JHN.21.17	Ndá ó níxin xíkjanchankí chꞌin Jesús, ndáchro:
JHN.21.17	―Simón, xje̱en Jonás, ¿á tjinkaoan ti janhan ní?
JHN.21.17	A̱ndá chꞌin Pedro kꞌuává a̱sén chꞌan kixin ó tíhi ti níxin kjuanchankí chꞌin Jesús kixin á tjinkaon chꞌan ti jehe, ndá ndáchro chꞌan:
JHN.21.17	―Ìnchéni, jaha noha kaín nkehe la ó noha kixin tjinkaoni ti jaha.
JHN.21.17	Ndá chꞌin Jesús ndáchro:
JHN.21.17	―Ti xi̱kaha la tꞌayakohén ti kolélo kuénta̱na. 
JHN.21.18	Ijnko nkehe chaxín tso̱tjo̱nka kixin ti na̱xa̱ kꞌuéndasoá, la jahuá kuékꞌinka̱ya ti iká la kꞌuékjia ti kꞌuékóxríhan. Kjánchó ti ó tso̱tada la tsjàya itjá, la íjnko nkexro sintakꞌinkáya ti iká la sátsjiko sin ti jaha ti tóxría̱nhña chrókjuia.
JHN.21.19	Tíhi mé chrónkaxín chꞌin Jesús nkexrín itsꞌen chꞌin Pedro la ko nkexrín tsochjéxin chꞌan Díos kjuasáya. Ndá kjuixin la ndáchro chꞌan:
JHN.21.19	―Chréhé ti janhan.
JHN.21.21	A̱ndá ti kꞌuíkon chꞌin Pedro kixin tjechréhe̱ chꞌan, ndá kjuanchankíhi chꞌan ti chꞌin Jesús, ndáchro chꞌan:
JHN.21.21	―Ìnchéni, ¿ndá ti chꞌin i la nkehe tso̱hen?
JHN.21.22	Ndá chꞌin Jesús ndáchro:
JHN.21.22	―Ti tjínka̱oan kixin tsjakꞌechón chꞌan hasta tsokjan janhan, la, ¿nkehe tjiatéxian tíha? Jaha la jehó chréhé ti janhan.
JHN.21.23	Mé xi̱kaha ikjo ti sin kuékꞌajiko chꞌin Jesús kixin tsꞌenhña ti nkexro a, kjánchó jehya ndáchro chꞌin Jesús kixin chaxín tsꞌenhña ti nkexro. Náhí. Jehí ndáchro chꞌan kixin ti tjinkaon chꞌan na̱xa̱ chrókjuákꞌechón ti nkexro ti tsokjan chꞌan, la chrókjuiatéhya ti chꞌin Pedro, la chrókjuanchankíxinhña chꞌan.
JHN.21.24	A̱ndá ti nkexro a mé ti nkexro chronka kixin chaxín kóhen kaín tíha la ko ikjin ti xroon i. Ndá ó noheni kixin ti nkehe tsíkjin chꞌan la chaxín ndoá.
JHN.21.25	Chꞌin Jesús la kjua̱ko̱xi̱n chꞌan íso kjuaxroan chóntahya ti xroon i. Kixin ti chrókꞌóna nkojnko tíha, la kjá chrókjuachahya ti chjasintajni chrókꞌuinka kaín ti xroon chrókꞌóna. Mé xi̱kaha tso̱hen. Ó tjen.
ACT.1.2	hasta ti ña̱o sákjui̱ chꞌan nka̱jní. Ti na̱xa̱ itjen chꞌan ntihi la kjuachaxíen Ncha̱kuén Díos mé kꞌue̱tue̱hen chꞌan ti sin kjueyá chꞌan kixin sichꞌe sin ixra̱. 
ACT.1.3	Ti ó ikꞌuén chꞌin Jesús, la kjua̱ko̱xi̱n chꞌan kixin chaxín xechón chꞌan, la kꞌuíkon ti sin tsíkjeyá chꞌan. La cuarenta ña̱o kꞌuéjóko sin chꞌan la chrónka chꞌan nkexrín itjen ti kjuachaxin kuènté Díos.
ACT.1.4	―Chohénra ntihó hasta tsꞌayéjiara ti nkehe tsjajon Tꞌaná, ti nkehe ó kuihínra xrja̱nká senó. 
ACT.1.5	*Chꞌin Juan la chaxín ìnta̱ ó kui̱ki̱texín chꞌan chojni. A̱ndá jahara la kanhñó isé la Ncha̱kuén Díos tsikitiaxínra.
ACT.1.6	Ndá ti sin tjejó ntiha la kjuanchankí sin:
ACT.1.6	―Ìnchéni, ¿á ijie tsjánjua kjuachaxin kixin jeheni chojni Israelita tsꞌe̱to̱ani ti chjaséni ní? ―ichro sin.
ACT.1.7	Ndá kjuáte̱he chꞌin Jesús, ndáchro:
ACT.1.7	―Jahara la chontahyara kjuachaxin tso̱nohara nkesá tso̱hen tíha. Jehó Tꞌaná mé nohe. 
ACT.1.8	*Kjánchó tsꞌayéhéra kjuachaxin ti ó itsi Ncha̱kuén Díos, ndá sátsjichro̱nka̱ra nke ixra̱ kjui̱tꞌa, tsjákohéra kaín ti chojni Jerusalén la ko Judea la ko Samaria la ko kuenté chjasintajni.
ACT.1.10	Ndá na̱xa̱ tjejokonta sin sákjui̱ chꞌin Jesús nka̱jní, la titàya̱ kꞌuikuén sin yaá chojnindoa tjejótsá sin ika tjóá, tjejó chjinaxón ti tjejó sin. 
ACT.1.11	Ndá ti sin a, ndáchro:
ACT.1.11	―Jahara chojni Galilea, ¿nkekuènté tjejokontára nka̱jní? Ti nkexro tjejotsjehéra sákjui̱ la xi̱kaha xíki chꞌan ínaá.
ACT.1.12	A̱ndá sákjuixin sin ti ijna̱ Olivo la ikjan sin Jerusalén. Ti ijna̱ mé kanhñó ikjin itjen kixin xi̱kahó ti kjuajon ley kjuachaxin itsji sin ti ña̱o to̱kꞌéhe chojni. 
ACT.1.13	*La ti ó kjuíji sin ntiha, la kꞌui̱tꞌótjen sin ti yaáxin piso ti nchia kꞌuejó sin. Mé ntiha itjen Pedro, Jacobo, Juan, Andrés, Felipe, Tomás, Bartolomé, la ko Mateo, Jacobo xje̱en Alfeo, Simón Zelote, la ko Judas, kícho chꞌin Jacobo. 
ACT.1.14	Kaín sin nkoya̱xón kónkotsé sin ntiha nixje̱he̱ sin Díos la kja̱xin kꞌuéjóko sin ti kícho chꞌin Jesús la ko ti tjan María, ìñé chꞌan, la ko íso chojnichjin.
ACT.1.15	Ti ña̱o a, kꞌuínkatjen chꞌin Pedro nko̱siñe ti tjejó ti sin tinkáchónki Ìnchéni, mé ijnko ciento ikán chojni tsíkónkotsé ntiha. La ndáchro chꞌan:
ACT.1.16	―Kíchóni, ticháxi̱n tsoxiteyá éxi nixja ti xroon itén Díos éxi tsínixja̱xi̱n David tsíchronka Ncha̱kuén Díos nkehe sichꞌe Judas, mé ti nkexro kjui̱ka̱o ti sin itsé chꞌin Jesús. 
ACT.1.17	Judas la kja̱xin kuékꞌajikoni la nkokón ti ixra̱ kꞌuáyéhe̱ni. 
ACT.1.18	*A̱ndá jehe chꞌan mé kꞌue̱naxín chꞌan ijnko nonte ti chichaon kjuacha chꞌan ti kjuínchekji chꞌan ti chꞌin Jesús. Ndá ntiha kꞌuánótje̱xi̱n chꞌan noi la ikja chꞌan kꞌuitja nonte la xitje̱he̱ tse̱e chꞌan, la kꞌuaxrje kaín ti si̱ntanòé chꞌan. 
ACT.1.19	Ndá ti ó kuíhin ti chojni chjasin Jerusalén kixin xi̱kaha kóhen, la kjuínchekꞌin sin ti nonte a Acéldama, mé ngive̱e sin la tꞌaxrjexín nonte kuènté ijni̱. 
ACT.1.20	*Ti xroon Salmo mé ndáchro kja̱xin:
ACT.1.20	Ti ndo̱e chꞌan la tsito̱he jehó,
ACT.1.20	la ninkexró tsjakꞌehya ntiha.
ACT.1.20	La ko kja̱xin ndáchro:
ACT.1.20	Íjnko nkexro tsꞌáyéhe̱ ti ixra̱ kjuíchꞌe chꞌan.
ACT.1.22	ndesi ti kui̱ki̱te chꞌin Juan ti chꞌin Jesús la ko hasta sákjui̱ chꞌan nkaya nka̱jní. Ndá ijie la ticháxi̱n tsoxreyá nkojín ti sin tinkáchréhe̱ kja̱xin kixin tsꞌejókoni sin kixin kja̱xin sin tsochronka sin kixin chaxín xechón Ìnchéni Jesús.
ACT.1.23	Ndá kjueyá sin yaá chojni, ijnko mé itꞌin José, ti̱ki̱texín sin Barsabás la ko Justo, la ko íjnko nkexro mé itꞌin Matias. 
ACT.1.24	Ndá nixje̱he̱ sin Díos la ndáchro sin:
ACT.1.24	―Ìnchéni, jaha choxián a̱sén kaín chojni. Tjákohéni nkexéhe ti yaá sin i tjinkaoan tsꞌáyéhe̱ ti ixra̱ 
ACT.1.25	kꞌuékjichꞌe Judas kixin jehe chꞌan mé kuíto̱he chꞌan ti ixra̱ kixin kjuasin chꞌan ijie̱, la sákjuí chꞌan tjetjasóte chꞌan kixin ti nkehe jínahña kjuíchꞌe chꞌan ―ichro sin.
ACT.1.26	Ndá kjuíchꞌe sin suerte la kónoxín Matias, ndá tuénxín ti hora a kuákja chꞌan ti ixra̱ la kꞌuéjóko chꞌan ti tejnko sin tsíkjeyá Ìnchéni.
ACT.2.2	la xrína̱hña kuíhin sin ijnko nkehe tóvéntó kui̱xi̱n nka̱jní. Éxi xri̱nto̱ tji̱a̱n chjéhe xi̱kaha la kuenté ti nchia tjejóxehen sin la kóvéntó kja̱xin. 
ACT.2.3	Ndá xrína̱hña kꞌuíkon sin éxi xroiñeñe la xika̱ye̱he kꞌuejókjen nkojnko ikja sin. 
ACT.2.4	La kaín sin kꞌuáyéhe̱ sin Ncha̱kuén Díos, la kjuankíxin níxja sin íjnko ngiva éxi ti kjuajon kjuachaxin ti Ncha̱kuén Díos kixin tsonixja sin.
ACT.2.5	A̱ndá ti ña̱o a, la kꞌuejó itsjé chojni judío jína kuitekaon sin Díos, tsíkji̱xi̱n sin nkuíxín chjasintajni. 
ACT.2.6	La ti ó kuíhin sin ti nkehe tóvéntó, la kóchjina itsjé sin. La noehña sin nkehe tsjenka̱yáxin sin kixin nkojnko sin la kuíhin sin nixja ti sin kꞌuájiko chꞌin Jesús nkojnko ngive̱e sin. 
ACT.2.7	Ndá imá chrákon sin la kjuanchankíhi kícho sin, ndáchro sin:
ACT.2.7	―¿Á jehya chojni tsíkji̱xi̱n Galilea kaín sin tjejónixja ní? 
ACT.2.8	Ndá, ¿nkekuènté kixin tjejónixja sin nkojnko ti ngiva kꞌuánkíxini? 
ACT.2.9	Mé ntiha la tjejó ti chojni tsíkji̱xi̱n Partos, Media, Elam, Mesopotamia, Judea, Capadocia, Ponto, Asia, 
ACT.2.10	Frigia, Panfilia, Egipto la ko nkuíxín Africa chjina Cirene. La ko kja̱xin chojni romano tjejó ntiha. Iso ti sin a mé chaxín tsíkokjíexín sin judío, la íso sin la tinkáchónki sin Díos éxi ti sin judío. 
ACT.2.11	La kja̱xin ti chojni tsíkji̱xi̱n Creta la ko Arabia. La kaíni tinhini nixja sin nkojnko ngive̱eni ti kjuaxroan kuènté Díos ―mé xi̱kaha ichro sin.
ACT.2.12	Ndá imá chrákon sin kaín sin la kjuanchankíhi kícho sin:
ACT.2.12	―¿Xá nkehe tꞌaxrjexín tíhi? ―ichro sin.
ACT.2.13	A̱ndá íso sin la kjuanoá sin ndáchro sin:
ACT.2.13	―Kjá tsékoan sin ―ichro sin.
ACT.2.14	Ndá chꞌin Pedro kjuákꞌexín to̱té chꞌan la ko ti tejnko sin apóstol, la chꞌin Pedro itsen nixja ndáchro chꞌan:
ACT.2.14	―Jahara chojni judío la ko kaínra tjejora Jerusalén, tihínra ti nkehe tso̱xrja̱nka. 
ACT.2.15	Ti sin tjejó ntihi la jehya tsékoan sin éxi ndáchrora, kixin na̱ntá las nueve nchítjen. 
ACT.2.16	Ti nkehe tꞌikonra la mé ti nkehe chrónka profeta Joel:
ACT.2.17	mé tsochrꞌan ti Ncha̱kuená tsꞌáyéhe̱ kaín chojni.
ACT.2.17	Ndá ti xja̱anra ndoa la ko xja̱anra ichjin mé tsonixja sin ti itan kuénta̱na.
ACT.2.17	La ti ndasoá mé tsꞌikon sin ti nkehe tsjákohá sin.
ACT.2.17	La ti sin táda la kotáchrién sin tsꞌikonxín sin ti nkehe tsjàkua janhan.
ACT.2.18	Ti ña̱o a la tsochrꞌan ti Ncha̱kuená tsꞌáyéhe̱ kaín ti chojnindoa la ko ti chojnichjin chꞌena xra̱
ACT.2.18	kixin kaín sin tsochronka sin ti itan jína.
ACT.2.19	Ndá janhan tsjáko̱xia̱n ijnko nkehe náxrjón ti nka̱jní.
ACT.2.19	A̱ndá ti chjasintajni tsjáko̱xia̱n kjuaxroan,
ACT.2.19	la tsꞌixin ijni̱, xrohi la ko ihnchi.
ACT.2.20	Ti ña̱o la tsꞌixin tie
ACT.2.20	a̱ndá ti nitjó la tsꞌóna ijni̱.
ACT.2.20	Mé xi̱kaha tso̱hen ndá itsi Ìnchéni.
ACT.2.20	Tíhi mé ijnko ña̱o ijié la ko náxrjón.
ACT.2.21	A̱ndá kaín ti nkexro tsitekaon ihni̱é Ìnchéni mé tsaá sin.
ACT.2.22	’Jahara chojni israelita tihínra ti nkehe tso̱xrja̱nka. Chꞌin Jesús tsíkji̱xi̱n Nazaret mé Díos kjua̱ko̱xi̱n kixin tsíchrꞌán chꞌan kixin kjuasin chꞌan itsjé kjuaxroan ijié kꞌuíkonra la ko kjua̱ko̱xi̱n chꞌan kixin chaxín chónta chꞌan kjuachaxin kuènté Díos. Jahara la ó jína nohara tíhi. 
ACT.2.23	*Kjónté xi̱kaha kꞌuíkonra la itse̱ra ti chꞌin Jesús éxi tsíkjenka̱yáxin Díos ósé. La jahara kjui̱nchekꞌayéhéra chꞌan ti sin jínahña la kjua̱kꞌe̱nka̱ni sin chꞌan ijnko ntacruz la kꞌóñá sin chꞌan. 
ACT.2.24	*Kjánchó Díos la kjuínchexechón chꞌan ínaá, la kjuakjìin chꞌan ti kjuatjoté kuènté kjuachꞌén
ACT.2.25	*Éxi tsíchronka ti rey David ósé, ndáchro:
ACT.2.25	Jaha Ìnchéni, nkochríxín tjétaoán nti̱a.
ACT.2.25	Jaha mé itjen ti tjaná chjina kixin chróchrakonhña.
ACT.2.26	Méxra̱ imá chéhe̱ a̱sená la irꞌua̱ tsje̱xia̱n ti nkehe náxrjón.
ACT.2.26	La nona kixin kohya nkehe jínahña tso̱na kjónté itsꞌén.
ACT.2.27	Kixin jaha la tsi̱toéhya ti a̱sená chríkjan ti sin tsíkꞌen
ACT.2.27	la ko tsjájonhña kjuachaxin kixin tso̱xra ti nto̱na
ACT.2.28	Jaha mé kjuàkua ti nti̱a tsjajon kjuachón,
ACT.2.28	la jaha mé tsjánjua ti kjuachéhe̱ kixin tꞌayakohén ti janhan.
ACT.2.28	Mé xi̱kaha tsíkjin ti rey David.
ACT.2.29	’Kíchóni ti̱to̱héra tsondáxrja̱n kixin David, ti nkexro kꞌuaxrjeníxini, mé ikꞌuén chꞌan la ko xravá chꞌan, la na̱xa̱ itjen ti xravá chꞌan. 
ACT.2.30	*David mé ijnko nkexro kꞌuéchronka itén Díos la ó nohe chꞌan kixin chaxín chrónka Díos kixin ijnko nkexro tsꞌaxrjeníxin ti jehe chꞌan mé tsꞌóna rey la tsꞌe̱to̱an éxi jehe chꞌan. 
ACT.2.31	Mé xi̱kaha David la ósé ó nohe nkehe tso̱hen la chrónka kixin tsoxechón Cristo la ko ti a̱sén Cristo la tsíto̱ehya ti siín ti sin tsíkꞌen la ko tso̱ka̱xrahña ti cuerpo kuènté chꞌan. 
ACT.2.32	Méxra̱ Díos kjuínchexechón ti Ìnchéni Jesús la kaíni chrónkani kixin chaxín tíha. 
ACT.2.33	Ndá Díos mé sákjui̱ko ti chꞌin Jesús la itjen chꞌan ti itja chjina kuènté Díos. La Díos, ti Itꞌé Jesús, chrónka chꞌan kixin tsochrꞌán chꞌan ti Ncha̱kuén chꞌan, ndá ijie ó ikui la ó kꞌuíkonra la ko kuihínra kaín ti nkehe kóhen. 
ACT.2.34	*Kixin David na̱xa̱ sákjui̱hya nkaya nka̱jní, la ndáchro:
ACT.2.34	Ìnchéni Díos mé ndáche ti Ìnchéni:
ACT.2.34	“Tjakꞌe ti tjaná chjina,
ACT.2.35	tsjixinjña tsjásian kaín ti sin nínkakohan chrínkí to̱tá.”
ACT.2.36	’Méxra̱ tihínra kaínra chojni israelita kixin ti chꞌin Jesús, ti nkexro kjuakꞌénka̱nira ntacruz, la Díos mé kjuíchꞌéna chꞌan Ìnchára, la tíha ti Cristo ―mé xi̱kaha chrónka chꞌin Pedro.
ACT.2.37	Ndá ti ó kuíhin sin kaín tíha, la imá kꞌuává a̱sén sin. La kjuanchankíhi sin ti chꞌin Pedro la ko ti íso sin kꞌuájiko chꞌin Jesús ndáchro sin:
ACT.2.37	―Kíchóni, ¿xá nkehe chrókjuíchꞌeni?
ACT.2.38	Ndá chꞌin Pedro ndáchro:
ACT.2.38	―Ti̱to̱héra ti iji̱ára la titekáonra Díos la tikitiaxínra ti ihni̱é Ìnchéni Jesucristo ndá tsoxika ti iji̱ára, ndá Díos tsjajon ti Ncha̱kuén chꞌan tsꞌayéhéra 
ACT.2.39	jahara, xja̱anra la ko kaín ti chojni tjejó ikjín la ko kaín ti nkexro tsꞌéye̱he̱ chꞌan mé tsochjéhe chꞌan ti Ncha̱kuén chꞌan éxi tsíndáchro chꞌan.
ACT.2.40	Mé xi̱kaha ndáchro chꞌin Pedro la na̱xa̱ ndáchro chꞌan:
ACT.2.40	―Ti̱to̱héra ti nkehe jínahña tjénka̱yáxinra la tꞌaxrjékjanxínra ti chojni siín chjasintajni, la ndá tsaára.
ACT.2.41	Ndá kaín ti sin kuitekaon la kuikite sin, la ti ña̱o a mé kóchjina iní mil chojni la kꞌuíton sin ti sin xráxín siín. 
ACT.2.42	Ndá kaín sin nkoko̱a kꞌuejó sin la kjuínchexiteyá sin ti nkehe kjuako ti sin kjueyá chꞌin Jesús, la kjuínki̱tsa sin kjuajon sin nkehe sinie ti íso sin, la chjéhe sin Díos kjuasáya la ko kónkotsé sin kjónie sin ti nio̱tja̱ xraxinkakonxín sin ti ikꞌuén Ìnchéni.
ACT.2.43	A̱ndá kaín ti íso chojni mé chrákon sin kixin ti kjuaxroan kjuasin ti sin tsíkjeyá chꞌin Jesús. 
ACT.2.44	*La kaín ti sin tinkáchónki Ìnchéni la nkoko̱a kꞌuejó sin la ko kóxika̱ye̱he sin ti nkehe chónta sin. 
ACT.2.45	Kjuínchekji sin kaín ti nkehe chónta sin la chjéhe sin ti chichaon nkojnko ti sin chóntahya. 
ACT.2.46	La nkojnko ña̱o kónkotsé sin ni̱nko la nkojnko ndo̱e sin kjonieko kícho sin. La ko kjónie sin nio̱tja̱ kixin xraxinkakonxín sin ti ikꞌuén Ìnchéni, la kjuaxróxin kꞌuejó sin la ko kjuínki̱tsa kícho sin. 
ACT.2.47	Chjéhe sin kjuasáya Díos, la kaín chojni chóntehe kjuasàya ti jehe sin. La nkojnko ña̱o kjueyá Ìnchéni Jesucristo íso chojni la a̱ntsí nkákꞌánkí ti sin tónkotsé tjinkaon tsaá.
ACT.3.1	Ijnko ña̱o chꞌin Pedro la ko chꞌin Juan mé sákjui̱ sin ni̱nko, ijnko las tres kójín, ti hora chjéhe sin Díos kjuasáya. 
ACT.3.2	A̱ndá chjina ntiha mé kjuákꞌe ijnko chojni tsíkokjíexíen xrokjuahya itji. Mé kaín ña̱o tjiko sin chꞌan ti ni̱nko ti puerta itꞌin Ndója Náxrjón kixin tsjanchakꞌéhe chꞌan ti sin tsjiji ni̱nko. 
ACT.3.3	Ti kꞌuíkon chꞌan kixin kjuíji chꞌin Pedro la ko chꞌin Juan ti ni̱nko, la kjuanchakꞌá chꞌan. 
ACT.3.4	Ndá chꞌin Pedro la ko chꞌin Juan la komá sin ti nkexro a, la chꞌin Pedro ndáchro:
ACT.3.4	―Tsjehé ntihi.
ACT.3.5	Landá ti nkexro a, tsjehe jína kixin áchꞌe tsjajon sin ichrén nkehe, 
ACT.3.6	kjánchó chꞌin Pedro ndáchro:
ACT.3.6	―Chontahya plata la ko oro tsotjahá, kjánchó ti nkehe chonta la tsotjahá. Kjuachaxin ihni̱é Jesucristo, tsíkji̱xi̱n Nazaret, la tꞌínkatjen, la itjia.
ACT.3.7	Ndá itsé chꞌin Pedro ti itja chjina ti nkexro a, la kꞌuínkatjen chꞌan la kósóji ti ntantoá to̱té chꞌan. 
ACT.3.8	Ndá kjuixichríká chꞌan la kjuákꞌexín chꞌan to̱té chꞌan, la kjuankíxin ikjuí chꞌan; ndá kꞌuixenko sin chꞌan ni̱nko, la tetjixin chꞌan to̱té chꞌan, chrika chꞌan chjéhe chꞌan Díos kjuasáya. 
ACT.3.9	Ndá ti ó kꞌuíkon kaín chojni siín ntiha kixin ó tetji chꞌan la ko chjéhe chꞌan kjuasáya Díos, 
ACT.3.10	la imá chrákon sin kixin xi̱kaha kóhen kixin ó chóxin sin ti nkexro kjuákꞌetja̱xi̱n kjuanchakꞌá ndója ti ni̱nko itꞌin Ndója Náxrjón.
ACT.3.11	A̱ndá ti nkexro xrokjuahya kꞌuékji la títo̱ehya chréhe̱ ti chꞌin Pedro la ko Juan. La kaín ti chojni la chrákon sin la kuinká sin sákjuitsjehe sin ti nda̱sin kuènté ni̱nko itꞌin nda̱sin kuènté Salomón kixin ntiha tjejó ti sin a. 
ACT.3.12	Ndá ti kꞌuíkon chꞌin Pedro xi̱kaha la ndáchro chꞌan:
ACT.3.12	―Jahara chojni israelita, ¿nkekuènté chrakonra la ko komára ti jeheni? ¿Á tjénka̱yáxinra kixin jehóni kjuínchekito̱heni jína ti nkexro i kixin imá chóntani kjuachaxin ní? 
ACT.3.13	*Náhí. Ti Díos kꞌuékitekaon Abraham, Isaac la ko Jacob mé chjéhe kjuachaxin ti Xje̱en chꞌan Jesús. Kjánchó jahara tsíkjiko̱ara chꞌan ti kꞌuejó ti sin tꞌe̱to̱an. La chꞌin Pilato tjinkaon chrókꞌuatjánta ti chꞌin Jesús, kjánchó jahara kotjinkákonhñara 
ACT.3.14	*kixin chrókꞌuatjánta sin sáchrokjui ti nkexro tjóá la ko jína, la kjuanchiara kixin tsꞌatjánta sin ijnko ti chojni tjasin itsjé ijie̱, 
ACT.3.15	la xi̱kaha kꞌo̱ñára ti nkexro tjajon kjuachón. Kjánchó Díos kjuínchexechón chꞌan ti nkexro ikꞌuén la xi̱kaha kꞌuíkoni la chronkani. 
ACT.3.16	A̱ndá ijie kjuachaxíen ihni̱é ti Jesús tinkáchónkini, mé kuito̱exín jína ti nkexro tꞌikonra la ko choxínra. Kuíto̱he chꞌan jína kixin kuitekaon chꞌan ti chꞌin Jesús.
ACT.3.17	’Kíchóni ó nona kixin jahara la ko ti sin tꞌe̱to̱an la noahñara nkehe tjejochꞌera ti kꞌo̱ñára ti chꞌin Jesús. 
ACT.3.18	Kjánchó xi̱kaha xiteyá ti nkehe tsíkꞌe̱to̱an Díos tsínixja̱xi̱n ti sin kꞌuéchronka ti itén chꞌan kixin ti Cristo la ticháxi̱n tsjasóte. 
ACT.3.19	Méxra̱ ijie la chrókjanra chrókuinkachónkira Díos, ndá tsoxika ti iji̱ára la Ìnchéni mé tsjajon chꞌan kjuaxróxin. 
ACT.3.20	A̱ndá Díos mé tsochrꞌán chꞌan ti Ìnchéni Jesucristo ínaá éxi tsíkjenka̱yáxin chꞌan ósé kixin xi̱kaha tsjinki̱tsa chꞌan ti jahara. 
ACT.3.21	Kjánchó ijie la nkaya nka̱jní ó tsjakꞌe Ìnchéni Jesucristo hasta tsjasiyóxinjña Díos kaín nkehe éxi tsínixja̱xi̱n ti sin kꞌuéchronka itén Díos ósé. 
ACT.3.22	*Moisés tsíchenka ti sin kꞌuaxrjeníxini: “Ìnchéni Díos mé tsochrꞌán chꞌan ijnko nkexro tsꞌaxrjéníxinra tsochronka chꞌan itén Díos éxi janhan. A̱ndá jahara la ticháxi̱n tsihínra kaín ti nkehe tsochronka ti nkexro a. 
ACT.3.23	*A̱ndá ti nkexro tsitekakonhña ti nkehe nixja chꞌan, la tsꞌitjáña sin la tsꞌaxrjexín sin ti chjasin Israel.”
ACT.3.24	’Ndá kaín ti sin kꞌuéchronka itén Díos kjuankíxixín ndesi Samuel la ko kaín ti sin ikui chrꞌéxi̱n mé chrónka sin ti nkehe tso̱hen ti ña̱o i. 
ACT.3.25	*Jahara mé xje̱en ti sin kꞌuéchronka itén Díos kꞌuejó ósé, la ti nkehe tsíndáchro Díos tso̱hen, tsínixja̱xi̱n chꞌan ti sin kꞌuéchronka itén chꞌan, la kaín tíha tso̱hen ijie kixin chrókꞌuejora jína. Díos mé tsíkjajon kjuachaxin ni̱xin kꞌuáyéhe̱ ti sin tsíkꞌaxjeníxinra éxi tsíndáche chꞌan Abraham ósé: “Kaín chojni siín chjasintajni mé tso̱ñao sin kixin ti nkexro tsꞌaxrjéníxian.” 
ACT.3.26	Ti ó kjuínchexechón Díos ti Xje̱en chꞌan la senó ichrꞌán chꞌan ti tjejora kixin chrókjuincheñao chꞌan ti jahara kixin nkojnkora la chrókui̱to̱héra ti nkehe jínahña tjejochꞌera ―ichro chꞌin Pedro.
ACT.4.1	A̱ndá chꞌin Pedro la ko Juan na̱xa̱ nixje̱he̱ sin ti sin tsíkónkotsé ntiha, la xrína̱hña ikui ti sin ncha̱tꞌá la ko ti nkexro tꞌe̱tue̱hen ti sin soldado kuènté ti ni̱nko la ko ti sin saduceo. 
ACT.4.2	Jehe sin la imá kónínkaon sin kixin chꞌin Pedro la ko Juan mé kjua̱ko̱he̱ sin ti chojni tsíkónkotsé ntiha kixin jína tsoxechón ti chojni tsíkꞌen kixin chꞌin Jesús la xechón. 
ACT.4.3	Ndá itsé sin ti chꞌin Pedro la ko Juan la sákjuíko sin kꞌuejóchjina sin, la ntahó kꞌuejó sin kuenté tie kixin ó ndá kóntó. 
ACT.4.4	Kjánchó itsjé ti sin kuíhin ti itan ni̱xin la kuitekaon sin. La kaín ti chojnindoa kuitekaon Ìnchéni ti ña̱o a, mé inꞌó mil chojni.
ACT.4.5	A̱ndá ti ña̱o chrꞌéxi̱n mé kónkotsé ti sin tꞌe̱to̱an kuènté ti sin judío la ko ti sin tjako ley ti chjasin Jerusalén. 
ACT.4.6	Mé kja̱xin ntiha kjuákꞌe ti ncha̱tꞌá imá tꞌe̱to̱an Anás, la ko Caifás, Juan, Alejandro la ko kaín ti chojni kjéhya ti ncha̱tꞌá tꞌe̱to̱an. 
ACT.4.7	Ndá kꞌue̱to̱an sin kixin tsíxrakoa chꞌin Pedro la ko Juan. Ndá kaín ti sin kꞌuejó ntiha la kjuanchankí sin ndáchro sin:
ACT.4.7	―¿Nkexro kjuajon kjuachaxin o̱ ihni̱é nkexro tjejochꞌexínra tíhi?
ACT.4.8	Ndá chꞌin Pedro imá chónta kjuachaxíen Ncha̱kuén Díos kjuáte̱he ndáchro:
ACT.4.8	―Jahara chojni tꞌe̱to̱an kuènté chjasin la ko jahara chojni táda kuènté Israel, 
ACT.4.9	jahara tjanchankíra nkexrín kuito̱he jína ijnko chojni xitjahya itji. 
ACT.4.10	Tihínra jína kaínra, jahara chojni Israel kixin tso̱nohara kixin ti nkexro itjen ntihi la kjuachaxíen ihni̱é Jesucristo, ti nkexro tsíkji̱xi̱n Nazaret, mé kuíto̱exín chꞌan jína; ti nkexro a kjuakénka̱nira ijnko ntacruz, kjánchó Díos mé kjuínchexechón chꞌan. 
ACT.4.11	*Jesús mé ti ixro̱ náxrjónhña tsíki̱to̱héra ti ó kjui̱chꞌénara tja̱tꞌo̱, a̱ndá ijie mé kꞌóna ti ixro̱ tjetoan. 
ACT.4.12	Kohya íjnko nkexro chónta kjuachaxin tsaáxin chojni kixin kjuajonhña Díos íjnko ihni̱é chojni ntihi chjasintajni tsinkáchónkini ndá tsaáni ―ichro chꞌin Pedro.
ACT.4.13	Ti sin tꞌe̱to̱an mé ti ó kꞌuíkon sin kixin Pedro la ko Juan la chrákonhña sin, nixja sin kaín a̱sén sin, la ko nohe sin kixin ti sin a la jehya chojni nohe xroon la ko tjetuanhña sin. Ndá imá chrákon ti sin tꞌe̱to̱an kixin kónohe sin kixin ti sin a la kꞌuájiko Jesús. 
ACT.4.14	Kja̱xin ti nkexro tsíkito̱he jína la ntiha tjejóko sin. Méxra̱ í xrokjuahya kjuanchia sin ijie̱. 
ACT.4.15	Ndá ti sin tꞌe̱to̱an la kꞌue̱to̱an kixin tsꞌaxrje ti sin a ndója, ndá jehó sin kjuénka̱yáxin sin. 
ACT.4.16	La ndáchro sin:
ACT.4.16	―¿Xá nkehe sichꞌeheni ti sin a? Kaín chojni Jerusalén nohe kixin Díos kjuínki̱tsa ti jehe sin, la kjua̱ko̱xi̱n sin ti kjuaxroan ijié, a̱ndá jeheni la xrokjuahya tsondáchroni kixin chaxínhña tíha. 
ACT.4.17	Kjánchó í tjinkakonhñani kixin na̱xa̱ tsochronka sin tíha; méxra̱ sinchechrákoni sin kixin í tsochenkahya sin íso chojni ti ihni̱é Jesús ―ichro sin.
ACT.4.18	Ndá kꞌuéye̱he̱ sin ti sin a ínaá ndá kꞌue̱tue̱hen sin kixin í tsonixjahya sin ninkehó ti ihni̱é Jesús la ko í tsja̱ko̱xi̱nhña sin ti kjuachaxin kuènté chꞌan. 
ACT.4.19	A̱ndá chꞌin Pedro la ko Juan kjuáte̱he ndáchro:
ACT.4.19	―Tjénka̱yáxinra jína, ¿á chrókóxríhi̱n Díos kixin chrókjuínchexiteyáni ti nkehe této̱anra o̱ ti nkehe tꞌe̱to̱an chꞌan? 
ACT.4.20	Jeheni la xrokjuahya tsíto̱heni tsochronkani ti nkehe kꞌuíkoni la ko ti nkehe kuíhini ―ichro sin.
ACT.4.21	A̱ndá ti sin tꞌe̱to̱an la na̱xa̱ jie̱he kꞌue̱to̱an sin kixin í tsjakohya ti sin a kuènté chꞌin Jesús, ndá kjuajon sin kjuachaxin sákjuí sin kixin kꞌuitjahya sin nkexrín chrókjuasóte ti sin a, kixin kaín ti sin chjasin la chjéhe sin Díos kjuasáya kixin ti kjuaxroan kꞌuíkon sin 
ACT.4.22	kixin ti nkexro kuito̱he jína la ó cuarenta nánó xi̱kaha kjuákꞌe.
ACT.4.23	A̱ndá chꞌin Pedro la ko Juan ti ó kꞌuaxrjexín sin ntiha la sákjuí sin ti tónkotsé ti iso sin la chrónka sin kaín ti nkehe kꞌue̱to̱an ti sin ncha̱tꞌá la ko ti sin táda. 
ACT.4.24	*Ndá ti ó kjuixin kuíhin ti sin kónkotsé, la kaín sin chjéhe sin Díos kjuasáya, ndáchro sin:
ACT.4.24	―Ìnchéni, jaha kjui̱chꞌéna nka̱jní la ko chjasintajni la ko nda̱ñao la ko kaín ti nkehe siín. 
ACT.4.25	*La ti kjuachaxin kuènté ti Ncha̱kuán nixjaxi̱n David, ti nkexro kjuítꞌaha ixra̱, ndáchro:
ACT.4.25	¿Nkekuènté kónínkaon kaín ti chojni siín kaín nación
ACT.4.25	la ko tjenka̱yáxin sin nkehe ninkehó sínkíhya?
ACT.4.26	Ti rey siín chjasintajni la ko kaín ti sin tꞌe̱to̱an kónkotsé sin
ACT.4.26	la nínkakohen sin Ìnchéni la ko Cristo.
ACT.4.28	Ndá xi̱kaha kjuínchexiteyá sin ti nkehe kjuénka̱yáxian ósé. 
ACT.4.29	Méxra̱, Ìnchéni, ijie tsjehé nkexrín imá jie̱he tꞌe̱to̱an ti sin i, kixin í tsonixjahyani. Tjínki̱tsani kixin jína sitꞌahani ixra̱ la tsochrakonhñani tsochronkani ti itan. 
ACT.4.30	La tjáko̱xián ti kjuachaxin kuèntá la nchekito̱he jína ti chojni níhi la ko tjáko̱xián kjuaxroan kjuachaxíen ti ihni̱é Jesús, ti nkexro tsíkjéyá ―ichro sin.
ACT.4.31	Ndá ti ó kjuixin nixje̱he̱ sin Díos, la ti tjejó sin la kꞌuínki nonte. Ndá kaín sin kꞌuáyéhe̱ sin kjuachaxíen ti ncha̱kuén Díos la chrákonhña sin chrónka sin ti itén Díos.
ACT.4.33	A̱ndá ti sin kꞌuájiko Ìnchéni mé kaín a̱sén sin chrónka sin kixin xechón Ìnchéni Jesús la Díos a̱ntsí kjuíncheñao kaín ti jehe sin, 
ACT.4.34	la kohya ninkexró nóa ti tjejó sin ntiha kixin kaín ti sin chónta no̱nte̱e o̱ ndo̱e la kjuínchekji sin tíha la kjui̱ka̱o sin ti chichaon 
ACT.4.35	la chjéhe sin ti sin kꞌuájiko chꞌin Jesús. La ti sin a, mé kꞌóxika̱ye̱he sin ti chichaon a kaín ti sin chóntahya. 
ACT.4.36	Mé xi̱kaha kjuíchꞌe ijnko chꞌin levita itꞌin José, tsíkji̱xi̱n chꞌan Chipre nko̱siñe nda̱ñao; la ti sin tsíkjeyá chꞌin Jesús mé kjuínchekꞌin sin Bernabé, mé tíha la tꞌaxrjexín: “Ijnko nkexro nchechéhe̱ a̱sén chojni.” 
ACT.4.37	Jehe chꞌan mé kjuínchekji chꞌan ti no̱nte̱e chꞌan la kjui̱ka̱o chꞌan kaín ti chichaon, chjéhe chꞌan ti sin kꞌuájiko chꞌin Jesús.
ACT.5.1	Ijnko nkexro itꞌin Ananías, la ti ichjién chꞌan Safira, mé kja̱xin kjuínchekji sin ijnko no̱nte̱e sin. 
ACT.5.2	A̱ndá kjuénka̱yáxiko kícho sin kuakitsjentéhe sin iso ti chichaon. Ndá ti íso la chjéhe chꞌan ti sin tsíkjeyá Jesús éxi kaín. 
ACT.5.3	Ndá chꞌin Pedro ndáchro:
ACT.5.3	―Ananías, ¿nkekuènté chje̱hé kjuachaxin ti Jínahña kꞌue̱tue̱hen a̱sán? Jaha la kjui̱chꞌiyehé ti Ncha̱kuén Díos kixin kjui̱nchemá la kuákja iso ti chichaon kjui̱nchekjixián ti nonte. 
ACT.5.4	¿Á jehya no̱nta̱a tíha ti na̱xa̱ kjui̱nchekjihya ní? Ndá ti ó kjui̱nchekjia la ti chichaon la, ¿á jahya kuèntá ní? ¿Nkekuènté xi̱kaha kjuénka̱yáxian? Jaha la Díos kjui̱chꞌiyehé, jehya chojni.
ACT.5.5	Ndá ti ó kuíhin chꞌin Ananías xi̱kaha, la tuénxín kjaminkí chꞌan la ikꞌuén chꞌan. Ndá kaín sin la imá chrákon sin ti ó kuíhin sin tíha. 
ACT.5.6	La ikui iso sin ndasoá la kjuínchekꞌísímá sin ika ti cuerpo, la sákjuikja̱vá sin.
ACT.5.7	Ndá iní hora chrꞌéxi̱n mé kjuíji ichjién ti chꞌin Ananías la noehña tjan nkehe tsíkóhen. 
ACT.5.8	Ndá chꞌin Pedro kjuanchankíhi tjan, ndáchro:
ACT.5.8	―Chro̱nka, ¿á xi̱kahó kjui̱nchekjixián ti nonte a ní?
ACT.5.8	Ndá kjuáte̱he tjan:
ACT.5.8	―Jeén, chaxín xi̱kahó kóxi̱xi̱n.
ACT.5.9	Ndá chꞌin Pedro ndáchro:
ACT.5.9	―¿Nkekuènté nkoko̱a kjuénka̱yáxinra kixin si̱chꞌiyehéra ti Ncha̱kuén Ìnchéni? Tsjehé ó ikui ti sin ndasoá sákjuikja̱vá ti xìá, a̱ndá jaí la sátsjiko sin ti jaha ―ichro chꞌin Pedro.
ACT.5.10	Ndá tuénxín kjaminkí ti tjan Safira ti itjen to̱té chꞌin Pedro, la ikꞌuén tjan. Ndá kꞌuíxehen ti sin ndasoá ti nchia la kꞌuíkon sin kixin ó tsíkꞌen tjan. Landá sákjuíko sin ti cuerpo kuènté tjan la kjua̱vá sin chjinaxón ti tsíxravá ti xìi tjan. 
ACT.5.11	Ndá kaín ti sin ni̱nko la ko ti íso sin kuíhin sin kixin xi̱kaha kóhen la imá chrákon sin.
ACT.5.12	A̱ndá ti sin kjueyá chꞌin Jesús mé kjua̱ko̱xi̱n sin itsjé kjuaxroan la kaín sin kónkotsé sin kaín ña̱o ti nda̱sin itꞌin nda̱sin kuènté Salomón. 
ACT.5.13	La ti íso chojni chóxinhña Díos la chrákon sin chrókónkojié sin ti sin kjueyá chꞌin Jesús, kjánchó kaín chojni la chóndeꞌe kjuasáya ti jehe sin. 
ACT.5.14	La itsjé chojnindoa la ko chojnichjin la kuitekaon sin Ìnchéni. 
ACT.5.15	La imá tsjé sin kónkotsé ntiha la kaín ti chojni chónta si̱níhi la kuakitsje sin kꞌuejó ndója tjejótsínkatákꞌá sin cama o̱ kania kixin tsꞌatsínka chꞌin Pedro, la kjónté ti tsꞌueén chꞌan ó tsꞌatsínka la tsito̱exín sin jína. 
ACT.5.16	Kja̱xin ti chjasin tjejó chjinaxón Jerusalén mé kjui̱xi̱n itsjé chojni kjui̱ka̱o sin chojni níhi la ko ti chojni chónta ncha̱kuén jínahña. La kaín ti sin a kuito̱he sin jína.
ACT.5.17	Ndá ti sin ncha̱tꞌá tꞌe̱to̱an la ko ti sin kuènté ti sin saduceo mé imá kóchji̱no̱xíhin sin. 
ACT.5.18	La itsé sin ti sin kjueyá chꞌin Jesús la chrꞌáxehen sin ndo̱echjiso. 
ACT.5.19	Kjánchó ijnko ángel kuènté Ìnchéni mé ikui tie la kuakitje̱he̱ ti puerta kuènté ndo̱echjiso la kꞌuaxrje chꞌin Pedro la ko Juan, la ti ángel kꞌue̱to̱an ndáchro:
ACT.5.20	―Sátjira ti ni̱nko la ntiha tjejoxi̱nra to̱tára tsjákohéra kaín ti chojni tjejó ntiha ti itan ni̱xin tsjajon kjuachón.
ACT.5.21	Ndá éxi ti nkehe kuíhin sin, la sákjuí sin ndá ti ó kꞌuínkaséña la kꞌuíxehen sin ti ni̱nko la kjuako sin.
ACT.5.21	Ndá ti sin ncha̱tꞌá tꞌe̱to̱an la ko ti sin kꞌuéjóko ti sin ncha̱tꞌá mé kꞌue̱to̱an sin kixin tso̱nkotsé kaín ti sin tꞌe̱to̱an kuènté Israel, ndá kꞌue̱to̱an sin kixin tsíxrakoa ti sin tsíkjeyá Ìnchéni tjejóchjina. 
ACT.5.22	Ndá ti ó kjuíji ti sin policía ti ndo̱echjiso, la kꞌuitjahya sin ti nkexro tjejóchjina. La ikjan sin la chrónka sin:
ACT.5.23	―Kjuíjini ntiha la kꞌuíkoni jína síkjehe̱ ti ndo̱echjiso la tjejó ti sin soldado. Kjánchó ti ó kuakitje̱he̱ni ti ndo̱echjiso la kꞌuitjahyani ninkexró ―ichro sin.
ACT.5.24	Ndá ti ó kuíhin kaín ti sin ncha̱tꞌá tꞌe̱to̱an la ko ti nkexro tꞌe̱tue̱hen ti policía kuènté ni̱nko ti nkehe tsíkóhen la í noehña sin nkehe tsjenka̱yáxin sin kixin nkehe tsíkóhen ti sin a. 
ACT.5.25	Ndá tuénxín kjuíji ijnko nkexro ndáchro:
ACT.5.25	―Ti sin kꞌuejóchji̱nara la ó tjejó sin nkaxehen ni̱nko, tjejótja̱ko̱he̱ sin chojni.
ACT.5.26	Ndá ti nkexro tꞌe̱tue̱hen ti policía mé sákjuíko chꞌan ti sin policía kjuikakjín ti sin tjako. La ninkehó kjuíchꞌehya sin, kixin chrákon sin kixin ti sin tjejó ntiha la tsjakꞌe sin ixro̱. 
ACT.5.27	La ti ó kjui̱ka̱o sin ti sin a, la kꞌuejó sin nkayakon ti sin tꞌe̱to̱an, ndá ti ncha̱tꞌá tꞌe̱to̱an la kjuanchankí, ndáchro:
ACT.5.29	A̱ndá chꞌin Pedro la ko ti iso sin tsíkjeyá chꞌin Jesús, ndáchro sin:
ACT.5.29	―Jeheni la ticháxi̱n sinchexiteyéheni Díos sa̱o, a̱ndá chrꞌéxi̱n ti chojni. 
ACT.5.30	Ti Díos kuinkáchónki ti sin kꞌuaxrjeníxini mé kjuínchexechón ti chꞌin Jesús, ti nkexro kjuakénka̱nira ijnko ntacruz la kꞌoñára. 
ACT.5.31	A̱ndá ijie la chꞌin Jesús itjen ti itja chjina kuènté Díos, la Díos kjuíchꞌéna chꞌan ijnko nkexro tꞌe̱to̱an kixin sinchekaá chꞌan chojni, méxra̱ ti sin nación Israel la chrókjan sin chrókuinkáchónki sin Díos ndá chrókjuìin ti ijie̱ chónta sin. 
ACT.5.32	Jeheni mé chrónkani kaín ti nkehe kꞌuíkoni la ko ti Ncha̱kuén Díos chjéhe chꞌan ti nkexro nchexiteyá mé nohe.
ACT.5.33	Ndá ti sin tꞌe̱to̱an tjejótihin la imá kónínkaon sin la tjinkaon sin chrókꞌóñá sin ti nkexro a. 
ACT.5.34	La ntiha itjen ijnko chojni fariseo tꞌe̱to̱an mé itꞌin Gamaliel, mé kꞌuínkatjen chꞌan la kꞌue̱to̱an chꞌan kixin tsꞌaxrje ndója ti sin tsíkjeyá Ìnchéni. Jehe chꞌan mé ijnko maestro tjako ley, la kaín chojni chjasin chóntehe sin kjuasàya ti jehe chꞌan. 
ACT.5.35	Landá nixje̱he̱ chꞌan kaín ti sin tꞌe̱to̱an ndáchro chꞌan:
ACT.5.35	―Jahara chojni israelita, tjénka̱yáxinra jína nkehe si̱chꞌehéra ti chojni i. 
ACT.5.36	Xráxinkaonra kixin senó la kjuákꞌe ijnko nkexro itꞌin Teudas la kjuénka̱yáxin chꞌan kixin imá tjetoan chꞌan. La kjuejo chꞌan noó ciento chojni chréhe̱ ti jehe chꞌan. Ndá chrꞌéxi̱n la kꞌóñá sin chꞌan la kaín ti chojni chréhe̱ la sákjuí sin, la kꞌuitjáña tíha. 
ACT.5.37	Ndá chrꞌéxi̱n ti ó síxrenájín ihni̱é kaín chojni la ikui íjnko nkexro itꞌin Judas, tsíkji̱xi̱n Galilea. La itsjé chojni chréhe̱ ti jehe chꞌan. Ndá kja̱xin tíha kꞌóñá sin, la kaín ti chojni chréhe̱ ti jehe chꞌan la xika̱ye̱he sin, sákjuí sin. 
ACT.5.38	Méxra̱ janhan ndáxrja̱n kixin ti̱to̱héra ti nkexro i. Ti tjejóchꞌe sin ixra̱ kuènté chojni la kja̱xin tjoka tsꞌitjáña tíha. 
ACT.5.39	A̱ndá ti chaxín tjejóchꞌehe sin ixra̱ Díos, la tsjáchahyara si̱nchekꞌitjáñara sin kixin jehya jína tsjájo̱nko̱ara Díos ―ichro chꞌan.
ACT.5.40	Ndá kaín ti sin tꞌe̱to̱an la kuitekaon sin, ndá kꞌuéye̱he̱ sin ti sin tsíkjeyá chꞌin Jesús. Ndá kjuate sin la kꞌue̱to̱an sin kixin í tsonixja̱xi̱nhña sin ti ihni̱é Jesús, ndá xrájon kjuachaxin sátsji sin. 
ACT.5.41	Ndá ti sin tsíkjeyá chꞌin Jesús mé kꞌuaxrjexín sin ntiha, la kjónté xi̱kaha kóhen sin la chéhe̱ sin kixin kjuajon Díos kjuachaxin kjuasótexín sin ihni̱é Jesús. 
ACT.5.42	La kuíto̱ehya sin kjuako sin la nixja sin kuènté Jesucristo kaín ña̱o nkaxehen ni̱nko la ko nkojnko ndo̱e chojni.
ACT.6.1	A̱ndá ti ña̱o a, la a̱ntsí tinkákótsjé ti sin tinkáchónki Ìnchéni. La ti sin griego mé kónínkakohen sin ti sin hebreo. Ndáchro sin kixin ti sin ikꞌán griego la kanhñó tꞌáyéhe̱ sin ti nkehe xika sinie sin nkojnko ña̱o. 
ACT.6.2	Ndá ti teyó ti sin tsíkjeyá chꞌin Jesús mé kꞌuéye̱he̱ sin kaín ti sin tinkáchónki Ìnchéni la ndáchro sin:
ACT.6.2	―Jehya jína kixin tsíto̱heni tsjakoni ti itén Díos ndá jeheni tsꞌóxika̱ye̱heni ti nkehe sinie sin. 
ACT.6.3	Méxra̱ ijie, kíchóni, tjéyára yato chojnindoa ti tjejora, chojni choxínra jína la ko nohe sin la ko chónta ti kjuachaxin kuènté Ncha̱kuén Díos, la tíha ti sin tsꞌáyéhe̱ ti ixra̱. 
ACT.6.4	A̱ndá jeheni la a̱ntsí tsonixje̱he̱ni Díos la ko tsjakoni ti itan ni̱xin tsaáxin chojni ―ichro sin.
ACT.6.5	Ndá ti ó kuíhin sin tíha la kóchéhe̱ sin, la nkoko̱a kjuénka̱yáxin sin la kjueyá sin chꞌin Esteban, ijnko nkexro imá titekaon Ìnchéni la ko chónta ti kjuachaxin kuènté Ncha̱kuén Díos. Kja̱xin kjueyá sin Felipe, Prócoro, Nicanor, Timón, Parmenas la ko Nicolás, ijnko nkexro tsíkji̱xi̱n Antioquía la kuitekaon chꞌan éxi ti sin judío. 
ACT.6.6	Ndá ti ó kjuixin la kjui̱ka̱o sin ti tjejó ti sin tsíkjeyá Ìnchéni, la jehe sin nixje̱he̱ sin Díos la ko kꞌuejótja itja sin ikja ti sin tsíkónoxín.
ACT.6.7	Ndá a̱ntsí itsjé chojni kuíhin ti itén Díos la a̱ntsí kótsjé ti sin tinkáchónki Ìnchéni ti chjasin Jerusalén, la kja̱xin itsjé ti sin ncha̱tꞌá judío kuitekaon sin Ìnchéni.
ACT.6.8	A̱ndá Esteban mé ijnko nkexro chónta ti kjuachaxin kuènté Díos mé kjua̱ko̱xi̱n chꞌan itsjé kjuaxroan ti chjasin ntiha. 
ACT.6.9	A̱ndá iso sin tsíkji̱xi̱n ti ni̱nko judío kuènté ti sin kꞌuékjichꞌexón ixra̱, la ko iso ti sin tsíkji̱xi̱n Cirene, Alejandría, Cilicia, la ko Asia, mé kjuankíxin kónínkaon sin la ikjo sin ti chꞌin Esteban. 
ACT.6.10	Kjánchó kjuachahya sin kixin Ncha̱kuén Díos kjuínki̱tsa ti chꞌin Esteban la jína kjuáte̱he chꞌan. 
ACT.6.11	Ndá jehe sin la kjue̱nke̱he sin íso chojni tsochronka kixin kuíhin sin kꞌuándaxíhi̱n chꞌin Esteban Díos la ko Moisés. 
ACT.6.12	La xi̱kaha kjuínchekónínkaon sin kaín ti chojni la ko kaín ti sin tꞌe̱to̱an kuènté ti ni̱nko judío la ko ti sin tjako ley. Ndá itsé sin ti chꞌin Esteban la sákjui̱ko sin ti tjejó ti sin tꞌe̱to̱an. 
ACT.6.13	La ntiha kóchjina ti sin kjue̱nke̱he sin, la ndáchro sin:
ACT.6.13	―Ti nkexro i, la titoéhya tꞌándaxíhi̱n ti ni̱nko kuènténi la ko ti ley. 
ACT.6.14	La kuíhini ndáchro chꞌan kixin Jesús, ti nkexro tsíkji̱xi̱n Nazaret, mé tsꞌóxika ti ni̱nkuéni la ko tsjinkí chꞌan ti nkehe titekaoni, ti nkehe tsíkꞌe̱to̱an Moisés ―ichro sin.
ACT.6.15	Ndá kaín ti sin tꞌe̱to̱an la ko ti sin kꞌuejótja̱xi̱n ntiha la komá sin ti chꞌin Esteban la kꞌuíkon sin kixin ti nkayakon chꞌan la tsjehe éxi nkayakon ijnko ángel.
ACT.7.1	Ndá ti ncha̱tꞌá tꞌe̱to̱an kjuanchankíhi ndáchro:
ACT.7.1	―¿Á chaxín kaín ti nkehe ichro sin ní?
ACT.7.2	―Kíchóni la ko jahara itꞌé xjan, tihínra ti nkehe tsondáxrja̱n. Ti Díos kuènténi chónta kaín kjuachaxin mé kjua̱ko̱xi̱n ti kjuachaxin kuènté chꞌan ti nixje̱he̱ chꞌin Abraham, ti nkexro kꞌuaxrjeníxini, ti kjuákꞌe chꞌan Mesopotamia, ti na̱xa̱ sákjuihya chꞌan Harán. 
ACT.7.3	La tsíndáchro chꞌan: “Tito̱hé ti chjasán la ko kaín ti nkexro kjéhya, la sátjia ti nonte tso̱xrja̱nka.” 
ACT.7.4	*Ndá xi̱kaha kꞌuaxrjexín chꞌan ti nonte Caldeo la sákjuí chꞌan Harán la ntiha kjuákꞌe chꞌan. La ti ó ikꞌuén ti itꞌé chꞌan, ndá Díos kjui̱ka̱o chꞌan ntihi ti tjejora ijie. 
ACT.7.5	*La kjónté xi̱kaha la chꞌin Abraham la kuákjahya nítꞌo̱ nonte, hasta ni ti chrókjuákꞌe to̱té chꞌan. Kjánchó Díos chrónka kixin chrꞌéxi̱n ti ó itsꞌen Abraham, la ti sin tsꞌaxrjeníxin chꞌan mé tsꞌáyéhe̱ sin ti nonte. Kjónté na̱xa̱ nijnko xjan chóntahya chꞌin Abraham la xi̱kaha ichro Díos. 
ACT.7.6	*Kja̱xin tsíndáchro Díos: “Ti sin tsꞌaxrjéníxian la tsꞌejó sin ókjé nonte sichꞌexón sin ixra̱ la kjuaxróxinhña tsꞌejó sin noó ciento nánó. 
ACT.7.7	*Kjánchó janhan si̱ntakjasóte ti sin kjuínchekjasóte ti xja̱an. Ndá chrꞌéxi̱n la tsꞌaxrjexín sin ntiha la tsokjan sin ntihi tsjikosáyehe sin ti janhan”, ichro Díos. 
ACT.7.8	*Landá Díos ikjo Abraham kixin kaín ti chojnindoa tsꞌaxrjeníxin chꞌan mé itsa sin xro̱ye. Ndá xi̱kaha ti ó kokjíhi Isaac, la chꞌin Abraham chjéhe xro̱ye ti ixjan ti ó xítja ijní ña̱o. La xi̱kaha kjuíchꞌe chꞌin Isaac ti ó kóchónta chꞌan ti xje̱en chꞌan Jacob, la Jacob xi̱kaha kjuíchꞌe chꞌan ti kóchónta chꞌan ti teyó xje̱en chꞌan. Mé ti sin a ti kꞌóna itꞌé ti teyó tribu tsíkꞌaxrjeníxin Jacob.
ACT.7.10	*La Díos kjuínki̱tsa chꞌan kjónté kaín ti nkehe náxrjónhña kóhen chꞌan la ko kjuajon chꞌan kjuaxrexinkaon jína. Ndá kꞌuíkon chꞌin Faraón, ti rey kuènté Egipto, ti ixra̱ jína kjuíchꞌe José, la kjuajon chꞌan kjuachaxin kixin tsꞌe̱to̱an chꞌin José ti chjasin Egipto la ko ti ndo̱e ti chꞌin Faraón.
ACT.7.12	Kjánchó ti ó kuíhin Jacob kixin sítóxin noa trigo ti chjasin Egipto la kꞌue̱tue̱hen chꞌan ti xje̱en chꞌan, ti sin kꞌuaxrjeníxini, kixin sátsji sin ntiha sátjikꞌe̱na sin noa la tíha mé ti sa̱oxín sákjuí sin. 
ACT.7.13	*Ndá ti ó yaáxin sákjuí sin la chꞌin José kjuajon kjuachaxin kixin tso̱nohe sin nkexro ti jehe chꞌan. Landá xi̱kaha kóchóxin ti rey Faraón ti sin kjéhya chꞌin José. 
ACT.7.14	*Ndá kꞌue̱to̱an chꞌin José kixin tsjikakjín sin ti itꞌé chꞌan, Jacob, la ko kaín ti sin kjéhya chꞌan, mé ijnko setenta y cinco chojni. 
ACT.7.15	*Ndá xi̱kaha sákjuí chꞌin Jacob Egipto la ntiha kjuákꞌe chꞌan, ndá chrꞌéxi̱n ikꞌuén chꞌan, la ko kja̱xin ti sin tsíkꞌaxrjeníxini la ntiha nkákꞌénxín sin. 
ACT.7.16	*Ndá chrꞌéxi̱n kuakitsjexín sin tòye̱ ti huéso̱e Jacob la sákjuíko sin ti chjasin Siquem la ntiha kjua̱vá sin chꞌan ijnko nonte tsíkꞌe̱nehe chꞌin Abraham ti xje̱en Hamor.
ACT.7.18	A̱ndá ntiha kjuákꞌe íjnko rey kꞌue̱to̱an ti chjasin Egipto la kochónhña chꞌan ti chꞌin José. 
ACT.7.19	*La ti rey í, mé kjuíchꞌiyehe ti sin kꞌuaxrjeníxini la kjuínchekjasóte chꞌan ti jehe sin. La kꞌue̱to̱an chꞌan kixin kaín ti xjan ndoa na̱ntá tsíkokjíhi mé tsjikꞌitjí kixin itsꞌen. 
ACT.7.20	*Landá ti ña̱o a mé kokjíhi ti ixjan Moisés, la imá kóxríhi̱n Díos ti ixjan. La ti ìñé ko itꞌé xjan mé iní nitjó kóchónta sin xjan ndo̱e sin. 
ACT.7.21	*Ndá ti í xrokjuahya tsja̱kꞌe̱ma̱ sin ti ixjan, la kjuikjáka sin la ijnko xje̱en ti rey kuènté Egipto mé kuákja ti xjan la sákjuíko tjan ndo̱e tjan la kjuínchekꞌánkí tjan ti ixjan éxi xje̱en tjan. 
ACT.7.22	Ndá xi̱kaha chꞌin Moisés kꞌuitja chꞌan kaín ti nkehe nohe ti sin Egipto, la imá nohe chꞌan nixja chꞌan la ko jína ixra̱ kjuíchꞌe chꞌan.
ACT.7.24	La ti ó kꞌuíkon chꞌan kixin ijnko chojni Egipto kjuate ijnko ti sin na̱xa̱ kjéhya chꞌan, ndá kjuínki̱tsa chꞌan ti nkexro na̱xa̱ kjéhya chꞌan, la kꞌóñá chꞌan ti chojni Egipto. 
ACT.7.25	Kjuenka̱yáxin chꞌan kixin ti sin israelita la tso̱nohe sin kixin Díos tsíchrꞌán ti jehe chꞌan kixin sinchekaá chꞌan sin. Kjánchó ti sin a la kjuátso̱anhña sin chꞌan. 
ACT.7.26	A̱ndá ti ña̱o chrꞌéxi̱n, la chꞌin Moisés kꞌuíkon kixin yaá sin israelita tjajo̱n sin. Landá níxje̱he̱ chꞌan sin kixin chrókjuajonhña sin, la ndáche chꞌan sin: “Jahara nkoko̱a kichuara, ¿nkekuènté tjánjo̱nra?” 
ACT.7.27	A̱ndá ti nkexro chónta ijie̱ mé kónínkaon, la kótéka ti chꞌin Moisés, la ndáchro: “¿Xá nkexro kjuajon kjuachaxin kixin jaha tsꞌóna juez tsꞌétue̱héni? 
ACT.7.28	¿Á tjinkaoan tsꞌoñá ti jeheni, éxi kꞌoñá ti chꞌin Egipto ijna ní?” 
ACT.7.29	*Ndá ti ó kuíhin Moisés tíha, la sákjuixin chꞌan ntiha la sákjui̱ chꞌan ti chjasin Madián, la ntiha kjuákꞌe chꞌan éxi ijnko chojni tsíkji̱xi̱n ókjé. La kóte̱he̱ chꞌan la kóchónta chꞌan yaá ixjan ndoa.
ACT.7.31	Ndá imá chrákon chꞌan la kóchjinehe chꞌan ti xrohi kixin tsotsjehe chꞌan jína, la kuíhin chꞌan itén Ìnchéni ndáchro: 
ACT.7.32	“Janhan ti Díos tinkáchónki ti sin kꞌuaxrjeníxian la ko ti Díos kuènté Abraham, Isaac la ko Jacob.” Ndá chꞌin Moisés la imá chrákon chꞌan la síxrànka̱ chꞌan la í kjuachahya chꞌan tsotsjehe chꞌan ntiha. 
ACT.7.33	La Ìnchéni ndáchro: “Takítsje ti to̱ka̱tá kixin ti nonte tinkátja la nonte tjóá. 
ACT.7.34	Chaxín ó kꞌuíkua̱n kixin ti sin kuénta̱na la imá tjejótjasóte sin ti chjasin Egipto, la kui̱ha̱n ti tꞌéya sin ndá ijie kꞌuinka kixin tsjínki̱tsa sin. Méxra̱ tóchjina kixin tjínka̱oan kixin sátsjia Egipto.”
ACT.7.36	*Chꞌin Moisés mé kuakitsjexín chꞌan Egipto ti sin tsíkꞌaxrjeníxini. La kjua̱ko̱xi̱n chꞌan itsjé kjuaxroan ijié ti chjasin Egipto, la ko ti Nda̱ñao kjátse, la ko ti kꞌuáji sin nte̱je̱ cuarenta nánó. 
ACT.7.37	*La ndáche chꞌan ti sin israelita: “Díos mé tsjeyá ijnko chojni tsonixja ti itén chꞌan, tsꞌaxrjekjanxin ti sin kichuara éxi ichrꞌán chꞌan ti janhan. Titekákohénra ti nkexro a” ―ichro chꞌan ―. 
ACT.7.38	*Chꞌin Moisés mé kjuákꞌeko sin ti kꞌuejó sin nte̱je̱. Ndá ijnko ángel nixje̱he̱ Moisés ti ijna̱ Sinaí, la ti sin kꞌuaxrjeníxini mé kꞌuáyéhe̱ sin ti itan tjajon kjuachón, la ti itan a mé tinhini ijie.
ACT.7.39	’Kjánchó ti sin kꞌuaxrjeníxini la kuítekakonhña sin Moisés la kjuanoá sin chꞌan la tjinkaon sin chrókjan sin Egipto. 
ACT.7.40	*Ndá ijnko ña̱o ndáche sin ti chꞌin Aarón: “Tjinkaoni si̱chꞌéna ijnko díos tsinkáchónkini la tsjako ti nti̱a kixin noehñani nkehe tsíkóhen ti chꞌin Moisés, ti nkexro kjuínki̱tsa kꞌuaxrjexíni Egipto.” 
ACT.7.41	*Ndá xi̱kaha kjuínchekjano̱ña sin ijnko koxintáxjan, la kꞌóñá sin iko kjo̱ke̱he̱ sin, la kjuasin sin kia la imá kóchéhe̱ sin kꞌuíkon sin ti nkehe kꞌónaxín itja sin. 
ACT.7.42	*A̱ndá Díos la kuíto̱he ti jehe sin kixin tsinkáchónki sin ti konotsé siín nka̱jní éxi tsíkjin ijnko nkexro kꞌuéchronka itén Díos ósé, ndáchro:
ACT.7.42	Jahara chojni Israel, ¿á kꞌoñánara iko ti kꞌuejora
ACT.7.42	cuarenta nánó nte̱je̱ ní?
ACT.7.43	Náhí, jehó ti nkehe tsíkjano̱ña kjui̱chꞌénara mé kjóke̱héra iko.
ACT.7.43	La kjuíkoára ti ni̱nkué Moloc, ti díos tsíkjano̱ña
ACT.7.43	la ko kjuíkoára ti konotsé kuènté ti díos Renfán.
ACT.7.43	A̱ndá ti nkehe tsíkji̱chꞌénara mé xráxinkákonxínra éxi díos.
ACT.7.43	Méxra̱ janhan tsakítsjexínra ntiha la tsochrꞌanra sátsjira a̱ntsí ikjin ke Babilonia.
ACT.7.43	Mé xi̱kaha tsíndáchro Díos.
ACT.7.45	*Ndá ti ó kꞌuáyéhe̱ ti nkexro tsíkꞌaxrjeníxini ti ni̱nko, ndá Josué kuitaón nti̱a la kjui̱ka̱o sin ti ni̱nko ti ó kjuacha sin kꞌuáyéhe̱ sin íjnko nonte kuènté ókjé chojni kixin Díos kjuínki̱tsa kuakitsjexín ti chojni ntiha. Mé ntiha kꞌuejó sin hasta ti ña̱o kꞌue̱to̱an chꞌin David. 
ACT.7.46	*La imá kjuíncheñao Díos ti rey David, la jehe chꞌan tjinkaon chꞌan chrókjuichꞌéna chꞌan ijnko ni̱nko kuènté Díos, ti Díos kuènté Jacob. 
ACT.7.47	*Kjánchó jehe chꞌan la kjuíchꞌénahña chꞌan ti ni̱nko. Ti xje̱en chꞌan, Salomón, mé kjuíchꞌéna tíha. 
ACT.7.48	Kjánchó Díos itjen nkaya nka̱jní la tjakꞌexenhña ijnko nchia tsíkꞌónaxín itja chojni. Éxi ndáchro ti xroon tsíkjin ti sin kꞌuéchronka itén Díos ósé:
ACT.7.49	a̱ndá ti chjasintajni la tjekjen to̱téná.
ACT.7.49	¿Xá nke nchia chrókjui̱chꞌénehéra ti janhan?
ACT.7.49	O̱, ¿xá nketí chrókjuakꞌe chróko̱kꞌána?
ACT.7.50	¿Á jehya tjaná kjui̱tꞌánaxián kaín ti nkehe siín ní?
ACT.7.51	―Jahara chojni icha a̱sén la tjinkákonhñara tsitekáonra. Jahara tihínra, kjánchó tjáko̱xinra éxi chojni chónhña Díos. Jahara tóyóha̱ra éxi ti sin tsíkꞌaxrjeníxinra ósé la titekákonhñara ti Ncha̱kuén Díos. 
ACT.7.52	Ti sin kꞌuaxrjeníxinra la kjuínchekjasóte sin kaín ti nkexro kꞌuéchronka itén Díos la ko kꞌóñá sin ti nkexro kꞌuéchronka kixin itsi ti nkexro chóntahya ninkehó ijie̱. A̱ndá ti ó ikui ti nkexro a, la jahara kjui̱nchekjira la kꞌo̱ñára chꞌan. 
ACT.7.53	Jahara kꞌuayéhéra ti ley kꞌue̱to̱an Díos, ti nkehe chrónka ti ángel, kjánchó kuitekákonhñara ―ichro chꞌin Esteban.
ACT.7.54	A̱ndá ti ó kuíhin sin tíha, la kjónietaón ñeno sin kónínkakohen sin ti chꞌin Esteban. 
ACT.7.55	Kjánchó chꞌin Esteban a̱ntsí kꞌuáyéhe̱ chꞌan Ncha̱kuén Díos, la konta chꞌan nka̱jní la kꞌuíkon chꞌan ti kjuachaxin kuènté Díos la ko kꞌuíkon chꞌan Ìnchéni Jesús tjexín to̱té ti itja chjina kuènté Díos. 
ACT.7.56	La itsen ndáchro chꞌan:
ACT.7.56	―Tꞌíkua̱n tjexránke̱he̱ nka̱jní la ntiha itjen ti Xje̱en Díos kꞌóna Chojni, tjexin to̱té ti itja chjina kuènté Díos.
ACT.7.57	A̱ndá jehe sin la kꞌuekjehe̱ sin ndatsjon sin la itsen kꞌuíxité sin la kꞌuíxitja sin chꞌin Esteban 
ACT.7.58	la sákjui̱ko sin chꞌan chrínta chjasin la kjuatexín sin chꞌan ixro̱. La ti sin tjanchia ijie̱ mé kuakitsje sin ti iké sin la kꞌuejó sin to̱té ijnko ndasoá itꞌin Saulo kixin tsꞌayakohen chꞌan. 
ACT.7.59	Ndá na̱xa̱ tjejótjate sin ti chꞌin Esteban, la jehe chꞌan la chrónoéhe̱ chꞌan Ìnchéni ndáchro chꞌan:
ACT.7.59	―Ìnchéni Jesús, takjá ti ncha̱kuéni.
ACT.7.60	Ndá tuénxín kjuákꞌetꞌo̱xin chꞌan la kꞌóyako chꞌan itsen, ndáchro chꞌan:
ACT.7.60	―Ìnchéni, tahya kuentá ti nkehe ichꞌe sin.
ACT.7.60	Xi̱kaha ichro chꞌan, ndá ikꞌuén chꞌan.
ACT.8.1	A̱ndá Saulo mé nkokón kjuénka̱yáxin éxi ti sin kꞌóñá chꞌin Esteban.
ACT.8.1	Ti ña̱o a, mé kjuankíxin kꞌóñá sin ti sin tinkáchónki Jesús ti chjasin Jerusalén. La kaín ti sin na̱ntá kjuankíxin kuinkáchónki Cristo mé xika̱ye̱he sin sákjuí sin nkuíxín Judea la ko Samaria. La jehó ti sin tsíkjeyá chꞌin Jesús mé kuíto̱he sin Jerusalén. 
ACT.8.2	La iso ti sin tinkáchónki Díos mé kjua̱vá sin ti chꞌin Esteban la tsjánkàma̱ sin chꞌan. 
ACT.8.3	*A̱ndá Saulo la tjinkaon chꞌan chrókjuinchekꞌitjáña chꞌan ti sin ni̱nko. La kꞌuíxehen chꞌan nkojnko nchia la kuakitsje chꞌan chojnindoa la ko chojnichjin la kuinkánkákjen chꞌan sákjui̱ko chꞌan kixin tsꞌejóchjina sin.
ACT.8.4	Ti sin sákjuixin Jerusalén mé nkákjako sin ti itan jína tsaáxin chojni nkuíxín ti sákjuí sin. 
ACT.8.5	A̱ndá Felipe, mé sákjuí chꞌan ti chjasin Samaria la kjuankíxin kjuako chꞌan ti itan kuènté Cristo. 
ACT.8.6	A̱ndá itsjé chojni kónkotsé la kuíhin sin jína ti nkehe kjuako chꞌan kixin kꞌuíkon sin ti kjuaxroan kjua̱ko̱xi̱n chꞌan. 
ACT.8.7	La itsjé ti chojni chónta ncha̱kuén jínahña la kuito̱he sin jína la ti ncha̱kuén jínahña la kꞌóyako kꞌuaxrjexín ti jehe sin. La itsjé ti sin xrokjuahya itji la ko ti sin tsíxénká to̱té la kja̱xin kuito̱he sin jína. 
ACT.8.8	Ndá kaín ti chojni chjasin ntiha la imá kóchéhe̱ sin.
ACT.8.9	Ntiha mé ósé kjuákꞌe ijnko nkexro itꞌin Simón, ijnko nkexro kꞌuékjinchexro̱a̱n la kꞌuékjichꞌiyehe kaín ti chojni Samaria kixin ndáchro chꞌan kixin imá nohe chꞌan la tjetoan chꞌan. 
ACT.8.10	La kaín ti chájan ntsíntsí hasta ti chojni táda tónkotsé ntiha la tihin sin jína ti nkehe kꞌuéchronka chꞌan, la kꞌuéndáchro sin:
ACT.8.10	―Ti nkexro i, la imá chónta kjuachaxin kuènté Díos ―ichro sin.
ACT.8.11	La kuitekaon sin, la kjuacha chꞌan kjuíchꞌiyexín chꞌan chojni itsjé nánó kixin ti mágia̱ kꞌuékjichꞌe chꞌan. 
ACT.8.12	Kjánchó ti ó kuitekaon sin ti itan jína kuènté ti kjuachaxin kuènté Díos la ko ti ihni̱é Jesucristo kjuako chꞌin Felipe, la kuikite chꞌan itsjé chojnindoa la ko chojnichjin. 
ACT.8.13	La kja̱xin ti chꞌin Simón, kuitekaon la kuikite chꞌan, la chréhe̱ chꞌan ti chꞌin Felipe la imá chrákon chꞌan kꞌuíkon chꞌan ti kjuaxroan ijié.
ACT.8.14	A̱ndá ti ó kuíhin ti sin apóstol tjejó Jerusalén kixin itsjé ti sin Samaria la kuitekaon sin itén Díos la kꞌue̱tue̱hen sin chꞌin Pedro la ko Juan sátsji ntiha. 
ACT.8.15	Ndá ti ó kjuíji sin la kjuanchehe sin Díos kixin tsꞌáyéhe̱ Ncha̱kuén Díos ti sin na̱ntá kjuankíxin kuitekaon Cristo, 
ACT.8.16	kixin na̱xa̱ nijnko sin kꞌuáyèhya sin tíha. Jehó kuikitexín sin ihni̱é Ìnchéni Jesús. 
ACT.8.17	Ndá chꞌin Pedro la ko Juan kꞌuejótja itja sin ikja ti sin a, la kꞌuáyéhe̱ sin ti Ncha̱kuén Díos.
ACT.8.18	A̱ndá ti ó kꞌuíkon chꞌin Simón kixin ti ó kꞌuejótja itja ti sin apóstol ikja ti sin a, ndá kꞌuáyéhe̱ sin Ncha̱kuén Díos, la chroxi chꞌan chichaon kixin tjinkaon chꞌan ti kjuachaxin a, 
ACT.8.19	la ndáchro chꞌan:
ACT.8.19	―Chje̱héni ti kjuachaxin i, kixin kja̱xini ti ó tsjakꞌetja itjani ikja nkojín chojni la tsꞌáyéhe̱ sin ti Ncha̱kuén Díos ―ichro chꞌan.
ACT.8.20	A̱ndá chꞌin Pedro ndáchro:
ACT.8.20	―Jaha la ti chi̱cha̱ko̱an tsꞌitjáñaxián, kixin kjuénka̱yáxian tsꞌèna ti kjuachaxin kuènté Díos. 
ACT.8.21	Jaha la chontahya kjuachaxin tsꞌayéhé tíhi, kixin Díos la nohe kixin jehya jína ti nkehe tjénka̱yáxian. 
ACT.8.22	Méxra̱ ti̱to̱hé ti ijie̱ la chrónoéhé Díos kixin tsjakjìin ti ijie̱ tjénka̱yáxian. 
ACT.8.23	Tꞌíkua̱n kixin a̱sán la imá chji̱no̱xíhin la ko itsjé ijie̱ chonta ―ichro chꞌin Pedro.
ACT.8.24	Landá Simón chrónòa, ndáchro:
ACT.8.24	―Jaha chrónoéhe̱ Ìnchéni kixin chrókuénhña éxi ti ndáchrua.
ACT.8.25	Ndá ti ó kjuixin chrónka ti sin apóstol ti itan kuènté Díos, la sákjuixin sin ntiha tinkákjako sin ti itan tsjajon kjuachón itsjé ti chjasin ntsíntsí siín Samaria. La ndá ikjan sin Jerusalén.
ACT.8.26	Ijnko ángel kuènté Ìnchéni mé ndáche ti chꞌin Felipe:
ACT.8.26	―Sátjia nó sur ti itjen nti̱a tꞌinkaji̱nxi̱n Jerusalén sátsji Gaza ―ichro ti ángel.
ACT.8.26	La ti nti̱a a mé tꞌatsínka nte̱je̱. 
ACT.8.27	Ndá sákjuí chꞌin Felipe ti kꞌue̱to̱an Díos la ntiha kꞌuíkon chꞌan tjenta nti̱a ijnko chojni eunuco tsíkji̱xi̱n chjasin Etiopía; jehe chꞌan mé ijnko chojni tꞌayakohen chi̱cha̱ko̱en ti tjan reina Candace tꞌe̱to̱an ti chjasin Etiopía. Tsíkji̱ chꞌan Jerusalén kixin tsochjéhe chꞌan Díos kjuasáya 
ACT.8.28	la ó sátsji chꞌan chjasén chꞌan. Tjenkáya chꞌan ijnko carreta tjenchekuáxin chꞌan ti xroon tsíkjin Isaías, ti nkexro kꞌuéchronka itén Díos. 
ACT.8.29	Ndá ti Ncha̱kuén Díos mé kꞌue̱tue̱hen chꞌin Felipe:
ACT.8.29	―Tóchjina ti itjen ti carreta.
ACT.8.30	Ndá tuénxín kóchjina chꞌin Felipe ti itjen ti carreta la kuíhin chꞌan kixin ti nkexro a la tjenchekuáxin ti xroon tsíkjin Isaías. La ndáchro chꞌan:
ACT.8.30	―¿Tiénxian ti nkehe tjenchekuáxian ní?
ACT.8.31	Ndá ti nkexro a, la ndáchro:
ACT.8.31	―¿Xá nkexrín chrókia̱nxia̱n ti kohya nkexro tsochronkaxín nkehe tꞌaxrjexín tíhi?
ACT.8.31	Ndá chrónoéhe̱ chꞌan ti chꞌin Felipe kixin tsꞌi̱tꞌótjen tsjakꞌetja̱xi̱n ti itjen chꞌan tsjinki̱tsa.
ACT.8.32	Éxi ijnko kolélo sákjui̱ko sin itsꞌen
ACT.8.32	La tsjánkahya va ti ó tsokjíhin sin ka̱xre̱e va,
ACT.8.32	mé xi̱kaha ninkehó ndáchrohya chꞌan.
ACT.8.33	Kꞌuikon sin ti jehe chꞌan éxi ijnko chojni chónta ijie̱ la kjuínchekjasóte sin chꞌan
ACT.8.33	la kohya nkexro kꞌuaxrjeníxin chꞌan
ACT.8.33	kixin kꞌuén chꞌan.
ACT.8.34	A̱ndá ti chꞌin eunuco kjuanchankíhi ti chꞌin Felipe ndáchro:
ACT.8.34	―Tso̱tsénkaoan chro̱nka nkexro tso̱hen ti nkehe chrónka ti profeta i. ¿Á jehe chꞌan ní o̱ á ókjé nkexro?
ACT.8.35	Ndá chꞌin Felipe chrónkaxín ti nkehe tjenchekuáxin ti nkexro a, la ko chrónka chꞌan ti itan jína kuènté Jesús. 
ACT.8.36	A̱ndá kjuíji sin ti tjiá ìnta̱, a̱ndá ti chꞌin eunuco la ndáchro chꞌan:
ACT.8.36	―Tsjehé, ntihi la tjiá ìnta̱. ¿Á xrokjuahya chrókuíki̱teni ní?
ACT.8.37	Landá ndáchro chꞌin Felipe:
ACT.8.37	―Ti titekaoan kaín a̱sán la jína tsikitia.
ACT.8.37	Landá ti chꞌin eunuco, la ndáchro:
ACT.8.37	―Titekaoni kixin Jesucristo la Xje̱en Díos.
ACT.8.38	Landá ti chꞌin eunuco la tuénxín kꞌue̱to̱an kixin tsochóhen ti carreta landá kꞌuinkajin sin la kjuiánkí sin ti ìnta̱, la chꞌin Felipe kui̱ki̱te ti chꞌin eunuco. 
ACT.8.39	Landá ti ó kꞌuaxrjenkíxin sin ìnta̱, la ti Ncha̱kuén Ìnchéni sákjuíko ti chꞌin Felipe ókjé. A̱ndá kꞌuíkonhña kícho sin ínaá, kjánchó ti chꞌin eunuco la imá chéhe̱ a̱sén chꞌan sákjuí chꞌan. 
ACT.8.40	A̱ndá chꞌin Felipe kjuíji ti chjasin Azoto. La nkojnko chjasin kꞌuatsínka chꞌan la chrónka chꞌan ti itén Díos tsaáxin chojni, la ndá kjuíji chꞌan Cesarea ínaá.
ACT.9.1	Saulo la imá tjinkaon chꞌan chrókꞌóñá chꞌan ti sin tinkáchónki Ìnchéni Jesús. La xi̱kaha kjuitsjehe chꞌan ti ncha̱tꞌá tꞌe̱to̱an 
ACT.9.2	la kjuanchia chꞌan ijnko xroon kjuachaxin kixin ti sátsji chꞌan ti ni̱nko judío itjen Damasco la tsjeyá chꞌan ti sin kuákja ti nti̱a ni̱xin, á chojnindoa o̱ chojnichjin, la tsotsé chꞌan sátsjiko chꞌan sin ti chjasin Jerusalén tsꞌejóchjina sin. 
ACT.9.3	Landá ti ó kjuíji chꞌin Saulo chjinaxón ti chjasin Damasco, la kui̱xi̱n nkaya nka̱jní ijnko xrohi imá tꞌinkaséña la kua̱ntátjen ti jehe chꞌan. 
ACT.9.4	Ndá kjaminkí chꞌan la kuíhin chꞌan itén ijnko nkexro ndáchro:
ACT.9.4	―Saulo, Saulo, ¿nkekuènté nínkaoan chréhé ti janhan?
ACT.9.5	A̱ndá chꞌin Saulo kjuanchankí:
ACT.9.5	―¿Xá nkexro ti jaha?
ACT.9.5	Ndá ti itan la ndáchro:
ACT.9.5	―Janhan mé Jesús, ti nkexro ninkákohén xritjéyá.
ACT.9.6	Ndá chꞌin Saulo síxrànka̱ chꞌan kjuanchankí:
ACT.9.6	―¿Xá nkehe tjinkaoan si̱tꞌa?
ACT.9.6	Ndá Ìnchéni ndáchro:
ACT.9.6	―Tꞌínkatjen la sátjia Damasco, ndá ntiha tsinhín nkehe si̱chꞌe.
ACT.9.7	Ti sin tjejóko chꞌin Saulo ntiha la imá chrákon sin kixin kuíhin sin ti itan níxja ti nkexro, kjánchó kꞌuíkonhña sin ninkexró. 
ACT.9.8	Landá ti ó kꞌuàya ti chꞌin Saulo, ndá kuakitje̱nki̱ ikon, la kꞌuíkonhña chꞌan ninkehó. Ndá xi̱kaha ti sin xriko chꞌan mé kuinkátséhe sin chꞌan sákjuíko sin Damasco. 
ACT.9.9	La ntiha kjuákꞌe chꞌan iní ña̱o la kꞌuíkonhña chꞌan la ko kjoniehña chꞌan la kꞌuihya chꞌan ninkehó.
ACT.9.10	A̱ndá ti chjasin Damasco mé kjuákꞌe ijnko nkexro tinkáchónki Ìnchéni mé itꞌin Ananías. La ncha̱kuén Díos kꞌuíkonxín chꞌan Ìnchéni, ndáchro:
ACT.9.10	―¡Ananías! ¡Ananías!
ACT.9.10	Ndá jehe chꞌan kjuáte̱he chꞌan:
ACT.9.10	―Ìnchéni, ntihi itjeni.
ACT.9.11	Ndá Ìnchéni ndáchro:
ACT.9.11	―Tꞌínkatjen la sátjia ti nti̱a itꞌin Nti̱a Ndoí. Ndá ti ó tsjasán ndo̱e chꞌin Judas la tjánchánkíá á ntiha itjen ijnko nkexro tsíkji̱xi̱n Tarso itꞌin Saulo. Jehe chꞌan mé tjechronoéhe̱ chꞌan Díos 
ACT.9.12	la kjuáko̱ha̱ chꞌan kixin ijnko nkexro itꞌin Ananías tsꞌixehen ti itjen chꞌan la tsjakꞌetja itja ti ikja chꞌan ndá tsꞌikon chꞌan ínaá ―ichro Ìnchéni.
ACT.9.13	Ndá ti ó kuíhin chꞌin Ananías xi̱kaha la ndáchro:
ACT.9.13	―Ìnchéni, kuíhini chronka itsjé chojni nkexrín imá jie̱he ti nkexro a la itsjé nkehe jínahña kjuíchꞌehe chꞌan ti sin titekaon ti jaha tjejó chjasin Jerusalén. 
ACT.9.14	A̱ndá ijie la ikui chꞌan ntihi kixin tsíkꞌayéhe̱ chꞌan kjuachaxin kuènté ti ncha̱tꞌá tꞌe̱to̱an kixin tsotsé chꞌan kaín ti nkexro tꞌákje̱xi̱n ti ihni̱á.
ACT.9.15	Kjánchó Ìnchéni ndáchro:
ACT.9.15	―Sátjia, kixin janhan kjuéyá ti nkexro a kixin tsja̱ko̱he̱ chꞌan ti sin ókjé nación la ko ti sin rey la ko kja̱xin ti sin israelita. 
ACT.9.16	Janhan tsjákohá chꞌan nkexrín imá tsjasóte chꞌan kixin tinkáchónki chꞌan ti janhan.
ACT.9.17	A̱ndá chꞌin Ananías sákjuí ti nchia itjen chꞌin Saulo la kꞌuíxehen chꞌan. La kjuakꞌetja tja chꞌan ikja ti chꞌin Saulo la ndáchro chꞌan:
ACT.9.17	―Kíchóni Saulo, Ìnchéni Jesús, ti nkexro kꞌuikuan nko̱siñe nti̱a, mé kꞌue̱tua̱han kjuihá ntihi kixin tsꞌikuan ínaá la ko tsꞌayéhé ti Ncha̱kuén Díos ―ichro chꞌan.
ACT.9.18	Ndá tuénxín kꞌuánótje̱xi̱n ti ikon chꞌin Saulo ijnko nkehe icha éxi kjo̱e koche xi̱kaha, ndá xíkꞌikon chꞌan ínaá. Ndá kꞌuínkatjen chꞌan la kuikite chꞌan. 
ACT.9.19	Ndá chrꞌéxi̱n la kjónie chꞌan ndá ikjan a̱sén chꞌan ínaá. Ndá kuíto̱he chꞌan ntiha iso ña̱o kꞌuéjóko chꞌan ti sin tinkáchónki Ìnchéni tjejó Damasco.
ACT.9.20	A̱ndá iso ña̱o chrꞌéxi̱n la kjuankíxin kjuako chꞌan ti ni̱nko Israel kixin Jesús mé Xje̱en Díos. 
ACT.9.21	La kaín ti sin tjejótihin la imá chrákon sin la ndáchro sin:
ACT.9.21	―¿Á jehya ti nkexro i ti tjinkaon sinchekꞌitjáña kaín ti chojni tinkáchónki Jesús ti chjasin Jerusalén ní? ¿Á jehya ti xra̱ a kjui̱xi̱n chꞌan ntihi kixin tsotsé chꞌan sin sátsjiko chꞌan ti tjejó ti sin ncha̱tꞌá tꞌe̱to̱an ní?
ACT.9.22	Kjánchó chꞌin Saulo la chrákonhña chꞌan kjuako chꞌan kixin chaxín chꞌin Jesús mé Cristo. La ti sin judío kꞌuejó Damasco la í noehña sin nkehe tsjenka̱yáxin sin.
ACT.9.24	Kjánchó chꞌin Saulo la kuíhin nkehe kjuénka̱yáxin sin la kónohe chꞌan kixin ncha̱kotjin la ko tie tjejóchóhen sin ti ndója chjasin kixin tsꞌóñá sin ti jehe chꞌan. 
ACT.9.25	Kjánchó ijnko tie la ti sin tinkáchónki Ìnchéni mé kjua̱kꞌe̱nka̱ya sin chꞌin Saulo ijnko ntaxra ijié la kꞌuínkaji̱nxi̱n sin nóton ti tja̱tꞌo̱ tsíka̱ntatjen ti chjasin. Ndá xi̱kaha kuaá chꞌin Saulo.
ACT.9.26	A̱ndá ti ó kjuíji chꞌin Saulo Jerusalén, ndá ntiha tjinkaon chꞌan chrókónkotséko chꞌan ti sin tinkáchónki Ìnchéni. Kjánchó kaín sin la chráko̱nhe̱n sin chꞌan kixin noehña sin á chaxín kuitekaon chꞌan Ìnchéni o̱ náhí. 
ACT.9.27	A̱ndá chꞌin Bernabé mé sákjuíko chꞌin Saulo ti tjejó ti sin apóstol la chrónka chꞌan nkexrín chꞌin Saulo tsíkꞌikon chꞌan Ìnchéni ti nti̱a sákjuí chꞌan, la Ìnchéni nixje̱he̱ ti jehe chꞌan la ko chrónka chꞌin Bernabé nkexrín chrákonhña chꞌin Saulo kjuako ihni̱é Ìnchéni ti chjasin Damasco. 
ACT.9.28	Ndá xi̱kaha chꞌin Saulo la kuíto̱he Jerusalén la kꞌuájiko chꞌan ti sin tinkáchónki Ìnchéni, la chrákonhña chꞌan kjuako chꞌan kjuachaxíen ihni̱é Ìnchéni Jesús. 
ACT.9.29	La kja̱xin nixje̱he̱ chꞌan ti sin judío nixja ngiva griego, kjánchó jehe sin la tjinkaon sin chrókꞌóñá sin ti jehe chꞌan. 
ACT.9.30	A̱ndá ti ó kuíhin ti sin tinkáchónki Ìnchéni kixin xi̱kaha tjenka̱yáxin sin tsꞌóñá sin ti chꞌin Saulo, la sákjuíko sin chꞌan Cesarea la ntiha kꞌue̱to̱an sin sátsji chꞌan Tarso.
ACT.9.31	Landá ti sin tinkáchónki Ìnchéni tjejó kuenté Judea, Galilea la ko Samaria la kjuaxróxin kꞌuejó sin la a̱ntsí kuinkáchónki sin Ìnchéni. La a̱ntsí chónta sin kjuasàya Ìnchéni la ko ti Ncha̱kuén Díos kjuínki̱tsa ti jehe sin la a̱ntsí nkákótsjé sin.
ACT.9.32	Landá chꞌin Pedro kꞌuájitsjehe chꞌan kaín ti sin tinkáchónki Ìnchéni tjejó itsjé chjasin la kja̱xin kuitsjehe chꞌan ti sin tjejó Lida. 
ACT.9.33	La ntiha kꞌuitja chꞌan ijnko nkexro itꞌin Eneas. Mé ó ijní nánó tjetsínka chꞌan kixin tsíkꞌen to̱té
ACT.9.34	Landá chꞌin Pedro ndáchro:
ACT.9.34	―Eneas, Ìnchéni Jesucristo mé sintakito̱ha jína. Tꞌínkatjen, la tjatsían ti kania.
ACT.9.34	Landá Eneas la tuénxín kꞌuínkatjen. 
ACT.9.35	La kaín ti sin tjejó ti chjasin Lida la ko ti chjasin Sarón kꞌuíkon kixin kuito̱he jína ti nkexro níhi, la kuitekaon sin Ìnchéni.
ACT.9.36	A̱ndá ti chjasin Jope mé kjuákꞌe ijnko tjachjin tinkáchónki Ìnchéni Jesús mé itꞌin tjan Tabita. Mé ti ngiva griego la itꞌin tjan Dorcas. Jehe tjan mé jína kꞌuékjakꞌe tjan la kꞌuékjinki̱tsa tjan ti sin nóa. 
ACT.9.37	Ndá ti ña̱o a, mé imá kóníhi tjan la ikꞌuén tjan. Ndá ti sin ntiha la kjuínchekꞌónti sin ti cuerpoé tjan la kjuakꞌe sin ti cuerpo ti yaáxin piso. 
ACT.9.38	Ti chjasin Jope mé chjina ti chjasin Lida itjen la ntiha kjuákꞌe chꞌin Pedro. A̱ndá ti sin tinkáchónki Ìnchéni mé kuíhin sin kixin ntiha itjen chꞌan, la ichrꞌán sin yaá chojni kjui̱chrónòa sin kixin tjoka itsji chꞌan chjasin Jope.
ACT.9.39	Landá chꞌin Pedro tuénxín sákjuíko chꞌan ti sin a. Ndá kjuíji sin ntiha la sákjuíko sin chꞌan ti itjen ti cuerpoé ti tjan tsíkꞌen. La ntiha tjejó itsjé chojnichjin ikꞌán la imá tsjánka sin la kjuako sin ti ika tsíkjo̱n ti tjan Dorcas ti na̱xa̱ kjuákꞌe tjan. 
ACT.9.40	A̱ndá chꞌin Pedro kꞌue̱to̱an kixin kaín sin tsꞌaxrjexín sin ntiha. Landá kjuákꞌetꞌo̱xin chꞌan la nixje̱he̱ chꞌan Díos. Ndá komá chꞌan ti tjan tsíkꞌen la ndáchro chꞌan:
ACT.9.40	―Tabita, Tꞌàyá.
ACT.9.40	Ndá jehe tjan kuakitje̱nki̱ tjan ikon tjan la kꞌuíkon tjan ntiha itjen chꞌin Pedro la kjuákꞌetja̱xi̱n tjan. 
ACT.9.41	A̱ndá chꞌin Pedro itsé itja tjan la kjuíchekꞌinkatjen chꞌan tjan. Ndá kꞌuéye̱he̱ chꞌan kaín ti sin tinkáchónki Ìnchéni la ko ti sin ikꞌán tjejó ntiha kixin tsꞌikon sin kixin ó xechón tjan. 
ACT.9.42	Mé ti kjuaxroan a la kuíhin kaín ti sin tjejó Jope, la itsjé sin kuitekaon sin Ìnchéni. 
ACT.9.43	A̱ndá chꞌin Pedro la kuíto̱he chꞌan iso ña̱o ti chjasin a, la kjuákꞌe chꞌan ndo̱e Simón, ijnko nkexro nchentá tjo̱é iko.
ACT.10.1	Chjasin Cesarea mé kjuákꞌe ijnko capitán kuènté ti sin soldado Italiano itꞌin Cornelio. 
ACT.10.2	Jehe chꞌan la ko kaín ti sin ndo̱e chꞌan mé imá kjuíkosáyehe sin Díos la ko kjuínki̱tsa chꞌan ti sin judío la nkochríxín nixje̱he̱ chꞌan Díos. 
ACT.10.3	Ndá ijnko ña̱o éxi las tres kójín mé ncha̱kuén Díos kꞌuíkonxín chꞌan ijnko ángel kuènté Díos kꞌuíxehen ti itjen chꞌan la ndáchro:
ACT.10.3	―Cornelio.
ACT.10.4	A̱ndá chꞌin Cornelio chrákon komá ti ángel, la kjuanchankíhi ndáchro:
ACT.10.4	―¿Nkehe tjinkaoan?
ACT.10.4	Ndá ti ángel ndáchro:
ACT.10.4	―Díos la ó kuíhin ti nkehe kjuanchia la tóxrínhi̱n chꞌan kixin tjínki̱tsa ti sin nóa. 
ACT.10.5	Méxra̱ ijie la tétue̱hén iso chojni sátsji ti chjasin Jope tsíkákjín ti chꞌin Simón kja̱xin itꞌin Pedro. 
ACT.10.6	Jehe chꞌan mé itjen chꞌan ndo̱e ijnko nkexro kja̱xin itꞌin Simón, ijnko nkexro nchentá tjo̱é iko, la ti ndo̱e chꞌan la itjen chjinaxón ti nda̱ñao.
ACT.10.7	Ndá ti ó sákjui̱ ti ángel la chꞌin Cornelio kꞌuéye̱he̱ yaá ti sin chꞌexín ixra̱ la ko ijnko soldado tinkáchónki Díos, jína chóxin chꞌan. 
ACT.10.8	La chénka chꞌan sin ti nkehe kóhen, la kꞌue̱tue̱hen chꞌan sin kixin sátsji sin chjasin Jope.
ACT.10.9	Ndá ti ña̱o chrꞌéxi̱n tjejóyá sin nti̱a la chjina chonkíxin kjuíji sin chjina ti chjasin Jope, a̱ndá chꞌin Pedro mé kꞌui̱tꞌótjen chꞌan chritaón nchia kixin ntiha tsonixje̱xín chꞌan Díos. 
ACT.10.10	La imá ikꞌuén chꞌan kjinta la tjinkaon chꞌan chrókjonie chꞌan. Ndá na̱xrehya techján ti nkehe sinie chꞌan, la ncha̱kuén Díos kꞌuíkonxín chꞌan 
ACT.10.11	kixin xitje̱he̱ nkaya nka̱jní la ntiha kꞌuínkaji̱nxi̱n ijnko ika ijié la kanoé punté ti ika la tjejóte̱ kuikꞌinkajin nonte. 
ACT.10.12	La nkaxehen ti ika mé tjinká itsjé iko chónta noó to̱té, konche la ko itsjé iko tjaká. 
ACT.10.13	Ndá kuíhin chꞌan itén ijnko itan ndáchro:
ACT.10.13	―Pedro, tꞌínkatjen, tꞌoñá ti iko la inte.
ACT.10.14	Ndá chꞌin Pedro kjuáte̱he chꞌan ndáchro:
ACT.10.14	―Náhí, Ìnchéni. Niehñani ti nkehe tjuáhya.
ACT.10.15	Ndá ti itan kjuáte̱he ndáchro:
ACT.10.15	―Ti nkehe kjuínchetjóá Díos la chróndáchrohya kixin tjuáhya.
ACT.10.16	Mé xi̱kaha kóhen iní vece ndá kjuìin ti ka. 
ACT.10.17	Ndá chꞌin Pedro na̱xa̱ tjenka̱yáxin chꞌan nkehe tꞌaxrjexín ti nkehe kꞌuíkon chꞌan, la ti sin tsíchrꞌán chꞌin Cornelio la tinkákjanchankí sin nketí itjen ndo̱e ti chꞌin Simón la ó ikui sin ndója nchia. 
ACT.10.18	Ndá kjuanchankí sin ndáchro sin:
ACT.10.18	―¿Á ntihi itjen ti chꞌin Simón kja̱xin itꞌin Pedro ní?
ACT.10.19	Ndá na̱xa̱ tjetjenka̱yáxin Pedro nkehe tꞌaxrjexín ti nkehe tsíkꞌikon chꞌan, la Ncha̱kuén Díos ndáchro:
ACT.10.19	―Tsjehé ó ikui iní sin xritjeyá ti jaha. 
ACT.10.20	Tꞌinkatjen, la tóxakohan tꞌinka̱jña, sátjiko̱a sin la tóxakuanhña kixin janhan kuétua̱ha̱n sin ikui sin ―ichro Ncha̱kuén Díos.
ACT.10.21	Ndá kꞌuinkajin chꞌin Pedro la ndáchro chꞌan:
ACT.10.21	―Janhan ti nkexro xritjéyára. ¿Nkekuènté kꞌuinkara ntihi? ―ichro chꞌan.
ACT.10.22	Ndá kjuáte̱he sin ndáchro sin:
ACT.10.22	―Ti capitán Cornelio mé kꞌue̱to̱an ikuini ntihi. Jehe chꞌan mé ijnko chojni imá jína la ko titekaon chꞌan Díos. Kaín ti sin judío la tjikosáyehe sin chꞌan la ko tjue̱he sin chꞌan. Ndá ijnko ángel kuènté Díos mé ikui la kꞌue̱to̱an kixin tsꞌéye̱he̱ chꞌan ti jaha la tsihin chꞌan ti nkehe tso̱chro̱nka ―ichro ti sin a.
ACT.10.23	Ndá chꞌin Pedro ndáchro:
ACT.10.23	―Tꞌixe̱hénra nchia la to̱kꞌáhara.
ACT.10.23	Ndá ti ó kꞌuínkaséña la sákjui̱ko chꞌan sin la ko kja̱xin iso ti sin tinkáchónki Ìnchéni tjejó ti chjasin Jope.
ACT.10.24	Landá ti íjnko ña̱o a kjuíji sin Cesarea la chꞌin Cornelio la ó tjechóhen chꞌan la kja̱xin kaín ti sin kjéhya chꞌan la ko ti sin chóxin chꞌan kixin tsihin sin ti nkehe tsochronka chꞌin Pedro. 
ACT.10.25	Ndá ti ó kjuíji chꞌin Pedro ntiha, la kꞌuaxrje chꞌin Cornelio la nixje̱he̱ chꞌan sin, ndá kjuákꞌexín chꞌan tochꞌin chꞌan nkayakon chꞌin Pedro la kjuikosáyehe chꞌan. 
ACT.10.26	Kjánchó chꞌin Pedro kjuínchekꞌinkatjen ti nkexro a, la ndáchro chꞌan:
ACT.10.26	―Tꞌínkatjen. Tjakꞌexián to̱tá kixin janhan la ijnko chojni éxi ti jaha.
ACT.10.27	Ndá chꞌin Pedro tinkákjo chꞌin Cornelio la kꞌuíxehen ti nchia, la kꞌuíkon chꞌan kixin nchónhña chojni tsíkónkotsé ntiha. 
ACT.10.28	Ndá chꞌin Pedro ndáchro:
ACT.10.28	―Jahara ó nohara kixin ti sin judío la kohya kjuachaxin tsꞌiton sin chojni jehya judío la ko kohya kjuachaxin tsꞌixehen sin ndo̱e ti chojni a. Kjánchó Díos kjuako kixin xrokjuahya tsondáxrja̱n kixin tjuáhya ijnko chojni. 
ACT.10.29	Méxra̱ ti ó kjuanchiara kixin tjoka tsꞌinka la ndáxrja̱nhña náhí. A̱ndá ijie tjínka̱oan tsi̱ha̱n; nkekuènté kꞌueyara.
ACT.10.30	Ndá chꞌin Cornelio, ndáchro:
ACT.10.30	―Ó kꞌuatsínka noó ña̱o éxi ti hora i mé kjuakꞌé ntihi ndo̱na
ACT.10.31	La ndáchro: “Cornelio, ó kuíhin Díos ti nkehe níxja la ó nohe chꞌan kixin jaha la imá tjínki̱tsa ti chojni nóa. 
ACT.10.32	Méxra̱ tétue̱hén chojni sátsji ti chjasin Jope tsjikakjín sin ti chꞌin Simón mé kja̱xin itꞌin Pedro, itjen ndo̱e ijnko nkexro kja̱xin itꞌin Simón, nchentá tjo̱é iko, itjen chjina ti nda̱ñao”, ichro ti ángel. 
ACT.10.33	Méxra̱ tjoka ichrꞌán sin kjuíjikjeyá sin ti jaha. La xi̱kaha jína kꞌuinka ndo̱eni. Ó nohe Díos kixin kaíni tjinkaoni tsihini ti nkehe kꞌue̱to̱an Ìnchéni tso̱chro̱nka.
ACT.10.34	―Ijie ó kia̱nxia̱n kixin nkokón tꞌikon Díos kaín chojni 
ACT.10.35	tjejó kaín nación; ti tsitekaon sin la ko tsochónta kjuasàya mé tóxríhi̱n Díos. 
ACT.10.36	Díos mé nixje̱he̱ ti sin kꞌuaxrjeníxin Israel la kuíhin sin ti itan tjajon kjuaxróxin chrónka Ìnchéni Jesucristo, ti Ìnché kaín nkehe siín. 
ACT.10.37	Jahara la ó nohara kaín ti nkehe kóhen nkuíxín ti tjejó ti sin judío, kjuankíxixín Galilea ti ó kjuixin kjuako chꞌin Juan kixin ticháxi̱n tsikite chojni. 
ACT.10.38	La nohara kixin Díos kjuajon kjuachaxin kuènté Ncha̱kuén chꞌan kꞌuáyéhe̱ chꞌin Jesús, ti nkexro tsíkji̱xi̱n Nazaret. La kꞌuáji chꞌan nkuíxín la itsjé nkehe jína kjuíchꞌe chꞌan kixin kjuínchekito̱he chꞌan jína itsjé chojni tjejótjasótexín ti kjuachaxin kuènté ti jínahña. Mé xi̱kaha kjua̱ko̱xi̱n chꞌin Jesús kixin kjuákꞌeko chꞌan Díos. 
ACT.10.39	La jeheni kꞌuíkoni kaín ti nkehe kjuíchꞌe chꞌin Jesús Judea la ko Jerusalén. Ndá chrꞌéxi̱n kjua̱kꞌe̱nka̱ni sin chꞌan ijnko ntacruz la kꞌóñá sin. 
ACT.10.40	Kjánchó níxin ña̱o la Díos kjuínchexechón chꞌan ti chꞌin Jesús la kjuajon chꞌan kjuachaxin kꞌuíkoni chꞌan ínaá. 
ACT.10.41	Jehya kaín chojni kꞌuíkon ti jehe chꞌan. Náhí. Jehóni, ti nkexro kjueyá Díos, mé kꞌuíkoni kixin chaxín xechón Jesús. Jeheni kjoniekoni la ko kꞌuika̱oni chꞌan ti ó xechón chꞌan. 
ACT.10.42	La kꞌue̱to̱an chꞌan kixin sátsjikjakoni la ko tsochronkani kixin Díos mé kjueyá ti jehe chꞌan tsꞌóna chꞌan juez sinchekito̱exín iji̱é ti chojni tjejóchón la ko ti chojni tsíkꞌen. 
ACT.10.43	Kaín ti sin kꞌuéchronka itén Díos ósé mé kꞌuéchronka sin kixin ti nkexro tsitekaon ti chꞌin Jesús mé tsoxika ti iji̱é sin ―ichro chꞌin Pedro.
ACT.10.44	A̱ndá na̱xa̱ tjenixja Pedro mé ikui Ncha̱kuén Díos kꞌuáyéhe̱ kaín ti sin tjejótihin. 
ACT.10.45	A̱ndá ti sin judío kjuikotóxi̱n chꞌin Pedro la chrákon sin kixin kjuajon Díos ti Ncha̱kuén chꞌan, kꞌuáyéhe̱ ti sin jehya judío. 
ACT.10.46	Kuíhin sin nixja ti sin a ókjé ngiva la ko chjéhe sin Díos kjuasáya. 
ACT.10.47	Ndá chꞌin Pedro ndáchro:
ACT.10.47	―Jehe sin la ó kꞌuáyéhe̱ sin ti Ncha̱kuén Díos éxi jeheni la ninkexró xrokjuahya tsꞌinkákohe̱n kixin tsikite sin.
ACT.10.48	Ndá kꞌue̱to̱an chꞌin Pedro kixin kaín sin tsikite sin kjuachaxíen ihni̱é Jesucristo. Ndá ti sin kuikite mé kjuanchia sin kixin chrókuíto̱he chꞌin Pedro ntiha iso ña̱o.
ACT.11.1	Ndá ti sin tsíkjeyá Ìnchéni la ko kaín ti sin tinkáchónki ti jehe chꞌan kꞌuejó Judea mé kuíhin sin kixin ti sin jehya judío la ó kjuankíxin tihin sin itén Díos. 
ACT.11.2	Méxra̱ ti ó kja̱nxi̱n chꞌin Pedro Jerusalén, la iso ti sin judío tinkáchónki Ìnchéni na̱xa̱ titekaon sin kixin kaín chojni chrókua xro̱ye, la ikjo sin chꞌan 
ACT.11.3	la ndáchro sin:
ACT.11.3	―¿Nkekuènté kjuitsjehé ti sin jehya judío, la ko kjóntekoá sin? ―ichro sin.
ACT.11.4	A̱ndá chꞌin Pedro kjuankíxin chrónka chꞌan ndesi xránkíxixín kaín ti nkehe kóhen. La ndáchro chꞌan:
ACT.11.5	―Janhan kjuakꞌé chjasin Jope la na̱xa̱ tjénixja̱ha̱ Díos la Ncha̱kuén Díos kꞌuíko̱xian ijnko ika ijié kꞌuínkaji̱nxi̱n nka̱jní. La kanoé punté ti ika la tjejóte̱ la ikui hasta ti itjén. 
ACT.11.6	Ndá tsjaha̱ jína la kꞌuíkua̱n tjinká itsjé iko; iko chónta noó to̱té, iko nte̱je̱, la ko ti iko xritjaká. 
ACT.11.7	La kui̱ha̱n itén ijnko nkexro ndáchro: “Pedro, tꞌínkatjen, tꞌoñá ti iko la inte.” 
ACT.11.8	Ndá janhan, ndáxrja̱n: “Náhí, Ìnchéni. Niehñani ti nkehe tjuáhya.” 
ACT.11.9	A̱ndá ti itan kui̱xi̱n nka̱jní la ndáchro: “Ti nkehe kjuínchetjóá Díos la ndáchrohya kixin tjuáhya.” 
ACT.11.10	Mé xi̱kaha kóhen iní vece. Ndá kaín sákjui̱ nkaya nka̱jní ínaá. 
ACT.11.11	A̱ndá tuénxín kjuíji iní chojni ti nchia itjén janhan. Tsíkji̱xi̱n sin Cesarea xritjeyá sin ti janhan. 
ACT.11.12	A̱ndá ti Ncha̱kuén Díos mé kꞌue̱to̱an kixin sáchrókjuiki̱a̱n sin la chrókóxakonahña. Kja̱xin sákjuiki̱a̱n injon sin kíchóni tjejó ntihi, la kaíni kꞌuíxeheni ndo̱e ti nkexro a. 
ACT.11.13	A̱ndá ti nkexro a mé chronka kixin ikui ijnko ángel ti ndo̱e chꞌan la ndáchro: “Tétue̱hén ijnko nkexro sátsji chjasin Jope tsjikakjín ti nkexro itꞌin Simón, mé kja̱xin itꞌin Pedro. 
ACT.11.14	Jehe chꞌan mé tsonixja chꞌan tsochronka chꞌan nkexrín tsaá jaha la ko kaín ti sin tjejó ndo̱a.” 
ACT.11.15	Ndá na̱ntá kjuankíxian níxja la tuénxín ikui ti Ncha̱kuén Díos kꞌuáyéhe̱ sin éxi kꞌuáyéhe̱ni ti xránkíxixín. 
ACT.11.16	*Ndá xráxinka̱oan ti nkehe níxja Ìnchéni, ndáchro: “Chaxín chꞌin Juan la ìnta̱ kui̱ki̱texín chojni, a̱ndá jahara la Ncha̱kuén Díos tsikitiaxínra.” 
ACT.11.17	A̱ndá ti kjuajon Díos kjuachaxin kꞌuáyéhe̱ sin ti ncha̱kuén chꞌan éxi kꞌuáyéhe̱ni ti ó kuitekaoni Ìnchéni Jesucristo la, ¿xá nkexro ti janhan kixin chrókꞌuinkakoha̱n ti nkehe tjinkaon Díos? ―ichro chꞌin Pedro.
ACT.11.18	A̱ndá ti ó kuíhin sin kaín ti nkehe kóhen la tání sin la chjéhe sin Díos kjuasáye. Ndáchro sin:
ACT.11.18	―Díos kjuajon kjuachaxin kixin kja̱xin ti sin jehya judío kꞌuáyéhe̱ kjuachaxin kixin tsinkáchónki sin chꞌan la ko tsochónta sin ti kjuachón nkochríxín ―ichro sin.
ACT.11.20	Kjánchó íso sin tinkáchónki Ìnchéni tsíkji̱xi̱n chjasin Chipre la ko Cirene sákjuí sin Antioquía. La ti ó kꞌuejó sin ntiha la kjua̱ko̱he̱ sin ti sin jehya judío nkexrín itjen ti itan jína kuènté Ìnchéni Jesucristo. 
ACT.11.21	La ti kjuachaxin kuènté Ìnchéni kꞌuéjóko sin; la nchónhña ti sin kuíhin ti itan jína kuíto̱he sin ti nkehe kꞌuékinkáchónki sin la kuitekaon sin Ìnchéni Jesús.
ACT.11.22	Ndá ti ó kuíhin ti sin tinkáchónki Ìnchéni tjejó Jerusalén ti nkehe kóhen Antioquía, la ichrꞌán sin chꞌin Bernabé sákjuí ntiha. 
ACT.11.23	Ndá ti ó kjuíji chꞌan ntiha la kꞌuíkon chꞌan kixin imá kjuínki̱tsa Díos ti jehe sin kja̱xin. La imá kóchéhe̱ chꞌan, la nixje̱he̱ chꞌan sin kixin kaín a̱sén sin tsinkáchónki sin Ìnchéni. 
ACT.11.24	Chꞌin Bernabé mé ijnko nkexro jína a̱sén la chónta ti kjuachaxin kuènté Ncha̱kuén Díos la jína kuitekaon chꞌan Ìnchéni; ndá xi̱kaha itsjé chojni kuitekaon Ìnchéni.
ACT.11.25	A̱ndá chrꞌéxi̱n la chꞌin Bernabé sákjuí Tarso, sákjuikjeyá chꞌan ti chꞌin Saulo. 
ACT.11.26	Ndá ti ó kꞌuitja chꞌan la sákjui̱ko chꞌan Antioquía. La ntiha kꞌuéjóko sin ti sin tinkáchónki Ìnchéni kuenté ijnko nánó la kjua̱ko̱he̱ sin itsjé chojni. Ti chjasin Antioquía mé ti xránkíxixín kuikitexín ti sin kuitekaon Cristo chojni cristiano.
ACT.11.27	Ti ña̱o a la iso ti sin chronka itén Díos la kꞌuaxrjexín sin Jerusalén la sákjuí sin Antioquía. 
ACT.11.28	*A̱ndá ijnko ti nkexro itꞌin Agabo kjuákꞌexín to̱té ti tónkotsé kaín ti sin tinkáchónki Jesús la kjuachaxíen Ncha̱kuén Díos chrónkaxín chꞌan kixin tso̱kjinta nkuíxín ntiha. La xi̱kaha kóhen éxi ti chrónka chꞌan ti ó kꞌue̱to̱an ti emperador Claudio. 
ACT.11.29	A̱ndá ti sin tinkáchónki Ìnchéni tjejó Antioquía la kjuénka̱yáxin sin tsjinki̱tsa sin ti sin tinkáchónki Ìnchéni tjejó Judea. La nkojnko sin kjuajon sin ti nkehe chónta sin. 
ACT.11.30	Ndá xi̱kaha kaín ti nkehe kjuenájín sin la sákjui̱ko chꞌin Bernabé la ko chꞌin Saulo chjéhe ti sin tꞌayakohen ti ni̱nko itjen Judea.
ACT.12.1	Ndá ti ña̱o a la ti rey Herodes kjuankíxin kónínkakohen ti sin tinkáchónki chꞌin Jesús 
ACT.12.2	la kꞌue̱to̱an chꞌan kixin tsꞌenxín chika espada ti chꞌin Jacobo, kícho chꞌin Juan. 
ACT.12.3	A̱ndá ti kꞌuíkon ti rey Herodes kixin imá kóchéhe̱ ti sin judío kixin ikꞌuén chꞌin Jacobo, la kja̱xin itsé chꞌan ti chꞌin Pedro, ti ña̱o kia Pascua ti ó inie sin ti nio̱tja̱ chóntahya nkehe tꞌánkíxin. 
ACT.12.4	*Ndá ti ó itsé chꞌan ti chꞌin Pedro la chrꞌáxehen chꞌan ndo̱echjiso, tjejónta noó grupo soldado la mé noó soldado nkojnko grupo. La chꞌin Herodes kjuénka̱yáxin kixin tsꞌatsínkajia ti kia Pascua, ndá sátsjiko chꞌan ti chꞌin Pedro kixin tsꞌikon kuenté chjasin nkexrín tsꞌóñá sin chꞌan. 
ACT.12.5	A̱ndá chꞌin Pedro na̱xa̱ tjechjina chꞌan la sínta itsjé sin ti jehe chꞌan, la kaín ti sin tinkáchónki Ìnchéni la tjejóchrónoéhe̱ sin Díos kaín a̱sén kixin tsjinki̱tsa Díos ti jehe chꞌan.
ACT.12.6	A̱ndá ti tie a, la ti rey Herodes kjuénka̱yáxin kixin ti ó tso̱ña̱o ndá tsakitsje chꞌan ti chꞌin Pedro ti siín kaín ti chojni chjasin. Ndá chꞌin Pedro la tjejua chꞌan la nkojnko ti nánko chꞌan la tjejó yaá soldado la chróntetoxín itja chꞌan cadena. La íso ti sin soldado la tjejónta sin ndója ti ndo̱echjiso. 
ACT.12.7	Ndá xrína̱hña ikui ijnko ángel kuènté Ìnchéni, ndá ti nkaxehen ndo̱echjiso la imá kꞌuínkaséña. A̱ndá ti ángel la kjuakꞌetja tja ti chjia chꞌin Pedro la kjuínchekjaye̱he̱ la kꞌue̱to̱an ndáchro:
ACT.12.7	―Tjoka tꞌàyá.
ACT.12.7	Landá ti cadena tjejóchróntetoxín itja chꞌin Pedro la tuénxín kꞌuánótjen. 
ACT.12.8	A̱ndá ti ángel xíkꞌe̱to̱an ndáchro:
ACT.12.8	―Tꞌinka̱ya ti iká la tjanka to̱ka̱tá.
ACT.12.8	Ndá chꞌin Pedro la kjuínchexiteyá, ndá ti ángel la ínaá ndáchro:
ACT.12.8	―Tꞌitsa̱te ti iká ndá chréhé sátsjini.
ACT.12.9	Ndá chꞌin Pedro la chréhe̱ ton ti ángel la noehña chꞌan á chaxín xi̱kaha kóhen o̱ áchꞌe ncha̱kuén Díos tjetꞌikonxín chꞌan tíha. 
ACT.12.10	Ndá xi̱kaha kꞌuatsínka sin ti sa̱oxín ndója tjejó ti sin soldado la xíkꞌatsínka sin ti yaáxin ndója tjejó ti sin soldado. Landá kjuíji sin ti itjen ti puerta chika ijié chjinaxón nti̱a la ti puerta chika la jehó xitje̱he̱. Ndá kꞌuaxrjexín sin ntiha la tjejótji sin, la nko̱siñe nti̱a la kꞌuitjáñakoa ti ángel. 
ACT.12.11	A̱ndá chꞌin Pedro la kónohe chꞌan kixin chaxín kóhen tíha. La ndáchro chꞌan:
ACT.12.11	―Ijie la chaxín nona kixin Ìnchéni ichrꞌán ti ángel kjuínchekaána kixin tsꞌóñáhña chꞌin Herodes ti janhan la tso̱nahña kaín ti nkehe tjinkaon ti sin judío.
ACT.12.12	Ndá xráxinkaon chꞌan kaín tíha, la sákjuí chꞌan ndo̱e ti tjan itꞌin María, ìñé chꞌin Juan kja̱xin ti̱ki̱texín sin Marcos. Ntiha mé tsíkónkotsé itsjé sin tinkáchónki Ìnchéni tjejóchrónoéhe̱ sin Díos kixin kohya nkehe tso̱hen chꞌin Pedro. 
ACT.12.13	La kꞌuinka chꞌan ti puerta itjen ndója, chjinaxón nti̱a. La ijnko tjan chꞌexín ixra̱ ntiha, itꞌin Rode, kꞌuaxrje tjan kuitsjehe tjan nkexro tíha. 
ACT.12.14	A̱ndá ti kjuátso̱an tjan itén chꞌin Pedro la imá kóchéhe̱ tjan la kꞌuitjáñehen tjan kuakitje̱ehya tjan ti puerta la kuinká tjan sákjuichronka tjan kixin ndója itjen chꞌin Pedro. 
ACT.12.15	Ndá ti sin tjejó ntiha la ndáchro sin:
ACT.12.15	―¡Kjá locua!
ACT.12.15	La na̱xa̱ chronka tjan kixin chaxín chꞌin Pedro tíha, ndá jehe sin ndáchro sin:
ACT.12.15	―Jehya chꞌan. Kjá ti xri̱nto̱e chꞌan ―ichro sin.
ACT.12.16	A̱ndá chꞌin Pedro na̱xa̱ tjetꞌínka ti puerta la ti ó kuakitje̱he̱ sin la kꞌuíkon sin kixin chaxín jehe chꞌan, la chrákon sin. 
ACT.12.17	A̱ndá kjua̱ko̱xi̱n chꞌan itja chꞌan kixin tsotání sin ndá chrónka chꞌan kixin Ìnchéni kuakitsjexín ndo̱echjiso ti jehe chꞌan. La ndáchro chꞌan:
ACT.12.17	―Chenkara chꞌin Jacobo la ko kaín ti sin kíchóni nkehe kóna ―ichro Pedro ndá sákjuí chꞌan ókjé.
ACT.12.18	A̱ndá ti ó kóña̱o la imá kóxakohen ti sin soldado kixin noehña sin nketí sátsíkji chꞌin Pedro. 
ACT.12.19	Landá kꞌue̱to̱an chꞌin Herodes kixin sátsjikjeyá sin chꞌan, kjánchó kꞌuitjahya sin. Landá xi̱kaha ti sin soldado kuamá sin tíha, la kꞌue̱to̱an Herodes kixin kaín sin itsꞌen sin. Landá chrꞌéxi̱n chꞌin Herodes kꞌuaxrjexín Judea ndá sákjuí chꞌan Cesarea la ntiha kjuákꞌe chꞌan.
ACT.12.20	Ti rey Herodes la imá nínkakohen ti sin chjasin Tiro la ko Sidón. Ndá kaín ti chojni chjasin la nkoko̱a kjuénka̱yáxin sin kixin sátsjitsjehe sin chꞌan. Ndá kjuanchia sin kixin tsjinki̱tsa ti chꞌin Blasto, ti nkexro chꞌehe ixra̱ chꞌin Herodes, kixin chrókóninkakuenhña chꞌin Herodes ti jehe sin la na̱xa̱ chróchrꞌán chꞌan ti nkehe sinie sin ti̱xi̱n ti chjasén chꞌan. 
ACT.12.21	A̱ndá ti Rey Herodes kꞌuéye̱he̱ sin kixin tso̱nkotsé sin ijnko ña̱o. La jehe chꞌan kꞌuítsá chꞌan ika imá náxrjón la ko kjuákꞌetja̱xi̱n chꞌan ti silla kuènté chojni tjetoan. Landá kjuankíxin nixje̱he̱ chꞌan ti sin tsíkónkotsé. 
ACT.12.22	A̱ndá ti sin tsíkónkotsé la kjuankíxin kꞌóyako sin, ndáchro sin:
ACT.12.22	―¡Ti nkexro tjenixja la jehya chojni! Náhí, ijnko díos tíha ―ichro sin.
ACT.12.23	A̱ndá tuénxín ikui ijnko ángel kuènté Ìnchéni la kjuíncheníhi ti chꞌin Herodes kixin kjuíchꞌéna a̱sén chꞌan Díos. A̱ndá chꞌin Herodes ikꞌuén kixin kjónie kosi̱nto̱ ti nkaya tse̱e chꞌan.
ACT.12.24	A̱ndá itsjé chojni kuíhin itén Díos la nkuíxín nkákótsjé ti sin tinkáchónki Ìnchéni.
ACT.12.25	Landá chꞌin Bernabé la ko Saulo la kjuixihin sin ti ixra̱ Jerusalén, la ikjan sin Antioquía sákjuíko sin chꞌin Juan mé kja̱xin ti̱ki̱texín sin Marcos.
ACT.13.1	Ti ni̱nko itjen Antioquía la tjejó iso sin nixja itén Díos la kjua̱ko̱he̱ sin chojni. Ti sin a mé chꞌin Bernabé, Simón, kja̱xin itꞌin Negro, Lucio, tsíkji̱xi̱n Cirene, Manaén, ijnko nkexro tsíkꞌánkíkoé ti rey Herodes ti nkexro kꞌue̱to̱an Galilea, la ko Saulo. 
ACT.13.2	La ijnko ña̱o ti ó kónkotsé sin chjéhe sin Díos kjuasáya la kjoniehña sin, la ti Ncha̱kuén Díos ndáchro:
ACT.13.2	―Takítsekjanra chꞌin Bernabé la ko Saulo kixin sichꞌe sin ti ixra̱ kjuéyáxian.
ACT.13.3	Ndá ti ó kjuixin nixje̱he̱ sin Díos la kjoniehña sin la kꞌuejótja itja sin ikja ti sin a, la nixja sin nkojnko sin ndá sákjuí sin.
ACT.13.4	A̱ndá Ncha̱kuén Díos ichrꞌán chꞌin Bernabé la ko Saulo ti chjasin Seleucia. A̱ndá ntiha kꞌui̱tꞌótjen sin ijnko ntabarco la sákjuí sin ijnko isla itꞌin Chipre. 
ACT.13.5	Ti ó kjuíji sin ti puerto itꞌin Salamina, la kjuako sin ti itén Díos ti ni̱nko judío. La kja̱xin kjuiko sin chꞌin Juan kixin tsjinki̱tsa chꞌan. 
ACT.13.6	La kꞌuáji sin nkuíxín Chipre la kjuíji sin chjasin Pafos. La ntiha xéta sin ijnko chojni judío nchexro̱a̱n, mé itꞌin Barjesús. Jehe chꞌan kjuíchꞌiyehe chꞌan itsjé chojni ndáchro chꞌan kixin nixja chꞌan itén Díos. 
ACT.13.7	Nkochríxín kjuákꞌeko chꞌan ti gobernador Sergio Paulo. A̱ndá ti gobernador la imá jína kjuénka̱yáxin chꞌan la kꞌuéye̱he̱ chꞌan ti chꞌin Bernabé la ko Saulo kixin tjinkaon chꞌan tsihin chꞌan itén Díos. 
ACT.13.8	A̱ndá ti nkexro nchexro̱a̱n, ti̱ki̱texín sin Elimas ti ngiva griego, mé kꞌuinkákohe̱n chꞌan ti sin tjako kixin tjinkakonhña chꞌan kixin ti gobernador tsitekaon chꞌan Ìnchéni. 
ACT.13.9	A̱ndá chꞌin Saulo, kja̱xin itꞌin chꞌan Pablo, la chónta chꞌan kjuachaxíen Ncha̱kuén Díos la komá chꞌan ti nkexro nchexro̱a̱n 
ACT.13.10	la ndáchro chꞌan:
ACT.13.10	―Jaha ijnko chojni chꞌia, xje̱en ti Jínahña, la ninkákohén kaín ti nkehe jína. ¿Nkekuènté tjíxronkáxián ti nti̱a ndoá kuènté Ìnchéni? 
ACT.13.11	Ijie, la Ìnchéni sintakjasótia, la tsíto̱ha ntakótán iso ña̱o la tsꞌikonhña ti xrohi kuènté ña̱o ―ichro chꞌin Pablo.
ACT.13.11	Ndá tuénxín éxi kꞌuíxitie kóhen chꞌin Elimas la í kꞌuíkonhña chꞌan. La noehña chꞌan nketí sátsji chꞌan la itja tja chꞌan tjeyá chꞌan nkexro tsinkátséhe chꞌan. 
ACT.13.12	Ndá ti ó kꞌuíkon ti chꞌin gobernador tíhi la kuitekaon chꞌan Ìnchéni kixin kóxríhi̱n chꞌan ti nkehe kjuako sin kuènté Ìnchéni.
ACT.13.13	Ndá chꞌin Pablo la ko ti sin kꞌuájiko chꞌan sákjuixin sin Pafos. Kꞌuíxehen sin ijnko ntabarco la sákjuí sin chjasin Perge nonte Panfilia. La ntiha kuíto̱he sin ndá chꞌin Juan la ikjan chꞌan Jerusalén. 
ACT.13.14	Ndá chꞌin Pablo la ko Bernabé sákjuixin sin chjasin Perge la kjuíji sin Antioquía chjina Pisidia. Ndá ti ña̱o to̱kꞌéhe sin la kꞌuíxehen sin ti ni̱nko judío la kꞌuejótja̱xi̱n sin. 
ACT.13.15	Ndá ti ó kjuixin kjuínchekuáxin sin ti xroon kuènté ley la ko ti nkehe tsíkjin ti sin kꞌuéchronka itén Díos ósé, ndá ti sin tꞌe̱to̱an kuènté ni̱nko la ndáche ti sin a:
ACT.13.15	―Kíchóni, ti chontara nkehe tsihini kixin a̱ntsí tso̱chéhe̱ni la chro̱nkara, tsihini ―ichro sin.
ACT.13.16	Ndá chꞌin Pablo kꞌuínkatjen la kjua̱ko̱xi̱n chꞌan itja chꞌan kixin tsotání sin, la ndáchro chꞌan:
ACT.13.16	―Tihínra jahara chojni israelita la ko jahara chojni jehya judío nchexiteyéhéra Díos. 
ACT.13.17	*Ti Díos tinkáchónki ti sin chjasin Israel i, mé kjueyá ti sin tsíkꞌaxrjeníxini. La kjuajon chꞌan kjuachaxin kixin tso̱tsjé sin ti na̱xa̱ kꞌuejó sin Egipto, éxi chojni tsíkji̱xi̱n ókjé, ndá chrꞌéxi̱n kjuínki̱tsa Díos kꞌuaxrjexín sin ntiha. 
ACT.13.18	*Díos kjuínki̱tsa chꞌan sin ti cuarenta nánó kꞌuejó sin nte̱je̱. 
ACT.13.19	*La kjuínchekꞌitjáña chꞌan yato nación kuékꞌejó nonte Canaán kixin kꞌuáyéhe̱ ti sin kꞌuaxrjeníxini ti nonte a. 
ACT.13.20	*La kaín sin kꞌuejó sin ntiha ijnko cuatrocientos cincuenta nánó la kuékꞌe̱to̱an ti sin juez hasta ikui Samuel, ijnko nkexro kꞌuéchronka itén Díos. 
ACT.13.21	*Ndá ti sin israelita kjuanchia ijnko rey tsꞌe̱to̱an. Ndá Díos kjueyá chꞌin Saúl, xje̱en Cis, tsíkꞌaxrjeníxin ti tribu kuènté Benjamín, la kꞌue̱to̱an chꞌan cuarenta nánó. 
ACT.13.22	*Ndá chrꞌéxi̱n Díos kuakitsjehe chꞌin Saúl ti ixra̱ la chꞌin David kꞌóna rey. La Díos ndáchro: “Ó kꞌuitjá ti chꞌin David, xje̱en Isaí. Jehe chꞌan mé ijnko chojni nchechàna kixin nchexiteyá chꞌan kaín ti nkehe tjínka̱oan.” 
ACT.13.23	La ijnko ti nkexro kꞌuaxrjeníxin ti chꞌin David mé Jesús, ti nkexro ichrꞌán Díos kixin sinchekaá ti sin israelita éxi tsíndáchro chꞌan ósé. 
ACT.13.24	*Ti na̱xa̱ tihya chꞌin Jesús, la chꞌin Juan kjua̱ko̱he̱ kaín ti sin israelita kixin chróxraxinkaon sin Díos la chrókuikite sin. 
ACT.13.25	*Ndá ti ó chjina itsꞌen chꞌin Juan la ndáchro chꞌan: “Janhan la jehya ti nkexro tjénka̱yáxinra. Náhí. Chrꞌéxi̱n itsi íjnko nkexro, la tósuàna chrókjuásinta̱nka̱ kjónté ti correa to̱ka̱té chꞌan kixin a̱ntsí tꞌe̱to̱an chꞌan.”
ACT.13.26	’Kíchóni jahara tsíkꞌaxrjeníxinra Abraham la ko kaínra chojni jehya judío nchexiteyéhéra ti Díos chaxín, tihínra ti itan tsaáxinra. 
ACT.13.27	Kaín ti sin kuékꞌejó Jerusalén la ko ti sin tꞌe̱to̱an tjejó ntiha la kjuátso̱anhña sin ti chꞌin Jesús la ko kienxínhña sin ti nkehe tsíkjin ti sin kꞌuéchronka itén Díos ósé ti ó nchekuáxin sin nkojnko ti ña̱o to̱kꞌéhe chojni. La xi̱kaha ti ó kjuínchekjasóte sin Ìnchéni Jesús la kjuínchexiteyá sin éxi nixja ti xroon tsíkjin sin ósé. 
ACT.13.28	*La kjónté kꞌuitjahya sin ninkehó ijie̱ kixin chrókꞌuenxín Jesús la kjuanchehe sin chꞌin Pilato kixin chrókꞌuen chꞌan. 
ACT.13.29	*Ndá xi̱kaha xiteyá kaín ti nkehe tsíkjin sin ósé kuènté Jesús, ndá kjuinkaji̱nxi̱n sin ti cuerpo ti ntacruz la kjua̱vá sin. 
ACT.13.30	Kjánchó Díos kjuínchexechón chꞌan ti chꞌin Jesús ínaá. 
ACT.13.31	*Ndá chrꞌéxi̱n la ti sin nkáchréhe̱ ti chꞌin Jesús ndesi Galilea hasta Jerusalén la kꞌuíkon sin chꞌan itsjé ña̱o. A̱ndá ijie la ti sin a mé tjejónixja sin nkexrín kjuako Jesús, la tja̱ko̱he̱ sin kaín chojni.
ACT.13.33	Jeheni kꞌuaxrjeníxini ti sin a, la Díos kjuínchexiteyá chꞌan ti nkehe tsíndáchro chꞌan la kjuínchexechón chꞌan ti chꞌin Jesús éxi nixja ti xroon yaáxin kuènté Salmo, ndáchro: “Jaha mé xja̱na la tja̱há kjuachón.” 
ACT.13.34	*Díos la ó tsíchronka kixin sinchexechón ti chꞌin Jesús kixin tso̱ka̱xrahña ti cuerpoé chꞌan. Mé xi̱kaha chronka ti xroon itén Díos, ndáchro: “Janhan si̱ntaxiteyá ti nkehe chaxín ndátjan David la chaxín sintañaoan ti jaha.” 
ACT.13.35	*La xi̱kaha íjnko Salmo, ndáchro: “Jaha tsjájonhña kjuachaxin kixin tso̱kaxra ti cuerpo kuènté ti nkexro tjóá kjuítꞌaha ixra̱.” 
ACT.13.36	Chaxín chꞌin David la kjuínchexiteyá chꞌan éxi kꞌue̱to̱an Díos, ndá chrꞌéxi̱n la ikꞌuén chꞌan la xravá chꞌan éxi tsíxravá ti sin kꞌuaxrjeníxini la chrꞌenka ti cuerpoé chꞌan. 
ACT.13.37	Kjánchó ti cuerpo kuènté ti nkexro kjuínchexechón Díos la kókaxrahya. 
ACT.13.38	Méxra̱ kíchóni, ticháxi̱n tso̱nohara kixin Ìnchéni Jesús la jína tsjatsìin ti iji̱ára kixin kꞌuényakohe̱n chꞌan ti jahara. 
ACT.13.39	Kaín ti nkexro tsitekaon Jesús la Díos sinchetjóá ti a̱sén sin, kixin ti ley kꞌue̱to̱an chꞌin Moisés la kjuachahya kótjuáxin sin. 
ACT.13.40	Kjánchó chrókóxakohanra kixin chrókuànhñara ti nkehe tsíkjin ti sin kꞌuéchronka itén Díos ósé:
ACT.13.41	Ijie la tsochrakonra la ko tsinkara
ACT.13.41	kixin janhan tsjáko̱xia̱n ijnko nkehe ijié,
ACT.13.41	la ti nkojín nkexro chróchronka la chrókuitekákonhñara.
ACT.13.42	A̱ndá chꞌin Pablo la ko ti nkexro kꞌuájiko chꞌan kꞌuaxrjexín sin ti ni̱nko, la ti sin tjejó ntiha la kjuanchia sin kixin itsji sin íjnko ña̱o to̱kꞌéhe chojni la tsochronka sin ti itan jína ínaá. 
ACT.13.43	Ndá ti ó kjuixin xika ti sin tsíkónkotsé ti ni̱nko, la itsjé ti sin judío, la ko ti sin jehya judío kuinkáchónki sin éxi ti sin judío, kóxríhi̱n sin ti nkehe kjuako chꞌin Pablo la ko Bernabé la sákjuichréhe̱ sin. La kꞌue̱to̱an Pablo kixin na̱xa̱ xi̱kahó chrókuitekaon sin Díos kixin Díos kjua̱ko̱xi̱n kixin imá tjue̱he chꞌan ti jehe sin.
ACT.13.44	Ndá ti íjnko ña̱o to̱kꞌéhe sin la kónkotsé kaín ti sin tjejó ti chjasin ntiha kixin tjinkaon sin tsihin sin itén Díos. 
ACT.13.45	A̱ndá ti ó kꞌuíkon ti sin judío kixin itsjé chojni tsíkónkotsé, la imá kóchji̱no̱xíhin sin, la kjuankíxin kꞌuándaxíhi̱n sin ti chꞌin Pablo la kuítekakonhña sin. 
ACT.13.46	Kjánchó chꞌin Pablo la ko Bernabé la chrákonhña sin nixja sin la ndáchro sin:
ACT.13.46	―Jahara chojni judío, ticháxi̱n sa̱ora chrókuihínra ti itén Díos, kjánchó kotjinkákonhñara ti nkehe jína tjajon kjuachón nkochríxín. Méxra̱ ijie la tsíto̱hára la sátsjini tsja̱ko̱he̱ni ti sin jehya judío 
ACT.13.47	*Xi̱kaha kꞌue̱to̱an Ìnchéni, ndáchro:
ACT.13.47	Janhan ichrꞌanra éxi xrohi tsꞌinkaséñexín kaín nación
ACT.13.47	kixin sátsjikoára ti itan tsjajon kjuachón tsaáxin chojni hasta ti kjuéje̱xin chjasintajni.
ACT.13.48	Ndá ti ó kuíhin ti sin jehya judío tíha, la imá kóchéhe̱ sin la chjéhe sin Díos kjuasáya la ndáchro sin kixin ti itan kuènté Ìnchéni la imá jína.
ACT.13.48	La kuitekaon kaín sin tsíki̱xién tsochónta ti kjuachón nkochríxín. 
ACT.13.49	Ndá xi̱kaha xrankíxin kuíhin sin ti itén Ìnchéni nkuíxín ti chjasin ntiha. 
ACT.13.50	Kjánchó ti sin judío la nixje̱he̱ sin iso ti chojnichjin tjetoan la ko ti chojnindoa tꞌe̱to̱an ti chjasin ntiha, la kjuínchekónínkaon sin la xi̱kaha kjuankíxin kónínkakohen sin ti chꞌin Pablo la ko Bernabé la kꞌue̱to̱an sin kixin tsꞌaxrjexín sin ti chjasin ntiha. 
ACT.13.51	*A̱ndá jehe sin la kuakitsje sin to̱ka̱té sin kótsjénka sin tsoxèjin ti inche chónta mé xi̱kaha kjua̱ko̱xi̱n sin kixin nduáhya kjuénka̱yáxin ti sin ntiha, landá sákjuí sin chjasin Iconio. 
ACT.13.52	La ti sin tinkáchónki Ìnchéni la imá kóchéhe̱ sin la ko a̱ntsí kꞌuáyéhe̱ sin ti kjuachaxin kuènté Ncha̱kuén Díos.
ACT.14.1	A̱ndá chꞌin Pablo la ko Bernabé kjuíji sin ti chjasin Iconio. La kꞌuíxehen sin ni̱nkué ti sin judío la jína kjuako sin la itsjé ti sin judío la ko ti sin jehya judío la kuitekaon sin. 
ACT.14.2	Kjánchó iso ti sin judío kuítekakonhña sin la kjuankíxin kjuínchekónínkaon sin ti chojni jehya judío kixin tso̱nínkakohen sin ti sin tjako. 
ACT.14.3	Kjánchó Pablo la ko Bernabé la kuíto̱he sin ntiha itsjé ña̱o, la a̱ntsí kuinkáchónki sin Díos la chrákonhña sin nixja sin nkexrín tjue̱he Díos kaín chojni. La Ìnchéni kjuajon kjuachaxin kixin tsjasin sin itsjé kjuaxroan, mé xi̱kaha kjua̱ko̱xi̱n chꞌan kixin chaxín ndoá ti itan nixja sin. 
ACT.14.4	A̱ndá ti sin ntiha la nkokónhña kjuénka̱yáxin sin. Iso sin la kuitekakohen sin ti sin judío a̱ndá íso sin la kuitekakohen sin ti sin tsíkjeyá Ìnchéni. 
ACT.14.5	A̱ndá ti sin judío la ko ti sin jehya judío la kjuénka̱yáxiko sin ti sin tꞌe̱to̱an kixin tso̱nínkakohen sin ti sin tsíkjeyá Ìnchéni la ko tsjatexin sin ixro̱. 
ACT.14.6	Kjánchó chꞌin Pablo la ko Bernabé kuíhin sin nkehe kjuénka̱yáxin ti sin a, la sákjuí sin nó chjasin Listra la ko Derbe nonte Licaonia la ko ti íso chjasin tjejó chjinaxón ntiha 
ACT.14.7	la kjuako sin ti itan jína kuènté Ìnchéni.
ACT.14.8	Ti chjasin Listra mé kjuákꞌe ijnko nkexro tsíkokjíexín xrokjuahya itji, la tjetja̱xi̱nko̱a chꞌan, 
ACT.14.9	tihin chꞌan ti nkehe tjako chꞌin Pablo. Ndá chꞌin Pablo komá chꞌan ti nkexro a la kónohe chꞌan kixin ti nkexro a, la chaxín kuitekaon chꞌan kixin tsito̱he jína. 
ACT.14.10	Ndá chꞌin Pablo itsen ndáche chꞌan ti nkexro a:
ACT.14.10	―Tꞌínkatjen, tjakꞌexián to̱tá.
ACT.14.10	Ndá tuénxín kꞌuínkatjen ti nkexro a, kjuákꞌexín chꞌan to̱té chꞌan la chrika chꞌan la ikjuí chꞌan. 
ACT.14.11	Ndá kaín ti chojni tjejó ti chjasin ntiha la kꞌuíkon sin nkehe kjuíchꞌe chꞌin Pablo, ndá kaín sin kjoxin sin ngive̱e sin Licaonia la ndáchro sin:
ACT.14.11	―Tíhi la díos tsíkꞌóna chojni, tsíki̱xi̱n nka̱jní tjejókoni ―ichro sin.
ACT.14.12	La jehe sin kjuínchekꞌin sin Bernabé ti díos Júpiter, a̱ndá Pablo mé ti díos Mercurio kixin imá nixja chꞌan. 
ACT.14.13	A̱ndá ti ncha̱tꞌá kuènté ti ni̱nko tinkáchónki sin díos Júpiter itjen ikon chjasin, mé kjui̱ka̱o chꞌan koxinta teyá itsjo, kixin jehe chꞌan la ko kaín ti chojni chréhe̱ tíha la tjinkaon sin tsjikosáyehe sin ti sin tjako la ko chrókꞌóñá sin ti koxinta chrókꞌuáyéhe̱ ti sin a. 
ACT.14.14	A̱ndá ti ó kónohe chꞌin Pablo la ko Bernabé kixin xi̱kaha tjenka̱yáxin sin la kótséchje sin iké sin la sákjuikiakjan sin ti chojni siín ntiha la kꞌóyako sin ndáchro sin:
ACT.14.16	Ósé la Díos kuíto̱he kixin kaín chojni la tsꞌaji sin ti nti̱a tóxríhi̱n sin. 
ACT.14.17	Kjánchó kuíto̱ehya chꞌan ti jehe sin la kjua̱ko̱xi̱n chꞌan kixin imá tꞌe̱to̱an chꞌan la tjinki̱tsa chꞌan kaín chojni, tjajon chꞌan kjuachaxin kixin tꞌaniá ichrin ndá tꞌe̱nka̱ni la jína tꞌóneheni, la ko tjajon chꞌan kjuachaxin kixin nkochríxín tsꞌixin nkehe sinieni, la xi̱kaha nchechéhe̱ chꞌan ti jeheni ―ichro chꞌin Pablo.
ACT.14.18	La kjónté xi̱kaha ichro ti sin tjako, la na̱xa̱ tjinkaon ti chojni Iconio chrókjuikosáyehe sin Pablo la ko Bernabé, chrókꞌóñá sin koxinta chrókjo̱ke̱he̱ sin ti jehe sin.
ACT.14.19	Ndá ikui iso sin judío kjui̱xi̱n sin Antioquía la ko Iconio la kjuínchekónínkaon sin ti sin chjasin, ndá kaín ti chojni tjejó ntiha la kónínkaon sin la kjuatexín sin ixro̱ chꞌin Pablo. La kjuénka̱yáxin sin kixin ó tsíkꞌen chꞌan, la kuinkánkákjen sin sákjuíko sin ikon chjasin la ikꞌue sin chꞌan. 
ACT.14.20	Kjánchó ti sin tinkáchónki Ìnchéni la kua̱ntátjen sin ti itjen chꞌin Pablo ndá kꞌuàya chꞌan la xíkjan chꞌan ti chjasin ínaá. Ndá ti ña̱o chrꞌéxi̱n la sákjuíko chꞌan chꞌin Bernabé nó chjasin Derbe.
ACT.14.21	Ndá ti ó kjuixin kjuako sin ti itan jína la ko kjuacha sin itsjé chojni kuinkáchónki Ìnchéni ti chjasin Derbe, ndá ikjan sin ti chjasin Listra, Iconio la ko Antioquía. 
ACT.14.22	Nkuíxín ti chjasin kꞌuatsínka sin la nixje̱he̱ sin ti sin tinkáchónki Ìnchéni kixin kaín a̱sén sin chrókuitekaon sin Díos, la ko kja̱xin ndáchro sin: “Ti tjinkaoni tsꞌixeheni ti itjen Díos la ticháxi̱n tsjasóteni”, ichro sin. 
ACT.14.23	La kja̱xin kjueyá sin chojni nkojnko ni̱nko kixin tsꞌe̱tue̱hen sin ti sin tinkáchónki Jesús kixin jína tsꞌejó sin. Ndá nixje̱he̱ sin Díos ti na̱xa̱ kjoniehña sin, la kjuanchehe sin Ìnchéni kixin tsꞌayakohen chꞌan ti sin tinkáchónki Ìnchéni.
ACT.14.24	Ndá kꞌuatsínka sin chjasin Pisidia la kjuíji sin nonte Panfilia. 
ACT.14.25	Ndá ti ó kjuixin kjuako sin ti itan kuènté Ìnchéni ti chjasin Perge, ndá sákjuí sin chjasin Atalía. 
ACT.14.26	A̱ndá ntiha kꞌui̱tꞌótjen sin ijnko ntabarco ndá sákjuí sin Antioquía, ti tjejó ti sin kjuanchia kixin Díos tsjinki̱tsa ti jehe sin kixin jína sichꞌe sin ti ixra̱ la tso̱kohya nkehe chrókꞌuinkakohe̱n. La ó kjuixin xiteyá tíha. 
ACT.14.27	Ndá ti ó kjuíji sin ntiha la kónkotséko sin kaín ti sin tinkáchónki chꞌin Jesús la chrónka chꞌin Pablo nkexrín kjuínki̱tsa Díos ti jehe sin la ko nkexrín kjuajon Díos kjuachaxin kixin tsja̱ko̱he̱ sin ti chojni jehya judío kixin kja̱xin sin tsitekaon sin Ìnchéni. 
ACT.14.28	Ndá xi̱kaha chꞌin Pablo la ko Bernabé ntahó kꞌuéjóko sin ti sin tinkáchónki Ìnchéni itsjé ña̱o.
ACT.15.2	Ndá chꞌin Pablo la ko Bernabé la nkoko̱ahya kjuénka̱yáxiko sin ti sin a, la kónínkakohen kícho sin. Ndá kjuénka̱yáxin sin kixin chꞌin Pablo la ko Bernabé la ko íso chojni sátsji̱ sin Jerusalén kixin tsjanchankíhi sin ti sin apóstol la ko ti sin tꞌe̱to̱an kuènté ni̱nko kixin á ticháxi̱n tsochónta chojni ti xro̱ye o̱ náhí.
ACT.15.3	Ti sin tinkáchónki Ìnchéni tjejó Antioquía mé ichrꞌán sin ti sin a sákjuí sin la kꞌuatsínka sin Fenicia la ko Samaria la ntiha chrónka sin kixin ti sin jehya judío la kjuixitoxi̱n ti nkehe tjenka̱yáxin sin la chréhe̱ sin Díos. Ndá kaín ti sin kíchóni la imá kóchéhe̱ sin ti kuíhin sin tíha.
ACT.15.4	Ndá ti ó kjuíji sin Jerusalén la ti sin tinkáchónki Ìnchéni la ko ti sin apóstol la ko ti sin tꞌe̱to̱an kuènté ni̱nko la nkojína kjuajon sin kjuachaxin kꞌuejó sin ntiha. La chrónka sin kixin imá kjuínki̱tsa Díos kixin jína kjuíchꞌe sin ti ixra̱ kuènté chꞌan. 
ACT.15.5	Kjánchó iso ti sin fariseo ó titekaon Ìnchéni mé kꞌuínkatjen sin la ndáchro sin:
ACT.15.5	―Ticháxi̱n itsa xro̱ye ti sin jehya judío titekaon Ìnchéni la ko tsꞌítuehen sin kixin sinchexiteyá sin kaín ti ley tsíkꞌe̱to̱an Moisés.
ACT.15.6	Ndá ti sin apóstol la ko kaín ti sin tꞌe̱to̱an kuènté ni̱nko mé kónkotsé sin kjuénka̱yáxin nkexrín tso̱yóxin tíha. 
ACT.15.7	*A̱ndá ó isé tjenka̱yáxin sin la chꞌin Pedro kꞌuínkatjen ndáchro:
ACT.15.7	―Kíchóni, jahara ó nohara kixin Díos kjueyá ti janhan kixin tsjáko̱ha̱ ti sin jehya judío ti itan jína kuènté Cristo kixin kja̱xin sin tsitekaon sin. 
ACT.15.8	*Díos mé chóxin a̱sén nkojnko chojni la kjua̱ko̱xi̱n chꞌan kixin tjue̱he chꞌan ti sin jehya judío kixin kja̱xin sin kꞌuáyéhe̱ sin ti Ncha̱kuén Díos éxi kꞌuáyéhe̱ni jeheni. 
ACT.15.9	Díos la nkokón tꞌikon chꞌan kaín chojni la jehe chꞌan kjuínchetjóá chꞌan a̱sén sin ti ó kuitekaon sin Ìnchéni. 
ACT.15.10	A̱ndá, ¿nkekuènté nchexiteyáhyara ti nkehe tjinkaon Díos, ndá tétue̱hénra ti chojni i kixin sinchexiteyá sin kaín ti nkehe imá ixra̱? Ti nkehe tjachahyani nchexiteyáni la ko ni ti sin kꞌuaxrjeníxini kjuachahya sin kjuínchexiteyá sin. 
ACT.15.11	Kjánchó noheni kixin Ìnchéni Jesús la imá tjue̱he chꞌan ti jeheni, landá xi̱kaha kuaáxini la ko kja̱xin xi̱kaha kuaáxin ti sin kuitekaon ti jehe chꞌan ―ichro chꞌin Pedro.
ACT.15.12	Ndá kaín ti sin kónkotsé la táníkoá sin kuíhin sin ti nkehe chrónka chꞌin Pablo la ko Bernabé kixin Díos kjuínki̱tsa ti jehe sin la kjuasin sin itsjé kjuaxroan kꞌuáyéhe̱ ti sin jehya judío. 
ACT.15.13	Ndá ti ó kjuixin nixja sin la chꞌin Jacobo, ndáchro:
ACT.15.13	―Kíchóni, tihínra ti nkehe tso̱xrja̱nka. 
ACT.15.14	Chꞌin Pedro chrónka nkexrín kjua̱ko̱xi̱n Díos kixin tjue̱he ti chojni jehya judío la nkexrín kjueyá Díos iso ti sin a, kixin tsinkáchónki sin chꞌan. 
ACT.15.15	La xi̱kaha chrónka ti xroon tsíkjin ti sin kꞌuéchronka itén Díos ósé:
ACT.15.16	la si̱tꞌána ni̱xin ti nchia tsíkꞌo̱ya̱ kuènté David
ACT.15.16	la janhan tsjínki̱tsa tsokjan sin ínaá.
ACT.15.17	Ndá xi̱kaha kaín chojni tsjeyá sin Ìnchéni,
ACT.15.17	la kaín ti íso nación, ti sin kꞌue̱ya̱ha̱ kixin tsitekaon sin ti janhan.
ACT.15.18	Mé xi̱kaha ichro Ìnchéni ósé.
ACT.15.19	’Méxra̱ ndáxrja̱n kixin ti sin jehya judío la tsicháxi̱nhña sinchexiteyá sin ti nkehe tsíkꞌe̱to̱an Moisés kixin ó kuíto̱he sin ti nkehe kꞌuékinkáchónki sin la kjueyá sin Díos. 
ACT.15.20	*La jehó tsochrꞌénheni sin ijnko xroon tsꞌe̱to̱ani kixin siniehña sin ti into tsíchroxi̱hi̱ chojni ti nkehe tsíkjano̱ña, chróchóntahya sin chojnichjin jehya ichjién sin la ko chrókjoniehña sin nto̱e ti iko tsíchríjinhña ikja la ko chrókjoniehña sin ti ijni̱é va. 
ACT.15.21	Kixin ndesi ósé la nkojnko chjasin chónta sin nkojnko nkexro chrónkaxín ti ley tsíkꞌe̱to̱an Moisés la ko nchekuáxin sin tíhi nkaxehen ni̱nko nkojnko ti ña̱o to̱kꞌéhe chojni ―ichro chꞌin Jacobo.
ACT.15.22	Ndá kaín ti sin tsíkjeyá Ìnchéni la ko ti sin tꞌe̱to̱an kuènté ni̱nko la ko kaín ti íso sin tinkáchónki Ìnchéni mé kjuénka̱yáxin sin kixin tsochrꞌán sin iso chojni Antioquía, la kjueyá sin chꞌin Judas, ti̱ki̱texín Barsabás, la ko Silas, ti sin tꞌe̱to̱an ti ni̱nko ntiha, kixin sátsjiko sin chꞌin Pablo la ko Bernabé. 
ACT.15.23	Ndá ichrꞌán sin ijnko xroon sákjuíko ti sin a, ndáchro:
ACT.15.23	“Jeheni chojni tsíkjeyá Ìnchéni la ko ti sin tꞌe̱to̱an kuènté ni̱nko ntihi nixjahára, kíchóni jehya judío, tjejora Antioquía, Siria la ko Cilicia. 
ACT.15.24	Kuíhini kixin iso chojni tsíkji ntihi la kjuínchexakohen ti jahara, ndáchro sin kixin ticháxi̱n itsara ti xro̱ye tsíkꞌe̱to̱an Moisés, kjánchó jehe sin la chóntahya sin kjuachaxin tsꞌe̱to̱an sin tíha. 
ACT.15.25	La nkoko̱a kjuénka̱yáxini la kjueyáni iso chojni tjejó ntihi kixin tsjijitsjehe sin ti jahara, tsjijiko sin ti sin kíchóni Bernabé la ko Pablo. 
ACT.15.26	Ti sin i la chrákonhña sin kjónté chrókꞌuenxín sin kixin tinkáchónki sin Ìnchéni Jesucristo. 
ACT.15.27	Mé xi̱kaha ichrꞌáni chꞌin Judas la ko Silas tsjiji sin kixin jehe sin tsochronkaxín sin kaín tíha. 
ACT.15.28	Ti Ncha̱kuén Díos mé kjuínki̱tsa kjuénka̱yáxini kixin jehya chrókꞌue̱to̱ani kixin si̱nchexiteyára nkehe imá ixra̱. Náhí. Jehó tíhi: 
ACT.15.29	Chrókjontehyara ti iko tsíchroxi̱hi̱ sin ti nkehe tsíkjano̱ña, chrókjontehyara ijni̱é iko, la ko nto̱e ti iko tsíchríjinhña ikja la ko chróchontahyara ókjé chojnichjin. Ti si̱nchexiteyára kaín tíhi la jína tsꞌejora. Táhó, nkojína tꞌejora.”
ACT.15.30	Ndá ti ó nixje̱he̱ kícho sin la sákjuí sin Antioquía. Ndá ti ó kjuíji sin la kónkotsé ti sin ni̱nko ntiha la kjuajon sin ti xroon. 
ACT.15.31	Ndá ti ó kjuínchekuáxin sin la imá kóchéhe̱ sin. 
ACT.15.32	Ndá chꞌin Judas la ko Silas la kja̱xin sin chrónkaxín sin ti itén Díos la kjuako sin jína la imá kóchéhe̱ ti sin kíchóni tjejó ntiha. 
ACT.15.33	Ndá ntiha kꞌuejó sin iso ña̱o, ndá ti ó tsokjan sin ti tjejó ti sin ichrꞌán ti jehe sin, la kaín ti sin tinkáchónki Ìnchéni la nkojína nixje̱he̱ sin, 
ACT.15.34	kjánchó chꞌin Silas la kjuénka̱yáxin chꞌan kixin ntahó tsito̱he chꞌan. 
ACT.15.35	Kja̱xin chꞌin Pablo la ko Bernabé la kuíto̱he sin ntiha. Jehe sin la ko íso chojni mé kjuako sin la ko chrónkaxín sin ti itén Díos.
ACT.15.36	A̱ndá iso ña̱o chrꞌéxi̱n la chꞌin Pablo nixje̱he̱ chꞌin Bernabé, ndáchro:
ACT.15.36	―Sátsjitsjeheni ti sin kíchóni kaín ti chjasin kjuakoni ti itén Ìnchéni ósé kixin tso̱noheni nkexrín tjejó sin.
ACT.15.37	Ndá chꞌin Bernabé tjinkaon chꞌan kixin sáchrókjuiko sin ti chꞌin Juan Marcos. 
ACT.15.38	*Kjánchó chꞌin Pablo la kóxríe̱nhña tíha, kixin chꞌin Juan Marcos tsíkíto̱he chꞌan sin Panfilia la kjuínki̱tsahya chꞌan ti ixra̱. 
ACT.15.39	Méxra̱ nkoko̱ahya kjuénka̱yáxin sin, la xika̱ye̱he sin. Chꞌin Bernabé la sákjuíko chꞌin Juan Marcos la kꞌuíxehen sin ijnko ntabarco sákjuí sin nó Chipre. 
ACT.15.40	Ndá chꞌin Pablo tjinkaon sátsjiko chꞌan chꞌin Silas, la ti sin kíchóni ntiha kjuanchehe sin Díos kixin jína tsꞌayakohen chꞌan ti sin a, landá sákjuí sin. 
ACT.15.41	Ndá kꞌuatsínka sin Siria la ko Cilicia la kóchéhe̱ a̱sén ti sin tinkáchónki Ìnchéni tjejó ti ni̱nko ntiha.
ACT.16.1	Ndá kjuíji chꞌin Pablo chjasin Derbe la ko Listra. La ntiha kꞌuitja chꞌan ijnko nkexro tinkáchónki Jesús itꞌin Timoteo. Jehe chꞌan mé xje̱en ijnko tjan judía tinkáchónki Ìnchéni, la itꞌé chꞌan mé griego. 
ACT.16.2	Kaín ti sin tjejó ti chjasin Listra la ko Iconio mé chrónka sin kixin Timoteo mé ijnko chojni jína. 
ACT.16.3	Ndá chꞌin Pablo mé tjinkaon sáchrókjuiko ti chꞌin Timoteo. Ndá senó kꞌue̱to̱an chꞌan kixin itsa Timoteo ti xro̱ye kixin tso̱nínkakonhña kaín ti sin judío ti chjasin sátsji sin kixin nohe sin kixin itꞌé Timoteo la griego. 
ACT.16.4	Ndá sákjuí sin la kaín ti chjasin kꞌuatsínka sin la chrónka sin ti nkehe tsíkꞌe̱to̱an ti sin apóstol la ko ti sin tꞌe̱to̱an kuènté ti ni̱nko Jerusalén. 
ACT.16.5	Ndá xi̱kaha ti chojni tinkáchónki Ìnchéni la a̱ntsí kuitekaon sin la ko nkojnko ña̱o tinkákótsjé sin.
ACT.16.6	A̱ndá Ncha̱kuén Díos kjuajonhña kjuachaxin kixin tsjako sin itén Díos nó Asia, la kꞌuatsínka sin nó Frigia la ko Galacia. 
ACT.16.7	A̱ndá ti ó kjuíji sin Misia la kjuénka̱yáxin sin sáchrokjui sin nó Bitinia, kjánchó Ncha̱kuén Ìnchéni Jesús la kjuajonhña kjuachaxin. 
ACT.16.8	Méxra̱ ikjín kꞌuatsínka sin ti itjen Misia la kjuíji sin Troas chrínta nda̱ñao. 
ACT.16.9	Ndá ti tie a la ncha̱kuén Díos kꞌuíkonxín chꞌin Pablo ijnko chojni Macedonia tjexín to̱té chrónòa: “Tꞌatsínka chjasin Macedonia tsjinki̱tsani”, ichro. 
ACT.16.10	A̱ndá ti ó kꞌuíkon chꞌin Pablo tíha, la tuénxín kóyaxíhini la sákjuini Macedonia kixin noheni kixin Díos tjinkaon kixin ntiha tsjakoni ti itan jína tsaáxin chojni. [Janhan Lucas kꞌuájikotóxi̱ni ti sin kíchóni nkuíxín ti sákjuí sin.]
ACT.16.11	Ndá kꞌuaxrjexíni chjasin Troas la kꞌuitꞌótjeni ijnko ntabarco la sákjuini ijnko nonte intsí itjen nko̱siñe nda̱ñao itꞌin Samotracia. Ndá ti ña̱o chrꞌéxi̱n kjuíjini chjasin Neápolis. 
ACT.16.12	Ndá ti ó ntiha la sákjuini chjasin Filipos, ti chjasin tꞌe̱to̱an ti sin romano, la ti chjasin imá tjetoan kuènté Macedonia, la ntiha kꞌuéjoni iso ña̱o. 
ACT.16.13	Ndá ti ña̱o to̱kꞌéhe chojni la kꞌuaxrjexíni Filipos la sákjuini ijnko chrínta nda̱río kixin ntiha tsíkuéhen sin tso̱nkotsé sin nixje̱he̱ sin Díos, la kꞌuejótja̱xi̱ni la kjua̱ko̱he̱ni iso chojnichjin tsíkónkotsé ntiha. 
ACT.16.14	La ijnko ti tjachjin mé itꞌin Lidia, tsíkji̱xi̱n Tiatira, la nchekji tjan ika kjátse tié náxrjón. La jehe tjan xráxinkaon tjan Díos la jína tjetihin tjan, la Ìnchéni kjuakitje̱he ti a̱sén tjan la kuitekaon tjan ti nkehe kjuako chꞌin Pablo. 
ACT.16.15	Ndá jehe tjan la ko kaín ti sin tjejó ndo̱e tjan mé kuikite sin, ndá chrꞌéxi̱n la chrónoéhe̱ sin ti chꞌin Pablo ndáchro sin:
ACT.16.15	―Ti tꞌíkuan kixin chaxín tinkáchónkini Ìnchéni la jína chrókuito̱ha ndo̱eni.
ACT.16.15	Ndá xi̱kaha kuíto̱heni ntiha.
ACT.16.16	Ndá ijnko ña̱o ti ó sákjuini ti nchia tsonixje̱xíni Díos, la xétani ijnko tjarisoá chꞌexín xra̱, chónta ncha̱kuén jínahña la tíha tónoexín tjan, la itsjé chichaon tjacha ti ìnché tjan kixin xi̱kaha xritónohe tjan. 
ACT.16.17	Ti tjarisoá a la kjuankíxin chréhe̱ tjan chꞌin Pablo la ko jeheni, la itsen ndáchro tjan:
ACT.16.17	―Ti sin i mé chꞌehe sin ixra̱ Díos itjen nkaya nka̱jní la tjako sin ijnko nti̱a jína tsaáxin chojni.
ACT.16.18	La xi̱kahó ichro tjan tꞌóyako tjan chréhe̱ tjan itsjé ña̱o. Ndá kóchi̱hi̱n chꞌin Pablo la nkátjíá chꞌan nixje̱he̱ chꞌan ti ncha̱kuén jínahña, ndáchro chꞌan:
ACT.16.18	―Kjuachaxíen ihni̱é Jesucristo, tétua̱hán tsꞌaxrjéxian ti tjan i.
ACT.16.18	Ndá tuénxín kꞌuaxrje ncha̱kuén ti jínahña la kuíto̱he ti jehe tjan.
ACT.16.19	Landá ti ó kꞌuíkon ti ìnché tjan kixin í tsjachahya sin chichaon kuènté ti ixra̱ ichꞌe tjan tónohe tjan, la kónínkaon sin la itsé sin chꞌin Pablo la ko Silas la sákjuíko sin ti nda̱sin ijié tjejó ti sin tꞌe̱to̱an kuènté chjasin. 
ACT.16.20	Ndá ti ó kjuíji sin ti tjejó ti sin juez la ndáchro sin:
ACT.16.20	―Ti sin judío i mé imá tjixrónkáxin sin ti chjaséni ntihi 
ACT.16.21	la tjako sin ijnko nkehe tsíkuénhñani la ko tóxrìe̱nhñani kixin jeheni la chojni romano.
ACT.16.22	A̱ndá kaín ti sin tjejó ntiha kónínkakohen sin ti sin chronka itén Díos. Ndá ti juez kꞌue̱to̱an kixin tsꞌaxrjehe sin ika la tsꞌekoxín sin ntasé. 
ACT.16.23	Ndá ti ó kjuixin kꞌuekon sin, ndá kꞌuíxehen sin ndo̱echjiso la ti sin juez kꞌue̱tue̱hen ti nkexro tꞌayakohen ntiha kixin jína chrókꞌuayakohen sin ti sin a. 
ACT.16.24	La ti ó kuíhin ti nkexro tꞌayakohen ndo̱echjiso kixin xi̱kaha kꞌuítoan, la chrꞌáxehen chꞌan ti sin a hasta ijnko cuarto itjen chríkán kixin tsꞌaxrjehya sin la ko kꞌue̱te̱xin chꞌan to̱té sin ti inta tjejóxrja.
ACT.16.25	A̱ndá ti ó kꞌaxrotjen la chꞌin Pablo la ko Silas nixje̱he̱ sin Díos la ko itsje sin himno. La ti íso sin tjejóchjina la tjejótihin sin, 
ACT.16.26	ndá xrína̱hña imá kꞌuínki nonte la kjuínchekꞌinki kuenté ti xránkíxixín ndo̱echjiso, la tuénxín xitje̱he̱ kaín puerta la ko kꞌuánótjen ti cadena síchróntetoxín kaín ti sin tjejóchjina. 
ACT.16.27	Ndá ti nkexro tꞌayakohen ti ndo̱echjiso mé kꞌuàya chꞌan la ti ó kꞌuíkon chꞌan kixin tsíxitje̱he̱ ti ndója ndo̱echjiso, la kuakitsje chꞌan ti espada kuènté chꞌan la chrókꞌóñá chꞌan a̱sén chꞌan kixin kjuénka̱yáxin chꞌan kixin ó tsíkinká kaín ti sin síchjina. 
ACT.16.28	A̱ndá chꞌin Pablo kꞌuéya, ndáchro:
ACT.16.28	―Náhí, chꞌehya xi̱kaha; kaíni tjejóni ntihi ―ichro chꞌan.
ACT.16.29	Ndá ti nkexro tꞌayakohen ndo̱echjiso la kjuanchia xrohi tsꞌinkaséñaxín, la kuinká chꞌan kꞌuíxehen chꞌan ti ndo̱echjiso la síxrànka̱ chꞌan chrakon chꞌan, kjuákꞌexín chꞌan tochꞌin chꞌan to̱té chꞌin Pablo la ko Silas. 
ACT.16.30	Ndá tuénxín kuakitsjexín chꞌan sin ntiha la kjuanchankí chꞌan:
ACT.16.30	―¿Xá nkehe chrókjui̱tꞌa ndá chróchonta ti kjuachón?
ACT.16.31	Ndá kjuáte̱he sin ndáchro sin:
ACT.16.31	―Titekaoan Ìnchéni Jesucristo la tsaá jaha la ko kaín ti sin tjejó ndo̱a.
ACT.16.32	Ndá kjua̱ko̱he̱ sin ti nkexro a la ko kaín ti sin tjejó ndo̱e chꞌan ti itan kuènté Ìnchéni. 
ACT.16.33	La kjónté na̱xa̱ sítie la ti nkexro tꞌayakohen ndo̱echjiso la kjuínchekꞌíjmá ti tsíchrítꞌo̱, la tuénxín jehe chꞌan la ko kaín ti sin tjejó ndo̱e chꞌan mé kuikite sin. 
ACT.16.34	Ndá sákjuíko chꞌan sin ndo̱e chꞌan la kjuajon chꞌan nkehe kjónie sin, la imá chéhe̱ chꞌan la ko kaín ti sin ndo̱e chꞌan kixin kuitekaon sin Díos.
ACT.16.35	Ndá ti nchítjen la ti juez kꞌue̱tue̱hen ti sin policía sátsjitsjehe sin ti nkexro tꞌayakohen ndo̱echjiso la tsochenka sin kixin chrókjuajon chꞌan kjuachaxin tsꞌaxrje chꞌin Pablo la ko Silas. 
ACT.16.36	Ndá ti nkexro tꞌayakohen ndo̱echjiso la chénka chꞌan ti chꞌin Pablo ti nkehe chrónka sin, la ndáchro chꞌan:
ACT.16.36	―Ti sin juez mé kꞌue̱to̱an sin kixin tsjánjua kjuachaxin sátsjira. Méxra̱ kjuaxróxin sátjira ―ichro chꞌan.
ACT.16.37	Kjánchó chꞌin Pablo ndáche ti sin policía:
ACT.16.37	―Jeheni, chojni romanoni, mé kjuate sin ti jeheni nkayakon nchónhña chojni, la kjuanchankíhya sin nkehe ijie̱ chóntani, la chrꞌáxehen sin ti jeheni ndo̱echjiso. A̱ndá ijie la, ¿á imó tsakitsje sin ti jeheni ní? Náhí. Itsi sin ntihi la jehe sin tsakitsje sin ti jeheni ―ichro chꞌin Pablo.
ACT.16.38	Ndá ti sin policía mé sákjuichenka sin ti sin juez nkehe ichro ti sin tjejóchjina. Ndá imá chrákon sin ti ó kuíhin sin kixin ti sin a mé chojni romano. 
ACT.16.39	Ndá ikjuí ti sin juez la chrónoéhe̱ sin chꞌin Pablo la ko Silas kixin tso̱nínkakonhña sin kixin xi̱kaha kóhen, ndá kuakitsjexín sin ntiha la chrónòa sin kixin tsꞌaxrjexín sin ti chjasin. 
ACT.16.40	Ndá ti ó kꞌuaxrjexín ndo̱echjiso ti chꞌin Pablo la ko Silas la sákjuí sin ndo̱e ti tjan Lidia. Ndá jína nixje̱he̱ sin ti sin a la imá kóchéhe̱ sin, ndá chrꞌéxi̱n sákjuixin sin ntiha.
ACT.17.1	Ndá chꞌin Pablo la ko Silas sákjuí sin, la kꞌuatsínka sin Anfípolis la ko Apolonia ndá kjuíji sin Tesalónica, la ntiha itjen ijnko ni̱nkué ti sin judío. 
ACT.17.2	Ndá chꞌin Pablo sákjuí chꞌan ti ni̱nko a éxi kuéhen chꞌan, la chjina iní semana ti ña̱o to̱kꞌéhe sin la chrónkaxín chꞌan itén Díos. 
ACT.17.3	Kjuako chꞌan kixin ti xroon itén Díos la chronka kixin Cristo mé ticháxi̱n tsjasóte la itsꞌén ndá chrꞌéxi̱n tsoxechón. La ndáchro chꞌan:
ACT.17.3	―Ti Jesús xrja̱nkaxián ijie tihínra, mé tíha ti Cristo.
ACT.17.4	Ndá iso ti sin judío la kuitekaon sin la chréhe̱ sin chꞌin Pablo la ko Silas. La kja̱xin kuitekaon itsjé ti sin griego xráxinkaon Díos la ko itsjé ti chojnichjin tjetoan ntiha. 
ACT.17.5	A̱ndá iso ti sin judío titekakonhña Ìnchéni mé kóchjio sin la kjueyá sin iso ti chojni ichꞌe nkehe jínahña ixri nti̱a. Ndá kaín sin kꞌuíxité sin la kjuínchekónínkaon sin ti sin chjasén sin. La kꞌuíxehen sin ndo̱e Jasón kixin tsjeyá sin ti chꞌin Pablo la ko Silas kixin tjinkaon sin sátsjiko sin ti tjejó ti sin tꞌe̱to̱an. 
ACT.17.6	Kjánchó kꞌuitjahya sin ti sin a, la itsé sin ti chꞌin Jasón la ko íso ti sin tinkáchónki Ìnchéni la kuinkánkákjen sin, sákjuíko sin ti tjejó ti sin tꞌe̱to̱an ti chjasin ntiha, la ndáchro sin:
ACT.17.6	―Ti sin i mé xritjixrónkáxin sin kuenté chjasintajni. La ó ikui sin chjaséni 
ACT.17.7	la ti chꞌin Jasón i, mé kjuajon kjuachaxin kuíto̱he sin ndo̱e chꞌan. Kaín sin la titekakonhña sin ti ley kuènté ti chꞌin romano tꞌe̱to̱an la ndáchro sin kixin itjen íjnko nkexro a̱ntsí tꞌe̱to̱an, itꞌin Jesús.
ACT.17.8	Ndá ti ó kuíhin kaín ti chojni tsíkónkotsé la ko ti sin tꞌe̱to̱an, la kónínkaon sin. 
ACT.17.9	Kjánchó chꞌin Jasón la ko ti sin tjejóko chꞌan la kjue̱nka̱ sin, ndá jína sákjuí sin.
ACT.17.10	Ndá ti tie a, la ti sin kíchóni kꞌue̱tue̱hen sin ti chꞌin Pablo la ko Silas kixin sátsji sin Berea. Ndá ti ó kjuíji sin ntiha la kꞌuíxehen sin ni̱nkué ti sin judío. 
ACT.17.11	Ti sin judío tjejó ntiha la a̱ntsí jína a̱sén sin ke ti sin tjejó Tesalónica, kixin a̱ntsí kóxríhi̱n sin tsihin sin itén Díos la nkojnko ña̱o kjuínchekuáxin sin ti xroon itén Díos kixin tso̱nohe sin á chaxín ndoá tjako ti sin a. 
ACT.17.12	Ndá xi̱kaha itsjé sin kuitekaon sin la ko kja̱xin itsjé ti chojnichjin griego tjetoan la ko kja̱xin ti chojnindoa la kuitekaon sin. 
ACT.17.13	A̱ndá ti sin judío tjejó Tesalónica mé kónohe sin kixin chꞌin Pablo tjetjako chꞌan itén Díos chjasin Berea. Ndá sákjuí sin ntiha la kjuínchekónínkaon sin ti sin tjejó ntiha. 
ACT.17.14	Ndá ti sin kíchóni tinkáchónki Ìnchéni la kꞌue̱tue̱hen sin chꞌin Pablo sákjuí chrínta nda̱ñao. A̱ndá chꞌin Silas la ko Timoteo na̱xa̱ kuíto̱he sin Berea. 
ACT.17.15	A̱ndá ti sin kꞌuájiko chꞌin Pablo la sákjui̱ko sin chꞌan ti chjasin Atenas. A̱ndá chrꞌéxi̱n ikjan sin chjasén sin kixin tsíkꞌe̱to̱an chꞌin Pablo kixin tjoka tsjiji chꞌin Silas la ko Timoteo ntiha, tsoxéta sin ti jehe chꞌan.
ACT.17.16	Ndá na̱xa̱ tjechóhen chꞌin Pablo kixin itsji chꞌin Silas la ko Timoteo ti chjasin Atenas, la imá kꞌuává a̱sén chꞌan kixin kꞌuíkon chꞌan siín nchónhña nkehe tsíkjano̱ña ntiha. 
ACT.17.17	Ndá kjua̱ko̱he̱ chꞌan iso ti sin judío nkaxehen ni̱nko la ko íso ti chojni xráxinkaon Díos la ko kaín ña̱o kjuákꞌe chꞌan ndasin kjua̱ko̱he̱ chꞌan ti chojni siín ntiha. 
ACT.17.18	Ndá iso ti sin chréhe̱ ti nkehe tjako ti sin epicúreo la ko íso kuènté estoico la nixje̱he̱ sin ti chꞌin Pablo, la iso sin ndáchro sin:
ACT.17.18	―¿Xá nkehe tjako ti nkexro imá nixja i?
ACT.17.18	La íso sin ndáchro:
ACT.17.18	―Tíha la chojni xritjako ihni̱é íjnko díos.
ACT.17.18	Mé xi̱kaha ichro sin kixin kjuako chꞌin Pablo ti itan jína kuènté chꞌin Jesús la ko nkexrín ikꞌuén chꞌan la ko xechón chꞌan. 
ACT.17.19	Ndá sákjui̱ko sin chꞌin Pablo ijnko itjo itꞌin Areópago, kixin ntiha kuéhen sin tónkotséxin sin itjo kícho sin. Ndá nixje̱he̱ sin chꞌin Pablo, ndáchro sin:
ACT.17.19	―Tjinkaoni tso̱chro̱nka ti nkehe ni̱xin kjuiko̱a. 
ACT.17.20	Kixin itsjé nkehe ókjé tjetjàkua la tienxínhñani la tjinkaoni tso̱noheni nkehe tꞌaxrjexín kaín tíha ―ichro sin.
ACT.17.21	Kaín ti sin chjasin Atenas la ko ti sin tsíkji̱xi̱n ókjé tjejó sin ntiha la a̱ntsí tóxríhi̱n sin chrókuihin sin la ko chróchronka sin ti nkehe ni̱xin sítóhen.
ACT.17.22	A̱ndá chꞌin Pablo kjuákꞌexín to̱té chritaón ti itjo Areópago ti tsíkónkotsé sin la ndáchro chꞌan:
ACT.17.22	―Jahara tjejora Atenas, tihínra. Janhan tꞌíkua̱n kixin jahara la itsjé díos tinkachónkira. 
ACT.17.23	Kixin ti kꞌuájia ntihi la kꞌuíkua̱n ti xráxinkákonxínra ti díos tinkachónkira la kꞌuíkua̱n ijnko altar sínixín ndáchro: “Ntihi tjikosayéxini ijnko Díos na̱xa̱ chónhñani.” Ndá ti Díos tjikosayehéra, kjónté na̱xa̱ chonhñara, mé ti Díos tjákohára ijie.
ACT.17.25	La ticháxie̱nhña chꞌan kixin nkojín chojni chrókjuinki̱tsa ti jehe chꞌan, kixin jehe chꞌan mé chjéhe chꞌan kjuachón kaín chojni la ko tjajon chꞌan ti xri̱nto̱ la ko kaín ti nkehe siín.
ACT.17.26	’Nkoko̱a chojni kꞌuaxrjeníxin kaín ti chojni kjuíchꞌéna Díos siín kaín nación kixin chrókꞌuejó sin kuenté chjasintajni. Kja̱xin kꞌue̱to̱an Díos nkesá la ko nketí tsꞌejó chojni. 
ACT.17.27	La xi̱kaha kjuíchꞌéna Díos kaín nkehe kixin tjinkaon chꞌan kixin chrókjueyá chojni ti jehe chꞌan la ko chrókuitekaon sin. Jehya ikjín itjen Díos. Náhí, chjino itjen chꞌan. 
ACT.17.28	Ti Díos i, mé tjejóchónxini la ko nchekꞌinkíni la ko tꞌayakohen chꞌan ti jeheni. Mé xi̱kaha tsíndáchro ijnko ti nkexro chjasánra ósé: “Jeheni la kjéhyani Díos.” 
ACT.17.29	Chaxín jeheni la kjéhyani Díos, méxra̱ xitjahya tsjenka̱yáxini sichꞌénani ijnko Díos tsꞌónaxín oro, plata o̱ ixro̱ éxi tjenka̱yáxin chojni ó. 
ACT.17.30	Ósé la Díos kónínkakonhña kixin ó nohe chꞌan kixin chónhña chojni ti jehe chꞌan. A̱ndá ijie la tꞌe̱to̱an Díos kixin kaín chojni siín chjasintajni la tsokjan sin tsinkáchónki sin ti jehe chꞌan. 
ACT.17.31	Kixin Díos tsíkjeyá ijnko ña̱o tsito̱exín iji̱é kaín chojni chjasintajni la tsíkjeyá chꞌan ijnko chojni la kjua̱ko̱xi̱n chꞌan itsjé kjuachaxin kixin ti nkexro kjónté tsíkꞌen la xechón ínaá ―ichro chꞌin Pablo.
ACT.17.32	Ndá ti ó kuíhin sin kixin tsoxechón ti chojni tsíkꞌen, la iso sin la kjuanoá sin chꞌin Pablo la íso sin ndáchro sin:
ACT.17.32	―Chrꞌéxi̱n tsihini ti nkehe tjàkua ínaá ―ichro sin.
ACT.17.33	Ndá chꞌin Pablo kuíto̱he ti jehe sin. 
ACT.17.34	Ndá iso sin la chréhe̱ sin ti chꞌin Pablo la kuitekaon sin Ìnchéni. Ijnko ti sin kuitekaon mé itꞌin Dionisio, ijnko ti sin tꞌe̱to̱an kuènté ti sin Areópago, la ko ijnko tjan itꞌin Dámaris la ko kja̱xin íso chojni.
ACT.18.1	Ndá kꞌuaxrjexín chꞌin Pablo Atenas la sákjuí chꞌan Corinto. 
ACT.18.2	Ndá ntiha xéta chꞌan ijnko nkexro judío itꞌin Aquila, tsíkji̱xi̱n chꞌan nonte Ponto. Jehe chꞌan la ko ichjién chꞌan Priscila mé na̱xa̱ séhya tsíki̱xi̱n sin Italia kixin ti nkexro tꞌe̱to̱an ntiha itꞌin Claudio mé kꞌue̱to̱an kixin kaín ti sin judío la tsꞌaxrjexín sin Roma. Ndá chꞌin Pablo mé kjuínixje̱he̱ ti sin a. 
ACT.18.3	Ndá ti sin a, la nkokón ixra̱ ichꞌe sin éxi chꞌin Pablo, chꞌéna sin kamanta tꞌóna nchia. Méxra̱ ntahó kuíto̱he chꞌan kixin nkoko̱a sichꞌe sin ti ixra̱ a. 
ACT.18.4	Ndá nkojnko ña̱o to̱kꞌéhe sin la sákjuí chꞌin Pablo ni̱nko la nixje̱he̱ chꞌan ti sin judío la ko ti sin jehya judío kixin chrókuitekaon sin ti itan jína.
ACT.18.5	Ndá ti ó kjuíjixín Macedonia chꞌin Silas la ko Timoteo, ndá chꞌin Pablo a̱ntsí kjuako chꞌan itén Díos kixin tso̱nohe ti sin judío kixin Jesús mé ti Cristo chóhen sin itsi. 
ACT.18.6	Ndá ti sin judío mé kjuankíxin kónínkakohen sin chꞌin Pablo la imá kꞌuándaxíhi̱n sin chꞌan. Ndá chꞌin Pablo kꞌo̱tsjénka chꞌan iké chꞌan kjua̱ko̱xi̱n chꞌan kixin kónínkaon chꞌan, la ndáchro chꞌan:
ACT.18.6	―Ijie la jahara kjuéyára ti ijie̱ tsꞌitjáñaxínra. Janhan la í chontahya ijie̱ kixin ó kjuákohára ti itan jína ndá kuitekákonhñara. Méxra̱ ijie la sátsjia tsjákohá ti sin jehya judío ―ichro chꞌan.
ACT.18.7	Ndá kꞌuaxrjexín chꞌan ntiha la sákjuí chꞌan ndo̱e ijnko nkexro itꞌin Justo, titekaon Díos. Ndo̱e chꞌan mé chjinaxón ti ni̱nko itjen. 
ACT.18.8	Ndá chꞌin Crispo, ijnko nkexro tꞌe̱to̱an kuènté ni̱nko judío, la ko kaín ti sin tjejó ndo̱e chꞌan mé kuitekaon sin Ìnchéni. Kja̱xin itsjé ti sin tjejó Corinto mé kuíhin sin ti itan, la kuitekaon sin Ìnchéni la kuikite sin. 
ACT.18.9	Ndá ijnko tie mé Ncha̱kuén Díos kꞌuíkonxín chꞌin Pablo Ìnchéni nixja ndáchro:
ACT.18.9	―Chrakonhña, tjàkua ti itan kuénta̱na, la táníhña. 
ACT.18.10	Janhan tjejóko kíchóni la kohya nkehe sitꞌaha sin, kixin ntihi la chonta itsjé chojni tinkáchónki ti janhan ―ichro Ìnchéni.
ACT.18.11	Méxra̱ chꞌin Pablo la kuíto̱he chꞌan ijnko nánó kotꞌo̱ ti chjasin Corinto la kjua̱ko̱he̱ chꞌan sin itén Díos.
ACT.18.12	Ti ña̱o kꞌue̱to̱an chꞌin Galión ti nonte Acaya, la itsjé ti sin judío titekakonhña la kónínkakohen sin chꞌin Pablo, la itsé sin chꞌan sákjui̱ko sin ti tjejó ti sin tꞌe̱to̱an. 
ACT.18.13	La ndáche sin ti nkexro tꞌe̱tue̱hen ti sin judío:
ACT.18.13	―Ti nkexro i, la ixri tjachròe ti chojni ntihi kixin ókjé nkexrín tsinkáchónki sin Díos la tsitekakuenhña sin ti nkehe tꞌe̱to̱an ti ley.
ACT.18.14	Ndá ó chrónixja chꞌin Pablo, la chꞌin Galión ndáche ti sin judío:
ACT.18.14	―Ti chaxín siín ijnko ijie̱ taó kjuasin ti nkexro i, la kjónté chrókui̱ha̱n ti nkehe ndáchrora, jahara chojni judío. 
ACT.18.15	Kjánchó jehó tjánjo̱nxi̱nra ti nkehe nixjara la ko ihni̱é chojni la ko ti ley tinkachónkira, la jahóra ncheyóxinra tíha, kixin janhan la tjínka̱konhña tsꞌóna juez kuènté ti nkehe i ―ichro chꞌan.
ACT.18.16	Ndá kꞌue̱to̱an chꞌan sátsjixin sin ntiha. 
ACT.18.17	Ndá ti sin griego la kónínkaon sin la itsé sin chꞌin Sóstenes, ti nkexro tꞌe̱to̱an ni̱nko, la ntahó kjuatexín sin. Kjánchó chꞌin Galión la ándo̱sén chꞌan.
ACT.18.19	Ndá ti ó kjuíji sin Éfeso la kuíto̱he chꞌan ti tjan Priscila la ko chꞌin Aquila. Ndá sákjuí chꞌan ijnko ni̱nko la ikjo chꞌan ti sin judío tsíkónkotsé ntiha. 
ACT.18.20	Ndá jehe sin chrónoéhe̱ sin ti chꞌin Pablo kixin chrókuíto̱he chꞌan isé ntiha, kjánchó chrohya chꞌan. 
ACT.18.21	Ndá nixje̱he̱ chꞌan sin la ndáchro chꞌan:
ACT.18.21	―Ticháxi̱n tsjakꞌé Jerusalén ti kia itsi. Kjánchó tsokjan tsꞌinkatsjaha̱ra ínaá ti na̱xa̱ tsjajon Díos kjuachaxin ―ichro chꞌan.
ACT.18.21	Ndá kꞌui̱tꞌótjen chꞌan ijnko ntabarco la sákjuixin chꞌan Éfeso. 
ACT.18.22	Ndá ti ó kjuíji chꞌan Cesarea, la sákjui̱ chꞌan Jerusalén kjuinixje̱he̱ chꞌan ti sin tinkáchónki Ìnchéni tjejó ntiha, la tuénxín ikjan chꞌan Antioquía. 
ACT.18.23	Ndá kuíto̱he chꞌan ntiha itsjé ña̱o, ndá chrꞌéxi̱n la xíkjan chꞌan la nkákꞌatsínka chꞌan itsjé chjasin ti nonte Galacia la ko Frigia la nixje̱he̱ chꞌan kaín ti sin tinkáchónki Ìnchéni la kjuínchechéhe̱ chꞌan sin.
ACT.18.24	Ndá ti ña̱o a mé ijnko chꞌin judío itꞌin Apolos tsíkji̱xi̱n chjasin Alejandría, mé ikui chꞌan ti chjasin Éfeso. Jehe chꞌan mé ijnko nkexro jína nohe chꞌan ti xroon itén Díos 
ACT.18.25	la ó xráko̱he̱ chꞌan ti nti̱a kuènté Ìnchéni, la tóxríhi̱n chꞌan tsjako chꞌan kuènté Jesús, kjánchó jehó nohe chꞌan ti nkehe kjuako Juan Bautista. 
ACT.18.26	Chꞌin Apolos mé kjuako chꞌan nkaxehen ni̱nko la chrákonhña chꞌan. Ndá ti ó kuíhin ti tjan Priscila la ko Aquila nkexrín kjuako chꞌin Apolos, ndá kꞌuaxrjentáko sin chꞌan la kjua̱ko̱he̱ sin ti nkehe na̱xa̱ noehña chꞌan. 
ACT.18.27	Ndá chꞌin Apolos tjinkaon sátsji Acaya. Ndá ti sin kíchóni kjuínki̱tsa sin la ikjin sin ijnko xroon chrꞌéhen sin ti sin tinkáchónki Ìnchéni tjejó ntiha kixin jína tsjajon sin kjuachaxin tsjakꞌe chꞌin Apolos. Ndá ti ó kjuíji chꞌan ntiha la kjua̱ko̱he̱ chꞌan ti sin tsíkjinki̱tsa Díos tsíkitekaon sin Ìnchéni 
ACT.18.28	la chrákonhña chꞌan nixje̱he̱ chꞌan ti sin judío nkayakon kaín chojni la kjuako chꞌan kixin ti xroon itén Díos la chronka kixin Jesús mé ti Cristo.
ACT.19.1	Ndá na̱xa̱ itjen chꞌin Apolos Corinto, la chꞌin Pablo kꞌuatsínka itsjé chjasin tjejó chrítójna̱, la kjuíji chꞌan Éfeso la ntiha xéta chꞌan itsjé chojni tinkáchónki Díos. 
ACT.19.2	La kjuanchankíhi chꞌan sin:
ACT.19.2	―¿Kꞌuayéhéra Ncha̱kuén Díos ti ó kuinkachónkira Ìnchéni ní?
ACT.19.2	Ndá ndáchro sin:
ACT.19.2	―Náhí, kienhñani ninkehó kuènté ti Ncha̱kuén Díos ―ichro sin.
ACT.19.3	Ndá kjuanchankí chꞌin Pablo:
ACT.19.3	―¿Nkexro kjuachaxíen kuikitiara?
ACT.19.3	La kjuáte̱he sin:
ACT.19.3	―Ti kjuako chꞌin Juan, kuikitexini ―ichro sin.
ACT.19.4	―Chꞌin Juan mé kui̱ki̱te chꞌan chojni kixin chrókjan sin chrókuinkáchónki sin Díos la ko kjuako chꞌan kixin chrókuitekaon sin ti nkexro itsi chrꞌéxi̱n. Tíha mé Jesús, ti Cristo.
ACT.19.5	Ndá ti ó kuíhin sin tíha, la kuikitexín sin ihni̱é Ìnchéni Jesús. 
ACT.19.6	A̱ndá chꞌin Pablo kjuakꞌetja tja ti ikja sin, ndá kꞌuáyéhe̱ sin ti Ncha̱kuén Díos la kjuankíxin nixja sin ókjé ngiva la ko kjuako sin itén Díos. 
ACT.19.7	La ti chojnindoa kuitekaon mé chjina teyó sin.
ACT.19.8	La chjina iní nitjó, ikjuí chꞌin Pablo ti ni̱nko la kjuako chꞌan la chrákonhña chꞌan nixje̱he̱ chꞌan kaín chojni nkexrín itjen ti kjuachaxin kuènté Díos. 
ACT.19.9	Kjánchó iso sin la imá icha a̱sén sin la tjinkakonhña sin tsinkáchónki sin Ìnchéni la imá kꞌuándaxíhi̱n sin ti itan kuènté Ìnchéni nkayakon kaín chojni. Méxra̱ chꞌin Pablo la kꞌuaxrjentáko chꞌan ti sin tinkáchónki Ìnchéni, la sákjuíko chꞌan sin ijnko escuela itꞌin Tiranno la ntiha kjua̱ko̱xi̱n chꞌan kaín ña̱o. 
ACT.19.10	Mé xi̱kaha kjuako chꞌin Pablo yaá nánó, la kaín ti sin kꞌuejó Asia, ti sin judío la ko ti sin jehya judío, mé kuíhin sin ti itén Ìnchéni Jesús. 
ACT.19.11	Ndá Díos a̱ntsí kjua̱ko̱xi̱n kjuaxroan ijié kixin nixja chꞌin Pablo. 
ACT.19.12	La itsjé chojni kjui̱ka̱o sin panitoé sin o̱ nkojín iké sin kuákóxi̱n chꞌin Pablo, ndá sákjuíko sin kjuínchekáxi̱n sin ti sin níhi la kuito̱he sin jína la ko ti ncha̱kuén jínahña la kꞌuaxrjexín ti jehe sin.
ACT.19.13	A̱ndá iso ti sin judío ixri sin tónohe sin la takítsje sin ncha̱kuén jínahña la tjinkaon sin tsakítsjexín sin ti ncha̱kuén jínahña kjuachaxíen ihni̱é Jesús, la ndáchro sin:
ACT.19.13	―Kjuachaxíen ihni̱é ti Jesús tjako Pablo, tétuahán jaha ncha̱kuén jínahña sátjixian ti nkexro i ―ichro sin.
ACT.19.14	Mé xi̱kaha kꞌuékjichꞌe ti yato xje̱en ijnko judío itꞌin Esceva, jehe chꞌan mé ijnko ncha̱tꞌá tꞌe̱to̱an. 
ACT.19.15	Ndá ijnko ña̱o la ti ncha̱kuén jínahña la kjuáte̱he ndáchro:
ACT.19.15	―Choxián nkexro ti Jesús la ko nona nkexro ti Pablo. A̱ndá jahara, ¿la nkexro ti jahara? ―ichro ncha̱kuén ti jínahña.
ACT.19.16	Ndá tuénxín ti chojni chónta ncha̱kuén jínahña chrika itsé ti sin a la kjuate taó la hasta kꞌuaxrjexín sin ti nchia tjóchín sin la ko níhi sin. 
ACT.19.17	A̱ndá ti ó kuíhin kaín ti sin judío la ko ti sin jehya judío tjejó Éfeso ti nkehe kóhen la imá chrákon sin, la kjuíkosáyehe sin ti ihni̱é Ìnchéni Jesús.
ACT.19.18	Ndá itsjé ti sin tinkáchónki Ìnchéni mé chronka sin ti nkehe jínahña kꞌuékjichꞌe sin ósé. 
ACT.19.19	La itsjé ti sin kꞌuékjinchexro̱a̱n la ko tónohe, mé kjui̱ka̱o sin ti libro kꞌuékjichꞌexín sin ixra̱, la kjuaka sin kꞌuíkon nchónhña chojni. Ndá kuáka̱xi̱n sin cuenta nkekja̱ín chjéhe kaín ti libro kjuaka sin la kónohe sin kixin cincuenta mil chichaon plata kaín ti libro iché. 
ACT.19.20	Ndá xi̱kaha nkákꞌánkí ti itén Ìnchéni la a̱ntsí itsjé chojni kuitekaon sin, la tja̱ko̱xi̱n kixin chaxín chónta kjuachaxin.
ACT.19.21	Ndá chrꞌéxi̱n la chꞌin Pablo kjuénka̱yáxin sátsjitsjehe ti sin tjejó Macedonia la ko Acaya, ndá ntiha sátsji̱xi̱n chꞌan Jerusalén. Kja̱xin ndáchro chꞌan kixin ti ó tsjixin sátsji̱ chꞌan Jerusalén la ticháxi̱n sátsji chꞌan Roma. 
ACT.19.22	Ndá ichrꞌán chꞌan yaá ti sin tjinki̱tsa kixin sátsji sin Macedonia, mé tíha la ti chꞌin Timoteo la ko Erasto, la jehe chꞌan na̱xa̱ kuito̱he chꞌan Asia iso ña̱o.
ACT.19.23	Ndá ti ña̱o a la itsjé chojni tjejó Éfeso la kónínkaon sin kꞌuíxité sin kixin kóxríe̱nhña sin ti itén Ìnchéni. 
ACT.19.24	Kixin ijnko chojni itꞌin Demetrio, ijnko nkexro chꞌénaxín plata ijnko nkehe tsjehe éxi ti ni̱nko kuènté ti díos Artemisa, la jehe chꞌan la ko ti sin kjuíchꞌeko chꞌan xra̱ kjuacha sin itsjé chichaon. 
ACT.19.25	La kónkotséko chꞌan íso ti sin ichꞌe ti ixra̱ a. La ndáchro chꞌan:
ACT.19.25	―Jahara ó nohara kixin ti ixra̱ ichꞌeni la tjachani itsjé chichaon. 
ACT.19.26	Kjánchó ó tꞌikonra la ko tihínra ti nkehe xritjako chꞌin Pablo. Tjako chꞌan kixin ti nkehe tsíkjano̱ña chꞌénaxíni itjani la jehya Díos tíha, la jehya chjasin Éfeso ó tjako chꞌan. Náhí, nkuíxín Asia kuitekaon chojni ti nkehe tjako chꞌan. 
ACT.19.27	Ndá tíhi la ijnko kjuaxikaon, kixin ti tsꞌitjáña ti ixra̱ ichꞌeni, la kja̱xin í tsjikosáyehya sin ti ni̱nko kuènté ti Artemisa, imá tjetoan. Ndá xi̱kaha tsꞌitjáña ti kjuachaxin kuènté ti tjan Artemisa nkuíxín Asia la ko kuenté chjasintajni ―ichro ti chꞌin Demetrio.
ACT.19.28	Ndá ti ó kuíhin sin tíha la imá kónínkaon sin la kꞌuíxité sin ndáchro sin:
ACT.19.28	―Imá tjetoan ti tjan Artemisa kuènté ti chjasin Éfeso.
ACT.19.29	Ndá xi̱kaha kaín ti chojni Éfeso la imá kónínkaon sin la kꞌuíxité sin. Ndá sákjuí sin, la itsé sin chꞌin Gayo la ko Aristarco, yaá ti sin kꞌuájiko chꞌin Pablo, tsíkji̱xi̱n Macedonia, la nkánkákjen sin ti sin a sákjuíko sin ti nchia ijié tónkotséxin sin. 
ACT.19.30	Ndá chꞌin Pablo tjinkaon chꞌan chrókꞌuixehen chꞌan ntiha kixin tsonixje̱he̱ chꞌan sin, kjánchó ti sin tinkáchónki Ìnchéni la kuíto̱ehya sin kꞌuíxehen chꞌan. 
ACT.19.31	Kja̱xin iso ti sin tꞌe̱to̱an Asia chóxin sin ti chꞌin Pablo, la kꞌue̱to̱an sin chrókjuihya chꞌan ntiha kixin kohya nkehe chrókóhen chꞌan. 
ACT.19.32	A̱ndá iso ti sin tsíkónkotsé ntiha la ndáchro ijnko nkehe la ti íso sin la ndáchro ókjé nkehe kixin nínkaon sin. La íso sin la ni noehña sin nke xra̱ tsíkónkotséxin sin. 
ACT.19.33	La iso sin judío mé chénka sin ijnko nkexro itꞌin Alejandro nke xra̱ kjuíjixín sin kixin chrónixja chꞌan. Ndá kꞌuatsínka chꞌan nko̱siñe la kjua̱ko̱xi̱n chꞌan itja chꞌan kixin tsotání sin ndá tsochronka chꞌan nke xra̱ tjejóxin sin. 
ACT.19.34	Ndá ti ó kónohe ti sin tsíkónkotsé ntiha kixin ti nkexro a chojni judío, la kaín sin kꞌuíxité sin chjina yaá hora, ndáchro sin:
ACT.19.34	―Imá tjetoan ti díos Artemisa kuènté ti chjasin Éfeso ―ichro sin.
ACT.19.35	Ndá ti secretario kuènté ti chjasin ntiha mé kjuacha kjuínchetání ti chojni la ndáchro:
ACT.19.35	―Chojni Éfeso, tihínra. Kuenté chjasintajni nohe kixin ti chojni chjasin ntihi mé tꞌayakohen sin ti ni̱nko kuènté Artemisa la ko ti retrato kuènté tjan kui̱xi̱n nka̱jní. 
ACT.19.36	La kohya nkexro tsondáchro kixin chaxínhña tíha. Méxra̱ tihínra, la tjénka̱yáxinra jína nkehe si̱chꞌera. 
ACT.19.37	Jahara kjuíkoára ti sin í, kjánchó kꞌuántaxíe̱nhña sin ti ni̱nkuéni la ko ti nkexro tinkáchónkini. 
ACT.19.38	Méxra̱ chꞌin Demetrio la ko ti sin chꞌeko chꞌan ixra̱, ti tꞌeka sin ijie̱ nkojín nkexro, la siín juez sinchekito̱exín tíha. Ntiha la jína tsochronka sin tsito̱exín ti ijie̱. 
ACT.19.39	Ndá ti siín ijnko nkexro tsjanchia ijie̱, la ticháxi̱n tso̱nkotséni la ndoá tsito̱exín. 
ACT.19.40	Tóxakona kixin ti sin tꞌe̱to̱an la tsjanchia sin ijie̱ kixin jehya jína kꞌuíxiteni. Kónínkaoni ijie la kohya nkehe tsjáte̱heni ti tsjanchankí sin nkekuènté kꞌuíxiteni ―ichro chꞌan.
ACT.19.41	Ndá ti ó kjuixin níxja chꞌan la kꞌue̱to̱an chꞌan kixin tsoxika sin, sátsji sin.
ACT.20.1	Ti ó kjuixin ti kjuanínkaon, la chꞌin Pablo kꞌuéye̱he̱ chꞌan kaín ti sin tinkáchónki Ìnchéni tjejó ntiha la nixje̱he̱ chꞌan sin, ndá sákjuí chꞌan Macedonia 
ACT.20.2	la kꞌuatsínka chꞌan nkuíxín ntiha la nixje̱he̱ chꞌan ti sin tinkáchónki Ìnchéni ti nkehe jína kuènté Díos. Ndá chrꞌéxi̱n kjuíji chꞌan Grecia. 
ACT.20.3	Ndá ntiha kuíto̱he chꞌan iní nitjó, ndá ó chrókui̱tꞌótjen chꞌan ijnko ntabarco ndá sáchrokjui chꞌan Siria la kuíhin chꞌan kixin iso sin judío nínkaon chrókꞌóñá sin ti jehe chꞌan, la kjuénka̱yáxin chꞌan kixin to̱tó chꞌan tso̱kja̱nxi̱n chꞌan Macedonia. 
ACT.20.4	Ti sin sákjuikotoxi̱n chꞌan, mé chꞌin Sópater, xje̱en Pirro tsíkji̱xi̱n Berea, Aristarco, la ko chꞌin Segundo, tsíkji̱xi̱n chjasin Tesalónica, chꞌin Gayo tsíkji̱xi̱n chjasin Derbe, chꞌin Timoteo, chꞌin Tíquico, la ko chꞌin Trófimo, tsíkji̱xi̱n Asia. 
ACT.20.5	Ti sin i mé kuítónxi̱n nti̱a, la ó kꞌuejóchóhen sin tsjijini ti chjasin Troas. 
ACT.20.6	Ndá ti ó kꞌuatsínka ti kia inie sin nio̱tja̱ chóntahya nkehe tꞌánkíxin, ndá kꞌuitꞌótjeni ijnko ntabarco la kꞌuaxrjexíni Filipos la nꞌóxin ña̱o ndá kjuíjini Troas, ndá ntiha kuito̱heni yato ña̱o.
ACT.20.7	Ndá ti ña̱o xránkíxixín semana la kónkotséni kixin tsochrítꞌo̱ ti nio̱tja̱ xraxinkakonxíni Ìnchéni. Ndá chꞌin Pablo nixje̱he̱ chꞌan kaín ti sin tinkáchónki Ìnchéni kixin ó sátsji chꞌan ti ña̱o chrꞌéxi̱n, ndá imá itsjé ti nkehe chrónka chꞌan, la hasta kꞌaxrotjen na̱xa̱ tjenixja chꞌan. 
ACT.20.8	Ti níxin piso kónkotséxini mé síche itsjé xrohi kixin tsꞌinkaséñaxín. 
ACT.20.9	Ndá ijnko ndasoá itꞌin Eutico tjetja̱xi̱n ti itjen ventana. Ndá chꞌin Pablo imá isé nixja la ti ndasoá a tsíki̱hi̱ kotáchrin. Ndá xrína̱hña kꞌuajua chꞌan la kꞌuánótje̱xi̱n ti níxin piso ndá sákjuitsjehe sin chꞌan la ó tsíkꞌen chꞌan. 
ACT.20.10	Ndá chꞌin Pablo kꞌuinkajin chꞌan la kꞌuakꞌetsínkatákꞌa chꞌan ti ntasoá tsíkꞌánótjen, la kjóa chꞌan. Ndá ndáche chꞌan ti sin kíchóni:
ACT.20.10	―Chrakonhñara, na̱xa̱ tjetsjehe chꞌan.
ACT.20.11	Ndá chꞌin Pablo kꞌui̱tꞌótjen chꞌan ínaá ntiha la kóchrítꞌo̱ chꞌan ti nio̱tja̱ tsoxraxinkakonxín sin Ìnchéni la kꞌóxika̱ye̱he chꞌan. Ndá xi̱kaha na̱xa̱ nixja chꞌan kuenté tie hasta kꞌuínkaséña ndá sákjuí chꞌan. 
ACT.20.12	Ndá ti ndasoá kꞌuánótjen la sákjuíko sin la kohya nkehe xéhe chꞌan la kaín sin imá kóchéhe̱ sin.
ACT.20.13	Ndá jeheni la kuitónxini nti̱a la kꞌuitꞌótjeni ijnko ntabarco sákjuini nó Asón kixin ntiha tsoxétani chꞌin Pablo éxi ndáchro chꞌan kixin tjinkaon chꞌan to̱tó chꞌan sátsjixin chꞌan ntiha. 
ACT.20.14	Ndá ti ó xétani chꞌan ti chjasin Asón, la kꞌui̱tꞌótjen chꞌan ti ntabarco la sákjuini nó Mitilene. 
ACT.20.15	Ndá ti ña̱o chrꞌéxi̱n la sákjuixini ntiha, la kꞌuatsínkani ti nonte Quíos, ndá ti ña̱o chrꞌéxi̱n la kjuíjini Samos. Ndá ti kóña̱o la kꞌuitꞌótjeni ijnko ntabarco la sákjuini Trogilio, la ntiha ko̱kꞌéheni, ndá ti ña̱o chrꞌéxi̱n la kjuíjini Mileto. 
ACT.20.16	Xi̱kaha sákjuini kixin chꞌin Pablo la í tjinkakonhña chꞌan chrókꞌuatsínka chꞌan Éfeso la tjinkakonhña chꞌan chrokjuakꞌe chꞌan isé ti nonte Asia kixin tjinkaon chꞌan tjoka tsjiji chꞌan Jerusalén kixin ntiha chrókjuákꞌe chꞌan ti ña̱o Pentecostés, ichro chꞌan.
ACT.20.17	Ndá ti ó kjuákꞌe chꞌin Pablo ti chjasin Mileto la kꞌuéye̱he̱ chꞌan ti sin tꞌe̱to̱an ti ni̱nko Éfeso kixin itsji sin. 
ACT.20.18	Ndá ti ó kjuíji sin la ndáchro chꞌan:
ACT.20.18	―Jahara la ó nohara nkexrín kjuakꞌé la ko kjuàkua ndesi ti ña̱o xránkíxixín kꞌuinka Asia. 
ACT.20.19	Ó nohara kixin kaín ti ña̱o kꞌuéjoni la kaín a̱sená kjui̱tꞌaha̱ ixra̱ Ìnchéni la kjui̱ntahnkehya la imá tsja̱nka kixin nchónhña kjuasótena kixin tjinkaon ti sin judío chrókꞌóñá sin ti janhan. 
ACT.20.20	Jahara ó nohara kixin kui̱to̱a̱hya kjuàkua kaín ti nkehe jína ticháxi̱n tso̱nohara. Kaín ti nkehe ticháxi̱n tsihínra la kjuàkua ti ó kónkotséra la ko kja̱xin kjuàkua nkojnko nchia. 
ACT.20.21	Kjuáko̱ha̱ kaín chojni judío la ko jehya judío kixin ticháxi̱n tsito̱he sin ti ijie̱ tjasin sin la tsitekaon sin Díos la ko Ìnchéni Jesucristo. 
ACT.20.22	Ndá ijie sátsji̱á Jerusalén kixin xi̱kaha tꞌe̱to̱an Ncha̱kuén Díos kjónté nonahña nkehe tso̱na ntiha. 
ACT.20.23	Jehó nona kixin kaín ti chjasin tꞌatsínka la chronka Ncha̱kuén Díos kixin tsjakꞌéchjina la ko tsjasótena. 
ACT.20.24	*Kaín tíha la tóxakonahña. Kjónté chrókjuasótexian janhan, la chàna kixin chrókjuintaxín ti ixra̱ chonta la chrókjui̱ntaxiteyá ti ixra̱ kjuajon Ìnchéni Jesús, kixin tsjàkua ti itan jína nkexrín tjue̱he Díos kaín chojni.
ACT.20.25	’A̱ndá ijie la kaínra la kaín ti sin kjuákohá kjuachaxíen Díos la í tsꞌikonhñara ti janhan ínaá. 
ACT.20.26	Méxra̱ tihínra ijie kixin í jehya ijie̱ kuénta̱na ti nkojinra chrókꞌuitjáñara, 
ACT.20.27	kixin ó kjuàkua kaín ti nkehe tjinkaon Díos kixin jína tso̱nohara, la í tꞌitjáñahña ninkehó. 
ACT.20.28	Méxra̱ xráxinkaonra tꞌejora nkojína la tꞌayakohénra kaín ti sin tinkáchónki Ìnchéni kixin Ncha̱kuén Díos tjáhara ti ixra̱ kixin tsꞌayakohénra ti sin ni̱nko kixin Ìnchéni kꞌue̱naxín chꞌan ti ijni̱é chꞌan. 
ACT.20.29	Ó nona kixin ti ó sátsjia la itsi itsjé chojni éxi lobo jie̱he xi̱kaha tsotjinkaon sinchekꞌitjáña ti sin tinkáchónki Ìnchéni. 
ACT.20.30	La hasta nkojinra tjejora ntihi la tsjankíxinra tsjàkora kjuachꞌia, la xi̱kaha ti sin tinkáchónki Ìnchéni la tsochréhe̱ sin ti nkehe nduáhya. 
ACT.20.31	Méxra̱ xráxinkaonra kixin chjina iní nánó kjuakꞌé kjuákohára ncha̱kotjin la ko tie la kui̱to̱a̱hya kjui̱ntaxraxinka̱onra hasta kjuíntaníha a̱sená, nixjahára nkojnkora.
ACT.20.32	’A̱ndá ijie la jahara kíchóni, tjáncháha̱ Díos kixin tsꞌayakuaxínra chꞌan ti itén chꞌan kixin tjua̱hára chꞌan. Díos imá chónta kjuachaxin tsjinki̱tsa ti jahara ndá tsꞌayéhéra kaín ti nkehe tsochjéhe chꞌan kaín ti chojni tsíkótjóá. 
ACT.20.33	Janhan la kjuakéhya a̱sená chi̱cha̱ko̱en chojni o̱ iké nkojín chojni. 
ACT.20.34	Náhí. Jahara la ó nohara kixin janhan la tjaná kjui̱tꞌaxián ixra̱, la kꞌuénaxián ti nkehe ticháxi̱na la ko kja̱xin ti nkehe tichánxi̱hin ti chojni kꞌuejóki̱a̱n. 
ACT.20.35	Méxra̱, xi̱kaha kjuàkuaxínra kixin si̱chꞌera ixra̱ kixin jína tsjínki̱tsara ti chojni chóntahya. Xráxinkaonra kixin Ìnchéni Jesús ndáchro: “A̱ntsí tso̱chéhe̱ni ti tsjajoni nkehe, ke ti jeheni chrókui̱to̱nhe̱ni nkojín nkehe.”
ACT.20.36	Ndá ti ó kjuixin ndáchro chꞌin Pablo tíha, la kꞌuejóxin tochꞌin sin la nixje̱he̱ sin Díos. 
ACT.20.37	Ndá kaín sin tsjánka sin la ko kjóa sin chꞌin Pablo. 
ACT.20.38	La imá kꞌuává sin kixin chrónka chꞌan kixin í tsꞌikonhña sin ti jehe chꞌan ínaá. Ndá sákjuikotoxi̱n sin chꞌan ti itjen ti ntabarco sátsjiko chꞌan.
ACT.21.1	Ndá ti ó kuíto̱heni ti sin kíchóni ndá kꞌuitꞌótjeni ijnko ntabarco, la tuénxín sákjuini nonte Cos. Ndá ti ña̱o chrꞌéxi̱n la sákjuini Rodas, ndá chrꞌéxi̱n sákjuini Pátara. 
ACT.21.2	Ndá ntiha kꞌuitjani ijnko ntabarco sátsji Fenicia, la sákjuini. 
ACT.21.3	Ndá ti ó kꞌuatsínkani ntiha la kꞌuíkoni Chipre, la nó itjani kjon kuíto̱he, la sákjuini nó Siria. Ndá ti ntabarco la sákjuí ti puerto Tiro kixin ntiha tsíto̱he ti nkehe kjui̱ka̱o, ndá xi̱kaha kja̱xini kꞌuíxeheni ti chjasin a. 
ACT.21.4	Ndá ntiha kꞌuitjani ti sin tinkáchónki Ìnchéni, ndá kuíto̱ekoni sin yato ña̱o, la Ncha̱kuén Díos kjuínchenohe sin la chénka sin ti chꞌin Pablo kixin sáchrókjuihya chꞌan Jerusalén. 
ACT.21.5	Ndá ti ó kꞌuatsínka ti yato ña̱o, ndá sákjuixini ntiha. La kaín ti sin tinkáchónki Ìnchéni la ti ichjién sin la ko xje̱en sin mé sákjuikotóxi̱n sin ti jeheni hasta kꞌuaxrjentáni ikon chjasin, ndá sákjuini chrínta nda̱ñao la kꞌuejóxini tochꞌini nixje̱he̱ni Díos 
ACT.21.6	Ndá nixje̱he̱ni sin nkojína, ndá kꞌuitꞌótjeni ti ntabarco la sákjuini, ndá jehe sin la ikjan sin ndo̱e sin.
ACT.21.7	Ndá jeheni la kꞌuaxrjexíni ti chjasin Tiro, ndá kjuíjini Tolemaida, la ntiha nixje̱he̱ni ti sin kíchóni tinkáchónki Ìnchéni la kꞌuejókoni sin ntiha ijnko ña̱o. 
ACT.21.8	*Ndá ti ña̱o chrꞌéxi̱n sákjuixini ntiha la kjuíjini Cesarea. Ndá ntiha sákjuini ndo̱e chꞌin Felipe, ijnko nkexro tjako itén Díos. Jehe chꞌan mé ijnko ti ya̱to̱xi̱n ti sin tsíkjeyá Ìnchéni, la kuíto̱heni ndo̱e chꞌan. 
ACT.21.9	Chꞌin Felipe mé chónta chꞌan noó xje̱en chꞌan ichjin na̱xa̱ tóte̱ehya sin, la jehe sin mé chrónkaxín sin itén Díos. 
ACT.21.10	*Ntiha kꞌuejókoni sin itsjé ña̱o, ndá ikui ijnko nkexro nixja itén Díos itꞌin Agabo, tsíkji̱xi̱n Judea. 
ACT.21.11	Ikjui chꞌan kixin tsonixje̱he̱ chꞌan ti jeheni, la kuákja chꞌan ti tjo̱a̱ tꞌinkatꞌóxin chꞌin Pablo, ndá kjuínchentetoxín chꞌan to̱té chꞌan la ko itja chꞌan la ndáchro chꞌan:
ACT.21.11	―Ti Ncha̱kuén Díos mé ndáchro kixin xi̱ki̱hi sichꞌehe ti sin judío ti nkexro kuènté ti sincho̱ i, la tsjikaan sin ti tjejó ti sin jehya judío, ti chjasin Jerusalén.
ACT.21.12	Ndá kjuixin kuíhini tíha, ndá jeheni la ko ti sin chjasin Cesarea chrónoéhe̱ni ti chꞌin Pablo kixin sáchrókjuihya chꞌan Jerusalén. 
ACT.21.13	Ndá jehe chꞌan ndáchro chꞌan:
ACT.21.13	―¿Nkekuènté tsja̱nkara la ko nchekꞌavára a̱sená? Janhan la chrakonhña, kjónté sinchentetona sin o̱ chrókꞌuenxian Jerusalén kixin tinkachónkia Ìnchéni.
ACT.21.14	Ndá kjuachahyani kixin chrókuitekaon chꞌan la jehó ndáchroni:
ACT.21.14	―Tso̱hen éxi ti nkehe tjinkaon Ìnchéni.
ACT.21.15	Ndá chrꞌéxi̱n, la kóyaxíhini, ndá sákjuini Jerusalén. 
ACT.21.16	La sákjuikoni iso ti sin tinkáchónki Ìnchéni tsíkji̱xi̱n Cesarea. Sákjuikoni sin ndo̱e ijnko nkexro tsíkji̱xi̱n Chipre itꞌin Mnasón. Jehe chꞌan mé ósé tinkáchónki chꞌan Ìnchéni, landá kjuajon chꞌan kjuachaxin kuito̱heni ndo̱e chꞌan.
ACT.21.17	Ti ó kjuíjini Jerusalén, la ti sin kíchóni tinkáchónki Ìnchéni la chéhe̱ sin kjuajon sin kjuachaxin kꞌuejókoni sin. 
ACT.21.18	Ndá ti ña̱o chrꞌéxi̱n la sákjuikoni chꞌin Pablo kjuitsjeheni chꞌin Jacobo la ntiha kꞌuejó kaín ti sin tꞌe̱to̱an kuènté ni̱nko. 
ACT.21.19	Ndá Pablo nixje̱he̱ chꞌan sin, ndá kjuixin la chrónka chꞌan kaín ti ixra̱ kjuíchꞌe Díos ti ó kjua̱ko̱he̱ chꞌan ti sin jehya sin judío. 
ACT.21.20	Ndá ti ó kuíhin sin tíha, la chjéhe sin Díos kjuasáya, la ndáche sin chꞌin Pablo:
ACT.21.20	―Kíchóni, ó tꞌíkua̱n kixin siín itsjé mil ti sin judío titekaon sin Jesús, kjánchó kaín sin ndáchro sin kixin ticháxi̱n tsíto̱ehyani ti ley. 
ACT.21.21	La tsíkihin sin kixin jaha tjákohé ti sin judío tjejó ókjé chjasin kixin ticháxi̱nhña sinchexiteyá sin ti nkehe tsíkꞌe̱to̱an Moisés. La kja̱xin tsíkihin sin kixin tjákohé sin kixin ti xje̱en sin la ticháxi̱nhña itsa xro̱ye la ko tsicháxi̱nhña tsinkáchónki sin éxi kꞌuékinkáchónki sin ósé. 
ACT.21.22	¿Ndá nkehe chrókjuíchꞌeni? Ti ó tsihin sin kixin kjuihá la tso̱nkotsé itsjé sin. 
ACT.21.23	*Méxra̱, ícha jína si̱nchexiteyá tíha. Ntihi tjejó noó sin ticháxi̱n sinchexiteyá sin ti nkehe tsíchenka sin Díos. 
ACT.21.24	Sátjiko̱a sin la chrókótjóá jaha la ko jehe sin, la tjènka ti tsokjín sin ndá xi̱kaha tso̱noexín ti sin judío kixin chaxínhña ti nkehe kuíhin sin la tso̱nohe sin kixin kja̱xian nchexiteyá ti ley. 
ACT.21.25	*A̱ndá ti sin jehya judío titekaon Ìnchéni, la ó ikjini ijnko xroon kꞌue̱tue̱heni sin kixin siniehña sin ti into tsíchroxi̱hi̱ chojni ti nkehe tsíkjano̱ña, siniehña sin ijni̱é iko la ko ti nto̱e iko tsíchríjinhña ikja, la tsochóntahya sin íjnko chojnichjin jehya ichjién sin.
ACT.21.26	Ndá chꞌin Pablo sákjuíko ti noó sin ndá ti ña̱o chrꞌéxi̱n la kjuínchetjóá a̱sén sin éxi kuinkáchónki sin. Ndá kjuixin, la kꞌuíxehen sin ti ni̱nko kixin tsochronka sin kixin ó kjuixin kjuínchexiteyá sin ti nkehe tsíndáchro sin, la nkojnko sin kjuajon sin ti nkehe tsꞌáyéhe̱ Díos.
ACT.21.27	Ndá ti ó chjina tsoxítja ti yato ña̱o kꞌuejó sin ni̱nko, ndá iso ti sin judío tsíkji̱xi̱n Asia mé kꞌuíkon sin itjen chꞌin Pablo nkaxehen ni̱nko. Ndá kjuínchekónínkaon sin itsjé ti chojni tjejó ntiha, la itsé sin chꞌan. 
ACT.21.28	Ndá itsen ndáchro sin:
ACT.21.28	―Kaínra chojni Israel, tjínki̱tsarani kixin tsotséni ti nkexro i, kixin jehe chꞌan ixri chꞌan xritja̱ko̱he̱ chꞌan chojni nkehe jehya jína kuènté chjaséni, la ndáchro chꞌan kixin sínkíhya ti ley tsíkꞌe̱to̱an Moisés la ko ti ni̱nkuéni. Ndá ijie la tsíchrꞌaxehen chꞌan iso sin griego ni̱nko la kjuínchekji̱ta̱ sin ti ni̱nko tjóá.
ACT.21.30	Ndá kuenté ti chjasin kónínkaon, la kaín sin kuinká sin ikui sin itsé sin chꞌin Pablo, la nkánkákjen sin kuakitsje sin chꞌan ndója, ndá tuénxín kꞌuekjehe̱ sin ti puerta kuènté ni̱nko. 
ACT.21.31	Ndá tjinkaon sin chrókꞌóñá sin chꞌan, kjánchó ti comandante tꞌe̱tue̱hen itsjé soldado romano mé kuíhin chꞌan kixin kuenté ti chjasin Jerusalén kꞌuíxité sin, kónínkaon sin. 
ACT.21.32	Ndá sákjuíko chꞌan iso sin soldado la ko ti sin tꞌe̱tue̱hen ti sin soldado, la kuinká sin sákjuí sin ti tsíkónkotsé ti sin a. Ndá ti ó kꞌuíkon ti sin a kixin kjuíji ti comandante la ko ti sin soldado ndá kuíto̱he sin, í kjuáte̱hya sin chꞌin Pablo. 
ACT.21.33	Ndá ti comandante kóchjina la itsé chꞌan ti chꞌin Pablo, la kꞌue̱to̱an chꞌan kixin tso̱ntetoxín chꞌan yaá cadena. Ndá chrꞌéxi̱n ti comandante kjuanchankí nkexro ti jehe chꞌan la ko nkehe kjuíchꞌe chꞌan. 
ACT.21.34	A̱ndá ti chojni tsíkónkotsé ntiha kóyako sin ndáchro sin ijnko nkehe la íso sin ókjé nkehe. A̱ndá ti comandante la tienxínhña chꞌan nkehe tsíkóhen kixin sítjité sin. Ndá kꞌue̱to̱an chꞌan kixin sátsjiko sin chꞌin Pablo ti cuartel. 
ACT.21.35	Ndá sákjuíko sin chꞌan la kjuíji sin ti tꞌi̱tꞌótje̱nxi̱n sin ti nchia a, ndá kuamá sin chꞌan kixin ti chojni tsíkónkotsé tjejó ntiha la tjinkaon sin chrókjuate sin chꞌan kixin imá nínkaon sin. 
ACT.21.36	La kaín sin chréhe̱ sin nóton chꞌan tꞌóyako sin, ndáchro sin:
ACT.21.36	―Tꞌoñára chꞌan ―ichro sin.
ACT.21.37	Ndá ti ó sáchrókjuiko sin chꞌan nkaxehen ti cuartel kuènté sin, la kjuanchankíhi chꞌin Pablo ti comandante:
ACT.21.37	―¿Á jína tsonixjani intsí ní?
ACT.21.37	Ndá ti comandante ndáchro:
ACT.21.37	―¿Noha nixja griego ní? 
ACT.21.38	¿Xá jehya jaha ti chojni tsíkji̱xi̱n Egipto kjuínchekónínkaon chojni la ko sákjuíko nte̱je̱ noó mil chojni tsíkjàya ní? ―ichro ti comandante.
ACT.21.39	Ndá kjuáte̱he chꞌin Pablo ndáchro chꞌan:
ACT.21.39	―Náhí, janhan la ijnko chojni judío, tsíkokjíexín Tarso, nonte Cilicia. Janhan la ijnko chojni kjui̱xi̱n ijnko chjasin imá tjetoan. A̱ndá ijie xrja̱noáha kixin tsjánjua kjuachaxin tsonixja̱ha̱ ti chojni tjejó ntihi ―ichro chꞌan.
ACT.21.40	Ndá ti comandante kjuajon kjuachaxin, ndá chꞌin Pablo la kjuákꞌexín to̱té ti itjen escalera la kjua̱ko̱xi̱n chꞌan itja chꞌan kixin tsotání sin. Ndá ti ó tání sin ndá nixja̱xi̱n chꞌan ngiva hebreo, ndáchro chꞌan:
ACT.22.1	―Jahara kíchóni la ko jahara itꞌé xjan, tihínra ti nkehe tsondáxrja̱n kixin janhan chontahya ijie̱ ―ichro chꞌan.
ACT.22.2	Ndá ti ó kuíhin sin kixin níxja chꞌin Pablo ngiva hebreo, la kꞌuejó sin kuíhin sin jína. Ndá chꞌin Pablo, ndáchro:
ACT.22.4	*Senó la kꞌuéninka̱koha̱n ti sin tinkáchónki Ìnchéni la chrókꞌoñá sin, kjui̱ntantetoa chojnindoa la ko chojnichjin la sákjuiki̱a̱n sin kꞌuejóchjina sin. 
ACT.22.5	Ti sin ncha̱tꞌá tꞌe̱to̱an la ko kaín ti sin táda tꞌayakohen ni̱nko la nohe sin jína tíha kixin jehe sin kjuajon sin ijnko xroon tsꞌáyéhe̱ ti sin kíchóni judío tjejó Damasco. Ndá sákjuikjeyáni ti sin tinkáchónki Ìnchéni kixin chrótsé sin la chrókjui̱ka̱oni sin Jerusalén kixin chrókjuasóte sin.
ACT.22.6	’A̱ndá ti ó kjuasán chjina Damasco éxi chonkíxin la xrína̱hña ikui ijnko xrohi, kui̱xi̱n nka̱jní la nkonda̱tjen
ACT.22.7	Ndá kꞌuitsinka nonte la kui̱ha̱n itén ijnko nkexro ndáchro: “Saulo, Saulo, ¿nkekuènté xrítjéyá ti janhan?” 
ACT.22.8	Ndá kjuánchánkíha̱: “¿Xá nkexro ti jaha?” Ndá ti nkexro a la ndáchro: “Janhan mé Jesús tsíkji̱xi̱n Nazaret, ti nkexro ninkákohén xrítjéyá.” 
ACT.22.9	La ti sin sákjui̱ki̱a̱n mé kꞌuíkon sin ti xrohi la chrákon sin, kjánchó kienhña sin itén ti nkexro níxja. 
ACT.22.10	Ndá kjuánchánkíha̱ ti nkexro a: “¿Xá nkehe tjinkaoan si̱tꞌa?” Ndá Ìnchéni ndáchro: “Tꞌínkatjen sátjia Damasco ndá ntiha tsochronka sin kaín ti nkehe si̱chꞌe.” 
ACT.22.11	Ndá ti xrohi kꞌuíkua̱n mé kjuínchexenka ti ikua̱n, ndá í xitjahya kꞌuíkua̱n. Méxra̱ ti sin xríki̱a̱n la kuinkátséhe sin ti janhan sákjuíko sin Damasco.
ACT.22.12	’Ndá ntiha kjuákꞌe ijnko nkexro itꞌin Ananías, ijnko chojni jína kjuínchexiteyá ti ley tsíkꞌe̱to̱an Moisés la kaín ti sin judío tjejó Damasco mé tjikosáyehe sin. 
ACT.22.13	Chꞌin Ananías mé kuitsjehe ti janhan la ndáchro chꞌan: “Kíchóni Saulo, tꞌayéhé kjuachaxin tsꞌikuan ínaá.” Ndá tuénxín jína kꞌuíkua̱n, la kꞌuíkua̱n ti jehe chꞌan. 
ACT.22.14	Ndá chꞌin Ananías, ndáchro: “Ti Díos kuinkáchónki ti sin kꞌuaxrjeníxini mé kjueyá ti jaha kixin tso̱noha ti nkehe tjinkaon chꞌan la ko tsꞌikuan ti nkexro jína la tsinhín ti itan tsꞌaxrjexín irꞌua chꞌan. 
ACT.22.15	Kixin jaha tso̱chro̱nka kaín ti nkehe kꞌuikuan la ko kuihín kixin tsihin kaín chojni chjasintajni. 
ACT.22.16	A̱ndá ijie la í chuénhña. Tꞌínkatjen la tikitiaxián ihni̱é Ìnchéni kixin tsꞌíjmáxin ti iji̱á”, ichro chꞌin Ananías.
ACT.22.17	’A̱ndá ti ó ikjan janhan Jerusalén ndá sákjuia ni̱nko kixin tsotjahá Díos kjuasáya, la ncha̱kuén Díos kꞌuíko̱xian 
ACT.22.18	Ìnchéni ndáchro: “Tjoka tꞌaxrjéxian Jerusalén kixin tsitekakonhña sin ti nkehe kuénta̱na tsjàkua.” 
ACT.22.19	Ndá ndátjan Díos: “Ìnchéni, jehe sin la ó nohe sin kixin senó la janhan kꞌuájia kaín ni̱nko la kꞌuétse̱ ti sin tinkáchónki ti jaha la sákjuiki̱a̱n sin ndo̱echjiso kjuasóte sin. 
ACT.22.20	*La ti ó kꞌóñá sin Esteban, ti nkexro kꞌuénixja ti itan kuèntá, la janhan kja̱xin tjéntaxián ntiha, la ndáxrja̱n kixin ncho̱xon itsꞌen chꞌan la kꞌuayakoha̱n ti iké sin.” 
ACT.22.21	Ndá Ìnchéni, ndáchro: “Tjoka sátjixian ntihi kixin janhan tsochrꞌan sátsjia chjasin ikjín tsjákohé ti chojni jehya judío.”
ACT.22.22	Ndá ti sin tsíkónkotsé mé kuíhin sin kaín tíha, ndá kjuankíxin kꞌóyako sin ndáchro sin:
ACT.22.22	―¡Itsꞌen ti nkexro i, í tsjakꞌechónhña chꞌan!
ACT.22.23	Ndá na̱xa̱ tꞌixratánhña sin tꞌóyako sin la tótsjénka sin iké sin la ko itꞌé sin inche noi. 
ACT.22.24	Ndá ti comandante kꞌue̱tue̱hen ti sin soldado kixin sátsjiko sin ti chꞌin Pablo nkaxehen cuartel. La kꞌue̱to̱an chꞌan kixin tsꞌekoxín chꞌan chikote kixin tsochronka chꞌan nkekuènté kixin imá nínkaon sin, sítjité sin. 
ACT.22.25	Ndá ti ó kjuixin kjuínchenteto sin chꞌan kixin tsjate sin, ndá chꞌin Pablo kjuanchankíhi ijnko ti capitán itjen ntiha, ndáchro:
ACT.22.25	―¿Á chontara kjuachaxin tsjatera ijnko chojni romano, kjónté na̱xa̱ kjuéyáhyara nkehe ijie̱ chónta chꞌan ní?
ACT.22.26	Ndá ti ó kuíhin ti capitán tíha, ndá sákjuichenka chꞌan ti comandante, ndáchro chꞌan:
ACT.22.26	―¿Nkehe si̱chꞌe?, kixin ti nkexro i la ijnko chojni romano ―ichro chꞌan.
ACT.22.27	Ndá ti comandante mé kjuichréhe̱ chꞌin Pablo la kjuanchankí, ndáchro:
ACT.22.27	―¿Á chaxín ijnko chojni romano jaha ní?
ACT.22.27	Ndá chꞌin Pablo ndáchro:
ACT.22.27	―Jeén.
ACT.22.28	Ndá ti comandante ndáchro:
ACT.22.28	―Janhan la itsjé chichaon kjuènka̱ ndá kꞌóna chojni romano.
ACT.22.28	A̱ndá chꞌin Pablo ndáchro:
ACT.22.28	―Janhan la chojni romano ndesi kokjína.
ACT.22.29	Ndá ti sin soldado chrókjuate chꞌin Pablo kuíhin sin kixin jehe chꞌan la ijnko chojni romano la kuíto̱he sin chꞌan. La kja̱xin ti comandante ti ó kónohe kixin chꞌin Pablo mé ijnko chojni romano la imá chrákon chꞌan kixin kjuínchentetoxín chꞌan chꞌin Pablo ijnko cadena.
ACT.22.30	A̱ndá ti ña̱o chrꞌéxi̱n la ti comandante tjinkaon tso̱nohe nke ijie̱ tꞌeka sin ti chꞌin Pablo, ndá kjuasinta̱nka̱ chꞌan ti cadena tjechróntetoxín ti itja chꞌan, ndá kꞌue̱to̱an chꞌan kixin tso̱nkotsé kaín ti ncha̱tꞌá tꞌe̱to̱an la ko ti sin tꞌe̱to̱an kuènté sin judío, a̱ndá kuakitsje chꞌan ti chꞌin Pablo la kjuákꞌe chꞌan nko̱siñe ti tjejó ti sin tꞌe̱to̱an.
ACT.23.1	A̱ndá chꞌin Pablo komá ti sin tꞌe̱to̱an la ndáchro chꞌan:
ACT.23.1	―Kíchóni, ti kjuákꞌe hasta ijie la Díos tjetsjehe kixin jína nta̱xiteyá.
ACT.23.2	Ndá Ananías, ti ncha̱tꞌá tꞌe̱to̱an, mé kꞌue̱tue̱hen chꞌan ijnko ti nkexro itjen chjina chꞌin Pablo kixin tsochjéhe chꞌan ti irꞌua chꞌan. 
ACT.23.3	*Ndá chꞌin Pablo ndáchro:
ACT.23.3	―Díos sinchekjasóte ti jaha kixin nkoko̱ahya tjénka̱yáxian. Jaha tjetja̱xian méhe̱ kixin tsjéyá ti ijie̱ chonta éxi nixja ti ley. A̱ndá, ¿nkekuènté kjuínchexiteyéhya ti ley, la kuéto̱an kixin tsjate sin ti janhan? ―ichro chꞌin Pablo.
ACT.23.4	A̱ndá ti sin tjejó ntiha ndáchro sin:
ACT.23.4	―¿Nkekuènté tꞌandaxíhín ti ncha̱tꞌá tꞌe̱to̱an kuènté Díos?
ACT.23.5	―Kíchóni, nonahña kixin jehe chꞌan ti ncha̱tꞌá tꞌe̱to̱an, kixin ti xroon itén Díos ndáchro: “Chrókꞌuandaxiénhña ti nkexro tꞌe̱tue̱hen ti chjasán” ―ichro chꞌan.
ACT.23.6	―Kíchóni, janhan mé ijnko chojni fariseo la kaín ti sin kjéhyana mé fariseo. Jahara tjéyára nkehe ijie̱ chonta kixin janhan titeka̱oan kixin tsoxechón ti chojni tsíkꞌen.
ACT.23.7	Ndá ti ó kjuixin ndáchro chꞌan tíha, la ti sin fariseo la ko ti sin saduceo mé kjuankíxin ikjo kícho sin, ndá xi̱kaha nkokónhña kjuénka̱yáxin sin. 
ACT.23.8	*Kixin ti sin saduceo mé ndáchro sin kixin ti chojni tsíkꞌen la í tsoxechónhña la ndáchro sin kixin kohya ángel la ko ncha̱kuén chojni. A̱ndá ti sin fariseo la titekaon sin kaín tíha. 
ACT.23.9	Méxra̱ kaín sin la kꞌuíxité sin, la iso ti sin maestro tjako ley kuènté ti sin fariseo, mé kꞌuínkatjen sin la ndáchro sin:
ACT.23.9	―Ti nkexro i, la kohya ninkehó nkehe jínahña kjuíchꞌe chꞌan. Kjá ijnko ncha̱kuén chojni o̱ ijnko ángel nixje̱he̱ chꞌan ―ichro sin.
ACT.23.10	Ndá imá kónínkaon sin kꞌuíxité sin. A̱ndá ti comandante mé kóxakohen kixin chrókjuincheníhi sin chꞌin Pablo, ndá kꞌue̱tue̱hen chꞌan ti sin soldado kixin tsikákjín sin chꞌan la tsi̱ka̱o sin chꞌan ti cuartel kuènté sin ínaá.
ACT.23.11	A̱ndá ti tie chrꞌéxi̱n, la kꞌuíkon chꞌan Ìnchéni nixja, ndáchro:
ACT.23.11	―Pablo chrakonhña, kixin éxi chro̱nka ti itan kuénta̱na chjasin Jerusalén la xi̱kaha tso̱chro̱nka chjasin Roma kja̱xin.
ACT.23.12	Ndá ti ña̱o chrꞌéxi̱n, la iso ti sin judío mé kjuénka̱yáxin sin tsꞌóñá sin chꞌin Pablo. La kjuínchenohe sin Díos kixin siniehña sin la ko tsꞌihya sin ninkehó hasta tsoxiteyá ti nkehe tjinkaon sin. 
ACT.23.13	Mé tíha la chjina cuarenta chojni ti kjuénka̱yáxin sin kixin tsꞌóñá sin ti chꞌin Pablo. 
ACT.23.14	La kjuichenka sin ti ncha̱tꞌá tꞌe̱to̱an la ko ti sin tꞌe̱to̱an kuènté ti sin judío, ndáchro sin:
ACT.23.14	―Jeheni kjuínchenoheni Díos kixin siniehñani ninkehó ti na̱xa̱ tsꞌóñáhñani ti chꞌin Pablo. 
ACT.23.15	Méxra̱ jahara la ko kaín ti sin tꞌe̱tue̱hen ti sin judío ndáchera ti comandante kixin tsji̱ka̱o sin ti chꞌin Pablo, ndóye nchítjen, kixin tsotsjehera nkexrín tso̱yóxin ti ijie̱ tíká chꞌan. A̱ndá jeheni ó tsꞌejóchóheni ti nti̱a tsji̱xi̱n chꞌan la tsꞌóñáni chꞌan ―ichro sin.
ACT.23.16	Kjánchó ti xje̱en ti kja̱vé chꞌin Pablo mé tsíkihin chꞌan nkehe ti ikjo sin. Ndá sákjuí chꞌan ti cuartel kixin tsochronka chꞌan ti nkehe tjenka̱yáxin sin. 
ACT.23.17	Ndá chꞌin Pablo kꞌuéye̱he̱ ijnko ti sin capitán la ndáche chꞌan:
ACT.23.17	―Sátjikoára ti ndasoá i, ti itjen ti comandante kixin tsochronka chꞌan ti nkehe kuíhin chꞌan ―ichro chꞌin Pablo.
ACT.23.18	Ndá ti capitán mé sákjuíko ti ndasoá ti itjen ti comandante la ndáchro:
ACT.23.18	―Ti nkexro itꞌin Pablo tjechjina mé kꞌuéya kixin tsji̱ka̱oni ti ndasoá i ntihi kixin tsochronka ijnko nkehe.
ACT.23.19	A̱ndá ti comandante itsé itja ti ndasoá la kꞌuaxrjentáko chꞌan, ndá kjuanchankíhi chꞌan:
ACT.23.19	―¿Nkehe tjinkaoan tso̱chro̱nka?
ACT.23.20	Ndá ti ndasoá ndáchro:
ACT.23.20	―Iso ti sin judío mé kjuénka̱yáxin sin kixin tsjanchaha sin kixin ndóye nchítjen tsjiko̱a chꞌin Pablo ti tso̱nkotsé ti sin judío tꞌe̱to̱an. Sitꞌayaha sin tsondáchro sin kixin tjinkaon sin sinchekito̱exín sin ti ijié chꞌan. 
ACT.23.21	Méxra̱ jaha la chrókuitekákuenhña sin kixin chjina cuarenta chojni tjejóchóhen sin imó la kjuínchenohe sin Díos kixin siniehña sin la ko tsꞌihya sin ninkehó hasta tsꞌikon sin itsꞌen chꞌin Pablo. Ndá ijie tjejóchóhen sin tso̱nohe sin nkehe tsondáchrua jaha ―ichro ti ndasoá.
ACT.23.22	A̱ndá ti comandante ndáche ti ndasoá:
ACT.23.22	―Chenkahya ninkexró ti nkehe chro̱nka.
ACT.23.23	Ndá ti comandante mé kꞌuéye̱he̱ yaá ti sin capitán la kꞌue̱to̱an chꞌan kixin tso̱yaxíhin yaá ciento sin soldado sátsjixin to̱té la ko setenta ti sin tsꞌejókjen koka̱te̱ la ko yaá ciento soldado sátsjiko chika lanza, kixin sátsjiko sin chꞌin Pablo chjasin Cesarea las nueve tie. 
ACT.23.24	Kja̱xin kꞌue̱to̱an chꞌan kixin sinchekamá sin koka̱te̱ tsjakꞌekjen chꞌin Pablo la tsꞌayakohen sin chꞌan jína kixin kohya nkehe tso̱hen chꞌan tsjijijia chꞌan ti itjen ti gobernador Félix. 
ACT.23.25	La kja̱xin ichrꞌán sin ijnko xroon, ndáchro:
ACT.23.26	“Janhan Claudio Lisias, chrꞌahán ijnko xroon kixin tsonixja̱há jaha Félix, ijnko gobernador jína. 
ACT.23.27	Ti sin judío mé tsítsé sin ti nkexro i la chrókꞌóñá sin. Ndá ti ó kónona kixin jehe chꞌan ijnko chojni romano la sákjuiki̱a̱n ti sin soldado la kjui̱ntakaá chꞌan. 
ACT.23.28	A̱ndá tjínka̱oan tso̱nona nkekuènté nínkakohen sin chꞌan, ndá sákjuiki̱a̱n chꞌan ti tónkotsé ti sin judío. 
ACT.23.29	Ndá kónona kixin nínkakohen sin chꞌan kixin kjuínchexiteyáhya chꞌan ti ley kuènté sin. Jehya ijie̱ taó tsíkjasin ti nkexro i, kixin chrókꞌóñá sin o̱ chrókjua̱kꞌe̱chji̱na sin chꞌan. 
ACT.23.30	Ndá kui̱ha̱n kixin ti sin judío mé tjinkaon sin chrókꞌóñá sin chꞌan. Méxra̱ ichrꞌán chꞌan ti itjen jaha, la ko kja̱xin kjuáncháha̱ ti sin kjuanchia ijie̱ kixin chrókjuíji sin ti itjen kixin chrókjuá sin nkekuènté nínkakohen sin ti chꞌin Pablo. Kjuasáyá. Ótjen.”
ACT.23.31	Ndá ti sin soldado mé kjuínchexiteyá sin éxi kꞌuítuehen sin, ndá sákjuíko sin chꞌin Pablo ti ó tie hasta ti chjasin Antipatris. 
ACT.23.32	Ndá ti ña̱o chrꞌéxi̱n la ti sin soldado kjuíxin to̱té la xíkjan sin ti cuartel. A̱ndá ti sin kꞌuejókjen koka̱te̱ la na̱xa̱ sákjuíko sin chꞌin Pablo. 
ACT.23.33	Ndá ti ó kjuíji sin ti chjasin Cesarea, la chjéhe sin ti xroon a ti gobernador la ko kja̱xin ti chꞌin Pablo. 
ACT.23.34	Ndá ti ó kjuixin kjuínchekuáxin ti gobernador ti xroon, ndá kjuanchankí nketí chjasén chꞌin Pablo. Landá kónohe chꞌan kixin Cilicia tsíkji̱xi̱n chꞌan, 
ACT.23.35	ndá ndáche chꞌan:
ACT.23.35	―Tsi̱nha̱n nkehe tsixro ti sin tꞌeka ijie̱ ti ó itsji sin.
ACT.23.35	Ndá ti gobernador la kꞌue̱tue̱hen ti sin soldado kixin tsꞌayakohen sin ti chꞌin Pablo ti nchia kuènté chꞌin Herodes.
ACT.24.1	A̱ndá inꞌó ña̱o chrꞌéxi̱n, la chꞌin Ananías, ti ncha̱tꞌá tꞌe̱to̱an mé kjuíji chjasin Cesarea, kjuíjiko chꞌan iso ti sin tꞌe̱to̱an kuènté ni̱nko, la ko ijnko abogado itꞌin Tértulo, kixin tsonixje̱he̱ ti gobernador la tsjanchia ijie̱ kixin itsꞌen chꞌin Pablo. 
ACT.24.2	Ndá ti ó kjui̱ka̱o sin chꞌin Pablo, ndá chꞌin Tértulo kjuankíxin chenka chꞌan ti gobernador Félix, ndáchro chꞌan:
ACT.24.2	―Kjuasáyá, jaha gobernador kixin imá kjuínki̱tsa la kjuaxróxin tjejóni la ko kjuasáya kixin imá noha této̱an ti nación kuènténi. 
ACT.24.3	Jaha mé jína této̱an la tjáhani kjuasáya kixin kaín nkehe kꞌuáyéhe̱ni. 
ACT.24.4	Tjínka̱konhña si̱ntaxrjahan, méxra̱ xrja̱noáhá kixin chrókuihín ti nkehe tso̱xrja̱nka. 
ACT.24.5	Ti nkexro i mé kónoxíxin tjasin chꞌan kjuanínkaon éxi ijnko ichin tꞌóxika kuenté chjasintajni, chꞌiyehe chꞌan ti sin judío ndá nkokónhña tjenka̱yáxin sin. Jehe chꞌan mé tꞌe̱tue̱hen chꞌan ti sin tinkáchónki ti nkexro tsíkji̱xi̱n Nazaret. 
ACT.24.6	Kja̱xin tjinkaon chꞌan chrókjuinchekji̱ta̱ chꞌan ti ni̱nko. Ndá itséni chꞌan la chrókjuinchekito̱exíni iji̱é chꞌan éxi tꞌe̱to̱an ti ley kuènténi. 
ACT.24.7	Kjánchó ti comandante Lisias kjui̱ka̱o chꞌan itsjé soldado la kuakitsje sin ti nkexro i. 
ACT.24.8	Ndá ti comandante kꞌue̱to̱an kixin ti sin tsjanchia ijie̱ la tsitsjehe sin ti jaha. Tjanchankíhí chꞌin Pablo kixin chrókónoheni jína nke ijie̱ chrókjuinchekjasótexíni chꞌan ―ichro chꞌin Tértulo.
ACT.24.9	Ndá kaín ti sin judío tjejó ntiha la ndáchro sin:
ACT.24.9	―Kaín tíha la chaxín ―ichro sin.
ACT.24.10	Ndá ti gobernador kjua̱ko̱xi̱n itja kixin tsonixja chꞌin Pablo. Ndá Pablo, ndáchro:
ACT.24.10	―Ó nona kixin jaha la ti juez kuènté ti nación ntihi, la itsjé nánó této̱an, la chàna tso̱xrja̱nka ti nkehe kóhen. 
ACT.24.11	Jaha chrókónoha kixin na̱ntá teyó ña̱o kjuasán Jerusalén kixin ntiha tsoxráxinka̱konxián Díos. 
ACT.24.12	La kꞌuitjaxinhña sin ti janhan tjájo̱nki̱a̱n nkojín chojni, o̱ kjui̱ntakónínka̱oan nkojín nkexro ti ni̱nko o̱ ti nchia xrako̱exín ti sin judío o̱ nkojín nketí ti chjasin i. 
ACT.24.13	Ti sin i, la xitjahya tsondáchro sin kixin chaxín kjuásian ti ijie̱ tꞌekana sin. 
ACT.24.14	Kjánchó chaxín xrja̱nká kixin tꞌa̱ha̱ ixra̱ ti Díos kꞌuékinkáchónki ti sin kꞌuaxrjeníxini, mé ti nti̱a ni̱xin, a̱ndá jehe sin nchekꞌin sin nti̱a nduáhya. Janhan titeka̱oan kaín ti nkehe tsíkjin sin ti xroon kuènté ley la ko ti nkehe kꞌuénixja ti sin kꞌuéchronka itén Díos ósé. 
ACT.24.15	La kja̱xin titeka̱oan ti Díos titekaon sin, la kja̱xian tjécho̱ha̱n ti ó Díos sinchexechón kaín ti chojni jína la ko ti chojni jínahña. 
ACT.24.16	Méxra̱ tóxakona kixin tjóá chrókjuakꞌé kixin chrókjuanchahya Díos ijie̱ la ko kja̱xin ti chojni chrókjuanchahya ijie̱ ti janhan.
ACT.24.18	Ndá xi̱kaha kjuakꞌé nkaxehen ni̱nko, ndá iso ti sin judío tsíkji̱xi̱n Asia mé kꞌuitja sin ti janhan ntiha, ti ó kjuixin kótjóáni, la tsjéhya chojni siín la kjuájo̱nki̱a̱nhña nijnko chojni. 
ACT.24.19	Méxra̱ ti sin a mé ticháxi̱n chrókui sin ntihi kixin chrókjuanchia sin ijie̱, ti kꞌuíkon sin nduáhya kjui̱tꞌa. 
ACT.24.20	Ó ti sin tjejó ntihi tsochronka sin nkehe ijie̱ kꞌuitja sin ti ó kjuakꞌé ti tjejó ti sin tꞌe̱to̱an kuènté sin judío. 
ACT.24.21	*Kjá ti tsondáchro sin kixin náxrjónhña ijnko nkehe itsen ndáxrja̱n: “Ijie si̱nchekito̱exínra ijie̱ kuénta̱na la si̱nchekjasóterana kixin titeka̱oan kixin tsoxechón ti chojni tsíkꞌen” ―mé xi̱kaha ichro Pablo.
ACT.24.22	Ndá ti ó kuíhin ti gobernador Félix tíha, la ó nohe chꞌan jína nkexrín ti nti̱a ni̱xin kuènté Cristo, la chrohya chꞌan sinchekito̱exín chꞌan ijie̱ kuènté ti chꞌin a, la ndáchro chꞌan:
ACT.24.22	―Tsjijia ti comandante Lisias ndá tsochronka chꞌan ndá tso̱nona nkexrín siín tíha ―ichro ti gobernador.
ACT.24.23	Ndá ti gobernador kꞌue̱tue̱hen ti capitán kixin tsꞌayakohen ti chꞌin Pablo, kjánchó tsíto̱he sin kixin jína tsꞌaji chꞌan la ko tsíto̱he sin tsꞌixehen ti sin chóxin chꞌan, tsitsjehe sin chꞌan.
ACT.24.24	Ndá iso ña̱o chrꞌéxi̱n, ndá kjuíjiko chꞌin Félix ti ichjién chꞌan, Drusila, ijnko tjan judía. Ndá kꞌue̱to̱an chꞌan kixin tsjikꞌéye̱he̱ sin ti chꞌin Pablo kixin tsochronka chꞌan nkexrín tsitekaon sin Jesucristo. 
ACT.24.25	Ndá chꞌin Pablo kjuako nkexrín tsꞌejó chojni jína la ko nkexrín tsꞌe̱tue̱hen a̱sén chojni kixin tsjasinhña sin ijie̱ la ko nkexrín sinchekito̱exín Díos ijie̱ kuènté nkojnko chojni ti ña̱o tsjixixín. Ndá ti ó kuíhin ti gobernador Félix ndá chrákon chꞌan, la ndáchro chꞌan:
ACT.24.25	―Táhó sátjia. Ti ó chonta tiempo ndá tsꞌeyahá ínaá.
ACT.24.26	Chꞌin Félix la tjechóhen chꞌan kixin kjá chꞌin Pablo tsjajon chichaon, ndá tsjajon chꞌan kjuachaxin sátsji chꞌan. Ndá xi̱kaha nkoya̱xón kꞌuéye̱he̱ chꞌan kixin itsjo chꞌan. 
ACT.24.27	Ndá kꞌuatsínka yaá nánó ndá chꞌin Félix kuíto̱he ti ixra̱ gobernador, ndá ijnko nkexro itꞌin Porcio Festo kꞌuíxehen ti ixra̱ a. A̱ndá chꞌin Félix kuíto̱he chꞌan ti chꞌin Pablo tjechjina kixin tjinkaon chꞌan chrókjuinchexiteyéhe chꞌan ti nkehe tjinkaon ti sin judío.
ACT.25.1	Ndá Festo kjuíji kixin tsꞌáyéhe̱ ti ixra̱ gobernador. Ndá iní ña̱o chrꞌéxi̱n ndá sákjuixin chꞌan chjasin Cesarea la kjuíji chꞌan Jerusalén. 
ACT.25.2	Ndá ntiha ti sin ncha̱tꞌá tꞌe̱to̱an la ko ti sin judío imá tjetoan mé kjuanchia sin ijie̱ kixin tsjasóte Pablo, 
ACT.25.3	la kja̱xin kjuanchia sin kixin tsꞌe̱to̱an Festo kixin chrókja̱nka̱o sin chꞌin Pablo Jerusalén, kixin tsíkjenka̱yáxin sin tsochrꞌán sin iso chojni tsochóhen nti̱a la tsꞌóñá sin chꞌan. 
ACT.25.4	Kjánchó ti gobernador Festo la ndáchro kixin Cesarea ó tjechjina chꞌin Pablo, la ó jehe chꞌan itsji chꞌan ntiha, ichro chꞌan. 
ACT.25.5	La ndáchro chꞌan:
ACT.25.5	―Ti nkexro tjetoan kuèntára chrókjuiki̱an sin ti chjasin Cesarea. A̱ndá ti chaxín tsíkjasin chꞌin Pablo nkojín ijie̱, la ntiha tsjanchia sin ijie̱.
ACT.25.6	Chꞌin Festo la kjuákꞌe Jerusalén ijní o̱ ite ña̱o ó ndá ikjan chꞌan chjasin Cesarea. Ndá ti ña̱o chrꞌéxi̱n, la kjuákꞌetja̱xi̱n chꞌan ti tꞌe̱to̱axín chꞌan, ndá kꞌue̱to̱an chꞌan tsíkákjín sin Pablo. 
ACT.25.7	Ndá ti ó kꞌuíxehen Pablo ntiha, ndá ti sin judío tsíki̱xi̱n Jerusalén kóchjina sin la kjuanchia sin ijie̱, kjánchó kjuachahya sin kjua̱ko̱xi̱n sin ti ijie̱ kjuanchia sin, kixin chaxínhña ti nkehe ndáchro sin. 
ACT.25.8	A̱ndá Pablo nixja, ndáchro:
ACT.25.8	―Ninkehó ijie̱ kjuásinhña, ninkexró kjuájo̱nki̱a̱nhña la ko jehya kuitekakua̱nhña ti ley o̱ ti ni̱nko o̱ ti gobernador romano.
ACT.25.9	Kjánchó Festo tjinkaon kixin tso̱nínkakonhña ti sin judío, la kjuanchankíhi chꞌan ti chꞌin Pablo:
ACT.25.9	―¿Á tjinkaoan sátsjia Jerusalén kixin ntiha si̱ntaki̱to̱axian janhan ti ijie̱ chonta ní?
ACT.25.10	Ndá Pablo ndáchro:
ACT.25.10	―Náhí, janhan la ó itjén ti tꞌe̱to̱axín ti gobierno romano, la ntihi chrókjui̱ncheki̱to̱exian ti ijie̱ kuénta̱na kixin ó noha kixin ninkehó ijie̱ kjui̱tꞌahya ti sin judío. 
ACT.25.11	Ti chaxín kjuásian nkojín ijie̱ kixin chrókꞌuenxian, la chrakonhña itsꞌén. A̱ndá ti chaxínhña ti ijie̱ tꞌekana sin, la ninkexró chóntahya kjuachaxin tsjanchia tíha. Méxra̱ janhan tjánchíá kixin ti emperador, ti nkexro imá tꞌe̱to̱an, mé sinchekito̱exín ti ijie̱ chonta ―ichro Pablo.
ACT.25.12	Ndá Festo nixje̱he̱ iso ti sin tjinki̱tsa, ndá ndáche chꞌin Pablo:
ACT.25.12	―Jaha tjanchia kixin ti emperador, ti nkexro imá tꞌe̱to̱an, sinchekito̱exín ti iji̱á. Méxra̱ ti itjen ti nkexro a sátsjia ―ichro chꞌin Festo.
ACT.25.13	Ndá iso ña̱o chrꞌéxi̱n mé ti rey Agripa la ko ti tjan Berenice mé kjuíji sin ti chjasin Cesarea kixin tsonixje̱he̱ sin Festo. 
ACT.25.14	Ndá ntiha kuíto̱he sin itsjé ña̱o, ndá Festo chénka ti rey kixin ntiha tjechjina Pablo, ndáchro chꞌan:
ACT.25.14	―Ntihi tjechjina ijnko nkexro tsíkíto̱he chꞌin Félix. 
ACT.25.15	Ti kjuakꞌé Jerusalén la ti sin ncha̱tꞌá tꞌe̱to̱an la ko ti sin tꞌe̱tue̱hen ti sin judío mé kjuíjitsjehe sin ti janhan, la kjuanchia sin ijie̱, kjuanchia sin kixin chrókꞌuen chꞌan. 
ACT.25.16	Ndá janhan kjuáta̱ha̱: “Jeheni chojni tꞌe̱to̱an kuènté Roma kuènhñani tꞌe̱to̱ani itsꞌen chojni ti na̱xa̱ tóchjinahña ti nkexro kjuasin ijie̱ kixin tsondáchro á chaxín ti ijie̱ tjanchia sin o̱ náhí.” 
ACT.25.17	Méxra̱ ti ó ikui ti sin judío ntihi, la tuénxín ti ña̱o chrꞌéxi̱n, kjuakꞌétja̱xian ti nta̱kito̱axián iji̱é chojni la kuéto̱an kixin tsíxrakoa chꞌin Pablo. 
ACT.25.18	A̱ndá ti sin kóchjina la ninkehó ijie̱ kꞌuekahya sin chꞌan éxi kjuénka̱yáxian janhan chróndáchro sin. 
ACT.25.19	Jehó nínkakuenxín sin Pablo kixin ti nkehe tinkáchónki chꞌan la ko ti ndáchro chꞌan kixin ti nkexro itꞌin Jesús mé ikꞌuén, ndá ijie tjechón ínaá. 
ACT.25.20	A̱ndá janhan la nonahña nkexrín si̱ntayóxian tíha, ndá kjuánchánkíha̱ Pablo á tjinkaon chꞌan sátsji chꞌan Jerusalén kixin ntiha tsito̱exin iji̱é chꞌan o̱ náhí. 
ACT.25.21	A̱ndá jehe chꞌan kjuanchia chꞌan kixin ti emperador romano mé sinchekito̱exín ti ijie̱ chónta chꞌan. Ndá kuéto̱an kixin na̱xa̱ ntihó tsjakꞌechjina chꞌan, tsononajña nkesá tsétua̱nha̱n sátsji chꞌan ntiha ―ichro chꞌin Festo.
ACT.25.22	A̱ndá ti rey Agripa ndáche chꞌin Festo:
ACT.25.22	―Kja̱xin janhan tjínka̱oan tsi̱nha̱n ti nkehe tsochronka ti chꞌin Pablo.
ACT.25.22	Ndá chꞌin Festo ndáchro:
ACT.25.22	―Ndóye tsinhín ti nkehe tsochronka chꞌan.
ACT.25.23	Ndá ti ña̱o chrꞌéxi̱n ti ó kjuíji ti rey Agripa la ko Berenice ndá kꞌuíxehen sin ti nchia la ko ti sin soldado tꞌe̱to̱an tsíkji̱ka̱o sin, la ko kꞌuixeko sin iso chojni tjetoan kuènté ti chjasin ntiha. Ndá kꞌue̱to̱an chꞌin Festo kixin tsíxrakoa chꞌin Pablo. 
ACT.25.24	Ndá ndáchro chꞌin Festo:
ACT.25.24	―Jaha rey Agripa la ko kaínra kónkotséra ntihi, tihínra. Ti nkexro itjen ntihi, la kaín ti sin judío kꞌueka sin chꞌan ijie̱ ti chjasin Jerusalén la ko kja̱xin chjasin Cesarea la tjanchia sin kixin itsꞌen chꞌan. 
ACT.25.25	A̱ndá janhan tjénka̱yáxian kixin kohya ijie̱ kjuasin chꞌan kixin chrókꞌuen chꞌan. Kjánchó jehe chꞌan kjuanchia chꞌan kixin ti emperador romano mé sinchekito̱exín ti iji̱é chꞌan. Ndá kjuénka̱yáxian kixin tséto̱an sátsji chꞌan ntiha. 
ACT.25.26	Kjánchó nonahña nkehe tsokjian tsꞌáyéhe̱ ti nkexro tꞌe̱to̱an. Ndá ijie kuéto̱an kjuikakjín sin chꞌan kixin jaha rey Agripa la ko kaínra tjejora ntihi chrókjuanchankíhíra chꞌan kixin tso̱nona nkehe tsokjihan ti emperador.
ACT.25.27	’Kixin jehya jína tsochrꞌan ijnko nkexro tjechjina ti itjen chꞌan ti na̱xa̱ nonahña nke ijie̱ tíká chꞌan.
ACT.26.1	Ndá ti Rey Agripa ndáche ti chꞌin Pablo:
ACT.26.1	―Ó ncho̱xon tso̱chro̱nka nkehe ti ijie̱ tíká.
ACT.26.1	Ndá chꞌin Pablo kjua̱ya̱ itja ndá kjuankíxin nixja, ndáchro:
ACT.26.2	―Imá chàna tsoníxja ti itjen jaha rey Agripa, tso̱xrja̱nka kaín ti ijie̱ tꞌekana ti sin judío. 
ACT.26.3	Ó nona kixin jaha la ó noha jína kuènté ti ley la ko ti nkehe tinkáchónki ti sin judío, la ko noha nkehe ti ikjo kícho sin. Méxra̱ xrja̱noáha, tjakꞌe tihín.
ACT.26.4	’Kaín ti sin judío la nohe nkexrín kjuakꞌé ti chjasená la ko Jerusalén ti na̱xa̱ kꞌuéchájan. 
ACT.26.5	*Kja̱xin nohe sin jína, la ko jína tsochronka sin, kixin ndesi ntasoá la kꞌóna fariseo. Ti sin a la a̱ntsí nchexiteyá ti ley tinkáchónkini. 
ACT.26.6	Ndá ijie si̱nchekito̱exínra jie̱na kixin tjécho̱ha̱n kixin Díos sinchexechón ti chojni tsíkꞌen, éxi tsíchenka Díos ósé ti sin tsíkꞌaxrjeníxini. 
ACT.26.7	Ti teyó tribu kuènté Israel mé tjejóchóhen sin kixin tsoxiteyá ti nkehe tsíchronka Díos. Méxra̱ tjikosáyehe sin Díos ncha̱kotjin la ko tie. Méxra̱ tihín, jaha rey Agripa, kixin xi̱kaha tinkachónkia janhan, la xi̱kaha nínkakona ti sin judío ijie. 
ACT.26.8	¿Nkekuènté titekákonhñara kixin Díos sinchexechón ti chojni tsíkꞌen?
ACT.26.10	Mé xi̱kaha kꞌuéninka̱koha̱n ti sin chjasin Jerusalén. Ti sin ncha̱tꞌá tꞌe̱to̱an mé kjuajon kjuachaxin ndá janhan chrꞌaxaha̱n ndo̱echjiso itsjé ti sin tinkáchónki Ìnchéni. Ndá ti ó tꞌóñá sin ti sin tjejóchjina, la janhan ndáxrja̱n kixin ncho̱xon tíha. 
ACT.26.11	Itsjé vece kjui̱ntakjasóte ti sin a, kixin chrókuíto̱he sin ti nkehe tinkáchónki sin. La xi̱kaha kꞌuékji̱tꞌa kaín ni̱nko kixin imá kꞌuéninka̱koha̱n sin, la xi̱kaha kꞌuájichráha̱ sin kjónté ókjé chjasin sátsíkji sin.
ACT.26.12	’Méxra̱ ti ixra̱ í, sákjui̱xi̱a̱n Damasco, kixin ti sin ncha̱tꞌá tꞌe̱to̱an mé kjuajon sin kjuachaxin kixin jína xi̱kaha si̱tꞌa. 
ACT.26.13	A̱ndá tihín jaha rey, kixin ti ó nko̱siñe nti̱a éxi chonkíxin la kꞌuíkua̱n ijnko xrohi tꞌinkaséña kui̱xi̱n nkaya nka̱jní, a̱ntsí tjáki̱ni ke ti xrohi kuènté ña̱o, la kua̱ntátjen ti janhan la ko ti sin sákjuiki̱a̱n. 
ACT.26.14	Ndá kaíni kꞌuitsínkani nonte, ndá kui̱ha̱n itén ijnko nkexro nixja̱xi̱n ngiva hebreo, Ndáchro: “Saulo, Saulo, ¿nkekuènté nínkaoan, xrítjéyá ti janhan? Jahuá ncheníhi a̱sán kixin tjinkaoan tsjajo̱nko̱a ti janhan. Éxi ijnko koxinta kónínkaon va ti chrꞌáte sin ti chika iyo, mé xi̱kaha ti jaha.” 
ACT.26.15	Ndá janhan kjuánchánkíha̱ ti nkexro: “¿Xá nkexro ti jaha?” Ndá ti nkexro la ndáchro: “Janhan mé Jesús, ti nkexro chréhé la ko ninkákohén. 
ACT.26.16	A̱ndá ijie tꞌínkatjen, tjakꞌexián to̱tá, kixin janhan kjuánjua kjuachaxin kꞌuikuan ti janhan kixin si̱chꞌe ti ixra̱ kuénta̱na. La tsochenka chojni kixin kꞌuikuan ti janhan la ko tso̱chro̱nka ti nkehe tsjákohá chrꞌéxi̱n. 
ACT.26.17	Janhan tsꞌayakohan kixin kohya nkehe sitꞌaha ti sin judío la ko ti sin jehya judío, kixin ijie tsétua̱nha̱n sátsjia ti tjejó sin. 
ACT.26.18	Tétua̱han sátsjia ti tjejó ti sin titekaonhña kixin tsakítje̱nkia ti ikon sin kixin í tsꞌajihya sin ti nti̱a sítie. Náhí, tsꞌaji sin ti nti̱a tꞌinkaséña la í tsochóntahya kjuachaxin ti jínahña tsꞌe̱tue̱hen ti jehe sin kixin tsinkáchónki sin ti janhan. Ndá janhan tsakjían ti iji̱é sin la ko tsꞌáyéhe̱ sin ti nkehe jína, tsꞌáyéhe̱ kaín ti sin tsíkjinchetjóá Díos”, ichro Ìnchéni.
ACT.26.19	’Rey Agripa, méxra̱ janhan kjui̱ntaxiteyáha̱ ti nkehe kꞌuíkua̱n kui̱xi̱n nkaya nka̱jní. 
ACT.26.20	*La kjuáko̱ha̱ sa̱o ti sin chjasin Damasco, la chrꞌéxi̱n ti sin Jerusalén, la ko kuenté Judea, la ko kja̱xin ti sin jehya judío. Kjuáko̱ha̱ sin kixin chrókuíto̱he sin ti iji̱é sin, la chrókjan sin chrókuinkáchónki sin Díos, la ko chrókjua̱ko̱xi̱n sin kixin chaxín ó kjuitóxi̱n sin ti nkehe tinkáchónki sin. 
ACT.26.21	Mé tíha ti tséxina ti sin judío nkaxehen ni̱nko, la tjinkaon sin chrókꞌóñá sin ti janhan. 
ACT.26.22	Ndá xi̱kaha kjuasáye Díos tjinki̱tsa ti janhan la ndoá itjén, la tjáko̱ha̱ kaín chojni, chájan la ko chojni nte̱to, la nixjahya nkehe ókjé, jehó nixja ti nkehe chrónka ti sin tsíchronka itén Díos la ko ti nkehe tsíchronka Moisés, 
ACT.26.23	*kixin ticháxi̱n itsꞌen ti Cristo la ko tsoxechón ínaá. Cristo mé ti xrohi tsꞌinkaséñexín ti sin siín ntihi la ko ti sin siín íso nación kixin tsaá sin.
ACT.26.24	Mé xi̱kaha chrónka chꞌin Pablo, ndá chꞌin Festo itsen kꞌóyako ndáchro chꞌan:
ACT.26.24	―Pablo, kjá locua. Tsíkólókoxián ti imá nchekuáxian.
ACT.26.25	Kjánchó Pablo ndáchro:
ACT.26.25	―Náhí, jehya locona. Jaha Festo, imá tjikosáyahá. Ti nkehe ndáxrja̱n la ijnko nkehe jína la ko chaxín. 
ACT.26.26	Ntihi itjen ti rey Agripa. Jehe chꞌan la jína nohe chꞌan kaín tíhi. Ndá xi̱kaha tjénixja̱ha̱ chꞌan nkojína kixin nona kixin jehe chꞌan la ó nohe chꞌan kaín ti nkehe kóhen kixin jehya imó kóhen kaín tíha. 
ACT.26.27	Jaha, rey Agripa, ¿á titekaoan ti nkehe tsíkjako ti sin tsíchronka itén Díos ósé ní? Janhan la nona kixin titekaoan.
ACT.26.28	Ndá ti rey Agripa ndáchro chꞌan:
ACT.26.28	―Ó a̱ntsíkoá ndá chrókjuacha chrókjui̱chꞌéna cristiano ti janhan.
ACT.26.29	Ndá chꞌin Pablo ndáchro:
ACT.26.29	―Isé tso̱xrja̱nká o̱ séhya la Díos tjinkaon kixin jehya jahuá chrókuinkachónkia chꞌan. Náhí. Tjinkaon chꞌan kixin kaín ti nkexro tjejótihin chrókꞌóna sin éxi janhan, kjánchó jehya chróchónta sin ti cadena chonta.
ACT.26.30	Ndá ti ó kjuixin nixja Pablo, la kꞌuínkatjen ti rey, la kja̱xin ti gobernador la ko ti tjan Berenice, la ko kaín ti chojni tjejótja̱xi̱n ntiha. 
ACT.26.31	Ndá kaín sin kꞌuaxrjenta sin la ikjo kícho sin. Ndáchro sin:
ACT.26.31	―Kohya ijie̱ tsíkjasin ti nkexro i, kixin chrókꞌuenxín chꞌan la o̱ chrókjuakꞌechjina chꞌan.
ACT.26.32	Ndá ti rey Agripa ndáche ti gobernador Festo:
ACT.26.32	―Jína chrókjuánjua kjuachaxin sáchrokjui chꞌan ti chrókjuanchahya chꞌan kixin ti emperador, ti nkexro imá tꞌe̱to̱an, sinchekito̱exín ti iji̱é chꞌan ―ichro ti rey Agripa.
ACT.27.1	Ndá ti ó kꞌue̱to̱an sin sátsjini Italia ti itjen ti nkexro imá tꞌe̱to̱an. Ndá ndáche sin ijnko capitán itꞌin Julio kixin sátsjiko sin chꞌin Pablo la ko íso sin tjejóchjina. Ti chꞌin Julio mé ijnko policía kuènté ti nkexro tꞌe̱to̱an itꞌin Augusto César. 
ACT.27.2	Ndá kꞌuíxeheni ijnko ntabarco tsíkji̱xi̱n Adramitio, la sátsji nó Asia. Kja̱xin kjuákꞌe ntiha ti chꞌin Aristarco tsíkji̱xi̱n Tesalónica nonte Macedonia. 
ACT.27.3	A̱ndá ti ña̱o chrꞌéxi̱n mé kjuíjini ti puerto Sidón. Ndá chꞌin Julio nkojína ikjo chꞌan chꞌin Pablo la kjuajon chꞌan kjuachaxin kixin sátsjitsjehe Pablo ti chojni chóxin chꞌan ntiha kixin tsjinki̱tsa sin ti jehe chꞌan. 
ACT.27.4	Ndá sákjuixini Sidón, la kjuíjini ijnko isla itꞌin Chipre la nó itjani ikjon kuíto̱he tíha kixin imá síchjéhe xri̱nto̱. 
ACT.27.5	Ti ó kꞌuatsínkani ti nda̱ñao chjinaxón Cilicia la ko Panfilia la kjuíjini Mira nonte Licia.
ACT.27.6	Ndá ntiha kꞌuitja ti capitán íjnko ntabarco tsíkji̱xi̱n Alejandría la sátsji nó Italia. Ndá ndáchro chꞌan kixin tíha sátsjikoni. 
ACT.27.7	Ndá itsjé ña̱o kja̱xon ikjuí ti ntabarco la imá ixra̱ kjuíjini chjina Gnido. Ndá na̱xa̱ imá chjéhe xri̱nto̱ la kꞌuatsínkani chjinaxón nonte Salmón ndá kuinkátjíáxini chjina ti isla Creta. 
ACT.27.8	Ndá xi̱kahó imá ixra̱ kꞌuatsínkani chjino ti chrínta ìnta̱, la kjuíjini ijnko chjasin itꞌin Puertos Jína, chjino ti chjasin Lasea.
ACT.27.9	Ndá kꞌuatsínka itsjé ña̱o, la ó kjuixraká ti ña̱o xitjahya sátsjiko sin ntabarco chritaón nda̱ñao kixin ó kuichjina ti ncha̱kuén ikin. Méxra̱ chꞌin Pablo nixje̱he̱ ti sin a, 
ACT.27.10	ndáchro chꞌan:
ACT.27.10	―Tihínra. Tꞌíkua̱n kixin ti na̱xa̱ sátsjini la nchónhña kjuachrakon tso̱hen. Sinchekꞌitjáñani ti ntabarco la ko ti nkehe tjinká la kja̱xin jeheni chónta tsꞌitjáñani ―ichro Pablo.
ACT.27.11	A̱ndá ti capitán tꞌe̱tue̱hen ti sin soldado la a̱ntsí kuitekaon ti nkehe chrónka ti nkexro tjiko ti ntabarco la ko ti ìnché ti ntabarco, ke ti nkehe ndáchro Pablo. 
ACT.27.12	La ko kja̱xin kanhñó jína kixin chrókuíto̱heni ti puerto hasta chrókꞌuatsínkajia ti ncha̱kuén ikin,
ACT.27.13	Ndá kjuankíxin chjéhe intsí xri̱nto̱ kjui̱xi̱n nó sur, ndá kjuénka̱yáxin sin kixin kjá jína sátsjini.
ACT.27.13	Ndá sákjuixini ntiha, kjánchó na̱xa̱ sákjuini chjinaxón ti chrínta ti isla Creta. 
ACT.27.14	Kjánchó chrꞌéxi̱n la ikjui ijnko xri̱nto̱ kjui̱xi̱n nó noroeste kꞌuindate ti ntabarco. 
ACT.27.15	La kjuankíxin kótéka xri̱nto̱ ti ntabarco la xrokjuahya sátsjini ti sítji̱xi̱n ti xri̱nto̱. Ndá ticháxi̱n kuíto̱heni sákjuíko xri̱nto̱ ti ntabarco tjejóxeheni. 
ACT.27.16	Ndá kꞌuatsínkani chjino ijnko isla intsí itꞌin Cauda, kixin ntiha la kanhñó síchjéhe xri̱nto̱. La kjónté la imá ixra̱ kjuínchekꞌi̱tꞌótjeni ti ntabarco intsí, tjejótji̱a̱n ti ntabarco ijié kixin sátsjikohya xri̱nto̱. 
ACT.27.17	Ndá ti ó kjuixin kjuínchekꞌi̱tꞌótjen sin ti ntabarco intsí, la kjuínchenteto sin kuenté ti ntabarco kixin kohya nkehe tso̱hen. Kja̱xin tóxakohen sin kixin tsíkjinie nchesen ti ntabarco ti tsjiji sin ti siín nchesen itꞌin Sirte. Ndá kuakjijin sin ti ika chónta ti ntabarco, ndá kuíto̱he sin sákjuiko xri̱nto̱. 
ACT.27.18	A̱ndá ti ña̱o chrꞌéxi̱n la na̱xa̱ imá chjéhe xri̱nto̱. Ndá ikꞌue sin ti nkehe sítjinká ti ntabarco kixin kanhñó tso̱ye. 
ACT.27.19	A̱ndá ti ña̱o níxin la itja sin kuakitsjexín sin íso ti nkehe kuènté ti ntabarco la ikꞌue sin. 
ACT.27.20	Isé kꞌuíkonhñani ña̱o la ko ti konotsé la imá chjéhe xri̱nto̱ la í chuénhñani kixin na̱xa̱ chrókuaáni.
ACT.27.21	Ndá ó kꞌuatsínka itsjé ña̱o kjoniehñani, ndá chꞌin Pablo kꞌuínkatjen nixje̱he̱ kaín ti sin tjejóxehen ntabarco, ndáchro:
ACT.27.21	―Chrókuitekáonra ti nkehe xrja̱nká kixin chrókuito̱heni ti nonte Creta, la chrókꞌuitjáñahña ti nkehe tjinká ti ntabarco í. 
ACT.27.22	A̱ndá ijie la tóxakuanhñara kixin nijnkoni kohya nkehe tso̱heni, kjánchó ti ntabarco la tsꞌitjáña. 
ACT.27.23	Kixin ti tie i, mé kꞌuíkua̱n ijnko ángel ichrꞌán ti Díos tinkachónkia la ko tꞌa̱ha̱ ixra̱ 
ACT.27.24	la ndáchro: “Chrakonhña, jaha Pablo. Ticháxi̱n tsjasán ti itjen ti emperador, la Díos tsjinki̱tsa jaha la ti sin tjejoko̱a la tsꞌenhña sin.” 
ACT.27.25	Méxra̱ chrakonhñara kixin ó nona kixin ti Díos tinkachónkia la chaxín sinchexiteyá tíha, éxi ndáchro ti ángel, 
ACT.27.26	kjánchó ticháxi̱n sátsjiko xri̱nto̱ ti ntabarco ijnko nonte xámá ―ichro Pablo.
ACT.27.27	Ó kꞌuatsínka yaá semana, ndá ijnko tie la kjuíjini ijnko chrínta nda̱ñao itꞌin Adria, a̱ndá ti xri̱nto̱ sákjuíko ti ntabarco ijnko lado la íjnko lado. Ndá chjina kꞌáxrótjen, ndá ti sin tjiko ti ntabarco mé kónohe sin kixin ó chjina kjuixraká sin ijnko nonte xámá. 
ACT.27.28	Ndá kjuacho̱a sin nkekja̱ín ni̱nkaxín ti ìnta̱, mé chónta treinta y seis metro ni̱nkaxín. Ndá sákjuini kjínhña la xíkjacho̱a sin la chónta veintisiete metro. 
ACT.27.29	Ndá imá chrákon sin kixin tsꞌitja̱to̱n ti ntabarco ijnko itjo̱, la kjuinkájin sin noó chika iye nóton ti ntabarco kixin ntahó tsochóhen. Ndá ntahó kꞌuéjoni hasta kꞌuínkaséña. 
ACT.27.30	Ndá ti sin tjiko ti ntabarco la kjuénka̱yáxin sin chrókuinká sin, la kjuankíxin kjuinkájin sin ti ntabarco intsí chritaón ìnta̱, kjánchó kjuíchꞌe sin éxi tjinkaon sin chrókjuinkajin sin ti chika iye chónta ikja ti ntabarco kixin tso̱noehña ti íso sin. 
ACT.27.31	A̱ndá chꞌin Pablo ndáche chꞌan ti capitán la ko kaín ti sin soldado:
ACT.27.31	―Ti tsíto̱ehya ti sin i nkaxehen ntabarco, la xitjahya tsaára.
ACT.27.32	A̱ndá ti sin soldado mé kóchríjin sin ti ihno̱ kuènté ti ntabarco intsí kixin sátsji tsjiánkí ìnta̱.
ACT.27.33	Ndá ti ó chjina tsꞌinkaséña, ndá chꞌin Pablo nixje̱he̱ kaín ti sin tjejó ntiha ndáchro chꞌan kixin chrókjonie sin nkojín nkehe. Ndáchro chꞌan:
ACT.27.33	―Ó kꞌuatsínka yaá semana kꞌuejóchrinhñara la ko kjontehyara. 
ACT.27.34	Méxra̱ ndáxrja̱n kixin ticháxi̱n chrókjontera nkojín nkehe ti tjinkáonra na̱xa̱ tsaára kixin ninkexró tsꞌitjáñahña la nijnko ti ka̱xi̱hi chónta ikjára tsꞌitjáña.
ACT.27.35	Ndá xi̱kaha ichro chꞌin Pablo, ndá kuákja chꞌan ijnko nio̱tja̱, la ntiha ti tjejó kaín sin chjéhe chꞌan kjuasáye Díos, ndá kóchrítꞌo̱ chꞌan ti nio̱tja̱ ndá kjuankíxin kjónie chꞌan. 
ACT.27.36	Ndá kóchéhe̱ sin la kaín sin kjónie sin kja̱xin sin. 
ACT.27.37	Kaín ti sin kꞌuejó nkaxehen ti ntabarco mé yaá ciento setenta y seis chojni. 
ACT.27.38	Ndá ti ó kjuixin kjónie sin la ikꞌue sin ti noa trigo tjinká ti ntabarco, kixin kanhñó tso̱ye.
ACT.27.39	A̱ndá ti ó kꞌuínkaséña, la ti sin tjiko ti ntabarco la kjuátso̱anhña sin ti nonte itjen chjinaxón, kjánchó kꞌuíkon sin ijnko chrínta ìnta̱. Ndá kjuénka̱yáxin sin sátsjiko sin ti ntabarco ntiha. 
ACT.27.40	Ndá kóchríjin sin ti ihno̱ síchroéxin ti chika iye kuíto̱he chrínkí nda̱ñao. Ndá kjuínchentá sin ti nkehe tjikoxin sin ti ntabarco la kjuínchekꞌi̱tꞌótjen sin ti ika tjiko nkayakon ti ntabarco. A̱ndá ti ntabarco kjuankíxin sákjuí chrínta nta̱. 
ACT.27.41	Xrína̱hña kjuíji ti ntabarco ti kónkojiéxin ìnta̱, ti siín itsjé nchesen ndá ntiha kjuikjiatꞌó ti ikja ti ntabarco, ndá í xitjahya tꞌinki ninkehó, a̱ndá ti nóton ti ntabarco la kjuankíxin síxika kixin imá tji̱a̱n chjéhe ìnta̱. 
ACT.27.42	Ndá ti sin soldado mé tjinkaon sin chrókꞌóñá sin ti sin tjejóchjina kixin tjinkakonhña sin kixin tsinká sin. 
ACT.27.43	A̱ndá ti nkexro tꞌe̱tue̱hen ti sin soldado mé tjinkakonhña chꞌan kixin itsꞌen chꞌin Pablo, ndá kjuajonhña chꞌan kjuachaxin. Kꞌue̱to̱an chꞌan kixin ti sin nohe tji nada la senó sin sátsji sin kixin tsjiji sin ti nonte xámá, 
ACT.27.44	a̱ndá ti sin tsjachahya la sátsjiko ti ntatabla o̱ itꞌo̱ ti ntabarco. Ndá xi̱kaha kaíni kjuíjini ti nonte xámá la kuaáni.
ACT.28.1	Ndá ti ó kjuixin tíha, la kaíni kuaáni la kónoheni kixin ti isla mé itꞌin Malta. 
ACT.28.2	A̱ndá ti sin chjasin ntiha mé imá jína kjuínki̱tsa sin kaíni la kjuaka sin ijnko xrohi ijié kixin ntiha la imá ikin la ko sítꞌaniá ichrin. Ndá kꞌuéya sin kixin tso̱chjinani tsochjíxro̱heni. 
ACT.28.3	A̱ndá chꞌin Pablo sákjuikakja íso ni̱o xámá, kixin tsjasinkáte chꞌan ti xrohi. Ndá xrína̱hña kꞌuaxrjenkíxin ijnko konche ti xrohi kixin imá sóa, ndá kꞌuísímá la kjóniehe va ti itja chꞌin Pablo. 
ACT.28.4	Ndá ti sin chjasin ntiha kꞌuíkon sin tíha, la ikjo kícho sin, ndáchro sin:
ACT.28.4	―Kjá ti nkexro i la ijnko chojni tsíkjàya, kixin kjónté kuaá chꞌan, kꞌuénxinhña ti nda̱ñao, la Díos í tjinkakonhña na̱xa̱ tsjakꞌechón chꞌan ―ichro sin.
ACT.28.5	A̱ndá chꞌin Pablo kꞌotsjénka itja chritaón ti xrohi la kꞌuánótjen ti konche, la kohya nkehe kóhen chꞌan. 
ACT.28.6	Ndá kaín sin tjejóchóhen sin kixin áchꞌe tsꞌatjoyé ti itja chꞌan o̱ itsꞌen chꞌan. Ndá ti ó imá isé chóhen sin ndá kꞌuíkon sin kixin kohya nkehe kóhen chꞌan, ndá kjuitóxi̱n sin ti nkehe tjenka̱yáxin sin la ndáchro sin kixin Pablo mé ijnko díos.
ACT.28.7	Chjinaxón ti kꞌuéjoni mé itjen no̱nte̱e ijnko nkexro tꞌe̱to̱an kuènté ti isla, itꞌin Publio. Jehe chꞌan mé kjuajon chꞌan kjuachaxin kꞌuéjoni ndo̱e chꞌan la ko kjuajon chꞌan nkehe kjonieni iní ña̱o. 
ACT.28.8	A̱ndá ti itꞌé ti chꞌin Publio mé tjetsínka chꞌan cama kixin níhi chꞌan, chónta chꞌan sóa la ko chinjni̱
ACT.28.9	La kja̱xin kóchjina íso ti sin níhi tjejó ti isla, la kaín sin kuito̱he sin jína. 
ACT.28.10	Ndá chéhe̱ sin la jína kjuínki̱tsa sin ti jeheni. Ndá chrꞌéxi̱n ti ó kjuixin ndá kꞌuíxeheni íjnko ntabarco, la kjuajon sin kaín ti nkehe tsichánxi̱hini ti sátsjini.
ACT.28.11	Ndá ó kꞌuatsínka iní nitjó kꞌuéjoni ti isla, ndá kꞌuíxeheni íjnko ntabarco tsíkito̱he ntiha kꞌuatsínkajia ti ncha̱kuén ikin. Ti ntabarco a mé tsíkji̱xi̱n Alejandría, la chónta nkehe tsíkjano̱ña ihni̱é ti díos Cástor la ko Pólux. 
ACT.28.12	Ndá kjuíjini ti puerto Siracusa la ntiha kuíto̱heni iní ña̱o. 
ACT.28.13	Ndá xíkꞌixenheni ti ntabarco la kjuíjini Regio. Ndá ti ña̱o chrꞌéxi̱n ndá kjuankíxin chjéhe xri̱nto̱ kjui̱xi̱n nó sur, ndá ti ña̱o yaáxin la kjuíjini Puteoli, ti kuíto̱he ti ntabarco. 
ACT.28.14	Ndá ntiha xétani iso kíchóni la tjinkaon sin tsꞌejókoni sin ntiha iso ña̱o. Ndá ntiha kꞌuejókoni sin ijnko semana, ndá chrꞌéxi̱n sákjuini Roma. 
ACT.28.15	Ndá ti sin kíchóni tjejó Roma la ó nohe sin kixin tsjijini. Ndá iso sin kui̱xi̱n nti̱a xétani sin la sákjuikoni sin hasta Foro Apio la ko íso sin xétani ti itꞌin iyꞌá Tabernas. Ndá ti ó kꞌuíkon chꞌin Pablo ti jehe sin la chjéhe chꞌan Díos kjuasáya, la imá kóchéhe̱ chꞌan. 
ACT.28.16	Ndá ti ó kjuíjini chjasin Roma, ndá ti capitán kjuínchekꞌayéhe̱ ti jefe ti sin tjejóchjina kixin tsꞌayakohen chꞌan. A̱ndá chꞌin Pablo la kjuajon sin kjuachaxin ókjé kjuákꞌe chꞌan, la jehó ijnko soldado ó kꞌuayakohen ti jehe chꞌan.
ACT.28.17	Ndá ó kꞌuatsínka iní ña̱o ndá chꞌin Pablo kꞌuéye̱he̱ kaín ti sin judío tjetoan kuènté Roma. Ndá ti ó kónkotsé sin ndá ndáchro chꞌan:
ACT.28.17	―Kíchóni, kjuásinhña ninkehó ijie̱ kixin chrókónínkakohen ti sin judío ti janhan, la jehya kixin nínka̱kohan ti nkehe kꞌuékinkáchónki ti sin kꞌuaxrjeníxini. A̱ndá kjónté la itséna sin kjuakꞌechji̱na Jerusalén kixin chrókjuinchekjasótena ti sin romano. 
ACT.28.18	Ndá kꞌuitjahya sin ninkehó ijie̱ la tjinkaon sin chrókꞌuatjánta sin ti janhan kixin kohya ijie̱ chrókꞌuénxia̱n. 
ACT.28.19	*A̱ndá ti sin judío mé imá kónínkaon sin la na̱xa̱ tjanchia sin ijie̱. Ndá ticháxi̱n kjuánchíá kixin César chrókjuinchekito̱exín ti ijie̱ chonta, kjónté chontahya ninkehó ijie̱, kjónté tsꞌekana ijie̱ ti sin chjasin kuénta̱na. 
ACT.28.20	Méxra̱ kꞌueyahára kixin tjínka̱oan tsonixjahára kixin tinkáchónkini ti nkexro tjejóchóhen kaín ti sin israelita la xi̱kaha tꞌikonra kixin tjechrónte̱toxián ijnko cadena ntihi.
ACT.28.21	Ndá jehe sin ndáchro sin:
ACT.28.21	―Jeheni la kꞌuáyèhyani ninkehó xroon chrókjui̱xi̱n Judea chróchronka nkehe kuèntá, la ko kuihya nijnko ti sin kíchóni judío chróndáchro sin ichrén nkehe jínahña tsíkji̱chꞌe. 
ACT.28.22	Tjinkaoni tsihini nkehe tjénka̱yáxian kixin noheni kixin itsjé chjasin tꞌándaxíhi̱n sin ti nkehe ni̱xin tjàkua ―ichro ti sin judío tjejó Roma.
ACT.28.23	Ndá kjueyá sin ijnko ña̱o tso̱nkotsé sin kixin tsihin sin ti nkehe tsochronka Pablo. Ndá kónkotsé nchónhña chojni ti nchia kjuákꞌe chꞌan la kuenté ña̱o chrónka chꞌan nkexrín ti kjuachaxin kuènté Díos. Nixje̱he̱ chꞌan sin kixin chrókuitekaon sin ti nkehe kjuako Jesús, la chrónkaxín chꞌan kixin nkexrín nixja ti ley tsíkꞌe̱to̱an Moisés la ko ti tsíkjin ti sin profeta ósé. 
ACT.28.24	Iso sin la kuitekaon sin ti nkehe ndáchro chꞌin Pablo. A̱ndá íso sin la kuítekakonhña sin. 
ACT.28.25	Ndá nkoko̱ahya kjuénka̱yáxin sin, la iso sin sáchrokjui sin, ndá chꞌin Pablo ndáchro:
ACT.28.25	―Ndoá nixja ti nkehe chenka Ncha̱kuén Díos ti sin tsíkꞌaxrjeníxini ósé chrónkaxín profeta Isaías ndáchro:
ACT.28.26	kixin jehe sin, kjónté tjejótihin sin, la tienxínhña sin,
ACT.28.26	kjónté tjejótsjehe sin, la tꞌikonhña sin.
ACT.28.27	A̱ndá a̱sén ti chojni chjasin i la tsíkócha
ACT.28.27	la ti ndatsjon sin la tsíkꞌikjehe̱
ACT.28.27	la ti ikon sin la tsíkꞌikjehe̱
ACT.28.27	kixin tsꞌikonxínhña sin,
ACT.28.27	kixin kjónté tsihin sin la tsienxínhña sin ti nkehe tihin sin.
ACT.28.27	Í tjinkakonhña sin chrókjan sin chrókuinkáchónki sin ti janhan kixin chrókjui̱ntakito̱ha̱ sin jína.
ACT.28.28	Méxra̱ tihínra jína kixin jaí la ti sin jehya judío mé tsꞌáyéhe̱ sin ti kjuachaxin tsjajon Díos tsaáxin sin kixin jehe sin mé tsihin sin.
ACT.28.29	Ndá ti ó kuíhin sin xi̱kaha ichro chꞌin Pablo, ndá kaín sin sákjuí sin la tinkákjo kícho sin.
ACT.28.30	Chꞌin Pablo kjuákꞌe ti nchia tsíkjen chꞌan yaá nánó. La ntiha kꞌuejó ti sin kjuíjitsjehe ti jehe chꞌan. 
ACT.28.31	La kjuako chꞌan nkexrín itjen ti kjuachaxin kuènté Díos la ko kjuako chꞌan kuènté Ìnchéni Jesucristo. La ninkexró kꞌuinkákuenhña ti nkehe kjuako chꞌan. Ótjen.
ROM.1.1	Janhan Pablo ikjian ti xroon i, janhan tꞌa̱ha̱ ixra̱ Jesucristo kixin Díos kjueyána kixin si̱tꞌaha̱ chꞌan ixra̱ tsjàkua ti itan jína tsaáxini.
ROM.1.2	Ti itan i tsíchronka Díos senó éxi nixja ti xroon nixja̱xi̱n ti sin tsíchronka itén chꞌan ósé. 
ROM.1.3	Tíhi mé chronka nkexrín itjen Ìnchéni Jesucristo Xje̱en Díos. Jehe chꞌan mé tsíkꞌóna chꞌan chojni la kꞌuaxrjeníxin chꞌan ti sin tsíkꞌaxrjeníxin ti rey David. 
ROM.1.4	Ti kjuachaxin ijié kuènté Ncha̱kuén Díos imá tjóá mé kjua̱ko̱xi̱n kixin Jesucristo mé chaxín Xje̱en Díos kixin ó xechón chꞌan. 
ROM.1.5	Kjuasáye Jesucristo la kꞌuáyéhe̱ni kjuachaxin kixin sátsjichronkani ti itén chꞌan kixin kaín chojni chjasintajni, chrókuinkáchónki sin chꞌan la ko chrókuitekaon sin. 
ROM.1.6	Jahara kja̱xin kꞌuéchonhñara Díos, a̱ndá Díos kjueyá ti jahara kixin chrókuitekáonra Jesucristo.
ROM.1.7	Janhan ikjian ti xroon i chrꞌahánra kaínra tjejora chjasin Roma. Díos tjua̱hara la ko kjueyára kixin tjóá chrókꞌuejora. Itꞌéni Díos la ko Ìnchéni Jesucristo sintañaora la ko tsotjáhara chꞌan kjuaxróxin.
ROM.1.8	Sa̱o tja̱ha̱ Díos kjuasáya kjuachaxíen Jesucristo kixin ti jahara, kixin nkuíxín chjasintajni nixja sin nkexrín tinkachónkira Díos. 
ROM.1.9	Janhan tꞌa̱ha̱ ixra̱ Díos kaín a̱sená kixin xrja̱nká ti itan jína kuènté Xje̱en chꞌan. Díos mé nohe kixin xráxín xráxinka̱oan ti jahara ti ó nixja̱ha̱ chꞌan. 
ROM.1.10	Xráxín tjáncháha̱ Díos kixin, ti chrókjuajon chꞌan kjuachaxin, la chrókjuasántsjahára. 
ROM.1.11	Mé xi̱kaha tjínka̱oan chrókjuasántsjahára kixin chrókjuinki̱tsa ti jahara kixin chrókꞌuitjára nkexrín a̱ntsí ndoá chrókꞌuejora. 
ROM.1.12	Mé xi̱kaha tso̱cháhara la ko tso̱chàna kixin nkoko̱a tinkáchónkini Ìnchéni, jahara la ko janhan.
ROM.1.14	Ticháxi̱n tsjákoha̱ kaín chojni, á sin griego la o̱ jehya sin griego o̱ á chojni nohe o̱ chojni noehña. 
ROM.1.15	Mé xi̱kaha tóxakona chrókjuasán chrókjuákohara ti itan tsaáxinra jahara tjejora chjasin Roma.
ROM.1.17	*Kixin ti itan jína kuènté Díos tja̱kue̱xi̱n ti jeheni kixin Díos tꞌikon chꞌan kixin tjóá ti sin tinkáchónki Jesucristo. Éxi ndáchro ti xroon itén Díos: “Ti nkexro kótjóá kixin kuitekaon Díos mé tíha tsꞌejóchónxin sin.”
ROM.1.18	Díos itjen nkaya nka̱jní mé tja̱ko̱xi̱n kixin imá nínkakohen chꞌan ti sin tjasin ijie̱, la nchekjasóte chꞌan ti sin tjenka̱yáxin ti nkehe jínahña kixin tꞌinkákonhe̱n sin kixin chrókónohe chojni ti nkehe chaxín jína. 
ROM.1.19	Jehe sin ó nohe sin jína nkexrín itjen Díos kixin jehe chꞌan kjua̱ko̱he̱ chꞌan ti jehe sin. 
ROM.1.20	Kjónté tꞌikonhñani Díos, la noexíni ti kjuachaxin kuènté chꞌan kixin ti nkehe kjuíchꞌéna chꞌan. Kixin ti kꞌóna ti chjasintajni kónoxín kixin jehó chꞌan mé Díos tꞌe̱to̱an la ko chónta chꞌan kjuachaxin nkochríxín. A̱ndá ti sin jínahña xitjahya tsondáchro sin kixin noehña sin tíha. 
ROM.1.21	*Kjónté nohe sin kixin itjen Díos, la tjikosayéhya sin chꞌan éxi ijnko nkexro tꞌe̱to̱an, la ko chjéhya sin chꞌan kjuasáya. La sákjuichroexi̱n sin ti nkehe tjenka̱yáxin sin ninkehó sínkíhya, la kólo̱nti̱ sin, tjejó sin ti sítie. 
ROM.1.22	Ndáchro sin kixin imá nohe sin, kjánchó imá lo̱nti̱ sin. 
ROM.1.23	*La ó kjuinkí sin ti nkehe tjenka̱yáxin sin la í chjéhya sin kjuasáya ti Díos itjen nkochríxín. La kjuikosáyehe sin ti nkehe tsíkjano̱ña tsíkꞌóna éxi chojni itꞌen la ko tsjehe éxi koxroxe, konche la ko iko chónta noó to̱té.
ROM.1.24	Méxra̱ Díos la kuíto̱he ti jehe sin kixin sichꞌe sin ti nkehe jínahña tjenka̱yáxin sin, ndá xi̱kaha chꞌehe sin kícho sin ijnko nkehe kjuatosuéhe̱. 
ROM.1.25	Kixin jehe sin kuítekakonhña sin ti nkehe chaxín kuènté Díos, la kuitekaon sin ti kjuachꞌia. Kjuíchꞌéna sin díos kuènté sin ti nkehe tsíkjichꞌéna Díos, la kjuikosáyehya sin ti Díos kjuíchꞌéna kaín nkehe. Ti nkexro tꞌáyéhe̱ kaín kjuasàya nkochríxín. Mé xi̱kaha tso̱hen.
ROM.1.26	Mé xi̱kaha Díos kuíto̱he ti jehe sin kixin chrókjuíchꞌe sin ti nkehe chrókósuèxín sin. La ti chojnichjin la nkokón ichjin sin kóxríhi̱n kícho sin. 
ROM.1.27	La kja̱xin ti chojnindoa la kuíto̱he sin ti chojnichjin la tjinkaon sin ti nkehe nduáhya. La nkokón ndoa sin chónta kícho sin la tjasin sin ijie̱ chrókósuèxín sin. Mé xi̱kaha ijie la tsjasóte ti nto̱e sin kixin ti ijie̱ kjuasin sin.
ROM.1.28	Méxra̱ tjinkakonhña sin chróxraxinkaon sin Díos, ndá jehe chꞌan kuíto̱he chꞌan ti jehe sin kixin xi̱kaha kjuénka̱yáxin sin ti nkehe jínahña la ko ichꞌe sin ti nkehe nduáhya chrókjuichꞌehya sin. 
ROM.1.29	Nchónhña ijie̱ chónta sin, la xi̱kaha ichꞌe sin ti nkehe nduáhya, takja sin íjnko chojnichjin jehya ichjién sin, la ko kaín nkehe náxrjónhña ichꞌe sin, tjinkaon sin jehó sin tsochónta sin itsjé nkehe, chjio sin, la ko tjinkaon sin chrókꞌóñá sin kícho sin, itje sin kjuanínkaon, la chꞌia sin la ko chji̱no̱xíhin sin la ko xriko sin kjuachꞌia. 
ROM.1.30	Tꞌántaxíhi̱n kícho sin la nínkakohen sin Díos, la tjinkaon sin jehó sin chrókꞌue̱to̱an sin, la imá ihnke sin, la ko jehó sin chꞌéna sin nkehe jínahña tjasixín chojni ijie̱, la ko tjikosayéhya sin itꞌé sin la ko ìñé sin. 
ROM.1.31	Tienxínhña sin la nchexiteyáhya sin ti nkehe nixja sin, la ko tjue̱hya kícho sin, la ko ti̱konoéhña kícho sin. 
ROM.1.32	Jehe sin ó nohe sin jína nkexrín kꞌue̱to̱an Díos, la ó nohe sin kixin ti ijie̱ kjuasin sin chrókꞌuenxín sin, la kjónté xi̱kaha la na̱xa̱ tjasin sin ijie̱, la kja̱xin chéhe̱ sin tꞌikon sin ti íso chojni tjasin ijie̱.
ROM.2.2	Ó noheni kixin Díos la ndoá nchekito̱exín ti ijie̱ ti ó nchekjasóte chꞌan ti sin tjasin ijie̱. 
ROM.2.3	Jahara, la tꞌékara ijie̱ íso chojni, kjánchó jahara kja̱xin xi̱kaha ti ijie̱ tjásinra. ¿Á tjénka̱yáxinra kixin tsjachara tsinkehéra Díos ti ó sinchekjasótiara chꞌan ní? 
ROM.2.4	Díos la imá jína tja̱ko̱xi̱n kixin tjechóhen chꞌan, na̱xa̱ nínkakuanhñara chꞌan. A̱ndá jahara, ¿á kjo̱niehéra
ROM.2.5	Kjánchó jahara la imá icha a̱sánra, la tjinkákonhñara chrókui̱to̱héra ti nkehe nduáhya tjénka̱yáxinra. Méxra̱ a̱ntsí nchekꞌánkíra ti ijie̱ kuèntára tsjasótiaxínra ti ña̱o tsjixixín ti ó tsja̱ko̱xi̱n Díos kixin chaxín sinchekjasóte chꞌan chojni. 
ROM.2.6	*Ti ña̱o a la Díos tsje̱nke̱he nkojnko chojni éxi ti ixra̱ kjuíchꞌe sin. 
ROM.2.7	Tsjajon chꞌan kjuachón nkochríxín tsꞌáyéhe̱ ti sin kjuíchꞌe ixra̱ jína kixin xi̱kaha kjueyá sin ti nkehe náxrjón tjeje̱hya la ko ti kjuachaxin tsꞌitjáñahña. 
ROM.2.8	A̱ndá sinchekjasóte chꞌan kaín ti sin jínahña, tjinkakonhña kuitekaon ti nkehe chaxín, la a̱ntsí kóxríhi̱n sin ichꞌe sin ti nkehe jínahña. 
ROM.2.9	Mé xi̱kaha tsjasóte kaín ti sin kjuíchꞌe ti nkehe jínahña la kjuaxróxinhña tsꞌejó sin, sa̱o ti sin judío la ko kja̱xin ti sin jehya sin judío. 
ROM.2.10	A̱ndá Díos tsjajon kjuachaxin la ko kjuaxróxin, la ko tsjikosáyehe chꞌan kaín ti sin kjuínchexiteyá la ko kjua̱ko̱xi̱n ti nkehe jína, sa̱o ti sin judío la ko kja̱xin ti sin jehya judío, 
ROM.2.11	*kixin Díos la tꞌikon kixin kaín chojni la nkokón sínkí. 
ROM.2.12	Méxra̱ kaín ti sin tjasin ijie̱ chóntahya sin ti ley kꞌuáyéhe̱ Moisés la itsꞌen sin kixin ti ijie̱ kjuasin sin, kjónté chóxinhña sin ti ley. Kjánchó ti sin ó nohe ti ley kꞌuáyéhe̱ Moisés, ndá na̱xa̱ tjasin ijie̱, la ti ley mé tsjanchia ijie̱ tsjasótexín sin. 
ROM.2.13	Jehya ti sin tihón ti ley ndá chóntahya sin iji̱é. Náhí. Ti sin nchexiteyá ti nkehe kꞌue̱to̱an Díos tsjìin ti ijie̱ chónta sin. 
ROM.2.14	Kixin ti ijnko chojni jehya judío chónhña ti ley ndá a̱sén sin tꞌaxrjeníxin kixin sichꞌe sin ti nkehe tꞌe̱to̱an ti ley, kjónté jehya sin kꞌuáyéhe̱ sin ti ley. 
ROM.2.15	Mé xi̱kaha tja̱ko̱xi̱n sin kixin nkaya a̱sén sin chónta sin ti ley la ko a̱sén sin tsjanchankíhi sin á jína tjejó sin o̱ náhí. 
ROM.2.16	Ti ó itsi ti ña̱o tsjixixín, la kjuachaxíen Ìnchéni Jesucristo, Díos mé sinchekito̱exín kaín ti nkehe imó kjuénka̱yáxin chojni éxi nixja ti itan jína tjàkua janhan.
ROM.2.17	A̱ndá ndáchrora kixin jahara la chojni judíora la titekáonra ti ley tsíkꞌayéhe̱ Moisés la ko nchehnkera kixin tinkachónkira Díos. 
ROM.2.18	Ó nohara ti nkehe tjinkaon Díos la ko ti ley ó tja̱ko̱hara kixin chrókjuéyára ti nkehe jína. 
ROM.2.19	Ihnkera kixin jahara mé nohara tsjákohéra ti sin tꞌikonhña la ko jahara mé ti xrohi tsꞌinkaséñaxín ti sin ixri ti nti̱a sítie, ichrora. 
ROM.2.20	Ndáchrora kixin nohara tsjákohéra ti sin noehña la ko tsjínki̱tsara ti sin tienxínhña kixin jahara chontara ti ley chronka ti kjuaxrexinkaon jína la ko ti nkehe chaxín. 
ROM.2.21	Jahara tjákohéra íso chojni ndá, ¿nkekuènté tjákoéhyara a̱sánra xi̱kaha? Jahara tjákohéra chojni kixin chrókueéhya sin, ndá jahara, ¿nkekuènté te̱era? 
ROM.2.22	Ti jahara ndáchrora kixin ijnko chojni ó tsíkóte̱he la í xitjahya tsochónta íjnko chojnichjin ndá, ¿nkekuènté xi̱kaha ichꞌera? Ndáchrora kixin titekákonhñara ti nkehe tsíkjano̱ña, kjánchó jahara te̱era ti nkehe tjete siín nkaxehen ni̱nkué sin. 
ROM.2.23	Nchehnkera kixin chontara ti ley, ndá chontehyara kjuasàya Díos kixin nchexiteyéhyara éxi tꞌe̱to̱an ti ley. 
ROM.2.24	*Ndoá ndáchro ti xroon itén Díos: “Ti sin jehya judío la tꞌándaxíhi̱n sin Díos kixin ti ijie̱ tjásinra.”
ROM.2.25	Ti chaxín chrókjui̱nchexiteyára ti ley kꞌuáyéhe̱ Moisés, la jehya chónkó ti xro̱ye tsíkara. A̱ndá ti nchexiteyéhyara ti ley la éxi tsíkahyara ninkehó xro̱ye xi̱kaha. 
ROM.2.26	A̱ndá ti sin tsíkahya ti xro̱ye, la ti tsitekaon sin ti nkehe tsíkꞌe̱to̱an Díos, la tjejó sin éxi ó tsíka sin xro̱ye, kjónté chóntahya sin. 
ROM.2.27	A̱ndá ti nkexro kuáhya ti xro̱ye a̱ndá nchexiteyá ti ley, mé tsjanchia sin ijie̱ kixin jahara kuitekákonhñara, kjónté chontara ti xroon ley la ko kjónté ó tsíkara ti xro̱ye ndá kjui̱nchexiteyáhyara. 
ROM.2.28	Kixin ti ndója ó chontara ti xro̱ye la chaxínhña judíora, la ko ti xro̱ye tsíkara ó la jehya chritaón cuerpo kuèntára ó chróchontara. 
ROM.2.29	*Náhí. Ti chojni chaxín judío la ticháxi̱n chróchónta sin ti xro̱ye nkaya a̱sén sin. Jehya ti ley chrókꞌue̱to̱an kixin xi̱kaha chrókóhen. Tíha la ijnko nkehe tsjajon Ncha̱kuén Díos. Ti nkexro xi̱kaha itjen la jehya chojni tsondáchro kixin ndoá tjejó sin; Díos mé tsondáchro tíha.
ROM.3.1	¿Xá nkekuènté kixin imá tjetoan ti sin judío la ko xá nkekuènté kixin imá sínkí ti tsíka sin xro̱ye? 
ROM.3.2	Chaxín imá tjetoan tíhi kixin Díos kjuajon ti itén chꞌan sa̱oxín kꞌuáyéhe̱ ti sin judío. 
ROM.3.3	A̱ndá, ¿nkehe tso̱hen ti nkojín ti jehe sin chrókjuinchexiteyáhya sin? Ti xi̱kaha la, ¿á chrókjuinchexiteyáhya Díos ti nkehe tsíndáchro chꞌan ní? 
ROM.3.4	*Kjá náhí. Díos la sinchexiteyá kaín ti nkehe tsíndáchro kjónté kaín chojni chrókjuichꞌia sin. Ndáchro xroon itén Díos:
ROM.3.4	Tsondáchro chojni kixin jína ti nkehe ndáchrua, jaha Díos.
ROM.3.4	La tsjácha kjónté chojni tsꞌeka ijie̱ ti jaha.
ROM.3.5	Chaxín kixin ti ijie̱ chóntani mé tja̱ko̱xi̱n kixin Díos la jína, ¿a̱ndá nkehe chróchroni? ¿Á nduáhya chrókjuíchꞌe Díos kixin chrókjuinchekjasóte chꞌan ti jeheni ní? (Janhan níxja éxi nixja chojni ó.) 
ROM.3.6	Kjá náhí. Kixin ti chrókójehya ijnko nkexro jína ti jehe chꞌan, ¿ndá nkexrín chrókjuinchekito̱exín chꞌan iji̱é chojni chjasintajni? 
ROM.3.7	A̱ndá nkojín chojni chróndáchro: “Ti tjinki̱tsa ti nkehe nduáhya ichꞌeni kixin xi̱kaha a̱ntsí ti kjuachaxin kuènté Díos, ¿ndá nkekuènté chrókjuanchia Díos ijie̱ ti jeheni?” 
ROM.3.8	Ti xi̱kaha la, ¿á ncho̱xon chrókjuíchꞌeni ti nkehe jínahña kixin chrókui ti nkehe jína ní? Mé xi̱kaha iso chojni tꞌeka ijie̱ ti jeheni kixin ndáchro sin kixin xi̱kaha tjakoni; méxra̱ ti sin a la chrókjuasóte sin kixin xi̱kaha ichro sin.
ROM.3.9	¿A̱ndá nkexrín? Jeheni judíoni la, ¿á a̱ntsí jínani ke ti íso ní? Kjá náhí kixin ó ndáxrja̱n kixin kaíni, á chojni judío o̱ náhí, la kaíni nkokón tjasini ijie̱. 
ROM.3.10	*Ndáchro xroon itén Díos:
ROM.3.10	Kohya ninkexró chrókjuíchꞌe ti nkehe jína, ni ijnko sin kohya.
ROM.3.11	Kohya ninkexró tienxín,
ROM.3.11	kohya ninkexró chrókjueyá Díos.
ROM.3.12	Kaín chojni kjuíchròe sin la ko kaín chojni sákjuí sin ti nti̱a jínahña.
ROM.3.12	Kohya ninkexró chrókjuíchꞌe ti nkehe jína, kohya ni ijnko chojni jína.
ROM.3.13	kixin ti ñejen sin chꞌiyaxín sin.
ROM.3.13	La ti irꞌua sin la chónta éxi ti veneno kuènté konche.
ROM.3.16	Ti nkehe jínahña tjasin sin mé sinchekꞌitjáña chojni la ko tsji̱ka̱o ti kjuaxróxinhña
ROM.3.17	la chónhña sin ti nti̱a tjajon kjuaxróxin,
ROM.3.19	Ó noheni kixin ti nkehe ndáchro ti ley la tꞌe̱tue̱hen kaín ti sin tinkáchónki tíhi, kixin kaín chojni chjasintajni tsotání sin kixin ó nohe sin kixin chónta sin ijie̱ la Díos sinchekito̱exín ti iji̱é sin. 
ROM.3.20	*Ninkexró tsjachahya tsꞌóxika ti iji̱é ti jehó nchexiteyá ti ley. Ti ley la jehó tjinki̱tsa kixin tso̱noexíni kixin chóntani ijie̱.
ROM.3.21	Méxra̱ jehya ti ley tsaáxini. Náhí. Ó kónoxín kixin Díos sinchekaá ti jeheni la kja̱xin ti xroon chónta ley la ko ti nkehe nixja ti sin profeta la ó chrónka xi̱kaha. 
ROM.3.22	*Tso̱xika iji̱éni kixin titekaoni Jesucristo, mé xi̱kaha sinchekaá Díos kaín ti chojni tsitekaon, kixin tꞌikon chꞌan kixin nkokón sínkí kaín chojni. 
ROM.3.23	Kixin kaín chojni kjuasin ijie̱ la tsjachahya sin tsꞌikon sin ti kjuachaxin ijié kuènté Díos chrókuaáxin sin. 
ROM.3.24	A̱ndá kjuasáye Díos kixin Cristo Jesús kꞌuenyákohe̱n ti jeheni la xi̱kaha tsoxika ti iji̱éni. 
ROM.3.25	Díos mé ichrꞌán chꞌan Cristo, la kuamá chꞌan ti iji̱éni, kꞌuenyákohe̱n chꞌan ti jeheni kixin chrókuitekaoni chꞌan ndá chrókuaáni. Mé xi̱kaha Díos kjua̱ko̱xi̱n kixin ndoá kjuénka̱yáxin chꞌan kixin kónínkakonhña chꞌan, kjónté nchónhña ijie̱ kꞌuéchóntani senó. 
ROM.3.26	La kja̱xin kjua̱ko̱xi̱n Díos kixin jína chꞌan kixin na̱xa̱ tjechóhen chꞌan tsꞌóxika chꞌan iji̱é ti sin tsitekaon Ìnchéni Jesús.
ROM.3.27	A̱ndá, ¿nkekuènté chrókjuinchejié a̱séni? Kixin xitjahya sinchejié a̱sén chojni nkayakon Díos kixin jehya jeheni kjuachani kjuínchexiteyáni ti nkehe kꞌue̱to̱an ti ley kuènté Moisés, ndá kuaáni. Náhí. Kuaáni kixin titekaoni Ìnchéni. 
ROM.3.28	Mé xi̱kaha ó noheni kixin tsoxika ti iji̱éni kixin titekaoni Díos kixin Díos la tahya kuentá á kjuínchexiteyáni ti nkehe kꞌue̱to̱an ti ley o̱ náhí.
ROM.3.29	¿Á Díos la Díos kuènté ti sin judío ó ní? ¿Á kja̱xinhña Díos kuènté ti sin jehya judío ní? Kjá kja̱xin. 
ROM.3.30	*Kixin kohya íjnko Díos la Díos mé tsꞌóxika iji̱éni kixin tinkáchónkini chꞌan la ko tsjehya chꞌan á chóntani xro̱ye o̱ náhí. 
ROM.3.31	A̱ndá ti tinkáchónkini Ìnchéni la, ¿á sínkíhya ti ley ní? Kjá na̱xa̱ sínkí. Ti titekaoni Díos mé xi̱kaha tja̱ko̱xi̱ni kixin imá sínkí ti ley.
ROM.4.1	Tsjenka̱yáxini nkexrín kꞌuatsínka Abraham, ti nkexro kꞌuaxrjeníxini ósé. 
ROM.4.2	Ti chaxín chróxika iji̱é Abraham kixin ti ixra̱ jína kjuíchꞌe chꞌan ndá chrókóhnke chꞌan, kjánchó Díos chrókꞌuikon kixin nduáhya tíhi. 
ROM.4.3	*A̱ndá ndáchro ti xroon itén Díos: “Abraham kuitekaon Díos ndá táha kuaáxin chꞌan la xika ti iji̱é chꞌan.” 
ROM.4.4	Méxra̱ ti nkojín nkexro ichꞌe ixra̱ la jehya kꞌuáyéhe̱ko̱a sin ti nkehe kjuacha sin. Náhí. Xenkehe sin ti ixra̱ kjuíchꞌe sin. 
ROM.4.5	A̱ndá ti nkojín chojni kjuíchꞌehya ninkehó ixra̱ kjánchó kuitekaon sin Díos, ti nkexro tsꞌóxika ti iji̱é sin, la ti kuitekaon sin mé tsꞌikon Díos éxi ixra̱ jína kjuíchꞌe sin. 
ROM.4.6	Kja̱xin ndáchro David kixin náxrjón ti nkexro xika iji̱é kixin Díos kuáhya kuentá ti ijie̱ tsíkjasin sin. 
ROM.4.7	*Ndáchro David:
ROM.4.7	Náxrjón tjejó ti nkexro kjuíncheñao Díos kixin kjónté nkehe nduáhya kjuíchꞌe sin, la Díos kꞌóxika ti iji̱é sin.
ROM.4.8	Náxrjón tjejó ti nkexro kuáhya kuentá Díos ti ijie̱ kꞌuéchónta sin.
ROM.4.9	¿Á jehó ti sin ikuá xro̱ye ó sincheñao Díos ní, o̱ á kja̱xin ti sin chóntahya xro̱ye? Kixin ó chrónkani kixin Díos la kui̱konoéhe̱ chꞌan Abraham kixin kuitekaon chꞌan la táha xika ti iji̱é chꞌan. 
ROM.4.10	A̱ndá, ¿nkesá tsíkjincheñao Díos Abraham? ¿Á ti ó kjuixin tsíka chꞌan xro̱ye ní, o̱ ti na̱xa̱ náhí? Kjá ti na̱xa̱ náhí, la sa̱o kjuíncheñao Díos Abraham, 
ROM.4.11	*ndá chrꞌéxi̱n Abraham ikuá ti xro̱ye éxi ijnko sello kjua̱ko̱xi̱n kixin Díos kꞌóxika ti iji̱é chꞌan kixin kuinkáchónki chꞌan Díos. Ndá xi̱kaha kꞌóna Abraham itꞌé kaín ti chojni titekaon Díos, kjónté chojni tsíkahya xro̱ye. 
ROM.4.12	La Abraham mé kja̱xin itꞌé kaín ti sin tsíka xro̱ye, kjánchó jehó ti sin titekaon Díos éxi kuitekaon chꞌan, kjónté na̱xa̱ tsíkahya chꞌan xro̱ye.
ROM.4.14	*A̱ndá ti jehó ti sin tsíkjinchexiteyá ti ley chrókꞌuáyéhe̱ sin ti nkehe chrókjuajon Díos, la jeheni la ó chónkó chrókuitekaoni Díos, la kjá ninkehó sínkíhya ti nkehe tsíndáchro Díos ti xi̱kaha. 
ROM.4.15	Kixin ti ley la tꞌe̱to̱an kixin tsjasóte chojni ti sinchexiteyáhya sin, a̱ndá ti chrókókohya ti ley la chrókókohya nkehe chrókjuanchia ijie̱.
ROM.4.17	*Éxi nixja ti xroon itén Díos: “Janhan kjuánjua kjuachaxin kixin jaha tsꞌóna itꞌé itsjé chojni siín chjasintajni.” Méxra̱ Díos la sinchexiteyá ti nkehe tsíndáchro kixin tjetsjehe chꞌan kixin jína kuitekaon Abraham ti jehe chꞌan. Ti Díos nchexechón ti chojni tsíkꞌen la ko tꞌe̱to̱an kixin tsꞌóna ti nkehe na̱xa̱ kohya.
ROM.4.19	*Chꞌin Abraham kꞌuéchónta chjina ijnko ciento nánó la ko ó nohe chꞌan kixin í séhya ndá itsꞌen chꞌan, kjánchó kꞌuitjáñehña chꞌan kuitekaon chꞌan Díos, kjónté nohe chꞌan kixin ti ichjién chꞌan, Sara, la xitjahya tsochónta tjan ixjan. 
ROM.4.20	Abraham la kóxakuenhña chꞌan, kuitekaon chꞌan kixin Díos la tsjajon ti nkehe tsíndáchro. La a̱ntsí kuitekaon chꞌan Díos la ko chjéhe chꞌan kjuasáya 
ROM.4.21	kixin ó nohe chꞌan kixin Díos la chónta kjuachaxin sinchexiteyá kaín ti nkehe tsíndáchro. 
ROM.4.22	Mé xi̱kaha Díos kꞌuíkon kixin chꞌin Abraham kuitekaon chꞌan, ndá Díos kꞌóxika ti iji̱é chónta chꞌan.
ROM.4.23	Ti xroon chronka kixin tsoxika iji̱é chojni kixin tsitekaon sin Díos la jehya tsíkꞌóna kixin jehó Abraham tsoxika ti iji̱é. 
ROM.4.24	Náhí. Kja̱xin jeheni tsoxika ti iji̱éni ti tsitekaoni Díos, ti nkexro kjuínchexechón Ìnchéni Jesucristo. 
ROM.4.25	*Ti nkexro kꞌuenyákohe̱n ti jeheni kixin ti ijie̱ chóntani. Ndá xechón chꞌan ínaá kixin tsꞌóxika chꞌan ti iji̱éni kixin ó kuitekaoni ti jehe chꞌan.
ROM.5.1	Mé xi̱kaha ó xika ti ijie̱ chóntani kixin tinkáchónkini Cristo la kjuaxróxin tsꞌejókoni Díos kixin Ìnchéni Jesucristo kꞌuenyákohe̱n ti jeheni. 
ROM.5.2	Kjuasáye Cristo kixin jína kóchjineheni Díos kixin tinkáchónkini chꞌan la ko kꞌuáyéhe̱ni ti kjuachaxin kuènté chꞌan. Ndá ti kjuachaxin la jína tsjinki̱tsa kixin jína chrókꞌuejóni. Kja̱xin tso̱chéhe̱ni tsꞌejóchóheni kixin ndá tsꞌixeheni ti itjen Díos la tsꞌáyéhe̱ni ti kjuachaxin ijié kuènté chꞌan. 
ROM.5.3	La jehya tíhó, la náhí. Kja̱xin tso̱chéhe̱ni kjónté nchónhña nkehe tsjasótexíni ijie kixin ó noheni kixin ti xi̱kaha tso̱heni ndá tsꞌitjani tsꞌejóchóheni la ko kanhñó chrókóxakoheni. 
ROM.5.4	A̱ndá ti xi̱kaha tsjachani tsꞌatsínkani kaín ti kjuaxróxinhña itsi, ndá xi̱kaha jína tsꞌejóchóheni ti nkehe jína itsi chrꞌéxi̱n. 
ROM.5.5	A̱ndá ti tjejóchóheni ti nkehe itsi, la chrókꞌóxrjéhya a̱séni kixin Díos kjuajon ti Ncha̱kuén la tíhi nchenoheni kixin Díos imá tjue̱he ti jeheni.
ROM.5.6	Mé xi̱kaha ti jehóni la xitjahya chrókuaáni, ndá ti ña̱o kjueyá Díos la ó xiteyá kixin ikui Cristo la kꞌuenyákohe̱n chꞌan ti jeheni kixin ti ijie̱ chóntani. 
ROM.5.7	Kjá ninkexró chróndáchrohya kixin chrókꞌuenyákohe̱n íjnko chojni kjónté imá jína sin, kjánchó nkojín ña̱o la kjá xi̱kaha chrókóhen. 
ROM.5.8	A̱ndá ijie la Díos mé kjua̱ko̱xi̱n kixin imá tjue̱he ti jeheni kixin kjónté na̱xa̱ chóntani ijie̱ la Cristo kꞌuenyákohe̱n chꞌan ti jeheni. 
ROM.5.9	Méxra̱ Díos kꞌóxika ti iji̱éni kixin Cristo kꞌuenyákohe̱n chꞌan ti jeheni, ndá ó noheni kixin jehe chꞌan tsaáxini chꞌan, a̱ndá kaín ti nkehe chrókjuasótexíni tsjixixín la í tsue̱nhña. 
ROM.5.10	Kixin ti na̱xa̱ kꞌuénínkakoheni Díos, la jehe chꞌan kjuajon chꞌan kjuaxróxin kixin ti Xje̱en chꞌan kꞌuenyákonhe̱n ti jeheni, a̱ndá ijie la a̱ntsí noheni kixin tsaáxini chꞌan kixin tjechón chꞌan la ó kjuaxróxin tjejókoni chꞌan. 
ROM.5.11	La jehya chrókótihó. La náhí. Kja̱xin tso̱chéhe̱ni kixin tinkáchónkini Díos kixin kjuasáye Ìnchéni Jesucristo, kixin Cristo mé chóntaxíni kjuaxróxin ti itjen Díos.
ROM.5.13	Kixin ti ósé la kꞌuékohya ti ley, la xráxín kꞌuíxin ijie̱ ti chjasintajni, kjánchó na̱xa̱ kohya ley tjanchia ijie̱ chrókjuasótexín chojni. 
ROM.5.14	A̱ndá ndesi ti kjuákꞌe Adán la ko hasta ti kjuákꞌe Moisés la kꞌuéchónta kjuachaxin ti kjuachꞌén kixin ti ijie̱ kjuasin chojni mé kꞌuénxin sin. Kjánchó jehya kaín sin kjuasin sin ijie̱ éxi ti ijie̱ kjuasin Adán, kixin jehe chꞌan kuítekakonhña chꞌan ti nkehe kꞌue̱to̱an Díos. Adán mé yóhe̱ éxi ti nkexro itsi chrꞌéxi̱n.
ROM.5.15	A̱ndá ti ijie̱ kjuasin Adán la xitjahya chrókóyóhe̱ ti nkehe jína tsjajon Díos. Méxra̱ nkoko̱a chojni kjuasin ijie̱, ndá nchónhña chojni tinkákꞌen. A̱ndá ti tsaáxini, la kixin Díos tjue̱he ti jeheni la ichrꞌán chꞌan nkoko̱a nkexro mé Jesucristo tíha, kixin xi̱kaha tsaáxin nchónhña chojni. 
ROM.5.16	Ti ijie̱ kjuasin nkoko̱a chojni la tóyóe̱hya ti nkehe tsjajon Díos tsaáxini. Kixin nkoko̱a chojni kjuasin ijie̱ la kjuasótexín nchónhña chojni. A̱ndá ti tsaáxini la kjuasáye Díos kjuajon la ko tsꞌóxika chꞌan ti ijie̱ chóntani kjónté nchónhña ijie̱ kjuasini. 
ROM.5.17	Méxra̱ ti kjuachꞌén la kꞌuéchónta kjuachaxin kixin ti ijie̱ kjuasin nkoko̱a chojni. A̱ndá kjuasáye Díos, kóxika ti ijie̱ chóntani, ndá a̱ntsí tsochóntani kjuachaxin tsꞌejóni jína kixin nkoko̱a nkexro kjuenka̱yákohe̱n ti iji̱éni, mé Cristo tíha.
ROM.5.18	Mé xi̱kaha ti ijie̱ kjuasin chꞌin Adán, la kaín chojni chrókjuasótexín sin. A̱ndá ijie la Cristo mé kꞌóxika ti iji̱é kaín chojni la ko kjuajon chꞌan kjuachón kixin jína chꞌan la ko kꞌuenyákohe̱n chꞌan ti jeheni. 
ROM.5.19	Mé xi̱kaha nkoko̱a chojni kuítekakonhña, la nchónhña chojni kjuasin ijie̱. Ndá xi̱kaha nkoko̱a nkexro jína kuitekaon, la nchónhña chojni tsaáxin ti jehe chꞌan.
ROM.5.20	Ikui ti ley ndá a̱ntsí kꞌuíxin ijie̱. Mé xi̱kaha a̱ntsí kꞌuíxin ti ijie̱, la Díos a̱ntsí kui̱konoéhe̱ chꞌan ti jeheni. 
ROM.5.21	Mé xi̱kaha ti ijie̱ kꞌuéchónta kjuachaxin kjui̱ka̱o kjuachꞌén chrókꞌuenxíni. La xi̱kaha Díos a̱ntsí chónta chꞌan kjuachaxin tsꞌóxika chꞌan ti iji̱éni la ko tsjajon chꞌan kjuachón nkochríxín kixin Ìnchéni Jesucristo kꞌuenyákohe̱n ti jeheni.
ROM.6.1	A̱ndá ijie, ¿nkehe tsixroni? ¿Á na̱xa̱ chrókjuasini ijie̱ kixin Díos la a̱ntsí chrókjua̱ko̱xi̱n kixin ti̱konoéhe̱ ti jeheni ní? 
ROM.6.2	Náhí. Jeheni la ó kjuixin ikꞌuéni la ó kuíto̱heni ti ijie̱. ¿A̱ndá nkekuènté na̱xa̱ chrókjuasini ijie̱ ínaá? 
ROM.6.3	¿Á noahñara kixin ti kuikiteni kixin kuitekaoni Cristo la éxi kꞌuénkoni chꞌan ní? 
ROM.6.4	*Kixin ti kuikiteni la éxi xravákoni Cristo la ko kꞌuénkoni chꞌan, a̱ndá ijie la ó xechóni kixin Cristo la xechónxin chꞌan ti kjuachaxin ijié chónta ti Itꞌé chꞌan méxra̱ chrókꞌuájini ti nti̱a ni̱xin.
ROM.6.5	Kixin ti chaxín ikꞌuéni éxi ikꞌuén chꞌan, la kja̱xin jeheni tsoxechóni éxi xechón chꞌan xi̱kaha. 
ROM.6.6	Ó noheni kixin ti nduáhya kuékꞌejóni la táha ti kꞌuénxin Cristo, kjuákꞌenkáni chꞌan ntacruz kixin ndá jína chrókꞌuitjáñaxín kaín ti ijie̱ kꞌuéchóntani kixin ijie la í sinchexiteyéhyani ti ijie̱. 
ROM.6.7	Ti nkexro ó ikꞌuén la ó kjuixin kuíto̱he ti ijie̱. 
ROM.6.8	A̱ndá jeheni ti kꞌuénkoni Cristo la ó noheni kixin tsoxechóni, la tsꞌejókoni chꞌan. 
ROM.6.9	Kixin ó noheni kixin Cristo la xechón, la í tsꞌenhña chꞌan ínaá, kixin ti kjuachꞌén la í chóntahya kjuachaxin tsꞌe̱to̱an kixin na̱xa̱ itsꞌen chꞌan. 
ROM.6.10	Ti ikꞌuén Cristo la ó naá ikꞌuén chꞌan ó kixin ti ijie̱ la í tsochóntahya kjuachaxin. A̱ndá ijie xechón chꞌan la tjechónxin chꞌan Díos la tsikosáyehe chꞌan. 
ROM.6.11	A̱ndá jahara kja̱xin chrókjuénka̱yáxinra kixin ó kjuixin ikꞌuénra, la í xitjahya tsjásinra ijie̱, kixin ó xechónra la tjejoko̱ara Díos kixin tinkachónkira Jesucristo, ti Ìnchéni.
ROM.6.12	Méxra̱ chrókui̱to̱éhyara kixin chrókjan ti ijie̱ chrókꞌue̱tue̱hen ti cuerpo kuèntára ínaá, kixin chrókjui̱nchexiteyéhéra ti nkehe nduáhya tjénka̱yáxinra. 
ROM.6.13	Tjájonhñara ti cuerpo kuèntára kixin chrókꞌóna nkehe chrókjuásixínra ijie̱. Ícha jína chróchje̱héra Díos a̱sánra éxi ijnko chojni tsíkꞌen, ó xechón ínaá. Chje̱héra Díos ti cuerpo kuèntára kixin tsjikosáyexínra chꞌan la ko si̱chꞌera ti ixra̱ jína. 
ROM.6.14	Kixin ti ijie̱ la í chóntahya kjuachaxin tsꞌe̱tua̱hanra, kixin í jehya ti ley tꞌe̱to̱an ijie, náhí. Díos tjue̱he ti jahara la jína tjejora ijie.
ROM.6.15	A̱ndá ijie, ¿nkexrín chrókꞌuejóni? ¿Á na̱xa̱ chrókjuasini ijie̱ kixin ti ley la í tꞌe̱tue̱nhña ti jeheni ijie ní? Kjá náhí. Kixin Díos imá tjue̱he ti jeheni la kuaáxini chꞌan, la kjá í chrókjuasinhñani ijie̱. 
ROM.6.16	Jahara ó nohara jína kixin ti sichꞌeheni ixra̱ ijnko lamo la tsitekakoheni chꞌan, la ti xi̱kaha, la ticháxi̱n sinchexiteyéheni ti lamo kuènténi. Mé xi̱kaha tso̱hen ti na̱xa̱ sinchexiteyéheni ti ijie̱, la ti ijie̱ mé tꞌóna éxi lamoéni la tíha mé tsꞌenxíni. A̱ndá ti tsitekaoni Díos la jína tsꞌejóni. 
ROM.6.17	Ndá ijie la kjuasáye Díos, kixin kui̱konoáha̱ra chꞌan, kjónté na̱xa̱ kꞌuékjásinra ijie̱, la ti ijie̱ mé kꞌue̱tua̱hanra, a̱ndá ijie kaín a̱sánra kuitekáonra ti nkehe xráko̱hara. 
ROM.6.18	La ó kui̱to̱héra ti kꞌuékji̱nchexiteyéhéra ti ijie̱. Ndá ijie la ó kꞌónara chojni chꞌehe ixra̱ Ìnchéni. 
ROM.6.19	Ijie la níxja janhan éxi ijnko chojni ó, kixin jahara la tiénxinhñara jína. Ti senó kjui̱nchexiteyéhéra ti nkehe nduáhya kixin kꞌuékji̱chꞌera ti nkehe jínahña, ndá ijie la chrókjuájonra ti cuerpo kuèntára kixin chrókuénxín ti ixra̱ jína éxi tjinkaon Díos kixin tjóá chrókꞌuejora.
ROM.6.20	Ti na̱xa̱ kjui̱nchexiteyéhéra ti ijie̱, la xitjahya si̱chꞌera ti ixra̱ jína la ko ndoá. 
ROM.6.21	¿Ndá nkehe kjuachara ti xi̱kaha kꞌuékji̱chꞌera ti nkehe jínahña? Ndá ijie tósuàhara kixin xi̱kaha kꞌuékji̱chꞌera. Kaín tíha la jehó tsꞌenxín chojni. 
ROM.6.22	Ndá ijie la ó kjuixin kjuìin ti nkehe kuékꞌe̱tua̱hanra kꞌuékjásinxínra ijie̱. Ndá ijie ó kjuankíxinra chꞌehéra ixra̱ Díos. Tíha la tsjinki̱tsa kixin jína tsꞌejoxi̱nra kixin tso̱tjuáxinra la ko tsꞌayéhéra ti kjuachón nkochríxín. 
ROM.6.23	Ti nkehe tsjacha ti tsjasini ijie̱ la ti itsꞌeni nkochríxín. A̱ndá ti nkehe tsi̱to̱nhe̱ni tsjajon Díos mé ti kjuachón nkochríxín kixin tinkáchónkini Ìnchéni Cristo Jesús.
ROM.7.1	Kíchóni, jahara ó choxínra ti ley la ó nohara kixin ti ley la jehó chónta kjuachaxin tsꞌe̱tue̱hen ti chojni na̱xa̱ tjejóchón. 
ROM.7.2	Éxi ijnko chojnichjin tsíkóte̱he la ti xìi tjan la chónta kjuachaxin tsꞌe̱to̱an ti na̱xa̱ tjechón chꞌan. A̱ndá ti ó itsꞌen chꞌan, la ti tjachjin la í tsítuenhña tjan. 
ROM.7.3	Méxra̱ ti chrókuákja tjan íjnko chojnindoa ti na̱xa̱ tjechón ti xìi tjan la tjasin tjan ijie̱. A̱ndá ti ó tsíkꞌen ti xìi tjan, la í kohya ley tsjanchia ijie la jína tso̱te̱he tjan íjnko chojnindoa, la jehya ijie̱ tíha.
ROM.7.4	Mé xi̱kaha jahara kíchóni, Cristo kꞌuényáko̱hanra ndá jahara la éxi tsíkꞌenra kixin ó kꞌónara ti cuerpo kuènté Cristo, la í tꞌe̱tua̱nhñara ti ley. Landá ijie jahara mé kuènté Cristo, ti nkexro ikꞌuén la ko xechón ínaá. Mé xi̱kaha jína chrókjuichꞌeheni ixra̱ Díos. 
ROM.7.5	Ti na̱xa̱ kꞌuékjasini ijie̱, ndá ti kuíhini ti nkehe ndáchro ti ley la a̱ntsí kjuasixíni ijie̱ ti cuerpo kuènténi, la tíha kjui̱xi̱n ti tsꞌenxíni. 
ROM.7.6	A̱ndá ijie la éxi ikꞌuéni, la ti ley la chóntahya kjuachaxin na̱xa̱ tsꞌe̱tue̱hen ti jeheni. Ijie la í kohya nkehe tꞌinkákonhe̱n kixin jína sichꞌeheni ixra̱ Díos kixin kꞌónani ijnko chojni ni̱xin kixin ti Ncha̱kuén Díos kꞌuáyéhe̱ni. A̱ndá í tꞌe̱tua̱nhña ti ley tsíkjin sin ósé.
ROM.7.8	A̱ndá ti ó kónoheni ti ley, la ti ijie̱ la a̱ntsí kjuacha kꞌue̱tue̱hen ti jeheni la a̱ntsí tjinkaoni sichꞌeni kaín ti nkehe nduáhya ndáchro a̱séni. A̱ndá ti chrókókohya ti ley la chrókónoxínhña ti ijie̱, la ti ijie̱ la chróchóntahya kjuachaxin.
ROM.7.9	Ti ósé la kꞌuénoehñani nkehe ti ley tsíkꞌe̱to̱an Díos. A̱ndá ti ó kónoheni nkehe ti ley, la a̱ntsí kjuasini ijie̱, la ti ijie̱ kjuasini mé chrókꞌuenxíni. 
ROM.7.10	Mé xi̱kaha ti ley chrókjuajon ti kjuachón mé kjui̱ka̱o ti kjuachꞌén. 
ROM.7.11	*A̱ndá ti ijie̱ mé kjuacha kꞌue̱to̱an kixin sinchexiteyáhyani ti ley. A̱ndá ti ley mé kjuanchia ijie̱ tsꞌenxíni.
ROM.7.12	Méxra̱ ti ley la chaxín jína, la ko ti nkehe tꞌe̱to̱an Díos la kja̱xin jína la ko tjóá. 
ROM.7.13	Méxra̱ ti nkehe jína la, ¿á táha chrókꞌuenxíni ní? Kjá náhí. Ti ijie̱ kjuasini mé tsꞌenxíni, mé xi̱kaha kjua̱ko̱xi̱n kixin chaxín ijie̱ tíha. Méxra̱ kónoxín ti ijie̱ kixin jína ti ley. Mé xi̱kaha kjua̱ko̱xi̱n ti ley kixin ti ijie̱ tjasin chojni mé nkehe jínahña.
ROM.7.14	Ó noheni kixin ti ley la kuènté Díos tíha. A̱ndá jeheni la kjuínchexiteyáni ti nkehe ndáchro a̱séni kixin ti ijie̱ la kjuacha kꞌue̱tue̱hen ti jeheni. 
ROM.7.15	*Méxra̱ tienxínhñani kixin ti nkehe jína tjinkaoni sichꞌeni la chꞌehyani, a̱ndá ti nkehe tóxrìenhñani sichꞌeni la táha ti sa̱o ichꞌeni.
ROM.7.16	A̱ndá ti ichꞌeni ti nkehe tjinkakonhñani chrókjuíchꞌeni la mé xi̱kaha tjatso̱anxíni kixin ti ley la jína. 
ROM.7.17	A̱ndá jehya jeheni ichꞌeni ti nkehe jínahña. Náhí. Ti ijie̱ chóntani mé ichꞌe tíha. 
ROM.7.18	Kixin jeheni ó noheni kixin ti nkehe ndáchro a̱séni sichꞌeni la kohya nkehe jína. Méxra̱ tjinkaoni chrókjuínchexiteyáni ti nkehe jína, kjánchó tjachahyani sinchexiteyáni. 
ROM.7.19	Kixin chꞌehyani ti nkehe jína tjinkaoni la ti nkehe jínahña tjinkakonhñani chrókjuíchꞌeni, mé tíha ichꞌeni. 
ROM.7.20	A̱ndá ti ichꞌeni ti nkehe jínahña tjinkakonhñani chrókjuíchꞌeni, la jehya jeheni ichꞌeni tíha. Náhí. Ti ijie̱ chónta a̱séni mé ichꞌe tíha.
ROM.7.21	Mé xi̱kaha ti tjinkaoni chrókjuíchꞌeni ti nkehe jína, mé kónoheni kixin a̱ntsí ichꞌeni ti nkehe jínahña. 
ROM.7.22	La kjónté xi̱kaha la tóxríhi̱ni chrókjuínchexiteyáni ti ley kuènté Díos. 
ROM.7.23	Kjánchó tꞌikoni kixin ti nkehe ndáchro a̱séni mé tꞌinkákonhe̱n ti nkehe tjinkaoni chrókjuínchexiteyáni. Mé xi̱kaha ti ijie̱ chóntani mé éxi tjechjínaxíni.
ROM.7.24	Nóani. ¿Xá nkexro chrókjua̱tse̱n ti ijie̱ chónta ti cuerpo kuènténi, chrókꞌuenxíni? 
ROM.7.25	Kjuasáye Díos kixin ikui Ìnchéni Jesucristo kuaáxini chꞌan. Mé xi̱kaha ti a̱séni la noheni kixin tjinkaoni chrókjuinchexiteyéheni Díos, kjánchó ti cuerpo kuènténi la ndáchro kixin chrókjuinchexiteyéheni ti ijie̱.
ROM.8.1	A̱ndá ijie ti sin tinkáchónki Cristo Jesús la í kohya ijie̱ chrókjuasótexín sin. Jehe sin la í tjinkakonhña sin sinchexiteyá sin ti nkehe ndáchro a̱sén sin. Jehó tjinkaon sin sinchexiteyéhe sin ti Ncha̱kuén Díos. 
ROM.8.2	Ti nkehe tꞌe̱to̱an Ncha̱kuén Díos mé tjajon kjuachón kixin tinkáchónkini Cristo Jesús la tíha mé kjua̱tse̱n ti ijie̱ chrókꞌuenxíni. 
ROM.8.3	Díos la kjuacha kjuíchꞌe ti nkehe kjuachahya kjuíchꞌe ti ley kuènté Moisés kixin jeheni la kjuachahyani kjuínchexiteyáni tíha. Méxra̱ Díos mé ichrꞌán chꞌan ti Xje̱en chꞌan kꞌóna chojni. La ikui kꞌuenyákohe̱n ti iji̱éni kaíni la kjua̱tse̱n chꞌan ti ijie̱ chrókꞌuitjáñaxíni. 
ROM.8.4	Mé xi̱kaha kjuíchꞌe chꞌan kixin jeheni jína chrókjuínchexiteyáni ti nkehe tꞌe̱to̱an ti ley la chrókjuinchexiteyéhyani ti nkehe ndáchro a̱séni ó. Náhí. Chrokjuinchexiteyéheni ti nkehe ndáchro Ncha̱kuén Díos.
ROM.8.5	Ti chojni tjinkaon sinchexiteyéhe ti nkehe ndáchro a̱sén sin, mé táhó tjenka̱yáxin sin. A̱ndá ti sin tjinkaon nchexiteyéhe Ncha̱kuén Díos la xritjeyá sin ti nkehe kuènté Ncha̱kuén Díos. 
ROM.8.6	Ti sin jehó tóxakohen ti nkehe ndáchro a̱sén ó, la táha tsꞌenxín sin. A̱ndá ti sin tóxakohen ti nkehe kuènté Ncha̱kuén Díos, la tsochóntaxín sin kjuachón la ko kjuaxróxin tsꞌejó sin. 
ROM.8.7	Méxra̱ ti nkexro jehó tóxakohen tsjeyá ti nkehe ndáchro a̱sén ó la nínkakohen sin Díos, kixin tjinkakonhña sin ti ley la ko xitjahya tsitekaon sin tíha. 
ROM.8.8	Jehe sin mé tóxríhi̱n sin ti nkehe ndáchro a̱sén sin la xitjahya sinchexiteyá sin ti nkehe tóxríhi̱n Díos.
ROM.8.9	A̱ndá jahara la nchexiteyéhyara ti nkehe ndáchro a̱sánra. Náhí. Nchexiteyéhéra ti Ncha̱kuén Díos, ti chaxín chontara ti Ncha̱kuén Díos. A̱ndá ti nkexro chóntahya Ncha̱kuén Cristo la jehya kuènté Cristo ti jehe sin. 
ROM.8.10	Ti tjejoko̱ara Cristo la ti a̱sánra la tjechón kixin Díos kꞌóxika ti iji̱ára kixin kuitekáonra, kjánchó ti cuerpo la itsꞌen kixin ti ijie̱ kjuásinra. 
ROM.8.11	*La ti chontara ti Ncha̱kuén Díos, ti nkexro kjuínchexechón Cristo Jesús, la ti Díos kjuínchexechón Cristo mé kja̱xin tsochjéhe chꞌan kjuachón ti cuerpo kuèntára chónta itsꞌen.
ROM.8.12	Mé xi̱kaha kíchóni, ticháxi̱n sinchexiteyáni ti nkehe tꞌe̱to̱an Díos, la í chrókjuinchexiteyéhyani ti nkehe ndáchro a̱séni. 
ROM.8.13	Ti chrókꞌuejora éxi ti ndáchro a̱sánra, la tíha tsꞌénxi̱nra. A̱ndá ti si̱nchexiteyéhéra ti Ncha̱kuén Díos ndá itsꞌen ti nkehe ntaxin kjuénka̱yáxinra, la jehó Ncha̱kuén Díos tsꞌejóchonxínra.
ROM.8.14	Kixin kaín ti nkexro nchexiteyéhe ti Ncha̱kuén Díos la tꞌóna xje̱en Díos. 
ROM.8.15	*Ndá ti Ncha̱kuén Díos ó kꞌuayéhéra la jehya yóhe̱ ti nkehe kuékꞌe̱tua̱nhanra ósé kixin chróchrakonra. Náhí. Ti Ncha̱kuén Díos chóntani la kꞌónaxíni xje̱en Díos la ti Ncha̱kuén chꞌan nchexraxinkaoni kixin jína tsondáchroni: “Jaha Itꞌéni.” 
ROM.8.16	Mé xi̱kaha ti Ncha̱kuén Díos tónoexín a̱séni kixin kꞌónani xje̱en Díos. 
ROM.8.17	La ti ó kꞌónani xje̱en Díos la kja̱xin tsꞌáyéhe̱ni ti nkehe tsjajon chꞌan éxi tsíndáchro chꞌan ósé, tsꞌáyèkoni Cristo. Mé ti chaxín tsjasóteni éxi Cristo kjuasóte, ndá chrꞌéxi̱n tsꞌejókoni chꞌan la tsꞌáyéhe̱ni ti kjuachaxin kuènté chꞌan.
ROM.8.18	A̱ndá ijie la tóxakuenhñani kjónté nkehe tsꞌatsínkani tsjasótexíni kixin tíha la ninkehó sínkíhya, kixin tíha tso̱yóe̱hya ti nkehe tsꞌáyéhe̱ni chrꞌéxi̱n kixin a̱ntsí náxrjón tíha. 
ROM.8.19	Kaín ti nkehe tsíkꞌóna la tjejóchóhen kixin tso̱noxín kaín ti nkexro tsíkꞌóna xje̱en Díos. 
ROM.8.20	*Kixin ti chjasintajni la ko kaín ti nkehe tsíkꞌóna la tsꞌitjáña, la jehya kixin xi̱kaha tjinkaon ti nkehe tsíkꞌóna. Náhí. Kixin xi̱kaha tsíkꞌe̱to̱an Díos. Ndá kaín ti nkehe tsíkjichꞌéna Díos la tjejóchóhen 
ROM.8.21	kixin tsochónta kjuachaxin tsꞌitjáñahña. Ndá náxrjón tsꞌixin kaín nkehe éxi náxrjón tsꞌejó ti sin tsíkꞌóna xje̱en Díos. 
ROM.8.22	Ó noheni kixin kaín ti nkehe kjuíchꞌéna Díos la na̱xa̱ tꞌèya, tsjánka éxi ijnko chojnichjin tjoté sinchekokjíhi xje̱en xi̱kaha. 
ROM.8.23	*A̱ndá jehya jehó ti nkehe tsíkꞌóna tjotéhe. Náhí. Kja̱xin jeheni tjasóteni kjónté chóntani Ncha̱kuén Díos éxi ti nkehe sa̱oxén kuákjani kjuajon Díos. Ti na̱xa̱ tjejóni ntihi, tjejótjasóteni, la tjejóchóheni kixin tsjindaxín tsꞌónani xje̱en Díos la ko tsꞌáyéhe̱ni ti cuerpo chónhña itsꞌen. 
ROM.8.24	Ó kuaáni kixin tinkáchónkini Cristo, la tjejóchóheni ti nkehe na̱xa̱ tꞌikonhñani ntihi. Ti chrókꞌuíkoni ti nkehe tjejóchóheni la í ticháxi̱nhña chrókꞌuejóchóheni. Ti nkehe ó tꞌikoni la ticháxi̱nhña na̱xa̱ chóheni chrókꞌuíkoni. 
ROM.8.25	Ti chóheni ti nkehe na̱xa̱ tꞌikonhñani, la ticháxi̱n kjuaxróxin chróchóheni, chrókꞌóxrjéhyani.
ROM.8.26	La xi̱kaha ti Ncha̱kuén Díos la tjinki̱tsa ti jeheni kixin noehñani nkexrín tsonixje̱he̱ni Díos. A̱ndá ti Ncha̱kuén Díos tjinki̱tsa nixja̱xi̱n ti jeheni, kjónté tjachahyani jína tsonixje̱he̱ni Díos. 
ROM.8.27	Díos mé nohe nkehe tóhen a̱séni la ko nohe nkehe nixja ti Ncha̱kuén chꞌan, kixin ti Ncha̱kuén chꞌan chrónóa̱xi̱n éxi tjinkaon Díos, la nixja̱xi̱n chꞌan ti sin tinkáchónki Díos.
ROM.8.28	Ó noheni kixin Díos la tsjinki̱tsa kixin kaín nkehe la chrókꞌuaxrje jína kixin ti sin tjue̱he chꞌan, kixin kꞌuéye̱he̱ chꞌan sin kixin xi̱kaha tjinkaon chꞌan. 
ROM.8.29	Ti sin tsíkjeyá Díos ósé la tsíkꞌeye̱he̱ chꞌan kixin tsꞌóna sin éxi ti Xje̱en chꞌan, kixin ti Xje̱en chꞌan mé tsꞌóna ti ixjan sa̱o kuènté ti íso sin kícho chꞌan. 
ROM.8.30	Mé xi̱kaha ti sin tsíkjeyá Díos ósé mé kja̱xin kꞌuéye̱he̱ chꞌan ti jehe sin, la ko ti sin kꞌuéye̱he̱ chꞌan, la kꞌóxika chꞌan ti iji̱é sin, la ti sin kóxika chꞌan iji̱é la kjuajon chꞌan ti kjuachaxin ijié kuènté chꞌan tsochónta sin.
ROM.8.31	¿A̱ndá nkehe chróchroni? Ti tjue̱he Díos ti jeheni la, ¿xá nkexro chrókjuacha chrókónínkakohen ti jeheni? 
ROM.8.32	Kixin Díos la kjuikuénhña ti Xje̱en, kjuajon kꞌuenyákohe̱n chꞌan kaíni, a̱ndá ti ó kjuajon Díos ti Xje̱en, la kjá kaín ti íso nkehe la tsjajon chꞌan. 
ROM.8.33	¿A̱ndá nkexro chrókjuacha chrókjuanchia ijie̱, chrókónínkakohen ti jeheni? Kixin Díos mé kjueyá ti jeheni la ó kꞌóxika chꞌan ti iji̱éni. 
ROM.8.34	¿Nkexro chrókjuinchekjasóte ti jeheni? Kixin Cristo la ó kꞌuenyákohe̱n chꞌan ti jeheni la ko kja̱xin xechón chꞌan la itjen chꞌan ti itja chjina kuènté Díos itjen nkaya nka̱jní la tjenixjayákohe̱n chꞌan ti jeheni. 
ROM.8.35	¿Xá nkexro chrókjuacha chrókuakitsjehe ti jeheni ti tjue̱heni Cristo? Kjónté chrókjuasóteni o̱ chrókónínkaon chojni o̱ kjónté chrókꞌuenxíni kjinta o̱ chróchóntahyani ikéni o̱ siín kjuaxikaon chrókꞌuenxíni la mé chrókjuachahya tíha. 
ROM.8.36	*Éxi ndáchro ti xroon itén Díos:
ROM.8.36	Ti tinkáchónkini ti jaha la siín kjuaxikaon kaín ña̱o chrókꞌuenxíni.
ROM.8.36	Chrokꞌóñá sin ti jeheni éxi tꞌóñá sin kolélo.
ROM.8.37	Kaín tíha la a̱ntsí chrókjua̱cha̱xi̱ni kixin kjuachaxíen ti nkexro tjue̱he ti jeheni. 
ROM.8.38	Méxra̱ ó noheni kixin ninkehó nkehe tsjachahya tsakítsjeheni ti tjue̱he Díos ti jeheni. Kjónté ti itsꞌeni, o̱ kjónté ti tjejóchóni, o̱ kjónté ti sin ángel, o̱ ti kjuachaxíen ti jínahña, o̱ kjónté ti nkehe sítóhen ijie, o̱ ti nkehe tso̱hen chrꞌéxi̱n, 
ROM.8.39	o̱ ti nkehe siín nka̱jní, o̱ kaín ti nkehe siín chrínkí nonte, o̱ íjnko nkehe kjuíchꞌéna Díos. Kohya ninkehó nkehe tsjacha tsakítsjeheni ti tjue̱he Díos ti jeheni kixin kjua̱ko̱xi̱n chꞌan kixin Ìnchéni Jesucristo mé kꞌuenyákonhe̱n ti jeheni.
ROM.9.1	Janhan la tꞌa̱yahya, ndoá xrja̱nká kixin janhan mé ijnko chojni tinkáchónki Cristo. Ti nkehe tjénka̱yáxian janhan la Ncha̱kuén Díos nchexraxinkaona kixin chaxín tíha. 
ROM.9.2	Imá tꞌává a̱sená la ko náxrjónhña itjén 
ROM.9.3	kixin tjínka̱oan kjónté chrókꞌuitjáñehen Díos ti janhan kixin ndá jína chrókuitekaon Cristo ti sin chjasená. 
ROM.9.4	*Jehe sin mé tsíkꞌaxrjeníxin sin ti sin Israel, la Díos kꞌuáyéhe̱ chꞌan sin éxi xje̱en chꞌan la ko Díos kꞌuayakohen chꞌan sin la ko kjuajon chꞌan ti kjuachaxíen chꞌan, la ko kja̱xin kꞌuáyéhe̱ sin ti nkehe tsíkꞌe̱to̱an Díos la ko ti ley tsíkjin Moisés la ko kꞌuáyéhe̱ sin ti ixra̱ kuènté ni̱nko la ko ti nkehe tsíndáchro Díos. 
ROM.9.5	Tsíkꞌaxrjeníxin sin ti sin tsíkꞌaxrjeníxini ósé la ko kja̱xin Cristo tsíkꞌaxrjeníxin ti sin israelita ti ó kꞌóna chꞌan chojni. Jehe chꞌan mé Díos la tꞌe̱tue̱hen chꞌan kaín nkehe. Mé xi̱kaha chróchjéheni chꞌan kjuasáya nkochríxín. Mé xi̱kaha tso̱hen.
ROM.9.6	A̱ndá ti nkehe tsochjéhe Díos ti sin Israel la jehya kixin í xiteyáhya tíha. Náhí. Kixin jehya kaín ti sin tsíkꞌaxrjeníxin ti sin israelita mé chaxín kꞌóna sin chojni chjasin Israel, 
ROM.9.7	*kixin kaínhña ti sin tsíkꞌaxrjeníxin Abraham chaxín kꞌóna sin xje̱en chꞌan. Díos mé tsíndáche Abraham: “Ti sin tsꞌóna xja̱an mé tsꞌaxrjeníxin sin Isaac.” 
ROM.9.8	Tíhi mé tienxíni kixin ninkexró xitjahya tsꞌóna xje̱en Díos kixin ti tsíkꞌaxrjeníxin sin nkojín chojni. Náhí. Jehó ti sin titekaon ti nkehe tsíchenka Díos Abraham, mé chaxín tsíkꞌaxrjeníxin sin chꞌan. 
ROM.9.9	*Ti nkehe tsíchenka Díos Abraham mé tíhi: “Itsi ijnko ña̱o mé tjan Sara tsochónta tjan ijnko ixjan.”
ROM.9.10	La jehya tíhó. Náhí. Kja̱xin ti yaá xje̱en tjan Rebeca la nkoko̱a itꞌé mé itꞌin Isaac, la jeheni tsíkꞌaxrjeníxini Isaac. 
ROM.9.11	*A̱ndá ti na̱xa̱ kókjíehya ti ixjan, la ninkehó nkehe jína o̱ jínahña kjuíchꞌe xjan, ndá kjua̱ko̱xi̱n Díos kixin chónta chꞌan kjuachaxin tsjeyá chꞌan nkexro tsꞌéye̱he̱ chꞌan, jehya kixin ti ixra̱ jína kjuíchꞌe sin. 
ROM.9.12	Ndá chenka Díos ti tjan Rebeca: “Ti chꞌin sa̱o mé sichꞌehe ixra̱ ti chꞌin tsoyo.” 
ROM.9.13	*Mé kja̱xin xi̱kaha ichro xroon itén Díos: “Tjua̱ha̱ chꞌin Jacob, a̱ndá chꞌin Esaú la náhí.”
ROM.9.14	¿A̱ndá nkehe chróchroni? ¿Á nduáhya tjenka̱yáxin Díos ní? Kjá náhí. 
ROM.9.15	*Kixin tsíndáche Díos Moisés: “Tso̱tjua̱ha̱ ti nkexro tjínka̱oan tso̱tjua̱ha̱ la ko tsi̱konoáha̱ ti nkexro tjínka̱oan tsi̱konoáha̱.” 
ROM.9.16	La ti tjeyá Díos chojni la jehya éxi tjinkaon chojni, o̱ jehya kixin ti ixra̱ ichꞌe sin. Náhí. Díos mé ti̱konoéhe̱ ti jehe sin. 
ROM.9.17	*Kixin ti ndáchro xroon itén Díos la ndáchro kuènté ti rey Egipto: “Kjuánjua kjuachaxin kixin jaha mé kꞌóna rey kixin tjínka̱oan chrókjuáko̱xian ti kjuachaxin kuénta̱na kixin kuenté chjasintajni chrókónohe la ko chrókuitekaon ti ni̱ná.” 
ROM.9.18	Mé xi̱kaha ti tjinkaon Díos tsi̱konoéhe̱ chojni la chaxín tsi̱konoéhe̱ chꞌan sin, a̱ndá ti nkexro tjinkakonhña Díos tsi̱konoéhe̱ la ti̱konoéhña chꞌan.
ROM.9.19	A̱ndá tsondáchrora: “A̱ndá ti xi̱kaha la, ¿nkekuènté tꞌeka Díos ijie̱ ti chojni? ¿Nkexro chrókjuacha chrókjuajo̱nko ti nkehe tꞌe̱to̱an Díos?” 
ROM.9.20	*¿Xá nkexro ti jahara kixin chróndáchera Díos xi̱kaha? ¿Á ti ichi̱ tsíkꞌónaxín nche̱tje̱ la jína chróndáche ti nkexro kjuíchꞌéna: “¿Nkekuènté xi̱kaha kjui̱chꞌénani?”, tsixro ní? 
ROM.9.21	Mé ti nkexro chꞌéna ichi̱ la chónta kjuachaxin sichꞌéna ti nkehe tóxríhi̱n. Ti tjinkaon chꞌan sichꞌéna chꞌan ijnko nkehe imá náxrjón, la sichꞌéna chꞌan o̱ ti tjinkaon chꞌan sichꞌéna chꞌan ijnko nkehe kanhñó náxrjón la jína sichꞌéna chꞌan.
ROM.9.22	Mé xi̱kaha kjónté tjinkaon Díos chrókjua̱ko̱xi̱n ti kjuachaxin kuènté chꞌan kixin chrókjuinchekjasóte chꞌan chojni, la kjuacha chꞌan kónínkakonhña chꞌan, la kui̱konoéhe̱ chꞌan ti sin chrókjuinchekꞌitjáña chꞌan. 
ROM.9.23	Mé xi̱kaha kjua̱ko̱xi̱n Díos ti kjuachaxin imá ijié chónta, kixin jehe chꞌan kui̱konoéhe̱ chꞌan ti jeheni, kixin xi̱kaha tsíkjenka̱yáxin chꞌan ósé kixin náxrjón chrókꞌuejókoni chꞌan ti tꞌe̱to̱axín chꞌan. 
ROM.9.24	Mé xi̱kaha Díos tsíkjeyá ti jeheni, mé isoni la chojni judío, la ko ísoni la chojni jehya judío. 
ROM.9.25	*Méxra̱ ndáchro ti xroon tsíkjin Oseas ósé:
ROM.9.25	Ti sin jehya chjasená la mé tsondáxrja̱n kixin sin chjasená.
ROM.9.25	La ko ti sin kꞌuétjua̱hya mé tso̱tjua̱ha̱ sin ijie.
ROM.9.26	a̱ndá ijie la tsꞌóna sin xje̱en Díos tjechón.
ROM.9.28	kixin tjoka tsoxiteyá ti nkehe tsíndáchro Díos la sinchekito̱exín chꞌan iji̱é ti chojni chjasintajni.” 
ROM.9.29	*Ndá kja̱xin Isaías tsíndáchro:
ROM.9.29	Ti Díos chónta kaín kjuachaxin, ti chrókjuajonhña chꞌan kjuachaxin chrókuaáni isoni,
ROM.9.29	la chrókꞌuitjáñani kaíni tsíkꞌaxrjeníxini Israel
ROM.9.29	la í chrókókohyani, chrókꞌuitjáñani éxi kꞌuitjáña ti sin chjasin Sodoma la ko Gomorra.
ROM.9.30	¿Ndá nkehe tsixroni? Ti sin jehya judío kjueyáhya sin kixin Díos tsꞌóxika iji̱é sin, a̱ndá ijie la kjuacha sin kixin tsoxika iji̱é sin kixin tinkáchónki sin Cristo. 
ROM.9.31	A̱ndá ti sin israelita chrókjuinchexiteyéhe sin ti ley kixin chrókꞌóxika iji̱é sin, kjánchó kjuachahya sin kjuínchexiteyá sin. 
ROM.9.32	¿A̱ndá nkekuènté kixin xi̱kaha kꞌuitjahya sin nkexrín tsoxika ti ijie̱ chónta sin? Kixin kjueyáhya sin nkexrín chrókuitekaon sin Díos. Tjinkaon sin kixin jehó ti ixra̱ kjuíchꞌe sin chrókuaáxin sin. La mé xi̱kaha Cristo kꞌóna éxi ijnko ixro̱ ijié kóténki̱xin sin. 
ROM.9.33	*Mé xi̱kaha chrónkaxín ti xroon itén Díos:
ROM.9.33	Janhan kjuaké ijnko ixro̱ ti chjasin Jerusalén mé ti ixro̱ tsóténki̱xin sin la ko ti itjo̱ tsꞌánótje̱xi̱n sin.
ROM.9.33	A̱ndá ti sin chrókuitekaon la tso̱suèhya sin.
ROM.10.1	Kíchóni, kaín a̱sená nixja̱ha̱ Díos kixin tjínka̱oan kixin ti sin israelita chrókuaá sin. 
ROM.10.2	Janhan ndáxrja̱n kixin ti sin israelita imá tjinkaon sin chrókjuikosáyehe sin Díos, kjánchó xitjahya kixin jehe sin la nduáhya tienxín sin. 
ROM.10.3	Noehña sin kixin Díos tꞌoxika iji̱é chojni. A̱ndá jehó sin xritjeyá sin nkexrín chrókꞌóxika sin ti iji̱é sin la titekakonhña sin ti nkehe tsíndáchro Díos kixin tjóá chrókꞌuejó sin. 
ROM.10.4	Kixin ti ley la ó xiteyá ti ó ikui Cristo. Mé xi̱kaha kaín ti sin tsítekaon Cristo mé tsoxika ti iji̱é sin.
ROM.10.6	*A̱ndá ti tꞌóxika Díos ti iji̱éni kixin titekaoni ti jehe chꞌan, la chróndáchrohya a̱séni: “¿Xá nkexro sáchrókjui̱ nka̱jní? (Kixin na̱xa̱ chrókjuinkajin sin Cristo.) 
ROM.10.7	La ko chróndáchrohyara: ¿Xá nkexro jína chrókjuinkajin ti tóye̱ imá ni̱nka siín ti sin tsíkꞌen?” (Kixin chrókuakítsjetaón Cristo ti itjen ti siín ti sin tsíkꞌen.) 
ROM.10.8	¿Xá nkehe tꞌaxrjexín tíhi? Tíhi mé ndáchro xi̱kihi: “Ti Itén Díos la chjinaxón itjen ti tjejora; tíhi la tꞌaxrjexín ti irꞌuara la ko itjen ti a̱sánra.” Ti itan a mé ti nkehe titekaoni la ko tjakoni. 
ROM.10.9	Ti irꞌua tsondáchroxian kixin Jesucristo mé Ìnchá, la ko tsitekaoan kaín a̱sán kixin Díos kjuínchexechón Cristo, la tsaá jaha. 
ROM.10.10	Kixin ti kaín a̱séni tsitekaoni Díos la tsoxika ti iji̱éni, kjánchó irꞌuani tsondáchroxíni kixin titekaoni Jesucristo, ndá Díos sinchekaá ti jeheni.
ROM.10.12	Kixin Díos la tꞌikon nkokón kaín chojni, á ti sin judío o̱ jehya sin judío. Ìnchéni mé Ìnché kaín chojni, la tsjajon chꞌan kaín nkehe tichánxi̱hin kaín ti sin tjanchehe ti jehe chꞌan. 
ROM.10.13	*Méxra̱ kaín ti nkexro tsjanchatóxixín ihni̱é Ìnchéni kixin tsjinki̱tsa Díos, la tsaá sin. 
ROM.10.14	¿A̱ndá nkexrín chrókjuanchehe sin Díos kixin chrókjuinki̱tsa, ti na̱xa̱ kuítekakonhña sin? ¿La ko nkexrín chrókuitekaon sin Díos ti na̱xa̱ kienhña sin ti itan? ¿La nkexrín chrókuihin sin ti kohya nkexro tsochronka ti itén Díos? 
ROM.10.15	*¿La nkexrín chrókjuichronka ijnko chojni ti itan ti kohya ijnko nkexro tsochrꞌán ti jehe sin sátsji sin? Éxi ndáchro xroon itén Díos: “Náxrjón ti ó itji ti sin xrichronka ti itan jína kuènté Díos.”
ROM.10.17	Méxra̱ ticháxi̱n tsihin sin, ndá tsitekaon sin, la ti itan tsihin sin mé itén Cristo.
ROM.10.18	Ti nkehe kjuako sin la nkuíxín kuíhin chojni,
ROM.10.18	la ko ti nkehe chrónka sin la ó kjuixraká kuenté chjasintajni.
ROM.10.19	Janhan tsjánjua kjuachaxin kixin jahara tso̱chjioxínra
ROM.10.19	kixin jahara tso̱ninkákohénra ti chjasin tjenka̱yáxinhña jína.
ROM.10.20	Ti sin xritjeyáhya ti janhan, mé kꞌuitja sin ti janhan.
ROM.10.20	La ko ti sin kjuanchankíhya nkexro ti janhan la kjuánjua kjuachaxin kóchóxin sin ti janhan.
ROM.11.2	Méxra̱ ósé tsíkjeyá Díos ti sin israelita kixin tsꞌóna sin chjasén chꞌan. A̱ndá ijie la kjá sinchekꞌitjáñahña chꞌan ti jehe sin. ¿Á noahñara nkexrín nixja ti xroon itén Díos chrónka ti profeta Elías ti tjanchia chꞌan ijie̱ kuènté ti sin Israel? Mé ndáchro chꞌan: 
ROM.11.3	*“Ìnchéni, jehe sin kꞌóñá sin ti sin chrónka itan la ko kꞌóxika sin ti altar kuèntá, la ó janhuán kuito̱na, la kja̱xin tjinkaon sin chrókꞌóñá sin ti janhan.” 
ROM.11.4	*A̱ndá Díos kjuáte̱he ndáchro: “Na̱xa̱ chonta janhan yato mil chojni titekaon ti janhan, na̱xa̱ kjuixienhña sin tochꞌin sin ti nkehe tsíkjano̱ña kuènté Baal.” 
ROM.11.5	Kja̱xin ijie, na̱xa̱ kuíto̱he iso ti sin titekaon Díos, tsíkjeyá chꞌan sin kixin tsaá sin. 
ROM.11.6	Mé xi̱kaha Díos sinchekaá ti jehe sin kixin tjue̱he chꞌan sin, jehya ti ixra̱ kjuíchꞌe sin ndá chrókuaáxin sin. Kixin ti ixra̱ jína chrókjuíchꞌe sin ndá tíha chrókuaáxin sin, la ti xi̱kaha la jehya chaxín kui̱konoéhe̱ Díos ti jehe sin.
ROM.11.7	A̱ndá ti xi̱kaha la, ¿nkexrín? Ti sin israelita la kꞌuitjahya sin ti nkehe xritjeyá sin. Jehó iso sin kꞌuitja sin Díos kixin jehe chꞌan kjueyá chꞌan ti jehe sin. A̱ndá ti íso sin la icha a̱sén sin la kuítekakonhña sin chꞌan. 
ROM.11.8	*Éxi ndáchro ti xroon itén Díos: “Díos kjuajonhña kjuachaxin kixin chrókienxín sin la ko xi̱kaha na̱xa̱ sítóhen ijie. Kjuajonhña Díos kjuachaxin kixin chrókꞌuikon sin la ko chrókienxín sin.” 
ROM.11.9	*Kja̱xin tsíndáchro David:
ROM.11.9	Ti kia tjasin sin mé tsꞌóna éxi ijnko nkehe tsꞌitsínkaxín sin,
ROM.11.9	la ko ijnko nkehe tsjasótexín sin.
ROM.11.10	Ti ikon sin la í tsꞌikonxínhña sin kixin tsꞌóna sin ntakótán,
ROM.11.10	a̱ndá ti ijie̱ kuènté sin mé nkochríxín tsamá sin.
ROM.11.11	A̱ndá ijie janhan tjánchánkia: Ti sin judío la ti kjuasin sin ijie̱ la, ¿kuíto̱he Díos ti jehe sin ní? Kjá náhí. Ti ó kuítekakonhña ti sin judío, la ti sin jehya judío mé kjuacha sin kuíhin sin la ko kuaá sin, kixin ti sin israelita la tso̱chjio
ROM.11.12	Kixin ti kuitekakonhña ti sin judío ti itén Díos, la mé Díos kuíto̱he ti jehe sin, a̱ndá ti sin jehya judío a̱ntsí kꞌuitja sin nkexrín tsitekaon sin Díos. Kixin ti nkehe nduáhya kjuíchꞌe ti sin judío, la ti sin jehya judío kjuacha sin kuaá sin. A̱ndá ti chrókjan ti sin judío kja̱xin, chrókuitekaon sin Cristo, la a̱ntsí jína chrókꞌuejó sin.
ROM.11.13	Janhan chonta iso nkehe tsihínra jahara chojni jehya judío. Díos mé ichrꞌán ti janhan kixin tsjákohá ti sin jehya judío la a̱ntsí tjetoan ti ixra̱ kuènté Ìnchéni tjétꞌa̱. 
ROM.11.14	Tjinka̱oan kixin ti sin chjasená la chrókóchjio sin kixin jahara tinkachónkira Díos, ndá kja̱xin sin chrókótjinkaon sin chrókuaá sin. 
ROM.11.15	Méxra̱ kuíto̱he Díos ti sin judío, a̱ndá ti sin jehya judío la kꞌuitja sin ti kjuaxróxin kuènté Díos. A̱ndá ti chrókuitekaon ti sin judío kja̱xin, la yóhe̱ éxi chróxechón ti sin tsíkꞌen xi̱kaha. 
ROM.11.16	Méxra̱, ti chrókjuinchetjóá Díos ti nio̱tja̱ xránkíxixín kꞌónaxín ti ichꞌo, la kuenté ti ichꞌo la ó tjóá. A̱ndá kja̱xin ti chrókjuinchetjóá chꞌan ti nuèé ijnko inta, la kja̱xin kaín ti chaon ti inta la ó tjóá.
ROM.11.17	Ndá iso ti sin judío la éxi chaon ti inta olivo mé tsíchríjin, la jahara chojni jehya judío la éxi chaon ti inta olivo siín nte̱je̱, tséxin ti inta olivo jína. Mé xi̱kaha jahara kꞌónara chaon kuènté ti inta olivo jína xráxín tjechón. 
ROM.11.18	Méxra̱ chróndáchrohyara kixin jahara a̱ntsí jína ke ti chaon ti inta kjuákꞌe sa̱oxín. Ti xi̱kaha tjénka̱yáxinra la xráxinkaonra kixin jahara la jehó chaon ti inta, jahyara ti tjechónxin nuèé ti inta. Náhí. Ti nuèé ti inta mé tjechónxin ti chaon ti inta.
ROM.11.19	Kjá tsondáchrora: “Kóchríjin sin chaon ti inta kixin jeheni tsjakꞌeni ti kꞌuékjakꞌe ti chaon ti inta olivo chrijin.” 
ROM.11.20	Chaxín tíha. Kjánchó jehe sin la chrijin sin kixin chaxínhña kuitekaon sin Díos. A̱ndá jahara la tjejora ntiha kixin titekáonra Díos. Méxra̱ chrókjui̱nchejiéhya a̱sánra. Ícha jína chrókóxakohanra chrókjui̱nchexiteyéhéra Díos. 
ROM.11.21	Kixin ti kui̱konoéhña Díos ti chaon ti inta xráxín kꞌuejó, la xi̱kaha tsi̱konòahñara chꞌan ti jahara. 
ROM.11.22	Tsjehéra kixin Díos la imá jína, kjánchó kja̱xin sinchekjasóte chꞌan ti sin titekakonhña. A̱ndá jína Díos la kjuínki̱tsa chꞌan ti jahara. Kjánchó chrókꞌuejora nkojína éxi tjinkaon chꞌan. A̱ndá ti náhí, la chaxín tsíto̱hára chꞌan. 
ROM.11.23	A̱ndá ti sin judío, ti tsíto̱he sin ti nkehe nduáhya tjenka̱yáxin sin ndá tsitekaon sin Díos, la Díos tsjacha sinchetséxin chꞌan kícho ti inta ínaá, kixin Díos la chónta kaín kjuachaxin kixin xi̱kaha tso̱hen. 
ROM.11.24	A̱ndá jahara jehya judíora jehó chaon ti inta olivo siín nte̱je̱, mé tsóchríjin Díos ti jahara, a̱ndá a̱ntsí ixra̱ tsotséxinra ti inta olivo jína ínaá. A̱ndá ti sin judío la chaon kuènté ti nta olivo jína, la a̱ntsí xra̱hya tsotséxin kícho ínaá kixin ó chaon kuènté ti inta a.
ROM.11.25	Kíchóni, tjínka̱oan tso̱nohara ti nkehe jehó Díos nohe kixin si̱nchenkehyara kixin imá nohara. Ti sin Israel la jehya nkochríxín tsitekakonhña sin; ti tsjixin tsoxítja kaín ti sin jehya judío tsitekaon, ndá kja̱xin ti sin judío la tsitekaon sin. 
ROM.11.26	*Ndá chrꞌéxi̱n la kaín ti sin Israel la tsaá sin kixin ti xroon itén Díos la ndáchro:
ROM.11.26	Ti nkexro tsaáxin chojni mé tsi̱xi̱n chjasin Jerusalén
ROM.11.26	la tsja̱tse̱n chꞌan ti ijie̱ kuènté ti sin tsíkꞌaxrjeníxin Jacob.
ROM.11.27	kixin janhan tsjakjían ti iji̱é sin.
ROM.11.28	Méxra̱ ti sin judío la titekakonhña sin ti itan ni̱xin tsaáxini, la nínkakohen sin Díos, kixin kjuajon chꞌan kjuachaxin kixin jahara chojni jehya judío tsꞌayéhéra ti nkehe tsjajon chꞌan. Kjánchó jehe chꞌan la na̱xa̱ tjue̱he chꞌan ti sin judío kixin tsíkjeyá chꞌan ti sin tsíkꞌaxrjeníxin sin ósé. 
ROM.11.29	Kixin kaín ti nkehe tsíkjajon Díos la tsakítsjehya chꞌan sin la ko tsíto̱ehya chꞌan ti sin tsíkꞌéye̱he̱ chꞌan. 
ROM.11.30	Senó la jahara kꞌuékitekákonhñara Díos, a̱ndá ijie la ti sin judío titekakonhña sin. A̱ndá jahara la kui̱konoáhara Díos. 
ROM.11.31	Mé xi̱kaha ti sin judío kuitekakuenhña sin Díos kixin xi̱kaha Díos tsi̱konoéhe̱ ti jahara, la xi̱kaha kja̱xin tsi̱konoéhe̱ chꞌan ti sin judío ínaá. 
ROM.11.32	Kixin Díos la kuíto̱he kixin kaín chojni chrókjuasin ijie̱ kixin nkokón chrókui̱konoéhe chꞌan kaín chojni.
ROM.11.34	*Ndáchro ti xroon itén Díos: “¿Xá nkexro chrókónohe nkexrín tjenka̱yáxin Díos la ko xá nkexro chrókjua̱ko̱he̱ ti jehe chꞌan? 
ROM.11.35	*¿Xá nkexro kjuajon nkehe kꞌuáyéhe̱ Díos kixin ndá ijie ticháxi̱n chrókꞌokjan chꞌan ínaá?” 
ROM.11.36	*Kixin kaín nkehe la ti̱xi̱n ti itjen Díos la kaín nkehe la kjuíchꞌéna chꞌan kixin sichꞌehe ixra̱ ti jehe chꞌan. Méxra̱ tsochjéheni kjuasáya Díos nkochríxín. Mé xi̱kaha tso̱hen.
ROM.12.1	Méxra̱ jahara kíchóni, xrja̱noáhára kixin jahara chrókóchjinehéra Díos, chróchje̱héra chꞌan ti cuerpo kuèntára éxi ti nkehe tjechón la ko tjóá tsꞌáyéhe̱ Díos kixin xi̱kaha tóxríhi̱n Díos kixin jehe chꞌan kui̱konoáhara chꞌan. Tíhi mé ijnko nkehe chaxín ndoá chróchje̱héra Díos kixin xi̱kaha tsjíkosáyehéra chꞌan. 
ROM.12.2	Méxra̱ í chrókjanhñara chróxraxinkáonra ti nkehe siín chjasintajni. Náhí. Chrokui̱to̱héra ti nkehe nduáhya tjénka̱yáxinra kixin ndá jína chrókꞌuejora. Ndá xi̱kaha chrókónohara ti nkehe tjinkaon Díos kixin ndoá la ko jína chrókꞌuejora éxi tóxríhi̱n chꞌan.
ROM.12.3	Kjuasáye Díos kjuajon ti ixra̱ tjétꞌa̱, la nixjahára kaínra kixin chrókjuénka̱yáxinhñara kixin imá tjetoanra. Náhí. Chrokjuénka̱yáxinra jína éxi ti kjuachaxin tjáhara Díos éxi nkexrín tinkachónkira Cristo. 
ROM.12.4	*Mé xi̱kaha ijnko cuerpoé chojni la nchónhña ti síkjoxixín chónta, kjánchó nkokónhña ixra̱ ichꞌe. 
ROM.12.5	Mé xi̱kaha ti jeheni, kjónté nchóhñani la tsꞌónani éxi nkoko̱a cuerpo kuènté Cristo. Mé xi̱kaha nkoko̱a chrókjuénka̱yáxini kixin ó kꞌónani nkoko̱a cuerpo.
ROM.12.7	Ti kjuajon Díos kixin chrókjuiki̱tsani íjnko nkexro la ticháxi̱n jína sichꞌeni ti ixra̱. A̱ndá ti nkexro tsíkꞌayéhe̱ kjuachaxin tsjako la ticháxi̱n jína chrókjuako. 
ROM.12.8	Ti nkexro tsíkꞌayéhe̱ kjuachaxin nchexraxinkaon íjnko nkexro ti nkehe jína la kaín a̱sén chꞌan chrókjuíchꞌe chꞌan ti ixra̱ a. A̱ndá ti nkexro tsjajon ichrén nkehe la nkojína chrókjuajon sin. A̱ndá ti nkexro tꞌe̱to̱an la jína chrókjuíchꞌe ti ixra̱ a la ko ti nkexro chrókjuinki̱tsa ti sin chóntahya la chrókóchéhe̱ sin chrókjuinki̱tsa sin.
ROM.12.9	Kaín a̱sánra chrótjue̱héra kichuara. Chrokui̱to̱héra ti nkehe nduáhya tjénka̱yáxinra la chrókjuénka̱yáxinra kaín ti nkehe jína. 
ROM.12.10	Chrotjue̱héra kichuara kixin tinkachónkira Ìnchéni la ko chaxín chrókjuíkosáyehéra kichuara.
ROM.12.11	Chrokꞌóxrjéhyara, la ko chrókósáhyara, chrókjui̱chꞌehéra ti ixra̱ kuènté Ìnchéni kaín a̱sánra.
ROM.12.12	Chrókócháhara kixin tjejocho̱hénra ti nkehe náxrjón itsi, la ko chrókónínkákonhñara kjónté chrókui ijnko nkehe chrókjuasótexínra la ko chrókui̱to̱éhyara chrónixjehéra Díos.
ROM.12.13	Chrokjuínki̱tsara ti sin tinkáchónki Ìnchéni ti tichánxi̱hin sin nkojín nkehe. Nkojína chje̱héra kjuachaxin tsꞌejó ti sin tsjinixja̱hara.
ROM.12.15	Tócháha̱ra kja̱xin ti tjejó ti sin chéhe̱ la ko ti tjejótsjánka sin la kja̱xinra tsja̱nkara.
ROM.12.17	Chrokjui̱chꞌehyara ijnko nkehe jínahña ti sin kjuitꞌahara ichrén nkehe jínahña. Ícha jína chrókjuáko̱xinra ti nkehe jína kixin xi̱kaha chrókꞌuikon kaín chojni. 
ROM.12.18	Chrokjuéyára nkojína chrókꞌuejora. Ti chrókjuachara, la kjuaxróxin chrókꞌuejora kaínra. 
ROM.12.19	*Jahara kíchóni, chrókjui̱nchekjasótehyara ti sin ichrén nkehe kjuitꞌahara. Ti̱to̱héra kixin Díos sinchekjasóte ti sin a. Ndáchro ti xroon itén Díos kixin: “Janhan si̱ntaki̱to̱axian ti iji̱é chojni la ko tsjénka̱ha̱ sin, mé xi̱kaha ichro Díos.” 
ROM.12.20	*Kja̱xin ndáchro: “Ti sin nínkakohanra la, ti ikꞌuén sin kjinta la chróchje̱héra sin nkehe chrókjonie sin, la ko ti ikꞌuén sin ìnta̱, la chróchje̱héra sin nkehe chrókꞌui sin. Ndá ti xi̱kaha si̱chꞌera, la jehó sin sinchesuéhe̱ sin a̱sén sin kixin ti nkehe nduáhya kjuitꞌahara sin.” 
ROM.12.21	Chrokui̱to̱éhyara kixin chrókjuacha ti nkehe jínahña chrókꞌue̱tua̱hanra. Náhí. Ícha jína chrókjui̱chꞌera ti nkehe jína kixin chrókjuachahya ti jínahña chrókjuitꞌayahara.
ROM.13.1	Kaín chojni ticháxi̱n sinchexiteyéhe sin ti sin gobierno kixin ti kjuachaxin chónta ti sin a la Díos tsíkjajon, kixin kohya nijnko gobierno chrókꞌuejó ti jehya kjuachaxíen Díos. 
ROM.13.2	Mé xi̱kaha ti sin titekakuenhña ti sin tꞌe̱to̱an ijnko chjasin la kja̱xin titekakuenhña sin ti nkehe kꞌue̱to̱an Díos. A̱ndá ti sin xi̱kaha titekakonhña, la tsjasóte sin. 
ROM.13.3	A̱ndá ti sin gobierno tꞌe̱to̱an la jehya tjejó sin kixin sinchechrákon sin ti nkexro titekaon, tjejóchꞌe nkehe jína. Náhí. Sinchechrákon sin ti nkexro ichꞌe ti nkehe nduáhya. ¿Á tjinkáonra tso̱nínkakuanhñara ti sin tꞌe̱to̱an ní? Ti xi̱kaha la chrókꞌuejora nkojína, ndá chrókꞌuikon sin xi̱kaha la kohya nkehe chróchro sin. 
ROM.13.4	Kixin Díos la kjuajon ti ixra̱ tjejóchꞌe ti sin gobierno kixin kjuaxróxin chrókꞌuejó kaín chojni. A̱ndá ti chrókjui̱chꞌera ti nkehe jínahña la chróchrakonra kixin jehya chónkó tjejó ti sin gobierno. Náhí. Chónta sin kjuachaxin sinchekjasótiara sin kixin jehe sin la Díos kjuajon ti ixra̱ tjejóchꞌe sin. 
ROM.13.5	Mé xi̱kaha ticháxi̱n si̱nchexiteyéhéra ti sin tꞌe̱to̱an, la jehya jehó kixin chróchrakonra kixin chrókjuinchekjasotiara sin. Náhí. Chroxraxinkáonra kixin ticháxi̱n si̱nchexiteyéhéra sin. 
ROM.13.6	*La kja̱xin jehya táhó. Náhí. Ticháxi̱n chrókjuénke̱héra gobierno ti chichaon tjanchia sin kixin ti gobierno la Díos kꞌue̱to̱an tjejó sin tꞌe̱to̱an sin.
ROM.13.7	Kja̱xin jahara chrókjuénke̱héra kaín chojni tjásikéhéra. Ti nkexro síká kuènté nonte la chrókjue̱nka̱ sin kuènté ti nonte, la ko ti nkexro síká kuènté ichrén nkehe nchekji, la chrókjue̱nka̱, la kja̱xin ti chrókjuíkosáyehéra chojni, la chaxín tjikosayehéra sin. 
ROM.13.8	Kja̱xin chrókjuásikéhyara ninkexró. Nkoko̱a nkehe tjasikára jehó ti chrótjue̱héra kichuara kixin ti nkexro tjue̱he kícho la xi̱kaha nchexiteyá ti nkehe tꞌe̱to̱an ley. 
ROM.13.9	*Kixin ndáchro ti nkehe tsíkꞌe̱to̱an Díos: “Tjakéhyara a̱sánra íjnko chojnichjin ókjé ti jehya ichjiánra, tꞌoñáhñara kichuara, te̱ehyara, nixjahyara kjuachꞌia kuènté íjnko chojni la ko tjakéhya a̱sánra ti nkehe chónta kichuara.” Kaín tíha la ko íso nkehe kꞌue̱to̱an Díos mé tꞌóna nkoko̱a: “Chrotjue̱heni kíchóni éxi tju̱éxini a̱séni.” 
ROM.13.10	Ti chojni tjue̱he kícho la ninkehó nkehe jínahña chꞌehya kícho. Méxra̱ chrótjue̱héra kichuara la xi̱kaha chróxiteyá kaín ti nkehe nixja ti ley.
ROM.13.11	Kaín tíha ticháxi̱n sichꞌeni ijie kixin ó ikui ti ña̱o chrókꞌuejótsjeheni, chrókꞌuajuahyani. Kixin ijie la a̱ntsí séhya itsi ti ña̱o tsjixixín tsaáxini ke ti kjuankíxin kuitekaoni Díos. 
ROM.13.12	Ijie la ti sítie la í séhya tsjakꞌe kixin ó itsi ti tꞌinkaséña, la chrókuíto̱heni ti nkehe nduáhya kuènté ti sítie la chróchóntani kjuachaxin kuènté Ncha̱kuén Díos kixin tíha mé tsjinki̱tsa tsꞌajini ti tꞌinkaséña. Méxra̱ tsꞌónani éxi ijnko soldado tꞌinkáyate ika tsíkꞌóna chika kixin kohya nkehe tso̱heni. 
ROM.13.13	Chrokꞌuejóni nkojína kixin chrókꞌuájini ti tꞌinkaséña. Chrokꞌuájihyani kia ti tókoan chojni la tjajo̱n chojni, la chrókjuasinkohyani ijie̱ íjnko chojnichjin, la chrókjuénka̱yáxinhñani ti nkehe ndáchro a̱séni, la chrókjueyáhyani kjuanínkaon la ko chrókóchji̱no̱xíenhñani. 
ROM.13.14	Náhí. Jahara tákjára ti kjuachaxin kuènté Ìnchéni Jesucristo tsjínki̱tsara éxi ijnko nkehe tsíkꞌóna chika chrókꞌuinka̱yára la ko chrókjuénka̱yáxinhñara ti nkehe jínahña ndáchro a̱sánra.
ROM.14.2	Kixin nkojín sin la ndáchro sin kixin jína sinie sin kaín nkehe. A̱ndá ti íso sin kanhñó titekaon Ìnchéni la ndáchro sin kixin jehó kayoa ó chrókjonie sin, ichro sin. 
ROM.14.3	Méxra̱ ti nkexro inie kaín nkehe la chrókjuanoáhña ti nkexro niehña kaín nkehe. A̱ndá ti sin niehña kaín nkehe, la chrókjóntahya ti sin inie kaín nkehe kixin kjónté xi̱kaha la Díos kꞌuáyéhe̱ ti sin a. 
ROM.14.4	¿Xá nkexro ti jaha kixin chrókjónta ti nkexro chꞌehe ixra̱ íjnko nkexro? Tíha la ixra̱ kuènté ti làmoé chꞌan tsondáchro á jína kjuíchꞌe chꞌan ixra̱ o̱ náhí. La kjá tsjakꞌe chꞌan jína kixin Ìnchéni chónta kjuachaxin tsjinki̱tsa ti jehe chꞌan.
ROM.14.5	Iso sin la tjenka̱yáxin sin kixin imá tjetoan ijnko ña̱o, a̱ndá íjnko ña̱o la náhí, la íso sin ndáchro sin kixin kaín ña̱o la ó nkokón. Méxra̱ nkojnko chojni chrókónohe nkehe ti titekaon sin. 
ROM.14.6	Méxra̱ ti sin xráxinkaon nkojín ña̱o la xi̱kaha tjikosáyehe sin Ìnchéni, la kja̱xin ti sin titekakonhña tíha la tjikosáyehe sin Ìnchéni, kjónté tjikosayéhya sin ti ña̱o a. Kja̱xin ti sin inie kaín nkehe la inie sin kixin xi̱kaha tjikosáyehe sin Ìnchéni, la kja̱xin chjéhe sin kjuasáya Díos. A̱ndá kja̱xin ti sin niehña kaín nkehe la xi̱kaha tjikosayéxin sin Ìnchéni la kja̱xin chjéhe sin kjuasáya Díos.
ROM.14.7	Nijnkoni chrókꞌuejóni éxi jehóni tꞌe̱tue̱hen a̱séni la ko nijnkoni itsꞌeni éxi tjinkaoni. 
ROM.14.8	Ti tjejóchóni la tjejóni kixin sichꞌeheni ixra̱ Ìnchéni la ko ti itsꞌeni la xi̱kaha tjikosayéxini Ìnchéni. Méxra̱, kjónté chrókꞌuejóchóni o̱ chrókꞌueni la kuènté Ìnchéni ti jeheni. 
ROM.14.9	Mé xi̱kaha Cristo la ikꞌuén la ko xechón ínaá kixin kꞌóna chꞌan Ìnché ti sin tsíkꞌen la ko ti sin tjejóchón.
ROM.14.11	*Ndáchro xroon itén Díos:
ROM.14.11	Méxra̱ ndáchro Ìnchéni: “Chaxín ndáxrja̱n, kixin ti itjén la tsꞌejóxin tochꞌin kaín chojni,
ROM.14.11	kixin kaín chojni tsondáchro kixin janhan mé ti Díos kuènté sin.”
ROM.14.12	Mé xi̱kaha nkojnkoni ticháxi̱n tsochenkani Díos nkexrín ti ixra̱ kjuíchꞌeni ntihi chjasintajni.
ROM.14.13	Méxra̱ ícha jína chrókjóntahyara kichuara. Ícha jína ninkehó nkehe chrókjui̱chꞌehyara kixin chrókjuasin ijie̱ nkojín kichuara la chrókuíto̱he sin ti tinkáchónki sin Ìnchéni. 
ROM.14.14	Janhan tinkachónkia Ìnchéni Jesús la xi̱kaha ó nona kixin jína sinieni kaín nkehe. A̱ndá kjónté xi̱kaha, la ti tjenka̱yáxin ijnko chojni kixin jehya jína tíha, ndá chaxín jehya jína chrókjonie ti nkexro a ti nkehe a kixin xi̱kaha tjenka̱yáxin sin. 
ROM.14.15	Ti tjenka̱yáxin ti kichuara kixin ti nkehe intera la nduáhya, ndá ti na̱xa̱ intera tíha, la í tjuèhyara ti kichuara. Kixin jehya ti nkehe chrókjontera chrókjui̱nchekꞌitjáñaxinra ti kichuara kixin Cristo kꞌuenyákohe̱n ti nkexro a kja̱xin. 
ROM.14.16	Ti̱toéhyara kixin iso sin chrókꞌuándaxín sin kixin ti nkehe jína ichꞌera. 
ROM.14.17	Kixin ti kjuachaxin kuènté Díos la jehya kixin ti nkehe chrókjonieni o̱ ti nkehe chrókꞌuini. Náhí. Ti kjuachaxin kuènté Díos la tꞌe̱to̱an kixin chrókꞌuejóni nkojína la kjuaxróxin chrókꞌuejóni la ko chrókóchéhe̱ni, mé kaín tíhi la tjajon ti Ncha̱kuén Díos. 
ROM.14.18	Ti nkexro jína chꞌehe ixra̱ Cristo mé nchexiteyá ti nkehe tóxríhi̱n Díos la ko kja̱xin kaín chojni tso̱xríhi̱n.
ROM.14.19	Mé xi̱kaha chrókjueyáni kaín ti nkehe tji̱ka̱o kjuaxróxin kixin tsjinki̱tsani kaín ti sin kíchóni kixin ndá kja̱xin sin a̱ntsí chrókuinkáchónki sin Ìnchéni. 
ROM.14.20	Chrokjui̱nchekꞌitjáñahñara ti ixra̱ kuènté Díos kixin ti nkehe chrókjontera ó. Kixin kaín ti nkehe chrókjontera la ó tsíkjinchetjóá Díos, kjánchó jehya jína ti chrókjonieni nkojín nkehe ndá ijnko chojni la chrókꞌuitsinkaxín. 
ROM.14.21	Méxra̱ ícha jína chrókjontehyara into la ko chrókꞌuihyara ixran la ko ninkehó nkehe chrókjui̱chꞌehyara ti xi̱kaha tsꞌitsínkaxín nkojín kichuara. 
ROM.14.22	Ti titekáonra Díos la Díos tjetsjehe tíha. Náxrjón chéhe̱ ti nkexro tjanchahya ijie̱ a̱sén kixin ti nkehe ichꞌe, kixin á ndoá o̱ náhí. 
ROM.14.23	A̱ndá ti nkexro inie nkehe la tjenka̱yáxin kixin ijie̱ tíha, la chaxín xi̱kaha tso̱hen, kixin kaínhña a̱sén sin kjónie sin ti nkehe. La xi̱kaha ó kjuasin sin ijie̱.
ROM.15.1	A̱ndá jeheni a̱ntsí titekaoni Ìnchéni, la chrókjuinki̱tsani ti sin kanhñó nohe la chrókjuichꞌehyani ti nkehe jehóni tjinkaoni. 
ROM.15.2	Kja̱xin kaíni chrókjuíchꞌeni ti nkehe jína kixin chrókjuinki̱tsani ti sin kíchóni kixin xi̱kaha a̱ntsí chrókuitekaon sin Ìnchéni. 
ROM.15.3	*Kixin kja̱xin Cristo kjuíchꞌehya ti nkehe chrókóchèxin jehó. Náhí. Kjuinchexiteyá chꞌan éxi ndáchro ti xroon itén Díos: “Ti kjuanínkaon kuènté ti sin nínkakohan mé kuamá janhan.” 
ROM.15.4	Kaín ti nkehe chrónka itén Díos senó la chrókjuinki̱tsa ti jeheni kixin jína chrókꞌuejóchóheni ti nkehe jína itsi la chrókónínkakonhñani, kjónté tsꞌatsínkani ichrén nkehe náxrjónhña, la ti itén Díos chrókꞌuitjaxini ti kjuachéhe̱. 
ROM.15.5	Díos, mé ti nkexro nchechéhe̱ ti jeheni la ko tjinki̱tsa kixin chrókónínkakonhñani, la kja̱xin tsjinki̱tsa ti jahara kixin chrókꞌuejora jína la ko nkokón chrókjuénka̱yáxinkoára kichuara éxi kjua̱ko̱xi̱n Cristo Jesús. 
ROM.15.6	Kixin kaíni nkoko̱a chrónixje̱he̱ni Itꞌéni Díos la ko chrókjuikosáyeheni chꞌan, kixin jehe chꞌan mé Itꞌé Ìnchéni Jesucristo.
ROM.15.7	Mé xi̱kaha nkojína chrónixjehéra kaín chojni la ko chrókjuínki̱tsara kichuara kixin xi̱kaha Cristo kjuínki̱tsa ti jeheni kixin xi̱kaha kja̱xin jeheni jína chrókjuikosáyeheni Díos. 
ROM.15.8	Janhan ndáxrja̱n kixin Cristo ikui kixin tsjinki̱tsa ti sin judío kixin tsoxiteyá ti nkehe tsíndáche Díos ti sin tsíkꞌaxrjeníxini ósé, kixin xi̱kaha tsja̱ko̱xi̱n kixin Díos la jína chꞌan la sinchexiteyá chꞌan ti nkehe tsíndáchro chꞌan. 
ROM.15.9	*La kja̱xin ikui Cristo kixin kja̱xin ti sin jehya judío la chróchjéhe sin kjuasáya Díos kixin kui̱konoéhe̱ Cristo ti jehe sin éxi chrónka ti xroon itén Díos:
ROM.15.9	Janhan la ko ti sin tjejó kaín nación mé tsochjéheni kjuasáya jaha Díos
ROM.15.9	la ko tsotsjeni kixin tsjikosáyeheni ti ihni̱á. 
ROM.15.10	*Kja̱xin ndáchro ti itén Díos:
ROM.15.10	Tócháha̱ra kaínra tjejora kaín nación ko kaín chojni tinkáchónki Ìnchéni. 
ROM.15.11	*Kja̱xin ndáchro:
ROM.15.11	Tjikosayehéra Díos kaínra tjejora kaín nación
ROM.15.11	la ko kaínra tsondáchrora kixin imá ijié ti kjuachaxin chónta Díos.
ROM.15.12	Tsꞌaxrjeníxin Isaí ijnko nkexro
ROM.15.12	la ti nkexro a tsꞌe̱tue̱hen kaín ti sin tjejó kaín nación,
ROM.15.12	a̱ndá jehe sin tsinkáchónki sin ti nkexro a, la tsaá sin.
ROM.15.13	Díos, mé ti nkexro tjajon kjuachaxin tjejóchóheni ti nkehe jína itsi, mé tsjajon chꞌan ti kjuachéhe̱ la ko ti kjuaxróxin chróchontara kixin titekáonra ti jehe chꞌan, ndá a̱ntsí chrókꞌuánkí ti kjuachéhe̱ chontara kixin ti kjuachaxíen Ncha̱kuén Díos.
ROM.15.14	Kíchóni, chaxín nona kixin jahara la jína tjejora la kaín kjuaxrexinkaon jína tjénka̱yáxinra la ko ó nohara tjákohéra kichuara. 
ROM.15.15	La kjónté ó jína tjejora la tjínka̱oan ikjian ti xroon i chrꞌahánra, xrja̱nká kaín ti nkehe kixin chrókꞌuitjáñahñara chróxraxinkáonra kaín tíha. Mé xi̱kaha itꞌa̱ ti ixra̱ kixin kui̱konoána Díos la kjuajon chꞌan tíha, 
ROM.15.16	kixin si̱tꞌaha̱ ixra̱ Jesucristo tsondátjan ti sin jehya judío ti itén Díos. Ti ixra̱ itꞌa̱ mé tjàkua ti itan jína tsaáxin chojni kixin janhan tsjánjua ti sin jehya judío éxi ijnko ofrenda tsꞌáyéhe̱ Díos kixin tíha mé ijnko nkehe tso̱xríhi̱n Díos kixin Ncha̱kuén Díos tsíkótjuáxin sin.
ROM.15.17	Janhan mé ijnko chojni tinkáchónki Cristo Jesús la xi̱kaha siín kjuachaxin tso̱chàna kixin tꞌa̱ha̱ ixra̱ Díos. 
ROM.15.18	Kixin xrokuahya tsondáxrja̱n íjnko nkehe. Jehó tso̱xrja̱nka nkexrín ti kjuachaxin kjuajon Cristo kꞌuayáha̱ kixin tsondátjan ti sin jehya judío ti itén Cristo kixin tsitekaon sin Díos. Ndá xi̱kaha kuitekaon sin kixin ti itan kjuàkua la jehya táhó, kja̱xin kꞌuíkon sin nkexrín kjuáko̱xia̱n janhan, 
ROM.15.19	la ko nkexrín kjuásian kjuaxroan kjuachaxíen Ncha̱kuén Díos. Mé xi̱kaha kjuintaxíxi̱n kjuàkua ti itan jína kuènté Cristo tsaáxin chojni, xránkíxixín chjasin Jerusalén la nkuíxín chjinaxón ntiha la ko ti nonte Ilírico. 
ROM.15.20	Méxra̱ tjínka̱oan tsjíkjàkua ti itan tsaáxini ti chjasin na̱xa̱ tienhñé sin ihni̱é Cristo kixin janhan tjínka̱konhña tsjíxrónkáxian ti ixra̱ tsíkjichꞌe ókjé chojni. 
ROM.15.21	*Ícha jína éxi ndáchro xroon itén Díos:
ROM.15.21	Chrokuihin ti sin na̱xa̱ tienhñé ti itan kuènté Díos
ROM.15.21	la ko chrókienxín ti sin na̱xa̱ tienxínhña.
ROM.15.23	Kjánchó ijie la ó kjuixina ti ixra̱ ntihi. Kixin ndesi itsjé nánó tjínka̱oan chrókjuasántsjahára, 
ROM.15.24	a̱ndá ijie tsꞌatsínka tsonixjahara ti sátsjia España. Ndá tso̱chàna tsꞌíkua̱n ti jahara, ndá chrꞌéxi̱n tjínka̱oan kixin tsjínki̱tsara ti janhan ti ó sátsjia. 
ROM.15.25	*A̱ndá ijie la sátsji̱á Jerusalén, sátsjiki̱a̱n ti chichaon tsjinki̱tsa ti sin kíchóni tjejó ntiha. 
ROM.15.26	Kixin ti sin jehya judío tinkáchónki Jesús chjasin Macedonia la ko Acaya kjuénka̱yáxin sin tsjejo sin chichaon kixin tsochrꞌéhen sin ti sin kíchóni nóa tjejó Jerusalén. 
ROM.15.27	*Jehe sin la kóxríhi̱n sin tsjinki̱tsa sin kixin ti sin judío tinkáchónki Cristo kjuínki̱tsa ti jehe sin jehya sin judío kixin tso̱nohe sin itén Díos. Ndá ijie la jehe sin chrókjuinki̱tsa sin ínaá chrókjuajon sin iso ti nkehe chónta sin chrókꞌuáyéhe̱ ti sin judío tinkáchónki Ìnchéni. 
ROM.15.28	Méxra̱ ti ó tsjixin ti ixra̱ la tsꞌáyéhe̱ sin ti chichaon, ndá janhan sátsjia España la ó tsꞌatsínka tsonixjahára. 
ROM.15.29	Ó nona kixin ti ó tsjasán la Cristo imá sincheñao kaíni kixin janhan tso̱xrja̱nka ti itén chꞌan.
ROM.15.30	Kíchóni, xrja̱noáhára kjuachaxin kuènté Ìnchéni Jesucristo kixin Ncha̱kuén Díos tjajon kjuachaxin tso̱tjue̱heni kíchóni, kixin nkoko̱a chrókꞌuejóni chrókjuíchꞌeni ixra̱ la ko chrónixjehéra Díos kixin ti janhan. 
ROM.15.31	Tjanchehéra Díos kixin kohya nkehe tso̱na kixin nínkaon kaín ti sin titekakonhña Díos siín Judea, la ko chrókjuinki̱tsa Díos kixin jína sátsjiki̱a̱n ti nkehe tsjinki̱tsa ti sin kíchóni tjejó Jerusalén kixin jína chrókꞌuáyéhe̱ sin tíha. 
ROM.15.32	Ndá ti xi̱kaha tjinkaon Díos la tso̱chàna tsjasán ti tjejora la kjuaxróxin tsjakꞌé ti ó tsjasán. 
ROM.15.33	Ti Díos tjajon kjuaxróxin mé tsꞌejoko̱ara kaínra. Mé xi̱kaha tso̱hen.
ROM.16.1	Tétua̱hanra tsjínki̱tsara ti tjan kíchóni Febe ichꞌe tjan ixra̱ ni̱nko chjasin Cencrea. 
ROM.16.2	Nkojína nixjehéra tjan kjuachaxíen ihni̱é Ìnchéni éxi jína nixjehéra íso ti sin kíchóni tinkáchónki Ìnchéni. Tsjínki̱tsara tjan ti ichrén nkehe tichánxi̱hin tjan kixin jehe tjan kja̱xin kjuínki̱tsa tjan itsjé chojni la kja̱xin kjuínki̱tsa tjan ti janhan.
ROM.16.4	Jehe sin la kjónté chrókꞌuen sin la kjuínki̱tsa sin ti janhan, mé xi̱kaha tja̱ha sin kjuasáya la jehya janhuán, kja̱xin kaín ti sin kíchóni jehya judío tjejó ti ni̱nko. 
ROM.16.5	Kja̱xin nixjehéra kaín ti sin kíchóni tóchjina ndo̱e tjan Priscila la ko chꞌin Aquila. Nixjehéra ti chꞌin chóxini, Epeneto, jehe chꞌan la sa̱o chꞌan kuitekaon chꞌan Cristo ti chjasin Acaya. 
ROM.16.6	Nixjehéra tjan María kixin kja̱xin tjan kjuíchꞌe tjan ixra̱ ti tjejora. 
ROM.16.7	Kja̱xin nixjehéra ti sin tsíkji̱xi̱n chjaséni, ti chꞌin Andrónico la ko chꞌin Junias, kixin ti kjuakéchji̱na ndo̱echjiso la kja̱xin sin kꞌuejóchjina sin. Kja̱xin kaín ti íso sin apóstol la tjikosáyehe sin ti sin a kixin jehe sin la sa̱o sin kuitekaon sin Cristo, a̱ndá chrꞌéxi̱n janhan.
ROM.16.8	Nixjehéra chꞌin Amplias kixin jehe chꞌan mé ijnko nkexro choxián la ko tjua̱ha̱ kixin tinkáchónki chꞌan Ìnchéni. 
ROM.16.9	Nixjehéra chꞌin Urbano kixin nkoko̱a kjui̱tꞌakian chꞌan ixra̱ kuènté Jesucristo la ko nixjehéra ti chꞌin choxián, Estaquis. 
ROM.16.10	Nixjehéra chꞌin Apeles. Jehe chꞌan la nchónhña nkehe kóhen kjuasóte chꞌan kixin titekaon chꞌan Cristo. Kja̱xin nixjehéra ti sin ndo̱e chꞌin Aristóbulo. 
ROM.16.11	Kja̱xin nixjehéra ti chꞌin Herodión kui̱xi̱n chjaséni la ko kja̱xin nixjehéra kaín ti sin ndo̱e chꞌin Narciso kixin kja̱xin sin tinkáchónki sin Ìnchéni. 
ROM.16.12	Nixjehéra tjan Trifena la ko tjan Trifosa. Kja̱xin jehe sin kjuíchꞌe sin ixra̱ kuènté Ìnchéni la ko nixjehéra kja̱xin ti tjan kíchóni Pérsida. Kja̱xin tjan imá kjuíchꞌe tjan ixra̱ kuènté Ìnchéni. 
ROM.16.13	*Kja̱xin nixjehéra chꞌin Rufo, ijnko chojni tsíkjeyá Ìnchéni, la ko nixjehéra ti ìñé chꞌan kixin kja̱xin tjan kjuínki̱tsa tjan ti janhan éxi na̱ná tꞌíkua̱n ti jehe tjan. 
ROM.16.14	Kja̱xin nixjehéra chꞌin Asincrito, chꞌin Flegonte, chꞌin Hermas, chꞌin Patrobas la chꞌin Hermes la ko ti íso sin kíchóni tjejó ntiha. 
ROM.16.15	Nixjehéra kja̱xin chꞌin Filólogo, tjan Julia, chꞌin Nereo la ko ti tjan kícho chꞌan, la ko chꞌin Olimpas la ko kaín ti sin kíchóni tinkáchónki Ìnchéni tjejó sin ntiha.
ROM.16.16	Kja̱xin nixje̱hé kichuara nkojína kjuachaxin ihni̱é Ìnchéni. Kaín ti sin ni̱nko kuènté Cristo ntihi xráxinkaon sin ti jahara.
ROM.16.17	Kíchóni, xrja̱noáhára kixin chrókóxakohanra kixin ti sin tjixronkáxin chrókꞌóxika ti sin nkoko̱a tinkáchónki Ìnchéni. Jehe sin la titekakonhña sin ti itén Díos kꞌuitjára. Méxra̱ ti̱to̱héra ti sin a. 
ROM.16.18	Ti nkexro xi̱kaha nduáhya ichꞌe la jehya Ìnchéni Jesucristo chꞌehe sin ixra̱. Náhí. Jehí tjinkaon sin tjixronkáxin sin la nixja sin ti nkehe náxrjón nchechèxín chojni la xi̱kaha chꞌiyehe sin ti chojni na̱xa̱ noehña. 
ROM.16.19	Kaín chojni ó nohe kixin jahara la ó kuitekáonra Ìnchéni. Mé xi̱kaha chàna la tjínka̱oan kixin chrókóxakohanra chrókjui̱chꞌera ti ixra̱ jína. Jehya kixin chrókjui̱chꞌera ijnko nkehe nduáhya. 
ROM.16.20	Ti Díos tjajon kjuaxróxin mé tjoka tsinkátja ti Jínahña, la ndá ti Jínahña í tsjachahya tsꞌe̱tue̱hen ti jahara. Méxra̱ Ìnchéni Jesucristo mé sintañaora chꞌan.
ROM.16.22	Janhan Tercio tjékjian ti xroon i la kja̱xin nixjahára kjuachaxin kuènté Ìnchéni.
ROM.16.24	Kjuachaxíen ihni̱é Ìnchéni Jesucristo mé sintañaora chꞌan kaínra. Mé xi̱kaha tso̱hen.
ROM.16.25	Ndá ijie tsochjéheni kjuasáya Díos kixin jehe chꞌan tjinki̱tsa chꞌan kixin jína chrókꞌuejora éxi chrónka ti itan jína tsaáxini la ko ti itan kuènté Jesucristo. Tíha mé chaxín chrónka éxi Díos kjuínchenohe ti janhan ti nkehe ninkexró kꞌuénoehña ndesi ti kꞌóna chjasintajni. 
ROM.16.26	A̱ndá ijie kaíni noheni nkexrín nixja ti xroon tsíkjin ti sin profeta kixin nkexrín kꞌue̱to̱an Díos itjen nkochríxín. Ndá kaín nkehe kꞌuénoehña ninkexró, a̱ndá ijie tsochóxin kuenté chjasintajni kixin chrókuinkáchónki sin la ko chrókuitekaon sin Díos.
ROM.16.27	Itjen nkoko̱a Díos la jehó chꞌan mé imá nohe chꞌan la jehó chꞌan mé tjanchatóxixíni kjuasáya kixin Ìnchéni Jesucristo mé itjen nkochríxín. Mé xi̱kaha tso̱hen. Ó tjen.
1CO.1.1	Janhan Pablo kjueyána Díos kixin kjuachaxin kuènté Ìnchéni Jesucristo mé chrókjui̱tꞌaha̱ chꞌan ixra̱. Janhan la ko kíchóni Sóstenes mé 
1CO.1.2	*ikjini ti xroon i la chrꞌénheni ti jahara tónkotséra ti ni̱nko itjen Corinto, kixin tinkachónkira Ìnchéni Jesucristo la kꞌuéya̱hára Díos kixin tsꞌónara chojni kuènté chꞌan la tjóá tsꞌejora. Mé xi̱kaha kjueyá chꞌan kaín ti sin tinkáchónki Ìnchéni Jesucristo mé Ìnché sin la ko Ìnchéni kja̱xin. 
1CO.1.3	Kjuasáye Itꞌéni Díos la ko Ìnchéni Jesucristo mé chrókjuincheñao chꞌan ti jahara la ko chrótjáhara chꞌan kjuaxróxin.
1CO.1.4	Nkochríxín tja̱ha Díos kjuasáya kixin ti jahara. Díos kjua̱ko̱xi̱n chꞌan kixin imá jína chꞌan kixin ichrꞌán chꞌan ti Ìnchéni Jesucristo. 
1CO.1.5	A̱ndá ti tinkachónkira Cristo la Díos kjuajon kjuachaxin kixin xi̱kaha a̱ntsí jína tso̱nohara nkexrín tsonixjara la ko kja̱xin a̱ntsí jína tsiénxinra kaín nkehe. 
1CO.1.6	Kaín ti nkehe kuihínra kuènté Cristo la ijie jína tjáko̱xinra. 
1CO.1.7	Méxra̱ jahara ó chontara kaín nkehe tjáhara Díos, la í ninkehó ticháxia̱nhñara ti na̱xa̱ tjejocho̱hénra tsokjan Ìnchéni Jesucristo. 
1CO.1.8	Cristo mé tsꞌayakohen chꞌan ti jahara kixin tsi̱to̱éhyara tsinkachónkira chꞌan hasta tsjixrakájña ti ña̱o tsjixixín. Ndá ti ó tsokjan Ìnchéni Jesucristo la ninkexró tsꞌekahya ijie̱ ti jahara kixin nduáhya tjejora. 
1CO.1.9	Díos kjueyá ti jahara kixin chrókuinkachónkira ti xje̱en chꞌan Jesucristo mé Ìnchéni, la ó noheni kixin jehe chꞌan la chaxín nchexiteyá chꞌan ti nkehe ndáchro chꞌan.
1CO.1.10	Kíchóni, xrja̱noáhára kjuachaxíen ihni̱é Ìnchéni Jesucristo kixin nkoko̱a chrókjuénka̱yáxinra la ko chróxikayahyara. Náhí, ícha jína nkoko̱a chrókjuénka̱yáxinra la kjuaxróxin chrókꞌuejora. 
1CO.1.11	Kíchóni, xi̱kaha ndáxrja̱n kixin ó kui̱ha̱n ti nkehe ti sin kjéhya chꞌin Cloé kixin siín kjuanínkaon ti tjejora. 
1CO.1.12	*Ndáxrja̱n tíhi kixin isora ndáchrora kixin chréhéra ti chꞌin Pablo, ísora la ndáchrora kixin chréhéra Apolos, ísora la ndáchrora kixin chréhéra Pedro, la ko ísora la ndáchrora kixin chréhéra Cristo. 
1CO.1.13	¿Xá nkekja̱ín Cristo siín? ¿Á jehya nkoko̱a Cristo tinkáchónkini ní? ¿Á janhan Pablo kjuasóteyáko̱han ti jahara ní? ¿Á ni̱ná kuikitexínra ní? 
1CO.1.14	*Tja̱ha̱ Díos kjuasáya kixin nijnko ti jahara kuíki̱tehya janhan. Jehó chꞌin Crispo la ko chꞌin Gayo mé kuíki̱te janhan. 
1CO.1.15	Mé xi̱kaha ninkexró xrokjuahya tsondáchro kixin ni̱ná kuikitexín. 
1CO.1.16	*Kja̱xin kuíki̱te ti chꞌin Estéfanas la ko ti sin kjéhya chꞌan. Ndá xráxinka̱konhña á kuíki̱te íso sin o̱ náhí. 
1CO.1.17	Kixin Cristo la kjueyáhya ti janhan kixin tsíki̱te chojni. Náhí. Ti ixra̱ kjuajon chꞌan la kixin tsoxrja̱nkaxián ti itan tsaáxin chojni. Tjínka̱konhña chrónixja itan imá noi o̱ imá náxrjón kixin ti xi̱kaha chrónixja la a̱ntsí chrókuitekaon chojni ti janhan, ndá chrókuitekakuenhña sin Cristo la ti xi̱kaha la ti kjuachaxin ijié kjua̱ko̱xi̱n Cristo ti ntacruz, ti kꞌuenyákohe̱n chꞌan ti jeheni, la ó chónkó.
1CO.1.18	Ti chronkaxíni kixin Cristo kjuákꞌenkáni ntacruz, kꞌuenyákohe̱n ti jeheni, la ti sin xráxín titekakonhña la tꞌikon sin tíha éxi ijnko kjualo̱nti̱. Kjánchó jeheni ó kꞌuáyéhe̱ni ti kjuachón, mé tíha la kjuachaxin ijié kuènté Díos. 
1CO.1.19	*Éxi chrónka ti xroon itén Díos tsíkjin sin ósé ndáchro:
1CO.1.19	Janhan mé tsjatsían ti nkehe tjenka̱yáxin ti sin imá nohe,
1CO.1.19	la ko si̱ntakꞌitjáña ti nkehe tienxín ti sin tienxín jína.
1CO.1.21	Díos imá nohe la xi̱kaha kuíto̱ehya kixin ti kjuachaxin kuènté chojni chjasintajni chrókjuacha chrókóchóxixín ti jehe chꞌan. Jehe chꞌan kóxríhi̱n chꞌan kjuínchekaá chꞌan ti sin kuitekaon ti itan tsaáxin sin, kjánchó ti itan la tꞌikon íso sin éxi ijnko kjualo̱nti̱.
1CO.1.22	Ti sin judío mé tjinkaon sin tsꞌikon sin kjuaxroan ijié. A̱ndá ti sin griego mé xritjeyá sin kixin a̱ntsí chrókónohe sin. 
1CO.1.23	Kjánchó jeheni chrónkaxíni kixin Cristo kjuákꞌenkáni ntacruz. A̱ndá ti sin judío ndáchro kixin tíha la ijnko kjuatosuéhe̱; a̱ndá ti sin jehya judío la ndáchro sin kixin ijnko kjualo̱nti̱ tíha. 
1CO.1.24	A̱ndá ti sin kꞌuéye̱he̱ Díos, á sin judío o̱ sin griego, la kaín sin ndáchro sin kixin Cristo mé chónta ti kjuachaxin ijié kuènté Díos la ko ti kjuaxrexinkaon jína. 
1CO.1.25	Ti nkehe tꞌikon chojni éxi ijnko kjualo̱nti̱ kuènté Díos la a̱ntsí chónta kjuachaxin ke ti nkehe nohe ti chojni siín chjasintajni. Landá ti nkehe tꞌikon chojni éxi chóntahya kjuachaxin kuènté Díos, la tíha a̱ntsí chónta kjuachaxin ke ti chojni chónta kjuachaxin tꞌe̱to̱an siín chjasintajni. 
1CO.1.26	Kíchóni, xráxinkaonra nkexrín kuékꞌejora ti na̱xa̱ kꞌuéye̱hya Díos ti jahara. La kꞌuíkon chojni chjasintajni kixin kaínhñara kꞌuénohara jína la ko kanhñó itsjéra kꞌuéchontara ixra̱ kuéto̱anra o̱ kꞌuaxrjeníxinra ti sin imá tjetoan. 
1CO.1.27	A̱ndá Díos mé kjueyá ti sin tꞌikon chojni éxi lo̱nti̱ kixin xi̱kaha chrókósuéhe̱ ti sin imá nohe. La ko kja̱xin kjueyá Díos ti sin chóntahya kjuachaxin kixin xi̱kaha chrókósuéhe̱ ti sin imá chónta kjuachaxin. 
1CO.1.28	Díos mé kjueyá ti sin tꞌe̱tua̱nhña la ko iso ti sin ninkehó sínkíhya kixin sinchekꞌitjáña ti kjuachaxin chónta ti sin imá tjetoan, 
1CO.1.29	kixin xi̱kaha la ninkexró tsjachahya sinchejié a̱sén ti itjen Díos. 
1CO.1.30	Díos mé kjuajon kjuachaxin kixin nkoko̱a tsꞌejókoni Cristo Jesús, landá xi̱kaha tsochóntaxíni ti kjuaxrexinkaon jína kixin titekaoni Cristo, la ti kjuachaxin kuènté chꞌan mé kꞌóxika ti ijie̱ chóntani, la ko tíha nchetjuáxin chꞌan ti jeheni kixin ti ijni̱é chꞌan mé kꞌue̱naxín chꞌan ti jeheni. 
1CO.1.31	*Mé xi̱kaha éxi chronka xroon itén Díos: “Ti nkojín nkexro tjinkaon tso̱chéhe̱ la jehó chrókóchéhe̱ sin kixin ti kjuachaxin kuènté Ìnchéni Jesucristo.”
1CO.2.1	Kíchóni, ti kjuasán ti tjejora kjuàkua ti nkehe tjinkaon Díos la jehya ijnko nkehe imá noi tienxínhña chojni nixja, la ko jehya éxi ijnko chojni imá nohe kjuàkua. Náhí. 
1CO.2.2	Ti kjuasán ntiha kjuénka̱yáxinhña kixin íso nkehe chróxrja̱nka; jehó tjínka̱oan chrókjuàkua kuènté Jesucristo la ko nkexrín kjuákꞌenkáni chꞌan ntacruz. 
1CO.2.3	*Ti kjuasán kjuàkua ti tjejora la éxi í chrókjuachahya xi̱kaha kixin síxrànka̱na, chrakuan. 
1CO.2.4	A̱ndá ti ó nixjahára la kjuàkua ti itan kuènté Díos, la kjuachruexinhñara ti nkehe imá náxrjón nixja éxi ijnko chojni imá nohe. Náhí. Ti ó kjuákohára la kónohara kixin tjéki̱a̱n ti Ncha̱kuén Díos la ko ti kjuachaxin ijié kuènté chꞌan. 
1CO.2.5	Ndá xi̱kaha kuitekáonra kixin ti kjuachaxin kuènté Díos la jehya ti kjuaxrexinkaon kuènté chojni ó.
1CO.2.6	Kjánchó ti ó tjákohá ti sin chaxín ó tinkáchónki Ìnchéni la xrja̱nká ti kjuaxrexinkaon a̱ntsí noi. La tíha la jehya ti nkehe nohe ti chojni chjasintajni, o̱ ti nkehe nohe ti sin tꞌe̱to̱an chjasintajni kixin tíha la tjoka tꞌitjáña. 
1CO.2.7	Jeheni la a̱ntsí chronkani ti nkehe jehó Díos nohe, la mé tíha ti nkehe tsíkjenka̱yáxin chꞌan ti na̱xa̱ kꞌónahña chjasintajni kixin xi̱kaha kjua̱ko̱xi̱n chꞌan kixin jína tsaáxini la ko tsochóntani ti kjuachaxin ijié kuènté chꞌan. 
1CO.2.8	Ninkehó ti chojni tꞌe̱to̱an ntihi chjasintajni kienxínhña ti nkehe tsíkjenka̱yáxin Díos, kixin ti chrókienxín sin la chrókjua̱kꞌe̱nka̱nihña sin ntacruz ti Ìnchéni chónta kaín kjuachaxin. 
1CO.2.9	*Mé éxi ndáchro xroon itén Díos tsíkjin sin ósé:
1CO.2.9	Ti nkehe na̱xa̱ kꞌuíkonhña chojni la ko na̱xa̱ kienhña chojni,
1CO.2.9	la ko na̱xa̱ kjuénka̱yáxinhña chojni
1CO.2.9	mé ti nkehe kjuíchꞌéna Díos tsꞌáyéhe̱ kaín ti sin tjue̱he ti jehe chꞌan.
1CO.2.10	Kjánchó tíha la Díos mé nchenohe ti jeheni kixin chóntani ti Ncha̱kuén chꞌan. Mé ti Ncha̱kuén Díos la nohe kaín nkehe la ko kja̱xin nohe nkexrín tjenka̱yáxin Díos.
1CO.2.11	Méxra̱, ¿xá nkexro nohe ti nkehe tjenka̱yáxin a̱sén ijnko chojni? Jehó nkojnko chojni mé nohe nkehe tjenka̱yáxin ti a̱sén. Mé xi̱kaha jehó Ncha̱kuén Díos mé nohe ti nkehe tjenka̱yáxin Díos. 
1CO.2.12	A̱ndá jeheni la jehya tjenka̱yáxini éxi chojni chjasintajni. Náhí. Jeheni la kꞌuáyéhe̱ni ti Ncha̱kuén Díos kui̱xi̱n nkaya nka̱jní, ndá xi̱kaha tso̱noheni kaín ti nkehe kjuíncheki̱to̱nhe̱n Díos ti jeheni kixin tjue̱he chꞌan ti jeheni. 
1CO.2.13	Méxra̱ jeheni la chronkaxíni ti nkehe tjako Ncha̱kuén Díos, jehya ti nkehe tjenka̱yáxin chojni ó. Ti Ncha̱kuén Díos mé nchenohe ti jeheni ti nkehe tsochenkaxíni ti sin chónta Ncha̱kuén chꞌan.
1CO.2.14	Ti nkexro chóntahya Ncha̱kuén Díos la tjinkakonhña sin tsitekaon sin ti nkehe tjako ti Ncha̱kuén Díos kixin tíha la ijnko nkehe kjualo̱nti̱, ichro sin. Méxra̱ tienxínhña sin kixin chóntahya sin Ncha̱kuén Díos. 
1CO.2.15	A̱ndá ti nkexro chónta Ncha̱kuén Díos mé tsjehe jína kaín nkehe la ko tienxín. Kjánchó ti nkexro chóntahya ti Ncha̱kuén Díos la tjachahya tsondáchro sin á jína ti nkehe ndáchro ti sin chónta Ncha̱kuén Díos o̱ náhí. 
1CO.2.16	*Méxra̱ éxi ndáchro ti xroon itén Díos: “¿Xá nkexro nohe ti nkehe tjenka̱yáxin Ìnchéni? ¿Xá nkexro chrókjuacha chrókjua̱ko̱he̱ ti jehe chꞌan?” Kjánchó jeheni chóntani ti Ncha̱kuén Díos, méxra̱ tjenka̱yáxini éxi tjenka̱yáxin Cristo.
1CO.3.1	Méxra̱, kíchóni, xitjahya tsonixjahára éxi ijnko chojni chaxín chónta Ncha̱kuén Díos. Náhí. Nixja̱hara éxi ijnko chojni na̱ntá tinkáchónki Díos, éxi ixjan intsí na̱ntá tjankíxin tsitekaon Cristo. 
1CO.3.2	*Janhan la kjuákohára ijnko nkehe xra̱hya éxi ijnko ixjan na̱xa̱ nchekakí ìñé, kixin na̱xa̱ xitjahya sinie nkehe icha. Mé xi̱kaha ti jahara na̱xa̱ xitjahya tsiénxinra ti nkehe ixra̱, 
1CO.3.3	kixin na̱xa̱ éxi chojni chjasintajni ó tjénka̱yáxinra kixin na̱xa̱ siín kjuachji̱no̱xíhin, kjuanínkaon la ko nkoko̱ahya tjénka̱yáxinra. Ndá ti na̱xa̱ xi̱kaha ichꞌera la, ¿á jehya ichꞌera éxi ichꞌe ti chojni chjasintajni ní? 
1CO.3.4	*Kixin isora la ndáchrora kixin chréhéra Pablo, la ko ísora ndáchrora kixin chréhéra Apolos, la xi̱kaha tjénka̱yáxinra éxi chojni chjasintajni ó.
1CO.3.5	Méxra̱, ¿xá nkexro ti Pablo o̱ nkexro ti Apolo? Jeheni la jehó chojni chꞌehe ixra̱ Díos, ti nkehe chrónkaxíni la kjuínki̱tsa kixin kuitekáonra Díos kixin yóíni la kjuíchꞌeni ti ixra̱ kjuajon Díos. 
1CO.3.6	*Janhan kuénka̱xian, a̱ndá Apolo kjuáka ìnta̱, kjánchó Díos mé kjuínchekꞌánkí ti nkehe xenkaxín. 
1CO.3.7	Méxra̱ ti nkexro tꞌe̱nka̱xin la ko ti nkexro tjáka ìnta̱ la kanhñó tjetoan kixin Díos chónta kaín kjuachaxin mé sinchekꞌánkí ti nkehe xenkaxín. 
1CO.3.8	Méxra̱ ti nkexro tꞌe̱nka̱ la ko ti nkexro tjáka ìnta̱ la ó nkokón ixra̱ ichꞌe, a̱ndá Díos mé tsje̱nke̱he nkojnko ti nkexro a, éxi ti ixra̱ ichꞌe sin. 
1CO.3.9	Mé xi̱kaha jeheni la nkokón ichꞌeni ixra̱ kuènté Díos, a̱ndá jahara mé éxi ti no̱nte̱e Díos, la ko kja̱xin jahara mé éxi ti nchia tjechꞌéna chꞌan. 
1CO.3.10	Janhan mé ijnko nkexro chꞌéna ti nchia kixin Díos kjuajon kjuachaxin tsjaké ti ixro̱ xránkíxixín, a̱ndá íjnko nkexro sichꞌéna ti nchia chritaón ti ixro̱. La ko nkojnko nkexro ticháxi̱n ndoá sichꞌéna ti nchia, 
1CO.3.11	kixin kohya nkexro tsjacha tsjakꞌe íjnko ixro̱ tsoxrankíxixín kixin tíha la ó itjen, mé Jesucristo tíha. 
1CO.3.12	A̱ndá chritaón tíha mé jína sichꞌéna chojni nchia tsꞌónaxín oro, plata, ixro̱ náxrjón tsjehe, ntatabla, ka̱ni̱, o̱ ntaxro, 
1CO.3.13	kjánchó ti ixra̱ sichꞌe nkojnko chojni la tso̱noxín ti ña̱o tsjixixín. Kixin ti ña̱o a mé itsi xrohi, a̱ndá ti xrohi mé tsja̱ko̱xi̱n nkexéhe ti ixra̱ jína tsíkóhen la ko nkexéhe ti náhí. 
1CO.3.14	A̱ndá ti tsochehya ti nchia kjuínchꞌéna nkojín nkexro la tsoxenkehe sin kixin ti ixra̱ jína kjuíchꞌe sin. 
1CO.3.15	A̱ndá ti chróche ti nchia kjuíchꞌéna nkojín nkexro, la tsꞌitjáña ti ixra̱ kjuíchꞌe sin. Kjánchó ti nkexro a la tsaá, éxi ijnko nkexro ixra̱ kjuacha kuinkéhe ti xrohi ó.
1CO.3.17	A̱ndá ti nkojín nkexro tjinkaon sinchekꞌitjáña ti ni̱nkué Díos, la Díos mé sinchekꞌitjáña ti nkexro a, kixin ti ni̱nkué Díos la tjóá. A̱ndá ti ni̱nko a mé jahara tíha.
1CO.3.18	Ninkexró chrókjuíchꞌiyehya a̱sén. Ti nkojín nkexro tjenka̱yáxin kixin imá nohe éxi nohe ti chojni chjasintajni, la ticháxi̱n chrókꞌóna éxi ijnko chojni noehña, ndá xi̱kaha jína chrókꞌóna sin ijnko nkexro chaxín nohe. 
1CO.3.19	*Kixin ti nkehe nohe ti chojni chjasintajni la ijnko kjualo̱nti̱ tꞌikon Díos. Méxra̱ éxi ndáchro ti xroon itén Díos tsíkjin sin ósé: “Ti nkehe tsíkꞌitja ti sin imá nohe la tsokjan tsꞌitjáñaxín sin.” 
1CO.3.20	*La ko kja̱xin ndáchro ti xroon itén Díos: “Ìnchéni la ó nohe kixin kaín ti nkehe tjenka̱yáxin ti chojni imá nohe, la sínkíhya ninkehó.” 
1CO.3.21	Méxra̱ chrókjui̱nchejiéhya a̱sánra kixin chréhéra nkojín chojni imá tjetoan; kixin kaín ti nkehe siín la kuèntára, 
1CO.3.22	Pablo, Apolos, Pedro, la ti chjasintajni, ti kjuachón, ti kjuachꞌén, la ko ti nkehe sítóhen ijie, la ko ti nkehe tso̱hen chrꞌéxi̱n, la kaín tíha la kuèntára, 
1CO.3.23	a̱ndá jahara mé chojni kuènté Cristo la Cristo mé kuènté Díos.
1CO.4.1	Jahara chrókꞌuíkonra ti jeheni éxi chojni chꞌehe ixra̱ Cristo kixin jeheni mé kꞌuáyéhe̱ni ti ixra̱ tsjakoni ti nkehe kuènté Díos ninkexró kꞌuénoehña. 
1CO.4.2	Méxra̱ ti nkexro tsꞌáyéhe̱ ijnko ixra̱ la ticháxi̱n tsja̱ko̱xi̱n kixin chaxín jína sichꞌe ti ixra̱. 
1CO.4.3	A̱ndá janhan la toxakonahña á jahara o̱ nkojín juez chjasintajni tsotsjehe á jína o̱ náhí ti ixra̱ tjétꞌa̱. La kja̱xin janhan la tekahya ijie̱ a̱sená. 
1CO.4.4	Janhan xráxinka̱konhña á kjuásian nkojín ijie̱, kjánchó jehya tꞌaxrjexín kixin ninkehó ijie̱ chontahya. Náhí. Jehó Ìnchéni mé tsondáchro á chonta ijie̱ o̱ náhí. 
1CO.4.5	Méxra̱ chrókꞌuekahyara iji̱é nkojín chojni ti na̱xa̱ kjanhña Ìnchéni kixin ti ó tsokjan chꞌan la jehe chꞌan sinchenoxín chꞌan kaín ti nkehe ómó siín ti sítie, la ko jehe chꞌan sinchenoxín chꞌan kaín ti nkehe tjenka̱yáxin a̱sén chojni. A̱ndá Díos mé tsjajon ti nkehe tsjacha nkojnko ti chojni ikjuí jína.
1CO.4.6	Kíchóni, nixjahára ti nkehe i kixin jína chrókꞌuejora, ndá xi̱kaha chrókꞌuitjára chrókꞌuejora éxi tja̱ko̱xi̱n chꞌin Apolos la ko janhan, kixin chróchro̱nkaxínra jehó ti nkehe chónta ti xroon itén Díos, kixin ninkexró chrókjuinchenkehya kixin ijnko chojni la a̱ntsí jína tjako, a̱ndá ti íjnko la náhí. 
1CO.4.7	Méxra̱, ¿xá nkexro kjuajon kjuachaxin kixin a̱ntsí chrókótjetoanra jahara? La ko, ¿xá nkehe chontara kjuajonhña Díos? Ti chontara jehó ti kjuajon Díos la, ¿nkekuènté nchehnkera éxi jahóra tsíkjachara xi̱kaha?
1CO.4.8	Jahara ó chontara kaín ti nkehe tjinkáonra, ó rikóra la ichꞌera éxi ijnko rey, la í tjinkákonhñara kixin chrókjuinki̱tsani. Ti chaxín chrókꞌuejora éxi rey la kja̱xini chróchóntani kjuachaxin tsꞌe̱to̱ani. 
1CO.4.9	Méxra̱ tjénka̱yáxian kixin janhan, ti nkexro kjueyá Ìnchéni, mé Díos kjuajon kjuachaxin kixin tsjixixín chrókꞌuejóni, éxi ti chojni ó tjejóchóhen tsjasóte la ko itsꞌen. Mé xi̱kaha tꞌikon kaín chojni chjasintajni la ko ti sin ángel nkexrín tꞌatsínkani. 
1CO.4.10	Jeheni tinkáchónkini Cristo la éxi chojni lo̱nti̱ tꞌikon chojni, a̱ndá jahara tꞌikon chojni éxi chojni imá nohe kixin tinkachónkira Cristo. Jeheni éxi chojni kanhñó chónta kjuachaxin, a̱ndá jahara la imá chontara kjuachaxin. Jeheni la tjikosayéhya chojni, a̱ndá imá tjikosáyehe chojni ti jahara. 
1CO.4.11	Ijie na̱xa̱ tjasótexíni kjinta, tꞌenxíni ìnta̱, chóntahyani ika tsꞌinkáyani, nínkakohen chojni ti jeheni, la ko chóntahyani ndo̱eni, 
1CO.4.12	*la ko imá tóxrjéni kixin itjani chꞌexíni ixra̱ inieni. Ti tꞌándaxín sin la jeheni tjancheheni Díos kixin sincheñao ti jehe sin. Ti nchekjasóte sin ti jeheni, la tónínkakuenhñani sin. 
1CO.4.13	Ti tjontá sin ti jeheni, la nkojína nixje̱he̱ni sin. Tꞌikon sin ti jeheni éxi chji̱nínó siín chjasintajni, éxi ijnko nkehe ninkehó sínkíhya, la na̱xa̱ xi̱kaha sítóhen ijie.
1CO.4.14	Ikjian tíhi la jehya tjanoára. Náhí. Ikjian kixin nta̱xráxinkaonra éxi xja̱na kixin tjua̱hára. 
1CO.4.15	Méxra̱ jahara, kjónté chróchontara ite mil chojni chrókjuákohara nkexrín itjen Cristo, la chontahyara itsjé itꞌára. Janhan mé kꞌóna éxi itꞌára xi̱kaha kixin kuitekáonra Cristo Jesús ti kjuákohára ti itan jína tsaáxinra. 
1CO.4.16	*Mé xi̱kaha xrja̱noáhára kixin chrókjuáko̱xinra éxi tjáko̱xián janhan.
1CO.4.17	Méxra̱ kuétua̱ha̱n Timoteo tsjiji ntiha. Jehe chꞌan mé imá tjua̱ha chꞌan éxi xja̱na kixin jína ichꞌe chꞌan ixra̱. Ndá tsjiji chꞌan sintaxraxinkaonra nkexrín tsochrehéra Cristo, éxi xráxín tjàkua kaín ni̱nko. 
1CO.4.18	Nkojinra la ihnkera kixin imá nohara la tjénka̱yáxinra kixin chaxínhña tsjasántsjahára. 
1CO.4.19	Kjánchó ó tsjasántsjahára ti xi̱kaha tjinkaon Ìnchéni. A̱ndá jehya jehó tsi̱nha̱n ti nkehe nixja ti sin imá ihnke. Náhí. Kja̱xin tsotsjaha̱ á chaxín tjejóchꞌe sin ti ixra̱ nchenkeko sin o̱ náhí. 
1CO.4.20	Kixin ti kjuachaxin kuènté Díos la jehya ti nkexrín nixja chojni ó. Náhí. Ticháxi̱n tsja̱ko̱xi̱n sin ti kjuachaxin kuènté chꞌan. 
1CO.4.21	¿Nkehe tjinkáonra? ¿Á chrókjuasán chrókjui̱ntakjasótiara ní? O̱, ¿á tjinkáonra kixin kjuaxróxin chrókjuasántsjahára?
1CO.5.2	A̱ndá jahara, la kjónté xi̱kaha siín la imá ihnkera. Ícha jína chrókósuàhara la chrókuakítsjexínra ni̱nko ti nkexro a. 
1CO.5.3	Janhan, kjónté tjénhña ntiha, la éxi itjén xi̱kaha la nona nkehe sítóhen, la ndáxrja̱n kixin ó kjuixin kjuénka̱yáxian nkexrín tsjasóte ti nkexro xi̱kaha kjuíchꞌe. 
1CO.5.4	Ti ó tónkotséra kaínra kjuachaxíen ihni̱é Ìnchéni Jesucristo la xráxinkaonra kixin éxi kja̱xin janhan itjén ti tjejora, 
1CO.5.5	la chje̱héra ti Jínahña ti nkexro a kixin tsjasóte ti cuerpo kuènté chꞌan. Ndá ti ó tsokjan Ìnchéni Jesús la tsaá ti a̱sén chꞌan.
1CO.5.7	*Méxra̱ ti̱to̱héra ti nduáhya ichꞌera, takítsjera kaín ti nkehe tꞌánkíxin nio̱tja̱ ó ndaxin, ndá xi̱kaha tsꞌónara éxi ti ichꞌo ni̱xin, tjóá, chóntahya ti nkehe tsꞌánkíxin, la xi̱kaha tsꞌónara éxi ti nio̱tja̱ inie sin ti ña̱o Pascua, la Ìnchéni Jesucristo mé éxi ti kolélo tꞌóñá sin ti ña̱o Pascua kixin xi̱kaha kjuasóteyákohe̱n chꞌan ti jeheni. 
1CO.5.8	*Méxra̱ í tsjasinhñani ijie̱ kixin tíha la éxi ti nkehe ndaxin tꞌánkíxin nio̱tja̱ la nchekꞌitjáña kuenté ti ichꞌo. A̱ndá ti tsíto̱heni ti ijie̱ la tsꞌónani ijnko chojni ni̱xin la ko kaín a̱séni tsjasini ti kia Pascua éxi ti nio̱tja̱ chóntahya ti nkehe tꞌánkíxin.
1CO.5.9	Ti íjnko xroon chrꞌahánra senó la ndáxrja̱n kixin chrókꞌuitonhñara ninkehó ti chojni tjasin ijie̱ chónta ókjé chojnichjin jehya ichjién. 
1CO.5.10	La jehya ndáxrja̱n tíhi kixin chrókꞌuitonhñara ninkehó ti sin chjasintajni tjasin ijie̱, chónta ókjé chojnichjin, ti sin tjinkaon jehó tsochónta itsjé nkehe, ti chojni teé, la ko ti chojni tinkáchónki nkehe tsíkjano̱ña. Náhí. Kixin ti xi̱kaha la kjá ticháxi̱n chrókꞌuaxrjexinra chjasintajni. 
1CO.5.11	Ti nkehe ndáxrja̱n la kixin chrókꞌuitonhñara ti chojni ndáchro kixin tinkáchónki Díos, ndá na̱xa̱ tjasin ijie̱, chónta chojnichjin ókjé, jehya ichjién, tjinkaon jehó tsochónta itsjé nkehe, tinkáchónki nkehe tsíkjano̱ña, chꞌéna kjuachꞌia, tókoan, la ko teé, ti chojni xi̱kaha ichꞌe la ni chrókjontekoáhyara. 
1CO.5.12	*Jehya ixra̱ kuénta̱na si̱ntaki̱to̱axian ti ijie̱ kuènté ti sin tinkáchónkihya Díos. A̱ndá jahara la ticháxi̱n si̱nchekito̱exínra iji̱é ti sin kíchóni tónkotsé ti ni̱nko. 
1CO.5.13	Díos mé sinchekito̱exín iji̱é ti sin tinkáchónkihya ti jehe chꞌan. Méxra̱, jahara la takítsjexinra ti nkexro kjuasin ijie̱ ti ni̱nko tjejora.
1CO.6.1	Ti nkojínra kjuájo̱nko̱ara nkojín kichuara, la, ¿nkekuènté chrókjuanchehéra ijie̱ ti juez tinkáchónkihya Díos? Ícha jína chrókjuira chróchenkara ti sin tꞌe̱to̱an kuènté ni̱nko kixin chrókjuincheyóxin sin. 
1CO.6.2	¿Á noahñara kixin ti sin tinkáchónki Díos la sinchekito̱exín sin iji̱é ti chojni chjasintajni ti ña̱o tsjixixín ní? A̱ndá ti xi̱kaha si̱nchekito̱exínra iji̱é kaín chojni chjasintajni la, ¿nkekuènté tsjáchahyara si̱nchekito̱exínra ti ijie̱ intsí kuènté chojni tinkáchónki Ìnchéni? 
1CO.6.3	¿Á noahñara kixin kja̱xin ti sin ángel la jeheni tsotsjeheni á ndoá tjejó sin o̱ náhí ní? A̱ndá nkojín kjuanínkaon intsí siín ntihi la, ¿nkekuènté xitjahya chrókjuásiyóxinra? 
1CO.6.4	Kixin ti xi̱kaha tjájo̱nkoára kichuara la, ¿nkekuènté tíkjanchehéra ijie̱ ti sin tꞌe̱to̱an jehya kuènté ni̱nko? 
1CO.6.5	Ndáxrja̱n tíhi kixin chrókósuàhara. ¿Á kohya ninkexró ntiha chónta kjuaxrexinkaon jína tsjacha chrókjuincheyóxin ti iji̱é nkojín ti kíchóni ní? 
1CO.6.6	Jahara la jehya jehó tjánjo̱nra, kja̱xin tjanchehéra ijie̱ ijnko juez tinkáchónkihya Díos.
1CO.6.7	Ti xi̱kaha tjájo̱nkoára kichuara la tíha la ó jnko nkehe nduáhya tíha. ¿Á jehya a̱ntsí jína chrókjuaníhira kjónté nkojín nkehe nduáhya chrókjuitꞌahara nkojín chojni ní? ¿Á jehya a̱ntsí jína kixin chrókjuachara kjónté chrókjui̱nchekꞌitjáñara ichrén nkehe chontara ní? 
1CO.6.8	Kjánchó jahara la nduáhya tjejora kixin te̱ehéra ti sin kichuara.
1CO.6.9	¿Á noahñara kixin ti nkexro ichꞌe ti nkehe jínahña la tsꞌáyèhya ti kjuachaxin tsꞌejó sin ti itjen Díos ní? Chrokui̱to̱éhyara chrókjuitꞌayahara chojni; chrókónohara kixin ti nkexro tjasiko ijie̱ ókjé chojnichjin jehya ichjién, ti nkexro tinkáchónki nkehe tsíkjano̱ña, ti nkexro tja̱che̱he̱ kícho, ti nkexro nkokón ndoa tjasiko ijie̱ kícho, 
1CO.6.10	ti nkexro teé, ti nkexro tjinkaon jehó tsochónta itsjé nkehe, ti nkexro tókoan, ti nkexro chꞌéna kjuachꞌia, la ko ti nkexro chꞌiyehe kícho la tjanchia itsjé chichaon, mé kaín chojni xi̱kaha ichꞌe la tsꞌáyèhya ti kjuachaxin tsꞌejó ti itjen Díos. 
1CO.6.11	Mé xi̱kaha isora la xi̱kaha kꞌuejora ósé. Ndá ijie ó kꞌuíjmára la Díos kjuínchetjóá ti jahara la ó xika ti iji̱ára kjuachaxíen ti ihni̱é Ìnchéni Jesucristo la ko kjuachaxíen Ncha̱kuén Díos.
1CO.6.13	Éxi ndáchro chojni kixin ti nkehe sinieni la tse̱eni ó sátsji, la ko ti tse̱eni la tsíkꞌóna kixin tsꞌinka ti nkehe sinieni. Kjánchó Díos la sinchekꞌitjáña yóí tíha. A̱ndá kꞌónahña ti cuerpo kuènténi kixin chrókjuasixíni ijie̱. Náhí. Ti cuerpo kuènténi mé kꞌóna kixin tsochjéxini Ìnchéni kjuasáya, kixin ti cuerpo kuènténi la kuènté Díos. 
1CO.6.14	A̱ndá Díos, chónta kaín kjuachaxin, ti nkexro kjuínchexechón Ìnchéni Jesucristo, mé xi̱kaha sinchexechón chꞌan kaíni kja̱xin. 
1CO.6.15	¿Á noahñara kixin ti cuerpo kuèntára la kꞌóna ni̱nko kuènté Cristo ní? Méxra̱ xrokjuahya kixin ti cuerpo kꞌóna ni̱nko kuènté Cristo la chrókꞌóna cuerpo kuènté ijnko chojnichjin chónta itsjé chojnindoa. Náhí. 
1CO.6.16	*¿Á noahñara kixin ti ijnko nkexro tso̱nkojié ijnko chojnichjin chónta itsjé chojnindoa la tsꞌóna sin nkoko̱a cuerpo ní? Éxi ndáchro xroon itén Díos: “Yóí sin la tsꞌóna sin nkoko̱a chojni.” 
1CO.6.17	A̱ndá ti nkexro tinkáchónki Ìnchéni, la jehe chꞌan la ko Ìnchéni mé tsꞌóna sin nkoko̱a chojni.
1CO.6.18	Méxra̱ chrókui̱to̱héra, í chróchontahyara ijnko chojnichjin ókjé. Kixin ti íso ijie̱ tjasin chojni la jehya ti cuerpo kuènté sin nchekjasóte sin. A̱ndá ti nkexro tjasiko ijie̱ íjnko chojnichjin jehya ichjién mé nchekjasóte ti cuerpo kuènté. 
1CO.6.19	*¿Á noahñara kixin ti cuerpo kuèntára mé ti ni̱nko kuènté Ncha̱kuén Díos tjóá la ko tíha mé kjuajon Díos kꞌuayéhéra ní? Ti cuerpo chontara la jehya kuèntára, 
1CO.6.20	kixin Díos la tjete kꞌue̱naxín chꞌan ti jahara. Méxra̱ chrókjuíkosáyexínra Díos ti cuerpo kuèntára la ko ti a̱sánra kixin yóí tíha la kuènté Díos.
1CO.7.1	A̱ndá ijie tsjáta̱ha̱ ti nkehe tsíkjinra kjuanchankíra kixin, ¿á jína kixin chrókóte̱ehya chojni? Janhan ndáxrja̱n kixin ícha jína chrókóte̱ehya chojni. 
1CO.7.2	Kjánchó ti imá siín ijie̱, la ícha jína kixin nkojnko chojnindoa la tsochónta ichjién la ko nkojnko chojnichjin tsochónta xìi kixin chrókjuasinhña sin ijie̱. 
1CO.7.3	Méxra̱ ti chojnindoa la ko ti ichjién la tichánxi̱n jehó sin sinchechéhe̱ kícho sin. 
1CO.7.4	Ti chojnichjin la jehya kuènté ti cuerpo chónta, tíha la kuènté ti xìi tjan, a̱ndá ti chojnindoa la jehya kuènté ti cuerpo chónta, tíha la kuènté ti ichjién. 
1CO.7.5	Méxra̱ jehya chrókjui̱nchexra̱xiénhñara kichuara.
1CO.7.6	Kaín tíhi la tjo̱nka̱ra kixin tso̱nohara, kjánchó jehya tétua̱hanra kixin xi̱kaha chrókjui̱chꞌera. 
1CO.7.7	Janhan ndáxrja̱n kixin kaín chojnindoa la chrókꞌuejó éxi janhan, kjánchó Díos la chjéhe kjuachaxin nkojnko chojni; iso sin la ijnko nkehe tjenka̱yáxin sin, íso sin la íjnko nkehe.
1CO.7.8	Ndá tíhi ndáxrja̱n kixin ti chojni na̱xa̱ tóte̱ehya la ko ti chojni ikꞌán la ícha jína chrókóte̱ehya sin ínaá, la chrókꞌuejó sin éxi janhan. 
1CO.7.9	Kjánchó ti tsjachahya sin tsꞌe̱tue̱hen a̱sén sin, la ícha jína chrókóte̱he sin kixin nkochríxínhña chrókjuakꞌe a̱sén sin ijnko chojni.
1CO.7.11	A̱ndá ti ijnko chojnichjin chrókjuáke̱he̱ ti xìi, la í chrókuákjahya tjan íjnko chojni o̱ ícha jína chrónixje̱he̱ kícho sin ndá chrókóyóxin la chrókjuìin ti kjuanínkaon siín. Kja̱xin xi̱kaha ti chojnindoa la chrókjuáke̱ehya ti ichjién.
1CO.7.12	A̱ndá ti íso sin la tétua̱nha̱n sin janhan, jehya nkehe kuènté Ìnchéni; kixin ti ijnko nkexro chónta ichjién tinkáchónkihya Díos, la kjónté xi̱kaha tjinkaon tjan chrókjuakꞌeko tjan ti xìi tjan, la chrókjuáke̱ehya chꞌan tjan. 
1CO.7.13	La kja̱xin ti ijnko chojnichjin chónta xìi tinkáchónkihya Díos, ndá kjónté xi̱kaha tjinkaon chꞌan chrókjuakꞌeko chꞌan ti jehe tjan, la kja̱xin tjan chrókjuáke̱ehya tjan ti jehe chꞌan. 
1CO.7.14	Kixin ti xìi tjan tinkáchónkihya Ìnchéni la tso̱chjinehe chꞌan Díos kixin ti ichjién chꞌan tinkáchónki Díos; a̱ndá ti tjan tinkáchónkihya Díos la ó tso̱chjinehe tjan Díos kixin ti xìi tjan la tinkáchónki Díos. Ndá ti chrókóxi̱kahya la ti xje̱en sin la chrókóchóxinhña Díos, la ijie ó tso̱chjinehe sin Díos. 
1CO.7.15	A̱ndá ti chojnindoa o̱ ti chojnichjin tinkáchónkihya Díos ndá tjinkaon chrókjuáke̱he̱ kícho sin, la jína tsíto̱he kícho sin, kixin ti xi̱kaha la í tsicháxi̱nhña chrókꞌuejóko kícho sin, kixin Díos la tjinkaon kixin kjuaxróxin chrókꞌuejó sin. 
1CO.7.16	Jahara chojnichjin o̱ chojnindoa tsíkóte̱he tinkáchónki Díos la jína chrókjuínki̱tsara ti xìára o̱ ti ichjiánra tinkáchónkihya Díos kixin chrókuaá sin.
1CO.7.17	A̱ndá nkojnko chojni la chrókjuénka̱yáxin éxi kjuajon Ìnchéni kjuachaxin kꞌuáyéhe̱ sin, la ko chrókꞌuejó sin éxi ti na̱ntá kjueyá Díos ti jehe sin. Tíha tétua̱nha̱n kaín ni̱nko. 
1CO.7.18	Ti kjueyá Díos ijnko nkexro chónta xro̱ye kuènté ti sin judío, la xi̱kahó chrókuíto̱he chꞌan. A̱ndá ti kjueyá Díos ijnko nkexro chóntahya xro̱ye, la xi̱kahó chrókjuákꞌe chꞌan. 
1CO.7.19	Ti chónta sin ti xro̱ye o̱ náhí la tjetuanhña tíha. Ti nkehe imá ticháxi̱n la chrókjuínchexiteyáni ti nkehe tꞌe̱to̱an Díos. 
1CO.7.20	Nkojnkoni la chrókꞌuejóni éxi kꞌuéjoni ti kuitekaoni Cristo. 
1CO.7.21	A̱ndá ti jaha kjuákꞌe éxi ijnko chojni chꞌexón ixra̱ ti kjueyá Díos, la chrókóxakuanhña xi̱kahó chrókjui̱chꞌe ixra̱. Kjánchó ti chróchonta kjuachaxin kixin sáchrókjuia, la jína sáchrókjuia. 
1CO.7.22	Kixin ti nkexro chꞌexón ixra̱ ti kjueyá Ìnchéni la mé ijie ó chónta kjuachaxin la jína sichꞌehe ixra̱ Díos. La xi̱kaha kja̱xin ti nkexro kuékꞌe̱to̱an ti ó kjueyá Ìnchéni la ijie jehe sin sichꞌehe sin ixra̱ Cristo. 
1CO.7.23	Díos la imá tjete kꞌue̱naxín chꞌan ti jahara. Méxra̱ chrókui̱to̱éhyara kixin ijnko chojni chrókꞌue̱tue̱hen ti jahara. 
1CO.7.24	Méxra̱ nkojnkora jahara kíchóni, chrókꞌuejora éxi kꞌuejora ti kjueyá Díos ti jahara kixin tsinkachónkira chꞌan.
1CO.7.25	A̱ndá ti chojnichjin na̱xa̱ tóte̱ehya la kohya nkojín nkehe kuènté Ìnchéni tsétua̱ha̱n sin, kjánchó tso̱xrja̱nka ti nkehe tjénka̱yáxian la jína chrókuitekáonra kixin Ìnchéni mé kui̱konoána chꞌan kixin jína chrókjuakꞌé chrókjuinki̱tsa ti jahara. 
1CO.7.26	A̱ndá janhan tjénka̱yáxian kixin ícha jína kixin ti chojnindoa la chrókjueyáhya sin ichjin kixin ijie la kjuaxróxinhña tjejóni. 
1CO.7.27	Ti chontara ichjiánra la chrókjuáke̱ehyara tjan. A̱ndá ti chontahyara ichjiánra la chrókjuéyáhyara. 
1CO.7.28	Ti chrókóta̱hara la jehya ijie̱ tíha, la ko ti ijnko tjan tjarisoá tso̱te̱he la kja̱xin jehya ijie̱. A̱ndá ti sin tóte̱he la tsochónta sin nchónhña kjuaxikaon, mé xi̱kaha ndáxrja̱n tíhi kixin chrókꞌuatsínkahyara kaín tíha.
1CO.7.29	Kíchóni, ti nkehe tjínka̱oan tso̱tjo̱nkara la tíhi: Kixin í séhya ndá tsjeje̱ chjasintajni. Mé xi̱kaha ti chojni chónta ichjién, la chrókjuénka̱yáxin sin éxi chóntahya sin ichjién sin. 
1CO.7.30	Ti nkexro tꞌává la chrókꞌuejó sin éxi tꞌáváhya sin. Ti nkexro chéhe̱ la chrókꞌuejó sin éxi chèhya sin. Ti nkexro tꞌe̱na la chrókꞌuejó sin éxi jehya kuènté sin ti nkehe kꞌue̱na sin. 
1CO.7.31	A̱ndá ti nkexro kjuacha itsjé nkehe siín chjasintajni la chrókꞌuejó sin éxi ninkehó chóntahya sin, kixin kaín ti nkehe tꞌikoni siín ntihi la ó tinkákꞌatsínka la ko tsjeje̱.
1CO.7.32	Janhan tjínka̱oan kixin chrókóxakuanhñara. Ti chojnindoa chóntahya ichjién la a̱ntsí tóxakohen ichꞌe ti ixra̱ kuènté Ìnchéni la xi̱kaha nchechéhe̱ chꞌan Ìnchéni. 
1CO.7.33	A̱ndá ti chojni ó tsíkóte̱he la a̱ntsí tóxakohen sin ti nkehe siín chjasintajni kixin tjinkaon sin sinchechéhe̱ sin ti ichjién sin. 
1CO.7.34	La xi̱kaha kja̱xin ti tjan tsíkóte̱he la ókjé tjenka̱yáxin tjan ke ti tjan na̱xa̱ tóte̱ehya kixin ti tjan na̱xa̱ tóte̱ehya la a̱ntsí tóxakohen tjan ti ixra̱ kuènté Ìnchéni kixin Díos sinchetjóá ti cuerpo kuènté tjan la ko ti a̱sén tjan. A̱ndá ti tjan ó kóte̱he̱ la tóxakohen tjan ti nkehe siín chjasintajni kixin xi̱kaha tjinkaon tjan sinchechéhe̱ tjan ti xìi tjan.
1CO.7.35	Mé xi̱kaha ndáxrja̱n kixin jína tsꞌejora, jehya kixin tétua̱hanra. Náhí. Tjínka̱oan kixin nkojína chrókꞌuejora la jehó Ìnchéni chrókjui̱chꞌehéra ixra̱.
1CO.7.36	A̱ndá ti nkojinra tjénka̱yáxinra kixin ó chrókóte̱he ijnko xja̱anra ichjin kixin ó chónta tjan nánó, la ncho̱xon tso̱te̱he tjan la jehya ijie̱ tíha. 
1CO.7.37	A̱ndá ti nkojinra tjinkákonhñara tso̱ta̱hara la tsjachara tsétue̱hénra a̱sánra la a̱ntsí jína tíha, jehya ijie̱. 
1CO.7.38	Mé xi̱kaha ti nkexro tso̱te̱he la ncho̱xon. A̱ndá ti nkexro tjinkakonhña tso̱te̱he la a̱ntsí jína tíha.
1CO.7.39	Ti tjan tsíkóte̱he la ticháxi̱n sinchexiteyá tjan ti ley kóte̱exin tjan kixin tsjakꞌeko tjan ti xìi tjan ti na̱xa̱ tjechón chꞌan. A̱ndá ti ó chrókꞌuen ti xìi tjan, la siín kjuachaxin tso̱te̱he tjan ínaá, kjánchó jehó ijnko nkexro tinkáchónki Ìnchéni chrókjueyá tjan. 
1CO.7.40	Kjánchó a̱ntsí jína chrókjuákꞌe tjan jehó tjan, í chrókóte̱ehya tjan. Mé xi̱kaha tjénka̱yáxian janhan kixin kja̱xin chonta ti Ncha̱kuén Díos.
1CO.8.1	Ijie tso̱tja̱nkara kuènté ti iko chroxihi sin ti nkehe tsíkjano̱ña. Kaíni noheni nkexrín tíha. La ti imá chrókónoheni la ó chónkó. A̱ndá ti tjue̱heni kíchóni mé a̱ntsí tꞌánkí ti tinkáchónkini Díos. 
1CO.8.2	Ti nkojín nkexro ndáchro kixin imá nohe, la chaxínhña tíha kixin na̱xa̱ tꞌitjáña tsꞌitja sin ti nkehe chrókónohe sin. 
1CO.8.3	Kjánchó ti nkexro tjue̱he Díos, la Díos la chóxin ti jehe sin.
1CO.8.4	A̱ndá ti chrókjonieni ti into chróxihi sin ti nkehe tsíkjano̱ña, la ó noheni jína kixin ti nkehe tsíkjano̱ña la ninkehó sínkíhya ntihi chjasintajni, la ko ó noheni kixin nkoko̱a Díos itjen. 
1CO.8.5	Kjónté xi̱kaha la siín nkehe nka̱jní la ko chjasintajni chꞌéna sin díos kuènté sin, la xi̱kaha tjenka̱yáxin sin kixin nchónhña díos siín. 
1CO.8.6	A̱ndá jeheni nkoko̱a Díos chóntani, mé Itꞌéni tíha. Jehe chꞌan kjuíchꞌéna chꞌan kaín nkehe, la jehe chꞌan mé tjejóchónxixíni. Kja̱xin itjen nkoko̱a Ìnchéni, mé Jesucristo tíha, la kjuíchꞌéna chꞌan kaín ti nkehe siín la ko kja̱xin kjuíchꞌéna chꞌan ti jeheni.
1CO.8.7	Kjánchó kaínhña chojni tienxín tíha. Kixin nkojín sin ó kuéhen sin tjikosáyehe sin ti nkehe tsíkjano̱ña, la na̱xa̱ inie sin ti nkehe tsíchróxi sin la tjenka̱yáxin sin kixin ó kꞌuáyéhe̱ ijnko díos, kixin na̱xa̱ kanhñó nohe sin, ndá tjenka̱yáxin sin kixin ó kjuasin sin ijie̱ kixin kjónie sin ti nkehe chróxihi sin ti nkehe tsíkjano̱ña. 
1CO.8.8	Ó noheni kixin jehya ti nkehe sinieni chrókóchjinexíni Díos. Náhí. Jehya kixin chrókꞌuejóxini jína ti nkehe chrókjonieni o̱ nduáhya chrókꞌuejóni kixin ti nkehe kjoniehñani. 
1CO.8.9	Kjánchó chrókui̱to̱éhyara kixin ti kjuachaxin chontara sintera kaín nkehe la chrókjuichròexín íjnko chojni na̱ntá tjankíxin tinkáchónki Díos. 
1CO.8.10	Kixin ti nkojín nkexro na̱xa̱ chaxínhña tinkáchónki Díos tsꞌikon ti jahara ó nohara jína, ndá tjejotja̱xinra intera nkaxehen ijnko ni̱nko siín nkehe tsíkjano̱ña, la kja̱xin sin chrókóxríhi̱n sin chrókuinkáchónki sin ti nkehe tsíkjano̱ña, la í chrókuitekakuenhña sin Díos. 
1CO.8.11	A̱ndá ti jahara ó nohara jína, ndá xi̱kaha ichꞌera, la si̱nchekꞌitjáñara ti kíchóni na̱xa̱ kanhñó tinkáchónki sin Cristo kixin Cristo mé kꞌuenyákohe̱n chꞌan ti jehe sin kja̱xin. 
1CO.8.12	Ndá ti xi̱kaha ichꞌera nchekꞌitjáñara ti sin kíchóni na̱xa̱ chaxínhña tinkáchónki Ìnchéni, la kja̱xinra tjásinra ijie̱ kixin kuitekákuenhñara Cristo. 
1CO.8.13	Méxra̱ ti nkojín ti nkehe intera chrókꞌuitsinkaxín nkojín kíchóni la í chrókjontehyara ninkehó into kixin chrókjuichròehya ti sin kíchóni na̱ntá kuitekaon sin Díos.
1CO.9.1	Chaxín janhan la kohya nkexro tꞌe̱tua̱na kixin chonta kjuachaxin kixin janhan mé ijnko apóstol kjueyá Díos la ko kꞌuíkua̱n Ìnchéni Jesucristo. La jahara mé kuitekáonra kixin ti ixra̱ kjui̱tꞌa kuènté chꞌan. 
1CO.9.2	Kjá iso sin la titekakonhña kixin janhan mé ijnko apóstol kjueyá Díos. Kjánchó jahara la kuitekáonra kixin janhan la ijnko apóstol kixin tíha kjuáko̱xinra ti kuinkachónkira Ìnchéni.
1CO.9.3	Méxra̱ tíhi ndátjan ti sin xritjonta ti janhan: 
1CO.9.4	¿Á chóntahyani kjuachaxin kixin tsoxrajon nkehe sinieni o̱ nkehe itsꞌini ní? 
1CO.9.5	¿Á chóntahyani kjuachaxin kixin chrókuákjani ijnko nkexro chjin tinkáchónki Ìnchéni éxi ti íso sin apóstol la ko ti sin kícho Ìnchéni, la ko Pedro ní? 
1CO.9.6	¿Xá jehó janhan la ko Bernabé ticháxi̱n sichꞌexíni ixra̱ itjani ndá jína sinieni ní? 
1CO.9.7	¿Xá ijnko soldado la chi̱cha̱ko̱en tsꞌe̱naxín ti nkehe tsicháxi̱hin ní?, o̱ ¿xá nkexro tꞌe̱nka̱xin ijnko inta uva ndá niehña ti ito tꞌóna?, o̱ ¿xá nkexro tꞌayakohen kolélo ndá tꞌihya ti tsje̱en va? 
1CO.9.8	Tjénka̱yáxinhñara kixin janhuán kjuénka̱yáxian tíhi. Náhí. Kixin kja̱xin ti xroon tsíkjin chꞌin Moisés la xi̱kaha nixja. 
1CO.9.9	*Ndáchro ti xroon kuènté ley: “Chrokꞌuejoyáhyara nkehe irꞌua ti koxinta ti ó tsinkátja va ti noatrigo ti ó tꞌónkehe
1CO.9.10	Náhí. Ti̱konóe̱he̱ chꞌan ti jeheni kja̱xin. Mé xi̱kaha nixja ti ley kixin xi̱kaha chrókꞌuejóxini jína. Méxra̱ ti nkexro kjuínchentá inche la ko ti nkexro tꞌónkehe noa, la chóhen sin tsákja sin iso ti nkehe tsíkꞌóna. 
1CO.9.11	*Mé xi̱kaha, ti ó kjuakoni ti itén Díos kuihínra la tíha éxi ti noa kꞌue̱nka̱ni ijnko nonte, la xi̱kaha chóntani kjuachaxin tsjanchiani ichrén nkehe tichánxi̱hini. 
1CO.9.12	A̱ndá ti íso sin chónta kjuachaxin tjanchahára nkehe la, ¿á jehya a̱ntsí chóntani kjuachaxin kixin tsjachiani ichrén nkehe tsicháxi̱hini ní?
1CO.9.12	Kjánchó jeheni kjónté chóntani ti kjuachaxin a, la tjanchahyani ninkehó, kjónté kanhñó jína tjejóni la tjinkakonhñani tsjanchiani ichrén nkehe kixin tso̱kohya nkehe tsꞌinkákonhe̱n ti itén Cristo tjakoni. 
1CO.9.13	*Jahara la ó nohara kixin ti nkexro ichꞌe ixra̱ kuènté ni̱nko la ntiha tꞌaxrjeníxin ti nkehe inie sin. Ti sin tꞌóñáxin iko ti altar tsꞌáyéhe̱ Díos, la xrájon ti into chroxihi sin Díos kixin sinie sin. 
1CO.9.14	*Mé xi̱kaha kꞌue̱to̱an Ìnchéni kja̱xin, kixin ti nkexro ichꞌe ixra̱ xrichronka ti itan tsaáxini, mé ntiha tsꞌaxrjeníxin ti nkehe sinie sin. 
1CO.9.15	Kjánchó janhan, kjónté chonta kjuachaxin chrókjuanchahara ichrén nkehe, la xi̱kahña itꞌa̱ la ko kjinhña ti xroon i kixin jahara chrókjuájonra ichrén nkehe. Náhí. Kjónté chrókꞌuenxian kjinta la chrókjuanchahyara ninkehó kixin tjínka̱konhña kixin nkojín nkexro chrókuakitsjena ti kjuachéhe̱ chonta.
1CO.9.16	Janhan la jehya nta̱hnke kixin tjàkua ti itan tsaáxini. Náhí. Janhan la ticháxi̱n si̱tꞌa ti ixra̱ kꞌue̱to̱an Díos, la nóa ti janhan ti chróxrja̱nkahya ti itan jína. 
1CO.9.17	A̱ndá ti janhuán chrókóxrìna chrónixja ti itan jína la ó chonta ti nkehe tsjácha. Kjánchó tjàkua ti itén Díos kixin xi̱kaha kꞌuítua̱na ndá xi̱kaha nta̱xiteyá ti ixra̱ kjuajon Díos. 
1CO.9.18	¿A̱ndá nkehe kjuácha janhan? Kixin imá chàna xrja̱nkaxián ti itán ni̱xin la ninkehó tjáncháhyara. La kuito̱ha ti kjuachaxin chróchónta kixin chrókjuanchahara chrókjuínki̱tsara ti janhan.
1CO.9.19	Méxra̱ kjónté kohya nkexro tꞌe̱tue̱hen ti janhan, la kꞌóna éxi ijnko nkexro chꞌexón ixra̱ kixin xi̱kaha a̱ntsí itsjé chojni chrókuitekaon sin Cristo. 
1CO.9.20	Ti kjuakꞌé ti siín ti sin judío la kja̱xian kꞌóna éxi jehe sin, kixin xi̱kaha chrókjuácha kixin chrókuitekaon sin kja̱xin sin. A̱ndá ti tjínka̱oan chrókjuácha ti sin tjejónchexiteyéhe ti ley kuènté Moisés, la kja̱xin janhan si̱ntaxiteyá ti ley, kjónté ti ley la í tꞌe̱tue̱nhña ti janhan. 
1CO.9.21	A̱ndá ti chrókjuácha nkojín ti sin nchexiteyéhya ti ley kuènté Moisés la janhan kꞌóna éxi jehe sin, la jehya tꞌaxrjexín kixin nta̱xiteyáhya ti ley. Náhí. Nta̱xiteyá ti nkehe kꞌue̱to̱an Díos kixin xi̱kaha nta̱xiteyá ti nkehe kꞌue̱to̱an Cristo. 
1CO.9.22	Ti kjuakꞌé ti tjejó ti sin na̱xa̱ kanhñó tienxín, la kja̱xin kꞌóna éxi jehe sin kixin chrókjuácha chrókuitekaon nkojín ti jehe sin. Janhan la kꞌóna éxi nkojnko ti jehe sin kixin xi̱kaha chrókjuácha kixin chrókuaá nkojín sin. 
1CO.9.23	Mé xi̱kaha kaín tíha tjétꞌa̱ kixin chrókuihin sin ti itan ni̱xin tsaáxin sin kixin tjínka̱oan tsꞌayáha̱ ti nkehe jína tjajon ti itan ni̱xin.
1CO.9.24	Jahara la ó nohara kixin ijnko carrera la itsjé chojni tinká, kjánchó ijnko chojni ó tsjacha ijnko nkehe. A̱ndá jahara xi̱kaha chrókuinkara kaínra kixin chrókjuachara ijnko nkehe náxrjón tsjajon Ìnchéni. 
1CO.9.25	Kaín ti sin tinká la tóxakohen sin tito̱he sin kaín ti nkehe tꞌinkákohe̱n kixin jína tsjacha sin tsinká sin, kixin tjinkaon sin tsjacha sin ijnko corona tjaka tsjeje̱. A̱ndá jeheni ichꞌeni ixra̱ kuènté Díos kixin tsꞌáyéhe̱ni ijnko corona xrokjuahya tsjeje̱. 
1CO.9.26	A̱ndá janhan, la jehya tinká éxi ijnko chojni noehña nketí sátsji la ko jehya éxi ijnko chojni noehña ichꞌe ixra̱. 
1CO.9.27	Janhan la tétua̱nha̱n a̱sená kixin jína chrókjui̱tꞌa ti ixra̱ i, kixin tóxakona kixin chrókjuáchahya jína kjónté kjuákohá itsjé chojni.
1CO.10.2	Mé xi̱kaha kaín ti sin chréhe̱ chꞌin Moisés la éxi kuikite sin xi̱kaha kixin nkoko̱a kꞌuejó sin chrínkí ti itji̱ la ko nkoko̱a kꞌuatsínka sin ti nda̱ñao. 
1CO.10.3	*La ko kaín sin nkoko̱a kjónie sin ti nkehe kjuajon Díos, 
1CO.10.4	*la ko kaín sin ikꞌui sin ti ìnta̱ kjuajon Díos kꞌuaxrjexín ti itjo̱ ti kꞌuáji sin nte̱je̱, a̱ndá ti itjo̱ a, la mé Cristo tíha. 
1CO.10.5	*Kjánchó itsjé sin la kuítekakonhña sin Díos; méxra̱ kónínkakohen chꞌan sin la nte̱je̱ ó kꞌuénxin sin.
1CO.10.7	*Méxra̱ chrókuinkachónkihyara ti nkehe tsíkjano̱ña éxi kjuíchꞌe iso ti sin a, éxi ndáchro ti xroon itén Díos: “Kaín sin kꞌuejótja̱xi̱n sin kjónie sin la ko ikꞌui sin, ndá kjuixin la kꞌuínkatjen sin, la kjuasin sin kié ti nkehe tsíkjano̱ña la ité sin.” 
1CO.10.8	*Méxra̱ chrókjuásinkoáhyara ijie̱ íjnko chojnichjin jehya ichjiánra éxi kjuíchꞌe iso sin la nkoko̱a ña̱o ikꞌuén veintitrés mil sin. 
1CO.10.9	*Kja̱xin chrókjuasinhñani ijie̱ éxi kjuíchꞌe sin ndá kónínkaon Ìnchéni la ikꞌuén sin kixin kjóniehe konche ti jehe sin, 
1CO.10.10	*la ko chrókjontahyani Díos éxi kjuíchꞌe ti sin Israelita kuítekakonhña ndá ti ángel kuènté kjuachꞌén la ikui ndá ikꞌuén itsjé sin.
1CO.10.11	Kaín tíha kóhen kixin chrókónoheni la kꞌóna xroon chronka xi̱kaha kixin nchexraxinkaon ti jeheni tjejóni ijie kixin í séhya tsjeje̱ chjasintajni. 
1CO.10.12	Méxra̱ ti nkexro ndáchro kixin chaxín jína nchexiteyá la chrókóxakohen kixin chrókꞌuitsinkahya. 
1CO.10.13	Jahara kꞌuatsínkaxínhñara ninkehó nkehe chrókjuachahya chojni chrókꞌuatsínka. Méxra̱ chróxraxinkáonra Díos kixin jehe chꞌan chrókuíto̱ehya chꞌan ti jahara kixin chrókꞌuatsínkara ijnko nkehe imá ixra̱. Náhí. Ti itsi ichrén nkehe tso̱hanra la Díos tsjinki̱tsa tsjachara tsꞌatsínkara.
1CO.10.14	Méxra̱ kíchóni, chrókui̱to̱héra chrókjuíkosáyéhyara ti nkehe tsíkjano̱ña. 
1CO.10.15	Nixjahára éxi chojni ó tienxín jína. Méxra̱ jahara tjénka̱yáxinra á jína ti nkehe ndáxrja̱n o̱ náhí. 
1CO.10.16	*Ti ó chjéheni Díos kjuasáya ti ó itꞌini ti nkehe xraxinkakonxíni Cristo, la kaíni xraxinkakonxíni ti ijni̱é Cristo. La ko ti ó ìñéni ti nio̱tja̱ la xraxinkakonxíni ti cuerpo kuènté chꞌan kjuajon chꞌan. 
1CO.10.17	Kjónté itsjéni la kaíni nkoko̱a nio̱tja̱ inieni mé xi̱kaha kꞌónani nkoko̱a cuerpo kuènté Cristo.
1CO.10.19	Ndáxrja̱nhña kixin ti nkehe tsíkjano̱ña la chónta kjuachaxin, la ko ndáxrja̱nhña kixin ti into tsíchroxi̱hi̱ sin ti nkehe tsíkjano̱ña la chónta a̱ntsí kjuachaxin ke ti iso into. Náhí. 
1CO.10.20	*Ndáxrja̱n kixin ti nkehe tjajon ti sin chónhña Díos la tꞌáyéhe̱ ti jínahña, jehya Díos tꞌáyéhe̱. A̱ndá janhan la tjínka̱konhña kixin xi̱kaha chrókjui̱chꞌera, chróxraxinkáonra ti jínahña. 
1CO.10.21	Xrokjuahya itsꞌira ti nkehe xraxinkakonxíni ijni̱é Cristo la ko kja̱xin itsꞌira ti nkehe xraxinkakonxín sin ti jínahña. Xrokjuahya sintera ti nio̱tja̱ xraxinkakonxíni ti cuerpo kuènté Cristo la ko kja̱xin sintera ti nkehe xraxinkakonxín sin ti jínahña. 
1CO.10.22	*O̱, ¿á tjinkáonra chrókjui̱nchekónínkáonra Ìnchéni ní? ¿Á a̱ntsí chontara kjuachaxin ke jehe chꞌan ní?
1CO.10.24	Chrokjuéyáhyara ijnko nkehe chrókꞌuejoxi̱nra jína. Náhí. Ícha jína chrókjuéyára ti nkehe chrókꞌuejóxin jína iso sin.
1CO.10.25	Intera kaín ti into sítóxin ndasin la tjóhya a̱sánra nketí tsíki̱xi̱n 
1CO.10.26	*kixin kuenté chjasintajni la ko kaín ti nkehe siín la kuènté Ìnchéni.
1CO.10.27	Ti nkojín nkexro tinkáchónkihya Díos chrókꞌueya kixin chrókjontekoára, a̱ndá ti tjinkáonra itsjira, la itjira la intera kaín ti nkehe tsjajon sin la tjóhya a̱sánra á jína chrókjontera o̱ náhí. 
1CO.10.28	A̱ndá ti nkojín sin tsondáchro kixin ti into la tsíchróxihi sin ti nkehe tsíkjano̱ña, ndá ti xi̱kaha la ntehyara, kixin nohara kixin ó chrónka sin la chrókjuénka̱yáxinhña sin kixin chaxínhña tinkachónkira Díos. 
1CO.10.29	Ndáxrja̱n tíhi kixin tjínka̱konhña kixin nduáhya chrókjuénka̱yáxin íjnko chojni, jehya kixin ndáxrja̱n kixin nduáhya chrókjuénka̱yáxinra.
1CO.10.29	Janhan la tjinka̱konhña kixin chróchontahya kjuachaxin chrókjui̱tꞌa nkojín nkehe, kixin iso chojni la nduáhya tjenka̱yáxin sin. 
1CO.10.30	Ti tja̱ha̱ Díos kjuasáya kixin ti nkehe inié, ¿la nkekuènté chrókꞌuándaxín chojni kixin kjonié tíha? 
1CO.10.31	Méxra̱ ti chrókjontera kaín nkehe la o̱ chrókꞌuira la o̱ chrókjui̱chꞌera ixra̱ la chrókjuáko̱xinra kixin tjikosayehéra Díos. 
1CO.10.32	Chꞌehyara ninkehó nkehe chrókjuichròexín íso chojni, kjónté sin judío o̱ jehya sin judío o̱ ti sin ni̱nko. 
1CO.10.33	Janhan la tjínka̱oan kixin kaín ixra̱ itꞌa̱ la chrókóxríhi̱n kaín chojni, la jehya tjínka̱oan kixin janhuán chrókjuakꞌexián jína. Náhí. Tjínka̱oan kixin chrókꞌuejóxin jína íso chojni kixin kaín sin chrókuaá sin.
1CO.11.2	Kíchóni, chàna kixin xráxín xráxinkaonra ti janhan la ko nchexiteyára ti nkehe kjuákohára. 
1CO.11.3	A̱ndá tjínka̱oan kixin tso̱nohara kixin Cristo mé chónta kjuachaxin tꞌe̱tue̱hen nkojnko chojnindoa, a̱ndá ti chojnindoa mé chónta kjuachaxin tꞌe̱tue̱hen ti ichjién, a̱ndá Díos mé chónta kjuachaxin tꞌe̱tue̱hen Cristo. 
1CO.11.4	Ti nkojín chojnindoa xrasixín kachjinké í nixje̱he̱ Díos, o̱ xrasixín kachjinké í chronka itén Díos, mé tja̱ko̱xi̱n kixin chóntehya kjuasáye Ìnchéni. 
1CO.11.5	A̱ndá ti ijnko chojnichjin tjóchínxin ikja sin nixje̱he̱ sin Díos la o̱ chrónka sin itén Díos, mé ijnko kjuatosuéhe̱ tíha la xi̱kaha tja̱ko̱xi̱n sin kixin tjikosayéhya sin ti xìi sin. La yóhe̱ éxi nonté chrókꞌuijihín sin xi̱kaha. 
1CO.11.6	Méxra̱ ti chojnichjin tjinkakonhña tsjakꞌekjajin ika ti ikja, la ícha jína chrókꞌuijihin nonté. A̱ndá ti tósuéhe̱ tjan tsꞌijihin tjan, la ícha jína chrókjuakꞌekjajin ijnko ika ti ikja tjan. 
1CO.11.7	*A̱ndá ti chojnindoa la chrókꞌuakꞌekjajinhña ninkehó nkehe ti ikja ti ó nixje̱he̱ Díos kixin jehe chꞌan mé éxi retratoé Díos la ko tꞌinkaséñaxín chꞌan ti kjuachaxin kuènté Díos. A̱ndá ti chojnichjin mé tꞌinkaséñexín tjan ti kjuachaxin kuènté ti xìi tjan. 
1CO.11.8	*Kixin ti chojnindoa la kꞌuaxrjeníxinhña ijnko chojnichjin. Náhí. Ti chojnichjin mé kꞌuaxrjeníxin ti chojnindoa. 
1CO.11.9	Ti chojnichjin mé kꞌóna kixin tsjinki̱tsa sin ti chojnindoa; jehya ti chojnindoa kꞌóna kixin tsjinki̱tsa ti chojnichjin. Náhí. 
1CO.11.10	Méxra̱ tichánxi̱n kixin ti chojnichjin la tsakꞌekjajin ijnko ika ti ikja tjan kixin tsja̱ko̱xi̱n sin kixin tꞌítuehen sin la xi̱kaha tsꞌikon ti sin ángel. 
1CO.11.11	A̱ndá xi̱kaha kaíni tinkáchónkini Cristo la tichánxi̱n kixin ti chojnindoa la tsjinki̱tsa ti chojnichjin la kja̱xin ti chojnichjin la tsjinki̱tsa ti chojnindoa. 
1CO.11.12	Chaxín ti xránkíxixín la ti chojnichjin la kꞌuaxrjeníxin ti chojnindoa, a̱ndá ijie la ti chojnindoa la tꞌaxrjeníxin ti chojnichjin. Kjánchó kaíni la kꞌuaxrjeníxini Díos.
1CO.11.13	Jahara nkechrora, ¿á ncho̱xon kixin ti chojnichjin la tjóchínxin ikja sin í nixje̱he̱ sin Díos ní? 
1CO.11.14	Méxra̱ ti chojnindoa la ijnko kjuatosuéhe̱ ti tsíto̱he sin tso̱kjíjin ti ka̱xi̱hi sin. 
1CO.11.15	A̱ndá ti chojnichjin chónta ka̱xi̱hi kjíjin la jehya kjuatosuéhe̱ tíha kixin ó kuítoenxín sin kixin tíha mé éxi ijnko ika tsꞌejókjajin ti ikja sin. 
1CO.11.16	A̱ndá ti nkojín nkexro titekakonhña tíha, ndá chrókónohe sin kixin jeheni la ko kaín ti sin ni̱nkué Díos la kohya íjnko titekaoni.
1CO.11.17	Ijie tékjian kuènté ijnko nkehe tóxrìnahña tjejochꞌera, ti ó tónkotséra la ijnko nkehe nduáhya tjejochꞌera, jehya ijnko nkehe jína. 
1CO.11.18	Ti sa̱oxín la kui̱ha̱n kixin ti ó tónkotséra la nkoko̱ahya tjénka̱yáxinra. A̱ndá janhan ndáxrja̱n kixin kjá nkojín ti nkehe chrónka sin la chaxín tíha. 
1CO.11.19	Kjá tichánxi̱n kixin nkoko̱ahya tsjenka̱yáxinra ndá tso̱noexíni nkexro ti chaxín tinkáchónki Díos. 
1CO.11.20	A̱ndá ti xi̱kaha nkoko̱ahya tjénka̱yáxinra ti ó tónkotséra kixin sintera ti nio̱tja̱ la chaxínhña xráxinkákonxínra Ìnchéni. 
1CO.11.21	Kixin ti ó sintera nio̱tja̱ la senó iso sin inie ti nkehe tsíkjijiko, a̱ndá iso sin kjinté tjejó sin, la íso sin la ó tsékoan sin. 
1CO.11.22	¿Á chontahyara ndo̱ara chrókjontexínra la chrókꞌuira ní? Ti xi̱kaha ichꞌera nkaxehen ni̱nko la tjikosayéhyara ti ni̱nkué Díos la ko tjanoára ti nkexro nóa chóntahya nkehe sinie. ¿Nkehe chróndáxrja̱n? ¿Á chróndáxrja̱n kixin jína tjejochꞌera ní? Kjá náhí.
1CO.11.23	Ìnchéni kjuajon kaín ti nkehe kjuákohára: Ìnchéni Jesús la kuákja chꞌan ti nio̱tja̱ ti tie itsé sin chꞌan 
1CO.11.24	ndá chjéhe chꞌan Díos kjuasáya la kóchrítꞌo̱ chꞌan ti nio̱tja̱ la ndáchro chꞌan: “Intera, ti nio̱tja̱ i, tíhi mé ti nto̱na
1CO.11.25	*La ti ó kjuixin kjónie sin ndá kuákja chꞌan ti vaso tjiá ìnté to uva la ndáchro chꞌan: “Tíhi mé tꞌaxrjexín kixin chaxín tsoxiteyá ti nkehe ni̱xin kuènté Díos kixin xi̱kaha tsꞌitji ti ijni̱ kuénta̱na. Ti ó itsꞌira tíhi la xráxinkaonra ti janhan.” 
1CO.11.26	Mé xi̱kaha ti ó sintera ti nio̱tja̱ la ko itsꞌira ti ìnté to uva mé xi̱kaha xráxinkákonxínra nkexrín ikꞌuén Ìnchéni la xi̱kaha tsjáko̱xi̱nra hasta ti ña̱o tsokjan chꞌan.
1CO.11.27	A̱ndá ti nkojín nkexro inie ti nio̱tja̱ la ko itꞌi ti ìnté to uva xraxinkakonxíni Ìnchéni, ndá chóntehya sin kjuasàya Díos la tjasin sin ijie̱ kixin chaxínhña titekaon sin kixin ikꞌuén Ìnchéni la ko ti ijni̱é chꞌan kꞌuitjí. 
1CO.11.28	Méxra̱ nkojnkoni la sa̱o chrókjuénka̱yáxini jína á ncho̱xon itjeni ndá jína sinieni ti nio̱tja̱ la ko itsꞌini ìnté ti to uva. 
1CO.11.29	A̱ndá ti nkexro kaínhña a̱sén inie ti nio̱tja̱ la ko itꞌi ìnté ti to uva la chaxínhña xráxinkaon sin ti cuerpo kuènté Ìnchéni, ndá jehí sin tjeyá sin ti nkehe tsjasótexín sin. 
1CO.11.30	Mé xi̱kaha itsjé sin la níhi sin la ko itsjé sin la tsa̱nka̱hya sin, a̱ndá iso sin la ó tsíkꞌen sin. 
1CO.11.31	A̱ndá ti jeheni chrókjuénka̱yáxini jína nkexrín tjejóni ndá chrókjuasótehyani. 
1CO.11.32	Méxra̱ kjónté sinchekjasóte Díos ti jeheni la xi̱kaha tsꞌitjani sinchexiteyéheni chꞌan, a̱ndá xi̱kaha Ìnchéni la í sinchekjasótehya ti jeheni éxi tsjasóte ti chojni chjasintajni.
1CO.11.33	Méxra̱ kíchóni, ti ó tónkotséra sintera la chohénra tsjijia ti íso sin, ndá nkoko̱a ntekoara sin. 
1CO.11.34	A̱ndá ti nkexro ikꞌuén kjinta la ícha jína senó chrókjonie sin nkehe ndo̱e sin kixin chrókjuinchekjasótehya Díos ti jehe sin kixin nduáhya ichꞌe sin ti tónkotsé sin. A̱ndá ti íso nkehe la ó tsotsjaha̱ ti ó tsjasántsjahára.
1CO.12.1	Jahara kíchóni, tjínka̱oan kixin tso̱nohara jína nkexrín siín ti ixra̱ tjajon Ncha̱kuén Díos tꞌáyéhe̱ nkojnko chojni.
1CO.12.2	Jahara ó nohara jína kixin ti na̱xa̱ kuinkachónkihyara Ìnchéni la kꞌuéchrehéra ti nkehe tsíkjano̱ña nixjahya. 
1CO.12.3	Méxra̱ chrókónohara kixin nijnko nkexro nixja̱xi̱n kjuachaxin Ncha̱kuén Díos tsjacha tsꞌándaxínhi̱n Jesús, la ko ninkexró xrokuahya tsondáchro kixin Jesús mé Ìnchéni ti jehya ti Ncha̱kuén Díos tjejóko sin.
1CO.12.5	La ko siín itsjé nkexrín sichꞌeni ixra̱, kjánchó nkoko̱a Díos chꞌeheni ixra̱. 
1CO.12.6	La ko siín nchónhña ixra̱ sichꞌeni, kjánchó jehó Díos mé tjajon ti kjuachaxin chꞌexíni kaín tíha. 
1CO.12.7	Díos tjajon kjuachaxin kixin nkojnko chojni tsja̱ko̱xi̱n ti kjuachaxin kuènté Ncha̱kuén Díos kixin xi̱kaha chrókjuinki̱tsa íso chojni. 
1CO.12.8	A̱ndá iso chojni tsíkꞌáyéhe̱ kjuachaxin tsonixja kjuaxrexinkaon jína la ti Ncha̱kuén Díos mé tjinki̱tsa, la ko íso chojni tsíkꞌáyéhe̱ kjuachaxin tsochronka nkehe tjinkaon Díos kixin Ncha̱kuén Díos mé tjinki̱tsa tso̱nohe sin. 
1CO.12.9	La íso chojni mé tsíkꞌáyéhe̱ kjuachaxin a̱ntsí tsinkáchónki Díos kixin Ncha̱kuén Díos mé tjinki̱tsa. La ko íso sin la tsíkꞌáyéhe̱ kjuachaxin sinchekito̱he chojni jína. 
1CO.12.10	Íso sin la tsíkꞌáyéhe̱ kjuachaxin tsjasin kjuaxroan kuènté Díos, íso sin la tsíkꞌáyéhe̱ kjuachaxin tsonixja sin ijnko nkehe kuènté Díos, íso sin la tsíkꞌáyéhe̱ kjuachaxin tsjatso̱an sin á Ncha̱kuén Díos o̱ ncha̱kuén jínahña nixjaxin chojni, íso sin la tsíkꞌáyéhe̱ kjuachaxin ókjé ngiva tsonixja̱xi̱n ti itén Díos, la ko íso sin la tsíkꞌáyéhe̱ kjuachaxin tsochronkaxín nkehe tꞌaxrjexín ti íjnko ngiva. 
1CO.12.11	Kjánchó kaín tíha la jehó Ncha̱kuén Díos tjajon, la chjéhe nkojnko chojni nkojnko kjuachaxin éxi ti ixra̱ tjinkaon chꞌan sichꞌe sin.
1CO.12.13	Mé xi̱kaha kja̱xin kjónté á chojni judío o̱ jehya judío, á chojni chꞌexón ixra̱ o̱ chóntahya ijnko nkexro tsꞌe̱to̱an, la kaíni nkoko̱axón Ncha̱kuén Díos kuikitexini, la kaíni kꞌónani nkoko̱a cuerpo kuènté Cristo, mé xi̱kaha kꞌuáyéhe̱ni ti Ncha̱kuén Díos.
1CO.12.14	Kixin ijnko cuerpo la jehya nkoko̱a parte chónta. Náhí. Itsjé parte chónta. 
1CO.12.15	Ti chróndáchro ti to̱téni: “Janhan la jehya itjá, méxra̱ janhan la jehya kuènté ti cuerpo”, la jehya xi̱kahó ndá chrókójehya kuènté ti cuerpo a. 
1CO.12.16	A̱ndá ti chróndáchro ijnko ndatsjoni: “Janhan la jehya ikuan, méxra̱ janhan la jehya kuènté ti cuerpo”, la jehya xi̱kahó ndá chrókójehya kuènté ti cuerpo. Náhí. 
1CO.12.17	Kixin ti kuenté ti cuerpo chrókꞌóna ikoni, ¿la nketí chrókienxíni? A̱ndá ti kuenté ti cuerpo chrókꞌóna ndatsjoni, la xrokjuahya chrókókaxraxéhe̱ni. 
1CO.12.18	Kjánchó Díos kjuakꞌe nkojnko parte ti cuerpo éxi nkexrín kóxríhi̱n chꞌan xi̱kaha. 
1CO.12.19	Ti chrókꞌóna nkoko̱a parte ti cuerpo, la chrókójehya cuerpo tíha. 
1CO.12.20	Kjánchó kjónté itsjé parte chónta, ti cuerpo la ó nkoko̱a cuerpo tíha.
1CO.12.21	Ti ikoni la xrokjuahya tsondáche ti itjani: “Ticháxi̱nahña ti jaha”, ni ti ikjani xrokjuahya tsondáche ti to̱téni: “Ticháxi̱nahña ti jaha.” 
1CO.12.22	Náhí. Kixin ti parte tjenka̱yáxini kixin tjetuanhña la mé a̱ntsí ticháxi̱n. 
1CO.12.23	A̱ndá ti parte kuènté cuerpo kanhñó chónteheni kjuasàya la mé a̱ntsí nchekꞌitsáni la ko ti parte kanhñó náxrjón la a̱ntsí tóxakoheni kixin tso̱noxínhña. 
1CO.12.24	A̱ndá ti parte a̱ntsí ticháxi̱n la ticháxi̱nhña ika tsꞌitsá. Mé xi̱kaha Díos la kjuíncheyóe̱xin kaín ti parte kuènté ti cuerpo kixin a̱ntsí chrókꞌuayakoheni ti parte kanhñó tjetoan. 
1CO.12.25	Mé xi̱kaha xrokjuahya tsoxika̱ye̱he ti cuerpo kixin kaín ti parte la nkokón tjinki̱tsa kícho. 
1CO.12.26	Ti ó tóníhi ijnko parte kuènté ti cuerpo la kuenté tjotéhe kja̱xin; a̱ndá ti tjikosayéheni ijnko parte la kuenté tóchéhe̱.
1CO.12.27	A̱ndá jahara mé kꞌónara ti cuerpo kuènté Cristo la ko nkojnkora mé nkojnko ti parte kuènté ti cuerpo kuènté chꞌan. 
1CO.12.28	*Méxra̱ ti ni̱nko la Díos kjueyá sa̱o ti sin apóstol; yaáxin la ti sin tsochronkaxín ti itén chꞌan, yꞌáxin, la ti sin tsjako ti itén Díos, iso sin la tsja̱ko̱xi̱n ti kjuachaxin kuenté Díos, íso sin la sinchekito̱he chojni níhi jína, kja̱xin íso sin la a̱ntsí tjinki̱tsa sin ti sin ticháxi̱hin, la íso sin la tsꞌe̱to̱an ti ixra̱ kuènté chꞌan, la ko kja̱xin íso sin tsonixja̱xi̱n íjnko ngiva. 
1CO.12.29	Kaínhña chojni kꞌóna apóstol, kaínhña chojni chónta kjuachaxin tsochronkaxín ti nkehe tsíkjajon Díos, kaínhña chojni chónta kjuachaxin tsjako itén Díos, kaínhña chojni chónta kjuachaxin tsja̱ko̱xi̱n ti kjuachaxin kuènté Díos, 
1CO.12.30	kaínhña chojni chónta kjuachaxin sinchekito̱he chojni jína, kaínhña chojni chónta kjuachaxin tsonixja̱xi̱n íjnko ngiva, la ko kaínhña chojni chónta kjuachaxin tsochronkaxín nkexrín tꞌaxrjexín ti nkehe chrónka ti sin nixja̱xi̱n ijnko ngiva. 
1CO.12.31	Méxra̱ tjéyára nkehe ti ixra̱ kjuajon Díos. Ndá janhan la tsjákohára ijnko nti̱a a̱ntsí tjetoan.
1CO.13.1	Ti chrónixja ngive̱e chojni la ko éxi nixja ti sin ángel, a̱ndá chaxínhña tjua̱ha̱ chojni la ó chónkó tíha la chrókóyòna éxi ijnko tambor chróndáchrokoá, o̱ éxi ijnko chika platillo chrókóvékjankoá. 
1CO.13.2	*La ko ti chrónixja ijnko nkehe chrókjuajon Díos, la ko chrókia̱nxia̱n kaín ti nkehe kuènté Díos na̱xa̱ noehña chojni, la chrókónona kaín nkehe, la ko a̱ntsí chrókuinkachónkia Díos la chrókjuácha chróndátjan ijnko ijna̱ sáchrokjui ókjé, a̱ndá kaínhña a̱sená tjua̱ha̱ chojni, la ninkehó sínkíhya tíha. 
1CO.13.3	La ko ti chrókjui̱ntaki̱to̱nha̱n ti sin nóa kaín ti nkehe chonta janhan, la chrókjuánjua ti cuerpo kuénta̱na kixin chróche, la kjónté xi̱kaha ndá kaínhña a̱sená tjua̱ha̱ chojni la ninkehó tsꞌinkihya tíha.
1CO.13.4	Kixin ti nkexro tjue̱he kícho, la tjokahya tónínkaon, jína a̱sén, tóchji̱no̱xíenhña, nchenkehya, 
1CO.13.5	chji̱ñéhña nixja, jehya jehó tjinkaon tsꞌe̱to̱an, tónínkakonhña, nkochríxínhña chróxraxinkaon ti kjuanínkaon chóntehe ijnko chojni, 
1CO.13.6	tóchèhya kixin íjnko chojni tjasin ijie̱. Náhí. Tóchéhe̱ ti ó ijnko nkehe jína sítóhen. 
1CO.13.7	Ti tjue̱heni kíchóni la kaín nkehe jínahña chrókꞌuitjáñeheni, chrókuíto̱ehyani chrókuinkáchónkini Díos, chrókꞌuejóchóheni la chrókónínkakonhñani.
1CO.13.8	Ti tjue̱heni kíchóni la nkochríxín tsjeje̱hya. Ijnko ña̱o la í tso̱kohya chojni tsochronka ti nkehe kjuajon Díos, la í tso̱kohya chojni tsonixja̱xi̱n íjnko ngiva, la ko í tsichánxinhña ti chojni imá tso̱nohe. 
1CO.13.9	Kixin kaínhña nkehe noheni ijie la ko na̱xa̱ kaínhña nkehe kuènté Díos chrónkaxíni ijie. 
1CO.13.10	A̱ndá ti ó tso̱noheni kaín nkehe ndá ti nkehe intsí noheni la tsꞌitjáña.
1CO.13.11	Ti na̱xa̱ kꞌuéchájan la kꞌuénixja̱ éxi chájan, kꞌuékjenka̱yáxian éxi chájan, kꞌuékia̱nxia̱n éxi chájan. A̱ndá ti ó kꞌóna janhan ijnko chojni nte̱to la kui̱to̱ha̱ kaín ti nkehe éxi tjenka̱yáxin ijnko chájan. 
1CO.13.12	Ijie la éxi ijnko xro̱se̱nta̱ kji̱ta̱ na̱xa̱ tꞌikonxínhñani jína, a̱ndá itsi ti ña̱o tsjixixín ndá ikoni tsꞌikonxíni Díos. Ijie la na̱xa̱ tꞌitjáña ti nkehe chrókónona; ndá ti ó itsi ti ña̱o tsjixixín ndá chaxín tsochoxián Díos éxi jehe chꞌan chóxin chꞌan ti janhan. 
1CO.13.13	A̱ndá ijie la iní nkehe siín chóntahya tsjeje̱; ti tinkáchónkini Díos, ti tsochóheni tsokjan Jesucristo, la ko ti tso̱tjue̱heni kíchóni. A̱ndá ti nkehe a̱ntsí tjetoan la ti tso̱tjue̱he kíchóni.
1CO.14.1	Chrokóxakohanra chaxín chrótjue̱héra kichuara la ko kja̱xin chrókjuanchehéra Díos kixin chrótjáhara chꞌan kjuachaxin chrónixjara ti itén chꞌan. 
1CO.14.2	Ti nkexro nixja ijnko ngiva tienxínhña chojni la Díos nixje̱he̱ sin, jehya chojni nixje̱he̱ sin, kixin kohya nkexro tienxín ti nkehe nixja sin, kixin nixja sin ti nkehe ninkexró tienxínhña, jehó Ncha̱kuén Díos. 
1CO.14.3	A̱ndá ti nkexro chrónkaxín ijnko nkehe tjajon Díos la tienxín ti íso sin, méxra̱ nixje̱he̱ sin ti íso chojni ndá xi̱kaha tjinki̱tsa sin kixin a̱ntsí chrókienxín sin ti nkehe kuènté Díos la ko chrókóchéhe̱ sin. 
1CO.14.4	Ti nkexro nixja íjnko ngiva tienxínhña chojni mé jehó tso̱nohe a̱ntsí ti nkehe kuènté Díos. A̱ndá ti nkexro chrónkaxín ti nkehe tjajon Díos mé tsjinki̱tsa ti sin kuènté ni̱nko kixin a̱ntsí chrókꞌuitja sin ti nkehe kuènté Díos.
1CO.14.5	Janhan tjínka̱oan kixin kaínra chrónixjara íjnko ngiva tienxínhña chojni, kjánchó a̱ntsí chrókóchàna kixin chróchontara kjuachaxin chróchro̱nkara ti nkehe tjinkaon Díos. Kixin kanhñó tjetoan ti chrónixjaxinra íjnko ngiva ti noahñara tso̱chro̱nkaxínra nkehe tꞌaxrjexín, kixin chrókuihin kaín ti sin tinkáchónki Ìnchéni ndá a̱ntsí chrókꞌuánkí ti nkehe nohe sin kuènté Díos. 
1CO.14.6	Mé xi̱kaha kíchóni, ti chrókjuasántsjahára ndá chrónixjáxinra íjnko ngiva tienxínhña chojni la ó chónkó tíha. Ícha jína chrónixja ti ngiva nohara la chróxrja̱nkaxian ti nkehe kjuajon Díos la o̱ ti nkehe kuènté Díos na̱xa̱ noahñara, o̱ ijnko nkehe tjinkaon Díos chrókónohara.
1CO.14.7	Mé xi̱kaha ti ijnko flauta o̱ ijnko arpa, la nkokón chróndáchro la, ¿nkexrín chrókjuatso̱ani nkexéhe ti tjendáchro? 
1CO.14.8	La xi̱kaha ti siín guerra ndá nduáhya chrókꞌuánoa sin ti trompeta, la ninkexró chrókóxakuenhña sáchrókjuikjajo̱n. 
1CO.14.9	Mé xi̱kaha kja̱xin ti jahara ti nixjara ijnko ngiva tienxínhña chojni, la éxi xri̱nto̱ ó nixjehéra kixin ninkexró tienxínhña. 
1CO.14.10	Chaxín ti chjasintajni la itsjé ngiva siín la kaín ti ngiva la siín chojni tienxín. 
1CO.14.11	A̱ndá ti nkojín nkexro tsonixjana ndá tsia̱nxinhña ti nkehe ndáchro sin, la ti nkexro a, la tsjenka̱yáxin kixin ókjé chjasin tsíkjixian janhan la ko kja̱xin janhan xi̱kaha tsjenka̱yáxian ti nkojín nkexro tsienxínhña ti nkehe níxja janhan. 
1CO.14.12	Méxra̱ ti tjinkáonra chrókꞌuayéhéra ijnko ixra̱ kuènté Ncha̱kuén Díos, la chrókóxakohanra tsꞌayéhéra ijnko ixra̱ chrókjuinki̱tsa ti sin kuènté ni̱nko kixin a̱ntsí chrókꞌuitja sin ti nkehe kuènté Díos.
1CO.14.13	Méxra̱ ti nkexro nixja íjnko ngiva tienxínhña chojni la chrókjuanchehe sin Díos kixin chrókjuacha sin chróchronkaxín sin nkehe tꞌaxrjexín tíha. 
1CO.14.14	La xi̱kaha ti chrótja̱xian Díos kjuasáya íjnko ngiva tienxínhña chojni, la a̱sená ó níxja̱xia̱n Díos, kjánchó tíhi la chrókjuinki̱tsahya ti janhan kixin kja̱xin janhan tia̱nxi̱nhña ti nkehe tjéndáxrja̱n. 
1CO.14.15	Ndá, ¿nkehe chrókjui̱tꞌa? Ícha jína a̱sená chrónixja̱xia̱n Díos la kja̱xin chrókia̱nxia̱n, chrótsje himno, la kaín a̱sená chrótsje la ko kja̱xin chrókia̱nxia̱n. 
1CO.14.16	Kixin ti chjéxínra kjuasáya Díos ti a̱sánra ó ndá tjejótihin íso chojni tienxínhña, ¿la nkexrín kixin ti sin na̱xa̱ kienxínhña chróndáchro “Mé xi̱kaha tso̱hen”, ti kienxínhña sin ti nkehe nixjara? 
1CO.14.17	Kixin kjónté imá náxrjón chróchje̱héra Díos kjuasáya, a̱ndá ti tienxínhña ti sin tjejótihin, la tíha xrokjuahya tsjinki̱tsa ti jehe sin kixin tienxínhña sin. 
1CO.14.18	Janhan la tja̱ha̱ Díos kjuasáya kixin a̱ntsí chonta kjuachaxin níxja íjnko ngiva tienxínhña chojni ke kaínra. 
1CO.14.19	Kjánchó ti tónkotsé ti sin ni̱nko la a̱ntsí tjínka̱oan chrónixja kjónté inꞌó palabra chrókienxín sin la xi̱kaha chrókjuinki̱tsa ti jehe sin, ke chrónixja ite mil palabra chrónixja̱xian íjnko ngiva tienxínhña chojni.
1CO.14.20	Kíchóni, chrókꞌuejora éxi chájan na̱xa̱ noehña nkehe ti ijie̱. Kjánchó chrókjuénka̱yáxinhñara éxi chájan, tjénka̱yáxinra éxi chojni nte̱to. 
1CO.14.21	*Ti xroon tsíkjin sin ósé mé ndáchro: “Tsonixja̱xia̱n ókjé ngiva la ko itén chojni ókjé kixin tsihin ti sin Israel la kjónté xi̱kaha la tsitekakonhña sin ti nkehe tsonixja, ichro Ìnchéni.” 
1CO.14.22	Mé xi̱kaha ti nixja̱xi̱n chojni íjnko ngiva tienxínhña chojni mé tíha la ijnko kjuaxroan ijié tꞌikon ti sin na̱xa̱ tinkáchónkihya Ìnchéni, kjánchó tsjinki̱tsahya ti sin titekaon. A̱ndá ti chronka chojni ijnko nkehe kjuajon Díos, mé tíha la tsjinki̱tsa ti sin tinkáchónki Ìnchéni. 
1CO.14.23	A̱ndá ti ó tónkotséra ni̱nko, ndá kaínra nixjara íjnko ngiva tienxínhña chojni, ndá ti chrókꞌuixehen ijnko chojni na̱xa̱ tienxínhña tíha o̱ ijnko chojni na̱xa̱ tinkáchónkihya Ìnchéni, la chróndáchro sin kixin locora. 
1CO.14.24	A̱ndá ti kaínra chróchro̱nkara ijnko nkehe kjuajon Díos ndá chrókꞌuixehen ni̱nko ijnko nkexro tinkáchónkihya Ìnchéni, o̱ na̱xa̱ tienhñé, ndá chrókuihin sin ti nkehe tjejonixjara la chróxraxinkaon sin ti ijie̱ chónta sin la ko chrókjuénka̱yáxin sin ti nkehe kuíhin sin. 
1CO.14.25	Ndá xi̱kaha tso̱noxín ti nkehe imó tjenka̱yáxin a̱sén sin, ndá tsꞌejótꞌo̱xin sin tsjikosáyehe sin Díos la tsondáchro sin kixin chaxín Díos tjejokoara.
1CO.14.26	A̱ndá jahara kíchóni, ti tónkotséra ni̱nko la nkojinra la chrókuatsꞌínkara chrótsjera salmo, la ijnkora la chrókjuàkora, íjnkora la chróchro̱nkara ti nkehe kjuíntanohara Díos, íjnkora la chrónixjaxinra ijnko ngiva tienxínhña chojni, la íjnkora chróchro̱nkaxínra nkehe tꞌaxrjexín tíha. Kjánchó kaín tíhi chrókóhen kixin ti sin kuènté ni̱nko la chrókꞌuitja sin a̱ntsí kuènté Díos. 
1CO.14.27	A̱ndá ti nkojín nkexro chrónixja íjnko ngiva tienxínhña chojni la yaá o̱ iní sin ó chrónixja la nkojnko sin chrókꞌuatsínka sin, la ko ijnko nkexro chróchronkaxín ti nkehe níxja sin. 
1CO.14.28	A̱ndá ti kohya ninkexró chróchronkaxín ti ngiva a, la ícha jína chrónixjaxinhña sin tíhi nkaxehen ni̱nko. Ícha jína jehó sin chrónixje̱xi̱n sin Díos nkaya a̱sén sin ó. 
1CO.14.29	A̱ndá ti nkojín nkexro tsonixja nkehe kuènté Díos, la jehó chrónixja yaá o̱ yꞌá sin ó. Ndá ti sin tjejótihin mé chrókjuénka̱yáxin sin á ncho̱xon ti nkehe chrónka sin o̱ náhí. 
1CO.14.30	A̱ndá ti nkojín ti nkexro tjejótja̱xi̱n kꞌuáyéhe̱ ijnko nkehe kuènté Díos tsochronka la ti nkexro tjenixja la chrókjuajon sin kjuachaxin kixin chrónixja ti nkexro a. 
1CO.14.31	Ndá xi̱kaha la nkojnkora chróchro̱nkara ti nkehe kjuajon Díos la xi̱kaha kaínra chrókꞌuitjára la ko a̱ntsí chrókócháhara. 
1CO.14.32	Ti nkexro nixja nkehe kuènté Díos la jína tsjenka̱yáxin á isé chrónixja o̱ náhí, 
1CO.14.33	kixin Díos la tjinkaon ti kjuaxróxin, tjinkakonhña chꞌan kixin nduáhya chrókꞌuejóni.
1CO.14.33	Ndoá chrókꞌuejora éxi kuehen kaín sin ni̱nko xi̱kaha chrókjui̱chꞌera. 
1CO.14.34	A̱ndá ti chojnichjin la chrótání chrókꞌuejó, chrókjohya kícho sin ti tjejótihin sin itén Díos. Kixin kohya kjuachaxin tsonixja sin, ícha jína chrókjua̱ko̱xi̱n sin kixin tjikosáyehe sin ti xìi sin éxi ndáchro ti ley tsíkjin Moisés. 
1CO.14.35	A̱ndá ti tjinkaon sin chrókꞌuitja sin ichrén nkehe la chrókjuanchankíhi sin ti xìi sin ti ó tjiji sin ndo̱e sin, kixin náxrjónhña tꞌikoni nixja ti chojnichjin ti ó síxrako nkaxehen ni̱nko.
1CO.14.36	Jehya jahara kjuaxrjeníxin ti itén Díos la ko jehya jahóra kꞌuayéhéra tíha. Náhí. 
1CO.14.37	Ti nkojín nkexro tjenka̱yáxin kixin jína nixja itén Díos o̱ tjenka̱yáxin kixin chaxín nchexiteyéhe ti Ncha̱kuén Díos la chrókónohe sin kixin ti nkehe tjékjian la ijnko nkehe chaxín kꞌue̱to̱an Díos. 
1CO.14.38	A̱ndá ti nkexro tjinkakonhña tsitekaon tíhi la chrókiénhñara ti nkehe ichro sin.
1CO.14.39	Méxra̱ kíchóni, chrókóxakohanra kixin chrónixjara ti itan kuenté Díos la chróndáchrohyara kixin xrokjuahya tsonixja̱xi̱n sin ókjé ngiva 
1CO.14.40	kjánchó kaín tíha la ndoá la ko nkojína chrókóhen.
1CO.15.1	A̱ndá ijie kíchóni, tjínka̱oan kixin chróxraxinkáonra ti itan ni̱xin kjuákohára la kuitekáonra, la xi̱kahó tjejora titekáonra. 
1CO.15.2	Ti nkehe kjuákohára mé tsaáxinra, ti tsi̱to̱éhyara; a̱ndá ti náhí la ó chónkó kuitekáonra ti nkehe kjuàkua.
1CO.15.4	*xravá chꞌan la níxin ña̱o xechón chꞌan éxi ndáchro ti xroon itén Díos. 
1CO.15.5	*La sa̱o Pedro xéta Ìnchéni ti ó xechón, ndá chrꞌéxi̱n la ti teyó sin kuékꞌajiko chꞌan. 
1CO.15.6	A̱ndá chrꞌéxi̱n la kꞌuáxitehí quinientos ti sin kíchóni kꞌuíkon sin Ìnchéni. A̱ndá ijie iso sin la na̱xa̱ tjejó sin, la nkojín sin la ó ikꞌuén sin. 
1CO.15.7	Ndá chrꞌéxi̱n xéta chꞌan chꞌin Jacobo, ndá chrꞌéxi̱n kaín ti íso sin apóstol.
1CO.15.9	*Méxra̱ janhan la kanhñó tjetoan éxi ti íso sin chꞌehe ixra̱ Ìnchéni kixin kꞌuéninka̱koha̱n ti sin ni̱nkué Díos. 
1CO.15.10	La kjónté xi̱kaha kjui̱tꞌa, la kui̱konoéhe̱ Díos ti janhan la ti kjuachaxin kuènté chꞌan mé kjuitóxi̱n ti janhan, la jehya ó chónkó tíha, kixin a̱ntsí kjui̱tꞌa ixra̱ kuènté chꞌan ke ti íso sin. Kjánchó jehya janhan kjui̱tꞌa ti ixra̱. Náhí, Díos kjuínki̱tsa kjui̱tꞌa tíha. 
1CO.15.11	A̱ndá ndáxrja̱nhña tíhi kixin janhan o̱ jehe sin imá tjetoan. Náhí, ti nkehe tjetoan la ti kuihínra kjuakoni, ndá kuitekáonra.
1CO.15.12	A̱ndá ti tjakoni kixin Cristo la xechón, ¿ndá nkekuènté kixin nkojinra la ndáchrora kixin tsoxechónhña ti sin tsíkꞌen? 
1CO.15.13	Ti chaxínhña tsoxechón ti sin tsíkꞌen, la kja̱xin Cristo xechónhña ti xi̱kaha. 
1CO.15.14	A̱ndá ti chaxínhña xechón Cristo, la ó chónkó ti nkehe tjakoni la ko ti nkehe kuitekáonra la ninkehó sínkíhya. 
1CO.15.15	A̱ndá ti chaxínhña tsoxechón ti sin tsíkꞌen, la jehó kjuachꞌia chrónkani kuènté Díos, kixin jeheni la ó chrónkani kixin Díos kjuínchexechón Cristo. A̱ndá ti chaxínhña tsoxechón ti sin tsíkꞌen la kja̱xin chaxínhña xechón Cristo. 
1CO.15.16	A̱ndá ti chaxínhña tsoxechón ti sin tsíkꞌen, la kja̱xin Cristo xechónhña. 
1CO.15.17	A̱ndá ti chaxínhña xechón Cristo la ó chónkó kuitekáonra ti jehe chꞌan la na̱xa̱ tjìinhña ti ijie̱ chontara. 
1CO.15.18	A̱ndá ti xi̱kaha, la ti sin kuinkáchónki Cristo ndá ó ikꞌuén sin la ó chónkó kuitekaon sin kixin ó kꞌuitjáña sin ti xi̱kaha. 
1CO.15.19	A̱ndá ti tjejóchóheni kixin Cristo tsjinki̱tsa ti jeheni ti na̱xa̱ tjejóchóni, la ijnko kjuatosuéhe̱ kixin chóntahyani nkexro tsaáxini.
1CO.15.20	Kjánchó ti nkehe chaxín la kixin Cristo la xechón. Jehe chꞌan la éxi ti toxé sa̱oxín tsíkꞌóna kixin sa̱o chꞌan xechón chꞌan, la kaín ti sin tsíkꞌen la tsoxechón sin. 
1CO.15.21	Kixin ijnko chojnindoa xránkíxixín ti ijie̱, a̱ndá xi̱kaha kjuankíxin ikꞌuén chojni, la ko kja̱xin ijnko chojnindoa xechón, ndá xi̱kaha tsoxechón kaín ti chojni tsíkꞌen. 
1CO.15.22	Mé xi̱kaha Adán la kjuasin ijie ndá kaín chojni tinkákꞌen. La xi̱kaha kaín ti chojni tinkáchónki Cristo la tsoxechón, la tsochónta kjuachón nkochríxín. 
1CO.15.23	Kixin nkojnko sin tsoxechón sin éxi tjenixín xroon la Cristo sa̱o xechón, a̱ndá ti ó tsokjan chꞌan ndá tsoxechón kaín ti nkexro kuitekaon ti jehe chꞌan. 
1CO.15.24	A̱ndá itsi ti ña̱o tsjixixín ti ó sinchekꞌitjáña Cristo kaín ti kjuachaxin kuènté ti jínahña tꞌe̱to̱an la ko kaín ti nkexro chónta kjuachaxin jehya kuenté Díos, ndá tsjajon chꞌan ti kjuachaxin tsꞌáyéhe̱ Itꞌé chꞌan, Díos. 
1CO.15.25	*Méxra̱ ticháxi̱n tsꞌe̱to̱an Cristo hasta tsjixrakájña ti ña̱o tsꞌe̱tue̱hen chꞌan kaín ti nkexro kꞌuénínkakohen ti jehe chꞌan. 
1CO.15.26	A̱ndá ti nkehe tsjixixín sinchekꞌitjáña chꞌan mé ti kjuachꞌén. 
1CO.15.27	*Kixin Díos mé chjéhe kaín kjuachaxin Cristo kixin tsꞌe̱tue̱hen chꞌan kaín ti nkehe siín. Kjánchó ti ó ndáchro kaín, la ó noheni kixin kja̱xinhña Díos tsꞌítuehen. Kixin Díos chjéhe kjuachaxin ti Xje̱en kixin tsꞌe̱tue̱hen kaín nkehe. 
1CO.15.28	A̱ndá ti ó tsjixin tsꞌe̱tue̱hen Cristo kaín nkehe, ndá jehe chꞌan, ti Xje̱en Díos, la kja̱xin chꞌan sinchexiteyéhe chꞌan ti Itꞌé chꞌan Díos, ti nkexro kjuajon ti kjuachaxin kꞌuáyéhe̱ chꞌan, ndá Díos mé tsꞌe̱tue̱hen kaín ti nkehe siín.
1CO.15.29	A̱ndá ti chaxínhña tsoxechón ti sin tsíkꞌen, ¿la nkekuènté kixin iso sin la tikiteyákonhe̱n sin ti sin tsíkꞌen? Nkekuènté xi̱kaha ichꞌe sin ti titekakonhña sin kixin tsoxechón chojni.
1CO.15.30	¿La nkekuènté kaín ña̱o kjuaxróxinhña tjejóni kixin siín chojni nínkakohen ti jeheni? 
1CO.15.31	Méxra̱ kíchóni, kaín ña̱o chonta kjuaxikaon kixin chrókꞌuen, kjánchó chàna kixin kja̱xinra tinkachónkira Ìnchéni Jesucristo. 
1CO.15.32	*Kjónté imá nínkakona ti chojni tjejó Éfeso éxi ijnko koxra̱ jie̱he, la kjónté kjuakꞌé ntiha, ¿ndá nkehe chrókjuacha janhan ti chaxínhña tsoxechón ti sin tsíkꞌen? Ti xi̱kaha la kjá ncho̱xon ti nkehe ndáchro ti sin titekakonhña Díos: “Sinieni la ko itsꞌini kixin ndóye tsꞌeni.”
1CO.15.33	Ti̱toéhyara chrókjuitꞌayahara chojni. Éxi ti nkehe ndáchro sin: “Ti tsꞌitoni ti chojni nduáhya tjenka̱yáxin la chrókꞌuitjáñeheni kaín ti nkehe jína noheni.” 
1CO.15.34	Chrokjanra ti nti̱a jína la chrókjuásinhñara ijie̱. Kixin isora chaxínhña tinkachónkira Díos. Ndáxrja̱n tíhi kixin chrókósuàhara.
1CO.15.35	Kjá nkojinra tsondáchrora: “¿Nkexrín tsoxechón ti sin tsíkꞌen la ko nke cuerpo tsochónta sin?” 
1CO.15.36	Kjá lo̱nti̱ra ti xi̱kaha tjanchankíra. Ti itje tꞌinka nonte la ticháxi̱n itsꞌen ndá ntiha tsꞌañaxin ijnko nkehe tjechón. 
1CO.15.37	Ti nkehe tꞌe̱nka̱ni la jehya ti kayoa. Náhí. Ti nkehe tꞌe̱nka̱ni la ti itje trigo o̱ íjnko itje. 
1CO.15.38	Ndá Díos mé tjajon kjuachaxin kixin tsꞌóna nkojnko inta éxi tjinkaon chꞌan, la ko nkojnko inta tsochónta itje kuènté. 
1CO.15.39	Jehya kaín cuerpo nkokón tsjehe. Náhí. Ijnko la cuerpo kuènté chojni, íjnko la kuènté iko, íjnko la kuènté koxroxe, la ko íjnko la kuènté koche. 
1CO.15.40	Mé xi̱kaha siín cuerpo kuènté ti sin tjejó nkaya nka̱jní la ko siín ti cuerpo kuènté chojni chjasintajni. Ti cuerpo siín nkaya nka̱jní la náxrjón tsjehe la kja̱xin ti siín chjasintajni, kjánchó nkokónhña. 
1CO.15.41	Ókjé nkexrín tꞌinkaséñaxín ti ña̱o, la ókjé nkexrín tꞌinkaséñaxín ti nitjó, la kja̱xin ti konotsé la ókjé nkexrín, la kjónté itsjé konotsé siín la nkokónhña tsjehe ti xrohi. 
1CO.15.42	Mé xi̱kaha kja̱xin ti chojni tsíkꞌen, ti ó tsoxechón. Ti cuerpo xravá la tso̱tje la ko tsꞌitjáña, a̱ndá ti cuerpo tsoxechón mé í tsꞌitjáñahña la ko tsjeje̱hya. 
1CO.15.43	Méxra̱ ti nkojín nkexro itꞌen, la xravá ti cuerpo kuènté, a̱ndá ti cuerpo la náxrjónhña tsjehe la ko tjeje̱, a̱ndá ti ó tsoxechón ti nkexro a, la náxrjón tsotsjehe la tsochónta kjuachaxin, la í tsjeje̱hya ti cuerpo. 
1CO.15.44	Ti nkehe tsoxravá la mé ti cuerpo chóntani ntihi chjasintajni. A̱ndá ti nkehe tsoxechón la mé ti cuerpo tsjajon Ncha̱kuén Díos tsochóntani nkaya nka̱jní. Mé xi̱kaha siín cuerpo chjasintajni la ko siín cuerpo tsjajon Ncha̱kuén Díos.
1CO.15.46	Méxra̱ sa̱o kꞌóna ti cuerpo chóntani chjasintajni, a̱ndá chrꞌéxi̱n ti cuerpo kuènté nkaya nka̱jní. 
1CO.15.47	Ti chojni sa̱oxín kꞌóna mé inche ó kꞌónaxín, la kjuákꞌe chjasintajni. A̱ndá ti yaáxin nkexro mé nka̱jní kui̱xi̱n. 
1CO.15.48	Kaín ti chojni siín chjasintajni la chónta ijnko cuerpo éxi ti cuerpo kuenté ti nkexro tsíkꞌónaxín inche sa̱oxín. A̱ndá ti cuerpo siín nkaya nka̱jní mé yóhe̱ ti cuerpo chónta ti nkexro kui̱xi̱n nka̱jní. 
1CO.15.49	Mé xi̱kaha tóyóhe̱ni ti nkexro kꞌónaxín inche, la ko kja̱xin chrꞌéxi̱n tso̱yóhe̱ni ti nkexro kui̱xi̱n nkaya nka̱jní.
1CO.15.50	Méxra̱ kíchóni, tso̱tjo̱nkara ijnko nkehe. Ti cuerpo kꞌóna into la ko hueso chóntani ijie la xitjahya sátsji̱koni ti itjen Díos tꞌe̱to̱an, kixin ti nkehe tjeje̱ la xitjahya tsꞌáyéhe̱ ti nkehe tsjeje̱hya. 
1CO.15.51	*A̱ndá ijie tso̱tjo̱nkara ijnko nkehe ninkexró noehña: Kaínhñani itsꞌeni, kjánchó kaíni tsꞌixitoxi̱n ti cuerpo chóntani, 
1CO.15.52	kixin éxi ti chrꞌátoni ikoni la ko takitje̱nki̱ni, mé xi̱kaha tso̱hen ti ó tsokjan Cristo. Ti ó tsihini tsondáchro ti trompeta, ndá ti sin tsíkꞌen la tsoxechón sin, la í tsꞌenhña sin; a̱ndá jeheni na̱xa̱ tjejóchóni la tsꞌixitoxi̱n ti cuerpo chóntani. 
1CO.15.53	Kixin Díos tsjinkí ti cuerpo itꞌen la ko tjeje̱ chóntani ntihi la tsjajon chꞌan íjnko cuerpo tsjakꞌechón nkochríxín la ko tsjeje̱hya. 
1CO.15.54	*A̱ndá ti ó tsꞌáyéhe̱ni ti cuerpo tsjeje̱hya ndá tsoxiteyá ti nkehe ndáchro xroon itén Díos tsíkjin sin ósé: “Ti kjuachꞌén
1CO.15.55	*Jaha kjuachꞌén, ¿ikjá ti kjuachaxin kuèntá kixin chrókjuácha? ¿Ikjá ti kjuachaxin kuèntá si̱ncheníexián ti jeheni?” 
1CO.15.56	Kixin ti ijie̱ mé kjui̱xi̱n ti kjuachꞌén. La ti kjuachaxin chónta ti ijie̱ mé ti ley. 
1CO.15.57	A̱ndá kjuasáye Díos la jína tsaáni kixin Ìnchéni Jesucristo kjuenka̱yákohe̱n ti iji̱éni.
1CO.15.58	Méxra̱ kíchóni, imá tjua̱hára. Chrokui̱to̱éhyara chrókuinkachónkira Díos. Nkochríxín chrókócháhara chrókjui̱chꞌehéra chꞌan ixra̱, kixin ó nohara kixin tíha la jehya chónkó.
1CO.16.2	Nkojnko domingo la chrónkakjatsìinra ntsíntsí ti chichaon tjachara ti semana, kixin jehya ti ó tsjasán ndá chrókóxakohanra chrókjuénájinra. 
1CO.16.3	A̱ndá ti ó tsjasán la tsétua̱nha̱n ti sin tsíkjéyára kixin sátsji̱ sin ti chjasin Jerusalén, la ko tsotjaha̱ sin ijnko xroon kixin tsíkéhen sin ti chichaon ti sin kíchóni tjejó ntiha. 
1CO.16.4	A̱ndá ti ticháxi̱n kixin kja̱xin janhan sáchrókjuia, la sátjiki̱a̱n sin.
1CO.16.6	La kjá tsito̱na ti tjejora hasta tsꞌatsínkajia ti ncha̱kuén ikin,
1CO.16.7	Tjínka̱konhña chrókꞌuatsínkatóxién ti tjejora. Náhí. Tjínka̱oan tsito̱na iso ña̱o ntiha ti chrókjuajon Ìnchéni kjuachaxin, 
1CO.16.8	*kjánchó tsito̱na ti chjasin Éfeso tsjixrakájña ti ña̱o Pentecostés, 
1CO.16.9	kixin ntiha la a̱ntsí siín kjuachaxin chrókjui̱tꞌa ixra̱ kuènté Díos, kjónté siín itsjé chojni nínkakona.
1CO.16.11	Nijnkora chrókjuanoára chꞌan, chrókjuínki̱tsara kixin jína itsji chꞌan ti itjén kixin tjécho̱ha̱n chrókui chꞌan la ko íso ti sin kíchóni tjejó ntihi chóhen sin kja̱xin.
1CO.16.12	Xrja̱noáha̱ ti kíchóni Apolos kixin kja̱xin chꞌan chrókjuíjiko chꞌan ti íso sin kíchóni ti tjejora, kjánchó chrohya chꞌan ijie. Chrꞌéxi̱n la kjá tsjiji chꞌan ti ó tsꞌexrankehe chꞌan.
1CO.16.13	Jína chrókꞌuejotsjehera la ko chaxín ndoá chrókuinkachónkira Ìnchéni Jesús la ko chróchrakonhñara ninkehó. 
1CO.16.14	La kaín ti ixra̱ ichꞌera la kaín a̱sánra chrókjui̱chꞌera la ko chrókócháhara chrótjue̱héra kichuara.
1CO.16.16	Tjínka̱oan kixin chrókjui̱nchexiteyéhéra ti chꞌin Estéfanas la ko kaín ti sin tjejóchꞌe ti ixra̱ kuènté Ìnchéni éxi ti ixra̱ tjechꞌe chꞌan xi̱kaha. 
1CO.16.17	Chàna kixin ó ikui ti chꞌin Estéfanas, ti chꞌin Fortunato la ko ti chꞌin Acaico, kixin jehe sin kjuínki̱tsa sin ti janhan kixin jahara la xitjahya tsꞌejora ntihi. 
1CO.16.18	Jehe sin mé kjuínchechéhe̱ sin a̱sená ko kjuínchechéhe̱ sin ti jahara kja̱xin. Méxra̱ chrókjuíkosáyehéra ti chojni xi̱kaha ichꞌe.
1CO.16.20	Kaín ti sin kíchóni ntihi nixjahára sin. Nixjehéra kichuara kaínra, tse̱héra itjá sin nkojína.
1CO.16.21	Janhan, Pablo, xráxinka̱oan ti jahara, la tjaná kji̱nxian ti xroon i chrꞌahánra.
1CO.16.22	Ti nkexro tjue̱hya Ìnchéni Jesucristo la chrókjuasóte sin. A̱ndá janhan la ti ó nixja̱ha̱ Ìnchéni la ndáxrja̱n: “¡Ìnchéni, xrákiá!” 
1CO.16.23	Ti kjuachaxin kuènté Ìnchéni Jesucristo mé sintañaora nkochríxín. 
1CO.16.24	Ichrꞌan tíhi kixin tjua̱hára kaínra kixin nkoko̱a tinkáchónkini Cristo Jesús. Mé xi̱kaha tso̱hen.
2CO.1.2	Kjuasáye Itꞌéni Díos la ko Ìnchéni Jesucristo chrókjuintañaora la ko chrótjáhara kjuaxróxin.
2CO.1.3	Chjéheni kjuasáya Díos, Itꞌé Ìnchéni Jesucristo kixin jehe chꞌan mé ti̱konoéhe̱ chꞌan ti jeheni la ko tjajon chꞌan kjuachéhe̱ nkochríxín. 
2CO.1.4	Jehe chꞌan mé tjinki̱tsa chꞌan ti jeheni ti ó itsi ijnko nkehe náxrjónhña tsꞌatsínkani kixin kja̱xini tsjachani tsjinki̱tsani íso sin ti ó tsꞌatsínka sin nkojín nkehe náxrjónhña éxi jehe chꞌan kjuínki̱tsa chꞌan ti jeheni. 
2CO.1.5	Mé xi̱kaha tjejótjasóteni éxi kjuasóte Cristo la kja̱xin Díos imá tsjinki̱tsa ti jeheni kixin tinkáchónkini Cristo. 
2CO.1.6	Tjejótjasóteni kixin jahara la kjuaxróxin chrókꞌuejora la ko chróchontara kjuachón nkochríxín. Díos tjinki̱tsa ti jeheni kixin kja̱xin jeheni jína chrókjuinki̱tsani ti jahara kixin chrókjuachara kjónté chrókjuasótexínra éxi tjejótjasóteni. 
2CO.1.7	Ó noheni kixin chaxín tinkachónkira Díos la ko noheni kixin tjejotjasótiara éxi jeheni tjejótjasóteni, la Díos sinchechéhe̱ ti jahara éxi nchechéhe̱ chꞌan ti jeheni.
2CO.1.9	Kónoheni kixin ntahó chrókꞌuenxíni, kjánchó xi̱kaha kóhen kixin chrókꞌuitjani a̱ntsí chrókuitekaoni Díos, ti nkexro tjacha nchexechón chojni tsíkꞌen, kixin ti jehóni la chrókjuachahyani. 
2CO.1.10	Díos mé kjuínki̱tsa ti jeheni kixin siín nchónhña nkehe chrókꞌuenxíni. Méxra̱ ó noheni kixin chaxín na̱xa̱ tsjinki̱tsa chꞌan la ko tsꞌayakohen chꞌan ti jeheni. 
2CO.1.11	Méxra̱ tjínki̱tsara nixjehéra Díos kixin tsjinki̱tsa chꞌan ti jeheni. A̱ndá ti itsjé chojni chrókjuanchehe Díos kixin tsjinki̱tsa ti jeheni, ndá chrꞌéxi̱n la itsjé chojni tsochjéhe sin Díos kjuasáya kixin chaxín kjuínki̱tsa chꞌan ti jeheni.
2CO.1.12	Chéhe̱ni kixin noheni ndoá kꞌuéjoni ntihi chjasintajni la kjuíchꞌiyehyani ninkexró, la xi̱kaha jína kꞌuejókoni ti jahara. La jehya kjuachaxin kuènténi ndá kjuachani tíha. Náhí. Ti kjuachaxin kuènté Díos mé kjuínki̱tsa ti jeheni la jína kꞌuéjoni. 
2CO.1.13	A̱ndá ijie ichrꞌán ti xroon í, la kjinhña nkehe chrókiénxinhñara. Ikjian ti nkehe a̱ntsí xra̱hya kixin chrókjuacha chrókjui̱nchekuáxinra la ko chrókiénxinra. Tjínka̱oan kixin chrókiénxinra kaín tíhi jína. 
2CO.1.14	A̱ndá ijie ó tinkakiénxinra intsí, ndá xi̱kaha ti ó tsokjan Ìnchéni Jesús la tso̱cháhara kixin jína kjuakoni la ko kja̱xin jeheni tso̱chéhe̱ni kixin jahara jína kuitekáonra.
2CO.1.15	Mé xi̱kaha kjuénka̱yáxian kixin sa̱o chrókjuasántsjahára ndá xi̱kaha chrókócháhara kixin yàya chrókjuasán ti tjejora. 
2CO.1.16	*Kjuenka̱yáxian kixin chrókjuasántsjahára sa̱o ti ó sáchrókjuia Macedonia la ko chrókjuasántsjahára ínaá ti ó chrókja̱nxian ntiha. Ndá xi̱kaha chrókjuínki̱tsara ti janhan ti ó sáchrókjuia Judea. 
2CO.1.17	¿Á tjénka̱yáxinra kixin nduáhya kjuénka̱yáxian janhan ti ó ndáxrja̱n senó kixin chrókjuasán ntiha ní? O̱, ¿á tjénka̱yáxinra kixin níxja éxi ijnko chojni tinkáchónkihya Díos kixin sa̱o chróndáxrja̱n, jeén tsjasán, ndá chrꞌéxi̱n la náhí ní? Ti xi̱kaha la nduáhya tjénka̱yáxinra. 
2CO.1.18	Díos la tjetsjehe kixin jehya ndáxrja̱n jeén, ndá chrꞌéxi̱n la náhí 
2CO.1.19	*kixin ti xje̱en Díos, Ìnchéni Jesucristo ti nkexro kjua̱ko̱xi̱n Silvano, Timoteo la ko janhan ti kꞌuéjoni ntiha, la xi̱kahña kꞌuéndáchro chꞌan, kjuíchꞌiyahya chꞌan ninkehó. Kaín ti nkehe ndáchro chꞌan la chaxín xiteyá. 
2CO.1.20	Kixin kaín ti nkehe tsíchronka Díos la mé Cristo kjuínchexiteyá. Mé xi̱kaha ti ó chjéheni Díos kjuasáya la mé ndáchroni “Mé xi̱kaha tso̱hen”, kixin ti kjuachaxin ijié kuènté Cristo Jesús. 
2CO.1.21	Díos mé kjuínki̱tsa ti jeheni la ko ti jahara kixin kaíni jína chrókuinkáchónkini Cristo la Díos mé nchetjóá ti jeheni 
2CO.1.22	ko kjua̱ko̱xi̱n chꞌan kixin kuènté chꞌan ti jeheni la kjuajon chꞌan ijnko xro̱ye, mé ti Ncha̱kuén chꞌan kixin tso̱noexíni kixin chaxín tsꞌáyéhe̱ni ti nkehe tsjajon chꞌan chrꞌéxi̱n.
2CO.1.23	A̱ndá ti na̱xa̱ kjuasánhya Corinto éxi kjuénka̱yáxian la Díos la tjetsjehe kixin kjuasánhya kixin tjínka̱konhña chrókóxakohanra kixin chrókjuenduáhara ínaá. 
2CO.1.24	Jehya kixin chrókuétua̱hanra kixin chrókuinkachónkira Ìnchéni kixin ó nona kixin ndoá tinkachónkira chꞌan. Méxra̱ tjinkaoan tsjinki̱tsa ti jahara kixin a̱ntsí chrókócháhara.
2CO.2.1	Mé xi̱kaha kjuénka̱yáxian kixin na̱xa̱ chrókjuasánhya, kixin ti tsjasán la si̱ntakꞌavára. 
2CO.2.2	A̱ndá ti chrókjui̱ntakꞌavára la, ¿xá nkexro chrókjuinchechéhe̱ ti janhan? Kixin jehó ti nkexro kjui̱ntakꞌává mé sinchechéhe̱ ti janhan. 
2CO.2.3	Mé xi̱kaha ikjian ti xroon chrꞌahánra senó kixin tjínka̱konhña chrókjuasán ndá chrókjui̱nchekꞌavára a̱sená ínaá. Náhí. Jahara chrókjui̱nchechéhéra ti a̱sená. La ó nona kixin ti chàna la kja̱xinra tso̱cháhara. 
2CO.2.4	Ti ó ikjian ti xroon chrꞌahánra senó la imá kóxakóna la ko tsja̱nka. Kjánchó jehya ikjian ti xroon a, kixin chrókjui̱ntakꞌavára. Ikjian ti xroon kixin chrókónohara kixin imá tjua̱hára.
2CO.2.5	Ti nkojín nkexro kjuínchekꞌávána la jehya janhuán kjuínchekꞌává sin. Náhí. Kaínra kjuínchekꞌává sin. Kjánchó tjínka̱konhña imá si̱ntasatáha̱ chꞌan. 
2CO.2.6	Ó ncho̱xon ti kjui̱nchekjasótera chꞌan kaínra kixin í tsjasinhña chꞌan ijie̱. 
2CO.2.7	A̱ndá ijie la chrókꞌuitjáñahanra ti ijie̱ kjuasin chꞌan, la chrókjuínki̱tsara chꞌan; ti náhí, la tso̱níexín chꞌan ti kjuatꞌává. 
2CO.2.8	Méxra̱ xrja̱noáhára kixin chrókjuáko̱xinra ínaá kixin chaxín tjue̱héra chꞌan. 
2CO.2.9	Ti xroon chrꞌahánra sa̱o la ikjian kixin tso̱nona á chaxín si̱nchexiteyára kaín ti nkehe tétua̱hanra. 
2CO.2.10	A̱ndá ti tsꞌitjáñahanra ichrén ijie̱ kjuasin ijnko chojni, la kja̱xin janhan tsꞌitjáñana ti ijie̱. Ti chaxín siín ichrén ijie̱ chrókꞌuitjáñana, la kjuachaxíen Cristo la tsjìin kaín ti ijie̱ kjuasin sin kixin jína chrókꞌuejora. 
2CO.2.11	Ndá xi̱kaha tsjachahya ti Jínahña sichꞌiyehe ti jeheni, kixin ó noheni kixin ti Jínahña la imá chꞌia.
2CO.2.13	Kjánchó náxrjónhña kjuákꞌe a̱sená kixin kꞌuitjáhya ti kíchóni Tito. Méxra̱ tuénxín nixja̱ha̱ ti sin tjejó ntiha la sákjuia Macedonia.
2CO.2.14	Kjuasáye Díos kixin tjinki̱tsa kixin jína tsochóntani ti kjuachaxin kuènté Cristo Jesús. Ndá xi̱kaha sátsjini nkuíxín chrónkaxíni ti itan kuènté Díos éxi ijnko nkehe xraxé náxrjón chrókóxríhi̱n kaín chojni. 
2CO.2.15	Kixin kaíni mé éxi ti nkehe xraxé náxrjón tjajon Cristo tꞌáyéhe̱ Díos, la ti xraxé mé sátji ti siín ti chojni tsaá la ko kja̱xin ti siín ti chojni tsꞌitjáña. 
2CO.2.16	Ti chojni tsꞌitjáña la ti xraxé la éxi ijnko nkehe tsꞌitjáñaxín sin xi̱kaha. A̱ndá ti chojni tsaá la ijnko nkehe tjajon kjuachón tíha. Méxra̱, ¿xá nkexro chrókjuacha kixin jína chrókjuíchꞌe ti ixra̱ i? 
2CO.2.17	Nkojín sin la tjako ti itén Díos kixin tjinkaon sin chrókjuacha sin itsjé chichaon, a̱ndá jeheni xi̱kahña ichꞌeni. Díos la tjetsjehe kixin kaín a̱séni tjakoni ti itén chꞌan kixin kjueyá chꞌan ti jeheni kixin sichꞌeheni ixra̱ ti xje̱en chꞌan Jesucristo.
2CO.3.1	¿Á tsjankíxini tsochronkani ínaá kixin jínani ní? O̱, ¿á ticháxi̱n chrókjuíjikoni ijnko xroon tsíkjin chojni kixin tso̱noaxínra kixin ijnko nkexro jína ti jeheni ní? ¿Xá ticháxi̱n chrókjuanchahara ijnko xroon kixin tsochronka kixin jínani éxi tjanchia íso sin ní? 
2CO.3.2	Náhí. Ticháxie̱nhñani nijnko xroon kixin jahara mé éxi ijnko xroon tsíkjini, kixin kaín chojni tsochóxixín la ko sinchekuáxin kixin xi̱kaha tso̱noexín sin kixin jeheni mé chꞌeheni ixra̱ Cristo. 
2CO.3.3	*Noxín tꞌikon sin kixin jahara mé éxi ijnko xroon tsíkjin Cristo kixin tꞌikon chojni ti ixra̱ kjuíchꞌeni. Kjánchó jehya nda̱hni
2CO.3.4	Méxra̱ titekaoni Díos kixin ti xje̱en chꞌan, Jesucristo, la noexíni kixin chaxín tíha. 
2CO.3.5	Jehya kixin ó jehí chróchóntani kjuachaxin kixin chrókjuíchꞌeni ti ixra̱. Náhí. Kaín ti ixra̱ tjejóchꞌeni la Díos tjajon kjuachaxin. 
2CO.3.6	*Díos mé kjuajon kjuachaxin kixin chrókjuíchꞌeni ixra̱, tsochenkani chojni ti itan ni̱xin. Tíhi la jehya ijnko nkehe tsíkjin chojni ndá nchexiteyéheni. Náhí. Tíha mé kjuajon ti Ncha̱kuén Díos. Ti ley tsíkjin chojni mé tji̱ka̱o ti itsꞌen chojni, a̱ndá ti Ncha̱kuén Díos la tjajon kjuachón nkochríxín.
2CO.3.8	A̱ndá ti xi̱kaha kóhen ti ña̱o a la, ¿xá jehya ijnko xrohi a̱ntsí imá tꞌinkaséñaxín tji̱ka̱o ti Ncha̱kuén Díos ní? 
2CO.3.9	Mé xi̱kaha ti ley kꞌuéchónta kjuachaxin ijié kjónté kjui̱ka̱o ti itsꞌen chojni, a̱ndá ti itan jína chrónka Díos la a̱ntsí chónta kjuachaxin. 
2CO.3.10	Méxra̱ ti kjuachaxin kꞌuéchónta ti ley kuékꞌe̱to̱an ósé la ninkehó tóyóe̱hya ti kjuachaxin itjen ijie. 
2CO.3.11	Ti kꞌuéchónta kjuachaxin ti nkehe séhyó kjuákꞌe ndá kꞌuitjáña, a̱ndá a̱ntsí chónta kjuachaxin ti nkehe tsjakꞌe nkochríxín.
2CO.3.12	Mé xi̱kaha tjejóchóheni ti nkehe tsjeje̱hya, la chrakonhani chronkaxíni kaín tíha. 
2CO.3.13	*Chꞌehyani éxi kjuíchꞌe chꞌin Moisés, kꞌuekjèxi̱n chꞌan ika ti nkayakon chꞌan kixin tso̱noehña ti sin israelita kixin ó tinkákꞌitjáña ti tjáki̱ni chónta ti nkayakon chꞌan. 
2CO.3.14	Kjánchó jehe sin na̱xa̱ kienxínhña sin la ko na̱xa̱ xi̱kaha tjejó sin ijie ti ó nchekuáxin sin ti ley kꞌuáyéhe̱ Moisés, kixin ti ika la na̱xa̱ tjenkákuèxi̱n ti ikon sin la na̱xa̱ tienxínhña sin. A̱ndá ti chrókuinkáchónki sin Cristo, la chrókjuìin ti ika tjenkakóhe̱n ti nkayakon sin. 
2CO.3.15	A̱ndá ijie ti ó nchekuáxin sin ti xroon tsíkjin Moisés la éxi na̱xa̱ tjenkákóhe̱n ijnko ika, kixin tienxínhña sin. 
2CO.3.16	*A̱ndá ti ó ijnko chojni tsjankíxin tsinkáchónki Jesucristo la ti ika tjenkákóhe̱n la tsjìin. 
2CO.3.17	Ìnchéni mé Ncha̱kuén Díos. La ti itjen ti Ncha̱kuén Díos la ntiha kohya nkehe tsꞌinkákonhe̱n. 
2CO.3.18	A̱ndá kaíni kohya nkehe tjenkákóhe̱n nkayakoni la jeheni éxi ijnko xro̱se̱nta̱ tjáki̱ni ti kjuachaxin kuènté Ìnchéni Jesucristo, la tinkákꞌixitóxi̱n ti kjuaxrexinkaon kuènténi kixin chrókóyóhe̱ni éxi jehe chꞌan kixin a̱ntsí tsochóntani ti kjuachaxin kuènté chꞌan. Tíhi mé ti ixra̱ tjechꞌe Ìnchéni, la ko ti Ncha̱kuén chꞌan.
2CO.4.1	Díos la kui̱konoéhe̱ chꞌan ti jeheni la kjuajon chꞌan kjuachaxin sichꞌeni ti ixra̱ i, méxra̱ chrókꞌóxrjéhyani. 
2CO.4.2	Icha jína chrókotjinkakonhñani kaín ti nkehe tji̱ka̱o kjuatosuéhe̱ la ko ti nkehe imó; chꞌiyehyani chojni, tjinkíhyani ti nkehe chónta xroon itén Díos. Díos la tjetsjehe kixin ndoá chrónkani kaín nkehe. Mé xi̱kaha kaín chojni chrókónohe kixin jína tja̱ko̱xi̱ni. 
2CO.4.3	Jeheni tjakoni ti itan ni̱xin, kjánchó iso sin, kjónté xi̱kaha tihin sin la tienxínhña sin, kixin ó tsíki̱xién sin tsꞌitjáña sin. 
2CO.4.4	Ti Jínahña mé nchekꞌikonhña ti jehe sin, kixin xrokuahya chrókꞌuikon sin ti xrohi kuènté ti itan ni̱xin kuènté Cristo, kixin Cristo mé chónta kjuachaxin éxi Díos. 
2CO.4.5	Ti ó tjakoni la jehya tjakoni kixin chrókuitekáonra ti jeheni. Tjakoni kixin chrókuitekáonra Ìnchéni Jesucristo, la ko chrónkani kixin jeheni mé tjejóchꞌeni ixra̱ tjinki̱tsani ti jahara, kixin kja̱xini tinkáchónkini Ìnchéni Jesucristo. 
2CO.4.6	*Kixin Díos ti ó kjuíchꞌéna chjasintajni la kꞌue̱to̱an chꞌan kixin ijnko xrohi tsꞌinkaséñaxín ti sítie la ijie kja̱xin jehe chꞌan kjuajon chꞌan ti xrohi tsꞌinkaséñaxín nkaya a̱séni, kixin chrókjuachani chrókónoheni nkexrín itjen ti kjuachaxin ijié kuènté Díos, tꞌinkaséñaxín ti nkayakon Ìnchéni Jesucristo.
2CO.4.7	Ti cuerpo kuènténi la mé éxi ijnko ichi̱ tsíkꞌóna nche̱tje̱ tjinká nkehe tjete, mé xi̱kaha tsja̱ko̱xi̱ni kixin ti kjuachaxin ijié chóntani la Díos kjuajon, jehya kuènténi. 
2CO.4.8	Kjónté itsjé kjuaxikaon chóntani la chrókꞌóxrjéhyani. Kjónté imá siín kjuanínkaon la chrókóxakuenhñani. 
2CO.4.9	Siín itsjé chojni nínkaon la chónkíhi sin ti jeheni, kjánchó Díos la titoéhya ti jeheni. Kjónté nchónhña nkehe kꞌuatsínkani kjuasótexíni, la kjuínchekꞌitjáñahña sin ti jeheni. 
2CO.4.10	Kjónté nketí sáchrókjuini la chrókjuasótexíni éxi kjuasóte Ìnchéni Jesús, kixin kja̱xini tja̱ko̱xi̱ni ti kjuachaxin chónta chꞌan kixin tjechón chꞌan. 
2CO.4.11	Méxra̱ jeheni ti na̱xa̱ tjejóchóni, la siín kjuaxikaon, kjánchó chrakonhani kjónté chrókꞌuenxíni kixin tinkáchónkini Ìnchéni kixin xi̱kaha chrókjua̱ko̱xi̱ni ti kjuachaxin chónta chꞌan, kjónté ti cuerpo chóntani la chónta tsjeje̱. 
2CO.4.12	La kjónté xi̱kaha chrókꞌueni kixin kja̱xinra tsochontara kjuachón nkochríxín.
2CO.4.14	Ó noheni kixin Díos, ti nkexro kjuínchexechón Ìnchéni Jesús, mé kja̱xin sinchexechón ti jeheni. La nkoko̱a sátsji̱koni chꞌan ti itjen chꞌan. 
2CO.4.15	Mé xi̱kaha kaín tíha kóhen kixin jahara la jína chrókꞌuejoxi̱nra. La ko kja̱xin xi̱kaha a̱ntsí itsjé chojni chrókꞌuáyéhe̱ sin kaín ti nkehe jína tsjajon Díos, la xi̱kaha a̱ntsí itsjé chojni chróchje̱hé sin Díos kjuasáya kixin ti kjuachaxin ijié chónta chꞌan.
2CO.4.16	Méxra̱ chrókꞌóxrjéhyani kjónté tinkákjeje̱ ti cuerpo chóntani, kixin Díos la tinkáncheni̱xin ti a̱séni nkojnko ña̱o. 
2CO.4.17	A̱ndá ti nkehe tjasótexíni ti tjejóni ijie, mé tíha la tjoka tsꞌatsínka, la tsꞌáyéhe̱ni ijnko kjuachaxin imá ijié, la nkochríxín tsjakꞌe. 
2CO.4.18	Méxra̱ chrókóxakuenhñani ti nkehe siín chjasintajni. Chrokjueyáni ti nkehe na̱xa̱ tꞌikonhñani, kixin ti nkehe tꞌikoni la chóxin tsjeje̱. A̱ndá ti nkehe tꞌikonhñani la tsjeje̱hya, tsjakꞌe nkochríxín.
2CO.5.1	Ó noheni kixin ti cuerpo chóntani la éxi ijnko nchia siín ntihi tjoka tsjeje̱, kjánchó Díos mé kjuíchꞌéna ijnko nchia ni̱xin itjen nkaya nka̱jní tsꞌáyéhe̱ni, la tíha mé tsꞌitjáñahña, nkochríxín tsjakꞌe kixin jehya chojni kjuíchꞌéna. 
2CO.5.2	Méxra̱ ti na̱xa̱ tjejóni ntihi chjasintajni la náxrjónhña tjejóni tjasóteni la ó tjinkaoni ti cuerpo ni̱xin tsochóntani nkaya nka̱jní 
2CO.5.3	kixin ti ó tsꞌinkáyani ti cuerpo ni̱xin, la í tso̱tjóchínhñani. 
2CO.5.4	Ti na̱xa̱ tjejóchóni, chóntani ti cuerpo ntihi, la kjuaxróxinhña tjejóni, kjánchó tjinkakonhñani chrókuíto̱heni ti cuerpo ntaxin chóntani; tjinkaoni chrókóni̱xin tíha. Ndá í chrókꞌuenhñani la chrókuákjani ti kjuachón nkochríxín. 
2CO.5.5	Díos mé kjuénka̱yáxin chꞌan kixin tíhi sincheki̱to̱nhe̱n chꞌan ti jeheni, ndá kjuajon chꞌan ti Ncha̱kuén chꞌan kꞌuáyéhe̱ni kixin chrókónoheni kixin chaxín tsꞌáyéhe̱ni ti íso nkehe tsjajon chꞌan.
2CO.5.6	Méxra̱ nkochríxín chéhe̱ni kjónté ó noheni kixin ti na̱xa̱ tjejóni ntihi, chóntani ti cuerpo, la na̱xa̱ tjejókohyani Ìnchéni. 
2CO.5.7	Mé xi̱kaha jeheni la tinkáchónkini Díos, kjónté tꞌikonhñani chꞌan. 
2CO.5.8	Méxra̱ jeheni la imá chéhe̱ni kixin ó tjinkaoni chrókuíto̱heni ti cuerpo chóntani kixin sáchrókjui̱ni ti itjen Ìnchéni kixin tsꞌejókoni chꞌan ntiha. 
2CO.5.9	Méxra̱ tóxakoheni ichꞌeni ti nkehe tjinkaon chꞌan, á na̱xa̱ chóntani ti cuerpo ntihi o̱ náhí. 
2CO.5.10	*Kixin kaíni ticháxi̱n tso̱chjinani ti itjen Cristo tꞌe̱to̱an kixin tsitòexín ti iji̱éni, ndá nkojnkoni tsꞌáyéhe̱ni ti nkehe tsjajon chꞌan éxi ti ixra̱ kjuíchꞌeni, á jína o̱ náhí, ti na̱xa̱ kꞌuéchóntani ti cuerpo chjasintajni.
2CO.5.11	Méxra̱ jeheni tjinkaoni tsjikosáyeheni Ìnchéni la xi̱kaha tóxakoheni tja̱ko̱he̱ni íso chojni kixin chrókuinkáchónki sin chꞌan; Díos la ó chóxin ti jeheni la ó nohe chꞌan kixin ndoá nixjani; méxra̱ tjinkaoni kixin jahara chrókónohara tíhi kja̱xin. 
2CO.5.12	Jehya tjinkaoni chróchronkani ínaá kixin jína ichꞌeni ixra̱. Náhí. Ndáchroni tíha kixin chrókóchàxinra kixin jeheni la ndoá chrónkani. La xi̱kaha tso̱nohara nkehe tsjate̱hera ti nkehe ndáchro ti sin imá nchehnke kixin imá nohe, kjánchó chaxínhña nohe. 
2CO.5.13	Ti ndáchro chojni kixin loconi la xi̱kaha ichro sin kixin imá tjinkaoni chrókjuichꞌeheni Díos ixra̱. A̱ndá ti náhí la jína nixjani kixin tjinkaoni chrókjuinki̱tsani ti jahara. 
2CO.5.14	Ìnchéni Cristo la imá tjue̱he ti jeheni la jehe chꞌan tꞌe̱tue̱hen chꞌan ti jeheni, kixin ó noheni jína kixin nkoko̱a nkexro kꞌuenyákohe̱ni kaíni, la kaíni tjejóni éxi ikꞌuéni kja̱xin. 
2CO.5.15	Mé xi̱kaha Cristo kjuenka̱yákohe̱n ti jeheni kixin jeheni tsꞌejóchónxini ti jehe chꞌan, la xi̱kaha jehya chrókjuinchexiteyéheni ti nkehe tjinkaon a̱séni. Náhí. Chrókjuíchꞌeni ti nkehe tjinkaon Cristo kixin jehe chꞌan kꞌuenyákohe̱n chꞌan ti jeheni la ko xechón chꞌan ínaá kixin tsaáxini chꞌan. 
2CO.5.16	A̱ndá ijie la tjenka̱yáxinhñani nkexrín itjen íjnko chojni éxi tjenka̱yáxin ti chojni chjasintajni. Senó la kuékꞌikoni Cristo éxi ijnko chojni chjasintajni, a̱ndá ijie la xi̱kahña tjenka̱yáxini. 
2CO.5.17	Méxra̱ ti nkexro tinkáchónki Cristo la kꞌóna ijnko chojni ni̱xin; kaín ti nkehe ntaxin la ó kjuixin kꞌuatsínka, a̱ndá ijie la kaín kꞌóna ni̱xin.
2CO.5.18	La kaín tíha mé ti ixra̱ kjuíchꞌe Díos kixin kjuajon chꞌan ti kjuaxróxin la jína chrókꞌuejókoni chꞌan kixin Cristo kꞌuenyákonhe̱n ti jeheni. A̱ndá ijie la jeheni kꞌuáyéhe̱ni ti ixra̱ tsochenkani íso chojni kixin chrókjan sin chrókuitekaon sin Díos ínaá. 
2CO.5.19	Noheni kixin Díos la ichrꞌán ti xje̱en kꞌuenyákohe̱n ti jeheni, ndá xi̱kaha tjinkaon chꞌan kixin kjuaxróxin chrókꞌuejóko chꞌan ti chojni siín chjasintajni, la chróxraxinkakonhña chꞌan kaín ti ijie̱ kjuasin sin. A̱ndá jeheni mé kꞌuáyéhe̱ni ti ixra̱ kixin tsochenkani chojni ti itán i. 
2CO.5.20	Cristo ichrꞌán ti jeheni kixin tsonixjahára la chrónòa chꞌan kixin chrókuihínra ti itan tsochronkani. Méxra̱ kjuachaxíen Cristo la tjanchahára kixin kjuaxróxin chrókꞌuejoko̱ara Díos. 
2CO.5.21	Cristo kjuasinhña ninkehó ijie̱, kjánchó Díos kꞌuíkon ti jehe chꞌan éxi ijnko nkexro chónta ijie̱, la kjuasótexín chꞌan ti ijie̱ kꞌuéchóntani kixin jeheni la jína la ko tjóá chrókꞌuejóni.
2CO.6.1	Kaíni nkokón chꞌeheni Díos ixra̱, méxra̱ chrónòani kixin chrókꞌuitjáñahñara ti kjuachaxin kjuajon chꞌan kixin imá tjue̱he chꞌan ti jahara. 
2CO.6.2	*Éxi ndáchro ti xroon itén Díos:
2CO.6.2	Ti ó kjuixraká ti ña̱o tsjínki̱tsa chojni la kui̱ha̱n ti nkehe kjuanchiara;
2CO.6.2	La ti ña̱o tsaá chojni la kjuínki̱tsa ti jahara.
2CO.6.2	A̱ndá ijie ó ikui ti ña̱o kjueyá Díos, ó ikui ti ña̱o tsaá chojni.
2CO.6.3	Tja̱ko̱xi̱nhñani ninkehó nkehe nduáhya kixin chrókꞌuántaxièxin chojni ti ixra̱ tjejóchꞌeni. 
2CO.6.4	Kaín ti ixra̱ ichꞌeni la tja̱ko̱xi̱ni kixin Díos chꞌeheni ixra̱. Méxra̱ tónínkakonhñani kjónté nchónhña nkehe tjasótexíni, kjónté ichrén nkehe tichánxi̱hini la ko kjónté ichrén kjuaxikaon siín, 
2CO.6.5	*kjónté kꞌuekoni, kꞌuejóchjinani, la nchónhña chojni kónínkakohen ti jeheni la kjónté itsjé ixra̱ ichꞌeni la kjuachani kotáchrin la ko kjinta. 
2CO.6.6	Tja̱ko̱xi̱ni kixin tjóá tjejóni, la noheni ti nkehe chaxín, tónínkakonhñani, nkojína nixjani la tja̱ko̱xi̱ni kixin chóntani Ncha̱kuén Díos, la ko kaín a̱séni tjue̱heni kíchóni. 
2CO.6.7	La tja̱ko̱xi̱ni kixin chaxín ndoá chrónkani ti itan kuènté Díos, la ko chóntani ti kjuachaxin kjuajon Díos. Ndoá tjejóchꞌeni ixra̱ kixin xi̱kaha tsjachani tsjajo̱nkoni ti nkehe jínahña. 
2CO.6.8	Iso sin la nkojína nixje̱he̱ sin ti jeheni la íso sin la náxrjónhña nixja, iso sin la jína tjejóni, ichro sin, la íso sin la tꞌándaxíhi̱n sin ti jeheni. Iso sin tꞌikon ti jeheni éxi chojni chꞌia kjónté ndoá chrónkani. 
2CO.6.9	Iso sin kjónté chóxin sin ti jeheni la ndáchro sin kixin chónhña sin ti jeheni, la ko íso sin tjinkaon chrókꞌóñá ti jeheni, kjánchó na̱xa̱ tjejóchóni. Kjónté tjate sin ti jeheni la tꞌóñáhña sin ti jeheni. 
2CO.6.10	Éxi tꞌáváni, kjánchó chéhe̱ni. Éxi nóani, kjánchó chjéheni chojni ti nkehe imá tjete. Éxi chóntahyani ninkehó, kjánchó chóntani kaín nkehe.
2CO.6.11	Kíchóni, jahara tjejora chjasin Corinto, ndoá nixjahára la ninkehó tꞌa̱yáhyara la kaín a̱séni tjue̱heni ti jahara. 
2CO.6.12	Jeheni la imá tjue̱heni ti jahara, kjánchó jahara la tjáko̱xinhñara kixin tjue̱héra ti jeheni. 
2CO.6.13	Xrja̱noáhára éxi ijnko itꞌé xjan chrónoéhe̱ ti xje̱en kixin kja̱xinra chrótjue̱héra ti jeheni éxi tjue̱xíni ti jahara.
2CO.6.14	Chrókónkojiéhyara ti chojni tinkáchónkihya Ìnchéni, kixin éxi ijnko yunta, ti nkokónhña la nkokónhña ichꞌe va ixra̱. ¿Nkexrín chrókóyóhe̱ ijnko chojni tinkáchónki Díos la ko ijnko chojni tinkáchónkihya Díos? La ko, ¿nkexrín chrókóyóhe̱ ti tꞌinkaséña la ko ti sítie? 
2CO.6.15	Nkexrín chrókꞌuixin kjuaxróxin ti itjen Cristo la ko ti Jínahña. Xitjahya tsꞌejóko kícho ijnko chojni tinkáchónki Cristo la ko ijnko chojni tinkáchónkihya Cristo. 
2CO.6.16	*Xrokjuahya tsꞌiton ti ni̱nkué Díos la ko ti ni̱nko siín nkehe tsíkjano̱ña. Kixin jeheni mé ti ni̱nkué Díos tjechón, éxi tsíndáchro Díos:
2CO.6.16	Janhan tsjakꞌé la ko tsꞌájia ti tjejó sin,
2CO.6.16	janhan tsꞌóna ti Díos kuènté sin
2CO.6.16	la jehe sin tsꞌóna sin ti chjasin kuénta̱na.
2CO.6.17	Tꞌaxrjékjanxínra ti jehe sin la ókjé tꞌejora.
2CO.6.17	Tjásinhñara ijie̱,
2CO.6.17	ndá janhan tsꞌayáha̱ ti jahara.
2CO.6.18	la jahara tsꞌónara xja̱na ndoa la ko xja̱na ichjin,
2CO.6.18	mé xi̱kaha ichro Díos chónta kaín kjuachaxin.
2CO.7.1	Kíchóni, mé xi̱kaha ndáchro Díos kixin tsjajon chꞌan ti nkehe jína. Méxra̱ ticháxi̱n tjóá chrókꞌuejóni, la chrókuíto̱heni kaín ti nkehe chrókókji̱ta̱xin ti cuerpo kuènténi la ko ti a̱séni. La chrókjuikosáyeheni Díos la tjóá chrókꞌuejóni.
2CO.7.2	Kaín a̱sánra chrókjuájonra kjuachaxin chrókuihínra ti nkehe chróchronkani. Kixin ninkexró kónínkakuenhñani la ko ninkexró kjuíchꞌiyehyani. 
2CO.7.3	Jehya ndáxrja̱n tíhi kixin chrókꞌuékara ijie̱. Náhí. Ó nohara ti nkehe chrónkani senó, kixin kaín a̱séni tjue̱heni ti jahara la jína tsꞌejóko kíchóni, á na̱xa̱ tjejóchóni o̱ tsíkꞌeni. 
2CO.7.4	Janhan la imá tjikosáyahara la ko imá chàna kixin jína tjejora. Kjónté tjejótjasóteni la imá chàna janhan.
2CO.7.6	Kjánchó Díos, ti nkexro nchechéhe̱ a̱sén kaín ti chojni kꞌóxrjé, mé kjuínchechéhe̱ a̱séni ti ó kjuíji chꞌin Tito. 
2CO.7.7	Kjánchó jehya kixin jehó kjuíji chꞌin Tito ndá kóchèxin a̱séni. Náhí. Kja̱xin chéhe̱ni kixin jahara kjui̱nchechéhéra ti jehe chꞌan. Chrónka chꞌan kixin imá tjinkáonra chrókꞌuíkonra ti janhan kixin imá tꞌavára la ko kja̱xin tóxakohanra kixin ti janhan. A̱ndá ti ó kui̱ha̱n tíha, la a̱ntsí kóchána.
2CO.7.8	Kjónté kjui̱ntakꞌavára intsí kixin ti xroon chrꞌahánra senó, la ijie la í tóxakonahña. Sa̱o la kóxakóna kixin kui̱ha̱n kixin ti xroon la kjuíntakꞌavára iso ña̱o. 
2CO.7.9	A̱ndá ijie la chàna, jehya kixin ti kjui̱ntakꞌavára. Náhí. Chàna kixin ti kjuatꞌává la kjuínki̱tsa ikjanra kuinkachónkira Díos. Kjuáchara kꞌuatsínkara ti kjuatꞌává kjónté kꞌuává a̱sánra kixin xi̱kaha kotjinkaon Díos. Méxra̱ jehya kixin nduáhya ikjian ti xroon. 
2CO.7.10	Méxra̱ ti kjuatꞌává éxi tjinkaon Díos la tjitóxi̱n ti nkehe tjénka̱yáxinra, a̱ndá xi̱kaha tsaára, ndá ti kjuatꞌává tjajon ti chjasintajni la tsꞌenxín chojni. 
2CO.7.11	A̱ndá jahara kjuachara kꞌuatsínkara ti kjuatꞌává éxi kóxríhi̱n Díos, la ijie ó ndoá tjénka̱yáxinra, la tꞌékahyara ijie̱ ti janhan. Ti nkehe kuihínra kjuíntakónínkaonra la ko kjuíntachrákonra. Ndá ijie ó kjui̱nchekjasótera ti nkexro kjuasin ijie̱, la ijie tjinkáonra chrókꞌuíkonra ti janhan. La kaín tíha kjuáko̱xinra kixin jahara chontahyara ninkehó ijie̱ ti nkehe tsíkóhen. 
2CO.7.12	Ti ó ikjian ti xroon chrꞌahánra la jehya ikjian kixin ti nkexro kjuasin ijie̱, la o̱ jehya ikjian kixin ti nkexro chónta kjuaxikaon. Náhí. Ikjian tíha kixin tjínka̱oan kixin chrókjuáko̱xinra nkayakon Díos kixin tóxakohanra si̱nchexiteyára ti nkehe kuéto̱an janhan. 
2CO.7.13	A̱ndá xi̱kaha kjui̱chꞌera la kóchéhe̱ni.
2CO.7.13	Kja̱xin a̱ntsí kóchéhe̱ni ti kꞌuíkoni kixin chéhe̱ chꞌin Tito kixin kjuínki̱tsara kjuaxróxin kjuákꞌe chꞌan ntiha. 
2CO.7.14	Janhan kꞌuétja̱nka chꞌin Tito kixin chàna kixin ti jahara, la jehya ijnko kjuachꞌia tíha. Náhí. Kaín nkehe kꞌuétjo̱nkara la chaxín la ko kja̱xin kaín nkehe kꞌuéndátjan chꞌin Tito la chaxín tíha, la chéhe̱ni kixin kuitekáonra. 
2CO.7.15	A̱ndá ijie la Tito a̱ntsí tjua̱hára kixin xráxinkaon chꞌan kixin jína kuitekáonra la ko kjuikosáyehéra chꞌan la kjuájonra kjuachaxin kuíto̱he chꞌan ntiha. 
2CO.7.16	Méxra̱ imá chàna kixin ó nona kixin jahara chaxín si̱nchexiteyára.
2CO.8.2	Kixin kjónté nchónhña nkehe kꞌuatsínkaxín sin la chéhe̱ sin, la kjónté nóa sin la a̱ntsí kjuínki̱tsa sin íso chojni éxi chróchónta sin itsjé chichaon xi̱kaha. 
2CO.8.3	Janhan kꞌuíkua̱n la ko xrja̱nká kixin chaxín kjuajon sin éxi ti nkehe chónta sin la ko a̱ntsí itsjé xíkjajon sin éxi kjuénka̱yáxin sin. 
2CO.8.4	Imá chrónòa sin kixin chrókjuajoni kjuachaxin kixin kja̱xin sin chrókjuinki̱tsa sin ti sin kíchóni tinkáchónki Díos. 
2CO.8.5	La a̱ntsí itsjé kjuajon sin ke ti kjuénka̱yáxini kixin chrókjuajon sin, kixin sa̱o la kaín a̱sén sin kuitekaon sin Díos, a̱ndá kjuínchexiteyéhe sin ti jeheni éxi tóxríhi̱n Díos. 
2CO.8.6	Méxra̱ chrónoéhe̱ni Tito kixin chrókjuintaxín chrókjuenájín chꞌan ti chichaon tjájonra ti tónkotséra kixin jehe chꞌan kjuankíxixín chꞌan ti ixra̱ a senó. 
2CO.8.7	Jahara la jína kjuáko̱xinra kixin a̱ntsí tinkachónkira Díos, a̱ntsí kꞌuitjára chro̱nkaxinra ti itén Díos, a̱ntsí kꞌuitjára nkehe kuènté Díos, la ko a̱ntsí chontara kjuachéhe̱, la a̱ntsí tjue̱héra ti jeheni. Méxra̱ ijie la a̱ntsí chrókjuáko̱xinra chrókjuínki̱tsara ti sin kíchóni.
2CO.8.8	Jehya tétua̱hanra kixin xi̱kaha chrókjui̱chꞌera. Náhí. Jehí tjínka̱oan kixin chrókónohara nkexrín jína kjuíchꞌe ixra̱ ti íso sin kixin kja̱xinra chrókjuáko̱xinra kixin chaxín tjue̱héra kichuara. 
2CO.8.9	Ó nohara kixin Ìnchéni Jesucristo, kjónté chónta chꞌan kaín nkehe, la kónóa chꞌan kixin imá tjue̱he chꞌan ti jeheni, la kónóa chꞌan kixin jína tsochóntani kaín nkehe.
2CO.8.10	Tjínka̱oan kixin jína tsꞌejora, la xi̱kaha ndáxrja̱n ti nkehe tjénka̱yáxian kuènté ti ixra̱ i. Ti nánó kꞌuatsínka la jahara kjuankíxinra kjuínki̱tsara sin, kjuájonra nkehe, la jehya jehó kjuájonra, kja̱xin imá kócháhara kjuínki̱tsara sin. 
2CO.8.11	A̱ndá ijie chrókjuintaxín chrókjuínki̱tsara la kaín a̱sánra chrókjuájonra éxi tjachara nkojnko ña̱o éxi ti xránkíxixín tsíkjate̱héra tsjínki̱tsara xi̱kaha. 
2CO.8.12	Mé xi̱kaha ti nkojín chojni chaxín tjinkaon chrókjuajon, la tso̱xríhi̱n Díos ti tjajon sin ti nkehe chónta sin. Díos la tjanchahya ti nkehe chóntahyani.
2CO.8.13	Tjinka̱konhña kixin kaín nkehe tsjájonra ndá íso sin tsꞌejóxin jína, ndá jahara tsochontahyara nkehe sintera. Náhí. 
2CO.8.14	Ícha jína nkokón chróchontara. Ijie jahara chontara ti nkehe chóntahya íso sin. A̱ndá íjnko ña̱o jehe sin tsochónta sin la tsjinki̱tsa sin ti jahara. Mé xi̱kaha tjínki̱tsa kichuara. 
2CO.8.15	*Éxi ndáchro ti xroon itén Díos: “Ti sin kjuenájín nchónhña la mé ninkehó xèhya, la ko ti sin kjuenájínhña itsjé, la kjónté tsjéhya la xehe̱ iso ti nkehe kjuenájín sin.”
2CO.8.16	Kjuasáye Díos kixin kjuínchexraxinkaon ti chꞌin Tito kixin tóxakohen chꞌan éxi tóxakonaxián janhan kixin ti jahara. 
2CO.8.17	Ndá xrja̱noáhá chꞌan kixin chrókjuíjitsjehe chꞌan ti jahara la kóxríhi̱n chꞌan, ndá kja̱xin chꞌan kóxakohen chꞌan kixin á jína tjejora, ndá tjinkaon chꞌan chrókjuíjitsjehe chꞌan ti jahara.
2CO.8.18	Kja̱xin kꞌue̱to̱an kixin tsjijikotóxi̱n chꞌin Tito, íjnko kíchóni chóxin kaín nkexro tinkáchónki Ìnchéni tónkotsé nkojnko ni̱nko kixin ti ixra̱ jína tjechꞌe chꞌan kixin titekaon chꞌan ti itan tsaáxini. 
2CO.8.19	Kaín ti sin tónkotsé ni̱nko ntihi kjueyá sin ti nkexro a kixin sátsjikotóxi̱n chꞌan ti jeheni ti sátsjikoni ti chichaon tsjikénheni ti sin chóntahya. La nchexiteyáni ti ixra̱ kixin xi̱kaha tsjikosáyeheni Díos la ko xi̱kaha tsja̱ko̱xi̱ni kixin chéhe̱ni tjinki̱tsani ti íso sin. 
2CO.8.20	Tjinkaoni kixin tso̱kohya nkexro tsꞌándaxín kixin nkexrín chꞌexíni ixra̱ ti chichaon xrenájín ntihi. 
2CO.8.21	*Méxra̱ tjinkaoni chrókjuíchꞌeni ndoá ti ixra̱ i, jehya tjinkaoni kixin jehó chojni chrókꞌuikon kixin jína tjejóchꞌeni. Náhí, kja̱xin Ìnchéni la tjetsjehe chꞌan.
2CO.8.22	Kja̱xin kꞌue̱to̱ani kixin tsjijikotóxi̱n sin íjnko kíchóni, ijnko nkexro kjua̱ko̱xi̱n kixin chéhe̱ chrókjuinki̱tsa kixin itsjé ixra̱ kjuíchꞌe. A̱ndá ijie a̱ntsí chrókjuíchꞌe chꞌan ixra̱ kixin chóxin chꞌan ti jahara. 
2CO.8.23	A̱ndá chꞌin Tito la tjinki̱tsa chꞌan ti janhan. La ti tsjanchankí sin nkexra̱ ichꞌe ti í yaá sin kíchóni la chenkara sin kixin ni̱nko tjejó ntihi ichrꞌán ti sin a kixin tjikosáyehe sin Cristo. 
2CO.8.24	Méxra̱ tjáko̱xinra kixin chaxín tjue̱héra kichuara kixin tso̱nohe ti sin kíchóni kjuíjixín íso ni̱nko kixin ti nkehe ndáxrja̱n kuèntára la chaxín ndoa.
2CO.9.1	A̱ndá ti tjénájínra ti chichaon kixin tsjínki̱tsara ti sin kíchóni tinkáchónki Díos, la ticháxi̱nhña tsokjian ijnko xroon tso̱xrja̱nka kuènté tíha, 
2CO.9.2	kixin ó nona kixin tjinkáonra tsjínki̱tsara sin, la xi̱kaha chàna tja̱nka ti sin tjejó Macedonia kixin jahara, chojni Acaya, ndesi ti nánó kꞌuatsínka la xráxín tjinkáonra chrókjuínki̱tsara sin. A̱ndá ijie a̱ntsí itsjé ti sin Macedonia tjinkaon tsjinki̱tsa sin kja̱xin kixin xi̱kaha kjuáko̱xinra jahara. 
2CO.9.3	La xi̱kaha ichrꞌán ti sin kíchóni kixin tjínka̱oan kixin jehya chónkó ti ixra̱ a. Méxra̱ jahara la tóxakohanra tjénájínra ti chichaon kixin chéhe̱ a̱sená kixin xi̱kaha tsíndáchrora tsjínki̱tsara. 
2CO.9.4	Jehya kixin ti ó chrókjuasánki̱a̱n iso ti sin Macedonia ndá chrókꞌuikon sin kixin na̱xa̱ kjuénájinhñara ti chichaon tsjájonra, ndá chrókósuàna kixin kꞌuéndáxrja̱n kixin jína ichꞌera ixra̱, la kjá kja̱xinra chrókósuàhara ti xi̱kaha kixin chaxínhña tóxakohanra tjénájínra ti chichaon. 
2CO.9.5	Méxra̱ kjuénka̱yáxian kixin ícha jína tsondátjan ti sin kíchóni kixin tsꞌitónxin sin nti̱a tsjiji sin, tsjijitsjehe sin ti jahara la ko tsjinki̱tsa sin tsjenájín sin ti chichaon tsíndáchrora tsjájonra. Ndá xi̱kaha jína chrókjuájonra ti chichaon éxi ijnko nkehe chaxín tjinkáonra tsjájonra, jehya éxi ijnko nkehe tjáncháhára.
2CO.9.6	Xráxinkaonra tíhi: Kixin ti nkexro kꞌue̱nka̱hya itsjé la tsjéhya tsotjá; a̱ndá ti nkexro itsjé kꞌue̱nka̱ la itsjé tsotjá. 
2CO.9.7	Méxra̱ nkojnko chojni chrókjuajon éxi ti ndáchro a̱sén, jehya chrókjuekohen sin o̱ ticháxi̱n tsjajon sin. Náhí, kixin Díos la tjue̱he ti nkexro kaín a̱sén tsjajon. 
2CO.9.8	Díos la chónta kaín kjuachaxin la tso̱tjáhara kaín ti nkehe ticháxi̱hanra kixin tsochontara la tsjachara tsjínki̱tsara íso ti sin chóntahya. 
2CO.9.9	*Éxi ndáchro ti xroon itén Díos:
2CO.9.9	Ti nkexro kaín a̱sén ncheki̱to̱nhe̱n ti sin nóa
2CO.9.9	la nkochríxín tsoxraxinkaon chojni ti ixra̱ jína kjuíchꞌe sin.
2CO.9.11	Ndá xi̱kaha tsochontara kaín nkehe la a̱ntsí tsjachara tsjínki̱tsara kaín a̱sánra ti sin chóntahya. A̱ndá xi̱kaha itsjé sin tsochjéhe sin Díos kjuasáya kixin jahara kjuínki̱tsara ti jehe sin kixin ti chichaon kjuéjora kjuikaáni, kuákja sin. 
2CO.9.12	Kixin xi̱kaha chrókjuínki̱tsara ti sin kíchóni la jehya kixin chrókꞌuáyéhe̱ sin ti nkehe tichánxi̱hin sin ó, kja̱xin a̱ntsí chróchjéhe sin Díos kjuasáya. 
2CO.9.13	A̱ndá jehe sin la tsjikosáyehe sin Díos kixin kjuáko̱xinra kixin chaxín nchexiteyára ti itan ni̱xin kuènté Cristo kixin ti nkehe kjuájonra, la kja̱xin jehe sin tsjikosáyehe sin Díos kixin kaín a̱sánra kjuínki̱tsara ti jehe sin. 
2CO.9.14	La ko jehe sin tsjanchehe sin Díos kixin tsjinki̱tsa ti jahara kixin jehe sin tjua̱hára sin kixin tꞌikon sin kixin tjáko̱xinra kixin imá jína Díos la ko imá tjue̱he chꞌan kaín chojni. 
2CO.9.15	Kjuasáye Díos kixin kjuajon chꞌan ijnko nkehe imá tjete kui̱to̱nhe̱ni tsaáxini, la chóntahyani nkexrín chróchjéxini chꞌan kjuasáya.
2CO.10.1	Janhan, Pablo, xrja̱noáhára la ko nkojína nixjahára la tjínka̱oan tsjáko̱xian kixin tjua̱hára éxi tjua̱hára Cristo. Iso chojni ndáchro sin kixin ti ó itjén ti tjejora la chràkuan, a̱ndá ti ikjín itjén la imá jia̱na, ichro sin. 
2CO.10.2	Méxra̱ xrja̱noáhára kixin ti ó tsjasántsjahára la jína chrókꞌuejora kixin ndá ticháxi̱nhña tso̱jia̱na. Isora tékarani ijie̱ la ndáchrora kixin tjáko̱xia̱n éxi chojni chjasintajni ó. A̱ndá ti xi̱kaha ichrora la ti ó tsjasán janhan ticháxi̱n tso̱jia̱na kixin tsjénduáhara. 
2CO.10.3	Chaxín jeheni la chojni chjasintajni ntihó, kjánchó ti ó tjajo̱nkoni ti Jínahña la tjajo̱nhñani éxi tjajo̱n chojni chjasintajni tinkáchónkihya Díos. 
2CO.10.4	Kixin ti chika tjajo̱nkoxini la jehya éxi ti chika tjajo̱nxi̱n chojni ntihi chjasintajni. La náhí. Kjuachaxin kuènté Díos tjajo̱nxini la tíha tsjacha sinchekꞌitjáña kaín kjuachaxin kuènté ti Jínahña. 
2CO.10.5	La tsjachani sinchekꞌitjáña ti nkehe nduáhya tjenka̱yáxin chojni la ko kaín nkehe nchenkexín sin kixin tíhi mé tꞌinkákonhe̱n kixin chrókuinkáchónki sin Díos. A̱ndá kjuachaxin kuènté Cristo la kaín nkehe nduáhya tjenka̱yáxin chojni chjasintajni tsíto̱eheni Cristo kixin jehe chꞌan sinchekꞌitjáña chꞌan tíha kixin jína chrókuitekaon chojni ti jehe chꞌan. 
2CO.10.6	La ko tjejóchóheni sinchekjasóteni kaín ti sin na̱xa̱ tjinkakonhña chrókjuinchexiteyá, ti ó tsjáko̱xinra jahara kixin chaxín nchexiteyára jína.
2CO.10.7	A̱ndá jahara la titekáonra ti nkehe tꞌikonra ó. A̱ndá ti nkexro tjenka̱yáxin kixin chaxín chꞌehe Cristo ixra̱ la kja̱xin chrókjuatso̱an kixin kja̱xini chꞌeheni Cristo ixra̱. 
2CO.10.8	Méxra̱ ti chrókjui̱ntahnke kixin ti kjuachaxin chonta janhan ndá chrókósuànahña kixin Ìnchéni kjuajon ti kjuachaxin kixin chrókjuinki̱tsa ti jahara kixin a̱ntsí chrókꞌuitjára kuènté Díos, la tíha la jehya kixin chrókꞌuitjáñaxinra. 
2CO.10.9	Tjínka̱konhña chrókjui̱ntachrakonxinra kixin ti xroon chrꞌahánra. 
2CO.10.10	Kixin ndáchro sin kixin jie̱he ti nkehe ikjian, a̱ndá ti chrókjuakꞌé ntiha la jia̱hya janhan la ko kanhñó chónta kjuachaxin ti níxja. 
2CO.10.11	Kjánchó ti sin xi̱kaha ndáchro la chrókónohe sin kixin nkokón níxja janhan éxi nixja ti xroon tsíkjian ti ikjín itjén, la xi̱kaha chrónixja ti ó tsjakꞌé ntiha.
2CO.10.12	Tjinkakonhñani chrókjuénka̱yáxini kixin chrókóyóhe̱ni ti íso sin nixja sin kixin jína sin. Jehe sin mé lo̱nti̱ sin kixin ncheyóe̱xin a̱sén sin éxi íso chojni. 
2CO.10.13	A̱ndá jeheni la chrókjuinchenkexínhñani ijnko ixra̱ jehya kuènténi. Díos mé kjuako nketí sichꞌeni ixra̱ la kja̱xin kjuajon chꞌan kjuachaxin kixin kjuíjini kjuíchꞌeni ixra̱ ti tjejora chjasin Corinto. 
2CO.10.14	Jehya kixin chróchóntahyani kjuachaxin chrókꞌue̱to̱ani. Ti chaxín jehya jeheni sa̱oni kjuíjini ti tjejora, ndá xi̱kaha chróchóntahyani kjuachaxin chrónixjahára, kjánchó jeheni sa̱oni kjuíjini ntiha kjuákohára ti itan kuènté Cristo. 
2CO.10.15	La chrókjuinchenkexínhñani ijnko ixra̱ kjuíchꞌe ókjé chojni éxi ixra̱ chrókjuíchꞌeni jeheni. Náhí. Tjinkaoni kixin a̱ntsí chrókꞌuitjára tsinkachónkira Ìnchéni, ndá xi̱kaha a̱ntsí chrókjuinki̱tsani ti jahara, kjánchó tjinkaoni jehó ti ixra̱ kꞌuáyéhe̱ni sichꞌeni. 
2CO.10.16	Kja̱xin tjinkaoni chrókjuakoni ti itén Ìnchéni chrókuaáxin chojni íso chjasin ikjín, kjánchó chrókjuinchenkexínhñani ti ixra̱ kjuíchꞌe ókjé chojni.
2CO.10.18	Kixin tóxrìe̱nhña Díos ijnko nkexro jehó chróndáchro kixin jína. Náhí. Ìnchéni mé tsondáchro nkexro ti chaxín jína.
2CO.11.1	Tjínka̱oan kixin chrókjuachara chrókuihínra kjónté ti ó chrónixja jnko nkehe éxi lo̱nti̱. 
2CO.11.2	Janhan tjínka̱konhña kixin íjnko nkexro chrókuinkachónkira; jehó Cristo. Kja̱xin xi̱kaha tjinkakonhña Díos. Xrja̱noáha̱ Cristo kixin chrókꞌuáyéhe̱ ti jahara kixin tjínka̱oan chrókjuánjua ti jahara éxi ijnko tjarisoá tso̱te̱he nkoko̱a xìi xi̱kaha. 
2CO.11.3	*Kjánchó tóxakona kixin tso̱hanra éxi tjan Eva kixin ti konche kjuíchꞌiyehe ti jehe tjan. La xi̱kaha kja̱xin chrókui̱to̱éhyara sitꞌayahara ókjé chojni kixin chrókui̱to̱héra Cristo. 
2CO.11.4	Mé xi̱kaha jahara xra̱hya tjájonra kjuachaxin tjiji ókjé chojni ntiha chrónkaxín sin ijnko Jesús ókjé, jehya éxi ti chrónkaxíni la ko kja̱xin xra̱hya titekáonra ókjé ncha̱kuén nkexro, jehya ti Ncha̱kuén Díos kꞌuayéhéra sa̱oxín, la ko xra̱hya chrókuitekáonra ijnko itan ókjé chrókuaáxinra, jehya éxi ti itan chaxín kuitekáonra senó. 
2CO.11.5	Ti sin chréhéra la ndáchro sin kixin imá tjetoan sin, a̱ndá janhan la kanhñó tjetoan, ichro sin, kjánchó janhan la ó nona kixin chaxínhña tíha. 
2CO.11.6	Kjónté kanhñó náxrjón níxja janhan la jehya kixin kanhñó chrókónona chrókjuàkua ti itan chaxín. Mé xi̱kaha tjáko̱xián itsjé kixin tsꞌikonra la tso̱nohara jína.
2CO.11.7	¿Á nduáhya kjui̱tꞌa ti ó xrja̱nkaxián ti itan tsaáxini ní?, kixin ninkehó kjuanchahyara chrókjuácha, la ko éxi ijnko chojni nóa kjuakꞌé kixin tjínka̱oan chrókjuinki̱tsa ti jahara kixin jína chrókꞌuitjára. 
2CO.11.8	Ti sin íso ni̱nko kjuínki̱tsa sin ti janhan, kjuajon sin chichaon kꞌuayáha̱ kixin tsjakꞌé tsjákohára. 
2CO.11.9	*Ti kjuakꞌé ti tjejora, la kjónté tꞌitjáña nkehe, la ninkexró kjuanchàhya nkehe. Ti sin kíchóni kjui̱xi̱n Macedonia mé kjui̱ka̱o sin ti nkehe ticháxi̱na. Méxra̱ tjínka̱konhña kixin chrótja̱hára ixra̱ la ko xi̱kaha tjétꞌa̱ ijie. 
2CO.11.10	Chaxín choxián ti itan chaxín ndoá kuènté Cristo, ndá kohya ninkexró nkuíxín Acaya tsjacha tsakítsjéna ti kjuachéhe̱ chonta. 
2CO.11.11	¿Nkekuènté xi̱kaha ndáxrja̱n? ¿Á xi̱kaha ndáxrja̱n kixin chaxínhña tjua̱hára ní? Náhí. Díos la ó nohe kixin imá tjua̱hára.
2CO.11.12	Méxra̱ tsjintaxín xi̱kaha si̱tꞌa kixin tjínka̱konhña tsjánjua kjuachaxin kixin nchenkexín ti sin ixri ndáchro kixin nkokón kjuachaxin chónta sin éxi chonta janhan. 
2CO.11.13	Jehe sin mé ijnko apóstol chaxínhña, chꞌia sin, ncheyóe̱xin a̱sén sin éxi chojni kjueyá Cristo. 
2CO.11.14	Tíhi la jehya ijnko kjuaxikaon kixin ti Jínahña la tjinkaon sincheyóhe̱ tsꞌóna éxi ijnko ángel kuènté tꞌinkaséña. 
2CO.11.15	La xi̱kaha kja̱xin ti sin chꞌehe ixra̱ ti Jínahña mé xi̱kaha ichꞌe éxi jnko nkexro jína. Kjánchó ti ó tsjixixín la tsjasóte sin kixin ti ixra̱ jínahña kjuíchꞌe sin.
2CO.11.16	Ndáxrja̱n ínaá kixin nijnkora chrókjuénka̱yáxinra kixin locua janhan. Kjánchó ti xi̱kaha tjénka̱yáxinra la ti̱to̱héra tsonixja éxi ijnko chojni loco kixin kja̱xin janhan jína chrókjui̱ntahnke intsí. 
2CO.11.17	Ti xi̱kaha nta̱nkexián la jehya kjuachaxin kuènté Ìnchéni ndáxrja̱nxia̱n tíha. Náhí. Éxi ijnko chojni loco níxja janhan. 
2CO.11.18	Méxra̱ ti nchónhña chojni siín nchenkexín sin ti nkehe nohe sin, a̱ndá ijie la kja̱xin janhan si̱ntahnke 
2CO.11.19	kixin jahara ndáchrora kixin imá nohara ndá cháhara tjejó ti sin loco 
2CO.11.20	la tjájonra kjuachaxin tꞌe̱tuahanra sin la ko takítsjahara sin ti nkehe chontara la ko chꞌéna a̱sén sin éxi Ìnché sin ti jahara, a̱ndá tjikosayéhya sin ti jahara la ko chjéhe sin nkaya konra. 
2CO.11.21	Kjónté chrókósuàna tsondáxrja̱n kixin janhan la kanhñó kuéto̱an.
2CO.11.21	Kjánchó ti nkehe nchenkexín sin la janhan jína nta̱nkexián kja̱xin, kjónté ndáxrja̱n tíhi éxi ijnko chojni loco. 
2CO.11.22	¿Á chojni hebreo ti jehe sin ní? Janhan kja̱xin. ¿Á chojni israelita sin ní? Kja̱xin janhan. ¿Á kꞌuaxrjeníxin sin Abraham ní? Kja̱xin janhan kꞌuaxrjeníxian Abraham. 
2CO.11.23	*¿Á chꞌehe sin ixra̱ Cristo ní? Janhan la a̱ntsí tꞌa̱ha̱ chꞌan ixra̱ ke jehe sin. Kjónté ndáxrja̱n tíhi éxi ijnko chojni loco. Janhan la a̱ntsí kjui̱tꞌaha̱ ixra̱ Cristo, a̱ntsí itsjé kjuakꞌéchji̱na, itsjé kjuínchekjasóte chojni ti janhan, la ko itsjé sin tjinkaon chrókꞌóñá ti janhan. 
2CO.11.24	*Ti sin judío inꞌó vece kꞌóka sin treinta y nueve látigo. 
2CO.11.25	*Iní vece kjuatexína sin ti janhan inta vara la ijnko ña̱o kjuakꞌe sin ixro̱. Iní vece kꞌuaniánkíki̱a̱n ntabarco ìnta̱, la ijnko ña̱o la ko ijnko tie tjénka̱taoán ìnta̱. 
2CO.11.26	*Kꞌuájia ikjín, itsjé kjuaxikaon kixin chrókꞌuenxian nda̱río, la chrókꞌóñána xíche̱e, chrókꞌóñána ti sin chjasená la ko ti sin tsíkji̱xi̱n ókjé. Kꞌuíkua̱n kjuaxikaon ti chjasin ijié la ko ti nte̱je̱, ti nda̱ñao, la ko ti sin chaxínhña tinkáchónki Ìnchéni chrókꞌóñá sin ti janhan. 
2CO.11.27	Kꞌóxrjéna kixin ti ixra̱ la ko itsjé nkehe náxrjónhña kóna. Itsjé tie kjuakꞌéchrinhña, itsjé ña̱o kjuakꞌéxian kjinta la ko ìnta̱ la ko itsjé ña̱o kjonie̱hña ninkehó, imá kꞌuatsínka ikin kixin chontahya ika tsꞌitsa̱.
2CO.11.28	Mé xi̱kaha kaín tíha kóhen la ko íso nkehe kóna la ko kja̱xin nkojnko ña̱o tóxakona kixin kaín ti sin tjejó kaín ti ni̱nko. 
2CO.11.29	Ti nkojinra níhara la kja̱xin janhan nína. A̱ndá ti nkojín nkexro tjachróe kícho tjasin ijie̱ la janhan la tónínka̱oan kixin tjinka̱konhña tíha. 
2CO.11.30	Ti ticháxi̱n chrókjui̱ntankexián nkehe la ndáxrja̱n kaín ti kjuaxikaon kꞌuátsínkaxián, kixin tíha mé tja̱ko̱xi̱n kixin kanhñó chonta fuerza. 
2CO.11.31	Díos, Itꞌé Ìnchéni Jesucristo, mé ti nkexro chróxraxinkaoni nkochríxín, nohe chꞌan kixin kaín ti nkehe ndáxrja̱n la chaxín. 
2CO.11.32	*Ti kjuakꞌé Damasco, la ti gobernador kjuíchꞌehe ixra̱ ti rey Aretas, mé kꞌue̱tue̱hen ti soldado kixin tsochóhen sin ndója ti chjasin kixin tsotséna sin kixin tsjakꞌéchji̱na, 
2CO.11.33	kjánchó siín nkexro kjuinkaji̱nxi̱na ti tja̱tꞌo̱ tsíka̱ntatjen ti chjasin, kjua̱kꞌe̱nka̱ya ijnko ntaxra, ndá kuakitsjexína sin ijnko ventana ndá xi̱kaha kjuínchekaá sin ti janhan.
2CO.12.1	Ninkehó sínkíhya ti si̱ntankexián ti ixra̱ kjui̱tꞌa. Kjánchó tso̱xrja̱nka ti nkehe kꞌuíkua̱n la ko ti nkehe kjuínchenona Ìnchéni. 
2CO.12.2	Choxián ijnko nkexro tinkáchónki Cristo, la ó kꞌuatsínka catorce nánó sátsíkji̱ chꞌan nkaya nka̱jní la ikjan chꞌan, a̱ndá nonahña á sátsíkji̱ko chꞌan ti cuerpo kuènté chꞌan o̱ náhí. Jehó Díos la nohe tíha. 
2CO.12.3	La choxián ti nkexro a, kjánchó nonahña á koí ti cuerpo kuènté chꞌan sátsíkji̱ko chꞌan o̱ náhí. Jehó Díos mé nohe tíha. 
2CO.12.4	Jehó nona kixin sátsíkji̱ chꞌan nka̱jní. La kuíhin chꞌan nkehe nixja Díos, kohya kjuachaxin nijnko chojni tsochronka. 
2CO.12.5	Jína chrókjui̱ntankexián kixin choxián ti nkexro xi̱kaha kóhen. Kjánchó xrokjuahya chrókjui̱ntahnke kixin janhan imá nona. Ícha jína chrókjuákoxian kixin ti janhuán la chontahya ninkehó kjuachaxin. 
2CO.12.6	A̱ndá ti chrókjui̱ntankexián ti nkehe kóna la jehya ijnko kjualóko tíha, kixin chaxín ti nkehe chróxrja̱nka. Kjánchó si̱ntahnkehya kixin tjínka̱konhña kixin chrókjuénka̱yáxin chojni kixin a̱ntsí jína janhan. Náhí. Tjínka̱oan kixin ti ixra̱ tꞌikon sin la ko ti nkehe tihin sin mé tsjenka̱yáxixín sin á jína ti janhan o̱ náhí.
2CO.12.7	Imá náxrjón ti nkehe kꞌuíkua̱n, méxra̱ xránjon kjuachaxin kixin kꞌuayáha̱ ijnko kjuatjoté éxi ijnko ichꞌi̱ kjuiáte ti cuerpo kuénta̱na kixin chrókjui̱ntankexinhña ti nkehe kꞌuíkua̱n, la tíha mé ti nkehe ichrꞌán ti Jínahña ikui nchekjasótena. 
2CO.12.8	La iní vece xrja̱noáhá Ìnchéni kixin chrókjuatsìin chꞌan ti kjuatjoté chonta, 
2CO.12.9	kjánchó ndáchro Ìnchéni kixin jehó ti kjuachaxin kuenté chꞌan mé chrókuichánxi̱na, kixin ti kjuachaxin kuenté chꞌan mé a̱ntsí tja̱ko̱xi̱n ti chojni fuertehya. Méxra̱ chàna kixin fuertehyana kixin xi̱kaha a̱ntsí tsꞌayáha̱ ti kjuachaxin kuènté Cristo. 
2CO.12.10	Méxra̱ chàna kjónté fuertehyana, kjónté tꞌándaxìna chojni, kjónté ticháxi̱na nkehe, kjónté chónkíhi sin chrókꞌóñána sin, la ko kjónté chrókjuasótexian kixin tinkachónkia Cristo. Chàna kixin ti fuertehyana la a̱ntsí tsochonta ti kjuachaxin kuènté Cristo.
2CO.12.11	Kjá locona, ichrora. Kjánchó xi̱kaha níxja kixin jahara la kuitekákonhñara. Jahara chróchro̱nkara kixin jína tjàkua. Jehya kixin kanhñó tjetoana, landá ti sin chréhéra la a̱ntsí tjetoan sin. Náhí. Kjónté chaxín janhan la ninkehó sínkíhyana. 
2CO.12.12	Kjuásian itsjé kjuaxroan ijié la jína kjuakꞌé kónínka̱konhña mé xi̱kaha kjuáko̱xián kixin chaxín janhan ijnko nkexro tsíkjeyá Ìnchéni. 
2CO.12.13	¿Xá ndáxrja̱n kixin kanhñó sínkíra, ke ti íso ni̱nko ní? Kjá ti nkehe kꞌuitjáña kjui̱tꞌahya, la kjuanchahyara kixin tsjínki̱tsara ti janhan. A̱ndá ti nduáhya kjui̱tꞌa la tónínkákonhñara.
2CO.12.14	A̱ndá ijie ó yaxìna kixin ó tíhi ti níxin vece tsjasántsjahára la tjáncháhyara ninkehó chichaon. Janhan la tjéyáhya ti nkehe chontara. Náhí. Ti nkehe tjéyá la mé jahara kixin jahara la tꞌíkua̱n éxi xja̱na xi̱kaha kixin éxi ijnko itꞌé xjan la tjenájín chichaon kixin tsjinki̱tsa ti xje̱en. Jehya ti ixjan tjenájín chichaon kixin tsjinki̱tsa ti itꞌé, náhí. 
2CO.12.15	Janhan, kjónté si̱ntakjeje̱ kaín ti nkehe chonta la ko kjónté chrókꞌuenxian ti ixra̱ kixin jína chrókꞌuejora. Janhan la imá tjua̱hára, kjánchó jahara la kanhñó tjue̱héra ti janhan.
2CO.12.16	Janhan la tja̱áhyara ninkehó ixra̱, kjónté nkojín sin tsondáchro sin kixin kjuitꞌayahara. 
2CO.12.17	¿Xá kjuitꞌayahara ti nkojín nkexro ichrꞌán kjuíjitsjehe sin ti jahara ní? 
2CO.12.18	Ti ó kjuáncháha̱ Tito kixin tsjijitsjehe ti jahara la ko kja̱xin ti íjnko kíchóni kjuíjikotóxi̱n chꞌan, la, ¿á kjuitꞌayahara ti chꞌin Tito, ní? ¿Á chaxínhña kixin janhan la ko Tito la jína kꞌuéjoni kixin nkokón Ncha̱kuén Díos chóntani ní?
2CO.12.19	¿Á tjénka̱yáxinra kixin xi̱kaha nixjani kixin chóntani ijie̱ ní? Náhí. Díos la tjetsjehe kixin nixjani éxi ijnko chojni tinkáchónki Cristo. Kíchóni, tjua̱hára, la kaín tíha ndáxrja̱n kixin tjínka̱oan kixin a̱ntsí chrókuinkachónkira Ìnchéni Cristo. 
2CO.12.20	Tóxakona kixin ti ó tsjasántsjahára la tso̱xrínahña nkexrín tjejora la ko kja̱xinra tso̱xríanhñara ti nkehe tsonixja. Tóxakona kixin ti ó tsjasán la na̱xa̱ siín kjuanínkaon, na̱xa̱ siín kjuachji̱no̱xíhin, na̱xa̱ ninkákohénra kichuara, na̱xa̱ chrókuéto̱anra jahóra, na̱xa̱ tinkachónkira kjuachꞌia, na̱xa̱ tꞌándaxíhínra kichuara, na̱xa̱ chontara kjuahnke la ko nkoko̱ahya tjénka̱yáxinra. 
2CO.12.21	Tóxakona kixin ti ó tsjasántsjahára ínaá la ti Díos kuénta̱na la sinchesuéhe̱ chꞌan ti janhan kixin ti jahara, landá tso̱tsja̱nka kixin itsjéra la na̱xa̱ ti̱toéhyara ti ijie̱ tsíkjásinra, na̱xa̱ chontara chojnichjin ókjé jehya ichjiánra la ko na̱xa̱ ti̱toéhyara kaín ti íso nkehe jínahña kꞌuékji̱chꞌera.
2CO.13.2	Nixja̱ha̱ ti sin tsíkjasin ijie̱ ósé, la ko nixjahára kaínra, kjónté ikjín itjén la ínaá nixjahára éxi níxja ti yaáxin vez kjuasántsjahára, kixin ti ó tsjasán la í tsi̱konòahña ti nkexro kjuasin ijie̱ ínaá. 
2CO.13.3	Xi̱kaha níxja kixin jahara tjinkáonra tsinhínra á chaxín níxja̱xia̱n kjuachaxin kuènté Cristo. La jehya kixin chrókjuachahya Cristo tsja̱ko̱xi̱n ti kjuachaxin kuènté chꞌan ti tjejora. Náhí. Chaxín tja̱ko̱xi̱n Cristo ti kjuachaxin chónta ti tjejora. 
2CO.13.4	Chaxín ti ikꞌuén Cristo kjuákꞌenkáni ti ntacruz la éxi chóntahya kjuachaxin, kjánchó ijie la Cristo tjechónxin ti kjuachaxin kuènté Díos. La xi̱kaha kja̱xini éxi kꞌuéchóntahyani kjuachaxin, landá ijie ti ó tinkáchónkini Cristo la tjejóchónxini ti kjuachaxin kuènté chꞌan kixin jína tsjinki̱tsani ti jahara kja̱xin.
2CO.13.5	Jahara chrókjuénka̱yáxinra á ncho̱xon tjejora, á kaín a̱sánra tinkachónkira Ìnchéni. ¿Á noahñara kixin tjejokoara Jesucristo ní? A̱ndá ti xi̱kaha la jahara tso̱nohara á chaxín tinkachónkira chꞌan o̱ náhí. 
2CO.13.6	Méxra̱ tjínka̱oan chrókónohara kixin jeheni la chojni chaxín tinkáchónki Ìnchéni. 
2CO.13.7	La ko nixje̱he̱ni Díos kixin ninkehó nkehe nduáhya chrókjui̱chꞌera. Jehya kixin chrókjua̱ko̱xi̱ni kixin jína ti nkehe ndáchroni. Náhí. Tjinkaoni kixin jahara chrókjui̱chꞌera ti nkehe jína, kjónté tsondáchro sin kixin nduáhya ti nkehe tjakoni. 
2CO.13.8	La ninkehó nkehe xrokjuahya sichꞌeni kixin tsꞌitjáñaxín ti nkehe chaxín. Náhí. Kaín nkehe ichꞌeni la tjikosayéxini ti nkehe chaxín. 
2CO.13.9	Méxra̱ chéhe̱ni, kjónté kanhñó fuerteni, ti chaxín jína tjejora, la na̱xa̱ tsonixje̱he̱ni Díos kixin a̱ntsí ndoá tsꞌejora. 
2CO.13.10	Mé xi̱kaha senó ikjian tíhi, ti na̱xa̱ tjasántsjahyara, kixin ti ó tsjasán la í tsicháxi̱nhña na̱xa̱ si̱ntakoninkáonra, kixin tsonixja̱xia̱n ti kjuachaxin kjuajon Ìnchéni la jehya kixin chrókjui̱ntakꞌitjáñara. Náhí. Kjuajon chꞌan tíha kixin jahara a̱ntsí chrókuitekáonra ti jehe chꞌan.
2CO.13.11	Kíchóni, chrókócháhara, la chrókjuéyára kixin jína chrókꞌuejora. Nkoko̱a chrókjuénka̱yáxinra la ko kjuaxróxin chrókꞌuejora kixin Díos la imá tjua̱hára la ko tjáhara chꞌan kjuaxróxin mé xi̱kaha tjejoko̱ara chꞌan. 
2CO.13.12	Nkojína nixjehéra kichuara la ko nchónhña kjuasàya tse̱héra itja kichuara. 
2CO.13.13	Kaín ti sin tinkáchónki Ìnchéni tjejó ntihi la xráxinkaon sin ti jahara.
2CO.13.14	Ìnchéni Jesucristo mé sintañaora, kixin tjua̱hára Díos la ko tjejokoara ti Ncha̱kuén chꞌan. Ótjen.
GAL.1.1	Janhan, Pablo, kjueyána Ìnchéni kixin si̱tꞌaha̱ chꞌan ixra̱. Jehya chojni kjueyána la ko jehya chojni kꞌue̱tua̱na. Náhí. Kjueyána Jesucristo la ko Itꞌéni Díos, ti nkexro kjuínchexechón Jesús. 
GAL.1.2	Janhan la ko kaín ti sin kíchóni tjéki̱a̱n ntihi mé ikjini ti xroon i, tsꞌáyéhe̱ ti ni̱nko tjejó Galacia. 
GAL.1.3	Itꞌéni Díos la ko Ìnchéni Jesucristo chrókjuincheñaora kixin kjuaxróxin chrókꞌuejora. 
GAL.1.4	Ìnchéni Jesucristo mé kuamá ti iji̱éni kꞌuenyákohe̱n chꞌan ti jeheni kixin tsaáxini ti jehe chꞌan kixin chrókꞌuitjáñaxínhñani ti nkehe jínahña siín chjasintajni. Mé xi̱kaha tjinkaon Itꞌéni Díos. 
GAL.1.5	Méxra̱ Itꞌéni Díos chrókꞌuáyéhe̱ kaín kjuasàya nkochríxín. Mé xi̱kaha tso̱hen.
GAL.1.6	Imá tóxakona kixin imá tjoka kui̱to̱héra Díos, ti nkexro tsíkjeyá ti jahara kixin tjua̱hára Cristo. Ndá ijie tjinkáonra tsochrehéra ókjé itan. 
GAL.1.7	Kjánchó ti chaxín la jehya kixin siín íjnko tan tsjajon kjuachón. Náhí. Jehó iso chojni la tjinkaon tsjixrónkáxin la ko tsjitóxi̱n ti itan tsaáxini kuènté Cristo. 
GAL.1.8	Méxra̱ kjónté jeheni o̱ ijnko ángel tsi̱xi̱n nka̱jní tsjako ókjé itan, jehya éxi ti itan ni̱xin ó kjuákohára, la tsjasóte sin nkochríxín. 
GAL.1.9	Ínaá ndáxrja̱n kixin ti nkojín nkexro tsjako ókjé itan tsaáxinra jehya éxi ti itan ó kuitekáonra, la tsjasóte sin nkochríxín.
GAL.1.10	Méxra̱ janhan la tjéyáhya kixin chojni ó chrókóxríhi̱n ti ixra̱ itꞌa̱. Náhí. Tjínka̱oan si̱ntaxiteyá ti nkehe tóxríhi̱n Díos. A̱ndá ti chrókjuéyá kixin chrókjuikosáyana chojni ó, la jehya ijnko nkexro chꞌehe ixra̱ Cristo ti janhan.
GAL.1.11	Méxra̱ jahara kíchóni, chrókónohara kixin ti itan tjàkua la jehya ti̱xi̱n ti nkehe kjuénka̱yáxin chojni chjasintajni ó. 
GAL.1.12	Kixin ninkexró kjua̱ko̱e̱hya ti janhan la ko ninkexró kjuajonhña tíhi. Ìnchéni Jesucristo mé kjuako.
GAL.1.14	*Ti na̱xa̱ kꞌuékji̱tꞌa éxi ti sin judío la a̱ntsí kꞌuénona ti ley ke ti sin chjasená, kjónté nkokón nánó kꞌuéchontaki̱a̱n sin. Janhan la a̱ntsí kjui̱ntaxiteyá la ko kjuikosáyaha̱ ti nkehe tsíkꞌe̱to̱an ti sin kꞌuaxrjeníxian kꞌuejó ósé. 
GAL.1.15	*Kjánchó Díos kjueyána kjónté na̱xa̱ tókjínahña kixin imá tjua̱na chꞌan. 
GAL.1.16	Díos kjuínchenona nkexrín itjen ti Xje̱en chꞌan kixin tsjáko̱ha̱ ti sin jehya judío ti itan tsaáxini. Ti ó kóhen tíha la kjuánchánkía̱hya nijnko chojni chjasintajni nkexrín chrókjui̱tꞌa 
GAL.1.17	la ko kja̱xin kjuítsja̱hya ti sin apóstol tjejó Jerusalén. Náhí. Janhuán sákjuia chjasin Arabia, ndá chrꞌéxi̱n ikjan Damasco.
GAL.1.19	kjánchó kꞌuíko̱nhña ti íso sin apóstol. Jehó kꞌuíkua̱n Jacobo, kícho Ìnchéni. 
GAL.1.20	Díos la tjetsjehe kixin ti nkehe ikjian la chaxín tíha, jehya kjuachꞌia.
GAL.1.21	Ndá chrꞌéxi̱n sákjuia chjasin Siria la ko Cilicia. 
GAL.1.22	A̱ndá ti sin kíchóni ni̱nko tjejó Judea mé na̱xa̱ tjatso̱anhña sin ti janhan. 
GAL.1.23	La jehó kuíhin sin: “Ti nkexro i, kꞌuéchréhe̱ la ko chrókꞌóñá ti sin tinkáchónki Ìnchéni, a̱ndá ijie tjako chꞌan ti itan chrókjuinchekꞌitjáña chꞌan senó.” 
GAL.1.24	La chjéhe sin kjuasáya Díos kixin ó tinkachónkia Ìnchéni.
GAL.2.2	Sákjuia ntiha kixin Díos kjuínchenona la ntiha kónkotséki̱a̱n jehó ti sin tꞌe̱to̱an ni̱nko, la xrja̱nkaxián nkexrín tjákohá ti sin jehya judío ti itan tsaáxini. Xi̱kaha kjui̱tꞌa kixin tjínka̱konhña kixin ti ixra̱ kjui̱tꞌa la chrókóchónkó tíha. 
GAL.2.3	Méxra̱ chꞌin Tito kjuákꞌeki̱a̱n la jehe chꞌan ijnko chojni griego, la kjónté xi̱kaha, la kꞌue̱tua̱nhña sin kixin chrókua chꞌan ti xro̱ye kuènté sin judío. 
GAL.2.4	Kjónté iso ti sin chaxínhña tinkáchónki Ìnchéni kꞌuejó ntiha kixin tsotsjehe sin nkexrín ti kjuachaxin chóntani kixin tinkáchónkini Cristo Jesús kixin tjinkaon sin kixin chrókjuinchexiteyéheni ti ley ínaá. 
GAL.2.5	Kjánchó kuáhyani kuentá ti nkehe ichro sin kixin tjinkakonhñani chrókjuénka̱yáxinra kixin tichánxi̱n chrókuara ti xro̱ye, jehó tjinkaoni kixin na̱xa̱ chrókuitekáonra ti itan ndoá tsaáxini.
GAL.2.7	La kjuátso̱an sin kixin Díos ó kjuajon ti ixra̱ i kixin tsjákohá ti sin jehya judío ti itan jína éxi tsichjéhe Díos ixra̱ Pedro tsja̱ko̱he̱ chꞌan ti sin judío. 
GAL.2.8	Kixin ti Díos tsíkꞌe̱tue̱hen Pedro tsꞌóna apóstol tsja̱ko̱he̱ ti sin judío, la kja̱xin kꞌue̱to̱an chꞌan janhan tsꞌóna apóstol tsjáko̱ha̱ ti sin jehya judío.
GAL.2.9	Méxra̱ Jacobo, Pedro la ko Juan, ti sin tꞌe̱to̱an kuènté ni̱nko, la kjuátso̱an sin kixin Díos tsíkjajon kjuachaxin tsjákuá. Ndá kjuénka̱yáxinkoni sin kixin jeheni tsja̱ko̱he̱ni ti sin jehya judío, a̱ndá jehe sin tsja̱ko̱he̱ sin ti sin judío. Ndá kóchéhe̱ sin kixin nkokón ichꞌeni ixra̱ la itsé sin itjani. 
GAL.2.10	Jehó kjuanchia sin kixin chrókꞌuitjáñehñani tsjinki̱tsani ti sin nóa, ndá tíha la ó xráxín ichꞌeni.
GAL.2.11	A̱ndá ti ó kjuíji Pedro chjasin Antioquía la janhan kjuenduáha̱ chꞌan kixin nduáhya kjuénka̱yáxin chꞌan. 
GAL.2.12	Kixin kꞌuékjinieko chꞌan ti chojni jehya judío, hasta kjuíjijia iso ti sin judío tsíchrꞌán Jacobo. Ndá kjuankíxin kꞌuaxrjenta chꞌin Pedro la í kjoniekohña chꞌan ti sin jehya judío, kixin chráko̱nhe̱n chꞌan ti sin kjuíji. 
GAL.2.13	La xi̱kaha ti íso sin kíchóni judío la kja̱xin kuitekakohen sin Pedro, kjónté nduáhya kjuénka̱yáxin chꞌan. La kja̱xin chꞌin Bernabé la kjuacha sin kjuachròe sin chꞌan. 
GAL.2.14	A̱ndá ti ó kꞌuíkua̱n kixin kjua̱ko̱xi̱nhña chꞌan éxi chrónka ti itan jína tsaáxini, la nixja̱ha̱ Pedro nkayakon kaín ti sin tsíkónkotsé. Ndáxrja̱n: “Jaha la ijnko chojni judío, la tjáko̱xián éxi jehya ijnko chojni judío kixin titekaonhña ti ley. ¿Nkekuènté tétue̱hén ti sin jehya judío kixin chrókuitekaon sin éxi ti sin judío?”
GAL.2.15	Jeheni la tsíkꞌaxrjeníxini chojni judío la jehya kꞌuaxrjeníxini chojni jehya judío chónta nchónhña ijie̱. 
GAL.2.16	*Kjánchó noheni kixin ti nkehe tsíkꞌe̱to̱an Moisés la xrokjuahya tsꞌóxika ti iji̱éni, kixin ti sin tsjìin ti iji̱é mé jehó ti sin tinkáchónki Jesucristo. A̱ndá jeheni la tinkáchónkini Ìnchéni Jesucristo kixin tjinkaoni tsꞌóxika chꞌan ti iji̱éni kixin titekaoni chꞌan. A̱ndá ti ley la tsjachahya tsꞌóxika ti iji̱é chojni.
GAL.2.17	A̱ndá ti chaxín tjinkaoni kixin Cristo tsꞌóxika ti iji̱éni, ndá tso̱noheni kixin kjuasini ijie̱ éxi ti íso sin, la, ¿á tsjenka̱yáxini kixin Cristo kꞌue̱to̱an tsjasini ijie ní? Kjá náhí. 
GAL.2.18	Ti kui̱to̱ha̱ ti ley, ndá na̱xa̱ chrókjan chrókjui̱ntaxiteyáha̱ ínaá la táha la ó ijie̱ kuénta̱na. 
GAL.2.19	Ti ley la kjuanchia ijie̱ chrókꞌuenxian, a̱ndá ijie la tjéchua̱n kixin si̱tꞌa ixra̱ kuènté Díos. 
GAL.2.20	Janhan la éxi ikꞌuén kixin kꞌuenki̱a̱n Cristo ti kjuákꞌenkáni chꞌan ntacruz, A̱ndá ijie la jehya janhan tjéchua̱n. Cristo mé tjéchónxia̱n janhan. Ijie la tjéchónxia̱n ti cuerpo chonta kixin tinkachónkia ti Xje̱en Díos kixin jehe chꞌan la tjua̱na chꞌan la kꞌuenyákohe̱n chꞌan ti janhan. 
GAL.2.21	Tjínka̱konhña tsi̱to̱ha̱ ti tjua̱na Díos. Kixin ti chrókjuacha ti ley chrókꞌóxika iji̱é chojni la kjá chónkó ikꞌuén Cristo ti xi̱kaha.
GAL.3.1	Jahara chojni gálatas, imá lo̱nti̱ra. ¿Xá nkexro kjuitꞌayahara kixin kuitekáonra ti nkehe chaxínhña? Kixin janhan kjuákohára nkexrín kꞌuénxin Cristo ti ntacruz. 
GAL.3.2	Nkoko̱a nkehe tjínka̱oan tsjate̱héra. ¿Á kꞌuayéhéra Ncha̱kuén Díos kixin kjui̱nchexiteyára ti ley kuènté Moisés ní, o̱ kꞌuayéhéra tíha kixin kuitekáonra ti itan jína kuihínra? 
GAL.3.3	Nkexrín kixin imá lo̱nti̱ra. Ti Ncha̱kuén Díos kjuínki̱tsa ti kjuankíxixínra kuitekáonra. Ndá ijie, ¿á tjinkáonra xíkjanra si̱nchexiteyéhéra ti ley ní? 
GAL.3.4	Nchónhña kjuasótiara kixin kuitekáonra itén Díos. A̱ndá ijie la, ¿á chónkó kaín tíha ní? ¡Kjá náhí! 
GAL.3.5	Ti kjuajon Díos ti Ncha̱kuén chꞌan la ko kjuasin chꞌan itsjé kjuaxroan kꞌuíkonra, la, ¿nkekuènté xi̱kaha kjua̱ko̱xi̱n chꞌan? Jehya kixin kjui̱nchexiteyára ti ley. Náhí. Kaín tíhi la kóhen kixin kuitekáonra ti itan jína kuihínra.
GAL.3.7	*Méxra̱ chrókónohara kixin ti chojni chaxín xje̱en Abraham la mé ti sin chaxín titekaon Díos. 
GAL.3.8	*Méxra̱ ti xroon itén Díos chronka kixin ti sin jehya judío la kja̱xin sin tsaá sin kixin tinkáchónki sin Díos. Mé xi̱kaha ósé tsíkihin Abraham ti itan jína ndáchro: “Kaín nación tso̱ñaoxín sin ti jaha.” 
GAL.3.9	Mé xi̱kaha kaín ti sin chaxín titekaon Díos mé tso̱ñao sin éxi kóñao Abraham kixin kuitekaon chꞌan Díos.
GAL.3.11	*Méxra̱ kohya nkexro tsꞌóxika iji̱é sin ti tsitekaon sin ti ley. Kixin ti xroon itén Díos ndáchro: “Ti nkexro ó xika iji̱é kixin tinkáchónki Díos la tíha tsꞌejóchónxin sin nkochríxín.” 
GAL.3.12	*Méxra̱ ti ley tsíkꞌe̱to̱an Moisés la nixjahya nkexrín tsitekaoni Díos. Náhí. Ndáchro kixin: “Ti nkexro sinchexiteyá kaín ti nkehe tꞌe̱to̱an ti ley la tsꞌejóchón sin kixin nchexiteyá sin.” 
GAL.3.13	*Ndá Cristo kjua̱tse̱n kaín ti chrókjuasótexíni éxi kjuanchia ti ley kꞌuáyéhe̱ Moisés. Jehe chꞌan kjuákꞌenkáni chꞌan ti ntacruz la kjuasóte chꞌan kixin ti iji̱éni. Ndáchro xroon itén Díos: “Díos la nínkakohen kaín nkexro tjejótji̱a̱n ijnko inta.” 
GAL.3.14	Mé xi̱kaha kóhen kixin ti tsíndáchro Díos sincheñao Abraham, la kja̱xin ti sin jehya judío tsꞌáyéhe̱ tíha kixin Jesucristo kꞌuénxin ti ntacruz. La xi̱kaha ti tinkáchónkini Díos la kaíni tsꞌáyéhe̱ni ti Ncha̱kuén Díos éxi tsíndáchro Díos.
GAL.3.15	Kíchóni, si̱ntayóa̱xián ijnko nkehe chjasintajni kixin tsiénxinra jína. Ti ijnko chojni chꞌéna ijnko xroon ndáchro nkexro tsi̱to̱nhe̱n ti nkehe chónta sin la chónta firma kuènté sin, la ninkexró xitjahya tsꞌóxika tíhi la ko ninkexró xitjahya sichꞌéna íjnko nkehe. 
GAL.3.16	A̱ndá Díos mé tsíchenka Abraham kixin sincheñao chꞌan ti nkexro tsꞌaxrjeníxin chꞌan. Ti xroon itén Díos la ndáchrohya kixin kaín ti nkexro tsꞌaxrjeníxin Abraham tsꞌáyéhe̱ tíha. Náhí. Ndáchro kixin nkoko̱a ti nkexro tsꞌaxrjeníxin Abraham mé tsꞌáyéhe̱ tíha, mé tíha la Cristo. 
GAL.3.17	*Méxra̱ ndáxrja̱n tíhi. Díos chenka Abraham ijnko nkehe chaxín tsoxiteyá, la tíha mé éxi ijnko firma. La cuatrocientos treinta nánó chrꞌéxi̱n, ndá ikui ti ley kꞌuáyéhe̱ Moisés. La ti ley xitjahya tsꞌóxika ti nkehe tsíndáchro Díos la ko xitjahya tsondáchro kixin tjetoanhña ti nkehe tsíndáchro chꞌan. 
GAL.3.18	*A̱ndá ti ticháxi̱n chrókuitekaoni ti ley ndá chrókꞌuáyéhe̱ni ti nkehe tsjajon Díos, la ti nkehe tsíndáchro Díos senó la chróxiteyáhya. A̱ndá Díos mé tsíchenka Abraham kixin tsꞌáyéhe̱ chꞌan ti nkehe tsíndáchro chꞌan jehó kixin kuitekaon chꞌan Díos.
GAL.3.19	A̱ndá, ¿nkekuènté itjen ti ley kuènté Moisés? Kjuajon Díos tíha kixin tso̱noexín chojni kixin nduáhya ti ijie̱ tjasin sin. Kꞌue̱to̱an Díos sinchexiteyéhe chojni ti nkehe tsíkꞌe̱to̱an Moisés hasta itsi ti nkexro tsꞌaxrjeníxin Abraham, mé ti nkexro kjueyá Díos kixin sinchexiteyá ti nkehe tsíndáchro chꞌan. Ti ley mé chrónka ti sin ángel la kꞌuáyéhe̱ Moisés la jehe chꞌan jehó chrónkaxón chꞌan. 
GAL.3.20	A̱ndá ti ikjo Díos chꞌin Abraham, la chrꞌánhña chꞌan íjnko chojni chróchronka tíha. Náhí, Díos nixja.
GAL.3.21	Ndá ti xi̱kaha la, ¿xá tꞌaxrjexín kixin ti ley tsíkꞌe̱to̱an Moisés la chrónka íjnko nkehe ke ti nkehe tsjajon Díos ní? Náhí. Ti chrókjuacha ti ley chrókjuajon kjuachón, la chrókꞌóxika ti iji̱éni ti chrókuitekaoni ti ley la kjá táhó chrókótjuáxini. 
GAL.3.22	Kjánchó ti xroon itén Díos ndáchro kixin ti ijie̱ la na̱xa̱ tꞌe̱tue̱hen kaín chojni. Jehó ti nkexro tsitekaon Jesucristo la tsꞌáyéhe̱ sin ti nkehe tsjajon Díos.
GAL.3.23	Ti na̱xa̱ tihya Cristo, la ti ley la kuékꞌe̱tue̱hen ti jeheni. La kꞌuejóchóheni kixin Díos chrókjuinchenoheni nkexrín chrókuinkáchónkini Ìnchéni. 
GAL.3.24	Ti ley mé éxi ijnko chojni tja̱ko̱he̱ chájan, mé kjua̱ko̱he̱ ti jeheni hasta kuijia Cristo. A̱ndá ijie la jehe chꞌan kjua̱tse̱n chꞌan ti iji̱éni kixin kuitekaoni chꞌan. 
GAL.3.25	A̱ndá ijie ó kuitekaoni Cristo la ti ley í tꞌe̱tue̱nhña ti jeheni.
GAL.3.26	Kixin jahara ó tinkachónkira Jesucristo la kaínra ó kꞌónara xje̱en Díos. 
GAL.3.27	Kixin kaínra kuíki̱tera, la ijie nkoko̱a tjejoko̱ara Cristo, la kꞌónara ijnko chojni ni̱xin kixin titekáonra ti jehe chꞌan. 
GAL.3.28	Ndá ijie la í tjetoanhña á chojni judío o̱ náhí, á chojni chꞌexón xra̱ o̱ chojni tꞌe̱to̱an, chojnindoa o̱ chojnichjin. Ti tjejókoni Cristo la nkoko̱a tjejóni kaíni. 
GAL.3.29	*A̱ndá ti chaxín tinkáchónkini Cristo la chaxín tsíkꞌaxrjeníxini Abraham la ó chóntani kjuachaxin tsꞌáyéhe̱ni ti nkehe tsjajon Díos.
GAL.4.1	Mé xi̱kaha ndáxrja̱n: Ijnko chájan ti ó tsíkito̱eko ti nkehe kꞌuéchónta itꞌé la tóyóhe̱ xjan éxi ijnko chojni chꞌexón ixra̱, kixin na̱xa̱ xja̱ntsí xjan la na̱xa̱ xitjahya tsꞌe̱to̱an xjan, kjónté kuènté xjan kaín nkehe. 
GAL.4.2	Siín nkexro tꞌayakohen ti ixjan la ko ti ixra̱ kuènté xjan hasta tsjixrakájña ti ña̱o tsíkꞌe̱to̱an ti itꞌé xjan ndá tsꞌayéhé xjan kaín tíha. 
GAL.4.3	Mé xi̱kaha jeheni ti na̱xa̱ kꞌuénoehñani ti jína, la ti ncha̱kuén jínahña tꞌe̱to̱an chjasintajni kuékꞌe̱tue̱hen ti jeheni. 
GAL.4.4	Kjánchó ti ó kjuixraká ti ña̱o kjuákꞌe Díos, la ichrꞌán chꞌan ti Xje̱en chꞌan ikui kꞌuaxrjeníxin ijnko chojnichjin. La kjuínchexiteyá chꞌan kaín ti nkehe tꞌe̱to̱an ti ley kuènté Moisés. 
GAL.4.5	*Ikui chꞌan kjuenka̱yákohe̱n chꞌan ti jeheni kixin chrókjuasótexínhñani ti ley. Ndá ijie kꞌónani xje̱en Díos.
GAL.4.6	Díos kjua̱ko̱xi̱n kixin chaxín xje̱en chꞌan ti jeheni kixin ichrꞌán chꞌan ti Ncha̱kuén Xje̱en chꞌan chóntani, la ti Ncha̱kuén chꞌan chóntani mé tꞌéya ndáchro: “Paapa.” 
GAL.4.7	Mé xi̱kaha jaha la í jehya ijnko chojni tꞌítuehen. Náhí. Jaha la ó kꞌóna xje̱en Díos. Landá kaín ti nkehe kuènté Díos mé tsꞌóna kuèntá kja̱xin kixin tinkachónkia Cristo.
GAL.4.8	Ósé ti na̱xa̱ kꞌuéchonhñara Díos la kꞌuékji̱nchexiteyéhéra ti díos chaxínhña. 
GAL.4.9	A̱ndá ijie la ó choxínra Díos, o̱ ícha jína chróndáchroni Díos ó chóxin ti jahara. La ¿nkexrín kixin na̱xa̱ tjinkáonra chrókjanra chrókuinkachónkira ti nkehe chóntahya kjuachaxin la ko chónkó? 
GAL.4.10	Jahara na̱xa̱ tjásinra kia tsjíkosáyehéra nkojín ña̱o, nitjó o̱ nkojín nánó. 
GAL.4.11	Imá tóxakona kixin kjá ó chónkó ti ixra̱ kjui̱tꞌa.
GAL.4.12	Kíchóni, xrja̱noáhára kixin chrókjanra chrókóyóha̱ra ti janhan chrókuitekákonhñara ti ley éxi janhan kóyóna éxi ti jahara ti kꞌuéchoxínhña ti ley. La ninkehó nkehe jínahña kjui̱chꞌehera ti janhan. 
GAL.4.13	Ó nohara kixin ti sa̱oxín kjuákohára ti itan jína tsaáxini la kꞌuénína. 
GAL.4.14	Kꞌuétja̱hára ixra̱ kixin kꞌuénína la kjónté kꞌuéchontara kjuasàya ti janhan la kjuanoáhñarani la jína kjuájonra kjuachaxin kjuakꞌé ntiha éxi ijnko ángel kuènté Díos o̱ éxi Ìnchéni Jesucristo chrókjuíji xi̱kaha. 
GAL.4.15	¿Nkehe kóhen ti kjuachéhe̱ kꞌuéchontara? Chaxín ndáxrja̱n kixin imá jínara kixin ti chrókójína la hasta ti ikonra chrókuakitsjenkíra chrókjuájonra. 
GAL.4.16	A̱ndá ijie la, ¿á kóninkáko̱hénra ti janhan kixin kjuákohára ti nkehe chaxín ní?
GAL.4.17	Ti chojni nduáhya tjako la imá tjinkaon sin chrókjuitꞌayahara sin. Kjánchó nduáhya ti nkehe tjenka̱yáxin sin kixin tjinkaon sin kixin chrókui̱to̱héra ti jeheni, ndá chróchréhéra ti jehe sin. 
GAL.4.18	Kjá jína chrókjuinki̱tsa sin ti jahara ti chaxín ndoá tjenka̱yáxin sin, kjánchó nkochríxín jína chrókjuíchꞌe sin jehya jehó ti ó chrókjuakꞌé ti tjejora. 
GAL.4.19	Xje̱eni, imá tjoté a̱sená kixin tóxakona nkexrín tjejora. Éxi ijnko ìñé xjan tjoté ti ó nchekokjíhi xjan, mé xi̱kaha na̱xa̱ tjétjasóte kixin tjínka̱oan kixin chaxín chrókjuénka̱yáxinra éxi tjinkaon Cristo. 
GAL.4.20	Ti chrókójína chrókjuakꞌé ntiha la a̱ntsí jína chrónixjahára, ndá ijie ikjín itjén la nonahña nkexrín tjejora.
GAL.4.21	Jahara ti na̱xa̱ tjinkáonra chrókjui̱nchexiteyéhéra ti ley tsíkꞌe̱to̱an Moisés, la chro̱nkara, ¿á kíenhñara nkehe ichro ti ley ní? 
GAL.4.22	*Ndáchro xroon itén Díos kixin Abraham kóchónta yaá xje̱en, ijnko la xje̱en ti tjan chꞌexón ixra̱ ndá ti íjnko mé xje̱en ichjién chꞌan. 
GAL.4.23	Ti xje̱en ti tjan chꞌexón ixra̱ la kokjíhi éxi tjenka̱yáxin chojni ó. A̱ndá xje̱en ti tjan chaxín ichjién Abraham mé kokjíhi xjan kixin xiteyá ti nkehe tsíndáchro Díos. 
GAL.4.24	Tíhi mé tꞌaxrjexín kixin ti yaá chojnichjin mé tóyóhe̱ ti yaá nkehe tsíndáchro Díos. Ti tjan Agar mé yóhe̱ ti ley xránjonxín ti ijna̱ Sinaí la ti chojni titekaon tíha mé tokjíexíen sin sichꞌexón sin ixra̱. 
GAL.4.25	Mé xi̱kaha ti tjan Agar mé yóhe̱ ti ijna̱ Sinaí tjen Arabia la tíha tóyóhe̱ ti chjasin Jerusalén ntihi kixin ti chjasin la ko ti sin tjejó ntiha la ko kaín xje̱en sin mé ti ley tꞌe̱tue̱hen ti jehe sin. 
GAL.4.26	A̱ndá tjan Sara la yóhe̱ ti chjasin Jerusalén itjen nkaya nka̱jní mé tꞌe̱tue̱nhña ti ley. A̱ndá tíha mé ti chjasin kuènténi jeheni. 
GAL.4.27	*Ndáchro xroon itén Díos:
GAL.4.27	Chrokocháha jaha chojnichjin xrokjuahya tsochonta ixjan,
GAL.4.27	chrókꞌoyakuan kixin chonta kjuachéhe̱ jaha kꞌuíkonhña ninkehó kjuatjoté kixin kjui̱nchekokjíehya xjan.
GAL.4.27	A̱ndá ti tjan tsíkítsinkehe la a̱ntsí tsochónta nchónhña xjan ke ti tjan chónta xìi.
GAL.4.28	Kíchóni, jeheni mé éxi Isaac, ti ixjan tsíndáchro Díos tsochónta Abraham, kixin kaíni la xje̱en Díos kixin xi̱kaha tsíndáchro chꞌan. 
GAL.4.29	*Mé xi̱kaha ósé ti xjan sa̱o tsíkokjíhi, xje̱en Agar, la kónínkakohen Isaac, ti xjan kokjíhi kjuachaxíen Ncha̱kuén Díos. Mé xi̱kaha sítóhen ijie. 
GAL.4.30	*Kjánchó ndáchro ti xroon itén Díos éxi Díos tsíndáche chꞌin Abraham: “Takítsjexián ntihi ti tjan chꞌexón ixra̱ sátsji tjan la ko ti xje̱en tjan, kixin ti xje̱en tjan la tsꞌáyèhya ti nkehe tsi̱to̱nhe̱n ti xje̱en ti tjan chónta kjuachaxin.” 
GAL.4.31	Mé xi̱kaha kíchóni, jeheni la jehya xje̱en ti tjan chꞌexón ixra̱. Náhí. Jeheni mé xje̱en ti tjan chónta kjuachaxin.
GAL.5.1	Cristo mé kuaáxini, la ti ley í tꞌe̱tue̱nhña ti jeheni. Méxra̱ ndoá chrókꞌuejora la jína titekáonra Cristo la í chrókjanhñara chrókꞌónara ijnko chojni tꞌítuehen.
GAL.5.2	Tihínra, janhan, Pablo, ndáxrja̱n kixin ti na̱xa̱ chrókuara xro̱ye éxi tꞌe̱to̱an ti ley, la ó chónkó tinkachónkira Cristo. 
GAL.5.3	Méxra̱ tjínka̱oan tso̱xrja̱nka ínaá kixin ti nkojín nkexro itsa ti xro̱ye éxi tꞌe̱to̱an ti ley, la ticháxi̱n sinchexiteyá sin kaín ti ley tsíkjajon Moisés. 
GAL.5.4	A̱ndá jahara, ti tjinkáonra tsꞌónara ijnko chojni jína kixin nchexiteyéhéra ti ley, la ó chónkó tíha kixin kui̱to̱héra Cristo la ko ti tjua̱hára Díos. 
GAL.5.5	A̱ndá jeheni kjuasáye Ncha̱kuén Díos tjinki̱tsa, la tjejóchóheni kixin tsjintaxín chrókótjóá ti iji̱éni kixin titekaoni Cristo. 
GAL.5.6	Kixin ti tinkáchónkini Jesucristo, la í jehya tjetoan ti xro̱ye. A̱ntsí tjetoan chrókuinkáchónkini Ìnchéni, la tíha chrókjuinki̱tsa chrókꞌuejóni jína la ko chrótjue̱heni kíchóni.
GAL.5.7	Jahara la ó jína kꞌuejora. A̱ndá ijie, ¿xá nkexro kꞌue̱to̱an kixin tsi̱to̱héra ti nkehe chaxín? 
GAL.5.8	Ti nkehe tjejochꞌera, la jehya ti nkehe tjinkaon Díos, ti nkexro kjueyá ti jahara. 
GAL.5.9	*Ó nohara éxi ndáchro sin, intsíkoá ti nkehe tꞌánkíxin nio̱tja̱, la nchekꞌánkí kuenté ti ichꞌo. 
GAL.5.10	Ndá janhan ó nona kixin Ìnchéni tsjinki̱tsa kixin tsjenka̱yáxinhñara íjnko nkehe nduáhya. Kjánchó Díos sinchekjasóte kaín ti nkexro xritjixrónkáxin ti nkehe jína.
GAL.5.11	Kíchóni, ti na̱xa̱ chróndáxrja̱n kixin chrókua chojni xro̱ye éxi tꞌe̱to̱an ti ley, la ti sin judío la í chrókónínkakonahña sin. Ndá ti xi̱kaha la chrókꞌuándaxiénhña sin ti itan jína chronka nkexrín kꞌuénxin Cristo ti ntacruz. 
GAL.5.12	Méxra̱ ti sin ixri tjixronkáxin, tꞌe̱to̱an kixin itsara xro̱ye, la ícha jína jehya jehó xro̱ye chrókua sin. Náhí. Chrókóchríjin sin kuenté ti parte a.
GAL.5.13	Jahara kíchóni, Díos kjueyá ti jahara kixin tsaára. Méxra̱ chrókjuénka̱yáxinhñara kixin jína chrókjui̱chꞌera kaín nkehe nduáhya. Ícha jína chrókjuinki̱tsa kichuara la ko chrótjue̱héra kichuara. 
GAL.5.14	*Kixin kaín ti nkehe ndáchro ti ley mé tꞌóna éxi nkoko̱a nkehe la ndáchro: “Chrotjue̱heni kíchóni éxi tju̱éxini a̱séni.” 
GAL.5.15	A̱ndá ti nchexiteyáhyara tíhi, ndá ninkákohénra kichuara la ko ntehe kichuara, la jahóra si̱nchekꞌitjáñara ti sin kichuara.
GAL.5.16	Méxra̱ ndáxrja̱n: Tꞌejora éxi tjinkaon Ncha̱kuén Díos, la chrókjuénka̱yáxinhñara si̱chꞌera ti nkehe jínahña tjénka̱yáxinra. 
GAL.5.17	*Kixin ti nkehe jínahña tjénka̱yáxinra la tjajo̱nko ti Ncha̱kuén Díos, la ti nkehe tjinkaon Ncha̱kuén Díos la tjajo̱nko ti nkehe jínahña tjénka̱yáxinra. La yóí nínkakohen kícho. Méxra̱ xitjahya si̱chꞌera ti nkehe jína tjénka̱yáxinra. 
GAL.5.18	Ndá ti tsitekáonra ti nkehe tjinkaon Ncha̱kuén Díos, la í tꞌe̱tua̱nhñara ti ley.
GAL.5.19	Kaín ti nkehe jínahña ichꞌe chojni la xra̱hya tjatso̱ani: kixin tóxríhi̱n sin tsochónta sin ókjé chojnichjin o̱ ókjé chojnindoa, tjenka̱yáxin sin nkehe jínahña, la ko náxrjónhña, 
GAL.5.20	tinkáchónki sin nkehe tsíkjano̱ña, la ko nchexro̱a̱n sin, nínkakohen kícho sin, tjeyá sin kjuanínkaon, chjio sin, xra̱hya tónínkaon sin, tjinkaon sin itsjé nkehe kixin jehó sin jína tsꞌejó sin, tjinkaon tsꞌaxrjentá sin, tꞌóxika̱ye̱he kícho sin, 
GAL.5.21	chji̱no̱xíhin sin, tjàya sin, tjasin sin kia la tókoan sin la nduáhya tjenka̱yáxin sin, la ko tjenka̱yáxin sin íso nkehe jínahña. La éxi senó tjo̱nka̱ra, ti nkexro xi̱kaha ichꞌe la xrokjuahya tsjiji sin ti itjen Díos tꞌe̱to̱an.
GAL.5.22	A̱ndá ti Ncha̱kuén Díos tꞌe̱tue̱hen a̱séni la tjue̱he kíchóni, tso̱chéhe̱ni, kjuaxróxin tsꞌejóni, tso̱nínkakonhñani, nkojína tsꞌejókoni kíchóni, tjinki̱tsani íso chojni, nchexiteyáni ti nkehe ndáchroni, 
GAL.5.23	nkehyani la ko tjachani tꞌe̱tue̱nheni a̱séni. Ndá ti xi̱kaha sichꞌeni la kohya nijnko ley tsjanchia ijie tsjasótexíni. 
GAL.5.24	Méxra̱ ti chojni tinkáchónki Jesucristo, la chꞌehya sin ti nkehe tjinkaon cuerpoé sin, la í xraxinkakonhña sin ti nkehe jínahña kꞌuékjenka̱yáxin sin. 
GAL.5.25	Mé xi̱kaha ti tjejókoni Ncha̱kuén Díos, la ticháxi̱n tsíto̱heni kixin Ncha̱kuén Díos tsꞌe̱tue̱hen ti jeheni.
GAL.5.26	La sinchenkehyani la ko chrókjua̱cha̱xi̱nhñani kíchóni la ko chrókóchji̱no̱xíenhñani ti nkehe ichꞌe íjnko kíchóni.
GAL.6.1	Kíchóni, ti kꞌuíkonra nkojín nkexro kjuasin ijie̱, la jahara chontara Ncha̱kuén Díos, chrókjuínki̱tsara sin chrónixjehéra sin nkojína, chrókónínkakuénhñara sin. La kja̱xin chrókóxakohanra kixin xi̱kahña chrókjuásinra ijie̱. 
GAL.6.2	Tsjínki̱tsara kichuara kixin jehya nkoko̱a chojni chrókuamá ti nkehe iye. Ndá ti xi̱kaha tjejochꞌera, la chaxín tjejonchexiteyára ti nkehe kꞌue̱to̱an Cristo.
GAL.6.3	Kixin ti nkexro tjenka̱yáxin kixin imá tjetoan, ndá chaxínhña, la jehó chꞌiyehe a̱sén. 
GAL.6.4	Nkojnko chojni chróxraxinkaon á ncho̱xon tjejó o̱ náhí. A̱ndá ti ncho̱xon tjejó sin la chrókóchéhe̱ sin, la chrótsjehya sin nkexrín ichꞌe íjnko chojni 
GAL.6.5	kixin nkojnko chojni chrókuamá ti ixra̱ kjuajon Ìnchéni.
GAL.6.6	Ti nkexro xráko̱he̱ ti itan jína, la chrókjuajon nkehe jína chrókuákja ti nkexro tjako.
GAL.6.7	Chꞌiyéhya a̱sánra, kixin ninkexró tsjachahya sichꞌiyehe Díos. Ti nkehe tsꞌe̱nka̱ chojni mé tíha tsotjá. 
GAL.6.8	Ti nkexro tꞌe̱nka̱ ti nkehe jínahña, la ti nkehe jínahña kꞌue̱nka̱ sin, mé tsꞌenxín sin. A̱ndá ti nkexro tsꞌe̱nka̱ ti nkehe tjinkaon Ncha̱kuén Díos, la tsotjá sin ti kjuachón nkochríxín. 
GAL.6.9	Méxra̱ chrókꞌóxrjéhyani, chrókjuíchꞌeni ti nkehe jína, kixin ti tso̱xrjenhyani la ti ó tsjixraká ti ña̱o la tsotjáni ti nkehe jína. 
GAL.6.10	Mé xi̱kaha nkochríxín chrókjuinki̱tsani kaín chojni, la ko a̱ntsí chrókjuinki̱tsani ti sin kíchóni tinkáchónki Ìnchéni.
GAL.6.11	Tsjehéra nkexrín imá ihyé letra kji̱nxian tjaná. 
GAL.6.12	Ti sin tjako ley tjinkaon tsꞌe̱tua̱hanra kixin chrókuara xro̱ye kixin tjinkaon sin chrókjuikosáyehe sin chojni ó. La tjinkakonhña sin chrókjuasóte sin kixin tinkáchónki sin ti Cristo kjuákꞌenkáni ntacruz. 
GAL.6.13	La kjónté ti sin tsíka xro̱ye mé nchexiteyáhya sin ti nkehe ndáchro ti ley. Jehe sin la jehó tjinkaon sin kixin chrókuara xro̱ye kixin tso̱nkexín sin kixin kjuacha sin kꞌue̱to̱an sin kixin ikuára ti xro̱ye. 
GAL.6.14	A̱ndá janhan tóxrìnahña si̱ntankexián tíha. Ícha jína chróndáxrja̱n kixin Cristo kꞌuenyákohe̱n ti janhan. Kixin Cristo kꞌuénxin ntacruz, la janhan í tjínka̱konhña ti nkehe siín chjasintajni, la ti chjasintajni í tjinkakonhña ti janhan. 
GAL.6.15	Ninkehó sínkíhya á chónta chojni xro̱ye o̱ náhí. Ti nkehe a̱ntsí sínkí la kixin chrókꞌónani ijnko chojni ni̱xin. 
GAL.6.16	La kaín ti nkexro titekaon ti nkehe tꞌe̱to̱an Díos, mé chaxín tsíkꞌóna xje̱en Díos, la tsꞌáyéhe̱ sin ti kjuaxróxin kixin Díos kui̱konoéhe̱ ti jehe sin.
GAL.6.17	A̱ndá ijie la tjínka̱konhña kixin ninkexró chrókꞌuekana ijie̱. Janhan la chonta ti tsíkjatso̱enxín tsíchrítꞌo̱ ti nto̱na
GAL.6.18	Kíchóni, tjáncháha̱ Ìnchéni Jesucristo kixin chrókjuincheñao chꞌan kaínra. Mé tsoxiteyá. Ó tjen.
EPH.1.2	Itꞌéni Díos la ko Ìnchéni Jesucristo sincheñaora la ko tsꞌayéhéra ti kjuaxróxin tjajon chꞌan.
EPH.1.3	Chjéheni kjuasáya Díos, Itꞌé Ìnchéni Jesucristo, kixin Díos mé kjuíncheñao ti jeheni tinkáchónkini Ìnchéni Jesucristo la ko kjuajon chꞌan kaín nkehe jína kjui̱xi̱n nkaya nka̱jní. 
EPH.1.4	Díos mé kjueyá ti jeheni ti na̱xa̱ kꞌónahña chjasintajni kixin chrókuinkáchónkini Cristo la ko tjóá chrókꞌuejóni ti itjen chꞌan, í chróchóntahyani ninkehó ijie̱. 
EPH.1.5	Imá tjue̱he Díos ti jeheni, a̱ndá tsíkjeyá chꞌan ti jeheni kixin tsꞌónani xje̱en chꞌan kixin tsinkáchónkini Jesucristo. Kaín tíhi mé tsíkjenka̱yáxin Díos ósé. 
EPH.1.6	Mé xi̱kaha nkochríxín tsochjéheni kjuasáya Díos kixin ti kjuachaxin ijié kjua̱ko̱xi̱n chꞌan ti kjuíncheñao chꞌan ti jeheni kixin tsinkáchónkini ti xje̱en chꞌan imá tjue̱he chꞌan. 
EPH.1.7	*Díos imá tjue̱he ti jeheni, ndá kjuínchekaá chꞌan ti jeheni kixin ti Xje̱en chꞌan kjuenka̱yákohe̱n ti iji̱éni. Mé xi̱kaha kjue̱nka̱ chꞌan kixin tso̱tjuáxin kaín ti ijie̱ chóntani. 
EPH.1.8	Díos mé kjua̱ko̱xi̱n kixin imá tjue̱he ti jeheni la ko kja̱xin kjuajon chꞌan kjuaxrexinkaon jína la ko kjuachaxin ijié kixin chrókienxíni jína. 
EPH.1.9	La kja̱xin kjuínchenohe Díos ti jeheni ti nkehe jehó chꞌan tsíkjenka̱yáxin chꞌan, mé ti nkehe tjinkaon chꞌan chróxiteyá kixin ikui Cristo, la tíha mé ninkexró kónoehña. 
EPH.1.10	Ti nkehe tsíkjenka̱yáxin Díos la tsoxiteyá ti tsjixraká ti ña̱o tsíndáchro chꞌan. Landá ti ña̱o a la Díos tsjajon kjuachaxin kixin Jesucristo tsꞌe̱tue̱hen kaín nkehe, ti nkehe siín nka̱jní la ko chjasintajni.
EPH.1.11	Kixin ti tinkáchónkini Cristo, la Díos tsíkjeyá ti jeheni ósé kixin tsꞌáyéhe̱ni ti nkehe tsjajon chꞌan tsi̱to̱nhe̱ni. Mé kaín tíhi tso̱hen éxi tsíkjenka̱yáxin Díos. 
EPH.1.12	Mé xi̱kaha kaíni ó kuitekaoni Cristo, mé chróchjéheni kjuasáya Díos kixin ti kjuachaxin ijié chónta chꞌan. 
EPH.1.13	Kja̱xin jahara ó kuihínra ti itan jína, chronka nkexrín tsaáxini, a̱ndá ó kuinkachónkira Cristo. La kꞌónara chojni kuènté Díos kixin kꞌuayéhéra ti Ncha̱kuén Díos, éxi tsíndáchro chꞌan. 
EPH.1.14	Ti kꞌuáyéhe̱ni ti Ncha̱kuén Díos mé noexíni kixin tsꞌáyéhe̱ni kaín ti nkehe tsjajon chꞌan ti ó tsjintaxín sinchekaá chꞌan ti jeheni kꞌónani xje̱en chꞌan. Méxra̱ chrókjuikosáyeheni Díos kixin ti kjuachaxin ijié chónta chꞌan.
EPH.1.15	Mé xi̱kaha janhan ó kui̱ha̱n kixin imá tinkachónkira Ìnchéni Jesús la ko imá tjue̱héra kaín ti íso sin tinkáchónki Díos, 
EPH.1.16	méxra̱ janhan la ti̱tua̱hya tja̱ha̱ kjuasáya Díos kixin ti jahara, la ti ó nixja̱ha̱ chꞌan mé xráxinka̱oan ti jahara. 
EPH.1.17	Tjáncháha̱ Díos, Itꞌé Ìnchéni Jesucristo, imá chónta kjuachaxin, kixin Ncha̱kuén chꞌan chrókjuintanohara jína kixin chrókiénxinra ti nkehe kuènté Díos kixin jína tsochoxínra ti jehe chꞌan. 
EPH.1.18	La ko kja̱xin tjáncháha̱ Díos kixin jehe chꞌan chrótjáhara ti kjuaxrexinkaon jína kixin chrókónohara kaín ti nkehe chrókꞌuejochohénra kixin xi̱kaha tsíkꞌeya̱ha̱ra chꞌan, la ko tso̱nohara kixin imá tjete ti nkehe sincheki̱to̱nhe̱n chꞌan ti sin kuènté chꞌan. 
EPH.1.19	La ko kja̱xin tso̱nohara kixin ti kjuachaxin kuènté Díos mé ijnko nkehe imá ijié, mé chóntahya nketí tsjeje̱xin. Ti kjuachaxin kuènté Díos mé ichꞌe ixra̱ nkaya a̱séni kixin jeheni tinkáchónkini Cristo. Mé tíhi nkokón kjuachaxin kjua̱ko̱xi̱n Díos 
EPH.1.20	*ti ó kjuínchexechón chꞌan Cristo la ko kjuajon chꞌan kjuachaxin kjuákꞌetja̱xi̱n Cristo ti itja chꞌan chjina ti nkaya nka̱jní. 
EPH.1.21	A̱ndá xi̱kaha kꞌuáyéhe̱ Cristo kjuachaxin tsꞌe̱tue̱hen kaín nkehe siín nka̱jní la ko chjasintajni, ijie la ko nkochríxín. 
EPH.1.22	*Mé xi̱kaha Díos chjéhe Cristo kjuachaxin tsꞌe̱tue̱hen kaín nkehe siín, la ko kjuajon chꞌan kjuachaxin kixin Cristo tsꞌe̱tue̱hen ti ni̱nko, mé tꞌaxrjexín kixin jehe chꞌan mé ikja ti ni̱nko. 
EPH.1.23	Ti ni̱nko mé ti cuerpo kuènté Cristo, la jehó Cristo mé tꞌe̱tue̱hen tíhi la ko jehó chꞌan mé kuènté kaín ti nkehe siín.
EPH.2.2	Mé xi̱kaha kꞌuéchrehéra ti nkehe jínahña ichꞌe ti chojni na̱xa̱ tjenka̱yáxin ti nkehe siín chjasintajni. Kꞌuékji̱nchexiteyára éxi tóxríhi̱n ti jínahña tꞌe̱tue̱hen ti xri̱nto̱ la ko tꞌe̱tue̱hen kaín ti chojni titekakuenhña Díos. 
EPH.2.3	Mé kaíni xi̱kaha kuékꞌejóni ósé, kꞌuékuitekaoni ti nkehe jínahña kꞌuéndáchro a̱séni la ko ti nduáhya kꞌuekjenka̱yáxini. Méxra̱ Díos la jína chrókjuinchekjasóte ti jeheni éxi tsjasóte ti íso chojni kuítekakonhña. 
EPH.2.4	Kjánchó Díos imá kui̱konoéhe̱ ti jeheni la ko imá tjue̱he chꞌan kaíni. 
EPH.2.5	Méxra̱, kjónté éxi tsíkꞌeni kuékꞌejóni kixin ti ijie̱ kꞌuéchóntani, la Díos kjuajon kjuachaxin kixin xechónkuéni Cristo la ó chóntani ti kjuachón. La kjuínchekaá chꞌan ti jeheni kixin tjue̱he chꞌan ti jeheni. 
EPH.2.6	Díos mé kjuínchexechón Cristo Jesús la ko kja̱xin jeheni xechónkuéni Cristo, ndá xi̱kaha kjuajon Díos kjuachaxin tsꞌejókoni Cristo nkaya nka̱jní. 
EPH.2.7	Mé xi̱kaha kjuíchꞌe Díos kixin ijie la ko nkochríxín kjua̱ko̱xi̱n chꞌan kixin imá tjue̱he chꞌan ti jeheni, la kjuínki̱tsa chꞌan kixin tinkáchónkini Cristo Jesús. 
EPH.2.8	Díos imá tjue̱he ti jeheni, la kjuajon chꞌan ti kjuachón kixin titekaoni Cristo. Jehya kixin ichrén ixra̱ chrókjuíchꞌeni ndá chrókꞌuáyéhe̱ni ti kjuachón. Náhí. Kixin imá tjue̱he chꞌan ti jeheni la kjuajon chꞌan ti kjuachón. 
EPH.2.9	La jehya kixin ijnko ixra̱ jína chrókjuíchꞌeni ndá chrókjuinchenkexíni kixin ó kuaáni. Náhí. 
EPH.2.10	Díos kjuíchꞌéna ti jeheni kixin jína sichꞌeheni chꞌan ixra̱ kixin tinkáchónkini Cristo Jesús, mé xi̱kaha kjuénka̱yáxin chꞌan ósé.
EPH.2.11	Méxra̱ xráxinkaonra nkexrín kuékꞌejora ósé. Jahara jehya chojni judío la chontahyara ti xro̱ye. A̱ndá kꞌuéndáchro sin kixin jahara jehya chojni kuènté Díos kixin chontahyara ti xro̱ye ncheka ti sin judío ti cuerpo kuènté. 
EPH.2.12	Mé xi̱kaha ósé la jahara kꞌuékitekákonhñara Cristo. Jahara jehya kuènté ti nación Israel la ko kꞌuéchonhñara ti nkehe tsíkꞌe̱to̱an Díos la ko ti nkehe tsíndáchro Díos tsjajon. Méxra̱ kuékꞌejora ntihi chjasintajni, kꞌuéchonhñara Díos la ko kꞌuéchontahyara ijnko nkexro chrókuaáxinra. 
EPH.2.13	A̱ndá ijie la ó titekáonra Jesucristo, la kjónté ti ósé la ikjín kuékꞌejora, kꞌuéchonhñara Díos, la ijie ó kóchjinara ti itjen chꞌan kixin kꞌuenyákohe̱n Cristo ti jahara, la ko ti ijni̱é chꞌan kꞌuitjí. 
EPH.2.14	Cristo mé tjejóxini kjuaxróxin kixin ti sin judío la ko ti sin jehya judío la kꞌóna sin nkoko̱a chjasin kixin Cristo kꞌóxika ti kjuanínkaon kuènté sin kixin éxi ijnko tja̱tꞌo̱ tjenkákuèxi̱n tíha.
EPH.2.16	*Mé xi̱kaha kꞌuenyákohe̱n Cristo ti jeheni ti kꞌuénxin chꞌan ti ntacruz, la kuakjìin chꞌan ti kjuanínkaon kꞌuéchónta ti yaá chjasin, mé ti chojni judío la ko ti chojni jehya judío, kixin kjuaxróxin tsꞌejóko sin Díos la ko tsꞌóna sin éxi nkoko̱a cuerpo.
EPH.2.18	Mé kjuasáye Cristo, kixin kjónté chojni judío o̱ jehya judío, la kaíni jína tso̱chjineheni Itꞌéni Díos kixin nkokón kꞌuáyéhe̱ni ti Ncha̱kuén chꞌan.
EPH.2.19	Mé xi̱kaha jahara, la ijie í jehya chojni tsíkji̱xi̱n ókjé, la ko chróndáchrohyara kixin jehya no̱nta̱ara tjejora. Náhí. Kaíni la kꞌónani ijnko chjasin kixin nkoko̱a tinkáchónkini Díos la ko kꞌónani chojni kjéhya Díos. 
EPH.2.20	Jahara mé kꞌónara éxi ijnko nchia tja̱tꞌo̱ ijié kjuákꞌe chritaón ti ixro̱ kꞌuejo ti sin kjueyá Ìnchéni Jesús la ko ti sin tsíchrꞌán Díos tsíchronka itén chꞌan ósé. Landá Jesucristo mé ti ixro̱ imá tjetoan xránkíxixín ti nchia. 
EPH.2.21	Ti xránkíxixín ti tja̱tꞌo̱ mé Cristo la kuenté ti nchia la tsꞌánkí kixin yóxin tsjakꞌe, a̱ndá ti ó tsjixin la tsꞌóna ijnko ni̱nko tjóá kuènté Ìnchéni. 
EPH.2.22	Mé xi̱kaha kja̱xinra nkoko̱a tinkachónkira Cristo la éxi nkoko̱a nchia tsꞌónara kixin tsꞌóna ti nchia kuènté Díos, la ntiha tsjakꞌe ti Ncha̱kuén chꞌan.
EPH.3.1	Mé xi̱kaha janhan Pablo tjechjina kixin xrja̱nká ti itén Cristo Jesús kixin jahara, chojni jehya judío, jína chrókuitekáonra Cristo la nixja̱ha̱ Díos kixin ti jahara. 
EPH.3.2	Ó nohara kixin Díos imá tjue̱he ti jeheni la kjuajon chꞌan ti ixra̱ i kꞌuayáha̱ kixin tsjákohára ti itan jína. 
EPH.3.3	Díos mé kjuínchenona ijnko nkehe ninkexró noehña kjuénka̱yáxin chꞌan ndesi ósé éxi ti ikjian senó. 
EPH.3.4	*Ti ó si̱nchekuáxinra ti xroon i, la tso̱nohara nkexrín tia̱nxia̱n ti nkehe kuènté Cristo kꞌuékienxínhña chojni. 
EPH.3.5	Ti nkehe i mé ninkexró kꞌuénoehña ti ósé. A̱ndá ijie kjuachaxíen Ncha̱kuén Díos la kjuínchenohe chꞌan ti sin tsíkjeyá Ìnchéni Jesús sichꞌe ixra̱ la ko ti sin chrónka itén chꞌan. 
EPH.3.6	Ti nkehe ninkexró kꞌuénoehña mé tíhi: kixin ti itan jína tsaáxin chojni, la ti sin jehya judío la ko ti sin judío la nkokón tsꞌáyéhe̱ sin ti nkehe jína tsjajon Díos, la tsꞌóna sin nkoko̱a cuerpo kuènté Cristo la ko nkokón tsꞌáyéhe̱ sin kaín ti nkehe tsíndáchro Díos tsjajon kixin kuitekaon sin Cristo Jesús.
EPH.3.7	La ijie kjua̱ko̱xi̱n Díos kixin imá tjua̱na la kjuajon chꞌan ti ixra̱ i si̱tꞌa kixin tso̱xrja̱nka ti itén Díos kixin ti kjuachaxin kuènté chꞌan kꞌuayáha̱. 
EPH.3.8	Janhan la kanhñó tjetoan ke ti íso sin tsíkjeyá Ìnchéni, kjánchó Díos mé kjuínchekito̱na ti ixra̱ imá tjetoan kixin tso̱tja̱nka ti sin jehya judío ti itan jína kixin imá tjete ti nkehe kuènté Cristo la tsjachahya tsjenka̱yáxini nkekja̱ín sínkí tíha. 
EPH.3.9	Ti ixra̱ kꞌuayáha̱ la tso̱tja̱nka kaín chojni nkexrín tsíkjenka̱yáxin Díos ósé, ti nkehe ninkexró kꞌuénoehña, la jehó Díos, ti nkexro kjuíchꞌéna kaín ti nkehe siín, mé kꞌuénohe. 
EPH.3.10	Mé xi̱kaha kóhen kixin ijie la ti sin ni̱nko chrókjua̱ko̱xi̱n sin ti kjuachaxin ijié kuènté Díos kixin tso̱nohe kaín ti sin ángel la ko kaín ti sin chónta kjuachaxin tjejó nka̱jní nkexrín ijié ti kjuachaxin chónta Díos la ko ti imá nohe chꞌan. 
EPH.3.11	Mé xi̱kaha xráxín tsíkjenka̱yáxin Díos, a̱ndá Ìnchéni Jesucristo ikui la kjuínchexiteyá kaín tíha. 
EPH.3.12	Méxra̱ kjuasáye Cristo kjuajon chꞌan kjuachaxin kixin jína tso̱chjineheni Díos kixin tinkáchónkini chꞌan. 
EPH.3.13	Mé xi̱kaha xrja̱noáhára chrókꞌóxrjéhyara, chrókuinkachónkira Ìnchéni, kjónté kuihínra kixin ntihi itjén tjétjasótexína ti jahara, la tíha kóhen kixin chrókꞌuejoxi̱nra jína.
EPH.3.14	Mé xi̱kaha tjakꞌéxia̱n to̱chꞌia̱n tji̱ko̱sáyaha̱ Itꞌéni Díos, 
EPH.3.15	Itꞌé kaín ti nkexro siín nkaya nka̱jní la ko kaín ti nkexro siín chjasintajni, kuitekaon sin ti ihni̱é chꞌan. 
EPH.3.16	Tjáncháha̱ Itꞌéni Díos chónta kaín kjuachaxin kixin ti Ncha̱kuén chꞌan chrókꞌue̱tue̱hen ti a̱sánra kixin a̱ntsí chróchontara ti kjuachaxin kuènté chꞌan. 
EPH.3.17	Kixin xi̱kaha Cristo chrókjuákꞌe nkaya a̱sánra kixin tinkachónkira chꞌan landá a̱ntsí chrótjue̱héra kichuara la ko ndoá chrókꞌuejora éxi ijnko inta ni̱nka tsíkji nuèé. 
EPH.3.18	Mé xi̱kaha jahara la ko kaín ti sin tinkáchónki Ìnchéni mé chrókiénxinra nkexrín tonxín, kjíji̱nxi̱n, ni̱nkaxín la ko nte̱toxín ti tjue̱he Cristo ti jeheni. 
EPH.3.19	Tjáncháha̱ Díos kixin chrókónohara a̱ntsí nkexrín imá tjue̱he Díos ti jeheni, kjónté tsjachahya chojni tsienxín kaín tíhi. Ndá xi̱kaha jína tsochontara kaín ti kjuachaxin tsjajon Díos.
EPH.3.20	Ndá ijie chjéheni kjuasáya Díos kixin jehe chꞌan chónta chꞌan kaín kjuachaxin la ko a̱ntsí tsjajon chꞌan ke ti kjuancheheni chꞌan, kjónté na̱xa̱ kjuénka̱yáxinhñani chrókjuajon chꞌan, kixin ó kjuajon chꞌan ti kjuachaxin kuènté chꞌan ichꞌe ixra̱ nkaya a̱séni. 
EPH.3.21	Kjuasáye Díos kixin Ìnchéni Cristo Jesús kjuínchekaá ti ni̱nko, mé xi̱kaha ticháxi̱n tsjikosáyeheni chꞌan nkochríxín. Mé xi̱kaha tso̱hen.
EPH.4.1	Janhan mé ntihi itjén, tjéchji̱naxián ti ixra̱ kuènté Ìnchéni, la xrja̱noáhára kixin chrókuitekáonra la ko jína chrókꞌuejora éxi tjinkaon Díos chrókꞌuejó kaín ti sin kjueyá chꞌan. Mé xi̱kaha kjueyá Díos ti jahara. 
EPH.4.2	*Méxra̱ chrókjui̱nchejínara a̱sánra la ko nkojína chrónixjehéra kichuara, chrókónínkakuénhñara, chrókjuínki̱tsara la ko chrótjue̱héra sin. 
EPH.4.3	La chrókóxakohanra kixin chaxín nkoko̱a chrókjuena̱yáxinra la Ncha̱kuén Díos mé tsjínki̱tsara kixin kjuaxróxin chrókꞌuejora. 
EPH.4.4	Itjen nkoko̱a cuerpo la ko nkoko̱a Ncha̱kuén Díos la Díos kjueyá ti jahara kixin nkoko̱a nkehe chrókꞌuejochohénra. 
EPH.4.5	Nkoko̱a Ìnchéni, nkoko̱a nkexro titekaoni la ko nkoko̱a kuikiteni. 
EPH.4.6	Nkoko̱a Díos la tíha mé Itꞌéni kaíni. Jehe chꞌan mé tꞌayakohen chꞌan kaín nkehe la ko tꞌe̱tue̱hen chꞌan kaín chojni la ko ti Ncha̱kuén chꞌan mé chóntani kaíni.
EPH.4.7	Méxra̱ nkojnkoni kꞌuáyéhe̱ni nkojnko kjuachaxin kjuajon Ìnchéni éxi tjinkaon chꞌan. 
EPH.4.8	*Mé xi̱kaha nixja ti xroon itén Díos:
EPH.4.8	Jehe chꞌan ti sákjui̱ chꞌan nka̱jní la kjui̱ko chꞌan ti sin kꞌuénínkakohen ti jehe chꞌan
EPH.4.8	la kjuíncheki̱to̱nhe̱n chꞌan nkojnko chojni titekaon ti jehe chꞌan ti ixra̱ sichꞌe sin.
EPH.4.9	¿A̱ndá nkehe tꞌaxrjexín kixin sákjui̱ chꞌan? Tíhi mé tꞌaxrjexín kixin jehe chꞌan mé kui̱xi̱n chꞌan nka̱jní la kjuákꞌe chꞌan chjasintajni. 
EPH.4.10	Ndá nkexro ti kꞌuínkaji̱nxi̱n nka̱jní la kja̱xin sákjui̱ ínaá, ti nka̱jní imá noi kixin tsꞌe̱tue̱hen chꞌan kaín nkehe siín chjasintajni la ko nka̱jní. 
EPH.4.11	Ìnchéni chjéhe chꞌan kjuachaxin nkojnko chojni, la kjueyá chꞌan iso sin kꞌóna apóstol, íso sin tsochronkaxín ti itén Díos, la íso sin tsochronka sin ti itan tsaáxin chojni, íso sin tsꞌóna chojni tsꞌayakohen ti ni̱nko la ko íso chojni tsjako ti itén Díos. 
EPH.4.12	Mé xi̱kaha ti ixra̱ kꞌuáyéhe̱ ti sin kjueyá Díos kixin sichꞌehe sin chꞌan ixra̱ kixin xi̱kaha tsꞌánkí ti cuerpo kuènté Cristo. 
EPH.4.13	Mé xi̱kaha kaíni nkoko̱a tsinkáchónkini ti Xje̱en Díos la ko tsochóxini chꞌan jína kixin xi̱kaha tsꞌónani ijnko chojni chaxín nchexiteyá la ko tsochóntani kjuachaxin éxi chónta Cristo. 
EPH.4.14	Méxra̱ jeheni la chrókꞌónahñani éxi ixjan intsí, kixin ti ixjan ntsí la xra̱hya tjinkí sin ti nkehe tjenka̱yáxin sin éxi ijnko xri̱nto̱ chrókui sáchrókjuiko ijnko nkehe, mé xi̱kaha jehe sin, kixin tihin sin ti nkehe nduáhya tjako ti chojni chꞌia tjinkaon chrókjuachròe ti chojni na̱xa̱ noehña kixin sátsjiko sin ti nti̱a nduáhya. 
EPH.4.15	Méxra̱ ícha jína chrónixjani ti nkehe chaxín ndoá la kaín a̱séni chrótjue̱heni kíchóni, ndá chrókꞌuánkí ti kjuaxrexinkaon kuènténi éxi tjinkaon Cristo kixin jehe chꞌan mé ti ikja ti cuerpo. 
EPH.4.16	*Ti kjuachaxin kuènté Cristo mé tꞌónaxín kuenté ti cuerpo, tíha mé ti ni̱nko, la nkokón ichꞌe ixra̱ la nkokón tjinki̱tsa kícho. La xi̱kaha tsꞌánkí ti ixra̱ kuènté Cristo la ko a̱ntsí tsꞌánkí ti tjue̱heni kíchóni.
EPH.4.17	Tíhi mé ti nkehe tjo̱nka̱ra kixin kjuachaxíen ihni̱é Ìnchéni. Mé tétua̱hanra kixin í chrókꞌuejohyara éxi tjejó ti sin chónhña Díos kixin ti nduáhya tjenka̱yáxin sin. 
EPH.4.18	Ti nkehe tjenka̱yáxin sin la éxi ijnko nkehe sítie tíha. Chónhña sin ti kjuachón tjajon Díos la tienxínhña sin kixin imá icha ti a̱sén sin. 
EPH.4.19	La ó tsíkjinchekꞌitjáña sin ti kjuaxrexinkaon kuènté sin la í tósuèhya sin la tjajonxón a̱sén sin ti nkehe jínahña. Imá tóxríhi̱n sin chrókjuasin sin kaín ijie̱. 
EPH.4.20	A̱ndá jahara jehya xi̱kaha xráko̱hara ti nkehe kꞌue̱to̱an Cristo, 
EPH.4.21	ti chaxín kuihínra ti itan kuènté Ìnchéni Jesucristo la ko kꞌuitjára ti nkehe chaxín ndoá kjuako chꞌan. 
EPH.4.22	*La ti̱to̱héra kaín ti nkehe ntaxin kꞌuékji̱chꞌera ósé. Tíha mé ijnko nkehe nduáhya, ijnko nkehe jínahña tꞌayahara. 
EPH.4.23	Jahara ticháxi̱n chrókóni̱xin ti kjuaxrexinkaon kuèntára la ko ti ncha̱kuánra. 
EPH.4.24	*Méxra̱ chrókuákjára ti kjuaxrexinkaon ni̱xin kjuíchꞌéna Díos éxi tjinkaon chꞌan, la chrókjuáko̱xinra ijnko nkehe jína la ko ndoá.
EPH.4.27	Chrokuájonhñara kjuachaxin kixin ti Jínahña chrókꞌue̱tue̱hen a̱sánra.
EPH.4.28	Ti nkojinra te̱era la chrókui̱to̱héra ti kjuache̱e. Ícha jína itjára chrókjui̱chꞌexínra ixra̱ kixin chróchontara chichaon kixin jína chrókjuínki̱tsara nkojín ti sin chaxín tichánxi̱hin.
EPH.4.29	Chji̱ñéhña chrónixjara ijnko nkehe náxrjónhña. Ícha jína chrónixjara ti nkehe jína kixin tíhi chrókjuinki̱tsa kaín ti sin tjejótihin. 
EPH.4.30	Méxra̱ nchekꞌaváhyara ti Ncha̱kuén Díos kixin tíha mé kꞌuayéhéra éxi ijnko xro̱ye la tíhi tja̱ko̱xi̱n kixin jahara mé kꞌónara chojni kuènté Díos, kixin ti ña̱o itsi Cristo ndá chaxín tsaxrjekjanxini ti ijie̱.
EPH.4.31	Ti̱to̱héra kaín ti nkehe náxrjónhña tjénka̱yáxinra, ti kjuanínkaon, ti tꞌóyakote kichuara, ti tꞌándaxíhínra kichuara la ko kaín nkehe jínahña. 
EPH.4.32	*Ícha jína chrókjui̱nchejína a̱sánra la ko chrókui̱konoéhéra kichuara la ko chrókꞌuitjáñahanra ti ichrén ijie̱ kjuasinhara sin, kixin xi̱kaha Díos la kꞌuitjáñehen ti ijie̱ kuènténi kixin ichrꞌán chꞌan ti Xje̱en chꞌan kꞌuenyákohe̱n ti ijie̱ chóntani kaíni.
EPH.5.1	Jahara mé ó kꞌónara xje̱en Díos la tjua̱hára Díos. Méxra̱ chrókjuáko̱xinra éxi kjua̱ko̱xi̱n chꞌan. 
EPH.5.2	*Chrotjue̱héra kichuara éxi Cristo tjue̱he ti jeheni la ko kjuenka̱yákohe̱n chꞌan ti iji̱éni, éxi ijnko kolélo kꞌóñá sin la kjuínchechján sin, la kꞌuáyéhe̱ Díos ti xraxé náxrjón.
EPH.5.3	A̱ndá jahara ó tinkachónkira Díos la í chji̱ñéhña tsonixjara nkojín nkehe nduáhya kuènté chojnichjin kixin kaín tíha la ijie̱, la ko ninkehó nkehe náxrjónhña chrókjuénka̱yáxinra la chrókjuénka̱yáxinhñara kixin tsochontara itsjé nkehe tjete. 
EPH.5.4	La ko chji̱ñéhña chrónixjara ijnko nkehe kjuatosuéhe̱, la ko chrókjóhyara kjuachjanta la ko chrókóno̱nto̱nhñara kixin kaín tíha mé nduáhya. Ícha jína chrókꞌuitjára chróchje̱héra Díos kjuasáya. 
EPH.5.5	A̱ndá jahara la ó nohara kixin ti nkexro chrókjuasinko ijie̱ ijnko chojnichjin jehya ichjién, ti nkexro ichꞌe nkehe jínahña, ti nkexro tjakꞌe a̱sén tsochónta itsjé nkehe (tíha mé yóhe̱ éxi chrókuinkáchónki sin ti nkehe tsíkjano̱ña), la ti nkexro a la xrokjuahya tsꞌixehen ti tꞌe̱to̱axín Cristo la ko Díos. 
EPH.5.6	Méxra̱ jahara chrókui̱to̱éhyara chrókjuitꞌayahara nkojín nkexro nixja nkehe ninkehó sínkíhya, kixin ti nkehe jínahña mé tsi̱xi̱n ti kjuanínkaon kuènté Díos la sinchekjasóte chꞌan kaín ti sin titekakonhña ti jehe chꞌan. 
EPH.5.7	Méxra̱ í tꞌitonhñara ti chojni xi̱kaha tjenka̱yáxin.
EPH.5.8	Jahara la ósé la kuékꞌájira ti sítie. A̱ndá ijie la tjejora ti tꞌinkaséña kixin tinkachónkira Ìnchéni. Méxra̱ chrókjuáko̱xinra kixin ó tjejora ti itjen ti xrohi tꞌinkaséña kuènté Díos. 
EPH.5.9	Kixin ti xrohi tꞌinkaséñaxín la mé tjinki̱tsa kixin tsja̱ko̱xi̱ni jína la ko tsonixjani ti nkehe chaxín la ko ndoá tsꞌejóni. 
EPH.5.10	Méxra̱ chrókóxakohanra chrókjuéyára ti nkehe tóxríhi̱n Ìnchéni. 
EPH.5.11	Chrokuankíehyara ti sin tjenka̱yáxin nkehe nduáhya, kixin jehe sin mé tjejó sin ti sítie. Ticháxi̱n chróndáchera sin kixin ti nkehe tjenka̱yáxin sin la nduáhya. 
EPH.5.12	Kixin kjónté chrókjoni kuènté ti nkehe ómó ichꞌe sin la ijnko kjuatosuéhe̱ tíha. 
EPH.5.13	Méxra̱ kaín nkehe la tso̱noxín kixin ti xrohi la sinchenoxín kaín ti nkehe siín, á nkehe jína o̱ náhí. 
EPH.5.14	Mé xi̱kaha ndáchro sin:
EPH.5.14	Xráxèxian jaha tjéchrian;
EPH.5.14	tꞌaxrjékjanxian ti siín ti sin tsíkꞌen,
EPH.5.14	kixin Cristo mé tjetjoka ti xrohi tsꞌinkaséñaxián.
EPH.5.15	Méxra̱ ijnko nkehe jína chrókjuénka̱yáxinra; jehya éxi ti sin lo̱nti̱ chóntahya kjuaxrexinkaon jína, náhí. Chrokꞌuejora éxi ijnko chojni nohe, chónta kjuaxrexinkaon jína. 
EPH.5.16	*Chrokóxakohanra chrókjui̱chꞌera ixra̱ éxi tjinkaon Ìnchéni kixin ijie la imá siín nkehe jínahña. 
EPH.5.17	Méxra̱ chrókꞌónahñara ijnko chojni lo̱nti̱. Chrokóxakohanra chrókiénxinra ti nkehe tóxríhi̱n Ìnchéni. 
EPH.5.18	Chrokókoanhñara kixin tíha la tsꞌitjáñaxínra nkochríxín. Ícha jína chrókjuájonra kjuachaxin kixin Ncha̱kuén Díos chrókꞌue̱tue̱hen ti jahara. 
EPH.5.19	*Chrotsjera salmo la ko himno, la ko kaín a̱sánra chrókjuíkosáyehéra Ìnchéni. 
EPH.5.20	Nkochríxín chróchje̱héra kjuasáya Itꞌéni Díos kixin kaín ti nkehe kjuajon chꞌan, chróchje̱éxinra kjuasáya ti ihni̱é Ìnchéni Jesucristo.
EPH.5.21	Chrokjuinchexiteyéhe kichuara kixin ó tinkachónkira Ìnchéni. 
EPH.5.22	*Méxra̱ ti chojnichjin ó tsíkóte̱he la chrókjuinchexiteyéhe ti xìi éxi nchexiteyéhe sin Ìnchéni. 
EPH.5.23	Kixin ti chojnindoa mé chónta kjuachaxin tsꞌe̱tue̱hen ti ichjién éxi Cristo mé ikja ti ni̱nko. Mé xi̱kaha Cristo mé kjuínchekaá ti ni̱nko, kixin ti ni̱nko la cuerpo kuènté chꞌan. 
EPH.5.24	Méxra̱ éxi ti ni̱nko nchexiteyéhe Cristo, la xi̱kaha ti chojnichjin tsíkóte̱he la chrókjuinchexiteyéhe ti xìi.
EPH.5.26	Ikꞌuén Cristo kixin sinchetjóá chꞌan ti sin ni̱nko, kjuínchetjuáxin chꞌan ti ìnta̱ kuikitexín sin kixin kuitekaon sin ti itén chꞌan. 
EPH.5.27	Mé xi̱kaha jína tsꞌáyéhe̱ Cristo ti jeheni kixin jeheni mé ijnko ni̱nko náxrjón chóntahya ninkehó kji̱ta̱, ijnko ni̱nko tjóá la ko ndoá. 
EPH.5.28	Mé xi̱kaha ti chojnindoa tso̱tjue̱he ti ichjién éxi tju̱éxin a̱sén. Ti nkexro chaxín tjue̱he ti ichjién mé kja̱xin tjue̱he a̱sén. 
EPH.5.29	Méxra̱ kjá nijnko chojni chrókónínkakohen ti cuerpo kuènté. Náhí. Kjá chrókjonie sin jína la chrókꞌuayakohen sin ti cuerpo kuènté sin la xi̱kaha Cristo tꞌayakohen ti ni̱nko. 
EPH.5.30	Kixin ti cuerpo kuènté Cristo mé jeheni, kixin jeheni mé kꞌóna ti cuerpo kuènté chꞌan la ko ti huéso̱e chꞌan. 
EPH.5.31	*Mé xi̱kaha ndáchro: “Ti chojnindoa la tsíto̱he ti itꞌé la ko ìñé la tso̱nkojié ti ichjién la yóí sin mé tsꞌóna sin éxi nkoko̱a chojni.” 
EPH.5.32	Tíhi la ijnko nkehe imá ijié la ko imá ixra̱ la tsjachahya chojni tsienxín. Méxra̱ janhan xrja̱nká kuènté Cristo la ko ti ni̱nkué chꞌan. 
EPH.5.33	Méxra̱ nkojnko ti chojnindoa la ticháxi̱n tso̱tjue̱he ti ichjién éxi tju̱éxin a̱sén, la ko kja̱xin ti chojnichjin chróchóntehe kjuasàya ti xìi.
EPH.6.2	*Tíhi mé ti nkehe sa̱oxín tsíkꞌe̱to̱an Díos kixin tsoxiteyá ndá tsjinki̱tsa chꞌan ti jeheni, mé ndáchro: “Chrokjuíkosáyehéra itꞌára la ko ìnára, 
EPH.6.3	ndá xi̱kaha tso̱cháhara la ko itsjé ña̱o na̱xa̱ chrókꞌuejora ntihi chjasintajni.”
EPH.6.6	Ti ixra̱ si̱chꞌera la jína chrókjui̱chꞌera, jehya jehó ti ó tjejótsjehe sin ó kixin tsondáchro sin kixin jahara la chojni jínara. Náhí. Kjónté kohya sin la kaín a̱sánra chrókjui̱chꞌera ixra̱ éxi chrókjui̱chꞌehéra ixra̱ Cristo kixin xi̱kaha tóxríhi̱n Díos. 
EPH.6.7	Kaín a̱sánra chrókjui̱chꞌera ixra̱ éxi chꞌehéra ixra̱ Ìnchéni, la jehya éxi chojni ó chꞌehéra ixra̱. 
EPH.6.8	Jahara la ó nohara kixin Ìnchéni la tsje̱nke̱he nkojnkoni kixin ti ixra̱ ichꞌeni, á jeheni chojni chꞌexón ixra̱ o̱ náhí.
EPH.6.10	A̱ndá ijie kíchóni, chrókjui̱nchefuerte a̱sánra, kixin chóntani ti kjuachaxin ijié kuènté Cristo. 
EPH.6.11	Mé xi̱kaha a̱ntsí chrókjuéyára ti kjuachaxin kuènté Díos éxi ijnko ika chrókꞌuinka̱yára, kixin chaxín ndoá chrókꞌuejora kixin chrókuitekákonhñara ti kjuachꞌia kuènté ti Jínahña. 
EPH.6.12	Kixin jeheni la tjajo̱nkohñani chojni chónta into la ko hueso. Náhí. Jeheni la tjajo̱nkoni ti ncha̱kuén jínahña chónta kjuachaxin chrínkí nka̱jní la ko ti chjasintajni sítie. 
EPH.6.13	Méxra̱ chrókuákjára kaín ti kjuachaxin kuènté Díos kixin chrókjuachara ti itsi ti kjuaxróxinhña, la ti ó tsjixin tsjajo̱nkoára ti Jínahña ndá chaxín chrókóxakohanra chrókꞌuejotsjehera jína. 
EPH.6.14	*Chaxín ndoá chrókꞌuejora chrókuitekáonra ti itan chaxín kixin tíha tsꞌayakohanra éxi ti tjo̱a̱ tꞌinkatꞌóxin ijnko soldado, la ko jína chrókꞌuejora la tíha chrókuaáxinra éxi ijnko soldado tsíkꞌinkáya ijnko ika tsíkꞌónaxín chika. 
EPH.6.15	*Chrokóyaxíhanra chróchro̱nkara ti itan náxrjón tjajon kjuaxróxin éxi ijnko soldado tóxakohen tsjanka to̱tjo̱é mé xi̱kaha chrókóxakohanra. 
EPH.6.16	Tíha la a̱ntsí tjetoan kixin kaínra chrókóxakohanra chrókuinkachónkira Ìnchéni chaxín. Tíha la éxi ti chika chónta ti soldado ti itjakjon kixin tsꞌinkákonhe̱n ti flecha síchrꞌákjen xrohi kuènté ti Jínahña. 
EPH.6.17	*Chrokuákjára ti kjuachón éxi ijnko kásko̱ tjasin chojni kixin kohya nkehe tso̱hen ti ikja, la ko tjetoan chrókuitekáonra ti itén Díos, kixin tíhi la éxi ijnko chika espada tsíkjajon Ncha̱kuén Díos, kꞌuayéhéra. 
EPH.6.18	Chrokui̱to̱éhyara chrónixjehéra Díos; nkochríxín chróchronoéhéra chꞌan la ko chrókjuanchatóxixínra ti Ncha̱kuén chꞌan kixin tsjínki̱tsara chꞌan. Chrokꞌóxrjéhyara chrókꞌuejotsjehera chrónixjehéra Díos kixin tsjinki̱tsa kaín ti sin tinkáchónki ti jehe chꞌan. 
EPH.6.19	Chronixjehéra Díos kixin kja̱xin janhan tsjinki̱tsa chꞌan la tsakítjehe chꞌan ti irꞌua̱ kixin jína tso̱xrja̱nka ti itén chꞌan, kixin tsihin chojni ti nkehe kꞌuénoehña sin kixin nkexrín itjen ti itan tsaáxin chojni. 
EPH.6.20	Díos mé ichrꞌán ti janhan kixin tso̱xrja̱nka ti itén chꞌan, mé xi̱kaha tjéchji̱naxián ijie. Nixjehéra Díos kixin jína tsoxrja̱nkaxián ti itén chꞌan.
EPH.6.22	Méxra̱ janhan ichrꞌán chꞌan tsjijitsjahára chꞌan kixin tsochronka chꞌan nkexrín tjejóni ntihi la xi̱kaha imá chrókócháhara.
EPH.6.23	Méxra̱ Itꞌéni Díos la ko Ìnchéni Jesucristo mé tsjajon ti kjuaxróxin tsꞌayéhéra kaínra kíchóni kixin a̱ntsí tso̱tjue̱héra kichuara la ko a̱ntsí chrókuitekáonra Díos. 
EPH.6.24	Díos sincheñao kaín ti sin chaxín tjue̱he Ìnchéni Jesucristo. Mé xi̱kaha tso̱hen. Ó tjen.
PHP.1.2	Kjuasáye Itꞌéni Díos la ko Ìnchéni Jesucristo imá sintañaora la ko chrókꞌuayéhéra ti kjuaxróxin kuènté Díos.
PHP.1.3	Ti ó xráxinka̱oan ti jahara la tja̱ha̱ Díos kjuasáya 
PHP.1.4	la ko ti ó nixja̱ha̱ Díos la imá chéhe̱ a̱sená tjáncháha̱ chꞌan kixin tsjinki̱tsa chꞌan ti jahara, 
PHP.1.5	kixin nkoko̱a kuékꞌejóni kꞌuékjichꞌeni ti ixra̱ kuènté Ìnchéni ndesi ti ña̱o sa̱oxín kuihínra ti itén Díos, la ko na̱xa̱ tjejochꞌera ti ixra̱ ijie. 
PHP.1.6	Janhan la ó nona kixin Díos ó kjuankíxin sichꞌe ijnko ixra̱ jína nkaya a̱sánra kixin kuitekáonra Ìnchéni, la xi̱kaha na̱xa̱ tsjintaxín sichꞌe chꞌan ti ixra̱ hasta tsjixraká ti ña̱o tsokjan Ìnchéni Jesucristo. 
PHP.1.7	Mé xi̱kaha jína itꞌa̱, tjénka̱yáxian ti jahara, kixin imá tjua̱hára. Jahara la ko janhan la nkokón kꞌuáyéhe̱ni ti kjuachaxin kuènté Ìnchéni, la kjónté tjéchji̱na o̱ chrókjuakꞌé ti tjejó ti sin tꞌe̱to̱an, la xrja̱nká kixin jína ti itan chaxín tsaáxini. 
PHP.1.8	Díos la ó nohe kixin imá tjua̱hára éxi tjue̱xin Cristo ti jahara. 
PHP.1.9	Tjáncháha̱ Díos kixin tsjinki̱tsa ti jahara kixin a̱ntsí chrótjue̱héra chꞌan, la ko a̱ntsí chrókꞌuánkí ti kjuaxrexinkaon kuèntára kixin jína chrókjuénka̱yáxinra 
PHP.1.10	kixin chrókónohara nkexrín tsjéyára ti nkehe a̱ntsí jína. Mé xi̱kaha tso̱kohya nkexro tsjanchia ijie̱ ti ó tsokjan Ìnchéni Jesucristo. 
PHP.1.11	Méxra̱ jahara chrókjui̱chꞌera ti ixra̱ jína kixin kjuasáye Jesucristo tjinki̱tsa chꞌan ti jahara, la xi̱kaha kaín chojni tsjikosáyehe sin Díos.
PHP.1.12	Kíchóni, tjínka̱oan kixin tso̱nohara kaín ti nkehe kꞌuátsínkaxián janhan la chaxín kjuínki̱tsa kixin kuíhin chojni ti itan ni̱xin tjajon kjuachón. 
PHP.1.13	*Mé xi̱kaha kaín ti soldado siín palacio la ko kaín ti íso sin mé nohe sin kixin tjéchji̱na kixin tinkachónkia Jesucristo. 
PHP.1.14	La ti tjéchji̱na, la itsjé ti sin kíchóni a̱ntsí tóxríhi̱n sin tsochronka sin ti itén Díos, la í chrakonhña sin tinkáchónki sin Ìnchéni.
PHP.1.15	Chaxín iso sin la tjako sin itén Cristo kixin tjinkaon sin chrókjua̱cha̱xi̱n sin kixin tóchji̱no̱xíhin sin kixin ti ixra̱ kjuajon Díos. Kjánchó íso sin la chaxín kaín a̱sén sin tjako sin itén Díos. 
PHP.1.16	Nkojín sin la nixja sin itén Cristo kixin nchenkexín sin ó, la jehya chaxín kaín a̱sén sin. Mé xi̱kaha nixja sin kixin tjinkaon sin kixin a̱ntsí chrókjuasóteni ti tjechjinani. 
PHP.1.17	A̱ndá íso sin la chrónka sin itén Díos kixin tjua̱na sin, la ó nohe sin kixin Díos mé kjuajon kjuachaxin tsjakꞌé ntihi kixin tsjáko̱xian kixin chaxín ti itén Díos mé tsaáxini. 
PHP.1.18	Kjánchó janhan la tónínka̱konhña, kjónté á chaxín kaín a̱sén sin tjako sin o̱ náhí, janhan la tóchéhe̱ a̱sená kixin chrónka sin ti itan jína kuènté Cristo.
PHP.1.19	Méxra̱ janhan la ó nona kixin kaín tíhi la jína tsꞌaxrje kixin kjuasáyara tjejonixjehéra Díos, la ko ti Ncha̱kuén Jesucristo mé tjinki̱tsa. 
PHP.1.20	Kixin ti nkehe tjínka̱oan la chrókósuànahña chrónixja, kixin ijie la ko nkochríxín chrókjuákoxian ti kjuachaxin ijié kuènté Cristo, ti na̱xa̱ tjétsjaha̱ o̱ ti ó tsíkꞌen janhan. 
PHP.1.21	Kixin ti na̱xa̱ tjétsjaha̱, la janhan Cristo tꞌaha ixra̱, a̱ndá ti ó itsꞌén la ó kjuixin kjuácha ti nkehe a̱ntsí jína. 
PHP.1.22	Méxra̱ ti na̱xa̱ tsjakꞌétsjaha̱ ntihi chjasintajni la na̱xa̱ a̱ntsí si̱tꞌaha̱ ixra̱ Ìnchéni la nonahña nkexéhe ti a̱ntsí jína. 
PHP.1.23	Imá ixra̱ tso̱nona nkehe ti a̱ntsí jína kixin ti chrókꞌuen janhan la chrókjuakꞌeki̱a̱n Cristo. Mé tjénka̱yáxian kixin ícha jína tíha. 
PHP.1.24	Kjánchó kja̱xin nona kixin a̱ntsí tjetoan na̱xa̱ chrókjuakꞌetsjaha̱ kixin na̱xa̱ chrókjuinki̱tsa ti jahara. 
PHP.1.25	Méxra̱ ó nona kixin kjá na̱xa̱ tsjakꞌé iso ña̱o ntihi chjasintajni kixin tsjínki̱tsa ti jahara, kixin a̱ntsí chrókónohara la ko chrókócháhara kixin chaxín jína chrókuitekáonra Ìnchéni. 
PHP.1.26	La ijnko ti ña̱o i ó tsjasán janhan tsonixjahára ínaá, ndá a̱ntsí tso̱cháhara la ko tsochje̱héra kjuasáya Jesucristo.
PHP.1.27	A̱ntsí tjetoan kixin jahara chrókjuáko̱xinra jína la ko chrókꞌuejora éxi ndáchro ti itan kjua̱ko̱xi̱n Ìnchéni Cristo. Mé xi̱kaha ti ó chrókjuasántsjahára o̱ náhí, la kjónté ikjín itjén, tjínka̱oan chrókui̱ha̱n kixin jahara na̱xa̱ jína tinkachónkira Cristo la ko nkoko̱a tjénka̱yáxinra la ko nkoko̱a tjejochꞌera ti ixra̱, tjáko̱xinra ti itan jína tsaáxin chojni. 
PHP.1.28	Ti̱to̱éhyara kixin chrókjuíntachrakonra ti sin nínkakohanra. Ti xi̱kaha chrakonhñara, ndá tsjáko̱xian kixin jehe sin la tsꞌitjáña sin, a̱ndá jahara mé tsochontara kjuachón nkochríxín kixin Díos mé tsjajon tíha. 
PHP.1.29	Ti ó tinkachónkira Cristo la jehya jehí titekáonra. Náhí. Kja̱xin ticháxi̱n tsjasótiaxínra kixin tinkachónkira chꞌan. 
PHP.1.30	*Jahara la ko janhan la nkokón tinkáchónkini kjónté kjuaxróxinhña tjejóni. Jahara ó kꞌuíkonra senó nkexrín kjuasótena la ijie la ó kuihínra kixin na̱xa̱ nínkakona sin.
PHP.2.1	Mé xi̱kaha, ti nohara kixin Cristo mé nchexraxinkaonra, la ti chéhe̱ a̱sánra kixin tjua̱hára chꞌan, la ti tꞌejoko̱ara ti Ncha̱kuén chꞌan la ko ti tónohara kixin ti̱konóa̱hara chꞌan 
PHP.2.2	la ijie la nchechéhéra ti janhan kixin nkoko̱a chrókjuénka̱yáxinkoára kichuara, la chrótjue̱héra kichuara, la nkoko̱a chrókjuénka̱yáxinra chrókjui̱chꞌera ixra̱ 
PHP.2.3	la ninkehó chróchontiaxinhñara la ko chrókjui̱nchejiéhyara a̱sánra kixin imá chrókuéto̱anra. Chrokꞌónara ijnko chojni kanhñó tꞌe̱to̱an. Nkokón chrókjuíkosáyehéra kichuara éxi a̱ntsí tjetoan ti íso sin ke jahara. 
PHP.2.4	Ninkexró chrókjueyáhya ti nkehe jína kixin jína chrókjuákꞌe jehó. Náhí. Kja̱xin chrókjuinki̱tsa ti iso sin.
PHP.2.5	Jahara chrókjuénka̱yáxinra éxi kjuénka̱yáxin Cristo Jesús. 
PHP.2.6	Cristo la chónta kaín kjuachaxin kuènté Díos, la kjónté xi̱kaha, la tjinkakonhña chꞌan kóyóhe̱ chꞌan éxi Díos. 
PHP.2.7	La kuíto̱he chꞌan nkaya nka̱jní ti nkehe kꞌuéchónta chꞌan, ndá ntihi chjasintajni kókjíexín chꞌan éxi ijnko chojni tjetoanhña xi̱kaha. 
PHP.2.8	La éxi ijnko chojni chóntahya kjuachaxin xi̱kaha kjuákꞌe chꞌan, la kjuínchexiteyá chꞌan kaín nkehe kꞌue̱to̱an Díos, kjuasótexín chꞌan ti ntacruz la ko ikꞌuén chꞌan éxi ijnko chojni chónta nchónhña ijie̱. 
PHP.2.9	Méxra̱ Díos la imá kjuíkosáyehe ti jehe chꞌan la kjuajon ijnko ihni̱é chꞌan a̱ntsí tjetoan 
PHP.2.10	*kixin ti tsihin chojni ti ihni̱é Jesús la kaín sin tsꞌejóxin tochꞌin sin, ti sin tjejó nkaya nka̱jní la ko ti chojni siín chjasintajni la ko ti sin siín chrínkí inche 
PHP.2.11	kaín chojni tsondáchro kixin Jesucristo mé Ìnchéni, mé xi̱kaha tsjikosáyehe sin Itꞌéni Díos.
PHP.2.12	Mé xi̱kaha jahara kíchóni, xráxín kuitekákonara ti kuékꞌejóni nkoko̱a. A̱ndá ijie la chrókjui̱nchexiteyára kjónté ikjín itjén. Méxra̱ kaín a̱sánra chrókjuíkosáyehéra Díos la ko chrókóxakohanra chrókjuéyára ti nkehe tsjajon kjuachón 
PHP.2.13	kixin Díos la nta̱xráxinkaonra la ko tsjínki̱tsara si̱chꞌera ti nkehe jína tóxríhi̱n chꞌan.
PHP.2.14	Ti nkojín ixra̱ chrókjui̱chꞌera, la chrókónínkakuénhñara kichuara la ko chrókjóntahyara kichuara 
PHP.2.15	*kixin ninkexró chrókjuachahya tsondáchro kixin jahara la chontara ijie̱, kixin jahara la xje̱en Díos la ninkehó ijie̱ chróchontahyara, kjónté tjejoya̱kjánra ti sin jínahña, tjasin ijie̱. Jahara la chrókꞌuinkaséñaxínra ti siín sin éxi ti konotsé tꞌinkaséñaxín ti chjasintajni sítie. 
PHP.2.16	Méxra̱ jahara chrókjuáko̱xinra ti itan jína tjajon kjuachón. Ndá xi̱kaha ti ó tsokjan Cristo, la imá tso̱chéhe̱ a̱sená kixin kjui̱nchexiteyára, kixin jehya ó chónkó ti ixra̱ kjui̱tꞌa. 
PHP.2.17	Kjónté ntihi chrókꞌuenxian la tíha mé éxi ijnko nkehe tsotjahá Díos éxi xi̱kaha jahara chje̱héra chꞌan ti ixra̱ ichꞌera kixin tinkachónkira chꞌan. Mé kjónté xi̱kaha, la tso̱chána la tjínka̱oan kixin kja̱xinra tso̱cháhara. 
PHP.2.18	Méxra̱ chrókócháhara jahara kja̱xin, éxi kóchána janhan.
PHP.2.19	Tjínka̱oan kixin tsjajon Ìnchéni Jesús kjuachaxin kixin tjoka tsochrꞌan kíchóni Timoteo tsjijitsjehe ti jahara, a̱ndá ti ó tsokjan chꞌan ndá imá tso̱chàna tsi̱nha̱n nkexrín tjejora. 
PHP.2.20	Kixin kohya íjnko nkexro tjenka̱yáxin éxi ti janhan kixin chrókóxakohen kixin chrókꞌuejora jína. 
PHP.2.21	Kaín ti íso sin tóxakohen sin xritjeyá sin ti nkehe tjinkaon sin jehó sin, la tjeyáhya sin ti nkehe tjinkaon Jesucristo. 
PHP.2.22	Méxra̱ jahara la ó nohara kixin kíchóni Timoteo la jína kꞌuáji la ko jína a̱sén chꞌan kixin jehe chꞌan la nkoko̱a kjui̱tꞌakian chꞌan ixra̱, kjuínki̱tsa chrónkaxín chꞌan ti itan jína. Éxi ijnko xja̱na xi̱kaha kjuínki̱tsa chꞌan ti janhan. 
PHP.2.23	Mé xi̱kaha tjínka̱oan tsochrꞌan chꞌan tsjijitsjehe chꞌan ti jahara, kjánchó janhan tsocho̱ha̱n tso̱nona nkehe tso̱na, á tsꞌaxrjéxia̱n ntihi o̱ á itsꞌen. 
PHP.2.24	Méxra̱ janhan la tjécho̱ha̱n kixin tsjajon Ìnchéni kjuachaxin kixin tjoka tsjasántsjaha̱ ti jahara.
PHP.2.25	La kja̱xin kjá ticháxi̱n tsétua̱nha̱n kíchóni Epafrodito tsokjan ti tjejora. Jehe chꞌan mé nkoko̱a kjui̱tꞌakian chꞌan ixra̱, kjónté kjuaxróxinhña kꞌuéjoni. Jahara tsíkétue̱hénra chꞌan itsji chꞌan ntihi kixin tsjinki̱tsana kaín ti nkehe ticháxi̱n. 
PHP.2.26	Ndá imá tóxakohen chꞌan kixin tsjijitsjehe chꞌan kaín ti jahara kixin ó nohe chꞌan kixin ó tsíkihínra kixin kꞌuéníhi chꞌan. 
PHP.2.27	A̱ndá chaxín kꞌuéníhi chꞌan la chrókꞌuen chꞌan. Kjánchó Díos kui̱konoéhe̱ ti jehe chꞌan. Kjánchó jehya jehó chꞌan. Náhí. Kja̱xin janhan kui̱konoána Díos kixin kanhñó imá chrókꞌuavá janhan, méxra̱ kꞌuénhña chꞌan. 
PHP.2.28	Méxra̱ tjínka̱oan tjoka tsétua̱nha̱n chꞌan tsjijitsjehe chꞌan ti jahara, kixin ó nona kixin tso̱cháhara tsꞌikonra chꞌan ínaá la ko xi̱kaha, í kanhñó chrókóxakòna. 
PHP.2.29	Imá chrókócháhara ti ó chrókjuíji chꞌan kixin jehe chꞌan mé ijnko kíchóni tinkáchónki Ìnchéni, la ko jahara chrókjuíkosáyehéra chꞌan éxi chrókjuíkosáyehéra ti íso sin chꞌehe ixra̱ Ìnchéni éxi jehe chꞌan. 
PHP.2.30	Kixin jehe chꞌan kóníhi chꞌan kixin ti ixra̱ kuènté Cristo kjuíchꞌe chꞌan. Mé xi̱kaha kꞌuíxin kjuaxikaon kixin chrókꞌuen chꞌan kixin kjuínki̱tsana chꞌan, kixin jahara la xitjahya chrókjuínki̱tsara kixin ikjin tjejora.
PHP.3.1	Ndá ijie, kíchóni, chrókócháhara kixin tinkachónkira Ìnchéni. Janhan la kꞌoxrjehya kja̱te̱e kjian kaín tíha éxi kuihínra senó, kixin tíha la jína chrókjuinki̱tsa ti jahara. 
PHP.3.2	Chrotsjehéra jína kixin siín chojni jínahña ixri éxi koni̱a̱ tsíkixikján, la tjinkaon sin chrókóchrítꞌo̱ sin nto̱ara chrókuara xro̱ye kuènté sin judío, kixin xi̱kaha chrókuaára, ichro sin. 
PHP.3.3	Kjánchó ti chojni chaxín chónta ti xro̱ye kuènté Díos la jeheni tíha, kixin chaxín xraxinkaoni Díos kixin tjinki̱tsa ti Ncha̱kuén chꞌan, la ko imá chéhe̱ni kixin tinkáchónkini Ìnchéni Jesucristo. Méxra̱ tjenka̱yáxinhñani kixin ti chrókuáni xro̱ye kuènté sin judío ndá xi̱kaha chrókuaáxini. Náhí. 
PHP.3.4	Kjónté kja̱xin janhan jína chróndáxrja̱n kixin ó ncho̱xon kaín tíhi, kixin janhan a̱ntsí kꞌuekuiteka̱oan tíhi. 
PHP.3.5	*Janhan mé tsíkinchekana sin xro̱ye kuènté ti sin judío ti kꞌuéchonta ijní ña̱o, la janhan mé tsíkꞌaxrjeníxian ti sin israelita la tsíkꞌaxrjeníxian ti sin tsíkꞌaxrjeníxin Benjamín la ko kja̱xin janhan mé tsíkꞌaxrjeníxian ti sin hebreo. La ko janhan mé kꞌuékja̱xin fariseona la kꞌuékinkachónkia ti ley kuènté sin judío éxi tinkáchónki ti sin fariseo. 
PHP.3.6	*La janhan chaxín imá kꞌuéninka̱koha̱n ti sin kuènté ni̱nko la ko imá kꞌuékji̱ntaxiteyáha̱ ti ley, la kohya ninkexró tsondáchro kixin chaxínhña tíha. 
PHP.3.7	Mé kaín tíha kꞌuékji̱tꞌa ósé kixin tsíndáxrja̱n kixin tjete sínkí tíha. A̱ndá ijie tꞌíkua̱n kixin ninkehó sínkíhya kaín tíha, kixin janhan la tinkachónkia Cristo. 
PHP.3.8	La kja̱xin kaín ti nkehe kꞌuéchonta la tꞌíkua̱n éxi chónkó tíha, kixin a̱ntsí tjetoan chróchoxian Ìnchéni Jesucristo. La kaín ti nkehe kꞌuéchonta la kui̱to̱ha̱ ndáha, la ijie tíha tꞌíkua̱n éxi chji̱nínó ó kixin xi̱kaha jína chrókjuácha chróchoxian Cristo 
PHP.3.9	la ko nkoko̱a chrókjuakꞌeki̱a̱n chꞌan. La tjéyáhya kixin ti ley chrókótjuáxina. La náhí. Tjínka̱oan kixin Díos sinchetjóána kixin titeka̱oan Cristo. 
PHP.3.10	Ti nkehe tjínka̱oan la tsochoxián Cristo la ko tsochonta ti kjuachaxin chónta chꞌan ti xechón chꞌan, la tjínka̱oan chrókjuasótexína éxi kjuasótexín chꞌan la ko kjónté chrókꞌuenxian éxi kꞌuénxin chꞌan 
PHP.3.11	kixin xi̱kaha chrókjuácha chrócho̱ha̱n hasta chróxechóna ínaá.
PHP.3.12	Ndáxrja̱nhña kixin ó kjuácha kaín tíha, la ko ndáxrja̱nhña kixin ó ndoá itjén. Náhí. Janhan mé tjínka̱oan tsjácha si̱ntaxiteyáha̱ Cristo Jesús, ti nkexro kjueyána senó. 
PHP.3.13	Jahara kíchóni, janhan na̱xa̱ ndáxrja̱nhña kixin ó kjuácha. La náhí. Ti nkehe tjínka̱oan mé chrókꞌuitjáñana kaín ti nkehe ó kꞌuatsínka. A̱ndá ijie la tsotsjaha̱ jína ti nkehe na̱xa̱ tꞌitjáña tsjácha. 
PHP.3.14	Kixin xi̱kaha ndá chrókjuácha chrókꞌuayáha̱ ti nkehe sincheki̱to̱na Díos itjen nkaya nka̱jní. Díos mé kꞌuéya̱na kixin xi̱kaha tsꞌayáha̱ tíhi kixin tinkachónkia Jesucristo.
PHP.3.15	Méxra̱ kaín ti chojni chaxín tinkáchónki Jesús la xi̱kaha chrókjuénka̱yáxin sin. A̱ndá ti nkojinra tjénka̱yáxinra íjnko nkehe, la Díos mé sinchexraxinkaon ti jahara kixin nduáhya tjejora. 
PHP.3.16	Méxra̱ ticháxi̱n chrókjuínchexiteyáni ti nkehe ó kjuachani kꞌuitjani.
PHP.3.18	Nchónhña xrja̱nkaxián, la na̱xa̱ tso̱kja̱te̱e tso̱xrja̱nka, la imá tsja̱nka kixin itsjé chojni tjejó titekakonhña sin la nínkakohen sin ti Cristo kjuákꞌenkáni ntacruz. 
PHP.3.19	A̱ndá ti ó tsjixixín, la ti sin a mé tsꞌitjáña sin. Ti díos kuènté sin la mé ti nkehe chrókjonie sin la ko ti nkehe chrókꞌui sin ó, la ko jehe sin mé nchenkexín sin ti nkehe chrókósuèxín sin. Jehó tjenka̱yáxin sin ti nkehe siín chjasintajni ó. 
PHP.3.20	A̱ndá jeheni la chóntani kjuachaxin tsꞌejóni nkaya nka̱jní la ko na̱xa̱ tjejóchóheni kixin tsꞌinkaji̱xi̱n nkaya nka̱jní ti nkexro tsaáxini, mé Ìnchéni Jesucristo tíha. 
PHP.3.21	Jehe chꞌan mé tsjajon chꞌan ijnko cuerpo ni̱xin tsochóntani, tso̱yóhe̱ éxi ti cuerpo náxrjón chónta chꞌan. A̱ndá ti cuerpo ntaxin náxrjónhña la tsito̱he. Tíha mé tso̱hen kixin chónta chꞌan kjuachaxin ijié tsꞌe̱tue̱hen chꞌan kaín nkehe.
PHP.4.1	Jahara kíchóni imá tjua̱hára, la ko imá tjínka̱oan tsjasántsjahára kixin xi̱kaha imá tso̱chéhe̱ a̱sená. Méxra̱ jahara mé éxi ijnko nkehe jína ó kjuácha. Méxra̱ kíchóni, jína chrókꞌuejora, chrókuinkachónkira Ìnchéni.
PHP.4.2	Xrja̱noáha jaha Evodia la ko jaha Síntique kixin nkoko̱a chrókjuénka̱yáxian kixin éxi nkoko̱a kichuara kixin tinkachónkira Ìnchéni. 
PHP.4.3	A̱ndá jaha kíchóni, mé jína kꞌuéjoni kjuíchꞌeni ixra̱; méxra̱ xrja̱noáhá kixin tsjinki̱tsa ti sin kíchóni ichjin, kixin kja̱xin sin kjuínki̱tsa sin kjuíchꞌe sin ixra̱ ti ó níxja janhan ti itan jína tsaáxini. La ko ti kíchóni Clemente la ko íso sin kjuínki̱tsa kjuíchꞌeni ixra̱. Ti ihni̱é sin la mé ó sínixín ti xroon chónta ti ihni̱é chojni tsaá.
PHP.4.4	Chrókócháhara nkochríxín kixin tinkachónkira Ìnchéni, na̱xa̱ xrja̱nká ínaá kixin chrókócháhara. 
PHP.4.5	Mé xi̱kaha kaín chojni chrókjuatso̱an sin kixin jahara tjáko̱xinra jína. Kixin Ìnchéni la ó chjina itsi.
PHP.4.6	Méxra̱ chrókóxakuanhñara ninkehó. Ícha jína chróchenkara Díos kaín nkehe ticháxi̱hanra, la ko chrókjuanchehéra chꞌan, la kja̱xin nkoya̱xón chróchje̱héra chꞌan kjuasáya. 
PHP.4.7	La jehe chꞌan mé tso̱tjáhara chꞌan ijnko kjuaxróxin imá ijié, la nijnko chojni tsjachahya tienxín tíha. Ti kjuaxróxin mé tsꞌayakohen a̱sánra la ko tsꞌayakohen ti kjuaxrexinkaon kuèntára kixin nkoko̱a tinkachónkira Cristo Jesús.
PHP.4.8	Méxra̱ kíchóni, tíhi tétua̱hanra. Chrokjuénka̱yáxinra kaín ti nkehe chaxín, la kaín ti nkehe chonta kjuasàya, la kaín ti nkehe ndoá, kaín ti nkehe jína, la ti nkehe náxrjón la ko ti nkehe tóxríhi̱n Díos.
PHP.4.9	Méxra̱ chrókꞌuitjáñahñara kaín ti nkehe kjuákohára la ti nkehe kuihínra ti xrja̱nká la ti nkehe kuétua̱hanra la ko ti ixra̱ kꞌuíkonra kjui̱tꞌa. Mé xi̱kaha jína chrókjuáko̱xinra, a̱ndá ti Díos tjajon kjuaxróxin mé chrókꞌuejoko̱ara.
PHP.4.10	Imá chàna kixin Ìnchéni kjuínki̱tsa ti jahara la ó xráxinkaonra ínaá ti janhan. Ndáxrja̱nhña kixin tsíkꞌitjáñahanra ti janhan. Náhí. Jehí xrokuahya chrókjuínki̱tsara ti janhan. 
PHP.4.11	La ko ndáxrja̱nhña kixin nóaxi̱n itjén la ko ticháxi̱na nkehe, náhí. Janhan la ó kuàna itjén kjuaxróxin, kjónté ti nkehe chonta ó. 
PHP.4.12	Janhan la ó kꞌuíko̱nxian ti chontahya nkehe la ko kja̱xin ti ó chonta nchónhña nkehe. Kjónté ichrén nkehe chrókꞌuatsínka la ó tsjácha, kjónté á kjonié jína o̱ kjoniehña, á siín nkehe o̱ kohya ninkehó. 
PHP.4.13	Kaín nkehe tjácha itꞌa̱ kixin Cristo mé tsjinki̱tsana ti janhan. 
PHP.4.14	Méxra̱ jahara jína kjuáko̱xinra kixin kjuínki̱tsara ti janhan la kjuájonra nkehe ticháxi̱na.
PHP.4.15	Jahara chojni chjasin Filipos, ó nohara jína kixin ti kjuankíxian kjuàkua ti itan ni̱xin tsjajon kjuachón ti sákjui̱xi̱a̱n Macedonia, la jahóra ti ni̱nko Filipos ichrꞌanra chichaon kꞌuayáha̱ kixin cháhara kjuákohára itén Díos. 
PHP.4.16	*Méxra̱ ti na̱xa̱ kjuakꞌé Tesalónica, la jahara ichrꞌanra iso chichaon kuènté ni̱nko iso vece kixin kjuínki̱tsara kꞌuíná ti nkehe kuékꞌichánxi̱na ntiha. 
PHP.4.17	La jehya kixin tjínka̱oan kixin jehó chrókꞌuayáha̱ nkehe. Náhí. Tjínka̱oan kixin a̱ntsí chrókꞌuánkí ti nkehe chróchontara nkaya nka̱jní ti itjen Díos. 
PHP.4.18	*A̱ndá janhan ó kꞌuayáha̱ kaín ti nkehe ichrꞌanra la a̱ntsí itsjé chonta. La ko kja̱xin kꞌuayáha̱ ti nkehe tsíchrꞌánra kjui̱ka̱o Epafrodito, la ó tsjacha tíha. Tíhi la éxi ijnko nkehe xraxé náxrjón chróchje̱héra Díos chrókóxríhi̱n chꞌan. 
PHP.4.19	La Díos kuénta̱na mé tso̱tjáhara kaín ti nkehe na̱xa̱ ticháxi̱nhara, kixin chónta chꞌan kaín nkehe imá náxrjón tjete tsꞌáyéhe̱ ti sin tinkáchónki Ìnchéni Cristo Jesús. 
PHP.4.20	Mé Itꞌéni Díos mé tsꞌáyéhe̱ chꞌan kjuasàya nkochríxín. Mé xi̱kaha tso̱hen.
PHP.4.21	Nixjehéra kaín ti sin tinkáchónki Jesucristo tjejó ntiha. Ti sin kíchóni tjejókoni ntihi mé nixjahára sin. 
PHP.4.22	Kaín ti sin tjejó ntihi tinkáchónki Díos mé nixjahára sin, la ko kja̱xin ti sin kíchóni chꞌehe ixra̱ ti nkexro tꞌe̱to̱an romano mé xráxinkaon sin ti jahara. 
PHP.4.23	Ìnchéni Jesucristo mé chrókjuintañaora kaínra. Ó tjen.
COL.1.1	Janhan, Pablo, tsíkjéyána Jesucristo tꞌa̱ha̱ chꞌan ixra̱ kixin xi̱kaha tjinkaon Díos, la ko kíchóni, Timoteo 
COL.1.2	mé ikjian ti xroon i kixin chrókꞌuayéhéra jahara kíchóni tinkáchónki Cristo, tjejora chjasin Colosas, tsíkꞌónara chojni titekáonra Díos. Itꞌéni Díos la ko Ìnchéni Jesucristo sintañaora la ko tso̱tjáhara kjuaxróxin.
COL.1.3	Nkochríxín nixje̱he̱ni Díos, Itꞌé Ìnchéni Jesucristo, kixin ti jahara, la ko chjéheni Díos kjuasàya 
COL.1.4	kixin ó kuíhini kixin jína tinkachónkira Ìnchéni Jesucristo la ko tjue̱héra kaín ti sin tinkáchónki Díos. 
COL.1.5	Mé xi̱kaha tjejocho̱hénra kixin tsꞌayéhéra ti nkehe chóntehe Díos itjen nkaya nka̱jní. Jahara la xi̱kaha tjejocho̱hénra kixin kuihínra ti itan chaxín kuènté Díos tsaáxini. 
COL.1.6	Ti itan kuihínra la mé tjejótihin chojni kuenté chjasintajni la ó tinkákꞌánkí ti itan la tꞌikonra ti kjuachaxin tjajon Díos. Mé xi̱kaha kóhen ti ó kuihínra la ko kuitekáonra kixin chaxín tjua̱hára Díos. 
COL.1.7	*Tíhi mé kjua̱ko̱hara kíchóni Epafras. Jehe chꞌan la nkoko̱a kjuíchꞌekoni ixra̱, ndá ijie tjetjinki̱tsa chꞌan ti jahara la jína ichꞌe chꞌan ti ixra̱ kuènté Cristo. 
COL.1.8	Jehe chꞌan mé ikui chꞌan ntihi la chrónka chꞌan kixin nkexrín tjue̱héra kichuara kixin Ncha̱kuén Díos tjetjinki̱tsa ti jahara.
COL.1.9	Méxra̱ ndesi ti ña̱o kuíhini nkexrín tjejora, la títo̱ehyani tjancheheni Díos kixin tsjinki̱tsa ti jahara kixin tso̱nohara jína nkexrín tóxríhi̱n chꞌan la ko tsiénxinra kaín kjuaxrexinkaon jína kuènté Ncha̱kuén Díos. 
COL.1.10	Ndá xi̱kaha jína chrókjuáko̱xinra la chrókꞌuejora éxi tóxríhi̱n Ìnchéni la chrókjui̱chꞌera ixra̱ jína kuènté chꞌan la ko a̱ntsí chrókónohara nkexrín itjen Díos. 
COL.1.11	Tjanchiani kixin Díos chrókjuinki̱tsa ti jahara kixin ti kjuachaxin ijié kuènté chꞌan kixin chrókjuachara jína chrókꞌuejora la ko chrókócháhara kjónté chrókui ichrén kjuaxróxinhña. 
COL.1.12	Méxra̱ chrókócháhara la chróchje̱héra kjuasáya Itꞌéni Díos kixin kjuajon chꞌan kjuachaxin kixin tsꞌáyéhe̱ni ti nkehe náxrjón itjen ti tꞌe̱to̱an chꞌan ti tꞌinkaséña, ti nkehe tsꞌáyéhe̱ kaín ti sin tinkáchónki Díos. 
COL.1.13	Díos mé kuakitsjekjanxíni ti sítie la kjuajon chꞌan kjuachaxin tsꞌejóni ti tꞌe̱to̱an ti Xje̱en chꞌan, imá tjue̱he chꞌan. 
COL.1.14	*Ti Xje̱en chꞌan mé kꞌuenyákohe̱n ti jeheni la kjuínchekaá ti jeheni, ti ijni̱é chꞌan mé kótjuáxin ti iji̱éni.
COL.1.15	Cristo, ti Xje̱en Díos mé kjua̱ko̱xi̱n nkexrín itjen ti Itꞌé chꞌan, ti nkexro xitjahya tꞌikoni, la ko Cristo mé ó xráxín itjen chꞌan ti na̱xa̱ kꞌónahña chjasintajni.
COL.1.16	Kjuachaxíen Díos la kjuíchꞌénaxín chꞌan kaín ti nkehe siín nka̱jní la ko chjasintajni, la ko kaín ti nkehe na̱xa̱ tꞌikonhñani la ko ti nkehe ó tꞌikoni. Kja̱xin kaín ti nkexro tꞌe̱to̱an la kaín nkehe chónta kjuachaxin la ko kaín kjuachaxin siín nkaya nka̱jní mé kaín tíha kjuíchꞌéna Cristo la kaín tíha kuènté chꞌan. 
COL.1.17	Cristo la ó xráxín itjen, kjónté na̱xa̱ kohya ninkehó, la jehe chꞌan tꞌayakohen chꞌan kaín ti nkehe siín kixin chónta chꞌan kaín kjuachaxin. 
COL.1.18	*Cristo mé ti ikja ti cuerpo, mé tíha la ti ni̱nko. Jehe chꞌan mé sa̱oxín xechón chꞌan kixin a̱ntsí tsochónta chꞌan kjuachaxin tsꞌe̱tue̱hen chꞌan kaín nkehe. 
COL.1.19	Mé xi̱kaha Díos la kóxríhi̱n kixin ti Xje̱en chꞌan tsochónta kaín kjuachaxin. 
COL.1.20	*Kja̱xin tjinkaon Díos kixin kjuachaxíen Cristo chrókꞌuixin kjuaxróxin nkuíxín, nkaya nka̱jní la ko chjasintajni. Mé kjuasin Cristo kjuaxróxin kixin kjuákꞌenkáni chꞌan ntacruz, ikꞌuén chꞌan.
COL.1.21	Jahara la ti ósé kꞌuéchonhñara Díos, la kꞌuéninkákohénra chꞌan kixin ti nkehe jínahña kꞌuékjenka̱yáxin a̱sánra. A̱ndá ijie la, kjuasáye Díos, kjuajon kjuachaxin kixin kjuaxróxin tjejokoara chꞌan kixin tinkachónkira chꞌan. 
COL.1.22	Kixin Cristo mé kꞌuényáka̱hanra, kjuasóte ti cuerpoé chꞌan. Mé xi̱kaha kóhen kixin Cristo tsjajon ti jahara tsꞌáyéhe̱ Díos kixin tsíkjinchetjóá chꞌan ti jahara la í chróchontahyara ninkehó ijie̱. 
COL.1.23	Mé xi̱kaha chrókui̱to̱éhyara chrókuinkachónkira Ìnchéni. Chrokꞌuejora éxi ijnko inta ni̱nka tsíkji nuèé, la ko chrókui̱to̱éhyara ti nkehe jína tꞌejocho̱hénra. Tíhi mé chronka ti itan tsaáxin kuihínra, la ko ti itan i mé chrókuihin kaín chojni kuenté chjasintajni, la janhan Pablo kja̱xin xrja̱nkaxián ti itan i.
COL.1.24	A̱ndá ijie, kjónté tjasótexíni kixin ti jahara, la chéhe̱ni kixin xi̱kaha tsjintaxín tjasótia janhan kixin na̱xa̱ tꞌitjáña chrókjuasóte Cristo, mé kjuasóteyákohe̱n ti ni̱nko mé ti cuerpoé chꞌan. 
COL.1.25	Mé xi̱kaha Díos kjueyána kixin si̱tꞌa ixra̱ kuènté ni̱nko, kixin jína chrókꞌuejora kixin xrja̱nkaxián ti itan jína kuènté Díos. 
COL.1.26	Ti itan i la ósé ninkexró kꞌuénoehña, a̱ndá ijie kjuínchenohe Díos kaín ti sin tinkáchónki ti jehe chꞌan. 
COL.1.27	Díos mé tjinkaon sinchenohe kaín chojni ti nkehe tjete kꞌuénoehña sin senó, kixin Cristo mé tjejokoara la tjajon chꞌan kjuachaxin tsꞌejocho̱nhénra tsꞌayéhéra ti kjuachaxin ijié kuènté chꞌan.
COL.1.28	Jeheni mé chrónkaxíni nkehe kuènté Cristo, la nchexraxinkaoni kaín chojni la ko tja̱ko̱xi̱ni kaín kjuaxrexinkaon kixin chrókienxín sin jína. Ndá xi̱kaha nkojnko chojni chrókꞌuánkí ti kjuaxrexinkaon kuènté sin kixin ndoá chrókꞌuejó sin kixin tsꞌejóko sin Cristo. 
COL.1.29	Mé xi̱kaha janhan itꞌa̱ ti ixra̱ kixin kaín ti kjuachaxin kjuajon Cristo.
COL.2.1	Tjínka̱oan chrókónohara kixin nchónhña ixra̱ kjui̱tꞌa kixin chrókjuinki̱tsa ti jahara la ko kja̱xin ti sin tjejó chjasin Laodicea la ko kaín ti íso sin na̱xa̱ tꞌikonhña ti janhan. 
COL.2.2	Tjínka̱oan kixin jehe sin chrókóchéhe̱ a̱sén sin la ko nkoko̱a chrókjuénka̱yáxin sin, chrótjue̱hé sin kícho sin. Mé xi̱kaha chrókꞌuánkí ti kjuaxrexinkaon kuènté sin la ko chrókienxín sin jína kixin chrókónohe sin ti nkehe ninkexró kꞌuénoehña kuènté Itꞌéni Díos, mé Cristo tíha. 
COL.2.3	Cristo mé tja̱ko̱xi̱n kaín ti nkehe tjete símá, tíha mé kaín ti kjuaxrexinkaon jína la ko kaín nkehe nohe Díos. 
COL.2.4	Kaín tíha xrja̱nkaxián kixin ninkexró chrókjuitꞌayahyara kixin ti náxrjón nixja sin ó. 
COL.2.5	Kjónté tjénhña ti tjejora, la ti ncha̱kuená la itjen ntiha kixin xráxinka̱oan ti jahara, la chéhe̱ a̱sená kixin jína tjejora, na̱xa̱ tinkachónkira Cristo.
COL.2.6	Mé xi̱kaha éxi kuitekáonra Ìnchéni Jesucristo, la xi̱kaha chrókꞌuejoko̱ara chꞌan. 
COL.2.7	Éxi ijnko inta ni̱nka tsíkji nuèé xi̱kaha chrókꞌuejora, chrókjuinkíhyara ti nkehe kuihínra, mé xi̱kaha chrókuinkachónkira Jesucristo éxi xráko̱hara, la ko chróchje̱héra Díos kjuasáya nkochríxín.
COL.2.8	Méxra̱ chrókui̱to̱éhyara kixin ninkexró chrókjuitꞌayahara kixin ti nkehe nduáhya chrókjuako sin. Náhí. Ti sin a la tjako ti nkehe tjenka̱yáxin chojni chjasintajni ó, a̱ndá tjakohya sin ti nkehe tjinkaon Cristo.
COL.2.9	Kaín kjuachaxin chónta Díos mé chónta Cristo; 
COL.2.10	jehe chꞌan tꞌe̱tue̱hen chꞌan kaín kjuachaxin siín nkaya nka̱jní la ko chjasintajni. Méxra̱ jahara mé chontara kaín kjuachaxin kuènté Díos kixin ó tinkachónkira Cristo. 
COL.2.11	Kja̱xin ti ó kjuankíxinra tinkachónkira Cristo, la jehe chꞌan kjuíntakára chꞌan ijnko xro̱ye, kjánchó ti xro̱ye la jehya itja chojni kuénxín tíha. Náhí. Kjuakjìin chꞌan ti ijie̱ kꞌuékóxríhanra, mé tíha mé ti xro̱ye tjáhara chꞌan. 
COL.2.12	*Jahara ti ó kuíki̱tera la éxi xravákoara Cristo. Ndá kja̱xin xechónkoara chꞌan kixin kuitekáonra ti kjuachaxin kuènté ti Díos kjuínchexechón Cristo. 
COL.2.13	*Jahara ósé la éxi tsíkꞌenra xi̱kaha kuékꞌejora, kixin ti ijie̱ kꞌuéchontara la ko ti chontahyara xro̱ye kuènté ti sin judío. A̱ndá ijie la ó xechónkoara Cristo kixin kjuìin ti ijie̱ kꞌuéchontara. 
COL.2.14	*Méxra̱ Díos la kꞌóxika kaín ti nkehe tsíkꞌitoan ósé kjuachahya chojni kjuínchenchexiteyá, la ko kjua̱tse̱n chꞌan kaín ti ijie̱ kꞌuéchóntani kixin Cristo kjuákꞌenkáni ti ntacruz. 
COL.2.15	Mé Cristo kꞌuénxin ti ntacruz ndá xi̱kaha kuakitsjehe chꞌan ti Jínahña kaín ti kjuachaxin kꞌuéchónta, la kjuínchekósuéhe̱ chꞌan ti Jínahña kꞌuíkon kaín chojni, la xi̱kaha kjua̱ko̱xi̱n chꞌan kixin jehe chꞌan chónta chꞌan ti kjuachaxin ti kjuákꞌenkáni chꞌan ti ntacruz.
COL.2.17	Kaín ti nkehe a la éxi ijnko itsꞌuan tóyóhó ti nkehe itsi. A̱ndá ti nkehe chaxín la Cristo tíha. 
COL.2.18	Méxra̱ chrókui̱to̱éhyara chrókjuitꞌayahara ti sin ndáchro kixin imá jína sin la ko tjikosáyehe sin ti sin ángel. Ti sin a mé chrónkaxín sin nkehe noehña sin, la nchenkexín sin ti nkehe tjenka̱yáxin sin kuènté chjasintajni ó. 
COL.2.19	*A̱ndá jehe sin la chaxínhña tinkáchónki sin Cristo, ti ikja ti ni̱nko. Cristo mé tꞌayakohen ti ni̱nko la ko nchekꞌánkí ti kjuaxrexinkaon kuènté ti chojni tinkáchónki ti jehe chꞌan éxi tjinkaon Díos xi̱kaha.
COL.2.20	A̱ndá jahara la ó kꞌuénkoara Cristo la ó kui̱to̱héra ti nkehe tjenka̱yáxin chojni ó. ¿A̱ndá nkekuènté na̱xa̱ tjejora éxi ti chojni siín chjasintajni, chrókjui̱nchexiteyára ti nkehe tꞌe̱to̱an sin? 
COL.2.21	Tꞌe̱to̱an sin kixin jahara chrókuákóxi̱nhñara tíha, la chrókjontehyara nkojín nkehe la ko chrótséxinhñara nkehe. 
COL.2.22	Kaín ti nkehe tꞌe̱to̱an sin mé nixja kuènté ti nkehe tsjeje̱, la tíha mé ijnko nkehe tjenka̱yáxin chojni ó. 
COL.2.23	Ti nkehe tinkáchónki ti sin a la tꞌikon chojni éxi ijnko nkehe chaxín kixin nchenkehya sin la ko nchekjasóte sin cuerpo kuènté sin, kjánchó chónkó tinkáchónki sin xi̱kaha, kixin tíha chóntahya kjuachaxin tsjinki̱tsa tsíto̱he sin ti nkehe jínahña tjenka̱yáxin sin.
COL.3.2	Chrokjuénka̱yáxinra ti nkehe siín nkaya nka̱jní. Chrokjuéyáhyara ti nkehe siín chjasintajni, 
COL.3.3	kixin jahara la ó kꞌuénkoara Cristo, a̱ndá ijie na̱xa̱ kónoxínhña ti kjuachón nkochríxín tsochontara ti ó tsꞌejoko̱ara Cristo la ko Díos. 
COL.3.4	Cristo mé chontaxínra kjuachón nkochríxín, la ti ó tsokjan chꞌan ndá jahara kja̱xinra tsꞌejoko̱ara chꞌan, ndá tsꞌikonra ti kjuachaxin ijié kuènté chꞌan.
COL.3.5	Méxra̱ chrókui̱to̱héra kaín ti ijie̱ chjasintajni tjénka̱yáxinra. Ninkexró chrókjuasinkohya ijie̱ chojnichjin jehya ichjién, la ninkexró chrókjuíchꞌe nkehe jínahña, ninkexró chrókjuíchꞌe ninkehó ti nkehe tjenka̱yáxin a̱sén sin, la ko kja̱xin chrókóxríanhñara chróchontara nchónhña nkehe, kixin ti xi̱kaha la ó yóhe̱ chrókuinkachónkira ti nkehe tsíkjano̱ña. 
COL.3.6	La tso̱nínkaon Díos la sinchekjasóte ti sin ichꞌe kaín tíha. 
COL.3.7	Mé xi̱kaha kꞌuékji̱chꞌera jahara ósé. 
COL.3.8	Méxra̱ ijie chrókui̱to̱héra kaín ti nkehe jínahña, chrókui̱to̱héra ti kjuanínkaon, la ti nkehe tjaké a̱sánra, ti nkehe jínahña, ti tꞌándaxíhínra kichuara la ko ti nkehe jínahña tꞌaxrjexín irꞌuara. 
COL.3.9	*Chrokjui̱chꞌiyehyara kichuara kixin ósé xi̱kaha kꞌuékji̱chꞌera, a̱ndá ijie la ó chrókui̱to̱héra kaín ti nkehe ntaxin kꞌuékji̱chꞌera. 
COL.3.10	*Méxra̱ ijie la ó tsíkꞌónara chojni ni̱xin. Díos tinkánchetjóá ti jahara kixin tsꞌónara éxi jehe chꞌan kixin kjuíchꞌéna chꞌan ti jahara; méxra̱ tjinkaon chꞌan chróchoxínra chꞌan a̱ntsí jína. 
COL.3.11	Jehya tjetoan á chojni judío o̱ chojni griego, á chojni tsíka xro̱ye o̱ náhí, á chojni tsíkji̱xi̱n ikjín o̱ náhí, á chojni nohe o̱ chojni noehña, á chojni chꞌexón ixra̱ o̱ chojni tꞌe̱to̱an. Ti nkehe tjetoan la kixin tsinkáchónkini Cristo kixin jehe chꞌan tꞌe̱tue̱hen chꞌan kaín nkehe.
COL.3.13	*Chrokoninkakuénhñara kichuara la chrókꞌuitjáñahanra ichrén ijie̱ kjuásihanra íjnko chojni kixin Cristo la kꞌóxika ti ijie̱ kjuásinra, la kja̱xinra xi̱kaha chrókjui̱chꞌera. 
COL.3.14	Mé xi̱kaha a̱ntsí tjetoan kixin chrótjue̱héra kichuara la nkoko̱a chrókjuénka̱yáxinra, la xi̱kaha nkoko̱a tsꞌejóko̱a kichuara. 
COL.3.15	Ti kjuaxróxin tjajon Cristo mé chrókꞌue̱tue̱hen a̱sánra kixin xi̱kaha kjuénka̱yáxin Díos kꞌuéya̱hára chꞌan kixin chrókꞌónara nkoko̱a cuerpo la xi̱kaha chrókjuíkosáyehéra ti jehe chꞌan.
COL.3.17	Kaín ixra̱ chrókjuíchꞌeni la ko kaín nkehe chróndáchroni, la kaín tíha chrókjuanchaxíni kjuachaxíen ihni̱é Ìnchéni Jesús, la ko chróchje̱héni kjuasáya Itꞌéni Díos kixin tinkáchónkini Jesucristo.
COL.3.19	*Jahara chojnindoa, la chrótjue̱héra ti ichjiánra la chrókónínkakuénhñara tjan. 
COL.3.20	*Chájan, chrókjui̱nchexiteyéhéra itꞌára la ko ìnára kaín ti nkehe chrókꞌue̱to̱an sin kixin xi̱kaha tóxríhi̱n Ìnchéni. 
COL.3.21	*Jahara itꞌé xjan, chji̱ñéhña chrókjui̱nchekónínkáonra xja̱anra la ko chrókjui̱nchekꞌaváhyara xjan. 
COL.3.22	*Jahara chojni chꞌexón ixra̱, chrókjui̱nchexiteyéhéra ti lamoara chjasintajni. Jehya kixin ti tjejótsjehe sin ó chrókjui̱chꞌera ixra̱ éxi ijnko nkexro tjinkaon chrókjuinchechéhe̱ chojni ó. Náhí. Kaín a̱sánra chrókjui̱chꞌera ixra̱ kixin tjikosayehéra Díos. 
COL.3.23	Kaín ixra̱ tjejochꞌera la chrókjui̱chꞌera kaín a̱sánra éxi nchexiteyéhéra Ìnchéni, la jehya kixin chrókjui̱nchexiteyéhéra chojni ó. 
COL.3.24	Kixin ó nohara kixin Ìnchéni la sintaki̱to̱nhanra ti nkehe chónta chꞌan kixin chꞌehéra Cristo ixra̱ la jehe chꞌan mé chaxín Ìnchéni. 
COL.3.25	*A̱ndá ti sin ichꞌe ti nkehe jínahña la tsjacha sin ti nkehe jínahña kjuíchꞌe sin kixin Díos la sinchekjasóte kaín ti chojni chónta ijie̱.
COL.4.2	Chrokui̱to̱éhyara nixjehéra Díos la ko nkochríxín chróchje̱héra chꞌan kjuasáya. 
COL.4.3	Kja̱xin tjanchehéra Díos tsjinki̱tsa ti jeheni kixin tsjajon Ìnchéni kjuachaxin tsochronkaxíni ti nkehe kuènté Cristo kꞌuénoehña chojni. Ti ixra̱ i mé tjéchji̱naxián. 
COL.4.4	Tsjanchehéra Díos kixin tsjajon chꞌan kjuachaxin kixin jína chrókjuàkua éxi tóxríhi̱n Ìnchéni.
COL.4.6	Nkochríxín chróchontara kjuasàya ti ó nixjehéra sin kixin chrókóxríhi̱n sin tsihin sin, la chrókónohara jína nkexrín chrókjuáte̱héra ti nkehe tjanchankí nkojnko chojni.
COL.4.8	Méxra̱ kuétua̱ha̱n chꞌan tsjiji chꞌan ti tjejora kixin tso̱nohara kixin nkexrín tjejóni kixin xi̱kaha sinchechéhe̱ chꞌan ti jahara. 
COL.4.9	*Kja̱xin tsochrꞌan chꞌin Onésimo, ijnko kíchóni tjue̱heni, la jína chꞌehe chꞌan ixra̱ Ìnchéni, la kja̱xin chꞌan ijnko ti sin chjasánra. Jehe sin tsjijitsjehe sin ti jahara la ko tsochronka sin kaín ti nkehe sítóhen ti tjejóni ntihi.
COL.4.11	Kja̱xin nixjahára chꞌin Jesús, kja̱xin itꞌin Justo. A̱ndá jehó ti sin a, mé sin judío tinkáchónki Ìnchéni tjinki̱tsa ti ixra̱ tjétꞌa̱, la chrónkaxín sin kuènté ti kjuachaxin kuènté Díos. La ti sin a mé imá kjuínchechàna sin. 
COL.4.12	*Chꞌin Epafras nixjahára; jehe chꞌan chꞌehe chꞌan ixra̱ Cristo la jehe chꞌan mé ijnko chojni chjasánra. Nkochríxín chrónoéhe̱ chꞌan Díos kixin tjinkaon chꞌan kixin ndoá chrókꞌuejora, chrókjui̱nchexiteyára éxi tjinkaon Díos. 
COL.4.13	Janhan mé kꞌuíko̱nxin ikua̱n kixin chꞌin Epafras la imá tóxakohen chꞌan kixin ti jahara la ko ti sin tjejó ti chjasin Laodicea la ko Hierápolis. 
COL.4.14	*Chꞌin Lucas, ti nkexro chꞌéna xro̱a̱n, tjua̱ha̱, la kja̱xin nixjahára chꞌan la ko kja̱xin chꞌin Demas.
COL.4.15	Nixjehéra ti sin kíchóni tjejó chjasin Laodicea, la kja̱xin nixjehéra tjan Ninfas la ko ti sin tónkotsé ndo̱e tjan. 
COL.4.16	Ti ó tsjixin si̱nchekuáxinra ti xroon i la ichrꞌanra sátsji sinchekuáxin ti sin tjejó ni̱nko itjen Laodicea, la ko kja̱xin jína si̱nchekuáxinra ti xroon chrꞌa̱ha̱n sin ti ó tsjiji ti tjejora. 
COL.4.17	*Kja̱xin tétue̱hénra chꞌin Arquipo kixin jína chrókjuinchexiteyá chꞌan ti ixra̱ tsíkjajon Ìnchéni sichꞌe chꞌan.
COL.4.18	Janhan Pablo tjaná kji̱nxian tíhi la nixjahára. Chroxraxinkáonra kixin janhan la tjéchji̱na. Díos sintañaora kaínra. Ótjen.
1TH.1.2	Nkochríxín chjéheni Díos kjuasáya kixin ti jahara la ko xraxinkaoni ti jahara. 
1TH.1.3	Ti ó nixje̱he̱ni Itꞌéni Díos la xraxinkaoni kixin kaín a̱sánra kuitekáonra Ìnchéni, la ko imá jína kjui̱chꞌehera chꞌan ixra̱ kixin chaxín tjue̱héra chꞌan, la ko nkoko̱a tjejocho̱hénra kixin tsokjan Ìnchéni Jesucristo. 
1TH.1.4	Kíchóni, Díos imá tjua̱hára la ó noheni kixin jehe chꞌan mé tsíkjéyára chꞌan. 
1TH.1.5	La xi̱kaha ti ó kjuíjini chjasánra, kjuákohára ti itan jína tsaáxini, la jehya iténi ó chrónkaxíni. Náhí. Kjuachaxíen Ncha̱kuén Díos kjua̱ko̱xi̱ni la ó noheni kixin ti itan kjuakoni la chaxín ndoá. Jahara la ó nohara nkexrín kjuákꞌeni ti tꞌejora, mé xi̱kaha kjua̱ko̱xi̱ni kixin jína chrókꞌuejora.
1TH.1.7	Mé xi̱kaha jahara jína kjuákohéra kaín ti sin tinkáchónki Ìnchéni kaín ti chjasin tjejó Macedonia la ko Acaya nkexrín chrókꞌuejó ti chojni tinkáchónki Díos. 
1TH.1.8	La jahara kjuàkora ti itén Díos, la jehya jehó ti chjasin tjejó Macedonia la ko Acaya. Kja̱xin kaín chjasin chjinaxón ntiha kuíhin sin kixin nkexrín tinkachónkira Díos. A̱ndá jeheni la í ticháxi̱nhña íjnko nkehe na̱xa̱ chróchronkani. 
1TH.1.9	Ijie la jehe sin mé tjejóchronka sin kixin nkexrín kjuíjini chjasánra, la kaínra kjuájonra kjuachaxin kꞌuéjoni la ko kuitekáonra ti itén Díos kjuákohára, la kui̱to̱héra kaín ti nkehe tsíkjano̱ña, kixin kuitekáonra ti Díos tjechón chaxín. 
1TH.1.10	La ko kja̱xin chrónka sin kixin nkexrín tjejocho̱hénra kixin tso̱kja̱nxi̱n nkaya nka̱jní ti Xje̱en Díos, Jesús. Díos mé kjuínchexechón ti jehe chꞌan la jehe chꞌan mé sinchekaá chꞌan ti jeheni kixin chrókjuasótexínhñani ti kjuanínkaon kuènté Díos itsi.
1TH.2.1	Méxra̱ jahara kíchóni, ó nohara kixin jehya ó chónkó ti kjuíjini chjasánra. 
1TH.2.2	*Kja̱xin ó nohara kixin senó la ti sin chjasin Filipos kꞌuékjinchekjasóte sin ti jeheni la ko kuékꞌántaxín sin. Kjánchó Díos mé kjuínki̱tsa ti jeheni, ndá chrákonhani kjua̱ko̱he̱ni ti jahara ti itén Díos tsaáxini, kjónté imá nínkaon ti sin a. 
1TH.2.3	Méxra̱ jehya nduáhya kjuakoni, la ko jehya nijnko nkehe nduáhya nixjani la ko kjuíchꞌiyehyani ninkexró. 
1TH.2.4	Náhí. Díos mé chéhe̱ kixin jína kꞌuéjoni la kjuajon chꞌan ti ixra̱ tsjakoni ti itan tsaáxini, mé xi̱kaha ndoá tjakoni. Jehya kixin tjinkaoni chrókóchéhe̱ chojni ó. Náhí. Tjinkaoni tso̱chéhe̱ Díos, ti nkexro nohe kaín nkehe tjenka̱yáxin a̱séni. 
1TH.2.5	Ó nohara kixin kjuíchꞌiyaxínhñani ti itan imá náxrjón chrónixjani, kixin xi̱kaha chrókjua̱cha̱xi̱ni chichaon. Díos mé tjetsjehe kixin jehya xi̱kaha tjenka̱yáxini. 
1TH.2.6	La ko kja̱xin tjeyáhyani kixin chojni chrókjuikosáyehe ti jeheni, á jahara la o̱ íso chojni. 
1TH.2.7	Náhí, xi̱kahña tjenka̱yáxini, kjónté chóntani kjuachaxin chrókꞌue̱to̱ani kixin jahara chrókjuínki̱tsara ti jeheni, kixin Cristo kjueyá ti jeheni kixin sichꞌeheni chꞌan ixra̱. La nkojína nixjani la kꞌuéjoni éxi ijnko ìñé xjan tꞌayakohen xje̱en kixin jína tsꞌánkí xjan. 
1TH.2.8	Mé xi̱kaha imá tjua̱hára, ndá jehya jehó ti itén Díos kjuakoni. Náhí. Kjónté chrókꞌuenxíni ti tjakoni kixin xi̱kaha imá tjua̱hára. 
1TH.2.9	Kíchóni, xráxinkaonra kixin ti ó kjuakoni itén Díos la kja̱xin kjuíchꞌeni ixra̱ ncha̱kotjin la ko tie kixin kjuachani chichaon kꞌue̱naxíni nkehe kjonieni, kixin tjinkakonhñani chrókjuajoni ixra̱.
1TH.2.10	Jahara la ó nohara la kja̱xin Díos ó nohe kixin chaxín ndoá kjua̱ko̱xi̱ni ti kꞌuejókoni ti jahara. Ninkexró chrókꞌuekahya ijie̱ ti jeheni kixin ichrén nkehe nduáhya kjuíchꞌeni, kixin tinkachónkira Ìnchéni. 
1TH.2.11	Kja̱xin jahara la ó nohara nkexrín jína níxjahára kixin jína chrókꞌuejora, nixjani éxi ijnko itꞌé ixjan nixje̱he̱ ti xje̱en. 
1TH.2.12	La ko kjuakoni kixin jína chrókꞌuejora éxi tjinkaon Díos chrókꞌuejó kaín ti sin tinkáchónki chꞌan, kixin jehe chꞌan ó kꞌuéya̱hára kixin chrókꞌuayéhéra ti kjuachaxin kuènté chꞌan la ko chrókꞌuejoko̱ara chꞌan.
1TH.2.13	Méxra̱, nkochríxín chjéheni Díos kjuasáya kixin ti ó kuihínra ti itan jína kuènté Díos kjuakoni, la kjuátso̱anra kixin tíha la itén Díos, jehya itén chojni ó. Tíhi la chaxín itén Díos, la tíhi tjechꞌe ixra̱ nkaya a̱sánra kixin titekáonra. 
1TH.2.14	*Mé xi̱kaha jahara kíchóni, kjuasótiara kixin ti sin chjasánra kónínkaon sin éxi yóhe̱ kjuasóte ti sin kuènté Díos tinkáchónki Ìnchéni Cristo Jesús ti nonte Judea, ti ó kjuankíxin kuinkáchónki sin Ìnchéni, ndá ti sin judío chjasén sin kónínkakohen ti jehe sin la ko tjinkaon sin chrókꞌóñá sin. 
1TH.2.15	*Ti sin a tsíkꞌóñá sin Ìnchéni Jesús la ko kja̱xin tsíkꞌóñá sin ti sin kꞌuéchronka itén Díos ósé, la xi̱kaha kja̱xin kꞌuínkítéxin sin ti jeheni. Mé xi̱kaha kónínkakohen sin kaín chojni, la Díos kóxríe̱nhña ti nkehe kjuíchꞌe sin. 
1TH.2.16	A̱ndá ti ó tjinkaoni kixin chrókjua̱ko̱he̱ni ti sin jehya judío ti itan jína chrókuaáxin sin, la jehe sin tjinkakonhña sin kixin tsjakoni. La xi̱kaha imá nchekꞌánkí sin ti ijie̱ kuènté sin. A̱ndá ijie ó ikui ti kjuanínkaon kuènté Díos tsjasótexín sin.
1TH.2.17	Kíchóni, kjónté kuíto̱heni ti jahara la ókjé kꞌuéjoni, la imá xraxinkakaoni ti jahara la ko kja̱xin imá tjinkaoni chrókjuíjitsjeheni ti jahara ínaá. 
1TH.2.18	La xi̱kaha janhan Pablo itsjé vece tjínka̱oan chrókjuasántsjaha̱ ti jahara, a̱ndá ti Jínahña mé kjuixrónkáxin ndá xitjahya kjuasán. 
1TH.2.19	¿Nkehe tso̱hen ti ixra̱ tjejóchꞌeni la nkehe tjejóchuénxini la ko nkekuènté tjejóchéhe̱ni? Jahara mé tso̱chèxini ti ó itsi Ìnchéni Jesucristo kixin kuitekáonra chꞌan. 
1TH.2.20	Méxra̱ imá chéhe̱ni kixin jahara kuitekáonra Ìnchéni Jesús.
1TH.3.2	la tsochrꞌáni kíchóni Timoteo tsjijitsjehe ti jahara kixin kja̱xin tjechꞌe chꞌan ixra̱ kuènté Díos, tjejókoni chꞌan tjako chꞌan ti itan kuènté Cristo tsaáxini. Ndá ichrꞌáni chꞌan kixin sintaxraxinkaonra chꞌan ti itén Ìnchéni la ko jína tsonixjahára chꞌan kixin tso̱chéhe̱ a̱sánra 
1TH.3.3	kixin nijnkora chrókóxakohanra kixin ti náxrjónhña tjejó tꞌatsínkara. Méxra̱ ó nohara kixin ticháxi̱n tsjasótexíni ti ixra̱ kuènté Ìnchéni. 
1TH.3.4	Na̱xa̱ kꞌuéjoni nkoko̱a la ó tjo̱nka̱ra kixin kaíni kjuaxróxinhña tsꞌejóni tsjasóteni. A̱ndá ijie la ó nohara kixin chaxín xi̱kaha kóhen. 
1TH.3.5	Méxra̱ imá kóxakóna janhan, ndá ichrꞌán kíchóni Timoteo kjuíjitsjehe nkexrín tjejora, á na̱xa̱ tinkachónkira Ìnchéni o̱ á ti Jínahña kjuacha kjuachròe ti jahara kixin tsi̱to̱héra nti̱e Ìnchéni. Kixin ti xi̱kaha chrókóhen la chónkó kaín ti ixra̱ kjuíchꞌeni kjuakoni.
1TH.3.7	Mé xi̱kaha kíchóni, kjónté kjuaxróxinhña tjejóni ntihi, la chéhe̱ a̱séni kuíhini kixin kaín a̱sánra na̱xa̱ tinkachónkira Ìnchéni. 
1TH.3.8	Méxra̱ ti kuíhini xi̱kaha, ndá a̱ntsí kóchéhe̱ni kixin jína tjejora, na̱xa̱ tinkachónkira Ìnchéni Jesús, 
1TH.3.9	imá chjéheni Díos kjuasáya kixin imá chéhe̱ a̱séni kixin tinkachónkira chꞌan. 
1TH.3.10	Méxra̱ tie la ko ncha̱kotjin chrónoéhe̱ni Díos kixin tsjajon chꞌan kjuachaxin tsjijitsjeheni ti jahara ínaá, kixin na̱xa̱ tꞌitjáña iso nkehe chrókjuakoni kixin a̱ntsí chrókuinkachónkira Ìnchéni.
1TH.3.11	Tjancheheni Itꞌéni Díos la ko Ìnchéni Jesucristo kixin chrókjuinki̱tsani chrókjuíjitsjeheni ti jahara, 
1TH.3.12	la ko tjancheheni Ìnchéni kixin chrókjuinki̱tsa ti jahara kixin a̱ntsí chrókꞌuánkí ti tjue̱héra kichuara la ko ti tjue̱héra kaín chojni éxi tjue̱xíni ti jahara. 
1TH.3.13	Tjancheheni Díos kixin jína chrókꞌuejora, kaín a̱sánra chrókuitekáonra chꞌan kixin tsochontahyara ninkehó ijie̱ nkayakon Itꞌéni Díos ti ó tsokjan Ìnchéni Jesús tsi̱ka̱o kaín ti sin ó tsíkótjóá.
1TH.4.1	Jahara kíchóni, xrja̱noáhára la ko nta̱xráxinkaonra, kjuachaxíen ihni̱é Ìnchéni Jesús kixin a̱ntsí jína chrókꞌuejora, chrókuinkachónkira Ìnchéni. Mé xi̱kaha kjuakoni tsꞌejora éxi tóxríhi̱n Díos la xi̱kaha jína tjejora ijie.
1TH.4.2	Ó nohara ti nkehe kjuakoni ti kjuachaxíen Ìnchéni Jesús. 
1TH.4.3	Ti nkehe tjinkaon Díos la tjóá la ko jína chrókꞌuejora, la chrókjuásinkoáhyara ijie̱ íjnko chojnichjin. 
1TH.4.4	Méxra̱ chrókónohara chróchontara nkojnko ichjiánra la ko jína chrókꞌuejora, chrótjue̱héra kichuara 
1TH.4.5	kixin chróndáchrohya a̱sánra ti nkehe jínahña chrókjui̱chꞌera éxi tjenka̱yáxin ti chojni tinkáchónkihya Díos. 
1TH.4.6	Méxra̱ nijnkora chrókjui̱chꞌiyehyara kichuara xi̱kaha éxi ó xrja̱nká senó kixin Ìnchéni mé sinchekjasóte ti chojni xi̱kaha tjenka̱yáxin. 
1TH.4.7	Kixin Díos la kjueyáhya ti jeheni kixin na̱xa̱ chrókjuasini ijie̱. Náhí. Tjinkaon chꞌan kixin tjóá chrókꞌuejóni. 
1TH.4.8	A̱ndá ti sin titekakonhña ti nkehe tjakoni, la jehya kixin chojni titekakuenhña sin. Náhí. Titekakuenhña sin Díos, ti nkexro kjuajon ti Ncha̱kuén chóntani.
1TH.4.9	A̱ndá ti tjue̱hé kichuara, la í ticháxi̱nhña na̱xa̱ chrókjini xroon chróchronkani kixin nkexrín chrótjue̱héra kichuara. Náhí. Díos mé kjua̱ko̱hara nkexrín chrótjue̱héra kichuara. 
1TH.4.10	Xráxín xi̱kaha tjue̱héra kaín ti sin kíchóni tjejó Macedonia. Kjánchó xrja̱noáhára kíchóni kixin a̱ntsí chrótjue̱héra kichuara. 
1TH.4.11	Méxra̱ chrókóxakohanra kixin kjuaxróxin chrókꞌuejora la nkojnkora nohara nkehe ti ixra̱ chrókjui̱chꞌexínra itjára éxi kuétua̱hanra. 
1TH.4.12	La xi̱kaha chrókꞌuikon ti sin tinkáchónkihya Díos, ndá chrókjuikosáyahara sin la ko kja̱xin chrókꞌuitjáñahña ninkehó ti nkehe chrókuichánxi̱hanra.
1TH.4.13	Kíchóni, tjinkakonhñani kixin chrókónoahñara nkehe tso̱hen ti sin tsíkꞌen. Kixin kanhñó chrókꞌuavára, chrókꞌónahñara éxi ti sin tinkáchónkihya Ìnchéni, tjenka̱yáxinhña sin kixin tsoxechón chojni ínaá. 
1TH.4.14	Kixin ti titekaoni kixin Ìnchéni Jesús la ikꞌuén la ko xechón ínaá, la kja̱xin titekaoni kixin éxi Díos kjuínchexechón Jesús la ko ti ó tsokjan Jesús la xi̱kaha sinchexechón Díos kaín ti sin tsíkꞌen, ti sin kuitekaon ti jehe chꞌan.
1TH.4.16	Kixin Ìnchéni mé tsꞌinkaji̱xi̱n nka̱jní la itsen tsonixja chꞌan kixin ti kjuachaxin ijié chónta chꞌan la tsꞌèya ti ángel tꞌe̱to̱an la ko tsondáchro ti trompeta kuènté Díos. A̱ndá kaín ti sin tsíkꞌen kuitekaon Ìnchéni Jesús la tsoxechón sin sa̱o sin. 
1TH.4.17	A̱ndá chrꞌéxi̱n la kaíni tjejóchóni la ko kaín ti sin tsíxechón mé nkoko̱a sátsji̱ni chríkjan itji̱ la ntiha tsoxétani Ìnchéni ndá xi̱kaha tsꞌejókoni chꞌan nkochríxín. 
1TH.4.18	Mé xi̱kaha chróchenkara kichuara ti itan i kixin tso̱chéhe̱ sin.
1TH.5.1	Kjánchó ti ña̱o tso̱hen tíhi, kíchóni, la í ticháxi̱nhña na̱xa̱ chrókjini íjnko nkehe. 
1TH.5.2	*Jahara ó nohara jína kixin titàyé itsi ti ña̱o tsokjan Ìnchéni, éxi chrókui ijnko xíche̱e ti ó sítie, chrókuikꞌixehen ijnko nchia. 
1TH.5.3	Ti ó tsondáchro chojni: “Ijie kjuaxróxin tjejóni la ko ninkehó nkehe náxrjónhña sítóhen”, ndá titàyé itsié ti kjuaxikaon ijié la ko kjuachrakon ijié. Éxi ijnko tjachjin jóhya tjan titàya̱ itsié ti ña̱o itsi ti kjuatjoté kixin sinchekokjíhi tjan xje̱en tjan, la xitjahya tsondáchro tjan “Náhí”, mé xi̱kaha tso̱hen ti chojni titekakonhña, la tsochóntahya sin nketí tsaáxin sin. 
1TH.5.4	A̱ndá jahara kíchóni, jehya sítie chrókꞌuejora kixin chróchrakonra ti ó itsi Ìnchéni éxi chrókui ijnko xíche̱e chrókjuíntachrakonra. 
1TH.5.5	Kaínra tjejora ti tꞌinkaséña. Méxra̱ jeheni la jehya tjejóhyani ti sítie. 
1TH.5.6	Méxra̱, chrókꞌuejójuahyani éxi tjejójua ti íso sin, chrókꞌuejótsjeheni, la chrókjuénka̱yáxini jína. 
1TH.5.7	Kixin ti sin tjejójua, la tjejójua sin ti sítie, la ko ti sin tókoan, la sítie tókoan sin. 
1TH.5.8	*A̱ndá jeheni la tꞌejóni ti tꞌinkaséña, méxra̱ ticháxi̱n jína chrókjuénka̱yáxini, la jína chrókꞌuejóni chrókuinkáchónkini Ìnchéni la ko chrótjue̱heni chꞌan. Ìnchéni mé tsꞌayakohen ti jeheni kixin tsaáni, éxi ijnko soldado tsíkꞌinkáya ika tsíkꞌónaxín chika kixin kohya nkehe tso̱hen ti ntakuin. Mé chrókꞌuejóchóheni itsi Ìnchéni kixin tsaáxini, éxi ti soldado xrasin kásko̱ tꞌayakohen ikja. 
1TH.5.9	Díos kꞌuéye̱hya ti jeheni kixin chrókjuinchekjasóte chꞌan ti jeheni. Náhí. Kjueyá chꞌan ti jeheni kixin chrókuaáxini Ìnchéni Jesucristo. 
1TH.5.10	Jesucristo mé kꞌuenyákohe̱n ti jeheni kixin chrókꞌuejókoni chꞌan nkochríxín, á tjejóchóni o̱ tsíkꞌeni. 
1TH.5.11	Méxra̱ chrókócháhara, la ko chrókjuínki̱tsara kichuara kixin jína chrókꞌuejora éxi xráxín nchexiteyára.
1TH.5.12	Kíchóni, xrja̱noáhára kixin chróchontehéra kjuasàya ti sin tjejóchꞌe ixra̱ kuènté Díos ntiha, tjejótaón sin nti̱a, chronka sin itén Ìnchéni. 
1TH.5.13	Chrochontehéra sin kjuasàya la ko chrótjue̱héra sin kixin ti ixra̱ tjejóchꞌe sin. A̱ndá jahara kaínra nkojína chrókꞌuejoko̱ara kichuara.
1TH.5.14	Méxra̱ tétua̱hanra kíchóni, kixin chrókjuénduehéra ti sin tjinkakonhña sichꞌe ixra̱, la ko kja̱xin jína chrónixjehéra ti sin kꞌóxrjé a̱sén kixin tso̱chéhe̱ sin, la ko chrókjuínki̱tsara ti sin na̱xa̱ noehña, la ko chrókónínkakuénhñara ninkexró.
1TH.5.15	Ninkehó nkehe nduáhya chrókjui̱chꞌehyara ti sin nduáhya kjuitꞌahara. Ícha jína chrókjuáko̱xinra nkehe jína kixin tsꞌikon kaín chojni kixin jína tꞌejora.
1TH.5.16	Méxra̱ chrókóchéhe̱ a̱sánra nkochríxín. 
1TH.5.17	Chrokui̱to̱éhyara chrónixjehéra Díos nkochríxín. 
1TH.5.18	Kjónté ichrén nkehe chrókóhanra, la chróchje̱héra Díos kjuasáya kixin xi̱kaha tjinkaon chꞌan chrókjuáko̱xinra kixin tinkachónkira Ìnchéni Cristo Jesús.
1TH.5.19	Tókꞌánkáhyara ti xrohi kuènté Ncha̱kuén Díos. 
1TH.5.20	Chrochontehéra kjuasàya ti nkehe tjako ti sin kíchóni, chrónkaxín sin ti kjuachaxin kuènté Díos. 
1TH.5.21	Chrotsjehéra jína ti nkehe tjejóchꞌe sin. A̱ndá ti jína tja̱ko̱xi̱n sin la chrókuitekáonra. 
1TH.5.22	Chrokui̱to̱héra kaín nkehe jínahña.
1TH.5.23	Díos mé tjajon kaín kjuaxróxin la ko jehe chꞌan mé chrókjuinchetjóára chꞌan la ko chrókꞌuayakohen chꞌan ti ncha̱kuánra la ko ti a̱sánra la ko ti cuerpo kuèntára kixin tsochóntahya ninkehó ijie̱ ti ó itsi Ìnchéni Jesucristo. 
1TH.5.24	Díos, ti nkexro kjueyá ti jahara, mé jína, la ko kaín ti nkehe ndáchro chꞌan la tsoxiteyá.
1TH.5.25	Kíchóni, nixjehéra Díos kixin tsjinki̱tsa chꞌan kaíni 
1TH.5.26	la ko nkojína nixjehéra kaín ti sin kíchóni tꞌejoko̱ara.
1TH.5.27	Tꞌe̱to̱axíni ti kjuachaxin kuènté Ìnchéni kixin nchekuáxinra ti xroon chrꞌahánra kixin tsihin kaín ti sin kíchóni tjejó ntiha.
1TH.5.28	Ìnchéni Jesucristo, ti nkexro tjue̱he ti jeheni, mé sintañaora kaínra. Mé xi̱kaha tso̱hen. Ó tjen.
2TH.1.2	Itꞌéni Díos la ko Ìnchéni Jesucristo sintañaora kixin kjuaxróxin tsꞌejora kixin tjua̱hára chꞌan.
2TH.1.3	Kíchóni, nkochríxín chjéheni Díos kjuasáya kixin ti jahara. La ticháxi̱n xi̱kaha chrókjuíchꞌeni kixin tinkákꞌánkí ti tinkachónkira Ìnchéni Jesús la ko tinkákꞌánkí ti tjue̱héra kichuara. 
2TH.1.4	Ndá chéhe̱ni chenkani ti sin kíchóni kaín ti ni̱nkué Díos kixin, kjónté siín chojni nínkakohanra tjinkaon chrókꞌoñára, la ko kjónté tjejó tꞌatsínkara itsjé kjuaxróxinhña, la na̱xa̱ ti̱toéhyara tjáko̱xinra kixin tinkachónkira Ìnchéni. 
2TH.1.5	Tíha mé tja̱ko̱xi̱n kixin Díos la jína la ko tjinkaon chꞌan kixin chaxín jína tsꞌixe̱hénra ti tꞌe̱tua̱nxín chꞌan; mé xi̱kaha tjejotjasótiara ijie kixin titekáonra chꞌan. 
2TH.1.6	Díos la imá jína tjenka̱yáxin la chrꞌéxi̱n sinchekjasóte chꞌan ti sin tjejónchekjasóte ti jahara ijie. 
2TH.1.7	Ndá tsjajon chꞌan kjuachaxin kjuaxróxin tsꞌejora kixin ó kjuixin kjuasótiara, la ko kja̱xin jeheni kjuaxróxin tsꞌejóni ti ña̱o itsi Ìnchéni Jesús tsꞌinkaji̱xi̱n chꞌan nka̱jní la ko kaín ti sin ángel kuènté chꞌan chónta nchónhña kjuachaxin itsi chrꞌikjan xrohi. 
2TH.1.8	Mé xi̱kaha itsi Ìnchéni kixin sinchekjasóte chꞌan ti sin kuitekakuenhña Díos la ko kuítekakonhña ti itan jína chrónka Ìnchéni Jesucristo chrókuaáxin sin. 
2TH.1.9	*Méxra̱ ti sin kuítekakonhña mé tsjasóte sin, tsꞌitjáña sin nkochríxín la tsꞌítuehen sin sátsji sin ikjín ti kohya Ìnchéni, la í tsꞌikonhña sin ti kjuachaxin kuènté chꞌan. 
2TH.1.10	Mé xi̱kaha tso̱hen ti ña̱o itsi Ìnchéni la kaín ti sin kjuínchetjóá Ìnchéni la tsjikosáyehe sin chꞌan, la ko kaín ti sin kuitekaon tsꞌikon sin ti kjuachaxin ijié kuènté chꞌan. Mé xi̱kaha kja̱xinra tsꞌikonra kixin ó kuitekáonra ti nkehe kjuakoni.
2TH.1.11	Mé xi̱kaha nkochríxín tjancheheni Díos kixin jína chrókꞌuejora éxi tjinkaon chꞌan chrókꞌuejó ti sin kjueyá chꞌan, la ko tjancheheni chꞌan kixin chrótjáhara chꞌan ti kjuachaxin kuènté chꞌan kixin chrókjuachara chrókjui̱chꞌera kaín ti ixra̱ jína tjinkáonra si̱chꞌera kixin tinkachónkira Ìnchéni. 
2TH.1.12	Mé xi̱kaha kaínra tsjíkosáyehéra ti ihni̱é Ìnchéni Jesucristo la ko jehe chꞌan tsjikosáyahara chꞌan kixin tinkachónkira chꞌan la ko tjua̱hára chꞌan la ko Ìnchéni Jesucristo.
2TH.2.2	kixin chrókjuinkíhyara ti nkehe tjénka̱yáxinra, la ko chróchrakonhñara ti chróndáchro nkojín nkexro kixin ó kjuixraká ti ña̱o itsi Ìnchéni, la ko chróchrakonhñara ti nkojín sin sichꞌia tsondáchro kixin ncha̱kuén Díos chrónka tíha o̱ kꞌuáyéhe̱ sin ijnko xroon éxi jeheni tsíchrꞌáni, chrónka kixin ó kjuixin ikui Ìnchéni. 
2TH.2.3	Ti̱toéhyara kixin nkojín nkexro chrókjuitꞌayahara. Kixin ti na̱xa̱ tihya ti ña̱o la itsi itsjé chojni tso̱nínkakohen Díos, la ko itsi ijnko nkexro jínahña chónta ijie̱, sinchekꞌitjáña kaín ti nkehe jína. 
2TH.2.4	*Ti nkexro jínahña i, la tso̱nínkakohen Díos la ko tso̱nínkakohen kaín ti nkehe tinkáchónki chojni, la tsꞌixehen nkaxehen ti ni̱nkué Díos tsꞌetja̱xi̱n la tsondáchro kixin jehe mé Díos la sichꞌéna a̱sén Díos.
2TH.2.5	¿Á xráxinkákonhñara kixin xi̱kaha kꞌuéxrja̱nka ti na̱xa̱ kꞌuéjoni nkoko̱a ní? 
2TH.2.6	A̱ndá ijie jahara ó nohara ti nkehe na̱xa̱ tꞌinkákohe̱n kixin ti nkexro jínahña na̱xa̱ tihya, hasta tsjixrakájña ti ña̱o tsoxrajon kjuachaxin. 
2TH.2.7	Kixin ijie la ó imó ichꞌe ixra̱ ti kjuachaxin kuènté jínahña la na̱xa̱ tꞌitjáña kixin sáchrokjui ti nkexro tinkákóhen kixin ndá chaxín itsi ti nkehe jínahña. 
2TH.2.8	*Ndá ti nkexro jínahña la itsi. Ndá ti ó itsi Ìnchéni Jesús, la ti itan tsꞌaxrjexín irꞌua chꞌan ó, tsꞌenxín ti nkexro jínahña, mé xi̱kaha Ìnchéni sinchekꞌitjáñaxín ti jínahña ti kjuachaxin ijié tsi̱ka̱o. 
2TH.2.9	*Ti nkexro a mé tsi̱ka̱o ti kjuachaxin kuènté ti Jínahña, la xi̱kaha tsochónta kjuachaxin sichꞌia la ko tsjasin kjuaxroan ijié, kjánchó jehó sichꞌiyaxón tíha. 
2TH.2.10	Mé xi̱kaha kaín nkehe jínahña sichꞌiyexín ti sin ó xráxín tsꞌitjáña kixin tjinkakonhña sin tsitekaon sin ti itan chaxín ndoá chrókuaáxin sin. 
2TH.2.11	Mé xi̱kaha tsíto̱he Díos ti jehe sin kixin tsitekaon sin kaín ti nkehe chaxínhña la ko kaín kjuachꞌia, 
2TH.2.12	kixin ndá tsjasóte kaín ti sin kuítekakonhña ti itan chaxín chrókuaáxin sin kixin a̱ntsí kóxríhi̱n sin ti ijie̱.
2TH.2.13	A̱ndá jeheni nkochríxín chróchjéheni kjuasáya Díos kixin ti jahara kíchóni tjua̱hára Ìnchéni. Ósé tsíkjeyá Díos ti jahara kixin chrókuaára la ti Ncha̱kuén chꞌan tso̱tjuáxinra, la ko ti itén chꞌan chaxín ndoá kuitekáonra. 
2TH.2.14	Mé xi̱kaha kꞌuéya̱hára Díos kixin chrókuaáxinra ti itén chꞌan tjakoni, kixin tsjachara tsꞌejora ti itjen ti kjuachaxin ijié kuènté Ìnchéni Jesucristo.
2TH.2.15	Mé xi̱kaha, kíchóni, jína chrókꞌuejora, chrókꞌuitjáñahñara ti nkehe kjuakoni ti ó kꞌuéjoni nkoko̱a, la ko ti nkehe chrónka ti xroon ikjini kꞌuayéhéra. 
2TH.2.16	Ìnchéni Jesucristo la ko Itꞌéni Díos imá tjue̱he ti jeheni la ko kjuasáye chꞌan tjinki̱tsa chꞌan kixin tso̱chéhe̱ni nkochríxín la ko tsꞌejóchóheni itsi Ìnchéni. 
2TH.2.17	Jehe chꞌan tsjajon chꞌan kjuachéhe̱ la ko sinchefuerte ti a̱sánra la tsjajon chꞌan kjuachaxin kixin ndoá chrónixjara la ko kaín ixra̱ jína chrókjui̱chꞌera.
2TH.3.1	A̱ndá ijie xrja̱noáhára, kíchóni, kixin chrókjuanchehéra Díos kixin chrókjuinki̱tsa chꞌan ti jeheni kixin tjoka sáchrokjui ti itén Ìnchéni chrókuihin sin nkuíxín, kixin chrókjuikosáyehe sin Díos éxi jahara xi̱kaha. 
2TH.3.2	Kja̱xin tjanchehéra Díos kixin chrókjuinki̱tsa chꞌan ti jeheni kixin kohya nkehe chrókóheni ti siín chojni jínahña nínkakohen ti jeheni, kixin jehya kaín chojni tinkáchónki sin Ìnchéni. 
2TH.3.3	Kjánchó Ìnchéni mé chaxín jína chꞌan la tsíto̱ehya chꞌan ti jahara, na̱xa̱ tsjínki̱tsara chꞌan kixin jína tsjakꞌera la ko tsꞌayakohanra chꞌan kixin kohya nkehe tso̱hanra. 
2TH.3.4	Ó noheni kixin Ìnchéni sinchexiteyá kaín ti nkehe ndáchro la ko tsjinki̱tsa chꞌan ti jahara kixin na̱xa̱ nchexiteyára kaín ti nkehe kꞌue̱to̱ani. 
2TH.3.5	Ìnchéni mé tsjínki̱tsara kixin tso̱nohara kixin Díos la tjua̱hára, la chrókjuachara chrokꞌuatsínkara kaín ti nkehe itsi éxi kjuacha Cristo.
2TH.3.6	Kíchóni, tꞌe̱tua̱nxíni kjuachaxíen ihni̱é Ìnchéni Jesucristo kixin chrókꞌuaxrjekjanxínra ti sin tjinkakonhña sichꞌe ixra̱ la ko xrihya éxi kjuakoni. 
2TH.3.7	Ó nohara nkexrín chrókꞌuejora, chrókjuáko̱xinra éxi nkexrín kjuakꞌé kixin jehya chrókjuakꞌekoáni, la náhí. 
2TH.3.8	Jehya kjoniekoáni ti nio̱tja̱ kjuajon nkojín nkexro ndá kjue̱nka̱hyani. Kóxakoheni ncha̱kotjin la ko tie kjuíchꞌeni ixra̱ kixin tjínka̱konhña chrótjáhara ixra̱ chrókjuájonra nkehe chrókjonieni. 
2TH.3.9	Kjónté chóntani kjuachaxin chrókjuanchiani kixin chrókjuínki̱tsara, kjánchó kjuíchꞌeni ixra̱, la xi̱kaha kjua̱ko̱xi̱ni kixin kja̱xinra xi̱kaha chrókjui̱chꞌera ixra̱. 
2TH.3.10	Kixin ti na̱xa̱ kꞌuéjoni nkoko̱a ntiha la kꞌue̱to̱ani kixin ti nkexro tjinkakonhña sichꞌe ixra̱ la kja̱xin chrókjoniehña. 
2TH.3.11	Ó kuíhini kixin nkojinra la ninkehó ixra̱ chꞌehyara, a̱ndá kjuachꞌia ó xríko̱ara. 
2TH.3.12	Méxra̱ kjuachaxíen Ìnchéni Jesucristo tꞌe̱to̱axíni la ko chrónòani kixin chrókónínkakonhña sin chrókjuíchꞌe sin ixra̱ kixin chrókjuacha sin chichaon chrókꞌuite ti nkehe chrókjonie sin.
2TH.3.13	Ndá jahara kíchóni, chrókꞌóxrjéhya a̱sánra, chrókjui̱chꞌera ti nkehe jína. 
2TH.3.14	Ti nkojín nkexro titekakonhña ti nkehe tꞌe̱to̱an ti xroon i, la tsjehéra jína nkexro tíha, ndá chrókꞌuitonhñara kixin chrókósuéhe̱ chꞌan. 
2TH.3.15	Kjánchó jehya kixin chrókjuajo̱nko̱ara chꞌan. Náhí. Chrokjui̱nchexraxinkáonra chꞌan nkojína éxi ijnko kíchóni.
2TH.3.16	Ìnchéni mé tsjajon ti kjuaxróxin la ko na̱xa̱ tsotjáhara chꞌan kjuaxróxin nkochríxín. Jehe chꞌan mé tsꞌayakohanra kaínra.
2TH.3.17	Janhan Pablo, tjaná kji̱nxian ti nkehe nixjahára, tíha mé tsjatso̱anxínra kixin janhan ikjian kaín ti xroon ichrꞌán.
2TH.3.18	Ìnchéni Jesucristo mé sintañaora kaínra. Mé xi̱kaha tso̱hen. Ó tjen.
1TI.1.1	Ìnchéni Jesucristo mé kjueyá ti janhan, Pablo, kixin tso̱xrja̱nka ti itan kuènté chꞌan, éxi tsíkꞌe̱to̱an Díos, ti nkexro sinchekaá kaín chojni, la ko Jesucristo, ti nkexro tjejóchóheni tsokjan, 
1TI.1.2	* ikjian ti xroon i tsꞌayéhé jaha Timoteo. Jaha tꞌíkua̱n éxi xja̱na kixin tinkachónkia Ìnchéni Jesucristo. Itꞌéni Díos la ko Ìnchéni Jesucristo sintañaoan la ko tsi̱konoáha kixin tjua̱ha̱ chꞌan.
1TI.1.3	Ti ó sákjuia Macedonia la xrja̱noáhá kixin tsíto̱ha Éfeso, la tsétue̱hén ti iso sin tjejó ntiha kixin tsjakohya sin ti nkehe nduáhya 
1TI.1.4	la ko chrókuitekakonhña sin ti cuento chronka chojni kixin tíha la imá nchekjajo̱n chojni la ó chónkó kaín tíha, la tsjinki̱tsahya kixin sinchexiteyéhe sin Díos, kixin jehe sin la ó titekaon sin Ìnchéni.
1TI.1.5	Tétua̱han tíhi kixin a̱ntsí chrókjua̱ko̱xi̱n sin chrótjue̱hé kícho sin kixin ó kótjóá a̱sén sin la ko jína tsjenka̱yáxin sin la ko kaín a̱sén sin chrókuitekaon sin Ìnchéni. 
1TI.1.6	Kixin nkojín sin la kꞌuitjáñehen sin tíha la sákjuichroe sin la itjo sin ti nkehe sínkíhya. 
1TI.1.7	Jehe sin tjinkaon sin chrókꞌóna sin maestro chrókjuako sin ley, kjánchó ni tienxínhña sin ti nkehe tjako sin, kjánchó tjako sin éxi nohe sin kaín nkehe.
1TI.1.8	Kaíni noheni kixin jína ti ley ti jína tsjakoni éxi tjinkaon Díos. 
1TI.1.9	Kja̱xin noheni kixin kohya nijnko ley tsjasótexín ti chojni jína. Ti ley la kꞌóna kixin tsjasótexín ti sin titekakonhña, ti sin jie̱he, ti sin tjasin ijie̱, ti sin chóntehya kjuasáye Díos, ti sin tꞌóñá itꞌé la ko ìñé la ko ti sin tjàya, 
1TI.1.10	ti sin chónta ijnko chojnichjin jehya ichjién, ti sin nkokón ndoa chónta kícho, ti sin teé ijnko chojni ndá tjanchia chichaon, ti sin chꞌia, la ko ti sin nchenohe Díos ndá chaxínhña nchexiteyá. Ti ley mé tsjasótexín kaín ti chojni ichꞌe ti nkehe jínahña la ko nínkakohen ti nkehe jína kuènté Ìnchéni. 
1TI.1.11	Díos chónta kaín kjuachaxin mé kꞌue̱to̱an kixin tso̱xrja̱nka tíhi, ti itan jína tsaáxin kaín chojni.
1TI.1.12	Tja̱ha kjuasáya Ìnchéni Jesucristo kixin imá kjuínki̱tsa chꞌan la ko kꞌuíkon chꞌan kixin jína itꞌa̱ ixra̱ ndá kjuajon chꞌan ti ixra̱ i. 
1TI.1.13	*Kjónté senó la imá kꞌuándaxíha̱n ti sin tinkáchónki Ìnchéni la ko kꞌuéchráha̱ sin kixin chrókꞌoñá sin, la Díos kui̱konoéhe̱ ti janhan kixin ó nohe chꞌan kixin kꞌuékiteka̱ku̱anhña Cristo la ko nonahña ti nkehe kꞌuékji̱tꞌa. 
1TI.1.14	Kjánchó Ìnchéni la imá jína chꞌan la a̱ntsí kjuíncheñao chꞌan ti janhan la kjuajon chꞌan kjuachaxin tsinkachónkia chꞌan la ko tso̱tjua̱ha̱ ti sin kíchóni kixin tinkachónkia Ìnchéni Jesucristo.
1TI.1.15	Ti itan i, mé ijnko nkehe chaxín jína la kaíni chrókuitekaoni: Jesucristo ikui chjasintajni kixin sinchekaá kaín ti chojni chónta ijie̱, la janhan mé ijnko ti chojni a̱ntsí chónta ijie̱. 
1TI.1.16	La kjónté xi̱kaha, la Díos a̱ntsí kui̱konoéhe̱ ti janhan kixin xi̱kaha kjua̱ko̱xi̱n Ìnchéni Jesucristo kixin imá jína chꞌan la ko ti̱konoéhe̱ chꞌan chojni. La xi̱kaha tsjáko̱xian tsꞌikon kaín ti chojni tsitekaon kixin tsochónta sin ti kjuachón nkochríxín. 
1TI.1.17	Méxra̱ nkochríxín chrókjuikosáyeheni la ko chróchjéheni kjuasáye ti Rey tꞌe̱to̱an nkochríxín, ti nkexro xráxín itjen, ti nkexro chónhña itsꞌen la ko xitjahya tsꞌikoni. Jehó chꞌan mé Díos chꞌan la imá nohe chꞌan. Mé xi̱kaha tso̱hen.
1TI.1.18	Jaha xja̱na Timoteo, kaín ti ixra̱ i tja̱há si̱nchexiteyá éxi ti nkehe chrónkaxín sin ihni̱é Díos ósé si̱chꞌe jaha. Tíhi la tsjinki̱tsa kixin jína tsjájo̱nko̱a ti jínahña. 
1TI.1.19	Titekaoan Ìnchéni la ko tjénka̱yáxian ti nkehe jína, kixin nkojín sin la kjuénka̱yáxinhña sin jína ndá sákjuichroe sin, la í titekaonhña sin Ìnchéni. 
1TI.1.20	Mé xi̱kaha kóhen chꞌin Himeneo la ko Alejandro. Janhan kjuánjua kjuachaxin kixin ti Jínahña sinchekjasóte ti jehe sin kixin tsꞌitja sin í tsꞌándaxíe̱nhña sin Díos.
1TI.2.1	Tjáncháhára kixin chrónixjehéra Díos la ko chróchronoéhéra chꞌan la ko chrókjuanchehéra chꞌan la ko chróchje̱héra chꞌan kjuasáya. 
1TI.2.2	Chrokjuanchehéra Díos kixin tsjinki̱tsa chꞌan kaín ti gobierno la ko kaín ti sin tꞌe̱to̱an nkojnko chjasin kixin xi̱kaha kjuaxróxin chrókꞌuejóni la ko sinchexiteyéheni Díos la jína chrókjuénka̱yáxini. 
1TI.2.3	Tíhi mé ijnko nkehe jína la tóxríhi̱n Díos, ti nkexro tsaáxini. 
1TI.2.4	Díos mé tjinkaon kixin tsaá kaín chojni la ko tso̱nohe sin ti nkehe chaxín ndoá. 
1TI.2.5	Kixin nkoko̱a Díos itjen la ko nkoko̱a nkexro tsonixjayákohe̱n ti jeheni kixin jína tsochóxini Díos. Tíha mé Jesucristo kꞌóna chojni chjasintajni. 
1TI.2.6	Jehe chꞌan mé kjuajon chꞌan a̱sén chꞌan, ikꞌuén chꞌan la xi̱kaha kjue̱nka̱ chꞌan ti iji̱éni kixin kaíni tsochóntani ti kjuachón nkochríxín. Tíha mé xiteyá ti ña̱o kjuénka̱yáxin Díos tso̱hen. 
1TI.2.7	*Méxra̱ janhan kꞌuayáha̱ ti ixra̱ i kixin tso̱tja̱nka ti sin jehya judío kixin tsinkáchónki sin Ìnchéni Jesucristo la ko tso̱nohe sin ti nkehe chaxín. Janhan tꞌa̱ha̱ Díos ixra̱, la xrja̱nká ti nkehe chaxín jehya kjuachꞌia.
1TI.2.8	Méxra̱ tjínka̱oan kixin kaín ti sin ndoa mé chrónixje̱he̱ sin Díos la chrókjua̱ya̱ sin itja sin kaín a̱sén sin, la ko chróchóntahya sin ninkehó kjuanínkaon la ko chrókꞌuándaxiénhña kícho sin. 
1TI.2.9	*A̱ndá ti chojnichjin la yóxin chrókꞌuítsa sin, jehya ika imá na̱jni, la ko chrókjuinchenkehya sin, la ti ka̱xi̱hí sin la chrókjuasichóntahya sin nkehe imá tjete, chróchóntahya sin oro o̱ ixro̱ perla o̱ nkehe imá tjete. 
1TI.2.10	Ícha jína a̱ntsí chrókóxakohen sin chrókjuíchꞌe sin ti ixra̱ jína éxi kjuíchꞌe kaín ti chojnichjin kjuínchetjóá Díos. 
1TI.2.11	Ti chojnichjin la chrótáníkoá sin chrókuihin sin ti nkehe xráko̱he̱ sin la ko nkojína chrókjuinchexiteyá sin. 
1TI.2.12	Janhan tjájonhña kjuachaxin kixin ti chojnichjin chrókjuako ti siín chojnindoa la ko tjájonhña kjuachaxin kixin chrókꞌue̱tue̱hen sin ti chojnindoa. Jehe sin la chrótání sin, chrókuihin sin 
1TI.2.13	*kixin sa̱o kjuíchꞌéna Díos chꞌin Adán ndá chrꞌéxi̱n ti tjan Eva. 
1TI.2.14	*La jehya Adán kuitekaon ti nkehe ndáchro ti Jínahña. Ti tjachjin mé kuitekaon tíha, ndá xi̱kaha xrankíxin kꞌuíxin ijie̱. 
1TI.2.15	A̱ndá ti chojnichjin la tsaá sin ti tsochónta sin xjan, la sinchekaá Díos ti jehe sin, ti chaxín tsitekaon sin Díos, la tso̱tjue̱he sin chojni, la ndoá tsꞌejó sin la ko jína tsjenka̱yáxin sin.
1TI.3.1	Tíhi mé ijnko nkehe chaxín tsondáxrja̱n. Ti nkexro tjinkaon sichꞌe ixra̱ kuènté ni̱nko mé ijnko ixra̱ jína tjinkaon sin. 
1TI.3.2	*Méxra̱ ti nkexro tꞌe̱to̱an la ndoá chrókꞌuejó sin kixin kohya nkexro chrókꞌueka ijie̱ ti jehe sin, chróchónta sin nkoko̱a ichjién sin, jína chrókꞌuejó sin, la jína chrókjuénka̱yáxin sin, chróchónta sin kjuasáye sin, la kja̱xin jína chrónixje̱he̱ sin ti nkexro tjiji ndo̱e sin la ko chrókónohe sin tsjáko sin. 
1TI.3.3	Chrokókoanhña sin, chrókjueyáhya sin kjuanínkaon la ko tsjenka̱yáxinhña sin sichꞌia sin kixin tsjacha sin itsjé chichaon. Ícha jína chrókjua̱ko̱xi̱n sin jína, la kjuaxróxin chrókꞌuejó sin la ko chrókóxakuenhña sin chróchónta sin itsjé chichaon. 
1TI.3.4	Kja̱xin chrókónohe sin chrókꞌue̱to̱an sin ndo̱e sin, la chrókjuenduéhe sin ti xje̱en sin kixin chrókuitekaon xjan la ko chróchóntehe xjan kjuasáye xjan kaín chojni. 
1TI.3.5	A̱ndá ti nkexro tjachahya tꞌe̱to̱an ti ndo̱e la, ¿nkexrín chrókjuacha chrókꞌue̱to̱an ti ni̱nko kuènté Díos? 
1TI.3.6	La ko kja̱xin ti nkexro tsjako la jehya ijnko nkexro ni̱xin kuenté ni̱nko. La náhí, kixin ti xi̱kaha la imá sinchenke sin ndá tsjasin sin ijie̱ éxi ti jínahña kjuasin ijie̱ ósé. 
1TI.3.7	La ko ticháxi̱n chróchónta sin kjuasáye sin kixin ti sin na̱xa̱ tinkáchónkihya Ìnchéni la tsochóntehe kjuasàya ti jehe sin. A̱ndá ti náhí, la tsjonta chojni ti jehe sin, la tsjacha ti Jínahña tsjachròe ti jehe sin, ndá tsjasin sin ijie̱.
1TI.3.8	Kja̱xin ti sin diácono, tjinki̱tsa ti ixra̱ kuènté ni̱nko, la ticháxi̱n chróchónta sin kjuasáye sin, la ti nkehe tsondáchro sin la ticháxi̱n tsoxiteyá, kja̱xin chrókókoanhña sin la ko chrókjuichꞌiahya sin kixin chrókjuacha sin itsjé chichaon. 
1TI.3.9	Mé xi̱kaha ticháxi̱n chrókꞌuitjáñehña sin ti nkehe jína kuíhin sin, ti nkehe titekaoni kaíni, la ko chrókjuichꞌehya sin nkehe sincheníhi a̱sén sin. 
1TI.3.10	A̱ndá ti chrókꞌuáyéhe̱ sin ti ixra̱ diácono la sa̱o chrókjua̱ko̱xi̱n sin kixin jína ichꞌe sin ti ixra̱, ndá jína tsꞌóna sin diácono kuènté ni̱nko. 
1TI.3.11	La ko kja̱xin ti ichjién ti sin diácono la ticháxi̱n chróchónta sin kjuasáye sin, la chrókuinkáchónkihya sin kjuachꞌia, la jína chrókꞌuejó sin la ko chrókjuinchexiteyá sin kaín ti nkehe jína. 
1TI.3.12	La ti sin diácono la ójnko ichjién sin chróchónta sin, la chrókjuacha sin chrókꞌue̱tue̱hen sin ti xje̱en sin la ko ti ndo̱e sin. 
1TI.3.13	Kixin ti sin sichꞌe ijnko ixra̱ jína la a̱ntsí tsꞌáyéhe̱ sin kjuasàya la ko kjuaxróxin tsꞌejó sin kixin tinkáchónki sin Ìnchéni Jesucristo.
1TI.3.14	Tjínka̱oan chrókjuasántsjahára tjoka, kjánchó sa̱o tjínka̱oan tsokjian ti xroon i 
1TI.3.15	kixin ti na̱xa̱ si̱ntaxrjen ntihi, la kjónté tso̱nohara nkexrín chrókꞌuejó ti sin kuenté Díos, kixin jehe sin mé ti ni̱nko tjechón kuenté Díos. La tꞌayakonheni ti itan chaxín kuènté Díos. 
1TI.3.16	Ninkexró chróndáchrohya kixin chaxínhña ti nkehe tinkáchónkini, kixin tíhi mé ijnko nkehe tjetoan la ninkexró kꞌuénoehña:
1TI.3.16	Kixin Jesucristo mé ikui kꞌóna chojni;
1TI.3.16	la Ncha̱kuén Díos kjua̱ko̱xi̱n kixin jína chꞌan.
1TI.3.16	La ti sin ángel mé kꞌuíkon sin chꞌan
1TI.3.16	la kuenté chjasintajni kuíhin sin ti nkehe chrónka chꞌan,
1TI.3.16	la itsjé chojni kuitekaon sin.
1TI.3.16	Ndá sákjui̱ chꞌan nkaya nka̱jní la kꞌuáyéhe̱ chꞌan kjuachaxin.
1TI.4.1	Ndáchro Ncha̱kuén Díos kixin ti ó chjina tsjeje̱ chjasintajni la iso sin mé tsíto̱he sin, í tsinkáchónkihya sin Ìnchéni, ndá tsitekaon sin ti ncha̱kuén jínahña sichꞌiyehe ti jehe sin la tsitekaon sin ti nkehe tsjako. 
1TI.4.2	La tsitekakohen sin ti sin xrichꞌiyehe chojni la tjenka̱yáxinhña sin ti nkehe nduáhya ichꞌe, la í tósuèhya kixin ó tsíkócha ti kjuaxrexinkaon kuènté sin. 
1TI.4.3	Ti sin a mé tsjako kixin jehya jína tso̱te̱he chojni la ko jehya jína sinie chojni nkojín nkehe. Kjánchó Díos kjuíchꞌéna kaín ti nkehe sinieni la jeheni chojni ó tinkáchónkini Díos la noheni ti itan chaxín ndoá, la jína sinieni kaín nkehe ti sa̱o tsochjéheni Díos kjuasáya ndá sinieni. 
1TI.4.4	Kaín ti nkehe kjuíchꞌéna Díos la jína, méxra̱ chróndáchrohyani kixin jehya jína. Ti senó tsochjéheni Díos kjuasáya ndá sinieni 
1TI.4.5	Méxra̱ jína sinieni kaín nkehe kixin Díos xi̱kaha ndáchro la ko kixin jeheni la ó kjuancheheni Díos sincheñao.
1TI.4.6	Ti kaín tíhi tsjákohé ti sin kíchóni la jína tjechꞌe ixra̱ kuènté Ìnchéni Jesucristo la tsꞌánkí ti kjuaxrexinkaon kuèntá kixin tinkachónkia ti itan kuènté chꞌan la ko tjàkua ti nkehe jína kuihín. 
1TI.4.7	Méxra̱ chrókuitekakonhña ti cuento kuènté chjasintajni la ko ti nkehe nduáhya tinkáchónki chojni kixin ó chónkó tíha. A̱ndá a̱ntsí titekaoan Díos. 
1TI.4.8	Kixin ti chojni tóxríhi̱n chrókuinká la jína tíha, kjánchó a̱ntsí tjetoan ti chrókóxakoheni chrókjueyáni Díos. Tíha la tsjinki̱tsa kixin jína tsꞌejóni ijie la ko chrꞌéxi̱n kixin tsꞌáyéhe̱ni ti kjuachón nkochríxín. 
1TI.4.9	Tíhi mé nkehe chaxín jína la kaíni chrókuitekaoni. 
1TI.4.10	Méxra̱, kjónté tꞌándaxín chojni, la tjejóchꞌeni ti ixra̱ i, kixin tjejóchóheni itsi ti Díos tjechón. Kixin jehe chꞌan chaxín sinchekaá chꞌan kaín ti chojni titekaon ti jehe chꞌan.
1TI.4.11	Kaín tíhi mé ticháxi̱n tso̱chro̱nka la ko tsjàkua. 
1TI.4.12	La chrókuahya kuentá kjónté tsjanoá chojni ti jaha kixin na̱xa̱ ndasoyá. Ícha jína chrókjuákoéxian ti sin tinkáchónki Ìnchéni nkexrín chrónixja sin, nkexrín ndoá chrókꞌuejó sin la ko nkexrín chrótjue̱hé sin Díos la ko nkexrín chrókuitekaon sin Ìnchéni kixin tjóá chrókꞌuejó sin. 
1TI.4.13	Ti na̱xa̱ tsjasánhya janhan, la nchekuáxian ti xroon itén Díos kixin tsihin kaín ti sin kíchóni la nchexraxinkaoan sin ti nkehe jína la ko tjákohé sin. 
1TI.4.14	La chrókui̱toéhya chrókjui̱chꞌe ti ixra̱ kjuajon Díos ti ó kꞌuejótja itja ti sin tꞌe̱to̱an kuenté ni̱nko ti ikjá éxi tsikꞌe̱tue̱hen ncha̱kuén Díos.
1TI.4.15	Méxra̱ chrókóxakohan chrókjui̱nchexiteyá kaín tíha kixin kaín chojni chrókꞌuikon kixin jína noha. 
1TI.4.16	Chrokóxakohan chrókjuákoxian jína la ko chaxín jína chrókjuàkua ti itan, la chrókjui̱nchexiteyá kaín ti nkehe jína, ndá xi̱kaha la tsaá jaha la ko kaín ti sin tjejótihin tjàkua.
1TI.5.1	Jaha la chrókóninkakuenhña ti sin táda. Náhí, chróchenka sin nkojína éxi chrónixjehé itꞌá xi̱kaha. La ko kja̱xin ti sin ndasoá la chrónixjehé sin nkojína éxi kichua xi̱kaha. 
1TI.5.2	La ko ti sin nána la chrónixjehé sin éxi ìná xi̱kaha. La ti sin tjarisoá la nkojína chrónixjehé sin éxi chrónixjehé ijnko kichua xi̱kaha la ko chaxín chróchóntehe sin kjuasàya.
1TI.5.3	Tjinki̱tsa ti sin ikꞌán ti chaxín chóntahya sin nkexro tsjinki̱tsa ti jehe sin. 
1TI.5.4	A̱ndá ti chojnichjin ikꞌán, ti chónta sin xje̱en sin o̱ ìnté sin, la ti sin a chrókꞌuayakohen sin ti ìñé sin o̱ náchri̱i sin, Kixin tíha chrókjue̱nka̱xin sin ti ixra̱ kjuíchꞌe ti itꞌé sin la ko ìñé sin ti kꞌuánkí sin, kixin xi̱kaha tóxríhi̱n Díos. 
1TI.5.5	Ti chojnichjin ikꞌán, jehó kuíto̱he la a̱ntsí tóxakohen sin tinkáchónki sin Díos la titoéhya sin nixje̱he̱ sin chꞌan ncha̱kotjin la ko tie. 
1TI.5.6	A̱ndá ti chojnichjin ikꞌán, ti tjinkaon sin sichꞌe sin ti nkehe nduáhya, la kjónté tjejótsjehe sin, la éxi tsíkꞌen sin xi̱kaha. 
1TI.5.7	Tétue̱hén sin kixin sinchexiteyá sin kaín tíhi kixin tso̱kohya nkexro tsꞌándaxíhi̱n ti jehe sin. 
1TI.5.8	Ti nkexro tꞌayakuenhña ti sin kjéhya la ko ti sin tjejó ndo̱e, la xi̱kaha tja̱ko̱xi̱n sin kixin chaxínhña tinkáchónki sin Díos, la a̱ntsí chónta sin ijie̱, ke ti chojni titekakonhña Díos.
1TI.5.9	Ti ó tsꞌínixín ihni̱é ti sin ikꞌán, la jehó ti sin chónta sesenta nánó la ko ti sin kꞌuéchónta nkoko̱a xìi ó mé jína tsꞌínixín. 
1TI.5.10	Tsjehe á jína ti ixra̱ ichꞌe sin, á jína kjuínchekꞌánkí sin xje̱en sin, la á jína nixje̱he̱ sin ti nkexro tjiji ndo̱e sin, á jína tjinki̱tsa sin tjajon sin nkehe sinie ti sin tinkáchónki Cristo la ko á tjinki̱tsa sin ti sin níhi la ko íso ixra̱ jína tja̱ko̱xi̱n sin.
1TI.5.11	Kjánchó chrókꞌuinixínhña ihni̱é ti sin ikꞌán na̱xa̱ tsjéhya nánó chónta kixin ti na̱xa̱ tsotjinkaon sin tso̱te̱he sin, la tsꞌitjáñehen sin Ìnchéni. 
1TI.5.12	Ndá xi̱kaha tsjasin sin ijie̱ kixin sinchexiteyáhya sin ti nkehe tsíndáchro sin. 
1TI.5.13	Ndá tso̱séhe sin, la sátji sin ijnko la íjnko nchia la tso̱xríhi̱n sin sichꞌéna sin kjuachꞌia la ko tsꞌajiko sin ti kjuachꞌia la xi̱kaha tsonixja sin ti nkehe chrónixjahya sin. 
1TI.5.14	Méxra̱ ti sin ikꞌán na̱xa̱ tjarisoá la ícha jína chrókóte̱he sin, la chróchónta sin xje̱en sin la chrókꞌuayakohen sin ndo̱e sin. La chrókjuajonhña sin kjuachaxin kixin ti Jínahña chrókꞌue̱tue̱hen ti a̱sén sin, a̱ndá xi̱kaha chrókjóntahya chojni ti jehe sin. 
1TI.5.15	Kixin iso ti sin ikꞌán la kuíto̱he sin í tinkáchónki sin Ìnchéni ndá nchexiteyéhe sin ti Jínahña.
1TI.5.16	A̱ndá ti nkojín ti chojni tinkáchónki Ìnchéni na̱xa̱ kjéhya ijnko ti sin ikꞌán, la ticháxi̱n tsjinki̱tsa sin kixin tsochóntiahya sin kixin ti ni̱nko tsjinki̱tsa. Ndá xi̱kaha tsjacha ti ni̱nko tsjinki̱tsa ti sin chaxín ikꞌán chóntahya nkexro tsjinki̱tsa.
1TI.5.17	Ti nkexro jína tꞌe̱to̱an ti ni̱nko la ticháxi̱n a̱ntsí chrókjuikosáyehe chojni ti jehe sin ti chaxín ti ixra̱ ó tjejóchꞌe sin, chrónkaxín sin la ko tjako sin. 
1TI.5.18	*Kixin ti xroon itén Díos ndáchro: “Chrokꞌuíkjehyara irꞌua ti koxinta ichꞌe ixra̱ kixin chónta va kjuachaxin sinie va”, la ko kja̱xin ndáchro: “Ti sin ichꞌe ixra̱ mé chónta kjuachaxin tsjacha sin kja̱xin.”
1TI.5.20	A̱ndá ti nkexro tjasin ijie̱, la tjenduéhe sin tsꞌikon kaín ti sin ni̱nko kixin í tsonixjahya chꞌan; mé xi̱kaha tsochrakon ti íso sin la tsankíhya sin. 
1TI.5.21	Méxra̱ tétua̱nxián ti kjuachaxíen Díos la ko Ìnchéni Jesucristo la ko ti sin ángel kuènté chꞌan kixin nkokón chrókꞌue̱tue̱hén sin, á ti sin a̱ntsí nohe o̱ nkojín ti sin a̱ntsí choxián. 
1TI.5.22	La kja̱xin tsjehé jína ti ó tjéyá nkojín sin chrókꞌue̱to̱an ti ni̱nko, kixin ti chróchónta sin ijie̱ la kja̱xin jaha chrókuamá tíha. Méxra̱ jaha kja̱xin chrókui̱to̱hé kaín ti nkehe nduáhya.
1TI.5.23	A̱ndá jaha nkoya̱xón tóníha tjoté tsaá la jehya ìnta̱ ó chrókꞌia. Náhí. Kja̱xin intsí xranvino chrókꞌia.
1TI.5.24	Ti ijie̱ tjasin nkojín chojni la noxín tꞌikoni ndesi na̱xa̱ tito̱exínhña ti ijie̱. A̱ndá íso chojni noxínhña tjasin ijie̱, kjánchó ti ó ña̱o tsjixixín la tso̱noxín kaín tíha. 
1TI.5.25	Mé xi̱kaha ti chojni ichꞌe ti ixra̱ jína la noxín tsꞌikoni. A̱ndá kjónté iso ti ixra̱ jína tónoxínhña ijie, la chrꞌéxi̱n la tso̱noxín.
1TI.6.1	A̱ndá ti nkexro chꞌexín ixra̱ la ticháxi̱n tsochóntehe sin kjuasàya ti làmoé sin, ndá xi̱kaha ti lamo la chrókꞌuándaxiénhña Díos la ko ti itan chrónkani. 
1TI.6.2	A̱ndá ti nkexro chónta làmoé tinkáchónki Cristo, la chrókuíto̱ehya sin tsjikosáyehe sin kixin nkoko̱a kícho sin. La a̱ntsí chrókóxakohen sin chrókjuíchꞌe sin ti ixra̱ jína kixin ó nohe sin kixin ti nkexro a la ijnko nkexro tinkáchónki Ìnchéni la ijnko nkexro tjue̱he sin. Jaha, tjákohé sin kaín tíhi.
1TI.6.3	A̱ndá ti nkojín chojni tjako ti nkehe nduáhya tóyóe̱hya ti nkehe jína kjuako Ìnchéni Jesucristo la ko jehya éxi ti tan tinkáchónkini, 
1TI.6.4	la jehó xrinchehnke sin la noehña sin ninkehó. Imá itjo sin nkehe chónkó, la tíha mé tji̱xi̱n ti kjuachji̱no̱xíhin, ti tjajo̱nko kícho sin, ti tꞌándaxíhi̱n kícho sin la ko ti chóntehya sin kjuasàya kícho sin. 
1TI.6.5	La náxrjónhña tjenka̱yáxin sin la nkochríxín tjajo̱nko kícho sin la noehña sin ti nkehe chaxín. Tjenka̱yáxin sin kixin ti chrókuinkáchónki sin Ìnchéni, la xi̱kaha chrókjuacha sin nchónhña chichaon. 
1TI.6.6	Chaxín ti tinkáchónkini Ìnchéni la tsjachani ijnko nkehe imá tjete, kjánchó kjuaxróxin chrókꞌuejóni kjónté ti nkehe chóntani ó. 
1TI.6.7	Kixin ti kꞌokjíhini la ninkehó kjuikohyani chjasintajni, la ko ti ó itsꞌeni la ninkehó nkehe xrokuahya sátsji̱koni. 
1TI.6.8	Méxra̱ ti chóntani nkehe sinieni la ko ikéni, la chrókóchéhe̱ni. 
1TI.6.9	Kixin ti sin tjinkaon tsochónta itsjé nkehe tjete la tsjachahya sin tsꞌatsínka sin ti kjuaxróxinhña itsi la xi̱kaha sátjichroe sin la tsꞌitsínka sin kixin itsjé nkehe jehya jína tjinkaon sin, la tíhi tsꞌitjáñaxín sin. 
1TI.6.10	Kixin ti imá tsotjinkaoni ti chichaon la tíha tsji̱xi̱n kaín ti nkehe jínahña, la nkojín sin la imá tjenka̱yáxin sin tsochónta sin itsjé chichaon ndá xi̱kaha sákjuichroe sin, í tinkáchónkihya sin Ìnchéni la tíha mé kjuasótexín sin.
1TI.6.11	Kjánchó jaha, ijnko chojni kuènté Díos, tito̱hé kaín ti nkehe nduáhya siín. Ndoá tjakꞌe, kaín a̱sán xráxinkaoan Díos, la tinkachónkia chꞌan, tjue̱hé ti kichua, la tónínkákonhña la ko nchejiéhya a̱sán. 
1TI.6.12	Tjajo̱nko̱a kaín ti nkehe jehya jína la ko kaín a̱sán tinkachónkia Ìnchéni kixin tsjacha tsꞌayéhé ti kjuachón nkochríxín kixin xi̱kaha kꞌuéyaha Díos la ó tsíchro̱nka chꞌan kixin tsinkachónkia Ìnchéni la ó kuíhin ko kꞌuíkon itsjé chojni. 
1TI.6.13	*Kjuachaxíen ihni̱é Díos, ti nkexro chjéhe kjuachón kaín ti nkehe síchón, la ko Jesucristo, ti nkexro tsíchronka ti nkehe jína nkayakon chꞌin Poncio Pilato, mé této̱anxián 
1TI.6.14	kixin si̱nchexiteyá kaín ti nkehe kuéto̱an kixin í chrókjuinkíhya ti nkehe tinkachónkia kixin tso̱kohya ninkexró tsꞌeka ijie̱, hasta tsjixrakájña ti ña̱o tsokjan Ìnchéni Jesucristo. 
1TI.6.15	A̱ndá ti ó tsjixraká ti ña̱o kjueyá Díos, ndá jehe chꞌan sinchexiteyá chꞌan kaín tíhi. Jehó chꞌan mé chónta chꞌan kjuachaxin tsꞌe̱to̱an chꞌan la ko jehó chꞌan mé ti Rey tꞌe̱tue̱hen kaín ti sin rey la ko Ìnché kaín chojni. 
1TI.6.16	Jehó chꞌan mé Díos xrokjuahya itsꞌen la ko itjen chꞌan ti tꞌinkaséña la xitjahya tso̱chjina ninkexró. La ninkexró kꞌuíkonhña ti jehe chꞌan la ko ninkexró xitjahya tsꞌikon ti jehe chꞌan. Tsjikosáyeheni Díos kixin chónta kaín kjuachaxin tsꞌe̱to̱an nkochríxín. Mé xi̱kaha tso̱hen.
1TI.6.17	A̱ndá ti sin chónta itsjé nkehe tjete, la ndáche sin kixin sinchenkehya sin, la ko tétue̱hén sin kixin tsjenka̱yáxinhña sin kixin ti nkehe tjete chónta sin tsaáxin sin kixin nkochríxínhña tsochónta sin tíha. Ícha jína chrókuinkáchónki sin Díos tjechón kixin jehe chꞌan tsjajon chꞌan kaín nkehe kixin tjinkaon chꞌan kjuaxróxin tsꞌejóni. 
1TI.6.18	La ndáche sin kixin tsjenka̱yáxin sin ti nkehe jína, la ko sichꞌe sin ixra̱ jína, la tsjinki̱tsa sin ti nkexro chóntahya la ko chrókꞌóxika̱yehe sin ti nkehe chónta sin. 
1TI.6.19	Ndá xi̱kaha chrókjuacha sin ti nkehe tjete kixin chrꞌéxi̱n la jína chrókꞌuejó sin la chrókjuacha sin chróchónta sin ti kjuachón nkochríxín.
1TI.6.20	Jaha Timoteo, tꞌayakohén ti ixra̱ kjuajon Díos la ko tienhña ti nkehe nduáhya la ko chónkó nixja chojni. Ndáchro sin kixin imá nohe sin, kjánchó chaxínhña nohe sin. 
1TI.6.21	Kixin nkojín ti sin xi̱kaha tjenka̱yáxin ndáchro kixin imá nohe la sákjuichroe sin, í tinkáchónkihya sin Ìnchéni. Díos mé chrókjuintañaoan. Mé xi̱kaha tso̱hen.
2TI.1.1	Janhan, Pablo, kjueyána Jesucristo kixin si̱tꞌaha̱ chꞌan ixra̱ éxi tjinkaon Díos, kixin tso̱xrja̱nka nkexrín tsjajon chꞌan ti kjuachón nkochríxín ti tsitekaoni Jesucristo. 
2TI.1.2	*Ikjian ti xroon i tsꞌayéhé jaha xje̱eni Timoteo. Itꞌéni Díos la ko Ìnchéni Jesucristo sintañaoan la ko tsi̱konoáha la tsotjahá kjuaxróxin.
2TI.1.3	Xráxinka̱oan ti jaha ti ó nixja̱ha̱ Díos tie la ko ncha̱kotjin, la tja̱ha̱ kjuasáya Díos. La tjóá a̱sená tꞌa̱ha̱ Díos ixra̱ éxi kꞌuékjichꞌe ti sin kꞌuaxrjeníxian janhan. 
2TI.1.4	Nkochríxín xráxinka̱oan nkexrín tsja̱nka, la imá tjínka̱oan chrókꞌuíkua̱n ti jaha ínaá kixin tso̱chána. 
2TI.1.5	*Méxra̱ nona kixin kaín a̱sán tinkachónkia Jesucristo. La ko tjan náchri̱a Loida la ko ìná Eunice ti nkexro sa̱o kuinkáchónki Ìnchéni Jesús, la nona kixin jaha kja̱xin tinkachónkia chꞌan.
2TI.1.6	Méxra̱ nta̱xraxinkaoan kixin chrókꞌuitjáñahña ti kjuachaxin kjuajon Díos kꞌuayéhé ti ó kjuákꞌetja tjaná ti ikjá. 
2TI.1.7	Díos la kjuajonhña chꞌan Ncha̱kuén chꞌan kixin tsochrakoni. Náhí. Kjuajon chꞌan kixin tsochóntani kjuachaxin, la tso̱tjue̱heni kíchóni la ko jína tsjenka̱yáxini. 
2TI.1.8	Méxra̱ chrókósuàhya chróchro̱nka kixin tinkachónkia Ìnchéni la ko kja̱xin chrókósuàhya kixin tjéchji̱na kixin xrja̱nká ti itén chꞌan. Kjónté chrókjuasótia la chrókjuàkua ti itan tsaáxini kixin ó kꞌuayéhé ti kjuachaxin kjuajon Díos. 
2TI.1.9	Díos kuaáxini la ko kjueyá chꞌan ti jeheni kixin tjóá chrókꞌuejóni. La jehya ti ixra̱ jína chrókjuíchꞌeni ndá chrókuaáni. Náhí. Díos imá tjue̱he ti jeheni la kjueyá chꞌan ti jeheni kixin tsinkáchónkini Jesucristo. Kixin ti na̱xa̱ kꞌónahña chjasintajni la tsíkjenka̱yáxin chꞌan xi̱kaha tso̱hen. 
2TI.1.10	A̱ndá ijie ó kjua̱ko̱xi̱n Díos kixin imá tjue̱he ti jeheni kixin ó kui Jesucristo ti nkexro tsaáxini. Jehe chꞌan kjuínchekꞌitjáña chꞌan ti kjuachaxin kuenté ti kjuachꞌén
2TI.1.12	Mé xi̱kaha tjétjasótexián kaín tíhi, la tósuànahña kixin choxián jína ti nkexro tinkachónkia janhan. La ó nona kixin Ìnchéni chónta kjuachaxin tsꞌayakohen ti jeheni hasta tsjixrakájña ti ña̱o tsokjan chꞌan. Méxra̱ tja̱ha̱ chꞌan a̱sená kixin tsꞌayakohen chꞌan.
2TI.1.13	Méxra̱ tꞌitjáñahña kaín ti nkehe jína kjuákohá. Titekaoan Ìnchéni la ko tjue̱hé kichua. 
2TI.1.14	Ti Ncha̱kuén Díos chóntani mé tsjinki̱tsa tꞌayakohén ti itan jína kꞌuayéhé.
2TI.1.15	Ó noha kixin kaín ti sin tjejó Asia mé kuíto̱he sin janhan la ti chꞌin Figelo la ko Hermógenes kja̱xin kuíto̱he sin ti janhan. 
2TI.1.16	Kjánchó tjáncháha̱ Ìnchéni kixin tsi̱konoéhe̱ kaín ti sin tjejó ndo̱e ti chꞌin Onesíforo kixin jehe chꞌan la imá kjuínki̱tsana chꞌan la ko kósuèhya chꞌan ikui chꞌan ti tjéchji̱na. 
2TI.1.17	Ti na̱ntá kjuíji chꞌan chjasin Roma la kuíto̱ehya chꞌan kjueyá chꞌan ti janhan hasta kꞌuitja chꞌan. 
2TI.1.18	La tjáncháha̱ Ìnchéni kixin tsi̱konoéhe̱ ti nkexro a ti ña̱o tsokjan chꞌan la kja̱xin ó noha jína nkexrín kjuínki̱tsa chꞌan ti jeheni ti chjasin Éfeso.
2TI.2.1	Jaha xje̱eni, Díos imá tjua̱ha, kixin kuitekaoan Jesucristo, tjanchehe chꞌan kixin a̱ntsí tsjinki̱tsa chꞌan kaín ti nkehe tsinkáki. 
2TI.2.2	Ti nkehe kuihín níxja janhan nkayakon itsjé chojni mé xi̱kaha la chenka ti sin tsjéyá, ti sin chaxín tsjacha sichꞌe ti ixra̱, kixin kja̱xin sin xi̱kaha tsja̱ko̱he̱ sin íso chojni.
2TI.2.3	Jaha la kjónté nchónhña chrókjuasótia, la chrókjuacha kixin jaha la éxi ijnko soldado jína kuènté Jesucristo. 
2TI.2.4	Nijnko soldado jína ichꞌe ixra̱ chrókjueyá ókjé ixra̱ kixin ticháxi̱n nkojinxón ixra̱ sichꞌe éxi tjinkaon ti nkexro tꞌe̱to̱an. 
2TI.2.5	Mé xi̱kaha ti ijnko chojni tjinkaon tsotsítán la xrokuahya tsꞌáyéhe̱ sin nijnko nkehe ti sinchexiteyéhya sin ti sin tꞌe̱to̱an. 
2TI.2.6	Ti nkexro ichꞌe ixra̱ ijnko nonte la chónta kjuachaxin sa̱o sinie ti nkehe tsꞌóna. 
2TI.2.7	Tjenka̱yáxian kaín ti nkehe ndáxrja̱n, la Ìnchéni tsjinki̱tsa tsiénxian kaín tíha.
2TI.2.8	Xráxinkaoan kixin Jesucristo ti nkexro tsíkꞌaxrjeníxin ti rey David la xechón. Tíhi ti itan jína tsaáxini, tjétjàkua janhan. 
2TI.2.9	A̱ndá ti itan jína i, mé tjéchji̱naxián la tjétjasótexián la ko kjua̱kꞌe̱chro̱exin sin cadena ti janhan éxi ijnko chojni tsíkjàya, kjánchó ti itén Díos la tjechroexínhña cadena. 
2TI.2.10	Méxra̱ kjónté nchónhña tꞌatsínka janhan, la nta̱xiteyá kixin ti íso sin kjueyá Díos la tsochónta sin kjuachón nkochríxín ti tsitekaon sin Jesucristo.
2TI.2.11	Tíhi mé ijnko nkehe chaxín:
2TI.2.11	Ti tsꞌenkoni chꞌan, la chrꞌéxi̱n tsꞌejókoni chꞌan.
2TI.2.12	Ti tsondáchroni kixin chónhñani chꞌan la kja̱xin chꞌan tsondáchro chꞌan kixin chónhña chꞌan ti jeheni.
2TI.2.13	Ti jeheni nchexiteyáhyani la jehe chꞌan la kjónté tjenchexiteyá chꞌan ti nkehe ndáchro chꞌan
2TI.2.13	kixin Díos la chꞌiyahya.
2TI.2.14	Nchexraxinkaoan sin kaín ti nkehe i. Díos la tjetsjehe kixin jaha tétue̱hén sin kixin chji̱ñéhña chrónixja sin ti nkehe ndásé, kixin ninkehó sínkíhya tíha, kixin ti xi̱kaha nixja sin la sinchekꞌitjáña sin ti sin tjejótihin. 
2TI.2.15	Méxra̱, chrókóxakohan chrókjui̱chꞌehé Díos ixra̱ éxi tóxríhi̱n chꞌan, la ndoá chrókjuàkua ti itan jína, la chrókósuàhya kixin kjuàkua ti itan chaxín. 
2TI.2.16	Sáchrókjuixián ti siín ti chojni chji̱ñé nixja kixin ti xi̱kaha nixja sin la a̱ntsí tsinkákꞌánkí ti ijie̱ chónta sin, 
2TI.2.17	la ti nkehe nixja sin la éxi ti ichin cancer sítinkáchrꞌenka. Mé xi̱kaha ti nkehe tjako ti chꞌin Himeneo la ko Fileto, 
2TI.2.18	kixin kuíto̱he sin ti itan jína la sákjuichroe sin, ndáchro sin kixin ó kjuixin kꞌuatsínka ti tsoxechón chojni, la xi̱kaha chꞌiyehe sin chojni la tjitóxi̱n sin ti nkehe tinkáchónki íso sin. 
2TI.2.19	*Kjánchó ti chojni tinkáchónki Díos mé éxi ti ixro̱ xránkíxixín ijnko tja̱tꞌo̱ tꞌinkíhya, éxi ijnko sello ti itén Díos ndáchro: “Ìnchéni mé chóxin ti chojni kuènté”, la kja̱xin ndáchro: “Kaín ti sin tinkáchónki Cristo ticháxi̱n tsíto̱he sin kaín ti nkehe jínahña.”
2TI.2.20	Ijnko nchia ijié kuènté ti sin rico la kaínhña ti nkehe siín la tsíkꞌónaxín oro o̱ plata. Náhí. Kja̱xin siín nkehe tsíkꞌónaxín inta la ko nche̱tje̱. Ti nkehe tjete la ticháxi̱hin sin ti ña̱o tjetoan, a̱ndá ti nkehe tjetehya la nkochríxín ticháxi̱hin sin. 
2TI.2.21	Méxra̱ ti ijnko chojni tsíto̱he kaín ti ijie̱ la yóhe̱ éxi ijnko nkehe tjete chrókuicháxi̱hin Ìnchéni kixin sichꞌe sin ti ixra̱ kuènté chꞌan.
2TI.2.22	Tito̱hé kaín ti nkehe jehya jína tjenka̱yáxin ti sin ndasoá. Chrokjuénka̱yáxian ti nkehe jína, la chrókuinkachónkia Cristo, la ko chrótjue̱hé kaín chojni la ko kjuaxróxin chrókꞌuejóko̱a kaín sin. Mé xi̱kaha chrókꞌuejó kaín ti sin kótjóá tinkáchónki Ìnchéni. 
2TI.2.23	Jaha chrókuahya kuentá ti nkehe itjo ti sin lo̱nti̱, tjenka̱yáxinhña jína kixin ó noha kixin xi̱kaha xra̱hya tsixin kjuanínkaon. 
2TI.2.24	Mé xi̱kaha ti nkexro chꞌehe ixra̱ Ìnchéni la chrókjuajo̱nkohya kícho. Ícha jína chrókjuinchejína a̱sén sin kixin jína chrókjua̱ko̱he̱ sin kícho sin la ko chrókjua̱ko̱xi̱n sin kixin tónínkakonhña sin. 
2TI.2.25	La nkojína chrónixje̱he̱ sin ti sin titekakonhña, kixin Díos chrókjuinki̱tsa chrókꞌuixinkí ti nkehe nduáhya tjenka̱yáxin sin la chrókónohe sin ti nkehe chaxín ndoá 
2TI.2.26	kixin chrókónohe sin nkexrín tsinkéhe sin ti nkehe tjasin ti Jínahña tjinkaon chrókjuichꞌiyehe ti jehe sin ndá chrókjuasin sin ijie̱.
2TI.3.1	Kja̱xin ticháxi̱n tso̱noha kixin ti ña̱o tsjixixín la kjuaxróxinhña tsꞌejó kaín chojni. 
2TI.3.2	La kaín ti chojni tsinkáchónkihya Ìnchéni la jehó tsotjinkaon sin tsꞌe̱to̱an sin, imá tso̱xríhi̱n sin chichaon, sinchenke sin, tsꞌándaxínhi̱n sin Díos, la sinchexiteyéhya sin itꞌé sin la ko ìñé sin, la tsochjéhya sin kjuasáya ti chojni tjinki̱tsa la ko tsjikosáyéhya sin Díos. 
2TI.3.3	La tso̱tjue̱hya kícho sin, tsi̱konòehña kícho sin, sichꞌiyehe kícho sin, tsjachahya sin tsꞌe̱tue̱hen sin a̱sén sin, imá tso̱jie̱he sin la ko tso̱nínkakohen sin kaín ti nkehe jína. 
2TI.3.4	Chaxínhña ti nkehe tsonixja sin kixin tjenka̱yáxinhña sin jína la ko imá sinchenke sin. Tsotjinkaon sin tsochónta sin kaín ti nkehe tjinkaon sin ke ti chrókuinkáchónki sin Díos. 
2TI.3.5	Tsja̱ko̱xi̱n sin éxi ijnko chojni tinkáchónki Díos, kjánchó chaxínhña tsinkáchónki sin ti kjuachaxin kuènté Díos.
2TI.3.5	Méxra̱ jaha la chrókꞌuitonhña ti chojni tjenka̱yáxin xi̱kaha. 
2TI.3.6	Kixin ti sin a la ixri sin nkojnko nchia la chꞌiyehe sin ti chojnichjin lo̱nti̱ tjasin ijie̱, a̱ndá jehe sin nchexiteyá sin kaín ti ndáchro a̱sén sin. 
2TI.3.7	Jehe sin nkochríxín tjinkaon sin tsꞌitja sin nkehe ni̱xin, kjánchó tienxínhña sin ti nkehe chaxín ndoa. 
2TI.3.8	*Éxi ti sin kꞌuékjinchexro̱a̱n, Janes la ko Jambres kꞌuénínkakohen sin Moisés, mé xi̱kaha ti sin tjako ijie la nínkakohen sin ti nkehe chaxín ndoá. La jehó nkehe jínahña tjenka̱yáxin sin la titekakonhña sin ti nkehe chaxín tinkáchónkini. 
2TI.3.9	Kjánchó tsjachahya sin sichꞌia sin kixin kaín chojni tso̱nohe kixin tjenka̱yáxinhña sin jína, éxi tsíkóhen ti yaá sin kꞌuékónínkakohen Moisés.
2TI.3.10	A̱ndá jaha kuitekaoan ti nkehe kjuàkua. La ó noha nkexrín kjuakꞌé la ko ti ixra̱ kjui̱tꞌa janhan. Ó noha nkexrín kuinkachónkia Ìnchéni, la noha kixin tjokahya kónínka̱oan, la noha nkexrín tjua̱ha̱ chojni kjónté nínkakona sin, la kui̱to̱a̱hya ti ixra̱, 
2TI.3.11	*kjónté kjuínchekjasóte sin ti janhan la ó noha nkehe kóna ti chjasin Antioquía, Iconio la ko Listra kixin chrókꞌóñá sin ti janhan, kjánchó Ìnchéni kjuínki̱tsa kixin kohya nkehe kóna. 
2TI.3.12	Mé xi̱kaha kaín ti sin tjinkaon tjóá chrókꞌuejó la ko sinchexiteyéhe Cristo Jesús la ticháxi̱n tsjasóte sin. 
2TI.3.13	A̱ndá ti chojni jínahña la ko ti sin xrichꞌia mé tsꞌóna sin a̱ntsí jínahña la ícha sichꞌia sin la ko tsitekaon sin ti kjuachꞌia kuènté íjnko chojni.
2TI.3.14	Méxra̱ jaha la chrókꞌuitjáñahña ti nkehe jína kꞌuitjá la ko ti nkehe kuitekaoan. Jaha la ó noha nkexro kjua̱ko̱ha. 
2TI.3.15	Kixin na̱xa̱ xja̱ntsiá kꞌuitjá nkexrín nixja ti xroon itén Díos, la tíha mé kjuínki̱tsa tso̱noha kixin Cristo Jesús tsaáxini kixin tinkáchónkini chꞌan. 
2TI.3.16	Kixin kaín ti nkehe chónta ti xroon i mé itén Díos, tíhi mé jína tsja̱ko̱he̱ni iso chojni, la tsꞌitjaxíni nkexrín jína chrókꞌuejóni, la ko tsjinki̱tsa ti jeheni tso̱noheni nkexrín chrókꞌuejóni ndoá. 
2TI.3.17	Ndá xi̱kaha ti nkexro chꞌehe ixra̱ Díos la tsꞌitja sin sichꞌe sin ti ixra̱ jína la ko tsja̱ko̱xi̱n sin ti nkehe chaxín.
2TI.4.1	Kjuachaxíen Díos la ko Ìnchéni Jesucristo, ti rey itsi sinchekito̱exín iji̱é kaín ti chojni tjejóchón la ko ti chojni tsíkꞌen, la tétua̱han 
2TI.4.2	kixin chrókjuàkua ti itén Díos, á siín kjuachaxin o̱ náhí. Nixje̱hé sin kixin tsitekaon sin, nchexraxinkaoan sin la chji̱ñéhña chrókónínkáoan, chrókjuákohé sin nkojína. 
2TI.4.3	Kixin itsi ti ña̱o í tsotjinkakonhña sin tsihin sin ti nkehe jína, la jehó sichꞌe sin ti nkehe tsjenka̱yáxin sin. La tsjeyá sin ti chojni tsjako ti nkehe tóxríhi̱n sin chrókuihin sin ó. 
2TI.4.4	La tsíto̱he sin ti nkehe chaxín ndoá, ndá tsitekaon sin ti nkehe chaxínhña. 
2TI.4.5	Méxra̱ jaha, la nkojína chrókjuakꞌe kjónté chrókjuasótia, la chróchro̱nka ti itan kuènté Díos tsaáxini, la ko jína chrókjuíchꞌe ti ixra̱ kꞌuayéhé.
2TI.4.6	Janhan la ó kjuixraká ti ña̱o tsjasótena la ó kjuixraká ti ña̱o itsꞌén janhan. 
2TI.4.7	Ó kjuixin kjuájo̱nki̱a̱n kaín ti nkehe jínahña, Ó kjuixina ti ixra̱ kuénta̱na, ó kui̱to̱a̱hya kuinkachónkia Ìnchéni. 
2TI.4.8	A̱ndá ijie la ó tjechóhen ti nkehe tsi̱to̱na kixin jína kjuakꞌé ntihi chjasintajni. Tíha mé tsjajon Ìnchéni ti ña̱o tsjixixín, kixin jehe chꞌan mé ijnko juez jína, la jehya janhuán tsꞌayáha̱ ti nkehe tsjajon chꞌan. Náhí. Kja̱xin kaín ti nkexro titekaon la tjejóchóhen sin kixin tsokjan chꞌan.
2TI.4.9	Chrokóxakohan chrókꞌuinkatsjehé ti janhan 
2TI.4.10	*kixin chꞌin Demas la kuíto̱he ti janhan kixin imá kóxríhi̱n chꞌan ti nkehe kuènté chjasintajni la sákjuí chꞌan chjasin Tesalónica. Chꞌin Crescente mé sákjuí chjasin Galacia a̱ndá Tito sákjuí chjasin Dalmacia. 
2TI.4.11	*La jehó chꞌin Lucas mé na̱xa̱ tjéki̱a̱n chꞌan. Méxra̱ tjéyá chꞌin Marcos tsjikuana chꞌan kixin jehe chꞌan mé jína tsjinki̱tsa chꞌan ti ixra̱ tjétꞌa̱ ntihi. 
2TI.4.12	*A̱ndá chꞌin Tíquico mé kuétua̱ha̱n chꞌan sátsji chꞌan chjasin Éfeso. 
2TI.4.13	*Ndá ti ó tsjihá la tsjikuana ti ika tꞌínka̱yate kui̱to̱ha̱ Troas ndo̱e chꞌin Carpo, la ko kja̱xin tsjikuana ti libro kuénta̱na la ko ti íso xroon kui̱to̱ha̱ ntiha.
2TI.4.15	Méxra̱ tsjehé jína kixin sitꞌayahya chꞌan kixin imá nínkakohen chꞌan ti itan tjakoni.
2TI.4.16	Ti sa̱oxín sákjuia ti tjejó ti sin tꞌe̱to̱an la ninkexró kjuínki̱tsahya. Kaín sin mé kuíto̱he sin janhuán. La tjáncháha̱ Díos kixin xrokuahya kuentá ti nkehe kjuíchꞌe sin. 
2TI.4.17	Kjánchó Ìnchéni mé kjuínki̱tsa chꞌan la kjuajon chꞌan kjuachaxin kixin na̱xa̱ tsjacha tsjàkua ti itén chꞌan, la kuíhin kaín ti sin jehya judío. La xi̱kaha Ìnchéni kjuínki̱tsa kꞌuaxrjéxi̱a̱n ti siín ti koxra̱ la kohya nkehe kóna. 
2TI.4.18	Ìnchéni mé nkochríxín tꞌayakohen ti janhan. La jehe chꞌan mé sinchekaá chꞌan ti janhan hasta ti ña̱o sátjiki̱a̱n chꞌan ti tꞌe̱to̱axín chꞌan nkaya nka̱jní. Méxra̱ jehe chꞌan tꞌáyéhe̱ chꞌan kaín kjuasàya nkochríxín. Mé xi̱kaha tso̱hen.
2TI.4.20	*Chꞌin Erasto la kuíto̱he chjasin Corinto. A̱ndá chꞌin Trófimo kui̱to̱ha̱ ti chjasin Mileto kixin kóníhi chꞌan. 
2TI.4.21	Tóxakohan chrókꞌuinka ti na̱xa̱ tꞌixenhña ti ña̱o tókin. Ti chꞌin Eubulo, la chꞌin Pudente, chꞌin Lino, tjan Claudia la ko kaín ti sin kíchóni ntihi nixjahára sin nkojína.
2TI.4.22	Ìnchéni Jesucristo mé chrókjuakꞌekoára la ko Díos sintañaora kaínra kixin tjua̱hára chꞌan. Mé xi̱kaha tso̱hen.
TIT.1.1	Janhan Pablo tꞌa̱ha̱ ixra̱ Díos la ko Jesucristo kixin tsjákohá íso ti sin tsíkjeyá Díos kixin tsꞌitja sin nkexrín chrókuinkáchónki sin ti nkehe chaxín. 
TIT.1.2	La tjejóchóhen sin tsochónta sin ti kjuachón nkochríxín. Díos la xitjahya sichꞌia chꞌan la kaín tíhi tsíchronka chꞌan ósé ti na̱xa̱ kꞌónahña chjasintajni. 
TIT.1.3	Ndá ti ña̱o tsíchronka Díos la ijie ó xiteyá, ndá kónoxín ti itan kuènté chꞌan. La Díos ti nkexro tsaáxini mé kꞌue̱to̱an kixin si̱tꞌaha̱ chꞌan ixra̱ tsjàkua ti itén chꞌan. 
TIT.1.4	*Ikjian ti xroon i chrꞌahán jaha Tito. Tꞌíkua̱n éxi chaxín xja̱na kixin yóíni tinkáchónkini Jesús. Itꞌéni Díos la ko Jesucristo ti nkexro tsaáxini, chrókjuintañaoan la ko chrókjuajon chꞌan ti kjuaxróxin kuènté chꞌan kixin tjua̱ha chꞌan.
TIT.1.5	Ti ó kui̱to̱ha̱ ti isla Creta la kixin chrókuétue̱hén ti sin tjejó ntiha kixin nkexrín chrókóhen kaín ti ixra̱ na̱xa̱ tꞌitjáña tso̱hen, la ko chrókjuéyá ti nkexro tsꞌe̱to̱an nkojnko ni̱nko nkojnko chjasin éxi kuétua̱han. 
TIT.1.6	*Ti nkexro tsꞌe̱to̱an ijnko ni̱nko la jína chrókjuákꞌe kixin ninkexró chrókꞌuekahya ijie̱, nkoko̱a ichjién chróchónta, chrókuinkáchónki Ìnchéni ti xje̱en sin kixin kohya nkexro chróndáchro kixin jehya jína tjejóchꞌe sin la ko titekakonhña sin. 
TIT.1.7	Mé xi̱kaha ti nkexro tsꞌe̱to̱an ni̱nko la tso̱nohe nkexrín tso̱hen ixra̱ kuènté Díos, la ticháxi̱n ijnko nkexro tsjenka̱yáxin jína, tjasinhña ijie̱, chrókjuinchenkehya, chrókónínkakonhña tjoka la ko jehya ijnko nkexro tókoan, o̱ ijnko nkexro tjeyá kjuanínkaon o̱ chrókóxríe̱nhña chrókjuichꞌia kixin a̱ntsí chrókjuacha chichaon. 
TIT.1.8	Jína chrókꞌuáyéhe̱ nkojín ti nkexro tsjiji ndo̱e la chrókjuajon kjuachaxin chrókjuákꞌe ti nkexro a, la ko jína chrókjuakꞌe, jína chrókjuénka̱yáxin, kixin Díos ó tsíkjinchetjóá ti jehe chꞌan la ko chrókjuacha chꞌan chrókꞌue̱tue̱hen a̱sén chꞌan. 
TIT.1.9	La ko chrókuíto̱ehya chꞌan ti itan jína xráko̱he̱ chꞌan kixin jína tsja̱ko̱he̱ chꞌan íso chojni ti nkehe ndoá, la kjónté ti nkexro tjinkakonhña tsihin, la jína chrókuihin sin.
TIT.1.10	Kixin siín itsjé ti sin judío nínkaon, la nixja sin nkehe nduáhya la xi̱kaha chꞌiyehe sin chojni. 
TIT.1.11	Ti sin a la ticháxi̱n chrókjuinchetáníni sin kixin tjachróe sin itsjé chojni kixin tjako sin ti nkehe nduáhya la xi̱kaha tjacha sin nchónhña chichaon.
TIT.1.12	Ijnko nkexro kjuákꞌe chjasin Creta mé tsíchronka nkexrín tjejó ti sin chjasén sin. Ndáchro: “Kaín ti chojni chjaséni mé imá chꞌia sin, imá jie̱he sin, imá kóchjinka sin la ko séhe sin.” 
TIT.1.13	Ti nkehe tsíchronka chꞌan la chaxín ndoá. Méxra̱ a̱ntsí chrónixjehé sin kixin jína chrókꞌuejó sin chróxraxinkaon sin Díos. 
TIT.1.14	Nixjehé sin kixin chrókuahya sin kuentá kaín ti nkehe tsíkꞌaxrjeníxin ikja ti sin judío tjako, la ko chrókuitekakonhña sin ti nkehe tꞌe̱to̱an ti sin nínkakohen ti nkehe chaxín.
TIT.1.15	Ti nkexro chaxín tjóá la kaín ti nkehe ichꞌe sin la jína. A̱ndá ti nkexro titekakonhña la kohya ninkehó nkehe jína ti kjuaxrexinkaon kuènté sin, la kaín nkehe tjenka̱yáxin sin mé tjuáhya. 
TIT.1.16	Ndáchro sin kixin chóxin sin Díos, kjánchó tꞌikoni nkexrín ichꞌe sin ndá noheni kixin chaxínhña, jehe sin la chꞌia sin. Ichꞌe sin nkehe jínahña, jie̱he sin la ko titekakonhña sin. Méxra̱ xrokjuahya ichꞌe sin ninkehó ixra̱ jína.
TIT.2.1	Kjánchó jaha la chrókjuàkua ti itan chaxín jína. 
TIT.2.2	Tjákohé ti sin ó táda kixin chrókókoanhña sin, jína chrókꞌuejó sin, chróchónta sin kjuasáye sin, la chróchónta sin ijnko kjuaxrexinkaon jína, chrókuitekaon sin ti nkehe chaxín, chrótjue̱hé kícho sin la ko chrókónínkakonhña sin tjoka. 
TIT.2.3	Kja̱xin ti sin nána la jína chrókꞌuejó sin, chrókuinkáchónkihya sin kjuachꞌia la ko chrókókoanhña sin. Ícha jína chrókjua̱ko̱xi̱n sin ijnko nkehe jína 
TIT.2.4	kixin xi̱kaha chrókjua̱ko̱he̱ sin ti sin tjarisoá kixin chrótjue̱hé sin xìi sin la ko xje̱en sin, 
TIT.2.5	la chrókjuíchꞌe sin xra̱ jína, ndoá chrókjuénka̱yáxin sin, la jína chrókꞌuayakohen sin ndo̱e sin, chrókójína sin la ko chrókuitekakohen sin ti xìi sin. Ndá xi̱kaha tso̱kohya nkexro tsꞌándaxínhi̱n ti itén Díos tinkáchónkini.
TIT.2.6	Kja̱xin chrókjuákohé ti sin ndasoá kixin chróchónta sin kjuasáye sin. 
TIT.2.7	Jaha chrókjuákohé sin kaín ti nkehe jína la ko ndoá chrókꞌuejó sin. 
TIT.2.8	Chrónixja ti nkehe jína kixin kohya nkexro chrókꞌuándaxíha̱n, la xi̱kaha chrókósuéhe̱ ti sin nínkaon, la chróndáchehya sin nkehe jínahña ti jeheni.
TIT.2.9	Tétue̱hén ti sin chꞌexón ixra̱ kixin chrókjuinchexiteyéhe sin ti làmoé sin, la chrókójína sin la chrónixja̱nki̱hya
TIT.2.10	chrókueéhya sin. Ndá xi̱kaha chrókjua̱ko̱xi̱n sin kixin náxrjón ti itén Díos tsaáxini.
TIT.2.11	Kixin Díos kjua̱ko̱xi̱n nkexrín imá tjue̱he chꞌan ti jeheni la kjuajon chꞌan ti kjuachón kixin jehe chꞌan mé tsaáxin kaín chojni. 
TIT.2.12	Tja̱ko̱he̱ chꞌan ti jeheni nkexrín chrókuíto̱heni ti ijie̱ la ko kaín ti nkehe nduáhya tjenka̱yáxini. La jína chrókꞌuejóni la ko a̱ntsí chrókjuikosáyeheni Díos. 
TIT.2.13	Kja̱xin chrókóchéhe̱ni chrókꞌuejóchóheni ti ña̱o itsi Jesucristo, ti Díos kuènténi la ko ti nkexro tsaáxini, tsji̱ka̱o ti kjuachaxin ijié. 
TIT.2.14	*Jehe chꞌan mé kꞌuenyákohe̱n chꞌan ti jeheni kixin tsaáxini chꞌan kixin tso̱tjuáxin kaín ti ijie̱ chóntani kixin tsꞌónani ijnko chjasin kuenté chꞌan la ko tso̱xrínhi̱ni sichꞌeni kaín ti ixra̱ jína tjinkaon chꞌan.
TIT.2.15	Tíhi mé chrókjuàkua la chrókjui̱nchexraxinkaoan sin la ko chrókuétue̱hén sin kjuachaxíen Díos. Chrokui̱toéhya kixin ninkexró chrókjuanoá ti nkehe tjàkua.
TIT.3.1	Chrokjui̱nchexraxinkaoan sin kixin sinchexiteyéhe sin ti gobierno la ko ti sin tꞌe̱to̱an la chrókjuíchꞌe sin ti ixra̱ tsꞌe̱to̱an ti sin a la ko chrókjuíchꞌe sin kaín ti ixra̱ jína 
TIT.3.2	La ko chrókꞌuándaxiénhña sin ninkexró, la kjuaxróxin chrókꞌuejó sin, la chrókꞌóna sin ijnko chojni jína la ko chrókjuikosáyehe sin kaín chojni.
TIT.3.3	Ósé la kja̱xini kuélo̱nti̱ni la ko kꞌuékitekakonhñani Díos. Chji̱ñé kuékꞌajini la kꞌuékóxríhi̱ni kaín nkehe jínahña, la nduáhya kuékꞌejóni la kꞌuéchóntani kjuachji̱no̱xíhin la ko kꞌuékóninkakoheni kíchóni. 
TIT.3.4	A̱ndá ti Díos tsaáxini mé kjua̱ko̱xi̱n kixin jína chꞌan la ko tjue̱he chꞌan kaín chojni. 
TIT.3.5	Jeheni kuaáxini chꞌan, la jehya kixin ichrén ixra̱ jína chrókjuíchꞌe. Náhí. Jehí kui̱konoéhe̱ chꞌan ti jeheni ndá kjuínchekaá chꞌan ti jeheni la ko kjuínchetjóá chꞌan ti jeheni. Ndá kokjíhi ni̱xiéni kixin ti Ncha̱kuén chꞌan mé kꞌuáyèxini ti kjuachón ni̱xin. 
TIT.3.6	Kjuasáye Jesucristo, ti nkexro tsaáxini, ndá Díos kjuíncheki̱to̱nhe̱n ti jeheni ti Ncha̱kuén chꞌan kixin tsochóntani kjuachaxin. 
TIT.3.7	Kixin imá tjue̱he chꞌan ti jeheni la kjuínchetjóá chꞌan ti jeheni ndá ijie tjejóchóheni ti kjuachón nkochríxín tsjajon chꞌan.
TIT.3.8	Kaín tíhi mé chaxín. Tjínka̱oan kixin chrókuéto̱an kaín tíhi kixin ti sin tinkáchónki Díos mé chrókjuíchꞌe sin ti ixra̱ jína. Kaín ti nkehe la mé jína la ko tsjinki̱tsa kaín chojni. 
TIT.3.9	Kjánchó jaha chrókji̱atéhya ti kjualo̱nti̱ itjo sin, la ko tahya kuentá ti nkehe tinkáchónki ti sin tsíkꞌaxrjeníxin sin la ko ti sin tjajo̱nxi̱n ti ley kuènté Moisés. Kaín tíha la ó chónkó la ninkehó kjuaxrexinkaon jína chóntahya.
TIT.3.10	A̱ndá ti nkojín nkexro tjinkaon tsjixrónkáxin ti ni̱nko, la sa̱o nixjehé sin nkojína la ti ó yaáxin, ndá ti tsitekakonhña sin ndá tito̱hé sin sátsji sin 
TIT.3.11	kixin ó noha kixin ti nkexro xi̱kaha ichꞌe la nduáhya tjenka̱yáxin kixin la ó kjuasin ijie̱ la tíha tsjasótexín.
TIT.3.13	*Jína chrókjuinki̱tsa ti chꞌin Zenas, ti nkexro nixjayákohe̱n chojni la ko Apolos, la chróchje̱hé sin ti nkehe tichánxi̱hin sin ti ó sátsji sin kixin ninkehó nkehe chrókꞌuitjáñankíhya ti ó sátsji sin. 
TIT.3.14	Ndá ti íso sin la chrókꞌuitja sin nkexrín sichꞌe sin ti ixra̱ jína la ko chrókjuinki̱tsa sin ti nkexro ticháxi̱hin ichrén nkehe ndá chrókjua̱ko̱xi̱n sin kixin jína tjejó sin.
TIT.3.15	Kaín ti nkexro tjejóki̱a̱n ntihi nixja̱ha sin nkojína. Jaha nixjehé kaín ti sin tinkáchónki Ìnchéni tjejó ntiha, kaín ti sin imá tjue̱heni. Díos mé sintañaora kaínra. Ó tjen.
PHM.1.1	Janhan, Pablo, téchji̱naxián ti ixra̱ kuènté Cristo Jesús, la ko kíchóni Timoteo, ikjian ti xroon i kixin tsꞌayéhé jaha Filemón. Imá tjua̱ha kixin nkokón tjejóchꞌeni ti ixra̱ kuènté Díos. 
PHM.1.2	*Kja̱xin chrókuihin kaín ti sin tinkáchónki Ìnchéni tónkotsé ndo̱a la ko ti tjan kíchóni Apia la ko Arquipo, mé ti nkexro tjechꞌe ixra̱ kuènté Díos éxi jeheni. 
PHM.1.3	Itꞌéni Díos la ko Ìnchéni Jesucristo chrókjuintañaora chꞌan kixin kjuaxróxin chrókꞌuejora kixin imá tjua̱hára chꞌan.
PHM.1.4	Nkochríxín tja̱ha Díos kjuasáya la xráxinka̱oan ti jaha ti ó nixja̱ha̱ Díos 
PHM.1.5	kixin ó kui̱ha̱n kixin imá tinkachónkia Ìnchéni Jesucristo la ko titekaoan ti jehe chꞌan la ko kaín ti sin tinkáchónki Díos. 
PHM.1.6	Tjáncháha̱ Díos kixin tsjinki̱tsa chꞌan kixin a̱ntsí tsinkachónkia chꞌan la ko jína tsiénxian kaín ti nkehe jína chóntani kjuajon Cristo Jesús. 
PHM.1.7	Imá chàna kixin nona kixin imá tjue̱hé ti sin kíchóni tinkáchónki Ìnchéni tjejó ntiha la ko kjui̱nchechehé a̱sén sin.
PHM.1.8	Janhan kjueyá Jesucristo kixin si̱tꞌaha̱ chꞌan ixra̱; la chonta kjuachaxin tsétua̱nhan ti nkehe chrókjui̱chꞌe. 
PHM.1.9	Jehó xrja̱noáhá tsitekaoan kixin jaha tjue̱hé ti janhan. Janhan Pablo ó tádana la ko tjéchji̱naxián ti ixra̱ kuènté Jesucristo, 
PHM.1.10	*Xrja̱nnoáha kixin tsjínki̱tsa chꞌin Onésimo. Jehe chꞌan tꞌíkua̱n éxi xja̱na kixin ó tinkáchónki chꞌan Jesucristo ti tjéchji̱nakian chꞌan ntihi.
PHM.1.11	Ti ósé la chꞌin Onésimo kjuitꞌahya chꞌan ixra̱ jína. A̱ndá ijie nona kixin imá jína sitꞌaha chꞌan ixra̱ éxi tjechꞌe chꞌan ntihi. 
PHM.1.12	Ndá ijie tsétua̱nha̱n chꞌan tsjiji chꞌan ntiha ínaá. Chrótjue̱hé chꞌan éxi chrótjueéxian ti janhan. 
PHM.1.13	Janhan tjínka̱oan chrókuíto̱he chꞌan ntihi kixin chrókjuinki̱tsa chꞌan ti janhan ti ixra̱ chrókjui̱chꞌe jaha kixin tjéchji̱naxián ti itén Jesucristo, 
PHM.1.14	kjánchó tjínka̱konhña tsjáncháha tíha hasta jajia tsondáchrua. Jehya kixin chrókjuinki̱tsa ti jeheni kixin tétua̱han. Náhí. Tjínka̱oan kixin jaha chrókóxríhan chrókjuinki̱tsa ti janhan. 
PHM.1.15	Kjá chꞌin Onésimo kuito̱ha chꞌan iso ña̱o, a̱ndá ijie jaha tsochonta ti jehe chꞌan nkochríxín sichꞌe chꞌan ixra̱. 
PHM.1.16	Ijie la jehya éxi ijnko chojni chꞌexón ixra̱ chróchónta chꞌan. Náhí. Ijie la éxi ijnko nkexro ichꞌe ixra̱ jína, éxi ijnko kichua chrótjue̱hé chꞌan. Janhan la tjua̱ha̱ chꞌan, kjánchó jaha la a̱ntsí chrótjue̱hé chꞌan, jehya éxi nkojín chojni ó chrókꞌuikuan chꞌan. Náhí. Chrokꞌuikuan chꞌan éxi ijnko kichua tinkáchónki Ìnchéni.
PHM.1.17	Méxra̱ ti chaxín tꞌíkuan ti janhan éxi kichua kixin nkokón tinkáchónkini Ìnchéni la chrókꞌuayehé chꞌan éxi chrókꞌuayehé ti janhan. 
PHM.1.18	A̱ndá ti ichrén nkehe kueé chꞌan o̱ síkáha chꞌan, la janhan tsjénka̱ha tíha. 
PHM.1.19	Janhan Pablo tjaná kji̱nxian ti xroon i, la janhan tsjénka̱ha tíha. Tjínka̱konhña chrókjui̱ntaxraxinkaoan ti kaín ti nkehe tjasikàna kixin ó tinkachónkia Díos. 
PHM.1.20	Méxra̱ kíchóni, tso̱tsénkaoan ichꞌe ti nkehe tjáncháha kixin chaxín tinkachónkia Ìnchéni. Ndá xi̱kaha a̱ntsí tso̱chéhe̱ a̱sená kixin chaxín tinkachónkia Cristo.
PHM.1.21	Méxra̱ ikjian ti xroon i, chrꞌahán kixin ó nona kixin jaha la si̱nchexiteyá a̱ntsí ke ti nkehe tjáncháha. 
PHM.1.22	Kja̱xin tjáncháha kixin tjéyá ijnko nchia tsjakꞌé. Jahara la nixjehéra Díos kixin janhan tjécho̱ha̱n kixin Díos chrókjuajon kjuachaxin kixin chrókjuasántsjahára.
PHM.1.24	*Chꞌin Marcos, Aristarco, Demas la ko Lucas, mé nixja̱ha sin nkojína. Jehe sin mé tjinki̱tsa sin ti ixra̱ kuènté Ìnchéni.
PHM.1.25	Tjáncháha̱ Ìnchéni Jesucristo kixin sintañaora kaínra. Mé xi̱kaha tso̱hen. Ó tjen.
HEB.1.1	Ti imá ósé mé Díos nixje̱he̱ ti sin tsíkꞌaxrjeníxini, nkoya̱xón nixja chꞌan la ko nchónhña nkehe kjua̱ko̱xi̱n chꞌan kixin chrókienxín chojni; nixja̱xi̱n chꞌan ti sin kꞌuéchronka itén Díos ósé. 
HEB.1.2	A̱ndá ijie ti ña̱o tsjixixín la Díos ichrꞌán ti Xje̱en kixin tsochronkaxín ti itén Díos tsihini. Kjuachaxíen Díos la ko ti xje̱en chꞌan mé kꞌónaxín nka̱jní la ko chjasintajni la ko kaín ti nkehe siín, la ti xje̱en Díos mé tsꞌáyéhe̱ kaín tíha. 
HEB.1.3	Ti Xje̱en Díos mé tꞌinkaséñaxín ti kjuachaxin kuènté Díos, la ko éxi itjen Díos, itjen chꞌan. Méxra̱ ti xje̱en chꞌan tꞌayakohen kaín ti nkehe siín kixin ti kjuachaxin ijié chónta ti itan nixja chꞌan. La ti kjuixin kjuínchetjóá chꞌan ti ijie̱ chóntani, ndá sákjui̱ chꞌan kjuákꞌetja̱xi̱n chꞌan ti itja chjina kuènté Díos.
HEB.1.4	Ti Xje̱en Díos mé kꞌuáyéhe̱ kaín kjuachaxin kixin tsꞌe̱tue̱hen ti sin ángel, kixin ti ihni̱é chꞌan tja̱ko̱xi̱n kixin a̱ntsí chónta chꞌan kjuachaxin, ke ti sin ángel. 
HEB.1.5	*Kixin Díos la chénkahya nijnko ángel:
HEB.1.5	Jaha mé Xja̱na,
HEB.1.5	la ndesi ijie janhan mé ti Itꞌá.
HEB.1.5	La ko chenkahya Díos nijnko ti sin ángel:
HEB.1.5	Janhan tsꞌóna Itꞌá,
HEB.1.5	la ko jaha mé tsꞌóna xja̱na.
HEB.1.6	Kaín ti ángel kuénta̱na tsjikosáyehe ti xja̱na.
HEB.1.7	Ti sin ángel kuénta̱na mé tsꞌóna éxi xri̱nto̱,
HEB.1.7	la ti sin chꞌehe ixra̱ ti janhan mé éxi xrohi tꞌóna.
HEB.1.8	Ti této̱an, jaha Díos, mé nkochríxín
HEB.1.8	la ndoá této̱an jaha.
HEB.1.9	Jaha tjue̱hé ti nkehe jína, a̱ndá ti nkehe jínahña la tóxriànhña.
HEB.1.9	Méxra̱ Díos tsíkjeyá ti jaha,
HEB.1.9	la ko ti Díos kuèntá imá kjuintacháha ke ti íso sin kꞌuájiko̱a.
HEB.1.10	Ìnchéni, ti xránkíxixín la jaha kjui̱chꞌéna chjasintajni,
HEB.1.10	la ko itjá kjui̱chꞌénaxián nka̱jní.
HEB.1.11	Kaín ti nkehe la tsꞌitjáña, kjánchó jaha la nkochríxín tsjakꞌe.
HEB.1.11	Kaín ti nkehe la tsinkákjeje̱ éxi iké chojni xi̱kaha,
HEB.1.12	la ko éxi ika tsoxrátꞌo̱ kixin ó tsíkjeje̱,
HEB.1.12	la ko tsꞌixitoxi̱n éxi ijnko chojni tjitóxi̱n iké.
HEB.1.12	Kjánchó jaha la tsꞌixitóxinhña,
HEB.1.12	jaha la tsjakꞌe nkochríxín.
HEB.1.13	“Tjakꞌétja̱xian ti tjaná chjina ti této̱anxián janhan
HEB.1.13	hasta tsjixinjña tsétua̱ha̱n kaín ti sin nínkakohan kixin tsꞌejó sin chrínkí to̱tá.”
HEB.1.14	Kaín ti sin ángel chꞌehe Díos ixra̱ la Díos ichrꞌán ti jehe sin kixin tsjinki̱tsa kaín ti chojni tsꞌáyéhe̱ kjuachón.
HEB.2.1	Méxra̱ ticháxi̱n a̱ntsí jína chrókienxíni ti itan jína kuíhini senó kixin xi̱kaha tsíto̱ehyani ti nti̱a ó kuákjani. 
HEB.2.2	Ti itan tsíchronka ti sin ángel ósé la chaxín tíha, a̱ndá ti sin kuítekakonhña la kjuasóte sin kixin ti nkehe nduáhya kjuíchꞌe sin. 
HEB.2.3	Ndá, ¿nkexrín chrókuaáni ti chrókuitekakonhñani ti itan jína tsaáxini? Méxra̱ Ìnchéni tsíchronka sa̱o nkexrín tsaáni, ndá chrꞌéxi̱n kaín ti sin tsíkihin mé kjuako sin kixin chaxín tíha. 
HEB.2.4	Kja̱xin Díos chrónkaxín kixin chaxín ti itan i kixin kjua̱ko̱xi̱n chꞌan itsjé kjuaxroan la ko kjuínchekito̱he chꞌan jína itsjé chojni. Kja̱xin kjuajon chꞌan ti Ncha̱kuén chꞌan tsꞌáyéhe̱ni éxi tjinkaon chꞌan.
HEB.2.5	Díos la chjéhya kjuachaxin ti sin ángel kixin tsꞌe̱to̱an ti chjasintajni ni̱xin tsjakꞌe chrꞌéxi̱n, tjejótjoni ijie. 
HEB.2.6	*Náhí. Méxra̱ ndáchro jnko nkexro ti xroon itén Díos:
HEB.2.6	¿Xá nkexro ti chojni, kixin xráxinkaoan ti jehe sin?
HEB.2.6	Kixin ti chojni la chóxin itsꞌen,
HEB.2.6	¿ndá nkekuènté imá tóxakohan ti jehe sin?
HEB.2.7	Kjánchó kꞌuíkua̱n ti jehe chꞌan éxi jnko nkexro kanhñó sínkí ke ti sin ángel,
HEB.2.7	la imá kjuikosáyehé chꞌan
HEB.2.7	la kjuánjua kjuachaxin kixin tsꞌe̱tue̱hen chꞌan kaín ti nkehe tsíkji̱chꞌénaxián itjá.
HEB.2.8	Jaha kuéto̱an kixin kaín nkehe tsitekakohen ti jehe chꞌan.
HEB.2.8	Mé xi̱kaha tsíchjéhe Díos kjuachaxin kixin chrókꞌue̱tue̱hen chꞌan kaín nkehe, la Díos kuíto̱ehya ninkehó nkehe kixin chrókuitekakuenhña ti jehe chꞌan. Kjánchó ijie la na̱xa̱ tꞌikonhñani kixin kaín nkehe nchexiteyéhe ti jehe chꞌan. 
HEB.2.9	Kjánchó Díos kꞌuíkon Jesús éxi ijnko chojni kanhñó tjetoan ke ti sin ángel, kjánchó jehya nkochríxín. Díos mé imá tjue̱he kaín chojni, ndá tjinkaon chꞌan kixin Jesús chrókꞌuenyákohe̱n chꞌan kaín sin. La ijie Jesús mé kꞌuáyéhe̱ ti kjuachaxin ijié la ko kaín kjuasàya kixin kjuasóte chꞌan la ko ikꞌuén chꞌan.
HEB.2.10	Méxra̱ kaín ti nkehe siín la kuènté Díos kixin ti kjuachaxin kuènté chꞌan mé síxin kaín ti nkehe síchón.
HEB.2.10	A̱ndá Díos tjinkaon kixin kaín xje̱en chꞌan la chrókꞌuejó sin ti tjetꞌe̱to̱anxín chꞌan. Méxra̱ kjuajon chꞌan kjuachaxin kixin kjuasóte Ìnchéni Jesucristo, ndá xi̱kaha kjua̱ko̱xi̱n chꞌan kixin jína tsaáxini ti jehe chꞌan. 
HEB.2.11	Kaín ti sin ó tsíkótjóá la ko ti nkexro kjuínchetjóá ti jehe sin mé chónta sin nkoko̱a Itꞌé sin, Díos. Méxra̱ ti Xje̱en Díos la tósuèhya tsondáchro kixin kícho chꞌan ti jeheni. 
HEB.2.12	*Éxi ndáchro ti xroon itén Díos:
HEB.2.12	Tsochenkani ti sin kíchóni nkexrín itjen jaha,
HEB.2.12	la ko tsjikosáyahani la ko tsotsjeni ti tónkotsé kaín ti sin kíchóni.
HEB.2.13	Janhan la titeka̱oan Díos. La ko kja̱xin ndáchro:
HEB.2.13	Ntihi tjéki̱a̱n ti sin kjuajon Díos.
HEB.2.14	Éxi ti xje̱en ijnko chojni mé nkoko̱a kícho sin, kixin kꞌónaxín into la ko ijni̱; mé xi̱kaha Ìnchéni Jesús kꞌóna into la ko ijni̱, la xi̱kaha kꞌóna chꞌan chojni chjasintajni kixin jína itsꞌen chꞌan la ko jína sinchekꞌitjáña chꞌan ti kjuachꞌén
HEB.2.15	Mé xi̱kaha ikꞌuén Ìnchéni kixin jína tsaáxin kaín chojni, kixin kꞌuéchrákon sin kuekꞌejó sin éxi ijnko chojni tjechjina kixin chrakon sin itsꞌen sin nkojín ña̱o. 
HEB.2.16	*Kixin Jesús kuihya kixin tsjinki̱tsa ti sin ángel. Ikui kixin tsjinki̱tsa ti sin tsíkꞌaxrjeníxin Abraham. 
HEB.2.17	Mé xi̱kaha ticháxi̱n chrókóyóhe̱ Ìnchéni Jesús éxi ti sin kícho chꞌan, kixin tsꞌóna chꞌan ncha̱tꞌá tꞌe̱to̱an kuènté Díos, la tsi̱konoéhe̱ chꞌan ti jehe sin, ndá xi̱kaha jína tsja̱tse̱n chꞌan iji̱é kaín chojni kixin kꞌuenyákohe̱n chꞌan ti jehe sin. 
HEB.2.18	Ìnchéni Jesús mé kjuasóte la ti Jínahña tjinkaon chrókjuachròe ti jehe chꞌan kixin chrókjuasin chꞌan ijie̱, kjánchó kjuachahya. Méxra̱ ijie ti ó chrókjuachròe ti Jínahña ti chojni la Jesús jína tsjinki̱tsehe chꞌan kaín sin.
HEB.3.1	A̱ndá jahara kíchóni, ó kjuintatjóára Díos, la kꞌuéya̱hára chꞌan kixin tsꞌónara xje̱en chꞌan, la jína chróxraxinkáonra kixin Díos ichrꞌán Jesucristo, ti ncha̱tꞌá tꞌe̱to̱an, ti nkexro titekaoni. 
HEB.3.2	*Ìnchéni Jesús mé jína kuitekakohen Díos, ti nkexro tsíkjeyá ti jehe chꞌan kixin sichꞌehe chꞌan ixra̱, éxi kja̱xin Moisés la jína kjuíchꞌe ixra̱, kꞌuayakohen ti ndo̱e Díos. 
HEB.3.3	Kjánchó Jesús a̱ntsí chrókꞌuáyéhe̱ kjuasàya ke chꞌin Moisés, kixin xi̱kaha a̱ntsí tjikosáyehe chojni ti nkexro chꞌéna ijnko nchia, a̱ndá ti nchia la náhí. 
HEB.3.4	Nkojnko nchia tsíkꞌóna la ijnko chojni tsíkjichꞌéna, a̱ndá kaín ti nkehe siín chjasintajni mé Díos kjuíchꞌéna. 
HEB.3.5	Méxra̱ Moisés la jína kjuíchꞌe ixra̱, kꞌuayakohen ti nchia kuènté Díos. Ti ixra̱ kjuíchꞌe chꞌan mé kꞌuénixja chꞌan kuènté ti nkehe tsochronka Díos chrꞌéxi̱n. 
HEB.3.6	A̱ndá Cristo mé ti Xje̱en Díos, la jína kjuínchexiteyá chꞌan la kꞌuayakohen chꞌan ti nchia kuènté Díos, la tíha mé kaíni, kixin ndoá chrókꞌuejóni chrókuinkáchónkini chꞌan ndá tso̱chéhe̱ni kixin tsꞌáyéhe̱ni ti nkehe tjejóchóheni.
HEB.3.7	Ti ijie chrókuihínra ti nkehe ndáchro Díos,
HEB.3.8	la chrókjui̱nchecháhyara a̱sánra éxi kjuíchꞌe ti sin ósé,
HEB.3.8	kuitekakuenhña sin Díos ti kꞌuejó sin nte̱je̱
HEB.3.8	la kjuínchekonínkaon sin Díos.
HEB.3.9	Mé xi̱kaha ti sin tsíkꞌaxrjeníxinra mé kuítekakonhña sin,
HEB.3.9	kjónté cuarenta nánó kꞌuíkon sin ti nkehe kjui̱tꞌa.
HEB.3.10	Méxra̱ kónínka̱koha̱n sin,
HEB.3.10	la ndáxrja̱n: “Nkochríxín xrichròe sin,
HEB.3.10	la tjinkakonhña sin tsochóxin sin ti nti̱a kuénta̱na.”
HEB.3.11	Méxra̱ janhan kónínka̱konha̱n sin, la ndátjan sin
HEB.3.11	kixin chaxín tsoxiteyá ti nkehe ndáxrja̱n,
HEB.3.11	kixin xitjahya tsꞌatsínka sin tso̱kꞌéhe sin ti nonte chrókjuánjua.
HEB.3.12	Kíchóni, tsjehéra jína kixin nijnkora chrókjuénka̱yáxinhñara ti nkehe jínahña, ndá chrókui̱to̱héra ti Díos tjechón. 
HEB.3.13	Méxra̱ chrókócháhara, chrónixjehéra kichuara kaín ña̱o ti na̱xa̱ siín kjuachaxin, kixin nijnkora na̱xa̱ chrókjuénka̱yáxinra chrókjuásinra ijie̱ la ko í chróndáchrohya a̱sánra na̱xa̱ chrókónínkáonra. 
HEB.3.14	A̱ndá ti ndoá tsꞌejóni éxi ti xránkíxixín, ndá ti ó tsjixraká ti ña̱o tsjixixín, ndá jína tsꞌejókoni Cristo.
HEB.3.15	Ti ijie chrókuihínra ti nkehe ndáchro Díos,
HEB.3.15	la chrókjui̱nchecháhyara a̱sánra éxi kjuíchꞌe ti sin ósé kuitekakuenhña sin Díos.
HEB.3.17	A̱ndá, ¿nkexro kónínkakohen Díos ti cuarenta nánó? ¿Á jehya ti sin kjuasin ijie̱, la kꞌuénxin sin nte̱je̱ ní? 
HEB.3.18	A̱ndá, ¿nkexro ndáche Díos kixin chaxín tsꞌatsínkahya sin tso̱kꞌéhe sin ti nonte tsjajon chꞌan? ¿Á jehya ti sin kuítekakonhña ní? 
HEB.3.19	Méxra̱ ó tꞌikoni kixin xrokjuahya kꞌuatsínka sin kixin kuitekakuenhña sin Díos.
HEB.4.1	Méxra̱ Díos tsíndáchro kixin tsjajon kjuachaxin tsꞌatsínkani tso̱kꞌéheni ti nonte tsjajon chꞌan. Méxra̱ tóxakoheni, kixin áchꞌe nkojinra chrókjuáchahyara chrókꞌuatsínkara ntiha. 
HEB.4.2	Kixin kja̱xini kuíhini ti itén Díos tsaáxini éxi kuíhin ti sin kꞌuejó senó, kjánchó jehe sin la ó chónkó kuíhin sin ti itan, kixin kjónté kuíhin sin, la kuitekakonhña sin. 
HEB.4.3	*A̱ndá jeheni kuitekaoni ti itan, la mé tsꞌatsínkani tso̱kꞌéheni ntiha. Mé xi̱kaha tsíndáchro Díos:
HEB.4.3	Kónínka̱koha̱n sin la ndátjan sin chaxín tsoxiteyá
HEB.4.3	kixin tsꞌatsínkahya sin tso̱kꞌéhe sin ti itjén janhan.
HEB.4.3	Mé xi̱kaha ndáchro Díos kixin kaín ti ixra̱ kjuénka̱yáxin chꞌan la ó kjuixin xiteyá ti ó kꞌóna chjasintajni. 
HEB.4.4	*Mé nkojín ti nixja ti xroon itén Díos chronka kuènté ti ya̱to̱xi̱n ña̱o, mé ndáchro:
HEB.4.4	Mé xi̱kaha kjuixihin Díos kaín ti ixra̱, landá kjuákꞌe chꞌan ko̱kꞌéhe chꞌan ti ya̱to̱xi̱n ña̱o.
HEB.4.5	Tsꞌatsínkahya sin tso̱kꞌéhe sin ti itjén janhan, ichro Díos.
HEB.4.6	Méxra̱ ijie na̱xa̱ tꞌitjáña kixin íso sin chrókꞌuixehen sin chróko̱kꞌéhe sin ntiha. A̱ndá ti sin ósé kuíhin ti itan chrókuaáxin sin, la kꞌuixenhña sin kixin kuitekakuenhña sin ti itan. 
HEB.4.7	*Méxra̱ Díos kjua̱ko̱xi̱n íjnko ña̱o, mé ti ña̱o i, mé nixja̱xi̱n chꞌan ti nkehe tsíchronka David, éxi ndáchro ti xroon itén Díos:
HEB.4.7	Ijie ti chrókuihínra ti nkehe ndáchro Díos,
HEB.4.7	la chrókjui̱nchechahyara a̱sánra.
HEB.4.9	Mé xi̱kaha na̱xa̱ siín kjuachaxin tso̱kꞌéhe ti chojni tinkáchónki Díos. 
HEB.4.10	*Méxra̱ ti nkexro tsꞌixehen tso̱kꞌéhe ti itjen Díos mé ó kjuixihin sin ti ixra̱ kjuíchꞌe sin, éxi Díos la kjuákꞌe ko̱kꞌéhe chꞌan ti ó kjuixihin chꞌan ti ixra̱ kuènté chꞌan. 
HEB.4.11	Ticháxi̱n kaín a̱séni chrókjueyáni nkexrín chrókꞌuixeheni chróko̱kꞌéheni ntiha, kixin ninkexró chrókꞌuatsínkahya éxi kóhen ti sin kuítekakonhña senó.
HEB.4.12	Kixin ti itén Díos la mé tjechón la ko chónta kjuachaxin. Mé a̱ntsí taté ke ti chika espada ñájín
HEB.4.13	La kohya ninkehó nkehe tsíkjichꞌéna Díos chrókjuákꞌe imó; kaín nkehe la noxín la tꞌikon Díos. Mé xi̱kaha ijnko ña̱o tso̱chjinani ti itjen Díos la tsochronkani nkehe ti ixra̱ kjuíchꞌeni ntihi chjasintajni.
HEB.4.14	Ìnchéni Jesús, ti Xje̱en Díos, mé ti ncha̱tꞌá kuènténi tjetoan, mé kꞌuíxehen chꞌan ti itjen Díos. Méxra̱ chrókuíto̱ehyani chrókuinkáchónkini ti jehe chꞌan. 
HEB.4.15	Mé xi̱kaha Ìnchéni mé ti ncha̱tꞌá kuènténi tjetoan, mé ti̱konoéhe̱ chꞌan ti jeheni la ko tjinki̱tsa chꞌan ti jeheni kixin fuertehyani. Jehe chꞌan mé kjuasótexín chꞌan nchónhña nkehe éxi jeheni, a̱ndá ti Jínahña kꞌuétjinkaon chrókjuachròe ti jehe chꞌan, kjánchó ninkehó ijie̱ kjuasinhña chꞌan. 
HEB.4.16	Méxra̱ chróchrakonhñani chrókóchjinani ti itjen Díos tꞌe̱to̱an kixin jehe chꞌan tsi̱konoéhe̱ chꞌan ti jeheni la ko tsjinki̱tsa chꞌan ti ó tichánxi̱hini nkehe.
HEB.5.1	Díos mé kjueyá kaín ti ncha̱tꞌá tꞌe̱to̱an, la chojni ó tíha, la tꞌáyéhe̱ sin ti ixra̱ kixin tsonixjayákohe̱n sin ti chojni, la tsjajon sin iko itsꞌen la ko íso nkehe tsꞌáyéhe̱ Díos kixin tsꞌitjáñaxín ti ijie̱ kuènté chojni. 
HEB.5.2	Méxra̱ kja̱xin ti sin ncha̱tꞌá la imá ixra̱ nchexiteyéhe sin Díos kixin jehe sin la chojni ó, méxra̱ chrókóninkakuenhña sin ti chojni noehña la ko ti chojni tsíkjichròe. 
HEB.5.3	*Mé xi̱kaha jehe sin ticháxi̱n tjajon sin iko itsꞌen kixin ti ijie̱ chónta sin la ko kja̱xin tjajon sin nkehe kuènté ti íso chojni chónta ijie̱.
HEB.5.5	*Mé xi̱kaha Cristo, la jehya jehó kjuíchꞌéna a̱sén ncha̱tꞌá tꞌe̱to̱an. Náhí. Díos mé kjuíkosáyehe ti jehe chꞌan la ko kjuajon chꞌan ti ixra̱ éxi tsíndáchro chꞌan senó:
HEB.5.5	Jaha mé xja̱na;
HEB.5.5	la ko janhan mé kꞌóna itꞌá.
HEB.5.6	Jaha mé ijnko ncha̱tꞌá tsjakꞌe nkochríxín,
HEB.5.6	éxi kꞌuékjakꞌe ti ncha̱tꞌá Melquisedec.
HEB.5.8	Mé xi̱kaha Cristo, kjónté Xje̱en Díos, la kjuasóte chꞌan la xi̱kaha kjua̱ko̱xi̱n chꞌan kixin kjuínchexiteyá chꞌan. 
HEB.5.9	Méxra̱ ti kjuínchexiteyá Cristo, ndá kjuacha chꞌan la kꞌóna chꞌan ti nkexro tsjajon ti kjuachón nkochríxín tsꞌáyéhe̱ kaín ti chojni tsitekaon ti jehe chꞌan. 
HEB.5.10	Mé xi̱kaha Díos kjuíchꞌéna Cristo ti ncha̱tꞌá tꞌe̱to̱an éxi kꞌuékjakꞌe ncha̱tꞌá Melquisedec.
HEB.5.11	Méxra̱ janhan chonta nchónhña nkehe chróxrja̱nkaxian kuènté tíhi, kjánchó imá ixra̱ kixin tiénxinhñara. 
HEB.5.12	*Ó itsjé nánó, la ó jína chrókꞌónara ijnko chojni tjako, kjánchó náhí, kixin na̱xa̱ ticháxi̱n tsoxrako̱hara ti nkehe xra̱hya kuènté itén Díos. La xíkjan kꞌónara éxi ijnko chájan noehña, ticháxi̱n itsꞌira itsjen kixin xitjahya sintera ti nkehe icha. 
HEB.5.13	Ti sin itꞌi itsjen la yóhe̱ éxi ijnko ixjan na̱xa̱ takí kixin na̱xa̱ noehña sin ti nkehe jína la ko ti nkehe jínahña. 
HEB.5.14	A̱ndá ti sin inie nkehe icha mé ti chojni nte̱to kixin ó nohe sin ti nkehe jína la ko ti nkehe jínahña.
HEB.6.1	Mé xi̱kaha chrókjueyáni kixin jína chrókjuénka̱yáxini éxi chojni nohe. Ijie la í ticháxi̱nhña chróchronkani ti nkehe kanhñó ixra̱ tsíxrako̱hara ti xránkíxixín tinkachónkira Cristo. Náhí. Ticháxi̱nhña na̱xa̱ chrókjuákohara kixin chrókui̱to̱héra ti ijie̱ kꞌuékjásinra chrókꞌuénxinra, la nkexrín chrókuinkachónkira Díos, 
HEB.6.2	la ko nkexrín chrókuikite chojni, nkexrín tsꞌejótja itjára ikja ti sin tinkáchónki Cristo, la nkexrín tsoxechón ti chojni tsíkꞌen, la ko nkexrín ti tsito̱exín iji̱é chojni ti ña̱o tsjixixín. 
HEB.6.3	Méxra̱ ti tsjajon Díos kjuachaxin, la tsjakoni íso nkehe.
HEB.6.4	A̱ndá ti sin ó kꞌuinkaséñexín ti itén Díos la ó chóxin sin ti nkehe kjuajon Díos, la tsíkꞌayéhe̱ sin ti Ncha̱kuén Díos, 
HEB.6.5	la kóxríhi̱n sin ti itan jína kuènté Díos, la ko ti kjuachaxin tsochónta sin ti ó itsi ti chjasintajni ni̱xin, 
HEB.6.6	a̱ndá ti chrókuíto̱he sin í chrókuinkáchónkihya sin Díos, la xitjahya tsokjan sin, kixin ti xi̱kaha la éxi chrókjua̱kꞌe̱nka̱ni sin ntacruz ti Xje̱en Díos ínaá la kjuanoá sin Ìnchéni ti siín itsjé chojni. 
HEB.6.7	Mé éxi ijnko nonte tsꞌinka la ti ó tsꞌaniá ichrin la tsꞌóna jína ndá tso̱chéhe̱ ti sin kjuíchꞌe ixra̱ kixin tsꞌáyéhe̱ sin ti nkehe kꞌóna kixin Díos kjuíncheñao tíha. 
HEB.6.8	*A̱ndá ti tsíkañá kachꞌi̱ la ninkehó sínkíhya, la tso̱nínkakohen Díos, la tsjaka chꞌan.
HEB.6.9	Kjónté xi̱kaha nixjani, kíchóni, la ó noheni kixin chaxín jína tinkachónkira Ìnchéni la ko kꞌuitjára ti nti̱a tsaáxini. 
HEB.6.10	Kixin Díos la imá jína, la tsꞌitjáñehña chꞌan ti ixra̱ jína tjejochꞌera la ko ti tjue̱héra ti sin kichuara tinkáchónki Cristo la ko na̱xa̱ xi̱kaha tjínki̱tsara ti jehe sin. 
HEB.6.11	Tjinkaoni kixin nkojnkora chrókjuáko̱xinra kixin chontara kjuachéhe̱ na̱xa̱ tsjínki̱tsara kichuara hasta ti ña̱o tsjixixín, kixin ndá chaxín tsꞌayéhéra ti nkehe tjejochohénra. 
HEB.6.12	Tjinkakonhñani kixin chrókósáhara. Náhí. Tjinkaoni kixin chrókjuáko̱xinra éxi ti sin chaxín tinkáchónki Ìnchéni tjejóchóhen sin tsꞌáyéhe̱ sin ti nkehe tsíndáchro Díos kixin tsjajon chꞌan.
HEB.6.13	Ti ó tsíndáchro chꞌan kixin tsjajon chꞌan nkehe tsꞌáyéhe̱ Abraham, la jehó Díos kꞌuákjenxi̱n a̱sén, kixin kohya nijnko chojni a̱ntsí tjetoan chrókꞌuákjenxi̱n chꞌan. 
HEB.6.14	*La ndáchro Díos: “Si̱ntañaoan ti jaha la si̱ntatsjé ti chojni tsꞌaxrjeníxin ti jaha.” 
HEB.6.15	Ndá Abraham kjuákꞌechóhen isé, la kꞌuáyéhe̱ ti nkehe tsíndáchro Díos. 
HEB.6.16	Méxra̱ ti ó nchenohe chojni ijnko nkexro kixin chaxín tsoxiteyá nkehe la nchenohe sin ijnko nkexro a̱ntsí tjetoan ke ti jehe sin, la xi̱kaha í xrokjuahya tsondáchro chojni kixin chaxínhña. 
HEB.6.17	Méxra̱ Díos tsíndáchro kixin chaxín tsoxiteyá ti nkehe tsíndáche chꞌan a̱sén chꞌan kixin í tsjinkíhya chꞌan ti nkehe tsíndáchro chꞌan. 
HEB.6.18	Mé xi̱kaha siín yaá nkehe xitjahya tsꞌixitoxi̱n, kixin Díos la xrokjuahya sichꞌia la chaxín tsoxiteyá ti nkehe tsíndáchro chꞌan, kixin chaxín tsꞌáyéhe̱ni ti nkehe tjejóchóheni. 
HEB.6.19	*Mé xi̱kaha ti nkehe tjejóchóheni la tjinki̱tsa kixin chaxín tsinkáchónkini Díos éxi ijnko chika ancla tjechruéxin ti ntabarco kixin sátsjihya. Mé xi̱kaha ti nkehe tjechóheni la itjen nóton ti ika itjen ti ni̱nko nkaya nka̱jní, 
HEB.6.20	*kixin Jesús kꞌuíxehen ntiha senó, la kuakitje̱he̱ ijnko nti̱a tsꞌixenxíni. La kꞌóna chꞌan ti ncha̱tꞌá tꞌe̱to̱an nkochríxín éxi kjuákꞌe ti ncha̱tꞌá Melquisedec.
HEB.7.2	A̱ndá Abraham la kjuajon chꞌan ti te̱xi̱n parte ti nkehe tsíkjacha chꞌan ti tsíkjikjajo̱nko chꞌan ti sin rey, la kꞌuáyéhe̱ ti ncha̱tꞌá Melquisedec. Ti ihni̱é Melquisedec mé tꞌaxrjexín kixin “ijnko rey jína”; la jehe chꞌan mé kꞌué rey kuènté chjasin Salem, la tíha mé tꞌaxrjexín kixin “ti rey tsjajon kjuaxróxin.” 
HEB.7.3	Melquisedec mé noehña sin nkexro ti itꞌé la ko ti ìñé chꞌan la ko nkexro tsíkꞌaxrjeníxin chꞌan; la noehña sin nkesá tsíkokjíhi chꞌan la ko nkesá tsíkꞌen chꞌan. Mé xi̱kaha tóyóhe̱ ti Xje̱en Díos kixin jehe chꞌan mé ijnko ncha̱tꞌá nkochríxín tsjakꞌe.
HEB.7.4	A̱ndá ijie, tsjehéra kixin imá tjetoan Melquisedec kixin Abraham ti nkexro tsíkꞌaxrjeníxini la tsichjéhe chꞌan Melquisedec ti te̱xi̱n parte ti nkehe tsíkjacha chꞌan ti tsíkjikjajo̱nko chꞌan ti sin rey. 
HEB.7.5	*Éxi nixja ti ley tsíkꞌe̱to̱an Moisés, kixin ti sin ncha̱tꞌá tsíkꞌaxrjeníxin Leví mé chónta sin kjuachaxin tsjanchia sin kixin kaín chojni tsjajon ti te̱xi̱n parte ti nkehe tjacha sin, kjónté nkokón tsíkꞌaxrjeníxin sin Abraham. 
HEB.7.6	A̱ndá Melquisedec, kjónté tsíkꞌaxrjeníxinhña chꞌan Leví, la kjuanchia chꞌan ti te̱xi̱n parte ti nkehe tsíkjacha Abraham, ti nkexro tsíkꞌayéhe̱ ti nkehe tsíndáchro Díos. Ndá xi̱kaha Melquisedec kjuíncheñao Abraham. 
HEB.7.7	Méxra̱ kaín chojni nohe kixin a̱ntsí tꞌe̱to̱an ti nkexro ncheñao ijnko chojni, ke ti nkexro tóñao. 
HEB.7.8	A̱ndá ijie la ti sin tꞌáyéhe̱ ti chichaon tjajoni la chojni chóxin itsꞌen. Kjánchó ndáchro xroon itén Díos kixin Melquisedec mé ijnko nkexro na̱xa̱ tjetsjehe, kixin chrónkahya kixin ó ikꞌuén chꞌan. 
HEB.7.9	Mé tꞌaxrjexín kixin ti ncha̱tꞌá Leví la ko kaín ti ncha̱tꞌá tsíkꞌaxrjeníxin chꞌan, tꞌáyéhe̱ ti chichaon tjajoni ijie, la éxi kja̱xin sin chjéhe sin chichaon Melquisedec kixin ó tsíkje̱nka̱ Abraham, 
HEB.7.10	mé xi̱kaha kóhen kixin kaín ti sin kꞌuaxrjeníxin Abraham, la kjónté na̱xa̱ kókjíehya sin ti ó xéta Abraham ti ncha̱tꞌá Melquisedec, la éxi xráxín tjejó sin.
HEB.7.11	Ti chjasin Israel kꞌuáyéhe̱ ti ley kjuajon ti sin ncha̱tꞌá levita, mé tsíkꞌaxrjeníxin sin ti ncha̱tꞌá Aarón. A̱ndá ti chaxín chrókjuacha ti ncha̱tꞌá levita chrókjuinchetjóá ti sin chrókjuinchexiteyéhe ti ley, la í ticháxi̱nhña na̱xa̱ chrókónoxín ókjé ncha̱tꞌá, tsíkꞌaxrjeníxinhña Aarón, éxi ti ncha̱tꞌá Melquisedec. 
HEB.7.12	Kixin ti chrókꞌuixinkí ti ncha̱tꞌá la ticháxi̱n chrókꞌuixinkí ti ley kja̱xin. 
HEB.7.13	Mé ti xroon itén Díos chronka nkexrín itjen Ìnchéni la tsíkꞌaxrjeníxin chꞌan ijnko nkexro kuènté Israel la kohya ninkexró tsíkꞌóna ncha̱tꞌá tsíkꞌaxrjeníxin ti sin a. 
HEB.7.14	Ó noheni kixin Ìnchéni tsíkꞌaxrjeníxin Judá, a̱ndá Moisés la chrónkahya ninkehó kuènté ti sin tsíkꞌaxrjeníxin Judá ti ó ndáchro chꞌan nkexro tsꞌóna ncha̱tꞌá.
HEB.7.15	A̱ndá tíhi la a̱ntsí tienxíni kixin xraxinkaoni kixin ti ncha̱tꞌá ni̱xin la tóyóhe̱ éxi ti ncha̱tꞌá Melquisedec, 
HEB.7.16	kixin ti ó kꞌóna chꞌan ncha̱tꞌá la jehya kixin ti ley chrókꞌue̱to̱an. Náhí. Kꞌóna chꞌan ncha̱tꞌá kixin ti kjuachaxin chónta chꞌan la xitjahya tsꞌitjáña. 
HEB.7.17	*Méxra̱ chrónka Díos nkexrín itjen Ìnchéni, ndáchro:
HEB.7.17	Jaha mé ijnko ncha̱tꞌá tsjakꞌe nkochríxín,
HEB.7.17	éxi kꞌuékjakꞌe ti ncha̱tꞌá Melquisedec.
HEB.7.18	Mé xi̱kaha ti ley kꞌue̱to̱an Moisés la í tꞌe̱tua̱nhña ijie kixin kanhñó kjuachaxin chónta la ko kjuachahya, 
HEB.7.19	Kixin ti ley kꞌue̱to̱an Moisés la kjuachahya kótjuáxin chojni. A̱ndá ijie chóntani ijnko nkehe a̱ntsí jína tinkáchónkini kixin tíha mé tjinki̱tsa tso̱chjineheni Díos.
HEB.7.20	Ti ó ndáchro Díos kixin Cristo tsꞌóna ncha̱tꞌá la kꞌuákjenxi̱n chꞌan a̱sén chꞌan, a̱ndá ti iso ncha̱tꞌá la kꞌuákjenxi̱nhña chꞌan a̱sén chꞌan. 
HEB.7.21	*A̱ndá ti ó kónoxín Cristo la Díos chaxín ndáchro kixin tsoxiteyá tíha, la xi̱kaha ndáchro xroon itén Díos:
HEB.7.21	Itꞌéni Díos la ndáchro kixin tsoxiteyá tíha
HEB.7.21	la tsjinkíhya chꞌan ti nkehe tsíndáchro chꞌan:
HEB.7.21	“Jaha mé ijnko ncha̱tꞌá tsjakꞌe nkochríxín
HEB.7.21	éxi kꞌuékjakꞌe Melquisedec.”
HEB.7.22	Méxra̱ Jesús ndáchro kixin ti nkehe ni̱xin tꞌe̱to̱an chꞌan la a̱ntsí jína ke ti nkehe senó. 
HEB.7.23	Chaxín itsjé ncha̱tꞌá kꞌuíxin kjánchó nkakꞌén sin la kjuachahya sin kꞌuejó sin nkochríxín. 
HEB.7.24	A̱ndá Jesús la tsꞌenhña chꞌan la ticháxi̱nhña íjnko nkexro tsꞌóna ncha̱tꞌá tsꞌe̱to̱an nkochríxín. 
HEB.7.25	Méxra̱ Ìnchéni mé tsjajon ti kjuachón nkochríxín tsꞌayéhé ti nkexro tso̱chjinehe Díos la ko nkochríxín itjen chꞌan chrónoéhe̱ chꞌan Díos kixin chrókuaá sin.
HEB.7.26	Mé xi̱kaha Ìnchéni Jesús mé ti ncha̱tꞌá tꞌe̱to̱an ticháxi̱hini; jehe chꞌan mé ijnko nkexro imá tjóá, chóntahya chꞌan ninkehó ijie̱ la ko tjenkákjanhña chꞌan ti sin tjasin ijie̱, méxra̱ Díos kjuajon kjuachaxin sákjui̱ chꞌan nka̱jní la ntiha itjen chꞌan la a̱ntsí tꞌe̱to̱an chꞌan. 
HEB.7.27	*A̱ndá jehe chꞌan la jehya éxi íso ti sin ncha̱tꞌá, ticháxi̱n tsꞌóñá sin iko kixin tsochronòexín sin Díos kaín ña̱o, kixin ti ijie̱ chónta sin ndá chrꞌéxi̱n ti ijie̱ chónta ti íso chojni. Ìnchéni Jesús mé nkoko̱axón kjuajon chꞌan a̱sén chꞌan, ikꞌuén chꞌan. 
HEB.7.28	Ti ley chrónka Moisés la tꞌe̱to̱an kixin chojni na̱xa̱ chónta ijie̱ chrókꞌóna ncha̱tꞌá, a̱ndá chrꞌéxi̱n Díos ndáchro kixin ti Xje̱en chꞌan mé tsꞌóna ncha̱tꞌá tsꞌe̱to̱an nkochríxín kixin jína kjuínchexiteyá chꞌan.
HEB.8.2	Tíha mé ijnko ncha̱tꞌá tꞌe̱to̱an ti ni̱nko chaxín tsíkjichꞌéna Díos, jehya chojni tsíkjichꞌéna. 
HEB.8.3	Kaín ncha̱tꞌá tꞌe̱to̱an tsíkꞌayéhe̱ ti ixra̱ la tjajon sin iko itsꞌen la ko iso nkehe tsꞌáyéhe̱ Díos. Méxra̱ Jesucristo ticháxi̱n tsjajon chꞌan nkehe kja̱xin. 
HEB.8.4	Ti na̱xa̱ chrókjuákꞌe chꞌan chjasintajni, la chrókꞌónahña chꞌan ncha̱tꞌá kixin na̱xa̱ siín ncha̱tꞌá tjajon ti nkehe tꞌe̱to̱an ti ley kjuajon Moisés. 
HEB.8.5	*A̱ndá ti sin ncha̱tꞌá kꞌuékjajon nkehe tóyóhó ti nkehe siín nkaya nka̱jní. Noheni kixin ó tóyóhó tíha kixin ti ó sichꞌéna Moisés ijnko ni̱nko la nixja Díos ndáchro: “Tsjehé jína, ndá chꞌéna ti ni̱nko éxi kjuákohá chritaón ti ijna̱.” 
HEB.8.6	A̱ndá ti ixra̱ kꞌuáyéhe̱ ti ncha̱tꞌá kuènténi la a̱ntsí jína, kixin jehe chꞌan mé ti nkexro nixja̱xi̱n ti kjuachaxin ni̱xin la xi̱kaha tsíchronka Díos ti nkehe a̱ntsí jína tsjajon chꞌan chrꞌéxi̱n.
HEB.8.7	Ti chróxiteyá jína ti nkehe tsíkꞌe̱to̱an Díos sa̱oxín, la tsicháxi̱nhña chrókui ti yóxin kjuachaxin kꞌue̱to̱an chꞌan. 
HEB.8.8	*Kjánchó kjuínchexiteyáhya sin, méxra̱ ndáchro xroon itén Díos:
HEB.8.8	Ndáchro Díos: Itsi íjnko ña̱o
HEB.8.8	mé tsjánjua ijnko kjuachaxin ni̱xin sinchexiteyá ti sin chjasin Israel la ko ti sin Judá.
HEB.8.9	Tíhi la jehya éxi ti kuétua̱ha̱n ti sin tsíkꞌaxrjeníxinra
HEB.8.9	tió kꞌuaxrjexín sin Egipto,
HEB.8.9	kjánchó kjuínchexiteyáhya sin ti nkehe kuétua̱ha̱n sin,
HEB.8.9	méxra̱ kui̱to̱ha̱ sin, ichro Díos.
HEB.8.10	Ti nkehe ni̱xin tsétua̱nha̱n ti chjasin Israel chrꞌéxi̱n, mé tíhi:
HEB.8.10	Janhan si̱ntaxráxinka̱oan sin ti ley kixin tsꞌitjáñehña sin,
HEB.8.10	la ko tsochónta a̱sén sin ti nkehe tsétua̱nha̱n sin.
HEB.8.10	La janhan tsꞌóna Díos kuènté sin,
HEB.8.10	la jehe sin tsꞌóna sin chjasin kuénta̱na.
HEB.8.11	La í ninkexró tsicháxi̱nhña tsja̱ko̱he̱ kícho
HEB.8.11	nkexrín tsochóxin ti janhan;
HEB.8.11	kixin kaín sin tsochóxin sin ti janhan,
HEB.8.11	kjónté ti sin na̱xa̱ chájan la o̱ ti sin ó táda.
HEB.8.12	Janhan si̱ntakꞌitjáña ti ijie̱ kjuasin sin
HEB.8.12	la í tsoxraxinka̱konhña.
HEB.8.13	Ti ó nixja Díos kuènté ti kjuachaxin ni̱xin kꞌuáyéhe̱ni la í chꞌehya ixra̱ ti kjuachaxin tsíkꞌe̱to̱an chꞌan ósé, tíha mé tinkákóntaxin la í séhya ndá tsꞌitjáña.
HEB.9.1	Ti kjuachaxin xrájon sa̱oxín mé chrónka nkexrín chróxraxinkakonxíni Díos ti ni̱nko ntihi chjasintajni. 
HEB.9.2	*Ti ni̱nko kjuíchꞌéna sin kꞌuékjakꞌe ósé la ti cuarto sa̱oxín mé kjuínchekꞌin sin ti cuarto Tjóá, ti kjuákꞌe ti candelero oro la ko ti mesa tjejókjen ti nio̱tja̱ kjuajon sin tsꞌáyéhe̱ Díos. 
HEB.9.3	*La itjen ijnko ika tjenkákuèxi̱n la nóton tíha mé itjen ti yaáxin cuarto kjuínchekꞌin sin ti cuarto a̱ntsí Tjóá. 
HEB.9.4	*La ntiha kjuákꞌe ti altar tsíkꞌónaxín oro tjakaxín sin ti chi̱nko̱ la ko kꞌuékjakꞌe ti ntacajón tsíkjindajin oro ti itjen ti kjuachaxin kuènté Díos. Nkaxehen ti ntacajón kꞌuékjakꞌe ijnko nchísén tsíkꞌónaxín oro tjinká maná, la ko ti inta kꞌuékjixín Aarón kóyoa la kꞌuaña ntahnte̱, la ko ntiha kjuákꞌe ti ixro̱ tjenixín ti ite nkehe kꞌue̱to̱an Díos. 
HEB.9.5	*Chrítaón ti ntacajón mé kuékꞌejó yaá ángel tsíkjichꞌénaxín itja sin, mé tíha tꞌaxrjexín ti itjen kjuachaxin kuènté Díos, la ko ntiha kꞌuékjìinxín ti iji̱é chojni, kjánchó í xrokjuahya tsondáxrja̱n iso nkehe kuènté tíha ijie.
HEB.9.7	*A̱ndá ti yaáxin cuarto mé jehó ti ncha̱tꞌá tꞌe̱to̱an tꞌixehen nkoko̱a ña̱o ti nánó; la ticháxi̱n tsꞌixenko chꞌan ijni̱é iko kixin tsochronoèxín chꞌan Díos kixin tso̱tjuáxin ti iji̱é chꞌan la ko iji̱é kaín ti chojni siín ti chjasin. 
HEB.9.8	A̱ndá Ncha̱kuén Díos nchenoheni tíhi kixin ti na̱xa̱ kjuákꞌe ti cuarto sa̱oxín, la na̱xa̱ tjexránkèhya kixin chrókꞌuixehen chojni ti cuarto a̱ntsí Tjóá kixin kohya kjuachaxin. 
HEB.9.9	Kaín tíha tja̱ko̱xi̱n ijnko nkehe chrókónoexíni ijie, kixin ti nkehe chjéhe sin Díos la ko ti iko kꞌóñá sin la xrokjuahya tso̱tjuáxin ti iji̱é sin, kjónté xi̱kaha tjikosáyehe sin Díos. 
HEB.9.10	A̱ndá tíha jehó tꞌe̱to̱an kuènté ti nkehe chrókjonie sin, ti nkehe chrókꞌui sin la ko ti chrókꞌónti sin kixin chrókótjuáxin iji̱é sin; kaín tíha mé kꞌuítuehen sin kuènté ti cuerpo ó, la jehya kuènté a̱sén sin, la jehó chónta kjuachaxin ti na̱xa̱ tꞌe̱tua̱nhña Díos íjnko nkehe.
HEB.9.11	Ti ó ikui Cristo, la jehe chꞌan ti ncha̱tꞌá tꞌe̱to̱an kuènté ti nkehe a̱ntsí jína. La ti ni̱nko itjen chꞌan la a̱ntsí jína la ko a̱ntsí ndoá, tsíkꞌónaxínhña itja chojni kixin jehya chjasintajni itjen. 
HEB.9.12	Ti ó kꞌuíxehen chꞌan ti cuarto Tjóá, la jehya kjuajon chꞌan ijni̱é kotèntso̱ o̱ ijni̱é koxintáxjan. Náhí. Ijni̱é chꞌan kjuajon chꞌan, la ijnko ña̱okoá kꞌuíxehen chꞌan ntiha, la xi̱kaha kjue̱nka̱ chꞌan kixin tsochóntani ti kjuachón nkochríxín. 
HEB.9.13	*Kixin ti ijni̱é koxinta la ko ijni̱é kotèntso̱ o̱ ti nteso kuènté koxintáxjan tsíchexín ti altar, ti tjasikjajin sin ti sin tjuáhya, la tíha chónta kjuachaxin tso̱tjuáxin ti chritaón ó. 
HEB.9.14	Ndá ti xi̱kaha, la a̱ntsí chónta kjuachaxin ti ijni̱é Cristo. Kixin ti kjuachaxin ncha̱kuén Díos itjen nkochríxín, la Cristo kjuajon a̱sén, ikꞌuén, kꞌuáyéhe̱ Díos, la ninkehó ijie̱ chóntahya chꞌan. La ti ijni̱é chꞌan tso̱tjuáxin ti ijie̱ kjuasini chrókꞌuenxíni, ndá jína chrókjuichꞌeheni ixra̱ ti Díos tjechón.
HEB.9.15	Méxra̱ Cristo nixjayákohe̱n ti jeheni ti kjuachaxin ni̱xin kjuajon Díos. Mé xi̱kaha kꞌuenyákohe̱n chꞌan ti jeheni, ndá tso̱tjuáxin ti ijie̱ kjuasini kixin kjuínchexiteyáhyani ti nkehe kꞌuítueheni ósé. Kixin ti sin kꞌuéye̱he̱ Díos la jína chrókꞌuáyéhe̱ sin ti nkehe tsjeje̱hya, tsíchronka chꞌan tsjajon chꞌan. 
HEB.9.16	Kixin ti siín ijnko nkehe tsíkjin ijnko chojni na̱ntá ikꞌuén, la ticháxi̱n tso̱nohe sin á chaxín tsíkꞌen ti nkexro tsíkjin ti xroon, ndá jína tsꞌáyéhe̱ sin ti nkehe kuíto̱he chꞌan. 
HEB.9.17	Ndá ti na̱xa̱ tjetsjehe ti nkexro tsíkjin tíha la na̱xa̱ sínkíhya tíha; jehó ti ó itsꞌen chꞌan mé sínkí. 
HEB.9.18	Mé xi̱kaha ti kjuachaxin xránkíxixín kꞌue̱to̱an Díos, la kjuankíxin kjuíchꞌe ixra̱ ti ó kꞌuitjí ti ijni̱é itsjé iko. 
HEB.9.19	*Méxra̱ Moisés ti ó kjuixin kjuínchekuáxin kaín ti nkehe chónta ti ley kuíhin kaín chojni, ndá kuákja chꞌan ichjo̱én kolélo kjátse la koí iso inta hisopo, ndá kjuínchekjataxín chꞌan ìnta̱ la ko ijni̱é koxintáxjan la ko kotèntso̱, ndá kuikjajin chꞌan ti libro chónta ti ley la ko kuikjajin chꞌan kaín ti chojni chjasin. 
HEB.9.20	Ndáchro chꞌan: “Tíhi ti ijni̱ tsoxiteyáxin ti kjuachaxin kꞌue̱to̱an Díos si̱nchexiteyára.” 
HEB.9.21	*La xi̱kaha kuikjajin chꞌan ti ijni̱ ti ni̱nko la ko kaín ti nkehe kjuíchꞌe xra̱ nkaxehen ni̱nko. 
HEB.9.22	*Kixin xi̱kaha ndáchro ti ley kixin kaín nkehe la chrókótjuáxin ti ijni̱ la ko kja̱xin tso̱tjuáxin ti ijie̱; a̱ndá xitjahya chrókótjóá ti ijie̱ ti chrókꞌuitjíhya ti ijni̱.
HEB.9.23	Mé xi̱kaha kuékichánxi̱n kuékꞌén iko kixin kótjuáxin kaín ti nkehe, kjónté tíha la tóyóhó ti nkehe siín nkaya nka̱jní; a̱ndá ti nkehe chaxín siín nkaya nka̱jní, la ticháxi̱n ijnko nkehe a̱ntsí jína chrókꞌuen. 
HEB.9.24	Kixin Cristo la kꞌuixenhña ti ni̱nko tsíkjichꞌénaxín chojni itja, tóyóhó ti ni̱nko chaxín itjen nkaya nka̱jní. Náhí, jehe chꞌan la sákjui̱ chꞌan nkaya nka̱jní, la ntiha tjenixjayákohe̱n chꞌan kaín chojni. 
HEB.9.25	La jehya nkoya̱xón kꞌuíxehen chꞌan ntiha kꞌuenyákohe̱n chꞌan chojni éxi ichꞌe ti ncha̱tꞌá tꞌe̱to̱an, tꞌixehen sin ti cuarto Tjóá nkojnko nánó kixin tsjajon sin ijni̱é iko. 
HEB.9.26	Kixin ti xi̱kaha chrókóhen, la Cristo la ticháxi̱n nkoya̱xón chrókꞌuen chꞌan ndesi ti kꞌóna chjasintajni. A̱ndá ijie ó chjina tsjeje̱ chjasintajni, la ikui Cristo la nkoko̱axón ikꞌuén chꞌan kixin tsjìinxín ti iji̱é kaín ti chojni siín chjasintajni. 
HEB.9.27	La xi̱kaha tjenixín kixin kaín chojni la ó nkoko̱axón itsꞌen sin, ndá chrꞌéxi̱n tsito̱exín ti iji̱é sin. 
HEB.9.28	*Mé xi̱kaha Cristo la ó nkoko̱axón ikꞌuén chꞌan kixin tsjìinxín ti ijie̱ chónta kaín chojni. Ndá chrꞌéxi̱n itsi chꞌan, la í jehya na̱xa̱ tsja̱tse̱n chꞌan iji̱é chojni. Náhí. Ti itsi chꞌan la sinchekaá chꞌan ti chojni ó tjejóchóhen ti ó tsokjan chꞌan.
HEB.10.1	Ti ley kuékꞌe̱to̱an Moisés la mé éxi ijnko itsꞌuan tja̱ko̱xi̱n ti nkehe jína chrókui chrꞌéxi̱n, kjánchó tíha la jehya ti nkehe chaxín. Méxra̱ ti ley xitjahya sinchetjóá ti sin tóchjinehe Díos tji̱ka̱o iko itsꞌen nkojnko nánó. 
HEB.10.2	A̱ndá ti chrókjuacha ti ley chrókjuinchetjóá ti iji̱é chojni, ndá chrókjuénka̱yáxinhña sin kixin na̱xa̱ chónta sin ijie̱, la í chrókjuajonhña sin ti iko itsꞌen. 
HEB.10.3	A̱ndá ti iko tꞌóñá sin nkojnko nánó la jehó nchexraxinkakonxín sin ti ijie̱ chónta sin 
HEB.10.4	kixin ti ijni̱é koxinta la ko kotèntso̱ la xrokjuahya tsjìinxín iji̱é chojni.
HEB.10.5	Jaha la tjinkákonhña ti iko itsꞌen
HEB.10.5	la ko tjinkákonhña ninkehó nkehe chrókꞌuayehé.
HEB.10.5	Náhí.
HEB.10.5	Jaha mé kjuánjua ijnko cuerpo tsochonta janhan.
HEB.10.6	Jaha tóxriànhña iko tsíchján la ko ti íso nkehe chrókꞌuayehé kixin chrókuakjìixian ti ijie̱.
HEB.10.7	A̱ndá janhan ndáxrja̱n: “Ijie la ntihi itjén janhan éxi tjenixín ti xroon itén Díos kixin si̱ntaxiteyá ti nkehe tóxrínhan jaha.”
HEB.10.8	Mé senó ndáchro xroon itén Díos kixin Díos la tjinkakonhña la ko tóxriènhña iko itsꞌen chrókjuajoni, la ko ninkehó nkehe tsíchján tóxrìe̱nhña chꞌan chrókjuajoni kixin chrókjuìinxín ti iji̱éni. Náhí, tjinkakonhña Díos tíha, kjónté ti ley kꞌue̱to̱an kixin xi̱kaha chrókóhen. 
HEB.10.9	A̱ndá chrꞌéxi̱n ndáchro Cristo: “Ntihi kꞌuinka janhan kixin si̱ntaxiteyá ti nkehe éxi tóxríhan jaha Díos.” Mé xi̱kaha kjua̱tse̱n Díos ti iko kuékꞌóñá sin ósé, a̱ndá Cristo kjuajon a̱sén tsja̱ko̱xi̱n ijnko nkehe ni̱xin. 
HEB.10.10	Díos kjuínchetjóá ti jeheni kixin Jesucristo mé kjuínchexiteyá chꞌan éxi tóxríhi̱n Díos kixin kjuajon chꞌan ti cuerpo kuènté chꞌan ikꞌuén nkoko̱axón, la mé tíha ichꞌe ixra̱ nkochríxín.
HEB.10.12	*A̱ndá Jesucristo la ó nkoko̱axón kꞌuenyákohe̱n ti jeheni kixin tso̱tjuáxini la tíha mé nkochríxín sichꞌe ixra̱. Landá ti ó kjuixin tíha, ndá sákjui̱ chꞌan kjuákꞌetja̱xi̱n ti itja chjina kuènté Díos. 
HEB.10.13	La mé ntiha tjechóhen chꞌan hasta tsjixinjña tsꞌejótꞌo̱xi̱n kaín ti sin kꞌuénínkakonhen sin chꞌan, chrínkí to̱té chꞌan kixin í tsꞌe̱to̱anhña sin. 
HEB.10.14	Mé xi̱kaha nkoko̱axón kjuajon Cristo cuerpoé chꞌan kꞌuáyéhe̱ Díos kixin jína tsꞌejó ti sin ó tsíkótjóá. 
HEB.10.15	La ti Ncha̱kuén Díos nchenohe ti jeheni tíhi kixin senó tsíndáchro chꞌan:
HEB.10.16	Si̱ntaxráxinka̱oan a̱sén sin ti ley tséto̱an,
HEB.10.16	la ti kjuaxrexinkaon kuènté sin tsokjian ti nkehe tjínka̱oan.
HEB.10.17	Í tsoxraxinka̱konhña ínaá ti iji̱é sin la ko ti nkehe jínahña kjuíchꞌe sin.
HEB.10.18	Mé xi̱kaha ti ó kótjóá ti iji̱éni la í ticháxi̱nhña íso nkehe chrókjuajoni chrókótjuáxini, la í náhí.
HEB.10.19	Méxra̱ kíchóni, í kohya kjuachrakon tsꞌixeheni ti cuarto a̱ntsí Tjóá ti itjen Díos kixin kjuachaxíen ijni̱é Jesucristo; 
HEB.10.20	mé chréhe̱ni ti nti̱a ni̱xin mé ti nti̱a tjechón kixin éxi kjuatsìin chꞌan ti ika tjenkákóhe̱n, kixin kjuajon chꞌan ti cuerpo kuènté chꞌan. 
HEB.10.21	Jehe chꞌan mé ti ncha̱tꞌá tjetoan kuènténi mé tꞌe̱to̱an ti ndo̱e Díos itjen nkaya nka̱jní. 
HEB.10.22	*Méxra̱ ticháxi̱n chrókóchjineheni Díos kaín a̱séni chrókuinkáchónkini chꞌan, kixin jehe chꞌan tsíkjinchetjóá chꞌan a̱séni kixin ti nkehe nduáhya kꞌuekjenka̱yáxini mé éxi ìnta̱ tjóá kꞌuíjmáxini. 
HEB.10.23	La chrókuíto̱ehyani chrókꞌuejóchóheni ti nkehe tinkáchónkini kixin Díos la chaxín sinchexiteyá ti nkehe tsíndáchro chꞌan. 
HEB.10.24	La ko kja̱xin chrókjueyáni nkexrín chrókjuinki̱tsani kíchóni kixin chaxín chrótjue̱hé sin kícho sin la chrókjuénka̱yáxin sin ti nkehe jína. 
HEB.10.25	La chrókuíto̱ehyani chrókónkotséni la chrókuankíehyani éxi ti sin tóchjinahña. Náhí. Ticháxi̱n a̱ntsí chrókóchéhe̱ni chrókjuinchexraxinkaoni kíchóni kixin ó noheni kixin í séhya tsokjan Ìnchéni.
HEB.10.26	A̱ndá ti na̱xa̱ tjenka̱yáxini chrókjuasini ijie̱ ti ó noheni ti nkehe chaxín, la kohya íjnko nkexro chrókjuenka̱yákohe̱n ti jeheni kixin chrókótjuáxin ti iji̱éni. 
HEB.10.27	*Mé jehó itjen ti kjuachrakon ijié tsito̱exín ijie̱ la ko ti xrohi síchrꞌákjen tsꞌitjáñaxín ti sin nínkakohen Díos. 
HEB.10.28	*A̱ndá ti nkojín nkexro titekakonhña ti ley kꞌue̱to̱an Moisés, la tso̱noxín yaá o̱ iyꞌá ti sin tsíkꞌikon kixin tsochronka sin ti ijie̱ tsíkjasin ti nkexro a, ndá ti ijie̱ tsꞌenxín ti chojni la kohya nkexro tsi̱konoéhe̱ ti nkexro a. 
HEB.10.29	*Méxra̱, ¿á tjénka̱yáxinhñara kixin a̱ntsí chrókjuasóte ti sin kuitekakuenhña ti Xje̱en Díos, la tꞌándaxíhi̱n sin ti Ncha̱kuén Díos tjue̱he ti jehe sin, la ko chóntahya sin kjuasáye sin ti ijni̱é Cristo mé ti ijni̱ chrónkaxín ti kjuachaxin ni̱xin, mé ti ijni̱ kótjuáxini? 
HEB.10.30	*Ó noheni kixin tsíndáchro Ìnchéni: “Janhan mé si̱ntaki̱to̱axian ti iji̱é kaín chojni la ko tsjénka̱ha̱ sin kixin ti nkehe jínahña kjuíchꞌe sin.” 
HEB.10.31	Méxra̱ ijnko kjuachrakon imá ijié ti chrókꞌuánótje̱xi̱ni ti itja Díos tjechón.
HEB.10.32	Méxra̱ chróxraxinkáonra kaín ti nkehe náxrjónhña tsíkóhen ósé ti jahara na̱ntá tsíkꞌayéhéra ti xrohi kuènté Díos tꞌinkaséñaxín ti jahara kixin kuitekáonra chꞌan, kjánchó kjuachara kjónté nchónhña nkehe tsíkꞌatsínkara. 
HEB.10.33	Mé nkojín ti jahara la kꞌuándaxíha̱nra sin la ko kjuatiara sin nkayakuen nchónhña chojni tsíkónkotsé, a̱ndá ísora la kꞌuejontaxínra kjuínki̱tsara ti sin tsíkꞌekon. 
HEB.10.34	Kja̱xin jahara kui̱konoéhéra ti sin tjejóchjina, la ko jahara kóninkákonhñara kjónté kuakitsjahara sin kaín ti nkehe kꞌuéchontara, kixin ó nohara kixin nkaya nka̱jní chontara ti nkehe a̱ntsí jína nunca tsjeje̱hya. 
HEB.10.35	Chrokui̱to̱éhyara ti nkehe tinkachónkira kixin ó nohara kixin ndá xi̱kaha tsꞌayéhéra ti nkehe tsjajon Díos chrꞌéxi̱n. 
HEB.10.36	Kja̱xin jahara ticháxi̱n chrókꞌuejochohénra chrókónínkákonhñara, kjónté ichrén nkehe chrókóhanra, kixin si̱nchexiteyára ti nkehe tjinkaon Díos, kixin ndá xi̱kaha chrókꞌuayéhéra ti nkehe tsíndáchro chꞌan. 
HEB.10.37	*Mé xi̱kaha ndáchro ti xroon itén Díos:
HEB.10.37	Í kanhñó isé ndá
HEB.10.37	itsi ti nkexro ticháxi̱n itsi,
HEB.10.37	í sinchexrjenhña chꞌan.
HEB.10.38	Ndá ti sin kótjóá a̱sén mé tjejóchón sin kixin tinkáchónki sin ti janhan;
HEB.10.38	a̱ndá ti sin tsíto̱he ti janhan la tso̱xrínahña.
HEB.10.39	Kjánchó jeheni jehya xi̱kaha chrókuíto̱heni chrókuinkáchónkini Díos kixin ndá chrókjuasini ijie̱ chrókjuasótexíni. Náhí. Tinkáchónkini Díos la tíha mé tsaáxini.
HEB.11.1	Ti titekaoni Díos la mé noexíni kixin chaxín tsꞌáyéhe̱ni ti nkehe tjejóchóheni, la ko noexíni kixin chaxín tjejó ti nkehe, kjónté tꞌikonhñani tíha. 
HEB.11.2	Díos ndáchro kixin jína kꞌuejó ti sin kꞌuaxrjeníxini ósé kixin kuitekaon sin chꞌan.
HEB.11.6	Méxra̱ Díos la tóxriènhña ti tsitekakuenhñani chꞌan, kixin ti tjinkaoni tso̱chjineheni Díos la ticháxi̱n tsitekaoni kixin itjen chꞌan la ko tsitekaoni kixin jehe chꞌan tsje̱nke̱he chꞌan ti nkexro tjeyá ti jehe chꞌan.
HEB.11.9	*Kixin ti kuitekaon chꞌan, la kjuákꞌe chꞌan ti nonte kjuajon Díos éxi ijnko chojni jehya no̱nte̱e. La kjuíchꞌéna chꞌan nchia kamanta ó, la ko kja̱xin nkokón nchia kꞌuéchónta Isaac la ko Jacob, la kja̱xin jehe sin kꞌuáyéhe̱ sin ti nkehe tsíndáchro Díos. 
HEB.11.10	Mé xi̱kaha Abraham kuitekaon kixin ijnko ña̱o tsꞌikon chꞌan ti chjasin tsíkjichꞌéna Díos tsꞌitjáñahña.
HEB.11.12	*Mé xi̱kaha kóhen, la Abraham, kjónté ó mero chrókꞌuen chꞌan kixin ó táda chꞌan, la kꞌuaxrjeníxin chꞌan nchónhña chojni éxi konotsé siín nka̱jní xi̱kaha la ko éxi nchesen siín chrínta nda̱ñao mé xi̱kaha xitjahya tsꞌekini.
HEB.11.14	La mé xi̱kaha kꞌuénixja sin la ko kjua̱ko̱xi̱n sin kixin na̱xa̱ xritjeyá sin nketí chrókꞌóna chjasén sin. 
HEB.11.15	A̱ndá ti nkoya̱xón chróxraxinkaon sin ti chjasin tsíkꞌaxrjexín sin la kjá jína chrókjan sin ntiha ínaá. 
HEB.11.16	Méxra̱ jehe sin tjinkaon sin ijnko chjasin a̱ntsí jína chrókꞌuejó sin, tíha mé chjasin nkaya nka̱jní. Méxra̱ Díos la tósuèhya kixin chróndáchro sin kixin jehe chꞌan ti Díos tinkáchónki sin kixin ó kjuíchꞌéna chꞌan ijnko chjasin tsꞌejó sin.
HEB.11.18	*la kjónté tsíndáchro Díos: “Ti xjan mé tsꞌaxrjeníxin nchónhña chojni.” 
HEB.11.19	Mé xi̱kaha Abraham kuitekaon kixin Díos imá chónta kjuachaxin, la kjónté chojni tsíkꞌen tsoxechón ínaá, la éxi yóhe̱ chrókꞌuen ti xje̱en chꞌan ndá kꞌuáyéhe̱ chꞌan ínaá.
HEB.11.21	*A̱ndá Jacob kuitekaon chꞌan Díos, la ti ó chjina itsꞌen chꞌan, kjuíncheñao chꞌan nkojnko ti xje̱en José, la ko ti inta tjixín chꞌan la kjuisóji̱xi̱n chꞌan nixje̱he̱ chꞌan Díos. 
HEB.11.22	*A̱ndá chꞌin José kuitekaon Díos, la ti ó chjina itsꞌen, ndáchro chꞌan kixin ti sin israelita la chrꞌéxi̱n tsꞌaxrjexín sin chjasin Egipto, la kꞌue̱to̱an chꞌan kixin ti ó sátsji̱ sin la sátsjiko sin ti huéso̱e chꞌan.
HEB.11.24	*A̱ndá kja̱xin Moisés kuitekaon Díos, la mé ti ó kꞌuánkí chꞌan la kóxriènhña chꞌan itsꞌin chꞌan xje̱en ti tjan xje̱en ti chꞌin faraón. 
HEB.11.25	La mé tjinkaon chꞌan kixin chrókjuasóteko chꞌan ti sin tinkáchónki Díos, la tjinkakonhña chꞌan jína chrókjuákꞌe chꞌan, kjónté náxrjón ti siín ti sin tꞌe̱to̱an kixin ntiha la imá siín ijie̱. 
HEB.11.26	Kjuenka̱yáxin chꞌan kixin a̱ntsí tjetoan chrókjuasótexín chꞌan ti Cristo itsi chrꞌéxi̱n, a̱ndá kanhñó tjetoan chróchónta chꞌan kaín nkehe tjete siín chjasin Egipto. Tjinkaon chꞌan kixin chrókꞌuáyéhe̱ chꞌan ti nkehe náxrjón tsjajon Díos chrꞌéxi̱n. 
HEB.11.27	A̱ndá jehe chꞌan kuitekaon chꞌan Díos, la sákjuixin chꞌan ti chjasin Egipto, la chrákonhña chꞌan kjónté kónínkaon ti chꞌin rey, a̱ndá kuíto̱ehya chꞌan ti tinkáchónki chꞌan Díos kixin éxi chaxín tꞌikon chꞌan ti Díos ninkexró tꞌikonhña.
HEB.11.29	*A̱ndá ti sin israelita la kuitekakohen sin Díos, la kꞌuatsínka sin ti Nda̱ñao Kjátse éxi nonte xámá, la ti sin Egipto tjinkaon sin chróchréhe̱ sin xi̱kaha la kjuachahya sin chréhe̱ la kjuatjoá sin.
HEB.11.31	*A̱ndá ti tjan Rahab kuitekaon tjan Díos, la mé kjónté ijnko chojnichjin kꞌuéchónta nchónhña chojnindoa, la kꞌuénhña tjan ti ó ikꞌuén kaín ti sin kuítekakonhña, kixin jína kjuínki̱tsa tjan ti sin israelita kjuíjitsàya sin ti chjasin Jericó.
HEB.11.33	*Kixin ti kuitekaon sin Díos, la kjuacha sin kꞌóna no̱nte̱e sin ti nonte kuènté íso chojni, la jína kꞌue̱to̱an sin, la kꞌuáyéhe̱ sin ti nkehe tsíndáchro Díos tsjajon, la kꞌuekjehe̱ sin irꞌua koxra̱, 
HEB.11.34	*la kokꞌanka sin ti xrohi síche, la ko kjuachahya ti espada chrókꞌuenxín sin. A̱ndá ti sin chrákon la kófuerte sin, la kꞌóna sin chojni tse̱he̱ kjuacha sin kjuajo̱nko sin ti sin soldado tsíkji̱xi̱n ókjé chjasin. 
HEB.11.35	*Kja̱xin nkojín ti chojnichjin kuitekaon Díos la ti sin tsíkꞌen na̱xa̱ kjéhya sin la xechón ínaá.
HEB.11.35	A̱ndá íso sin la kjuasóte sin, ikꞌuén sin kixin kjuínchemáhña sin kixin kuinkáchónki sin Díos kixin ó nohe sin kixin na̱xa̱ tsoxechón sin la a̱ntsí kjuaxróxin tsꞌejó sin. 
HEB.11.36	*A̱ndá íso sin kjuasóte sin la nchónhña chojni kjuanoá ti jehe sin, la ko kꞌuekon sin la ko kja̱xin cadena kontetoxín sin kꞌuejóchjina sin. 
HEB.11.37	*La ko íso sin la ixro̱ kꞌuénxin sin, la íso sin la sierre chriji̱nxi̱n sin, la íso sin la nchónhña nkehe kjuasótexín sin, la íso sin la kꞌuénxin sin espada, la ko íso sin kꞌuáji sin nte̱je̱ kꞌuinkáya sin tjo̱é kolélo la ko tjo̱é kotèntso̱ kixin imá nóa sin, kjuasóte sin, la kjuaxróxinhña kꞌuejó sin. 
HEB.11.38	A̱ndá ti chojni kuinkáchónkihya Díos la kjuikosáyehya ti sin a la kꞌuínkíté sin, la ti sin a la chóntahya sin chjasén sin la sákjui̱ sin nó nte̱je̱, la ko ijna̱, la nkaxehen itjo̱ la ko tòye̱ síxrja chrínkí nonte. 
HEB.11.39	A̱ndá kaín ti sin a la kjua̱ko̱xi̱n sin kixin chaxín kuitekaon sin Díos, la kjónté xi̱kaha kꞌuáyèhya sin ti nkehe tsíndáchro Díos tsjajon 
HEB.11.40	kixin Díos kjuénka̱yáxin ijnko nkehe a̱ntsí jína kixin jehe sin la ko jeheni kaíni nkoko̱a tsꞌejóni tsꞌáyéhe̱ni ti nkehe tsjajon chꞌan.
HEB.12.1	Mé xi̱kaha nchónhña chojni kuékꞌejó senó la tsíka̱ntatjen sin ti jeheni, mé ti sin a kjua̱ko̱xi̱n kixin kaín a̱sén sin kuinkáchónki sin Díos, méxra̱ chrókuíto̱heni ndáha ti ijie̱ chrókꞌue̱tue̱hen a̱séni la ko kaín ti nkehe tꞌinkákonhe̱n, la chrókóxakoheni kixin chrókjuachani chróchréhe̱ni Ìnchéni nkochríxín. 
HEB.12.2	Chrokóxakoheni chaxín chróxraxinkaoni Ìnchéni Jesús kixin jehe chꞌan mé kjuínki̱tsa chꞌan kixin chaxín kuinkáchónkini chꞌan la ko na̱xa̱ tsjinki̱tsa chꞌan kixin a̱ntsí jína tsitekaoni. Méxra̱ jehe chꞌan kjuacha chꞌan kjónté kjuasótexín chꞌan ti ntacruz, la ko kósuèhya chꞌan kjónté náxrjónhña kꞌuénxin chꞌan, kixin nohe chꞌan kixin tsjixin tsjasóte chꞌan ndá chrókóchéhe̱ chꞌan, landá ijie la tjetja̱xi̱n chꞌan ti itja chjina kuènté Díos tꞌe̱to̱an.
HEB.12.3	Méxra̱ chrókjuénka̱yáxinra nkexrín kjua̱ko̱xi̱n Ìnchéni Jesús. Ti sin chónta ijie̱ imá kjuínchekjasóte sin ti jehe chꞌan, la kjónté la jína kjuacha chꞌan; méxra̱ jahara chrókꞌóxrjéhyara la chrókui̱to̱éhyara chrókuinkachónkira chꞌan, 
HEB.12.4	kixin jahara la na̱xa̱ tjajo̱nkoára ti ijie̱ la na̱xa̱ kꞌuénxi̱nhñara éxi jehe chꞌan ikꞌuén chꞌan. 
HEB.12.5	*¿Á kꞌuitjáñahanra ti nkehe nta̱xráxinkaonra Díos kixin éxi xje̱en chꞌan tꞌikon chꞌan ti jahara? Éxi ndáchro xroon itén Díos:
HEB.12.5	Xje̱eni, chrókónínkakonhña kixin ti nkehe tꞌe̱to̱an Ìnchéni,
HEB.12.5	la ko chrókꞌóxrjéhya ti chrónixja̱ha chꞌan.
HEB.12.6	Kixin Ìnchéni mé nixje̱he̱ ti nkexro tjue̱he kixin sichꞌehya ti nkehe nduáhya
HEB.12.6	la ko nchekjasóte chꞌan kaín ti sin kꞌóna xje̱en chꞌan.
HEB.12.7	Ti ijie tjejotjasotíára la ó nohara kixin Díos tjua̱hára la ko tꞌikon ti jahara éxi xje̱en chꞌan. ¿Á siín ijnko itꞌé xjan chrókjuenduéhya ti xje̱en ní? 
HEB.12.8	Ti chrókjuenduéhya Díos ti jahara éxi tjenduéhe chꞌan ti sin chaxín xje̱en chꞌan, a̱ndá kjá jahara la chaxínhña xje̱en chꞌan, kjá ijnko chojni tsíkꞌónamá ó ti jahara.
HEB.12.9	Ti na̱xa̱ kꞌuéchájani, la mé itꞌéni ntihi chjasintajni kjuenduéhe chꞌan ti jeheni, la jeheni kjuíkosáyeheni ti jehe chꞌan. A̱ndá xi̱kaha a̱ntsí chrókjuinchexiteyéheni Itꞌéni itjen nkaya nka̱jní kixin xi̱kaha mé tsochóntaxíni kjuachón. 
HEB.12.10	Mé ti Itꞌéni ntihi chjasintajni kjuenduéhe chꞌan ti jeheni ti na̱xa̱ chájani, kixin tjinkaon chꞌan kixin jína chrókꞌuejóni; a̱ndá ijie la Itꞌéni Díos tjenduéhe chꞌan ti jeheni kixin ndoá chrókꞌuejóni, kixin chrókjuinchetjóá chꞌan ti jeheni kixin jehe chꞌan la tjóá chꞌan. 
HEB.12.11	Kjá chaxín ninkehó chrókóxríe̱nhñani ti ó chrókjuinchekjasóte Díos ti jeheni kixin imá tjoté tíha. A̱ndá ti chrókjuachani tsꞌatsínkani kaín tíha, landá a̱ntsí tsꞌitjaxíni sichꞌeni ti nkehe jína, la ko kjuaxróxin tsꞌejóni.
HEB.12.13	*la ko chrókjuéyára ti nti̱a jína. A̱ndá ti níhi ti to̱tára xitjahya itjira, mé chrókuito̱he jína la ko í chrókóníehña ínaá.
HEB.12.14	Chrokóxakohanra kjuaxróxin chrókꞌuejokoára kaín chojni, la jína la ko tjóá chrókꞌuejora. Kixin ti nkexro tjuáhya tjejó la xitjahya tsꞌikon Ìnchéni. 
HEB.12.15	*Chrokóxakohanra kixin nijnkora chrókui̱to̱éhyara ti tjua̱hára Díos, la ko nijnkora chrókónínkakuénhñara kichuara kixin chrókꞌónahñara éxi ijnko nuèé inta itsjá chrókóníexín ti íso chojni. 
HEB.12.16	*La nijnkora chrókjuásikoáhyara ijie̱ ijnko chojnichjin jehya ichjiánra, la ko jehya chróchontehyara kjuasàya ti nkehe tjóá éxi kjuíchꞌe Esaú, kixin ijnko plato nkehe chrókjonie chꞌan la kjuinkí chꞌan ti nkehe chróchónta chꞌan kixin jehe chꞌan ti ixjan sa̱o. 
HEB.12.17	*Jahara la ó nohara kixin chrꞌéxi̱n, ti ó tjinkaon chꞌan kixin ti itꞌé chꞌan chrókjuincheñao ti jehe chꞌan, la í xitjahya tso̱ñao chꞌan, kjónté imá tsjánka chꞌan kixin kohya íjnko nkexrín tsꞌixitoxi̱n ti nkehe tsíkjichꞌe chꞌan.
HEB.12.19	La ko kiénhñara ti tsíndáchro trompeta, la ko ti itén Díos nixja. A̱ndá ti sin tsíkihin ti nixja Díos la mé chrónòa sin kixin í chrónixjahya chꞌan ínaá, 
HEB.12.20	*mé xi̱kaha ichro sin kixin tsjachahya sin sinchexiteyá sin ti nkehe kꞌue̱to̱an Díos kixin ndáchro: “Ti nkexro tsjakꞌe ijnko to̱té ti ijna̱ la mé tsꞌenxín ixro̱ o̱ chika lanza, la kjónté ijnko iko tsinkátja ti ijna̱ la itsꞌen va.” 
HEB.12.21	*Ti nkehe kꞌuíkon sin ntiha la ijnko kjuachrakon imá ijié. Méxra̱ Moisés kja̱xin ndáchro kixin chrákon, síxrànka̱ chꞌan kixin jehe chꞌan tsíkꞌikon chꞌan ti kjuachrakon ijié.
HEB.12.22	A̱ndá jahara tsíkóchjinehéra ti ijna̱ Sión, ti chjasén Díos tjechón, mé ti Jerusalén itjen nkaya nka̱jní, la ko nchónhña miles ti sin ángel chjéhe sin Díos kjuasáya 
HEB.12.23	la ko ti sin tsíkónkotsé, sa̱oxín tsíkꞌóna xje̱en Díos, sínixín ihni̱é nkaya nka̱jní. Jahara tsíkóchjinehéra Díos, mé ti Juez sinchekito̱exín iji̱é kaín chojni, la ko tsíkóchjinehéra ti sin jína tsíkjinchetjóá Díos, 
HEB.12.24	*la tsíkóchjinehéra Ìnchéni Jesús, ti nkexro nixja̱xi̱n ti kjuachaxin ni̱xin kixin ti ijni̱é chꞌan kꞌuitjí tsꞌíjmáxín ti iji̱éni. Méxra̱ a̱ntsí jína ti ijni̱é Jesús kixin tsjìixín ijie̱, a̱ndá ti ijni̱é Abel la náhí.
HEB.12.26	*Ti nixja Díos ti ña̱o ósé la mé kꞌuínki nonte. A̱ndá ijie ndáchro chꞌan: “A̱ndá ijie la ínaá xi̱kaha tso̱hen, kjánchó jehya nonte ó si̱ntakꞌinkía. Náhí. Kja̱xin ti nka̱jní a”, ichro chꞌan. 
HEB.12.27	A̱ndá ti tsíndáchro chꞌan kixin “ínaá xi̱kaha tso̱hen”, mé tienxíni kixin ijie tsjakjìin chꞌan ti nkehe jína tsꞌinki kjuíchꞌéna chꞌan, a̱ndá jehó tsíto̱he ti nkehe xitjahya tsꞌinki. 
HEB.12.28	A̱ndá ti kjuachaxin itjen nkaya nka̱jní tsjajon Díos la xitjahya tsꞌinki tíha. Méxra̱ chróchjéheni Díos kjuasáya la chróxraxinkaoni chꞌan la ko chrókjuikosáyeheni chꞌan éxi tóxríhi̱n chꞌan 
HEB.12.29	*kixin ti Díos kuènténi mé éxi ijnko xrohi tsjacha sinchekꞌitjáña kaín nkehe.
HEB.13.1	Méxra̱ chrókui̱to̱éhyara chrótjue̱héra kichuara. 
HEB.13.2	*La chrókꞌuitjáñahñara chrókjuájonra kjuachaxin chrókuíto̱he ndo̱ara ti chojni tsíkji̱xi̱n ikjín. Mé xi̱kaha itsjé chojni kjuajon kjuachaxin, la kjónté noehña sin la ijnko ángel tsíkito̱he ti ndo̱e sin.
HEB.13.3	Kja̱xin chróxraxinkáonra ti sin tjejóchjina éxi kja̱xinra tjejochji̱nara xi̱kaha chrókóhen a̱sánra. Xráxinkaonra ti sin tsíkꞌekon éxi kja̱xinra tsíkꞌekonra xi̱kaha.
HEB.13.4	Méxra̱ kaínra tsíkóta̱hara la chrókjuíkosáyehéra kichuara la chrókuitekákohénra kichuara. Chrotjue̱héra kichuara la ko tjóá chrókꞌuejora. A̱ndá ti nkojín ti chojni ó tsíkóte̱he tjinkaon tsjasiko ijie ókjé chojni la Díos sinchekjasóte chꞌan ti sin xi̱kaha ichꞌe.
HEB.13.6	*Mé xi̱kaha jína tsondáchroni:
HEB.13.6	Ìnchéni mé tjinki̱tsa ti jeheni,
HEB.13.6	méxra̱ chrakonhani kjónté nkojín chojni tjenka̱yáxin ichrén nkehe jínahña sichꞌehe ti jeheni.
HEB.13.7	Chroxraxinkáonra ti sin kjuínki̱tsa ti jahara kjua̱ko̱hara sin ti itén Díos; chrókjuénka̱yáxinra nkexrín kꞌuejó sin ndá chrókuitekáonra, chrókuinkachónkira Díos éxi jehe sin.
HEB.13.8	Ìnchéni Jesucristo mé ijna la ko ijie la ko nkochríxín tꞌixikíhya chꞌan; jehe chꞌan mé nkochríxín itjen chꞌan. 
HEB.13.9	Chrokjuájonhñara kjuachaxin chrókjua̱ko̱hara nkojín chojni ijnko nkehe ókjé chrókuinkachónkira. Ícha jína chrókófuerte ti a̱sánra kixin Díos tjua̱hára la jehya imá tjetoan chrókjui̱nchexiteyéhéra ti chojni tꞌe̱to̱an ti nkehe sintera kixin tíhi tsjachahya tsjinki̱tsa a̱sén chojni.
HEB.13.10	A̱ndá jeheni chóntani Cristo kjuasóteyákohe̱n ti jeheni, la ti sin ncha̱tꞌá la chontahya sin kjuachaxin tsochréhe̱ sin ti na̱xa̱ titekaon sin ti nkehe ndaxin. 
HEB.13.11	*Méxra̱ ti ncha̱tꞌá judío a̱ntsí tꞌe̱to̱an kjuiko sin ti ijni̱é iko nkaxehen ti cuarto a̱ntsí Tjóá kixin ti ijni̱ la chrókjua̱tse̱n ti iji̱é sin. A̱ndá ti iko itsꞌen mé kjuakaxin sin ndója ti kꞌuejó sin. 
HEB.13.12	Mé xi̱kaha kja̱xin Ìnchéni Jesús kjuasóte kꞌuénxin chꞌan ikon ti chjasin Jerusalén kixin ti ijni̱é chꞌan mé tso̱tjuáxin kaín iji̱é chojni. 
HEB.13.13	Méxra̱ tsjichréhe̱ni Ìnchéni Jesús ndója ti chjasin, la tsjasóteni éxi kóhen chꞌan ti kjuasóte chꞌan. 
HEB.13.14	Kixin ntihi chjasintajni chóntahyani ijnko chjasin chrókjuakꞌe nkochríxín; náhí, jeheni mé xritjeyáni ti chjasin itsi chrꞌéxi̱n. 
HEB.13.15	Méxra̱ xi̱kaha chrókjuikosáyeheni Díos kixin Jesucristo kjuasótexín chꞌan kixin ti jeheni. Ti nkehe chrókjuajoni chrókꞌuáyéhe̱ chꞌan la mé ti kjuasáya tsꞌaxrjexín irꞌuani kixin tinkáchónkini ti jehe chꞌan. 
HEB.13.16	Chrokꞌuitjáñahñara chrókjui̱chꞌera ixra̱ jína la ko chrókjuínki̱tsara kichuara. Ti xi̱kaha chrókuitekáonra mé xi̱kaha tóxríhi̱n Díos.
HEB.13.17	Chrokuitekákohénra ti sin tjako la chrókjui̱nchexiteyéhéra sin. Jehe sin tjinki̱tsa sin ti jahara kixin jína chrókꞌuejora kixin jehe sin la ó nohe sin kixin ticháxi̱n tsochenka sin Díos ti ixra̱ kjuíchꞌe sin. Jahara tsjínki̱tsara ti jehe sin kixin tso̱chéhe̱ sin sichꞌe sin ti ixra̱ la chrókónínkakonhña sin. A̱ndá ti chrókjui̱nchekꞌavára sin, ndá ninkehó tsjachahya sin tsjinki̱tsa sin ti jahara.
HEB.13.18	Chronixjehéra Díos kixin ti jeheni kixin ó noheni kixin chaxín Díos nohe kixin ndoá tjejóni la ko tjinkaoni ndoá sichꞌeni ixra̱. 
HEB.13.19	Xrja̱noáhára kixin chrónixjehéra Díos kixin chrókjuajon chꞌan kjuachaxin kixin tjoka chrókjan janhan chrókꞌuejóni ínaá.
HEB.13.20	Ti Díos tjajon kjuaxróxin, ti nkexro kjuínchexechón Ìnchéni Jesucristo, mé ti Pastor tjetoan tꞌayakohen ti kolélo, la kjuajon chꞌan ti ijni̱é chꞌan kixin tsoxiteyáxin ti kjuachaxin ni̱xin sichꞌe ixra̱ nkochríxín, 
HEB.13.21	jehe chꞌan mé tsjinki̱tsa chꞌan ti jahara kixin jína chrókꞌuejora la ko kaín ixra̱ jína chrókjui̱chꞌera éxi tjinkaon chꞌan; la ko Ìnchéni Jesucristo tjinki̱tsa kixin kaíni sichꞌeni ti ixra̱ tjinkaon chꞌan. Mé xi̱kaha tsochjéheni Cristo kjuasáya nkochríxín. Mé xi̱kaha tso̱hen.
HEB.13.22	Jahara kíchóni, xrja̱noáhára kixin tónínkákonhñara kixin ti itan xrja̱nká nta̱xráxinkaonra. Ikjian ti xroon i kjónté kanhñó itsjé nixja, tsꞌayéhéra. 
HEB.13.23	Chrokónohara kixin ti kíchóni Timoteo la í tjechjinahña chꞌan ijie. Méxra̱ ti tjaka itsji chꞌan la tsjasánkian chꞌan ti chjasánra ti ó tsjasántsjahára.
HEB.13.24	Nixjehéra kaín ti sin tꞌe̱to̱an kuènté ni̱nko la ko kaín ti sin kíchóni tinkáchónki Díos. Ti sin tinkáchónki Ìnchéni tjejó Italia mé nixjahára sin.
HEB.13.25	Díos mé sintañaora kaínra. Ó tjen. Mé xi̱kaha tso̱hen.
JAS.1.2	Jahara kíchóni, chrókócháhara kjónté chrókꞌuatsínkaxínra itsjé nkehe náxrjónhña, 
JAS.1.3	kixin ó nohara kixin ti ichrén nkehe náxrjónhña chrókóhanra kixin tinkachónkira Ìnchéni, la a̱ntsí tso̱fuerte a̱sánra la ko tsjachara tsꞌatsínkara kaín nkehe. 
JAS.1.4	A̱ndá ti xi̱kaha la a̱ntsí ndoá tsinkachónkira Ìnchéni, la a̱ntsí jína tsꞌejora, la í tsicháxia̱hñara ninkehó.
JAS.1.5	Ti nkojinra tꞌitjáña tso̱nohara, la chrókjuanchehéra Díos, la jehe chꞌan tsjajon chꞌan kixin tso̱nohara jína la ko tsiénxinra jína. Kixin Díos la tjajon chꞌan kaín ti nkehe tꞌáyéhe̱ ti nkexro tsjanchia, la tónínkákonhña chꞌan. 
JAS.1.6	Ti ó tsjanchehéra Díos, la kaín a̱sánra chrókjuanchiara, la chrókjóhya a̱sánra ninkehó. Kixin ti nkexro kaínhña a̱sén tjanchia la yóhe̱ éxi ti nda̱ñao sátjiko xri̱nto̱, xrankanikán ti tóhe la ko ti íjnko tóhe. 
JAS.1.7	A̱ndá ti nkexro kaínhña a̱sén tjanchia, la chróchóenhña sin kixin tsjate̱he Ìnchéni. 
JAS.1.8	Ti nkexro tjenka̱yáxin ijnko nkehe ijie la íjnko nkehe ndóye, la nduáhya tjenka̱yáxin, la tsꞌáyèhya ninkehó.
JAS.1.9	A̱ndá ti kíchóni nóa, la chrókóchéhe̱ sin kixin Díos la a̱ntsí tsjinki̱tsa ti jehe sin. 
JAS.1.10	*A̱ndá ti nkexro rico la chrókónínkakonhña sin kjónté chrókuakitsje Díos ti nkehe tjete chónta sin, kixin ti nkehe chónta sin la yóhe̱ éxi ti kayoa tꞌóna itsjo séhya tjakꞌe. 
JAS.1.11	Ti ó tsji̱to̱n ña̱o la imá tso̱sóa, la ti kayoa la tsoxámá la tsꞌánótjen ti itsjo, la ti náxrjón tsjehe la tsꞌitjáña. Mé xi̱kaha ti chojni chónta itsjé nkehe tjete, la itsꞌen sin la tsíto̱he ti ixra̱ kjuíchꞌe sin.
JAS.1.12	Díos sincheñao ti nkexro tsjacha tsꞌatsínka ti nkehe náxrjónhña. Ti tsjacha sin tsꞌatsínka sin kaín tíha, ndá tsꞌáyéhe̱ sin ti kjuachón mé tíha la ti corona tsíndáchro Díos tsochjéhe kaín ti nkexro tjue̱he ti jehe chꞌan. 
JAS.1.13	A̱ndá ti nkojinra, tjénka̱yáxinra chrókjui̱chꞌera nkojín nkehe jínahña, la chrókjuénka̱yáxinhñara kixin Díos tjajon kjuachaxin xi̱kaha si̱chꞌera. Náhí. Díos la chꞌehya ti nkehe jínahña la ko tjajonhña chꞌan kjuachaxin chrókjuasin chojni ijie̱. 
JAS.1.14	A̱ndá ti nkojín chojni, ó jehí ndáchro a̱sén sichꞌe nkojín nkehe jínahña, la xi̱kaha tsjasin sin ijie̱. 
JAS.1.15	A̱ndá ti xi̱kaha tjenka̱yáxin chojni sichꞌe ti nkehe jínahña, la xi̱kaha tjasin sin ijie̱. Ndá tsꞌánkí ti ijie̱ la tíha tsji̱xi̱n ti tsꞌenxín sin.
JAS.1.16	Méxra̱ kíchóni, chrókjui̱chꞌiyehya kichuara, ndoa chrókjuénka̱yáxinra. 
JAS.1.17	Kixin kaín ti nkehe jína tꞌáyéhe̱ni mé ti̱xi̱n ti itjen Díos, ti nkexro kjuíchꞌéna kaín ti xrohi siín nka̱jní. Jehe chꞌan mé ijnko Díos tꞌixikíhya chꞌan la ko sítiehya itjen chꞌan. 
JAS.1.18	Díos kjuajon kjuachón kꞌuáyéhe̱ni kixin xi̱kaha tjinkaon chꞌan kixin chrókokjíhi ni̱xiéni kixin ti itan ndoá nixja, kixin tsꞌónani éxi ti nkehe sa̱oxín tsíkꞌóna tsꞌáyéhe̱ Díos, mé xi̱kaha tjinkaon chꞌan chrókꞌuejóni.
JAS.1.19	Méxra̱, jahara kíchóni, a̱ntsí jína chrókꞌuejora chrókuihínra, la tjokahya chrókónínkáonra la ko tjokahya chrónixjara. 
JAS.1.20	Kixin ti chojni tjoka tónínkaon, la chꞌehya sin ti nkehe tóxríhi̱n Díos. 
JAS.1.21	Méxra̱ ti̱to̱héra ti nkehe kji̱ta̱ la ko ti nkehe jínahña siín chjasintajni, la chrókuitekáonra ti itan jína kuihínra, kixin tíha chónta kjuachaxin tsaáxinra.
JAS.1.22	Kjánchó jehya jehó chrókuihínra ti itan. Náhí. Kja̱xin chrókjuáko̱xinra tíha. A̱ndá ti náhí, la jahóra chꞌiyehé a̱sánra. 
JAS.1.23	A̱ndá ti nkexro tsinhón ti itan, la nchexiteyáhya, mé yóhe̱ éxi ijnko chojni tsjexín ijnko xro̱se̱nta̱ nkexrín tsjehe, 
JAS.1.24	a̱ndá kjuixin tsjehe la sákjuí, la tuénxín kꞌuitjáñehen nkexrín itjen. 
JAS.1.25	A̱ndá ti nkexro tꞌitjáñehña ti nkehe kuíhin, la tjetsjehe jína nkexrín nixja ti ley tjajon kjuachaxin kjuaxróxin tsꞌejóni, la jína la ko ndoá itjen ko titekaon mé kjuaxróxin tsjakꞌe.
JAS.1.26	A̱ndá ti nkojín nkexro tjenka̱yáxin kixin imá tinkáchónki Díos, kjánchó chóntahya kjuasàye, chji̱ñé nixja, la jehó chꞌiyehe a̱sén, la ninkehó sínkíhya ti nkehe tinkáchónki. 
JAS.1.27	A̱ndá ti nkexro chaxín jína tinkáchónki Díos la tjasinhña ijie̱, la tjinki̱tsa ti sin nóa la ko ti sin ikꞌán chóntahya nkehe sinie, la tjasinhña sin ti ijie̱ siín chjasintajni.
JAS.2.1	Kíchóni, jahara nkokón chrókjuíkosáyehéra kaín chojni, ti chaxín tinkachónkira Ìnchéni Jesucristo chónta kaín kjuachaxin. 
JAS.2.2	Tjénka̱yáxinra; ti chrókꞌuixehen ijnko chojni rico ti tónkotséra, la chónta chꞌan kochꞌa̱ninko oro la ko chrꞌinkáya chꞌan ika náxrjón, ndá kja̱xin chrókꞌuixehen ijnko chojni nóa chrꞌinkáya ika ntaxin, 
JAS.2.3	a̱ndá ti chrókjuíkosáyehéra ti nkexro rico chrꞌinkáya ika jína, la chróndáchera chꞌan: “Jaha la tjakꞌétja̱xian ntihi”, a̱ndá ti chojni nóa la chróndáchera chꞌan: “Jaha la tjakꞌexián to̱tá méhe̱ o̱ tjakꞌétja̱xian nonte ó.” 
JAS.2.4	A̱ndá ti xi̱kaha si̱chꞌera, la nkokónhña tjikosayehéra kichuara la nduáhya tjénka̱yáxinra.
JAS.2.5	Kíchóni, chrókuihínra tíhi: Díos tsíkjeyá ti sin nóa ntihi chjasintajni kixin a̱ntsí chrókuinkáchónki sin chꞌan la tsꞌáyéhe̱ sin ti kjuachaxin kuènté chꞌan éxi tsíndáchro chꞌan tsꞌáyéhe̱ kaín ti sin tjue̱he ti jehe chꞌan. 
JAS.2.6	A̱ndá jahara tjíkosayéhyara ti sin nóa, a̱ndá ti sin rico mé tjíkosayehéra. ¿Á jehya ti sin rico ti tjanchia sin ijie̱ sátjiko sin ti jahara ti tjejó ti sin tꞌe̱to̱an ní? 
JAS.2.7	¿Á jehya jehe sin ti tꞌándaxíhi̱n sin ti ihni̱é Cristo tinkáchónkini ní?
JAS.2.9	A̱ndá ti nkokónhña tjíkosayehéra chojni, la tjásinra ijie̱ kixin nchexiteyáhyara éxi kꞌue̱to̱an Díos. 
JAS.2.10	A̱ndá ijnko nkexro titekaon kaín ti ley ndá kjuínchexiteyáhya ijnko nkehe, la mé chónta ijie̱ kixin kjuínchexiteyáhya kaín ti nkehe tꞌe̱to̱an ti ley. 
JAS.2.11	*Kixin ti Díos tsíndáchro: “Chrokjuásinkoáhyara ijie̱ ijnko chojnichjin jehya ichjiánra”, la kja̱xin tsíndáchro: “Tꞌoñáhña kichuara.” A̱ndá ti nkexro kjuasinkohya ijie̱ ijnko chojnichjin, kjánchó kjuaya sin, la kjuínchexiteyáhya sin kaín ti nkehe tꞌe̱to̱an ti ley. 
JAS.2.12	Méxra̱ jahara jína chrónixjara la ko jína chrókjuáko̱xinra kixin ó nohara kixin Díos mé tsotsjehe á jína kuitekáonra ti itén chꞌan chrókuaáxini. Ndá ti náhí, la jehe chꞌan tsjanchia chꞌan ijie̱. 
JAS.2.13	A̱ndá ti tsi̱konòehñani kíchóni, la Díos kja̱xin tsi̱konòehña ti jeheni. A̱ndá ti tsi̱konoéhe̱ni kíchóni, la tsjachani tsꞌejóni jína ti ña̱o tsito̱exín iji̱é chojni.
JAS.2.14	Kíchóni, ¿xá nke tso̱hen ti nkojinra tsondáchrora kixin tinkachónkira Díos, a̱ndá ninkehó nkehe jína tjáko̱xinhñara? ¿Á chrókjuacha chrókuaáxinra ti xi̱kaha ní? 
JAS.2.15	Chrokjuénka̱yáxinra tíhi: Ti chrókꞌuíkonra nkojín kíchóni ndoa o̱ kíchóni ichjin chóntahya iké o̱ chóntahya nkehe sinie, 
JAS.2.16	ndá jahara chróndáchera sin: “Sátjia nkojína la tꞌitsa̱ ika la ko inte jína”, a̱ndá ti kjuájonhñara ti nkehe tichánxi̱hin sin la ó chónkó ti nkehe ndáchrora. 
JAS.2.17	Mé xi̱kaha tso̱hen ti tinkachónkira Díos, ndá tjáko̱xinhñara ninkehó nkehe jína, la ti tinkachónkira Díos la éxi ijnko nkehe tsíkꞌen tíha.
JAS.2.18	A̱ndá ti nkojín nkexro chróndáchro: “Jaha tinkachónkia Díos, a̱ndá janhan itꞌa̱ ti ixra̱ jína.” Tjáko̱xián ti tinkachónkia Díos kjónté chꞌehya ti xra̱ jína, la janhan tsjáko̱xia̱n ti tinkachónkia Díos kixin ti ixra̱ jína tjétꞌa̱. 
JAS.2.19	Jaha titekaoan kixin nkoko̱a Díos itjen, la jína tíha, kjánchó kja̱xin ti Jínahña titekaon kixin nkoko̱a Díos itjen la síxrànka̱, chrakon. 
JAS.2.20	Tꞌónahña ijnko chojni lo̱nti̱, kixin chróndáchrua kixin chaxín tinkachónkia Ìnchéni la chrókjuákoxian ti nkehe jína, ndá ti náhí, la ti tinkachónkia la éxi nkehe tsíkꞌen tíha. 
JAS.2.21	*Díos tsíndáchro kixin chaxín jína ti chꞌin Abraham, ti nkexro kꞌuaxrjeníxini ósé, kixin kjuínchexiteyá chꞌan ti nkehe kjuanchia Díos la chrókꞌóñá chꞌan ti xje̱en chꞌan Isaac chrókꞌuáyéhe̱ Díos. 
JAS.2.22	Chrókónoha kixin ti kuitekaon Abraham Díos la kjua̱ko̱xi̱n chꞌan kixin ti ixra̱ jína kjuíchꞌe chꞌan, la xi̱kaha chaxín kuitekaon chꞌan Díos. 
JAS.2.23	*Mé xi̱kaha xiteyá ti ndáchro xroon itén Díos: “Abraham kuitekaon Díos la xi̱kaha ndáchro Díos kixin jína chꞌan”, mé xi̱kaha ndáchro Díos kixin Abraham mé amigo kuènté chꞌan.
JAS.2.24	Mé xi̱kaha chrókónoha kixin Díos nchetjóá ti chojni kixin ti ixra̱ jína ichꞌe sin, la jehya kixin jehó chrókuitekaon sin chꞌan. 
JAS.2.25	*Mé xi̱kaha kóhen ti tjan Rahab, ti tjan kꞌuéchónta itsjé chojnindoa. Díos la kjuínchetjóá ti jehe tjan kixin kjuajon tjan kjuachaxin kuíto̱he ti sin israelita ndo̱e tjan ti kjuíjitsjehe sin chjasén tjan, la kjuínki̱tsa tjan sákjuixin sin ókjé nti̱a. 
JAS.2.26	Mé xi̱kaha éxi ti cuerpo chóntahya ncha̱kuén la tsíkꞌen, mé xi̱kaha ti titekaoni la tsíkꞌen ti ninkehó ixra̱ jína tja̱ko̱xi̱nhñani.
JAS.3.1	Kíchóni, ícha jína chrókꞌuixinhña itsjé chojni chrókjuako kixin ti nduáhya chrókjuako sin la a̱ntsí tsjasóte sin. 
JAS.3.2	Kaíni chóntani ijie̱, a̱ndá ti nkojín nkexro nixjahya ninkehó nkehe nduáhya, la ijnko chojni jína tíha, la ó tsjacha tsꞌe̱tue̱hen kuenté ti cuerpoé. 
JAS.3.3	Éxi ti koka̱te̱ chónta chika freno ti irꞌua va kixin tsitekaon va, la xi̱kaha tsjachani tsꞌe̱tue̱nheni kuenté ti cuerpoé va.
JAS.3.4	Chrotsjehéra ti ntabarco, kjónté imá ijié la ko tji̱a̱n chjéhe xri̱nto̱, la ti nkexro tjiko, la kjónté ijnko inta intsí éxi jnko volante ó chonta, la tjacha tjendoáxin ti ntabarco kixin ndoá sátsji. 
JAS.3.5	Mé xi̱kaha ti ñejeni. Kjónté ijnko nkehe imá intsí kuènté ti cuerpo, kjánchó nchónhña nkehe jínahña tsjacha tsondáchro. Éxi ijnko xrohi intsí la tsjacha tsochejinxín kuenté ijna̱, 
JAS.3.6	mé xi̱kaha ti ñejeni la éxi ijnko xrohi, kixin nchónhña nkehe nduáhya tꞌaxrjexín, la ncheníexín a̱sén chojni, la tjacha tjasixíni ijie̱. Mé xi̱kaha ti nkehe nduáhya tꞌaxrjexín irꞌua chojni la tsjacha sinchekꞌitjáñaxín kaín ti nkehe jína, kixin chónta kjuachaxin kuènté ti Jínahña la ko ti siín xrohi nunca tsꞌankahya. 
JAS.3.7	Mé xi̱kaha ti chojni la tsjacha sinchesáncho kaín iko jie̱he siín nte̱je̱, ti iko xritjaká, ti konche, la ko ti iko sínkankí nda̱ñao. 
JAS.3.8	Kjánchó ti ñejeni la kohya ninkexró tsjacha tsꞌe̱tue̱hen. Tíha mé ijnko nkehe jínahña la xitjahya tsítuehen kixin chónta nchónhña ichin tsꞌenxín chojni. 
JAS.3.9	*Ti ñejeni mé tjikosayéxini Itꞌéni Díos la kja̱xin tꞌándaxíe̱nxini chojni tsíkjichꞌéna Díos éxi tsjehe chꞌan. 
JAS.3.10	Kja̱xin ti ñejeni la chjéxini kjuasáya Díos, la kja̱xin tíha tꞌándaxíe̱nxini kíchóni. Méxra̱, kíchóni, xi̱kahña chrókóhen. 
JAS.3.11	Kixin nkoko̱a tòye̱ la xitjahya tsꞌaxrje ìnta̱ ixé la ko ìnta̱ itsjá. 
JAS.3.12	Méxra̱ kíchóni, ¿á jína kixin ti inta to higo la chrókꞌóna to aceituna o̱ ti inta to uva chrókꞌóna to higo ní? O̱, ¿á jína kixin ijnko tòye̱ tꞌaxrje ìnta̱ ixé, la chrókꞌuaxrje ìnta̱ xíjnta ní? Kjá náhí.
JAS.3.13	A̱ndá ti itjen nkojín nkexro ti tjejora nohe jína la ko tienxín, la chrókjua̱ko̱xi̱n nkojína la kanhñó chrókjuinchenke kixin chrókjua̱ko̱xi̱n kixin jína nohe. 
JAS.3.14	A̱ndá ti nkojinra chonta kjuachji̱no̱xíhin a̱sánra, la tjinkáonra jahóra chrókuéto̱anra, la chrókjui̱nchenkexínhñara ti nkehe nohara, kixin tíha la kjuachꞌia la noahñara ti nkehe chaxín. 
JAS.3.15	Ti xi̱kaha tjénka̱yáxinra, la chontahyara ti kjuaxrexinkaon ti̱xi̱n ti itjen Díos; tíha mé kjuaxrexinkaon kuènté chojni chjasintajni ó la ko kuènté ti Jínahña. 
JAS.3.16	A̱ndá ti xi̱kaha siín kjuachji̱no̱xíhin la ko tjinkaon chojni jehó chrókꞌue̱to̱an, la xitjahya tso̱hen ixra̱ jína kixin siín nkehe tꞌinkákonhe̱n. 
JAS.3.17	A̱ndá ti siín kjuaxrexinkaon jína ti̱xi̱n ti itjen Díos, la jína tjejó sin, kjuaxróxin tjejó sin, la nkojína nixje̱he̱ kícho sin, ti̱konoéhe̱ kícho sin, ichꞌe sin ti ixra̱ jína la ko chaxín ndoá nixja sin. 
JAS.3.18	Ti nkexro tóxakohen tjeyá ti kjuaxróxin, la mé éxi ijnko nkexro tꞌe̱nka̱ ti kjuaxróxin, la xi̱kaha tsotjá ti nkehe jína.
JAS.4.1	¿Xá nketí ti̱xi̱n ti kjuanínkaon tjájo̱nkoáxin kichuara? Tíha la ti̱xi̱n ti nkehe jínahña tjénka̱yáxinra. 
JAS.4.2	Jahara tjinkáonra tsochontara ichrén nkehe, ndá ti chontahyara, la tónínkáonra la tjajo̱nkoára chojni la ko tꞌoñára chojni. Tóchji̱no̱xínhanra kixin chontahyara ti nkehe chónta íso sin, la tónínkáonra la ko tjajo̱nkoára sin. Jahara la chontahyara ti nkehe tjinkáonra kixin tjanchehyara Díos. 
JAS.4.3	A̱ndá ti tjanchehéra Díos la tꞌayéhyara, kixin nduáhya tjánchíára la ko tjinkáonra si̱nchexénhóra. 
JAS.4.4	Jahara titekákuénhñara Díos. ¿Á noahñara kixin ti imá tso̱tjue̱héra ti chjasintajni la tso̱nínkakohénra Díos ní? A̱ndá ti nkojinra a̱ntsí tso̱tjue̱héra ti chjasintajni la tso̱ninkákohénra Díos. 
JAS.4.5	¿O̱ tjénka̱yáxinra kixin ti nkehe ndáchro xroon itén Díos, la chónkó ní? Kixin ndáchro: “Ti Ncha̱kuén Díos kꞌuáyéhe̱ni la imá tjue̱he ti jeheni la tso̱nínkaon ti tsíto̱heni ti jehe chꞌan.” 
JAS.4.6	*Kixin Díos la imá tjinki̱tsa chꞌan ti jeheni, méxra̱ ndáchro xroon itén chꞌan: “Díos la nínkakohen ti chojni ihnke, a̱ndá ti chojni nchenkehya la tjinki̱tsa chꞌan.” 
JAS.4.7	Méxra̱ ícha jína chrókuitekáonra Díos, la chrókui̱to̱éhyara kixin ti Jínahña chrókꞌue̱tua̱hanra, ndá ti xi̱kaha la ti Jínahña la sáchrokjui. 
JAS.4.8	Chrókóchjinehéra Díos, a̱ndá Díos tso̱chjina ti tjejora. Jahara chojni chónta ijie̱, chrókꞌontira itjára la a̱ntsí chrótjue̱héra Díos, a̱ndá ti chjasintajni la kanhñó. 
JAS.4.9	Ícha jína chrókꞌuavára, chrótsja̱nkara la ko chrókꞌueyara. Ti ijie tjanora la chrótsja̱nkara, la ti cháhara la ícha jína chrótsja̱nkara. 
JAS.4.10	Ícha jína chrókꞌuejoxi̱nra tóchꞌinra chróchronoéhéra Ìnchéni, a̱ndá jehe chꞌan chaxín chrókjuintañaora chꞌan.
JAS.4.11	Kíchóni, chrókꞌuándaxiénhñara kichuara, kixin ti nkexro tꞌándaxíhi̱n kícho la ko nchekito̱exín ijié ti kícho mé tjikosayéhya ti ley. A̱ndá ti tjikosayéhya sin ti ley, la tꞌóna sin juez kuènté ti ley la kja̱xin sin nchexiteyéhya sin ti ley. 
JAS.4.12	A̱ndá ti ley la nkoko̱a nkexro kjuajon, la jehe chꞌan mé ti Juez chaxín, jehe chꞌan mé jína sinchekaá chꞌan chojni o̱ sinchekjasóte chꞌan chojni. ¿A̱ndá nkexro ti jahara kixin chrókjui̱nchekítuéxian ijie̱ kuènté íjnko chojni?
JAS.4.14	A̱ndá jahara noahñara nkehe tso̱hen ndóye, kixin ti tjejóchóni la éxi ijnko tji̱nonte tuénxín tsꞌitjáña. 
JAS.4.15	Ícha jína chróndáchrora: “Ti tjinkaon Ìnchéni la na̱xa̱ tsꞌejóchóni la sichꞌeni ti ixra̱ siín ntiha.” 
JAS.4.16	A̱ndá jahara ti nixjara la imá ihnkera la kaín tíha la jehya jína. 
JAS.4.17	A̱ndá ti nkexro nohe ichꞌe ti nkehe jína, ndá chꞌehya, la tjasin sin ijie̱.
JAS.5.1	Tihínra tíhi, jahara rikóra. Chrotsja̱nkara la ko chrókꞌuíyatonra kixin tsjasótiara. 
JAS.5.2	*Ti nkehe ricoxínra la ó tsíkotje la ti ika chontara la ó tsíkꞌin kué. 
JAS.5.3	Ti oro la ko ti plata chontara la ó tsíkóchji̱sen. Tíha mé tsꞌitjáñaxínra la tíha éxi xrohi tsochexínra. ¿Xá nkehe tso̱hen tjásitonra nchónhña nkehe tjete kixin ó itsi ti ña̱o tsjixixín? 
JAS.5.4	*Ti nkehe chrókjuacha ti sin kjuitꞌahara ixra̱ la kjuénkèhyara sin, la jehe sin tjanchia sin ijie̱, tꞌéya sin. A̱ndá Ìnchéni chónta kaín kjuachaxin mé kuíhin kixin ti sin kjuíchꞌe ixra̱ la tjanchia sin ijie̱. 
JAS.5.5	A̱ndá ntihi chjasintajni la náxrjón tjejora la kaín nkehe tóxríhanra chontara, la éxi íjnko iko imá tsa̱nka̱ tjejora, ndá itsi ijnko ña̱o la itsꞌen va, mé xi̱kaha tso̱hanra. 
JAS.5.6	Kixin jahara la kjui̱nchekjasótera chojni ninkehó ijie̱ chóntahya, la ko kꞌo̱ñára sin kjónté kohya nkehe kjuitꞌahara sin.
JAS.5.7	Méxra̱, kíchóni, chrókóxakuanhñara, chróchohénra tsokjan Ìnchéni. Éxi ti nkexro ichꞌe ixra̱ no̱nte̱e la chóhen tsoxrákoajia ti ichrin xránkíxixín la ko ti ichrin tsjixixín, ndá ti ó tsíkꞌónehe ndá tsotjá. 
JAS.5.8	Mé xi̱kaha chrókóxakuanhñara, chróchohénra, la chrókꞌóxrjéhya a̱sánra, kixin ti ña̱o tsokjan Ìnchéni la ó chjina. 
JAS.5.9	Kíchóni, chrókꞌuekahyara ijie̱ kichuara kixin Díos chrókjuanchahya ijie̱ ti jahara, kixin Díos, ti Juez la ó chjino itjen. 
JAS.5.10	Méxra̱ kíchóni, chrókuankihíra ti sin kꞌuéchronka itén Díos kjuachaxíen ihni̱é Ìnchéni. Jehe sin la kjónté kjuasóte sin, la kónínkakonhña sin. 
JAS.5.11	*Mé xi̱kaha ndáchroni kixin chéhe̱ ti sin a kixin, kjónté kjuasóte sin, la kjuacha sin. Jahara ó kuihínra nkexrín kóhen Job. Ó nohara kixin Ìnchéni kjuínki̱tsa ti jehe chꞌan ti ó kjuixin kjuasóte chꞌan, kixin Ìnchéni la imá jína la ti̱konoéhe̱ chꞌan ti nkexro tjasóte.
JAS.5.13	Ti nkojinra náxrjónhña tjejora, la chrónixjehéra Díos; ndá ti náxrjón tjejora, la chrótsjera chrókjuíkosáyehéra Díos. 
JAS.5.14	*A̱ndá ti nkojinra níhara, la chrókꞌueyehéra ti sin tꞌe̱to̱an kuènté ni̱nko kixin chrónixje̱he̱ sin Díos, la chróchjéhe sin aceite ikja ti si̱níhi kjuachaxin ihni̱é Ìnchéni. 
JAS.5.15	A̱ndá ti kaín a̱sánra nixjehéra Díos la tsito̱he jína ti si̱níhi, la ti ichrén ijie̱ tsíkjasin sin la Díos sinchekꞌitjáña tíha. 
JAS.5.16	Méxra̱ chróchenkara kichuara ti kjuásinra nkojín ijie̱, la nkojnkora chrónixjehéra Díos kixin tsjinki̱tsa chꞌan ti jahara. Ti chojni chaxín jína la ti tsonixje̱he̱ Díos, la tíha chónta nchónhña kjuachaxin. 
JAS.5.17	*Elías, ti nkexro kꞌuéchronka itén Díos, mé ijnko chojni éxi jeheni, la nixje̱he̱ chꞌan Díos kaín a̱sén chꞌan kixin chrókꞌuániáhña ichrin, la chaxín xrákoahya ichrin iní nánó kotꞌo̱. 
JAS.5.18	*A̱ndá ti ó kꞌuatsínka ti iní nánó kotꞌo̱, ndá nixje̱he̱ chꞌan Díos kixin chrókꞌuaniá ichrin, ndá kꞌuaniá ichrin la kꞌóna jína.
JAS.5.19	Kíchóni, ti nkojinra chrókjuichròera, chrókui̱to̱héra ti itan ndoá, ndá nkojín chojni chrókjuinki̱tsa chrókjanra 
JAS.5.20	*la chrókónohara kixin ti nkexro tjinki̱tsa ti nkexro chónta ijie̱ tso̱kja̱nxi̱n ti nti̱a jínahña kuékꞌaji, la ó kjuínchekaá ti nkexro a kixin tsꞌenhña, kjónté nchónhña ijie̱ kꞌuéchónta chꞌan.
1PE.1.1	Janhan Pedro, mé kjueyá Jesucristo kixin si̱tꞌaha̱ chꞌan ixra̱, mé ikjian ti xroon i, chrꞌahánra jahara sátsíkjira ókjé chjasin, tjejora Ponto, Galacia, Capadocia, Asia la ko Bitinia. 
1PE.1.2	Itꞌéni Díos tsíkjeyá ti jahara ndesi ósé, tsꞌónara chjasén chꞌan kixin xi̱kaha tsíkjenka̱yáxin chꞌan. Kjuachaxíen Ncha̱kuén Díos kuitekáonra chꞌan la ko kótjuáxinra ti ijni̱é Jesucristo.
1PE.1.2	Díos sincheñao ti jahara kixin kjuaxróxin tsꞌejora.
1PE.1.3	Chrokjuikosáyeheni Díos, Itꞌé Ìnchéni Jesucristo, kixin kui̱konoéhe̱ chꞌan ti jeheni kixin tsꞌónani chojni ni̱xin kixin xechón Ìnchéni. Mé xi̱kaha tjejóchóheni kixin tsokjan chꞌan, 
1PE.1.4	la ko tsꞌáyéhe̱ni ti nkehe jína tsjajon Díos, chónta chꞌan nkaya nka̱jní, mé tíha la ijnko nkehe xitjahya tsꞌitjáña, xitjahya tso̱kji̱ta̱ la ko xitjahya tsoxámá. 
1PE.1.5	Jahara tinkachónkira Díos, méxra̱ jehe chꞌan tꞌayakuenxín chꞌan ti jahara ti kjuachaxin kuènté chꞌan, kixin ndá jína tsaára, éxi tsíkjenka̱yáxin Díos tso̱hen ti ña̱o tsjixixín.
1PE.1.6	Méxra̱ imá chrókócháhara, kjónté ichrén nkehe náxrjónhña chrókꞌuatsínkara ijie. 
1PE.1.7	Ti tinkachónkira Ìnchéni la éxi ti oro ticháxi̱n tsꞌatsínkaxín xrohi kixin tso̱noxín á chaxín oro jína. Kjánchó a̱ntsí sínkí ti tinkachónkira Ìnchéni ke ti oro, Méxra̱ ticháxi̱n tsꞌatsínkaxínra ichrén nkehe náxrjónhña kixin tsondáchro Díos kixin jína kjuachara, ndá tsꞌayéhéra kjuachaxin la ko kjuasàya ti ña̱o itsi Ìnchéni Jesucristo.
1PE.1.8	Jahara tjue̱héra Ìnchéni Jesucristo kjónté na̱xa̱ kꞌuíkonhñara chꞌan. Ijie la tinkachónkira chꞌan kjónté tꞌíkonhñara chꞌan, la xi̱kaha chontara ijnko kjuachéhe̱ imá ijié, la kohya nkehe sincheyóe̱xini kixin a̱ntsí náxrjón tíha. 
1PE.1.9	Méxra̱ cháhara kixin kꞌuitjára nkexrín tsaáxinra, mé xi̱kaha tinkachónkira chꞌan.
1PE.1.10	Ti sin profeta kꞌuejó ósé la tjinkaon sin a̱ntsí chrókónohe sin kuènté ti kjuachón í, la kꞌuéchronka sin nkexrín ti kjuachaxin kjuajon Díos chrókꞌuáyéhe̱ sin kixin imá tjue̱he chꞌan ti jehe sin. 
1PE.1.11	Ti na̱xa̱ kuihya Cristo, la Ncha̱kuén chꞌan kjuínchenohe ti sin kꞌuéchronka itén Díos ósé kixin tsjasóte chꞌan, ndá chrꞌéxi̱n tsꞌáyéhe̱ chꞌan ti kjuachaxin ijié. A̱ndá ti sin kꞌuéchronka tíhi mé tjinkaon sin chrókónohe sin nkexro tíha la ko nkesá chrókóhen kaín tíhi éxi chronka ti Ncha̱kuén Díos. 
1PE.1.12	Kjánchó Díos kjuínchenohe ti jehe sin kixin ti nkehe chrónka sin, la jehya tsoxiteyá ti ña̱o kꞌuejó sin. Náhí. Hasta ijie mé xiteyá tíha. Ti nkehe chrónka sin la mé ti itan tsaáxini chrónkaxín ti sin kjua̱ko̱hara, kixin ti kjuachaxin kuènté Ncha̱kuén Díos kui̱xi̱n nka̱jní kjuínki̱tsa ti jehe sin. Kja̱xin ti sin ángel tjinkaon sin chrókꞌuikon sin tíha.
1PE.1.13	Méxra̱ chrókjuénka̱yáxinra jína chrókjui̱chꞌera ixra̱ la ko chrókꞌuejora nkojína. Kaín a̱sánra chrókꞌuejochohénra ti kjuachón sintaki̱to̱nhanra Díos ti ó tsokjan Ìnchéni Jesucristo. 
1PE.1.14	Éxi ti ixjan titekaon, mé xi̱kaha chrókuitekáonra Díos. Chrokjuénka̱yáxinhñara ti nkehe nduáhya éxi kꞌuékjenka̱yáxinra ósé ti na̱xa̱ kꞌuéchonhñara Díos. 
1PE.1.15	Ícha jína, tjóá chrókꞌuejora kixin ti Díos kꞌuéya̱hára, la tjóá chꞌan. 
1PE.1.16	*Kixin ndáchro xroon itén Díos: “Jahara chrókꞌuejora tjóá kixin janhan la ijnko nkexro tjóá.”
1PE.1.17	Ti ndáchrora kixin Itꞌára mé Díos, la chróxraxinkáonra kixin nkokón sinchekito̱exín chꞌan iji̱é kaín chojni. Méxra̱ jína chrókjuíkosáyehéra chꞌan ti na̱xa̱ tjejora ntihi chjasintajni. 
1PE.1.18	Díos mé kjuintakaára kixin chrókꞌuejohyara éxi kuékꞌejó ti sin tsíkꞌaxrjeníxinra kꞌuékienxínhña sin. Jahara ó nohara jína kixin ti nkehe kꞌuínáxi̱nra la jehya nkehe chónta tsjeje̱ éxi ti oro o̱ plata. 
1PE.1.19	Náhí. Ti ijni̱é Ìnchéni Jesucristo imá tjete mé kꞌuínáxi̱nra. Jehe chꞌan mé ikꞌuén chꞌan la kꞌuáyéhe̱ Díos ti jehe chꞌan éxi ijnko kolélo ninkehó ijie̱ chóntahya. 
1PE.1.20	Díos xráxín tsíkjeyá Cristo ti na̱xa̱ kꞌónahña chjasintajni, kjánchó chrꞌéxi̱n ndá kónoxín chꞌan kixin jína chrókꞌuejoxi̱nra. 
1PE.1.21	Cristo mé kꞌuényáka̱hanra ndá xi̱kaha kuitekáonra Díos, ti nkexro kjuínchexechón Cristo la ko kjuíkosáyehe chꞌan. Mé xi̱kaha jahara tinkachónkira Díos la ko tjejocho̱hénra sintakaára chꞌan.
1PE.1.22	A̱ndá ijie ó kuitekáonra ti itan chaxín ndoá, la tíha mé kótjuáxinra kixin jína tso̱tjue̱héra kichuara. Méxra̱ a̱ntsí chrótjue̱héra kichuara kaín a̱sánra. 
1PE.1.23	Méxra̱ ijie la jahara kokjíhi ni̱xiénra. Jehya éxi ti kꞌuaxrjeníxinra itꞌára ntihi chjasintajni. La náhí. Kókjíaxínra ti itén Díos itjen nkochríxín. 
1PE.1.24	*Kixin xroon itén Díos ndáchro:
1PE.1.24	Kaín chojni la éxi ti kayoa,
1PE.1.24	ti kjuachaxin chónta sin la éxi ti itsjo tꞌóna ti kayoa.
1PE.1.24	Ti ika la tsoxámá a̱ndá ti itsjo la tsꞌánótjen,
1PE.1.25	kjánchó ti itén Ìnchéni la tsjakꞌe nkochríxín.
1PE.1.25	Ti itan í, mé ti itan tsaáxini tjejotihínra ijie.
1PE.2.1	Méxra̱ ti̱to̱héra kaín ti nkehe jínahña, la ko kaín kjuachꞌia, la ko ti nkehe nduáhya tjénka̱yáxinra, ti kjuachji̱no̱xíhin, la ko ti chꞌénara kjuachꞌia. 
1PE.2.2	Chrokꞌuejora éxi ijnko ixjan na̱ntá tsíkokjíhi, tjinkaon chrókꞌui itsjen ó, mé xi̱kaha chrókóxakohanra chrókuihínra ti itén Díos, la tíha chrókꞌuánkíxin ti kjuaxrexinkaon kuèntára la chrókuaára, 
1PE.2.3	*ti chaxín kjuankíxin kꞌuitjára kixin Ìnchéni la jína.
1PE.2.4	Méxra̱ chrókóchjinehéra Ìnchéni, kixin jehe chꞌan mé ti ixro̱ tjechón. Ti chojni la kóxríe̱nhña sin ti ixro̱ a; a̱ndá Díos la kjueyá ti ixro̱ kixin imá tjete sínkí. 
1PE.2.5	Mé xi̱kaha Díos kjuíchꞌéna ti jahara éxi ixro̱ tjechón, mé tsꞌónara ijnko ni̱nko kuènté chꞌan. La jahara ti ncha̱tꞌá tsíkjinchetjóá Díos kjuachaxíen Ìnchéni Jesucristo, chróchje̱héra chꞌan kjuasáya kaín a̱sánra, kixin xi̱kaha tóxríhi̱n chꞌan. 
1PE.2.6	*Méxra̱ ti xroon itén Díos ndáchro:
1PE.2.6	Janhan tsjaké ti chjasin Jerusalén ijnko ixro̱ kjuéyá janhan imá tjetoan, la ko tjete sínkí,
1PE.2.6	la ti nkexro tsitekaon mé tso̱suèhya.
1PE.2.7	Ti ixro̱ kóxríe̱nhña ti sin chꞌéna tja̱tꞌo̱,
1PE.2.7	mé kꞌóna ti ixro̱ imá tjetoan.
1PE.2.8	Ti ixro̱ mé tsóténki̱xin chojni la ko ti ixro̱ tsꞌitsínkaxín sin.
1PE.2.8	Jehe sin tótenki̱xín sin ti ixro̱ a kixin titekakonhña sin ti itén Díos, kixin tsíki̱xién sin tsjasóte sin.
1PE.2.10	*Ti ósé la jahara na̱xa̱ jehya ijnko chjasin, a̱ndá ijie la ó kꞌónara ti chjasin kuènté Díos. Ósé la ninkexró kꞌuéki̱konóe̱hña ti jahara, a̱ndá ijie Díos ti̱konoéhe̱ chꞌan ti jahara.
1PE.2.11	Méxra̱ jahara, kíchóni, xrja̱noáhára kixin chrókꞌuejora éxi chojni tsíkji̱xi̱n íjnko chjasin. Chrokjuájonhñara kjuachaxin chrókóxríhanra ti nkehe siín chjasintajni kixin tíha mé ti nkehe tjajo̱nko a̱sánra. 
1PE.2.12	Jína chrókjuáko̱xinra ti siín ti sin chónhña Díos. Ndá jehe sin, kjónté tꞌándaxíhanra sin éxi chojni jínahña chónta ijie̱, la tsꞌikon sin kixin jína ti ixra̱ ichꞌera, ndá tsochjéhe sin Díos kjuasáya ti ó tsjixraká ti ña̱o tsjanchia chꞌan nkehe ixra̱ kjuíchꞌe kaín chojni chjasintajni.
1PE.2.13	Jahara tinkachónkira Díos, chrókjui̱nchexiteyéhéra kaín ti sin tꞌe̱to̱an nkojnko chjasin, la ko ti chꞌin tꞌe̱to̱an ti nación, 
1PE.2.14	la ko ti gobierno, kixin Díos mé kjueyá ti jehe sin kixin sinchekjasóte sin ti chojni tjasin ijie̱ la ko tsjikosáyehe sin ti nkexro nchexiteyá ti nkehe jína. 
1PE.2.15	Kixin Díos tjinkaon kixin jína chrókjuáko̱xinra, ndá xi̱kaha ti chojni noehña la ko ti sin lo̱nti̱ mé tsotání sin.
1PE.2.16	Chrokꞌuejora éxi chojni chónta kjuachaxin, kjánchó ti kjuachaxin chontara la jehya kixin chrókjuásixínra ijie̱. Náhí. Icha jína chrókjuáko̱xinra kixin chꞌehéra ixra̱ Díos. 
1PE.2.17	Chrochontehéra kjuasàya kaín chojni. La chrótjue̱héra ti sin kíchóni, la ko chróchontehéra Díos kjuasàya, la ko chrókjuíkosáyehéra ti chojni tꞌe̱to̱an.
1PE.2.18	Jahara chojni chꞌexón ixra̱, chrókuitekákohénra ti lamoara la ko chróchontehéra sin kjuasàya, kjónté á chojni jína la o̱ chojni jie̱he. 
1PE.2.19	Tíha mé ijnko nkehe jína chrókjuáko̱xinra, kjónté nduáhya chrókjuasótiaxínra, kixin xi̱kaha tjáko̱xinra kixin chaxín nchexiteyéhéra Díos. 
1PE.2.20	A̱ndá jahara, ti ichrén nkehe jínahña tjejochꞌera, ndá sinchekjasóte sin ti jahara la, ¿xá nkehe chrókjuachara kjónté chrókónínkákonhñara? A̱ndá ti chrókjuasótiaxínra ti nkehe jína tjejochꞌera, la chrókjuachara chrókónínkákonhñara, la tíha mé tóxríhi̱n Díos. 
1PE.2.21	Mé xi̱kaha kꞌuéya̱hára Díos kixin Cristo kjuasótexín ti iji̱ára. Tíha mé kjua̱ko̱xi̱n chꞌan kixin xi̱kaha jína chrókjuáko̱xinra. 
1PE.2.22	*Cristo la ninkehó ijie̱ kjuasinhña chꞌan la ko kjuíchꞌiyehya chꞌan ninkexró. 
1PE.2.23	*Ti ó kꞌuándaxíhi̱n sin chꞌan la ninkehó kjuáte̱hya chꞌan; ti ó kjuínchekjasóte sin chꞌan la kjuanchahya chꞌan kixin chrókjuasóte sin. Náhí. Jehe chꞌan ó nohe chꞌan kixin Díos mé ndoá sinchekito̱exín iji̱é ti sin a. 
1PE.2.24	*Cristo mé kuamá ti iji̱éni kixin ti cuerpoé chꞌan kjuákꞌenkáni ntacruz kixin í tsochóntahyani ijie̱, a̱ndá ijie la chrókꞌuejóni nkojína kixin Cristo kjuasótexín ti iji̱éni, chrítꞌo̱ nto̱e chꞌan kixin chrókuito̱exíni jína. 
1PE.2.25	Ósé la jahara kuékꞌájira éxi kolélo tsíkjichròe. A̱ndá ijie la ó ikjanra tinkachónkira Cristo, ti nkexro tsꞌayakohen ti a̱sánra.
1PE.3.2	kixin ó tsꞌikon sin kixin jína tjejora la ko chontehera sin kjuasàya. 
1PE.3.3	*Máhña chrókóxakohanra ti nkehe náxrjón tjásimá a̱sánra la chrókjui̱nchenkexinra la ko jehya ihnke chrókjuendoára ti ikjára chróchónta nkehe náxrjón la ko ti nkehe tsíkꞌónaxín oro ko iká imá tjete. 
1PE.3.4	Náhí. Chrokjui̱nchejína a̱sánra, kixin ti nkehe chaxín náxrjón tsꞌitjáñahña mé ti a̱sén chojni tónínkakonhña. Tíha mé imá sínkí nkayakon Díos. 
1PE.3.5	Ti ósé mé xi̱kaha kꞌuékjichꞌe ti chojnichjin jína. Jehe sin mé kuinkáchónki sin Díos la ko kjuínchexiteyéhe sin ti xìi sin. 
1PE.3.6	*Mé xi̱kaha kjuíchꞌe ti tjan Sara, kjuínchexiteyéhe tjan chꞌin Abraham, la ndáchro tjan kixin ìnché tjan ti chꞌin Abraham. A̱ndá jahara chojnichjin, ti tjénka̱yáxinra ti nkehe jína la ko ninkehó kjuachrakon chróchontahyara mé tsꞌónara éxi xje̱en ti tjan Sara. 
1PE.3.7	*Kja̱xin jahara chojnindoa tsíkóte̱he, xráxinkaonra ti ichjiánra la chontehera tjan kjuasàya, chrókjuínki̱tsara tjan kixin kanhñó fuerte tjan la ó nohara kixin Díos mé tsjajon ti kjuachón nkochríxín. Ti xi̱kaha chrókuitekáonra la kohya nkehe tsꞌinkákohe̱n ti ó tsonixjehéra Díos.
1PE.3.8	Méxra̱, nkoko̱a chrókꞌuejora chrókjuénka̱yáxinra jína, la chrókui̱konoéhéra kichuara la ko chrótjue̱héra sin. Nkojína chrónixjehéra kichuara la chrókjui̱nchejína a̱sánra la ko chrókjui̱nchejiéhya a̱sánra. 
1PE.3.9	Ti ichrén nkehe jínahña chrókjuitꞌahara nkojín chojni, la xi̱kahña chrókjui̱chꞌera jahara. Ti chrókꞌuándaxíha̱nra sin la xi̱kahña chrókꞌuándaxíhínra sin. Náhí. Ícha jína chrókjuanchehéra Díos kixin chrókjuincheñao chꞌan ti jehe sin kixin Díos kꞌuéyehe ti jahara kixin chrókꞌuayéhéra ti kjuachaxin kuènté chꞌan. 
1PE.3.10	*Éxi ndáchro xroon itén Díos:
1PE.3.10	Ti nkexro tjinkaon kjuaxróxin tsjakꞌe kaín ña̱o,
1PE.3.10	la chji̱ñéhña chrónixja sin ti nkehe jínahña
1PE.3.10	la ko ninkehó kjuachꞌia chrókꞌuaxrjexinhña ti irꞌua sin.
1PE.3.11	Ícha jína chrókui̱to̱héra ti nkehe jínahña,
1PE.3.11	a̱ndá chrókjuéyára ti nkehe jína,
1PE.3.11	la ko chrókjuéyára kixin kjuaxróxin chrókꞌuejoko̱ara kaín chojni.
1PE.3.12	Kixin Ìnchéni la tꞌayakohen ti nkexro jína
1PE.3.12	la ko tihin chꞌan ti ó nixje̱he̱ sin chꞌan,
1PE.3.12	kjánchó ti nkexro ichꞌe ti nkehe jínahña, la tjinki̱tsahya chꞌan.
1PE.3.13	¿Xá nkexro chrókjuitꞌahara nkojín nkehe jínahña, ti tjejochꞌera ti nkehe jína? 
1PE.3.14	*A̱ndá ti chrókjuasótexínra ti nkehe jína tjejochꞌera, la chrókócháhara, chróchrakue̱nhñara ninkexró la ko chrókóxakuanhñara. 
1PE.3.15	Ícha jína chrókjuíkosáyehéra Cristo nkaya a̱sánra kixin jehe chꞌan mé Ìnchéni. Chrokꞌuejora listo chrókjuáte̱héra ti nkehe chrókjuanchankíhara nkojín chojni nkexrín ti tinkachónkira Ìnchéni, kjánchó chrókjui̱nchenkehyara la chrókjuáte̱héra jína ti ichrén nkehe chrókjuanchankí sin. 
1PE.3.16	Chrokjuáko̱xinra jína kixin chrókꞌuikon ti sin xrichꞌia tꞌándaxíhanra kixin jína tjejora tinkachónkira Cristo, ndá chrókósuéhe̱ sin. 
1PE.3.17	Ícha jína chrókjuasótiaxínra ti nkehe jína tjejochꞌera ti xi̱kaha tjinkaon Díos, ke ti nkojín nkehe jínahña chrókjuasótiaxínra.
1PE.3.18	Kixin Cristo la kjuasótexín chꞌan la ikꞌuén chꞌan kixin ti ijie̱ kuènténi, ó nkoko̱axón ikꞌuén chꞌan. Jehe chꞌan la imá jína chꞌan, kjánchó kjuasóteyákohe̱n chꞌan ti jeheni kjónté jínahñani, ndá xi̱kaha jína sátsji̱koni chꞌan ti itjen Díos. Ikꞌuén ti cuerpoé chꞌan, a̱ndá Ncha̱kuén Díos mé kjuínchexechón ti jehe chꞌan ínaá, 
1PE.3.19	ndá xi̱kaha sákjuikja̱ko̱he̱ chꞌan ti ncha̱kuén ti sin tsíkꞌen tjejóchjina. 
1PE.3.20	*Ti sin a mé kuítekakonhña sin ti ósé, ti kjuákꞌe Noé. La Díos kjuákꞌechóhen chꞌan ti na̱xa̱ kꞌónahña ti arca, mé ijníkoá chojni kuitekaon sin la ko kuaá sin ti ó kui̱te̱e sin ìnta̱. 
1PE.3.21	Ti ìnta̱ mé yóhe̱ éxi ti tikiteni ijie kixin xi̱kaha tsaáni. A̱ndá ti tikite chojni la jehya kixin tíha tso̱tjuáxin ti cuerpo chónta sin. Náhí. Tsjancheheni Díos kixin sinchetjóá chꞌan ti tjenka̱yáxini ndá tsaáni kixin Ìnchéni Jesucristo la xechón chꞌan, 
1PE.3.22	la ko sákjui̱ chꞌan nkaya nka̱jní la itjen chꞌan ti itja chjina kuènté Díos. Jehe chꞌan mé tꞌe̱tue̱hen chꞌan ti sin ángel la ko kaín ti sin tꞌe̱to̱an tjejó nkaya nka̱jní chónta kjuachaxin.
1PE.4.1	Méxra̱ éxi Cristo kjuasóte ti cuerpo kuènté chꞌan, la xi̱kaha kja̱xinra, kjónté chrókjuasótiara la chrókóxakuanhñara kixin ti nkexro tjasóte ti cuerpoé la ó kuíto̱he ti ijie̱. 
1PE.4.2	Méxra̱ ti na̱xa̱ tjejotsjehéra ntihi la chrókꞌuejora éxi tóxríhi̱n Díos, jehya éxi ti nkehe tóxríhanra. 
1PE.4.3	Itsjé nánó kuékꞌejora éxi ti sin na̱xa̱ chónhña Díos, la kꞌuékjenka̱yáxinra ti nkehe jínahña, kꞌuékjásinra ijie̱, kꞌuéchontara ókjé chojnichjin, kꞌuékjásinra kia la kꞌuékokoanra, la ko kꞌuékjájo̱nra la ko kꞌuékinkachónkira ti nkehe tsíkjano̱ña. 
1PE.4.4	A̱ndá ijie la ti sin kuékꞌitonra la chrakon sin kixin í chꞌehyara ti nkehe jínahña. Méxra̱ imá tꞌándaxíhanra sin. 
1PE.4.5	Kjánchó jehe sin tichánxi̱n tsochronka sin ti ijie̱ chónta sin ti ó tso̱chjina sin nkayakon ti nkexro sinchekito̱exín ijie̱ kuènté ti chojni tjejóchón la ko chojni tsíkꞌen. 
1PE.4.6	Méxra̱, kja̱xin ti sin ó ikꞌuén la kuíhin sin ti itan ni̱xin kixin chrókuitekaon sin chrókꞌuejó sin éxi tjinkaon Díos, la kjónté ti na̱xa̱ kꞌuejó sin chjasintajni la kuito̱exín ti iji̱é sin, kjuasóte sin la ko ikꞌuén sin éxi tóhen kaín chojni, kjánchó tsꞌejóko sin Díos.
1PE.4.7	Ó kuichjina ti tsjeje̱ chjasintajni, méxra̱ nkojína chrókꞌuejora la ko chrókꞌuejotsjehera, chrónixjehéra Díos. 
1PE.4.8	*La ti nkehe a̱ntsí tjetoan la chaxín chrótjue̱héra kichuara, kixin tíha mé tsꞌitjáñaxín kaín ti ijie̱ chontehera kichuara. 
1PE.4.9	Chrokjuájonra kjuachaxin chrókuíto̱he ti sin tinkáchónki Díos ti ndo̱ara la ninkehó chrókjóntahyara sin. 
1PE.4.10	Nkojnkora chrókjuáko̱xinra ti kjuachaxin tjáhara Díos la chrókjuínki̱tsara kichuara éxi ti ixra̱ kꞌuayéhéra. 
1PE.4.11	Ti nkojinra tsonixjara itén Díos la chaxín chrónixjara éxi tjenixín ti Xroon itén Díos. A̱ndá ti nkojinra tsjínki̱tsara kichuara la chaxín chrókjuáko̱xinra ti kjuachaxin tjáhara Díos. Kaín ti ixra̱ chrókjui̱chꞌera, la chróchje̱héra Díos kjuasáya kixin tinkachónkira Jesucristo, ti nkexro tsꞌáyéhe̱ kaín kjuasàya la ko chónta ti kjuachaxin nkochríxín. Mé xi̱kaha tso̱hen.
1PE.4.12	Kíchóni, chrókóxakuanhñara kjónté ijnko kjuaxikaon ijié chrókjuasótiaxínra kixin ticháxi̱n xi̱kaha tso̱hanra. 
1PE.4.13	Ícha jína chrókócháhara kjónté tsjasótiara kixin xi̱kaha kjuasótexín Cristo ti iji̱éni. Ndá xi̱kaha imá tso̱cháhara ti ó tsꞌikonra ti kjuachaxin ijié tsi̱ka̱o Ìnchéni ti ó tsokjan chꞌan. 
1PE.4.14	Chrókócháhara kjónté tꞌándaxíhanra chojni kixin tinkachónkira Cristo kixin ti kjuachaxin kuenté Ncha̱kuén Díos la tꞌayakohanra. Jehe sin la tꞌándaxíhi̱n sin Ìnchéni, a̱ndá jahara a̱ntsí chrókjuíkosáyehéra chꞌan. 
1PE.4.15	Ti nkojinra tjejotjasótiara la jehya chrókjuasótiaxínra kixin kjuàyara, kueéra o̱ ichrén nkehe jínahña kjui̱chꞌera o̱ kjia̱téra nkojín kjuanínkaon kuènté ókjé chojni. 
1PE.4.16	Ti nkojinra chrókjuasótiara kixin tinkachónkira Cristo la chrókósuàhyara. Ícha jína chróchje̱héra kjuasáya Díos kixin tinkachónkira ihni̱é chꞌan.
1PE.4.17	Ndá ijie ó ikui ti tsito̱exín iji̱éni la tíha tsoxrankíxixín ti sin kꞌóna xje̱en Díos. A̱ndá ti tsoxrankíxixín tsito̱exín ti iji̱éni la ti sin titekakonhña Díos la, ¿xá nkexrín tsꞌatsínka sin? 
1PE.4.18	*A̱ndá ti sin jína tsito̱exín iji̱é sin kixin á jína ti xra̱ kjuíchꞌe sin ndá tsaá sin, la ti sin jínahña chónta ijie̱ la, ¿xá nkexrín tsꞌatsínka sin? 
1PE.4.19	A̱ndá ti nkexro tjasóte éxi tjinkaon Díos la chrókuíto̱ehya sin chrókjua̱ko̱xi̱n sin ti nkehe jína la chrókjuajon sin a̱sén sin chrókꞌuayakohen Díos kixin jehe chꞌan kjuíchꞌéna chꞌan ti jehe sin la nkochríxín jína chꞌan.
1PE.5.1	Tjínka̱oan tsonixja̱ha̱ ti sin tꞌe̱to̱an ti ni̱nko tjejora, kja̱xin janhan této̱an ni̱nko éxi jehe sin, la ikua̱n kꞌuíko̱nxian nkexrín kjuasóte Cristo, la ko kja̱xin tsꞌayáha̱ ti kjuachaxin kuènté Díos éxi tsꞌáyéhe̱ íso sin ti ó itsi Ìnchéni. 
1PE.5.2	*Chrokꞌuayakohénra jína ti kolélo kuènté Díos kixin tíha ti ixra̱ kꞌuayéhéra. La nkojína chrókjuínki̱tsara sin éxi tjinkaon Díos la jehya kixin íjnko chojni chrókꞌue̱tua̱hanra chrókjui̱chꞌera ti ixra̱, la ko jehya imá chrókóxríhanra chrókjuachara chichaon. Náhí. Kaín a̱sánra chrókjui̱chꞌera ti ixra̱ jína. 
1PE.5.3	Chji̱ñéhña chrókꞌuétue̱hénra sin, tꞌayakohénra sin jína kixin jehya kuèntára ti jehe sin. Méxra̱ chrókóxakohanra chrókjuákohéra sin nkojína. 
1PE.5.4	Ndá xi̱kaha ti ó itsi ti Pastor chaxín tꞌe̱to̱an, ndá jahara tsꞌayéhéra ijnko corona náxrjón tjechóhen nkaya nka̱jní, tíha mé ijnko corona tsjeje̱hya.
1PE.5.5	Díos la tjinkakonhña ti chojni nchehnke,
1PE.5.5	a̱ndá ti sin nchenkehya mé tsjinki̱tsa chꞌan.
1PE.5.7	Chróchenkara Díos kaín ti kjuaxikaon chontara kixin jehe chꞌan la imá tꞌayakohen chꞌan ti jahara.
1PE.5.8	Méxra̱ chrókóxakohanra jína chrókꞌuejora kixin ti Jínahña, ti nkexro nínkakohanra, mé éxi ijnko koxra̱ jie̱he xi̱kaha xritjeyá nkexro sinie. 
1PE.5.9	Jína chrókꞌuejora, chrókuinkachónkira Ìnchéni. Tjájonhñara kjuachaxin kixin ti jínahña chrókjuacha chrókꞌue̱tua̱hanra, la ó nohara kixin kuenté chjasintajni la kaín ti sin kichuara tjejótjasóte sin kixin tinkáchónki sin Ìnchéni. 
1PE.5.10	A̱ndá ti ó tsjixin tsjasótiara, kjónté kanhñó isé, la Díos sinchetjóá ti jahara la ko a̱ntsí tsjinki̱tsa chꞌan kixin tsjachara tsꞌejora jína. Méxra̱ Díos la tjua̱hára la kꞌuéya̱hára chꞌan kixin tsꞌejoko̱ara chꞌan nkoko̱a ti itjen Ìnchéni Jesucristo chónta kaín kjuachaxin. 
1PE.5.11	Méxra̱ tsochjéheni chꞌan kjuasáya kixin jehe chꞌan chónta chꞌan kjuachaxin tsꞌe̱to̱an chꞌan nkochríxín. Mé xi̱kaha tso̱hen.
1PE.5.14	Nixjehéra kichuara nkojína. La kjuaxróxin tꞌejora kixin tinkachónkira Jesucristo. Mé xi̱kaha tso̱hen.
2PE.1.1	Janhan Simón Pedro, tꞌa̱ha̱ ixra̱ Jesucristo. Mé ikjian ti xroon í tsꞌayéhéra kixin ó tinkachónkira Ìnchéni éxi tinkáchónkini kixin imá jína Díos la ko Jesucristo, ti nkexro tsaáxini. 
2PE.1.2	Díos sintañaora la ko tsjajon chꞌan kjuaxróxin kixin ó choxínra nkexrín itjen Díos la ko Ìnchéni Jesús.
2PE.1.3	Díos kjuajon kjuachaxin tsochóntani kaín ti nkehe tichánxi̱hini kixin chrókꞌuejóni jína éxi tjinkaon chꞌan. Kjuajon chꞌan kaín tíha ti ó kjuako chꞌan nkexrín itjen ti nkexro kꞌuéye̱he̱ ti jeheni kixin tsꞌejókoni chꞌan ti itjen ti kjuachaxin ijié chónta chꞌan. 
2PE.1.4	Mé xi̱kaha kjuajon chꞌan kaín ti nkehe imá tjetoan la ko imá tjete, kixin chrókꞌuayehéra kjuachaxin la chrókꞌuejora jína éxi jehe chꞌan la ko chrókui̱to̱héra ti nkehe jínahña siín chjasintajni. 
2PE.1.5	Méxra̱ tinkachónkira Ìnchéni la chrókjuéyára kixin chrókꞌuejora jína; ndá ti tjejora nkojína ndá chrókónohara nkexrín itjen Díos; 
2PE.1.6	ndá ti chrókónohara ndá chrókjuachara chrókjuénka̱yáxinra jína la ko jína chrókꞌue̱tue̱hén a̱sánra; a̱ndá ti tjénka̱yáxinra jína ndá chrókjuachara chrókónínkákonhñara tjoka; a̱ndá ti tónínkákonhñara tjoka ndá chrókjuachara chrókjui̱nchexiteyéhéra Díos; 
2PE.1.7	a̱ndá ti chaxín nchexiteyéhéra Díos la chrókjuachara chrótjue̱héra kichuara; ndá ti tjue̱héra kichuara la chrókjuachara chrótjue̱héra kaín chojni.
2PE.1.8	A̱ndá ti xi̱kaha tjejochꞌera la tinkákꞌánkí ti kjuaxrexinkaon kuèntára, la jehya ó chónkó kuitekáonra Ìnchéni Jesucristo. 
2PE.1.9	A̱ndá ti nkexro tjejónchexiteyáhya tíha la éxi ijnko chojni tꞌikonhña o̱ ijnko chojni tꞌikonhña ikjín, kixin ó kꞌuitjáñehen sin kixin Ìnchéni la ó kjuínchetjóá chꞌan ti ijie̱ kꞌuéchónta sin. 
2PE.1.10	Méxra̱ kíchóni, nkojína chrókꞌuejora ndá chaxín tso̱nohara kixin Díos tsíkjeyá ti jahara la ko tsíkꞌéya̱ha̱ra chꞌan. Ti xi̱kaha tjáko̱xinra la xitjahya tsꞌitsinkara. 
2PE.1.11	La Díos tso̱tjáhara kjuachaxin tsꞌixe̱hénra ti itjen Ìnchéni Jesucristo tꞌe̱to̱an nkochríxín, jehe chꞌan mé ti nkexro kjuínchekaá ti jeheni.
2PE.1.12	Méxra̱ janhan ti̱to̱a̱hya nta̱xráxinkaonra kaín tíhi, kjónté ó nohara ti nkehe chaxín, la ko jína tjejora éxi ti nkehe xráko̱hara senó. 
2PE.1.13	Ndáxrja̱n kixin jína chrókjui̱ntaxráxinkaonra kaín ti nkehe í, ti na̱xa̱ itjén ntihi chjasintajni, 
2PE.1.14	kixin Ìnchéni Jesucristo kjuínchenona kixin í séhya ndá itsꞌén janhan. 
2PE.1.15	Méxra̱ nta̱xráxinkaonra kaín tíhi kixin ti ó itsꞌén la tsoxraxinkáonra nkochríxín kaín ti nkehe kjuákohára.
2PE.1.16	Ti nkehe kjuákohára kuènté ti kjuachaxin ijié chónta Ìnchéni Jesucristo la ko ti nkexrín tsokjan chꞌan la jehya ijnko cuento kjui̱tꞌána kixin chrókjuitꞌayaxínra. Náhí. Ikua̱n kꞌuíko̱nxian Ìnchéni la ko ti kjuachaxin ijié chónta chꞌan. 
2PE.1.17	*Kꞌuíkua̱n tíha ti ó Itꞌéni Díos kjuíkosáyehe chꞌan ti Xje̱en chꞌan, la kui̱ha̱n nixja Díos itjen nkaya nka̱jní ndáchro: “Tíhi mé xja̱na imá tjua̱ha̱ la ko chàna kixin itjen chꞌan.” 
2PE.1.18	Mé xi̱kaha kui̱ha̱n ti itén Díos kui̱xi̱n nkaya nka̱jní ti ó kjuakꞌéki̱a̱n Ìnchéni chritaón ti ijna̱ tjóá.
2PE.1.19	Mé xi̱kaha nonaxian kixin chaxín ndoá ti nkehe tsíchronka ti sin tsíkjin itén Díos ósé. Méxra̱ chrókuihínra jína ti nkehe kꞌuéndáchro sin kixin ti itan mé éxi ijnko xrohi tsꞌinkaséñaxín ti sítie hasta tsjixrakájña ti ña̱o tsꞌinkaséña ti ó itsi ti konotsé tꞌinkaséñaxín ti nchítjen la tíha tsꞌinkaséñaxín a̱sánra. 
2PE.1.20	Méxra̱ imá tjetoan kixin chrókónohara tíhi: kixin ninkehó ti xroon itén Díos tsíkꞌóna, la jehó chojni chrókjuacha chróchronkaxín ti tan i. 
2PE.1.21	Náhí. Ti nkexro kꞌuéchronka itén Díos la nixjahya sin ti nkehe jehó sin kjuénka̱yáxin sin. Náhí. Jehe sin imá kuitekaon sin Díos a̱ndá ti Ncha̱kuén Díos mé kjuínki̱tsa nixja sin ti itén chꞌan.
2PE.2.1	Kja̱xin ósé kuékꞌíxin chojni nduáhya kꞌuéchronka itén Díos ti chjasin Israel, éxi ijie tsꞌixin maestro sitꞌayahara. Jehe sin tsochrꞌákjehe̱n sin nkehe nduáhya tsꞌitjáñaxín ti nkehe chaxín nohara, la xi̱kaha tsitekákonhñara Ìnchéni ti nkexro tsaáxinra. Tíha mé tsjixin ti tsꞌitjáñaxín sin. 
2PE.2.2	Nchónhña chojni tsochréhe̱ ti nkehe jínahña tsja̱ko̱xi̱n sin la xi̱kaha tsꞌándaxíe̱nxín chojni ti nti̱a ndoá kuènté Ìnchéni. 
2PE.2.3	Jehe sin imá tso̱xríhi̱n sin tsochónta sin itsjé chichaon, la xi̱kaha tsjanchahara sin chichaon kixin ti nkehe nduáhya tsjako sin. Kjánchó ti nkehe tsꞌitjáñaxín sin la ósé tjechóhen la kohya nkexrín tsaá sin.
2PE.2.4	Méxra̱ Díos, la kjónté ti sin ángel ti ó kjuasin ijie̱ la kui̱konoéhña chꞌan, la kꞌue̱to̱an chꞌan kixin tsjasóte sin, la sákjuí sin ti sítie tsꞌejóchjina sin, la ntiha tjejóchrexin sin cadena tsjixrakájña ti ña̱o tsito̱exín iji̱é sin. 
2PE.2.5	*La ko kui̱konoéhña Díos ti sin kꞌuejó chjasintajni ósé la ichrꞌán chꞌan ichrin la kui̱te̱e ìnta̱ ti sin jínahña, la jehó kjuínchekaá chꞌan Noé, ti nkexro kjuako ti itan jína la ko yato chojni ó. 
2PE.2.6	*Kja̱xin kjuínchekꞌitjáña Díos ti chjasin Sodoma la ko Gomorra, iche hasta kꞌóna nteso, kixin xi̱kaha chrókónohe kaín ti chojni jínahña tsꞌejó chrꞌéxi̱n kixin kja̱xin sin tsjasóte sin. 
2PE.2.7	*Kjánchó Díos kjuínchekaá ti chꞌin Lot, ijnko chojni jína, la kóxakohen chꞌan ti kꞌuíkon chꞌan ti ijie̱ kjuasin ti sin jínahña. 
2PE.2.8	Chꞌin Lot, ti nkexro jína a̱sén, mé kjuákꞌe chꞌan ti siín ti sin jínahña la kaín ña̱o kꞌuává a̱sén chꞌan kixin kꞌuíkon chꞌan la ko kuíhin chꞌan ti nkehe jínahña ichꞌe sin. 
2PE.2.9	Méxra̱ Ìnchéni la nohe nchekaá ti sin kaín a̱sén titekaon ti jehe chꞌan, kjónté nchónhña nkehe náxrjónhña tsꞌatsínka sin. A̱ndá ti sin jínahña la sinchekjasóte chꞌan ti ña̱o tsito̱exín iji̱é kaín chojni.
2PE.2.10	Díos sinchekjasóte ti sin nchexiteyéhe ti nkehe jínahña ndáchro a̱sén sin, a̱ndá nchexiteyéhya sin ti nkehe tꞌe̱to̱an Ìnchéni. Titekakonhña sin la ko chrakonhña sin tꞌándaxíhi̱n sin ti sin ángel chónta kjuachaxin. 
2PE.2.11	A̱ndá ti sin ángel, kjónté imá tse̱he̱ sin la ko chónta sin kjuachaxin, la tjanchehya sin Ìnchéni kixin sinchekjasóte ti sin jínahña.
2PE.2.12	A̱ndá ti chojni a, la éxi iko tjenka̱yáxinhña sin la nchexiteyéhe sin ti nkehe ndáchro a̱sén sin, la ó kꞌokjíexién sin kixin sichꞌe sin ti nkehe jínahña, a̱ndá íso chojni tsotsé ti jehe sin la tsꞌóñá sin, éxi ijnko iko xi̱kaha. 
2PE.2.13	Mé xi̱kaha tsjasóte sin kixin jehe sin kjuínchekjasóte sin íso chojni, la tóxrínhi̱n sin sichꞌe sin ti nkehe ndáchro a̱sén sin kjónté tꞌikon kaín chojni. Ijnko kjuatosuéhe̱ kixin tjejontaxínra ntekoara sin ti kia, la kjónté xi̱kaha, na̱xa̱ tjasin sin ijie̱.
2PE.2.14	Ti ó tꞌikon sin nkojín chojnichjin la tjinkaon sin chrókjuasinko sin ijie̱. Chꞌiyehe sin ti sin noehña la imá tjinkaon sin tsochónta sin kaín ti nkehe ndáchro a̱sén sin. La xi̱kaha imá tjasin sin ijie̱, méxra̱ chaxín tsjasóte sin. 
2PE.2.15	*Kuíto̱he sin ti nti̱a ndoá la chréhe̱ sin ti nti̱a kuènté Balaam, xje̱en chꞌin Beor, kixin kóxríhi̱n chꞌan chrókjuacha chꞌan nchónhña chichaon kixin ti nkehe jínahña kꞌuékjichꞌe chꞌan. 
2PE.2.16	Ndá ijnko kolócho chjin xitjahya nixja la nixjaxin itén chojni la xrenduéhe ti chꞌin Balaam kixin ti ijie̱ chónta chꞌan, ndá kuíto̱he chꞌan ti kjualo̱nti̱ chrókjuíchꞌe chꞌan.
2PE.2.17	Ti chojni nduáhya tjako i la éxi ijnko tòye̱ tjiáhya ìnta̱ la ko éxi itji̱ sátjiko xri̱nto̱ ó. Ó kjuixin kuito̱exín kixin sátsji sin ti a̱ntsí sítie, tsjasóte sin nkochríxín. 
2PE.2.18	Kixin nixja sin kaín nkehe jínahña la ko sínkíhya, imá tjasin sin ijie̱ la tóxríhi̱n sin chojnichjin ókjé, ndá xi̱kaha tjachròexín sin ti sin na̱ntá tjinkaon chrókuíto̱he ti nkehe nduáhya. 
2PE.2.19	Chrónka sin kixin chónta chojni kjuachaxin sichꞌe kaín nkehe, kjánchó jehe sin jehó nchexiteyéhe sin ti nkehe jínahña; méxra̱ ti nkexro xitjahya tsíto̱he ti ijie̱ la ti ijie̱ mé tꞌe̱tue̱hen ti jehe sin. 
2PE.2.20	Ti nkexro ó chóxin Ìnchéni Jesucristo ndá kuíto̱he sin ti nkehe chrókꞌuitjáñaxín sin chroxi chjasintajni, a̱ndá chrꞌéxi̱n chrókuákja sin ti nti̱a jínahña ínaá, la chrókjuacha ti jínahña chrókjuachròe ti jehe sin, ndá a̱ntsí náxrjónhña chrókóhen sin ke ti senó. 
2PE.2.21	Ícha jína chróchóxinhña sin ti nti̱a jína, ke ti ó nohe sin ndá tsíto̱he sin ti nkehe kꞌue̱to̱an Díos. 
2PE.2.22	*Ti xi̱kaha la jehe sin ichꞌe sin éxi ti nkehe ndáchro chojni: “Ti koni̱a̱ tꞌókjan la xíkjan inie ti nkehe tꞌókjan, la ko ti kochíno na̱ntá tsíkꞌónti, ikjan tikíankí nche̱tꞌo̱.”
2PE.3.1	Kíchóni imá tjua̱hára, la tíhi ti xroon yóxin ikjian tsꞌayéhéra. Yóí ti xroon la nta̱xráxinkaonra kixin jína chrókjuénka̱yáxinra. 
2PE.3.2	Xráxinkaonra ti nkehe tsíchronka ti sin kꞌuéchronka itén Díos ósé la ko ti nkehe kꞌue̱to̱an Ìnchéni, ti nkexro tsaáxini, kjuako ti sin tsíkjeyá chꞌan.
2PE.3.4	La tsondáchro sin: “¿Nkehe kóhen ti ndáchro Cristo kixin tsokjan chꞌan? Kixin ndesi ikꞌuén ti sin kꞌuaxrjeníxini la na̱xa̱ xi̱kahó sítóhen éxi ndesi ti kꞌóna chjasintajni”, tsixro sin. 
2PE.3.5	*Ti chojni a la titekakonhña sin kixin ósé jehó nixja Díos la kꞌóna ti nka̱jní la ko chjasintajni, la sákjuí ti ìnta̱ ókjé ndá kuíto̱he nonte xámá. 
2PE.3.6	*A̱ndá kꞌuaniá ichrin tsa̱nka̱ ndá ti ìnta̱ mé kꞌuitjáñaxín chjasintajni la kjuatjoá sin. 
2PE.3.7	A̱ndá ti nka̱jní la ko ti chjasintajni chóxini ijie, mé tjejóchóhen tsochexín ti xrohi ti ña̱o tsjixixín kixin xi̱kaha kꞌue̱to̱an Díos, ti ó tsito̱exín iji̱é chojni la ko kaín ti sin jínahña tsjasóte sin.
2PE.3.9	Ìnchéni la í séhya ndá sinchexiteyá chꞌan ti nkehe tsíndáchro chꞌan, la jehya éxi tjenka̱yáxin chojni ndáchro kixin ó imá isé tjejóchóhen sin. Náhí. Tjechóhen chꞌan kixin ninkexró chrókꞌuitjáñahña, kixin tjinkaon chꞌan kixin kaín chojni chrókjan sin chrókuitekaon sin Díos.
2PE.3.11	Méxra̱ ti xi̱kaha tso̱hen tsꞌitjáña kaín nkehe, la jahara a̱ntsí jína chrókꞌuejora chrókuinkachónkira Díos. 
2PE.3.12	Chrokꞌuejochohénra ti ña̱o itsi Díos la chrókóxakohanra chrókꞌuejora jína chrókjui̱chꞌera ixra̱ kuènté Ìnchéni kixin tjoka chrókui chꞌan. Ti ña̱o a la tsoche ti nka̱jní, la tsꞌitjáña, la ko kaín nkehe siín chjasintajni la tsatanka kixin tsoche. 
2PE.3.13	*Kjánchó jeheni la tꞌejóchóheni ti nka̱jní ni̱xin la ko ti nonte ni̱xin éxi tsíndáchro Díos tsjajon. Ntiha la imá náxrjón la ko kjuaxróxin tsꞌejóni.
2PE.3.14	Méxra̱, kíchóni, ti na̱xa̱ tjejocho̱hénra kixin itsi ti ña̱o a, la kaín a̱sánra nkojína chrókꞌuejora kixin tsꞌikon Díos kixin kjuaxróxin tjejora, chontahyara ninkehó ijie̱. 
2PE.3.15	Chrokónohara kixin na̱xa̱ tjechóhen Ìnchéni, tjokahya itsi chꞌan kixin na̱xa̱ íso chojni chrókuitekaon ti jehe chꞌan. Kja̱xin xi̱kaha tsíkjin kíchóni Pablo ti xroon chrꞌahánra chꞌan éxi ti kjuachaxíen Díos kꞌuáyéhe̱ chꞌan. 
2PE.3.16	Kaín ti xroon tsíkjin chꞌan la nixja xi̱kaha, kjánchó iso tíhi la imá ixra̱ tienxíni. A̱ndá ti sin noehña la ko ti sin chaxínhña titekaon Ìnchéni la tienxínhña sin, ndá nduáhya tjako sin nkehe tꞌaxrjexín ti nixja ti xroon tsíkjin chꞌan, la ko kja̱xin nduáhya tjako sin íso nkehe nixja xroon itén Díos. Ndá xi̱kaha jehó sin tjeyá sin ti nkehe tsꞌitjáñaxín sin.
2PE.3.17	Méxra̱ kíchóni, ti ó nohara tíhi, ndá chrókóxakohanra kixin chrókjuachròehyara ti kjuachꞌia xriko ti sin jínahña, la chrókui̱to̱éhyara ti nkehe jína tinkachónkira. 
2PE.3.18	Ícha jína a̱ntsí chróchoxínra Ìnchéni Jesucristo, ti nkexro tsaáxini la ko a̱ntsí chrókꞌuánkí ti tjue̱héra kichuara. Méxra̱ tsjikosáyeheni chꞌan ijie la ko nkochríxín. Mé xi̱kaha tso̱hen.
1JN.1.2	*Ti nkexro a, mé kjuákꞌe ntihi chjasintajni, la kaíni kꞌuíkoni, la xi̱kaha chrónkani nkexrín itjen; la kja̱xin chenkaxíni ti jahara nkexrín itjen ti kjuachón nkochríxín, kꞌuékjakꞌeko Itꞌéni Díos, a̱ndá ikui chjasintajni kꞌuíkoni. 
1JN.1.3	Jeheni chrónkaxíni ti nkehe kꞌuíkoni la ko ti nkehe kuíhini, kixin kja̱xinra chrókónohara la nkoko̱a chrókuinkachónkira chꞌan éxi jeheni nkoko̱a tjejóni tinkáchónkini Itꞌéni Díos la ko ti Xje̱en chꞌan, Jesucristo. 
1JN.1.4	Mé xi̱kaha ikjini tíhi, kixin chrókjuintaxín chrókócháhara la ko chrókóchéhe̱ni.
1JN.1.5	Ti tan i mé kjuako Ìnchéni Jesucristo kuíhini, a̱ndá ijie mé chrónkani kixin tsihínra kixin Díos mé ti xrohi, la kohya ninkehó sítie ti itjen chꞌan. 
1JN.1.6	Ti tsondáchroni kixin tinkáchónkini Díos, a̱ndá na̱xa̱ ixrini ti sítie, la chꞌiani kixin nchexiteyáhyani ti nkehe chaxín jína. 
1JN.1.7	A̱ndá ti xritꞌejóni ti tꞌinkaséña kixin Díos itjen ti tꞌinkaséña, la xi̱kaha nkoko̱a tjejóni tinkáchónkini chꞌan, la ti ijni̱é Xje̱en chꞌan Jesucristo mé tsjìixín kaín ti ijie̱ chóntani.
1JN.1.8	Ti tsondáchroni kixin chóntahyani ninkehó ijie̱, la jehóni chꞌiyehe a̱séni, la chóntahyani ti nkehe chaxín. 
1JN.1.9	A̱ndá ti tsondáchroni kixin chóntani ijie̱, la Díos imá jína la tsꞌóxika chꞌan kaín ti iji̱éni la ko sinchetjóá chꞌan ti jeheni. 
1JN.1.10	A̱ndá ti tsondáchroni kixin chóntahyani ninkehó ijie̱, la éxi chróndáchroni kixin Díos la imá chꞌia, la chaxínhña chóntani ti itan kuènté chꞌan.
1JN.2.1	Xje̱eni, ikjian ti xroon i, tsꞌayéhéra kixin chrókjuásinhñara ijie̱. A̱ndá ti nkojín nkexro kjuasin ijie̱ la chóntani ijnko nkexro tsonixjayákohe̱n ti jeheni nkayakon Díos, tíha mé Jesucristo, ti nkexro chaxín jína la ko ndoá. 
1JN.2.2	Jesucristo mé kꞌuenyákohe̱n chꞌan ti jeheni kixin ijni̱é chꞌan mé tsjìixín ti iji̱éni; la jehya jehó ti iji̱éni. Náhí. Kja̱xin iji̱é kaín ti chojni siín chjasintajni.
1JN.2.3	Ti tsitekaoni ti nkehe kꞌue̱to̱an Díos, ndá chaxín tso̱noheni kixin chóxini ti jehe chꞌan. 
1JN.2.4	A̱ndá ti nkojín nkexro tsondáchro: “Janhan la choxián Díos”, a̱ndá ti titekakonhña ti nkehe kꞌue̱to̱an Díos, la mé chꞌia la ko noehña ti nkehe chaxín. 
1JN.2.5	A̱ndá ti nkexro nchexiteyá ti nkehe kꞌue̱to̱an Díos la chaxín tjue̱he Díos; mé xi̱kaha noheni kixin chaxín nkoko̱a tjejókoni chꞌan. 
1JN.2.6	Ti nkexro ndáchro kixin chaxín tinkáchónki Díos la chrókjuákꞌe éxi kjuákꞌe Jesucristo.
1JN.2.8	Kjánchó ti nkehe ikjian la éxi ijnko nkehe ni̱xin. Tíhi la chaxín kjua̱ko̱xi̱n Cristo, la ko kja̱xinra tjáko̱xinra tíhi kixin ti sítie la ó tinkákꞌatsínka, kixin ijie la ti xrohi chaxín mé tꞌinkaséñaxín.
1JN.2.9	Ti nkexro ndáchro kixin ixri ti tꞌinkaséña, ndá na̱xa̱ nínkakohen kícho, la na̱xa̱ ixri ti sítie. 
1JN.2.10	Ti nkexro tjue̱he kícho mé itjen ti tꞌinkaséña, la í kohya nkehe chrókjuasixín ijie̱. 
1JN.2.11	A̱ndá ti nkexro nínkakohen kícho mé na̱xa̱ ixri ti sítie, la noehña nketí sátsji kixin ti sítie la tjajonhña kjuachaxin tsꞌikon.
1JN.2.12	Jahara chájan, kjinhara ti xroon i kixin tso̱nohara kixin Díos la ó kꞌóxika ti iji̱ára kixin Ìnchéni Jesucristo kꞌuenyákohe̱n ti jeheni. 
1JN.2.13	Jahara itꞌé xjan, kjinhara ti xroon i kixin jahara ó choxínra ti nkexro itjen ti xránkíxixín. Kjinhara tíhi, jahara ntasoíra, kixin kaín a̱sánra kjuachehéra ti Jínahña la í kjuachahya kꞌue̱tua̱hanra.
1JN.2.13	Ikjian ti xroon i tsꞌayéhéra, jahara chájan, kixin choxínra Itꞌéni Díos. 
1JN.2.14	Ikjian ti xroon i tsihínra jahara itꞌé xjan, kixin ó choxínra ti nkexro xráxín kꞌuékjakꞌe ti na̱xa̱ kꞌónahña chjasintajni. Ikjian ti xroon i tsihínra jahara na̱xa̱ ntasoara kixin na̱xa̱ fuertera la ko titekáonra ti itén Díos, la ko kaín a̱sánra ó kjuachara, kjui̱nchexiteyéhyara ti Jínahña.
1JN.2.15	Chrotjue̱hyara ti chjasintajni la ko ti nkehe chónta. Ti nkojín nkexro na̱xa̱ tjinkaon ti nkehe siín chjasintajni, la na̱xa̱ chaxínhña tjue̱he sin Itꞌéni Díos. 
1JN.2.16	Kixin ninkehó ti nkehe chroxi chjasintajni la kui̱xi̱nhña ti itjen Díos. Ti nkehe kuènté chjasintajni mé tíhi; ti nkehe jínahña tjenka̱yáxin chojni, ti tjakꞌe chojni a̱sén ti nkehe tꞌikon, la ko ti kjuahnke chónta chojni kixin chónta itsjé nkehe tjete. 
1JN.2.17	Ti chjasintajni la tsinkákjeje̱ la ko ti nkehe jínahña chroxi; a̱ndá ti nkexro nchexiteyá ti nkehe tjinkaon Díos mé tsjakꞌe nkochríxín.
1JN.2.18	Xje̱eni, ó kuichjina ti ña̱o tsjixixín, la ó kuihínra kixin itsi ijnko chojni jínahña tsondáchro kixin jehe mé ti Cristo. A̱ndá ijie la ó sítinkáki nchónhña ti chojni nínkakohen Cristo, mé xi̱kaha noexíni kixin ó kuichjina ti ña̱o tsjixixín. 
1JN.2.19	Jehe sin mé kꞌuaxrjekjaxín sin ti jeheni; la chaxínhña kuinkáchónki sin Ìnchéni. Kixin ti chrókóchaxín chrókuinkáchónki sin ti nkexro tinkáchónkini la kjá chrókꞌuaxrjekjanxínhña sin ti jeheni, la na̱xa̱ chrókꞌuejókoni sin nkoko̱a. A̱ndá xi̱kaha kjua̱ko̱xi̱n sin kixin jehe sin la jehya chojni chaxín tinkáchónki Ìnchéni.
1JN.2.20	A̱ndá jahara, la Cristo tjáhara ti Ncha̱kuén chꞌan, la kaínra nohara ti nkehe chaxín jína. 
1JN.2.21	Jehya ikjian ti xroon i tsihínra kixin noahñara. Náhí, jahara la ó nohara ti nkehe chaxín la nohara kixin nijnko kjuachꞌia ti̱xi̱nhña ti nkehe chaxín jína.
1JN.2.22	¿Xá nkexro ti chꞌia? ¿Xá jehya ti nkexro titekakonhña kixin Jesús mé Cristo ní? Mé tíha la ti nkexro nínkakohen Cristo, ti nkexro titekakuenhña Itꞌéni Díos la ko ti Xje̱en. 
1JN.2.23	Kaín ti nkexro titekakonhña ti Xje̱en Díos la chóntahya sin Itꞌéni Díos, a̱ndá ti nkexro chronka kixin tíha mé chaxín Xje̱en Díos la kja̱xin chónta sin Itꞌéni Díos.
1JN.2.24	Méxra̱ kaín a̱sánra chrókuitekáonra ti itan kuihínra ti xránkíxixín, la chrókꞌuitjáñahñara tíha nkochríxín. Kixin ti kaín a̱sánra titekáonra ti nkehe kuihínra la chaxín nkoko̱a tjejoko̱ara ti Xje̱en Díos la ko ti Itꞌé chꞌan. 
1JN.2.25	Kixin Ìnchéni Jesucristo ndáchro kixin tsjajon ti kjuachón nkochríxín tsꞌáyéhe̱ni.
1JN.2.26	Mé xi̱kaha ikjian ti xroon i kixin chrókónohara kuènté ti sin tjenka̱yáxin sitꞌayahara. 
1JN.2.27	A̱ndá jahara la ó chontara ti Ncha̱kuén Díos kjuajon Jesucristo, ndá xi̱kaha í ticháxi̱nhña íjnko chojni chrókjuákohara, kixin ti Ncha̱kuén Díos mé tsja̱ko̱hara kaín nkehe, la ko tíha tjako ti nkehe chaxín jína la jehya kjuachꞌia. Méxra̱ ti̱toéhyara Cristo tꞌejoko̱ara chꞌan nkoko̱a éxi tjako ti Ncha̱kuén chꞌan.
1JN.2.28	A̱ndá ijie, xje̱eni, ti̱toéhyara Ìnchéni, tꞌejoko̱ara chꞌan nkoko̱a, kixin ti ó itsi chꞌan la chrókósuèhyani chrókóchjineheni chꞌan kixin chaxín chóxini chꞌan. 
1JN.2.29	Ti nohara kixin Jesucristo mé ijnko nkexro imá jína, la xi̱kaha chrókónohara kixin kaín ti nkexro nchexiteyá ti nkehe jína mé xje̱en Díos tíha.
1JN.3.2	Mé xi̱kaha kíchóni, ó kꞌónani xje̱en Díos, kjánchó na̱xa̱ noehñani nkexrín tsꞌejóni ti ña̱o tsjixixín. Kjánchó noheni kixin ti ó itsi Ìnchéni Jesucristo la tso̱yóhe̱ni ti jehe chꞌan, kixin ti ña̱o a, la tsꞌikoni nkexrín itjen chꞌan. 
1JN.3.3	Kaín ti nkexro tjejóchóhen itsi Ìnchéni la chaxín chrókuíto̱he sin ti iji̱é sin kixin chrókótjóá sin éxi tjuáxin Ìnchéni.
1JN.3.4	Kaín ti nkexro tjasin ijie̱ la nchexiteyáhya ti nkehe kꞌue̱to̱an Díos, kixin ti ijie̱ la ti sinchexiteyáhyani ti nkehe kꞌue̱to̱an chꞌan. 
1JN.3.5	*Kjánchó jahara ó nohara kixin Jesucristo la ikui kixin tsjatsìin ti iji̱éni, kixin jehe chꞌan la chóntahya chꞌan ninkehó ijie̱. 
1JN.3.6	Méxra̱ kaín ti nkexro tjejóko Díos la í tjasinhña sin ijie̱; a̱ndá kaín ti nkexro na̱xa̱ tjasin ijie̱ la chónhña sin Díos la ko tꞌikonhña sin chꞌan. 
1JN.3.7	Méxra̱ xje̱eni, chrókui̱to̱éhyara kixin ninkexró chrókjuitꞌayahara; kixin ti nkexro tja̱ko̱xi̱n ti nkehe jína la chojni jína tíha, kixin Ìnchéni la jína chꞌan. 
1JN.3.8	A̱ndá ti nkexro tjasin ijie̱ la mé kuènté ti Jínahña; kixin ti Jínahña la xráxín tjasin ijie̱ ndesi xránkíxixín chjasintajni. Méxra̱ ti Xje̱en Díos la ikui kixin sinchekꞌitjáña kaín ti ixra̱ kuènté ti Jínahña.
1JN.3.9	Nijnko ti nkexro kꞌóna xje̱en Díos na̱xa̱ tjasin ijie̱, kixin ó chónta sin ti kjuachón kjuajon Díos; la í xrokjuahya tsjasin sin ijie̱ kixin jehe sin la ó xje̱en Díos. 
1JN.3.10	La xi̱kaha tjatso̱anxíni nkexro ti xje̱en Díos la ko nkexro ti xje̱en ti Jínahña, kixin ti nkexro nchexiteyáhya ti nkehe jína la ko tjue̱hya kícho mé jehya xje̱en Díos tíha.
1JN.3.12	*Chrokꞌónahñani éxi Caín, kixin jehe chꞌan la kuènté ti Jínahña, kixin kꞌóñá chꞌan ti kícho chꞌan, Abel. Ndá, ¿nkekuènté kixin kꞌóñá chꞌan? Kixin ti nkehe kjuíchꞌe Caín la jínahña, a̱ndá kaín ti nkehe kjuíchꞌe Abel, la nkehe jína tíha.
1JN.3.13	Kíchóni, chrókóxakuanhñara ti ó tso̱nínkakohanra ti chojni chjasintajni. 
1JN.3.14	*Jeheni la ó noheni kixin ó kjuixin kꞌuatsínkaxíni ti kjuachꞌén, la ó chóntani kjuachón, la noexíni tíha kixin ó tjue̱heni kíchóni. A̱ndá ti nkexro tjue̱hya kícho la na̱xa̱ tjejó éxi tsíkꞌen xi̱kaha. 
1JN.3.15	Kaín ti nkexro nínkakohen kícho la mé éxi ijnko chojni tsíkjàya, ndá jahara ó nohara kixin ti chojni tjàya la xrokjuahya tsochónta ti kjuachón nkochríxín. 
1JN.3.16	A̱ndá jeheni ó noheni nkexrín chrótjue̱heni kíchóni, kixin Ìnchéni Jesucristo la kjua̱ko̱xi̱n tíha, kjuajon chꞌan a̱sén chꞌan kꞌuenyákohe̱n chꞌan ti jeheni; la xi̱kaha kja̱xini ticháxi̱n tso̱tjue̱heni kíchóni kjónté chrókꞌuenyákohe̱ni ti jehe sin. 
1JN.3.17	Ti ijnko nkexro chónta itsjé nkehe, ndá tꞌikon kixin ijnko nkexro chóntahya ninkehó, la ndá tsi̱konòehña la, ¿nkexrín chróndáchro kixin tjue̱he Díos kaín a̱sén? 
1JN.3.18	Xje̱eni, jehya irꞌuani ó chróndáchro kixin tjue̱heni kíchóni ndá chaxínhña. Náhí. Ticháxi̱n chrókjua̱ko̱xi̱ni kixin chaxín jína tjue̱heni sin la ko tsjinki̱tsani sin.
1JN.3.19	Mé xi̱kaha tso̱noexíni kixin chaxín tinkáchónkini Díos, la ko tónoheni kixin chaxín tjejókoni chꞌan. 
1JN.3.20	A̱ndá ti a̱séni na̱xa̱ tjanchia ijie̱, la noheni kixin Díos la a̱ntsí chónta kjuachaxin ke ti a̱séni kixin jehe chꞌan la nohe chꞌan kaín nkehe. 
1JN.3.21	Mé xi̱kaha kíchóni, ti a̱séni tjanchahya ijie̱, la chaxín jína tso̱chjinani ti itjen Díos, 
1JN.3.22	la Díos tsjajon kaín ti nkehe tjancheheni, kixin nchexiteyáni ti nkehe kꞌue̱to̱an chꞌan la ko tjejóchꞌeni ti nkehe tóxríhi̱n chꞌan. 
1JN.3.23	*Ndá tíhi ti nkehe kꞌue̱to̱an chꞌan: kixin chrókuitekaoni ti Xje̱en chꞌan Jesucristo, la ko chrótjue̱heni kíchóni éxi kjuako chꞌan. 
1JN.3.24	Ti nkexro nchexiteyá ti nkehe kꞌue̱to̱an Díos mé tjejóko sin chꞌan, la ko jehe chꞌan tjejóko chꞌan ti jehe sin. Mé xi̱kaha noheni kixin tjejókoni chꞌan kixin ti Ncha̱kuén chꞌan kꞌuáyéhe̱ni.
1JN.4.1	Kíchóni, chrókuitekákuenhñara kaín ti nkexro ndáchro kixin chaxín chónta ti Ncha̱kuén Díos. Náhí. Ícha jína chrótsjehéra ti nkehe ichꞌe sin ndá chrókónohara á chaxín chónta sin ti Ncha̱kuén Díos o̱ náhí. Kixin ti chjasintajni la siín itsjé chojni xrichꞌia, ndáchro kixin nixja sin itén Díos. 
1JN.4.2	Mé xi̱kihi chrókónoaxinra kixin á chaxín chónta sin Ncha̱kuén Díos: kaín ti nkexro tsondáchro kixin Jesucristo mé chaxín ikui kꞌóna éxi ijnko chojni chjasintajni, mé tíha la chaxín chónta Ncha̱kuén Díos. 
1JN.4.3	A̱ndá ti nkexro tsondáchro kixin chaxínhña ikui Jesús, la ti nkexro a la chóntahya ti Ncha̱kuén Díos. La jehe sin mé chónta sin ncha̱kuén jínahña, ti nkexro nínkakohen Cristo. Jahara ó kuihínra kixin itsi ti ncha̱kuén jínahña, a̱ndá ijie ó ixri ntihi chjasintajni.
1JN.4.4	Xje̱eni, jahara la ó xje̱en Díos, la ó kjuachehéra ti nkexro xrichꞌia, kixin ti Ncha̱kuén Díos chóntani la a̱ntsí chónta kjuachaxin ke ti Jínahña tꞌe̱to̱an ntihi chjasintajni. 
1JN.4.5	Jehe sin la chojni tjasin ijie̱, méxra̱ nixja sin ti nkehe kuènté chjasintajni. La kaín ti chojni chónta ijie̱ siín chjasintajni la tihin ti nkehe nixja sin xrichꞌia sin. 
1JN.4.6	A̱ndá jeheni la xje̱en Díos la kaín ti nkexro chóxin Díos la tihin sin ti nkehe chrónkani. A̱ndá ti nkexro jehya kuènté Díos mé tjinkakonhña sin tsihin sin ti nkehe chrónkani. Mé xi̱kaha tónoexíni nkexro ti chaxín chónta Ncha̱kuén Díos la ko ti nkexro chónta ncha̱kuén ti jínahña xrichꞌia.
1JN.4.7	Kíchóni, chrótjue̱heni kíchóni, kixin ti tjue̱heni kíchóni la ti̱xi̱n ti itjen Díos. Kaín ti nkexro tjue̱he kícho mé xje̱en Díos, la ko chóxin Díos. 
1JN.4.8	Ti nkexro tjue̱hya kícho, la chóxinhña Díos kixin Díos la tjue̱he chojni. 
1JN.4.9	Díos la ó kjua̱ko̱xi̱n kixin chaxín tjue̱he ti jeheni kixin ichrꞌán chꞌan ti nkoko̱axón Xje̱en chꞌan ntihi chjasintajni kixin tsochóntaxíni ti kjuachón nkochríxín ti tsitekaoni ti xje̱en chꞌan. 
1JN.4.10	Ti tjue̱heni Díos la mé xi̱kihi: jehya jeheni kótjue̱heni Díos sa̱o. Náhí. Díos mé sa̱o kotjue̱he ti jeheni, la ichrꞌán chꞌan ti xje̱en chꞌan kꞌuenyákohe̱n ti jeheni kixin tso̱tjuáxin ti ijie̱ chóntani.
1JN.4.11	Méxra̱, kíchóni, Díos la ó kjua̱ko̱xi̱n kixin imá tjue̱he ti jeheni, la kja̱xin jeheni chrótjue̱heni kíchóni kaín a̱séni. 
1JN.4.12	*Díos la ninkexró kꞌuíkonhña. A̱ndá ti jeheni tjue̱heni kíchóni la Díos tjejókoni, ndá tsjinki̱tsa chꞌan kixin chaxín tso̱tjue̱heni kíchóni. 
1JN.4.13	¿Xá nkexrín tso̱noexíni kixin tjejókoni Díos la ko jehe chꞌan itjen chꞌan ti tjejóni? Kixin jehe chꞌan la kjuajon chꞌan ti Ncha̱kuén chꞌan chóntani. 
1JN.4.14	A̱ndá jeheni la kꞌuíkoni la ko chrónkani kixin Itꞌéni Díos ichrꞌán chꞌan ti Xje̱en chꞌan kixin tsaáxin kaín ti chojni siín chjasintajni. 
1JN.4.15	Kaín ti nkexro tsitekaon kixin Jesús mé Xje̱en Díos la tjeko Díos la ko Díos itjen ti tjejó sin.
1JN.4.16	Ndá xi̱kaha noheni la ko titekaoni kixin Díos la tjue̱he ti jeheni. Díos la nkochríxín tjue̱he chojni, la kaín ti nkexro tjue̱he kícho la tjejóko sin Díos la ko Díos tjeko ti jehe sin. 
1JN.4.17	Ndá xi̱kaha jeheni, ti chaxín tjue̱heni kíchóni la ko tjue̱heni Díos, la ti ó itsi ti ña̱o tsjixixín la tsochrakonhñani kixin kꞌuéjoni ntihi chjasintajni éxi kjuákꞌe Ìnchéni Jesucristo la ti xi̱kaha la kohya ninkehó kjuachrakon. 
1JN.4.18	Ti chaxín tjue̱heni Díos la kohya ninkehó kjuachrakon. Ti tjue̱heni Díos la tíha tsakítsje kaín ti kjuachrakon, kixin ti kjuachrakon la tjasótexín chojni. Méxra̱ ti nkojín chojni chrakon la chaxínhña kaín a̱sén tjue̱he Díos.
1JN.4.19	Jeheni la tjue̱heni kíchóni la ko Díos kixin sa̱o Díos kjua̱ko̱xi̱n kixin tjue̱he ti jeheni. 
1JN.4.20	Ti nkojín nkexro ndáchro: “Janhan la tjua̱ha̱ Díos”, a̱ndá na̱xa̱ nínkakohen ti kícho, mé tíha la ijnko chojni chꞌia. Kixin ti nkexro tjue̱hya ti kícho kjónté tꞌikon, la nkexrín chrótjue̱hé sin Díos ti nunca kꞌuíkonhña sin. 
1JN.4.21	La Ìnchéni Jesucristo kꞌue̱to̱an kixin ti nkexro tjue̱he Díos la kja̱xin chrótjue̱hé sin kícho sin.
1JN.5.1	Kaín ti nkexro titekaon kixin Jesús mé ti Cristo, la jehe sin mé xje̱en Díos; la kaín ti nkexro tjue̱he ti itꞌé chꞌan mé kja̱xin tjue̱he ti xje̱en Díos. 
1JN.5.2	A̱ndá xi̱kaha ti tjue̱heni Díos la ko nchexiteyáni ti nkehe kꞌue̱to̱an chꞌan, la noheni kixin kja̱xin tjue̱heni ti nkexro kꞌóna xje̱en chꞌan. 
1JN.5.3	*Ti tjue̱heni Díos la ticháxi̱n sinchexiteyáni ti nkehe kꞌue̱to̱an chꞌan, a̱ndá ti nkehe kꞌue̱to̱an chꞌan la jehya ijnko nkehe imá ixra̱. 
1JN.5.4	Kixin kaín ti nkexro kꞌóna xje̱en Díos la tsjacha sin kixin tsjachròehya ti nkehe kuènté chjasintajni ti jehe sin. Ti tinkáchónkini Ìnchéni mé tsjachani kixin tsjachròehya ti jeheni ti nkehe kuènté chjasintajni. 
1JN.5.5	¿Xá nkexro tsjacha tsíto̱he ti nkehe kuènté chjasintajni, á jehya ti nkexro chaxín titekaon kixin Jesús mé Xje̱en Díos ní?
1JN.5.6	Ti ó ikui Ìnchéni Jesucristo la kuikitexín chꞌan ìnta̱ la ti ó ikꞌuén chꞌan la kꞌuitjí ti ijni̱é chꞌan. A̱ndá ti ncha̱kuén Díos mé chronka tíhi la kaín ti nkehe chronka ti ncha̱kuén chꞌan la chaxín ndoa. 
1JN.5.7	Nkaya nka̱jní la iní nkexro tsochronka kixin chaxín tíhi: Itꞌéni Díos, ti itan, la ko ti Ncha̱kuén Díos, la ti iní sin la nkoko̱a nkexro tíha. 
1JN.5.8	La iní sin mé chronka ntihi chjasintajni kixin chaxín tíha: ti Ncha̱kuén Díos, ti ìnta̱ la ko ti ijni̱; iní tíhi mé nkokón chronka. 
1JN.5.9	Titekaoni ti nkehe chronka chojni, kjánchó a̱ntsí tjetoan ti nkehe chronka Díos, kixin tíha la chaxín Díos chrónka nkexrín itjen ti Xje̱en chꞌan. 
1JN.5.10	Ti nkexro titekaon ti Xje̱en Díos la titekaon sin ti nkehe chrónka chꞌan. A̱ndá ti nkexro titekakonhña Díos, la chꞌéna sin Díos éxi ijnko nkexro chꞌia, kixin titekakonhña sin ti nkehe chrónka Díos kuènté ti Xje̱en chꞌan. 
1JN.5.11	*A̱ndá tíhi ti nkehe chrónka Díos kixin tsjajon chꞌan ti kjuachón nkochríxín, a̱ndá ti kjuachón mé chónta ti Xje̱en chꞌan. 
1JN.5.12	Ti nkexro chónta ti Xje̱en Díos mé chónta ti kjuachón; a̱ndá ti nkexro chóntahya ti Xje̱en Díos la chóntahya ti kjuachón.
1JN.5.13	Kjinhara tíhi kixin tsitekáonra ti Xje̱en Díos, kixin tso̱nohara kixin chontara ti kjuachón nkochríxín.
1JN.5.14	Tíhi chóxixíni Díos kixin ti nkehe tjancheheni chꞌan éxi tjinkaon chꞌan, la jehe chꞌan tjetihin chꞌan. 
1JN.5.15	A̱ndá ti chaxín noheni kixin Díos la tihin ti nixje̱he̱ni chꞌan, la kja̱xin noheni kixin chóntani ti nkehe kjuanchiani.
1JN.5.16	Ti nkojinra, tsꞌikonra kixin ijnko kíchóni tjasin ijie̱ jehya chrókꞌuenxín chꞌan, la nixjehéra Díos kixin tsochjéhe chꞌan kjuachón ti kíchóni a. Chaxín siín ijie̱ tsꞌenxín chojni, la tíha la tjáncháhya kixin chrónixjehéra Díos kixin ti nkexro a. 
1JN.5.17	Kaín ti nkehe jínahña tjenka̱yáxin chojni la ijie̱ tíha, kjánchó jehya kaín ijie̱ tsꞌenxín chojni.
1JN.5.18	Noheni kixin ti nkexro titekaon Díos la í tjenka̱yáxinhña ti nkehe nduáhya, kixin ti Xje̱en Díos, Jesucristo, la tsjinki̱tsa ti jehe sin, la ti Jínahña la í tsjachahya tsjachròe ti jehe sin.
1JN.5.19	Kja̱xin noheni kixin ó kꞌónani xje̱en Díos, la kaín ti chojni siín chjasintajni la ti Jínahña tꞌe̱tue̱hen.
1JN.5.20	La noheni kixin ti Xje̱en Díos la ikui chjasintajni, la nchenohe ti jeheni nkexrín tsochóxini ti Díos chaxín. La ijie tjejókoni ti nkexro chaxín, ti xje̱en chꞌan, Jesucristo. Mé tíha ti Díos chaxín la ko ti kjuachón nkochríxín. 
1JN.5.21	Xje̱eni, tinkachónkihyara ti nkehe tsíkjano̱ña, la xráxinkaonra ti Díos chaxín. Mé xi̱kaha tso̱hen. Ó tjen.
2JN.1.1	Janhan, jnko nkexro táda tꞌayakohen ni̱nko, mé ikjian ti xroon tsꞌáyéhe̱ ti tjan tsíkjeyá Díos la ko kaín ti xje̱en tjan, la chaxín tjua̱ha̱ sin, a̱ndá jehya janhuán. Náhí. Kja̱xin kaín ti sin chóxin ti itan chaxín. 
2JN.1.2	Kixin ti itan chaxín la ó chónta a̱séni, tíha mé tsꞌejókoni nkochríxín. 
2JN.1.3	Itꞌéni Díos la ko Ìnchéni Jesucristo, ti Xje̱en Díos, chrókjuintañaora chꞌan la ko chrókui̱konóaha̱ra chꞌan la ko chrótjáhara chꞌan kjuaxróxin kixin chaxín tjua̱hára chꞌan.
2JN.1.4	Imá chàna kꞌuíkua̱n kixin isora la titekáonra ti nkehe chaxín, éxi tsíkꞌe̱to̱an Itꞌéni Díos. 
2JN.1.5	*A̱ndá ijie, kíchóni, xrja̱noáhára kixin chrótjue̱héra kichuara. Mé xi̱kaha tjékjian ti xroon i, la jehya ijnko nkehe ni̱xin tsíkꞌe̱to̱an Díos. Náhí. Tíhi mé ti nkehe xráxín kuíhini ti kjuákꞌe Ìnchéni Jesucristo. 
2JN.1.6	A̱ndá ti tjue̱heni kíchóni la chrókꞌuejóni éxi tsíkꞌe̱to̱an Díos; ti nkehe tsíkꞌe̱to̱an Díos la ó kuihínra senó kixin chrótjue̱heni kíchóni.
2JN.1.7	Itsjé chojni chjasintajni xrichꞌia sin titekakonhña sin kixin Jesucristo ikui chꞌan kꞌóna chꞌan chojni, la ti chojni xi̱kaha ixri mé chꞌiyehe sin chojni la ko nínkakohen sin Cristo. 
2JN.1.8	Chrokóxakohanra kixin chrókꞌuitjáñahña ti ixra̱ kjui̱chꞌera kixin na̱xa̱ chrókꞌuayéhéra ti nkehe tsjintaxín tsꞌayéhéra.
2JN.1.9	Ti nkexro kuíto̱he ti nkehe kjuako Cristo ndá kjuíchròe la mé chóntahya sin Díos; a̱ndá ti nkexro titoéhya ti nkehe kjuako Cristo mé chónta sin Itꞌéni Díos la ko ti Xje̱en chꞌan. 
2JN.1.10	A̱ndá ti nkojín sin chrókjuíjitsjehe ti jahara, ndá nduáhya chrókjuako sin, la chrókjuájonhñara kjuachaxin chrókuíto̱he sin ti ndo̱ara la ko chrónixje̱éhyara sin. 
2JN.1.11	A̱ndá ti nkexro tsonixje̱he̱ ti nkexro a tsondáchro: “¿Á jína kꞌuinka?”, la mé éxi tóxríhi̱n sin ti nkehe jínahña ichꞌe ti sin a.
2JN.1.12	Janhan chonta nchónhña nkehe chrókuihínra, kjánchó tjínka̱konhña chrókjian xroon ó. Náhí. Tjínka̱oan chrókjuasántsjahára tsonixjahára kixin chrókjuintaxín chrókóchéhe̱ni.
2JN.1.13	Ti sin kichuara tónkotsé ti ni̱nko ntihi, kja̱xin Díos tsíkjeyá chꞌan sin, mé nixjahára sin. Mé xi̱kaha tso̱hen. Ó tjen.
3JN.1.2	Kíchóni, tjáncháha̱ Díos kixin sincheñao chꞌan ti jaha la jína chrókꞌuaxrje kaín ixra̱ ichꞌe la ko jína chrókjuakꞌe. 
3JN.1.3	Imá kóchána ti ó ikui iso ti sin kíchóni chrónka sin kixin jína tjáko̱xián ti itan chaxín. 
3JN.1.4	Kohya ijnko nkehe a̱ntsí nchechàna ke ti chrókui̱ha̱n kixin ti sin tꞌíkua̱n éxi xja̱na la tjejótitekaon sin ti itan chaxín.
3JN.1.5	Kíchóni, chaxín jína tjechꞌe xra̱ tjínki̱tsa ti sin kíchóni la ko a̱ntsí tjínki̱tsa ti sin tsíkji̱xi̱n ókjé chjasin. 
3JN.1.6	A̱ndá ti tsíkónkotsé ti sin kíchóni la tsíchronka sin kixin nkexrín tjue̱hé ti jehe sin. Tjanchaha kixin chrókjuinki̱tsa ti íchrꞌen nkehe tichánxi̱hin sin ti sátsji sin kixin xi̱kaha tóxríhi̱n Díos. 
3JN.1.7	Ti ó xránkíxixín sákjuí sin kixin tsochronka sin itén Ìnchéni la chrohya sin tsꞌáyéhe̱ sin ninkehó nkehe kuènté ti sin chónhña Díos. 
3JN.1.8	Méxra̱ jeheni ticháxi̱n chrókjuinki̱tsani ti jehe sin kixin a̱ntsí tsjacha sin tsjako sin ti itan chaxín ndoá.
3JN.1.9	Janhan ikjian xroon tꞌáyéhe̱ ti sin tónkotsé ntiha. Kjánchó chꞌin Diótrefes kuítekakonhña chꞌan ti nkehe kꞌue̱tua̱ha̱n chꞌan kixin tjinkaon chꞌan chrókꞌue̱to̱an chꞌan jehó chꞌan. 
3JN.1.10	Mé xi̱kaha tsjasán ntiha tsonixja̱ha̱ chꞌan kixin ti kjuachꞌia ndáchro chꞌan tꞌándaxíhi̱n chꞌan ti jeheni. Jehya táhó ichꞌe chꞌan. Kja̱xin tjajonhña chꞌan kjuachaxin tsꞌejó ti sin kíchóni tjiji; a̱ndá ti sin tjinkaon chrókjuajon kjuachaxin la tjajonhña chꞌan kjuachaxin tso̱chjina sin ti ni̱nko ntiha.
3JN.1.11	Kíchóni, chrókjuáko̱xínhña ti nkehe jínahña. Ícha jína chrókjuákoxian ti nkehe jína. Ti nkexro tja̱ko̱xi̱n ti nkehe jína mé kuènté Díos. A̱ndá ti nkexro tja̱ko̱xi̱n ti nkehe jínahña mé tsíkꞌikonhña sin Díos.
3JN.1.12	Kaín sin ndáchro sin kixin jína tja̱ko̱xi̱n ti chꞌin Demetrio la chaxín tíha. Kja̱xin jeheni chrónkani tíha la ko jahara ó nohara kixin chrónkani ti nkehe ndoá.
3JN.1.13	Janhan chonta nchónhña nkehe tsondáxrja̱n, kjánchó tjínka̱konhña tsokjian ó 
3JN.1.14	kixin tjínka̱oan tsꞌíkua̱n ti jaha, ndá itsjoni.
3JN.1.15	Kjuaxróxin chrókjuakꞌe jaha. Kaín ti nkexro choxián ntihi la nixja̱ha sin. Nixje̱hé nkojnko ti sin chóxini.
JUD.1.2	Díos imá kui̱konoáhara ndá tsꞌayéhéra kjuaxróxin kixin tjua̱hára chꞌan.
JUD.1.3	Kíchóni, imá tjínka̱oan tsokjian ijnko xroon tsꞌayéhéra tsochronka nkexrín tsaáxini kaíni. A̱ndá ijie tsokjian ti xroon tsꞌayéhéra, tso̱xrja̱noáxinra kixin jína chrókiénxinra nkehe chrókjuáte̱héra kixin nkexrín tinkachónkira Ìnchéni kixin ti fe la mé nkoko̱a tsíkꞌáyéhe̱ ti sin tsíkjinchetjóá Díos. 
JUD.1.4	Tóxakona kixin ijie ó kuikꞌixehen iso chojni chꞌia ti tjejora. A̱ndá ósé tsíkjin sin xroon itén Díos chrónka kixin tsjasóte ti sin a. Jehe sin la chojni jínahña la ndáchro sin kixin ó ncho̱xon na̱xa̱ tsjasini ijie kixin kjónté xi̱kaha la Díos imá tjue̱he chꞌan ti jeheni. Mé xi̱kaha titekakonhña sin Díos, ti nkexro jehó tꞌe̱to̱an, la ko titekakonhña sin Jesucristo ti Ìnchéni.
JUD.1.6	Kja̱xin ti sin ángel kuítekakonhña sin ti kꞌue̱to̱an Díos, ndá kuíto̱he sin ti kjuachaxin tsíkjajon Díos tsíkꞌayéhe̱ sin la ko kuíto̱he sin ti kuékꞌejó sin jína, a̱ndá Díos kꞌue̱to̱an chꞌan kixin tsꞌejó sin ti sítie, tjejóchruéxin sin cadena nkochríxín la tsꞌejóchóhen sin tsijia ti ña̱o tsito̱exín iji̱é sin. 
JUD.1.7	*Mé xi̱kaha kja̱xin ti sin chjasin Sodoma la ko ti chjasin Gomorra la ko ti sin chjasin chjinaxón ntiha la kjuasiko sin ijie̱ chojnichjin ókjé la ko kjuasiko sin ijie̱ kícho sin kjónté nkokón ndoa sin. Ndá Díos kjuínchekjasóte ti sin a, la ichrꞌán chꞌan sin ti siín xrohi nkochríxín tsꞌankahya. Tíha mé chróxraxinkakonxíni kaíni kixin nkexrín tso̱hen ti sin titekakonhña.
JUD.1.8	Mé xi̱kaha tso̱hen kja̱xin ti chojni tjejó ijie nduáhya tjako. Ndáchro kixin kotáchrién sin tikꞌikonxín sin kixin ó ncho̱xon chrókjuasinko sin ijie̱ chojnichjin la ko titekakonhña sin ti kjuachaxin kuènté Ìnchéni la ko tꞌándaxíhi̱n sin ti sin ángel chónta kjuachaxin tꞌe̱to̱an. 
JUD.1.9	*A̱ndá ti ángel Miguel, ti kjuajo̱nko ti Jínahña, kjuajo̱nxi̱n ti cuerpo kuènté Moisés. La kjónté xi̱kaha, la kjuínchekjasótehya chꞌan ti Jínahña. Jehó ndáchro chꞌan: “Ìnchéni mé sintakjasótia.” 
JUD.1.10	A̱ndá ti chojni i tꞌándaxíhi̱n sin ti nkehe tienxínhña sin la tjenka̱yáxin sin éxi iko chóntahya kjuaxrexinkaon jína la ko nchexiteyéhe sin ti nkehe ndáchro a̱sén sin, mé xi̱kaha ti nkehe jínahña ichꞌe sin mé tsꞌitjáñaxín sin.
JUD.1.12	Ijnko kjuatosuéhe̱ kixin tjejóyákjan sin ti siín kia náxrjón chontara, kixin tjejónie sin la ko tjejótꞌi sin, chéhe̱ sin, la kjónté xi̱kaha la ninkehó kjuasáye sin chóntahya sin. Tjejó sin éxi ti sin tꞌayakohen kolélo, kjánchó jehe sin jehó tꞌayakohen sin a̱sén sin. Jehe sin la éxi itji̱ chóntahya ìnta̱ tjakako xri̱nto̱; la ko éxi ijnko inta tꞌónahña ito ti nitjó chrókꞌóna, la tsíkꞌen, tsíkꞌaxrjenkíxin nuèé. 
JUD.1.13	Jehe sin mé éxi ti nda̱ñao jie̱he síxróji mé xi̱kaha chónkó ti nkehe ichꞌe sin la ijnko kjuatosuéhe̱ tíha; la ko éxi konotsé kjuíchròe sákjuí ókjé; mé xi̱kaha chóhen sin sátsji tsjasóte sin ti sítie nkochríxín.
JUD.1.15	kixin sinchekito̱exín chꞌan iji̱é kaín ti sin jínahña kixin kaín ti nkehe jínahña kjuíchꞌe sin la ko kaín ti nkehe kꞌuénixja sin kꞌuándaxíhi̱n sin ti jehe chꞌan. 
JUD.1.16	Xráxín tóxrìe̱nhña sin nkehe sítóhen la ko ixri sin tjontá kícho sin. Jehó xritjeyá sin ti nkehe tóxríhi̱n sin. Ihnke sin la ti ó jína nixje̱he̱ sin nkojín chojni la jehó xi̱kaha ichꞌe sin kixin tsjacha sin nkehe jína.
JUD.1.17	A̱ndá, jahara kíchóni, xráxinkaonra ti nkehe chrónka ti sin tsíkjeyá Ìnchéni Jesucristo, 
JUD.1.18	*mé ndáchro sin kixin ti ña̱o tsjixixín tsjeje̱xin chjasintajni mé tsꞌixin chojni tsjanoá sin la ko tsitekakonhña sin ti nkehe tꞌe̱to̱an Díos la ko tsotjinkaon sin sinchexiteyéhe sin ti nkehe jínahña ndáchro a̱sén sin. 
JUD.1.19	Ti sin a mé tjinkaon tsꞌóxika ti sin nkoko̱a tjejó tónkotsé kixin na̱xa̱ tóxríhi̱n sin sichꞌe sin nkehe siín chjasintajni la chóntahya sin Ncha̱kuén Díos.
JUD.1.20	A̱ndá, jahara kíchóni tjua̱hára, a̱ntsí jína tꞌejora tinkachónkira Ìnchéni. Chrónixje̱exínra Díos ti kjuachaxin kuènté Ncha̱kuén chꞌan. 
JUD.1.21	Jína chrókꞌuejora kixin tjua̱hára Díos la tsꞌejocho̱nhénra ti ña̱o tsokjan Ìnchéni Jesucristo la tso̱tjáhara chꞌan kjuachón nkochríxín kixin imá tjua̱hára chꞌan.
JUD.1.22	Chrokui̱konoéhéra ti sin na̱xa̱ tienxínhña. 
JUD.1.23	Chrokjui̱nchekaára nkojín sin. Chrokuakitsjekja̱nxi̱nra sin chríkjan ti xrohi, la ko chrókui̱konoéhéra íso sin, kjánchó chrótsjehéra jína kixin chrókjui̱chꞌehyara ti nkehe nduáhya ichꞌe sin kixin kjónté ti iké sin la chónta ijie̱.
JUD.1.24	Nkoko̱a Díos itjen, mé jehe chꞌan ti nkexro sinchekaá ti jeheni la ko kjuachaxíen chꞌan tsꞌayakohen chꞌan ti jeheni kixin chrókjuasinhñani ijie̱ ndá ti ó tsjijini ti itjen chꞌan tꞌe̱to̱an chꞌan la ninkehó ijie̱ chróchóntahyani, la imá tso̱chéhe̱ni tsꞌejókoni chꞌan. 
JUD.1.25	Kjuasáye Ìnchéni Jesucristo, sinchekaá chꞌan ti jeheni kixin kjuenka̱yákohe̱n chꞌan ti jeheni. Jehe chꞌan mé chónta chꞌan kaín kjuachaxin la ko tsꞌe̱to̱an chꞌan ijie la ko nkochríxín. Mé xi̱kaha tso̱hen. Ó tjen.
REV.1.1	Tíhi ti nkehe kjua̱ko̱he̱ Díos Ìnchéni Jesucristo kixin tsochenka chꞌan ti sin chꞌehe ixra̱ ti jehe chꞌan ti nkehe í kanhñó isé tso̱hen. Méxra̱ Jesucristo la ichrꞌán chꞌan ti ángel kuènté chꞌan kixin sinchenohe chꞌin Juan, ti nkexro chꞌehe ixra̱ ti jehe chꞌan, kaín ti nkehe tso̱hen. 
REV.1.2	Ndá xi̱kaha chꞌin Juan ikjin chꞌan kaín ti nkehe kꞌuíkon chꞌan la ko ti nkehe chaxín tsíndáchro Díos kjua̱ko̱xi̱n Jesucristo.
REV.1.3	Díos sincheñao ti nkexro nchekuáxin la ko ti nkexro tjejótihin ti itan chronka nkehe tso̱hen chrꞌéxi̱n chónta ti xroon i la ko nchexiteyá, kixin ti ña̱o tsoxiteyá tíhi la ó tinkákichjina.
REV.1.5	*la ko Ìnchéni Jesucristo, ti nkexro chaxín chronka kaín nkehe ndoá, ti nkexro sa̱oxén
REV.1.6	*Jehe chꞌan mé kjuajon chꞌan kjuachaxin kꞌónani ncha̱tꞌá kuènté chꞌan kixin sichꞌeheni ixra̱ Itꞌéni Díos. Jehe chꞌan mé tsꞌáyéhe̱ chꞌan kaín kjuasàya, la ti kjuachaxin kuènté chꞌan mé tsꞌe̱to̱an nkochríxín. Mé xi̱kaha tso̱hen.
REV.1.9	Janhan Juan, ijnko kichuara, janhan nkokón tjetjasóte éxi ti jahara kixin tinkachónkia Jesucristo la nkokón chóntani ti kjuachaxin kuènté chꞌan la ko jehe chꞌan tjinki̱tsa chꞌan ti jeheni kixin tsjachani tsꞌatsínkani kaín ti nkehe náxrjónhña. Janhan mé kjuàkua itén Díos la níxja kuènté Jesucristo ndá xi̱kaha tjéchji̱na ti nonte itjen nko̱siñe nda̱ñao itꞌin Patmos. 
REV.1.10	Ti ña̱o xraxinkakonxíni Ìnchéni la ikui Ncha̱kuén Díos ti itjén la kui̱ha̱n kixin nótua̱n mé itsen nixja ijnko nkexro éxi tsenxín ijnko trompeta. 
REV.1.11	Mé ndáchro:
REV.1.11	―Janhan ti xránkíxixín la ko ti tsjixixín éxi ti letra A la ko hasta Z.
REV.1.12	A̱ndá nkátjíá tsjaha̱ nkexro ti tjenixja la kꞌuíkua̱n yato candelero tsíkꞌónaxín oro. 
REV.1.13	*A̱ndá nko̱siñe ti yato candelero mé kꞌuíkua̱n ijnko nkexro éxi ti Xje̱en Díos tsíkꞌóna chojni, tjechrꞌinkáya chꞌan ijnko ika kjíjin tichjéhe hasta to̱té chꞌan la ko ijnko cinta jehó oro tjechrꞌinkatꞌóxin ti ntakuin chꞌan. 
REV.1.14	*Ti ka̱xi̱hi chꞌan la tjóá tsjehe éxi ka̱xre̱e kolélo
REV.1.15	*Ti to̱té chꞌan la éxi chika sinie tjáki̱ni tsjehe éxi na̱ntá tsíkꞌaxrjexín itja̱. A̱ndá ti itén chꞌan la itsen tinhini éxi nchónhña nda̱río sítji xi̱kaha. 
REV.1.16	Ti itja chꞌan chjina mé chónta yato konotsé. A̱ndá ti irꞌua chꞌan mé tꞌaxrjexín ijnko espada iyo, ñájín
REV.1.17	―Chrakonhña. Janhan ti xránkíxixín la ko ti tsjixixín. 
REV.1.18	Janhan ti nkexro tjechón. Janhan ikꞌuén, kjánchó ijie la tjéchua̱n ínaá la itjén nkochríxín. Janhan chonta ti llave kuènté ti kjuachꞌén
REV.1.19	Méxra̱ ikjian ti nkehe kꞌuíkuan, ti nkehe sítóhen ijie la ko ti nkehe tso̱hen chrꞌéxi̱n. 
REV.1.20	Tíhi ti nkehe tꞌaxrjexín ti nkehe noehña chojni kuènté ti yato konotsé kꞌuíkuan chónta ti tjaná chjina, la ko ti yato candelero tsíkꞌónaxín oro. Ti yato konotsé mé tꞌaxrjexín ti yato ángel tꞌayakohen ti yato ni̱nko la ti yato candelero mé tꞌaxrjexín ti yato ni̱nko.
REV.2.1	’Ikjian ti xroon tsꞌáyéhe̱ ti ángel tꞌayakohen ti ni̱nko itjen Éfeso: “Xi̱kihi ichro ti nkexro chónta ti yato konotsé ti itja chjina la ko xritjakꞌe nko̱siñe ti yato candelero tsíkꞌónaxín oro: 
REV.2.2	Janhan choxián kaín ti ixra̱ tjejochꞌera kjónté imá ixra̱ la tónínkákonhñara kjónté siín ti sin ichꞌe nkehe jínahña. Kja̱xin nona kixin titekákuénhñara ti sin ndáchro kixin apóstol, kjánchó chaxínhña, xrichꞌia sin. 
REV.2.3	Nchónhña kjuasótiara la kóninkákonhñara la jína kjui̱chꞌera ti ixra̱ kuénta̱na la kꞌóxrjéhyara. 
REV.2.4	Kjánchó tóxrína̱hña ijnko nkehe ichꞌera kixin í tjue̱hyara ti janhan éxi ti na̱ntá kjuankíxinra. 
REV.2.5	Méxra̱ xráxinkaonra nkexrín kuekꞌejora la ikjanra tinkachónkira Díos. Ti̱to̱héra ti nkehe jínahña ichꞌera la ikjanra tinkachónkira chꞌan éxi ti xránkíxixín. A̱ndá ti náhí, la tjoka tsjasán la tsakjìan ti candelero kuèntára ti tsjínkíhyara ti nkehe nduáhya tjénka̱yáxinra. 
REV.2.6	Kjánchó chàna kixin tóxríanhñara ti nkehe ichꞌe ti sin nicolaítas kixin kja̱xin janhan tóxri̱nahña tíha. 
REV.2.7	*Ti nkexro jína tihin la chrókuihin ti nkehe nixje̱he̱ Ncha̱kuén Díos ti ni̱nko: Ti nkexro tsjacha sinchexiteyá la tsotjahá kjuachaxin sinie sin ti ito tꞌóna ti inta tjajon kjuachón nkochríxín itjen ti itjen Díos.”
REV.2.9	Janhan nona kaín ti nkehe tjejochꞌera. Nona nkexrín tjejotjasótera la ko nóara, kjánchó ti chaxín la rikóra. La nona kixin tꞌándaxíhanra ti sin ndáchro kixin judío, kjánchó chaxínhña, kixin jehe sin mé ti ni̱nkué Satanás. 
REV.2.10	Méxra̱ chrakonhñara, kjónté tsjasótiara kixin ti Jínahña la tsochrꞌáxehen nkojín ti jahara ndo̱echjiso kixin tsotsjehe nkexrín ti jahara la tichánxi̱n tsjasótiara ite ña̱o. Kjánchó titekáonra ti janhan hasta itsꞌenra, ndá janhan tso̱tja̱hára ti corona kuenté kjuachón nkochríxín. 
REV.2.11	*Ti nkexro jína tihin la chrókuihin ti nkehe nixje̱he̱ Ncha̱kuén Díos ti ni̱nko: Ti nkexro tsjacha sinchexiteyá la í tsjasótehya sin ti yaáxin itsꞌen chojni.”
REV.2.12	’Ikjian ti xroon tsꞌáyéhe̱ ti ángel tꞌayakohen ti ni̱nko itjen Pérgamo: “Mé xi̱kihi ichro ti nkexro chónta ti chika espada ijnó ñájín taté: 
REV.2.13	Janhan nona kaín ti nkehe tjejochꞌera la ko nona kixin tjejora ti tꞌe̱to̱an Satanás, la kjónté xi̱kaha la tꞌitjáñahñara ti janhan la ko ti nkehe tjejochohénra itsi chrꞌéxi̱n. Kjónté ti ña̱o ikꞌuén chꞌin Antipas, ti nkexro jína kjuínchexiteyéhe ti janhan la kꞌóñáxin sin chꞌan ti tjejora, ti tꞌe̱to̱axín Satanás la kui̱to̱ehyara kuitekáonra ti janhan. 
REV.2.14	*Kjánchó tóxrìnahña iso ti nkehe nduáhya tjénka̱yáxinra kixin tjinkákonhñara tsi̱to̱héra ti nkehe kjuako Balaam, ti nkexro kꞌue̱tue̱hen Balac kixin chrókjuasin ijie̱ ti sin israelita chrókjonie ti nkehe tsíchroxi̱hi̱ sin ti nkehe tsíkjano̱ña la ko chróchónta sin chojnichjin ókjé, jehya ichjién sin. 
REV.2.15	Kja̱xin ntiha tjejó iso ti sin tjinkakonhña tsíto̱he ti nkehe tjako ti sin nicolaítas, ti sin tjínka̱konhña. 
REV.2.16	Méxra̱ chrókjanra chrókuinkachónkira Díos. A̱ndá ti náhí, la tjoka tsjasán ti tjejora la tsjájo̱nkia̱nxinra ti espada tꞌaxrjexín irꞌua̱. 
REV.2.17	*Ti nkexro tjinkaon tsihin la chrókuihin ti nkehe nixje̱he̱ Ncha̱kuén Díos ti ni̱nko: Ti nkexro tsjacha sinchexiteyá la tsotjahá kjuachaxin sinie sin ti maná ómó itjen la ko tsotjahá sin ijnko ixro̱ tjóá la ti ixro̱ mé tjenkáni ti ihni̱é sin ni̱xin ninkexró noehña. Jehó ti nkexro tsꞌáyéhe̱ tíha mé tso̱nohe.”
REV.2.18	’Ikjian ti xroon tsꞌáyéhe̱ ti ángel tꞌayakohen ti ni̱nko itjen Tiatira: “Mé xi̱kihi ichro ti Xje̱en Díos, ti nkexro chónta ikon éxi xrohi síchrꞌákjen la ko chónta to̱té éxi chika sinie tjáki̱ni tsjehe. 
REV.2.19	Janhan nona kaín ti nkehe tjejochꞌera la ko nona nkexrín tjue̱héra ti janhan la ko jína tinkachónkira ti janhan la ko ti ixra̱ tjejochꞌera la ko ti̱toéhyara ti janhan kjónté tꞌatsínkara nkehe náxrjónhña. La nona kixin ijie la a̱ntsí ichꞌera ixra̱ kuénta̱na ke ti xránkíxixín. 
REV.2.20	*Kjánchó tóxrìnahña ijnko ijie̱ chontara kixin tjájonra kjuachaxin tjako ti tjan Jezabel, ti nkexro ndáchro kixin nixja itén Díos, kjánchó jehó chꞌiyehe tjan ti sin kuénta̱na kixin chrókjuasinko sin ijie̱ chojnichjin ókjé jehya ichjién sin, la chrókjonie sin ti nkehe tsíchroxi̱hi̱ sin ti nkehe tsíkjano̱ña. 
REV.2.21	Janhan kui̱to̱ha̱ tjan intsí kixin chrókjuinkí tjan ti nkehe nduáhya tjenka̱yáxin tjan, kjánchó tjinkakonhña tjan tsíto̱he tjan ti ijie̱ tjasiko tjan chojnindoa. 
REV.2.22	Méxra̱ ijie la si̱ntaníha̱ tjan la tsjakꞌetsínka tjan ijnko cama, la kaín ti nkexro tsjasiko tjan ijie̱ la tsjasóte sin ti tsíto̱ehya sin ti nkehe kjuako tjan. 
REV.2.23	*La janhan tsꞌóñá ti xje̱en tjan. Ndá xi̱kaha kaín ni̱nko tso̱nohe kixin janhan choxián ti nkehe tjenka̱yáxin sin la ko ti nkehe tóhen a̱sén kaín chojni, la janhan tsjénka̱ha̱ nkojnko nkexro éxi ti ixra̱ kjui̱chꞌe. 
REV.2.24	Kjánchó ti ísora tjejora chjasin Tiatira chréhyara ti nkehe nduáhya tjako sin la kochoxínhñara ti nkehe nchekꞌin sin ti nkehe ómó kuènté Satanás la janhan í tsotjáhyara íjnko ixra̱. 
REV.2.25	Méxra̱ ti nkehe chontara la ti̱toéhyara hasta tsokjanjña janhan. 
REV.2.26	*A̱ndá ti nkexro tsjacha sinchexiteyá kaín ti nkehe kjuàkua hasta tsjixin la janhan tsotjahá sin kjuachaxin tsꞌe̱tue̱hen sin kaín nación. 
REV.2.27	Tꞌaná mé kjuajon kjuachaxin tséto̱an. La xi̱kaha jehe sin tsꞌe̱tue̱hen sin ti nación éxi chróchónta sin ijnko ntavara tsíkꞌónaxín chika kixin chróchjéhe sin ti nación la éxi ichi̱ tsíkꞌónaxín nche̱tje̱ mé xi̱kaha tso̱kuen. 
REV.2.28	La kja̱xin tsotjahá sin ti konotsé itji nchítjen. 
REV.2.29	Ti nkexro jína tihin la chrókuihin ti nkehe nixje̱he̱ Ncha̱kuén Díos ti ni̱nko.”
REV.3.1	’Ikjian ti xroon tsꞌáyéhe̱ ti ángel tꞌayakohen ti ni̱nko itjen chjasin Sardis: “Ti nkexro chónta ti yato Ncha̱kuén Díos la ko chónta ti yato konotsé mé ndáchro xi̱kihi: Janhan nona kaín ti ixra̱ tjejochꞌera la ko nona kixin jahara la ijnko chojni tsíkꞌen kjónté ihnkera kixin tetsjehéra ichrora, kjánchó tsíkꞌenra. 
REV.3.2	Tꞌàyara la tꞌayakohénra ti nkehe kuíto̱he kjónté í tsjéhya kixin ó chjina itsꞌen kja̱xin. Kixin ó kꞌuíkua̱n kixin ti ixra̱ ichꞌera la kanhñó jína tꞌikon Díos. 
REV.3.3	*Xráxinkaonra ti nkehe xráko̱hara la ko kuihínra la chrókjui̱nchexiteyára la ko chrókjanra chróxraxinkáonra Díos. A̱ndá ti náhí la tsjasán éxi ijnko xíche̱e la tso̱noahñara nkesá tso̱hen tíha. 
REV.3.4	Kjánchó na̱xa̱ tjejó iso sin ti chjasin Sardis na̱xa̱ kjuínchekji̱ta̱hya sin ti iké sin mé jehe sin tsꞌájiki̱a̱n sin la tsochónta sin ika tjóá kixin jehe sin la jína ti ixra̱ kjuíchꞌe sin. 
REV.3.5	*Ti nkexro tsjacha sinchexiteyá mé tsꞌinkáya sin ika tjóá la ko tsoxikahya ti ihni̱é sin tjejónixín ti xroon sínixín ihni̱é ti sin tsochónta kjuachón la ko janhan tso̱xrja̱nka kixin choxián sin nkayakon Tꞌaná la ko nkayakon ti sin ángel kuènté chꞌan. 
REV.3.6	Ti nkexro jína tihin la chrókuihin ti nkehe nixje̱he̱ Ncha̱kuén Díos ti ni̱nko.”
REV.3.8	Janhan nona kaín ti nkehe tjejochꞌera. Méxra̱ kjuaké ijnko puerta tjexrjankehe̱ la ninkexró xitjahya tsꞌikjehe̱, kixin kjónté kanhñó fuertera la kjui̱nchexiteyára ti nkehe kjuàkua la ko kjui̱nchemáhñara ti janhan. 
REV.3.9	*Méxra̱ tsꞌikonra ti nkehe si̱tꞌaha̱ ti sin ni̱nkué Satanás xrichꞌia sin ndáchro kixin judío sin ichro sin, a̱ndá chaxínhña. Janhan tsꞌétua̱ha̱n sin kixin tsꞌejóxin tochꞌin sin nkayakonra ndá tso̱nohe sin kixin tjua̱ha̱ra. 
REV.3.10	Jahara kuitekáonra ti nkehe kuétua̱hanra la kꞌóxrjéhyara méxra̱ jína tsꞌejora, la janhan tsꞌayakoha̱n ti jahara ti ó itsi ti nkehe náxrjónhña tso̱hen kuenté chjasintajni kixin xi̱kaha tsotsjaha̱ á tsjacha ti chojni chjasintajni tsꞌatsínka tíha. 
REV.3.11	Janhan la í séhya ndá tsokjan. Méxra̱ tꞌayakohénra ti nkehe chontara kixin ninkexró chrókuakítsjahyara ti corona. 
REV.3.12	*Ti nkexro tsjacha sinchexiteyá mé si̱tꞌána ijnko muro kuènté ni̱nkué Díos la í sátsjixinhña sin ntiha. La janhan tsokjian ti cuerpoé sin ti ihni̱é Díos la ko ti ihni̱é chjasén Díos, ti Jerusalén ni̱xin tsi̱xi̱n nkaya nka̱jní ti itjen Díos. La kja̱xin tsokjian ti ni̱ná ni̱xin tsochónta ntiha. 
REV.3.13	Ti nkexro jína tihin la chrókuihin ti nkehe nixje̱he̱ Ncha̱kuén Díos ti ni̱nko.”
REV.3.15	Janhan nona kaín ti ixra̱ tjejochꞌera. Nóna kixin jahara la ní jehya ikin o̱ sóara. Kjá a̱ntsí jína ti chrókókinra o̱ chrókósóara. 
REV.3.16	Kjánchó jehó yásóra la jehya ikinra la ni jehya sóara. La ti itsꞌiá janhan la tsꞌokjan ti jahara. 
REV.3.17	Kixin jahara ndáchrora kixin rikóra la ó chontara kaín nkehe la í ticháxia̱nhñara ninkehó. Kjánchó noahñara kixin chontahyara kjuachéhe̱ la ko jehya jína tjejora, nóara, ntakótánra
REV.3.18	Méxra̱ nta̱xráxinkaonra kixin tsꞌènara ti oro náxrjón tsíkꞌaxrjexín itja̱ chonta janhan ndá chaxín tso̱rikóra. La tsꞌènara ti ika tjóá kixin tsꞌínka̱yára ndá í tso̱suàhyara kixin tjóchínra. La ko janhan tsjánjua ti xro̱a̱n colirio tsjiánkí ikonra kixin jína tsꞌikonra. 
REV.3.19	*Janhan tjéntuáha̱ kaín ti nkexro tjua̱ha̱. Méxra̱ ikjanra tinkachónkira Díos. 
REV.3.20	Janhan itjén ndója nchia, tjétꞌe̱ya̱. Ti nkojín nkexro chrókuihin taná ndá chrókuakitje̱he̱ ti ndo̱e la chrókꞌuíxa̱ha̱n ntiha la chrókjoniéki̱a̱n ti jehe sin la ko janhan. 
REV.3.21	Ti nkexro tsjacha sinchexiteyá la tsjánjua kjuachaxin tsꞌejótja̱xi̱ko sin ti janhan ti této̱anxián éxi janhan kjuácha, ndá Tꞌaná kjuajon kjuachaxin tétja̱xian ti itjen chꞌan tꞌe̱to̱an chꞌan. 
REV.3.22	Ti nkexro jína tihin la chrókuihin ti nkehe nixje̱he̱ Ncha̱kuén Díos ti ni̱nko.”
REV.4.1	Ndá chrꞌéxi̱n tsjaha̱ la kꞌuíkua̱n nkaya nka̱jní itjen ijnko puerta tjexrankehe̱. Ndá ti itan kui̱ha̱n sa̱oxín éxi trompeta mé ndáchro:
REV.4.1	―Ti̱tꞌótjen ntihi ndá janhan tsjákohá kaín ti nkehe tso̱hen chrꞌéxi̱n ―ichro.
REV.4.3	A̱ndá ti nkexro tjetja̱xi̱n ti trono mé imá tjáki̱ni tsjehe éxi ti ixro̱ jaspe o̱ ti ixro̱ cornalina. A̱ndá nkonda̱tjen
REV.4.4	Landá nkonda̱tjen ti trono mé kꞌuíkua̱n veinticuatro trono ndá ntiha mé tjejótja̱xi̱n ti veinticuatro sin táda, tjejóchrꞌinkáya sin ika tjóá la tjejóya corona tsíkꞌónaxín oro ti ikja sin. 
REV.4.5	*Ndá nkonda̱tjen ti trono mé síchjéxín la ko sítjonta la ko itsjé ruido siín. La nkayakon ti trono la kja̱xin tjejóche yato xrohi mé tíha ti yato Ncha̱kuén Díos. 
REV.4.6	*Kja̱xin nkayakon ti trono la itjen ijnko nda̱ñao tjáki̱ni éxi xro̱xrjo̱ tsjehe.
REV.4.6	Ndá chjinaxón ti trono la ko nkonda̱tjen ti trono la tjejó noó nkexro tjejóchón chónta nchónhña ikon ti nkayakon la ko nóton. 
REV.4.7	La ijnko ti nkexro tjechón kꞌuíkua̱n sa̱o mé éxi koxra̱ tsjehe, a̱ndá ti yaáxin mé éxi ijnko koxintáxjan, a̱ndá ti níxin mé tsjehe éxi chojni. A̱ndá ti noóxin la éxi ijnko kotjua̱nhnko xritjaká xi̱kaha. 
REV.4.8	*A̱ndá ti noó nkexro tjejóchón mé nkojnko la chónta injon kañeñe la ko chónta nchónhña ikon nóton la ko nkonda̱tjen, la ncha̱kotjin la ko tie mé titoéhya sin ndáchro sin:
REV.4.8	Imá jína, tjóá jaha,
REV.4.8	Ìnchéni Díos, jaha chonta kaín kjuachaxin.
REV.4.8	Jaha ti xránkíxixín itjen la ko itjen ijie la ko tsꞌinka ínaá.
REV.4.9	A̱ndá ti nkexro tjejóchón nkoya̱xón chjéhe sin kjuasáya Díos la ko tjikosáyehe sin la ko nixje̱he̱ sin ti nkexro tjetja̱xi̱n ti trono, mé ti nkexro tjechón ijie la ko nkochríxín. 
REV.4.10	Ndá ti veinticuatro sin táda la tꞌejóxin sin tochꞌin sin nkayakon ti nkexro tjetja̱xi̱n ti trono la ko tjikosayéhe sin ti nkexro tjechón ijie la ko nkochríxín, la takjijin sin ti corona, tjakꞌe sin ti itjen ti trono, la ndáchro sin:
REV.4.11	Ìnchéni la ko Díos kuènténi, jaha la imá jína
REV.4.11	tꞌayéhé kaín ti kjuasàya kixin jaha chonta kaín kjuachaxin;
REV.4.11	kixin jaha kjui̱chꞌéna kaín ti nkehe siín
REV.4.11	kixin jaha kóxríhan xi̱kaha tsꞌóna
REV.4.11	la kaín kꞌóna.
REV.5.2	Kja̱xin kꞌuíkua̱n ijnko ángel chónta nchónhña kjuachaxin mé itsen kjuanchankí ndáchro:
REV.5.2	―¿Xá nkexro chrókjuacha chrókuakitje̱he̱ ti libro i la ko chrókuakitsjehe ti sello chónta?
REV.5.3	Kjánchó ninkexró kjuáte̱hya ti nka̱jní, ni chjasintajni o̱ chrínkí chjasintajni kixin chrókuakitje̱he̱ ti libro, ni tjachahya sin tsokomá sin. 
REV.5.4	A̱ndá janhan imá tsja̱nka kixin kohya ninkexró chrókjuacha chrókuakitje̱he̱ ti libro kixin chrókjuinchekuáxin ti nkehe chónta o̱ chrókomá. 
REV.5.5	*A̱ndá ijnko ti sin táda tjejó ntiha mé ndáchro:
REV.5.5	―Tsja̱nkahya, kixin ti Koxra̱ kuènté Judá, ti nkexro tsíkꞌaxrjeníxin David mé kjuacha. Méxra̱ jína tsakitje̱he̱ ti libro la ko ti yato sello chónta ―ichro ti chꞌin táda.
REV.5.7	A̱ndá ti Kolélo la kuákja ti libro itjen itja chjina ti nkexro tjetja̱xi̱n ti trono. 
REV.5.8	*Ndá ti ó kuákja chꞌan ti libro la ti noó sin tjejóchón la ko ti veinticuatro ti sin táda la kꞌuejóxin tochꞌin sin nkayakon ti Kolélo. Kaín sin mé tjejóxraá sin arpa la ko xraá sin copa tsíkꞌónaxín oro síkaón chi̱nko̱ xraxé náxrjón. Mé tíha ti oración kuènté kaín ti sin tsíkjinchetjóá chꞌan. 
REV.5.9	*La itsje sin ijnko canto ni̱xin ndáchro:
REV.5.9	Jehó jaha jína tsákja ti libro la ko tsochrijña ti sello chónta;
REV.5.9	kixin kꞌóñá sin ti jaha la ko ti ijni̱á kꞌue̱naxián ti jeheni kixin tsꞌáyéhe̱ Díos,
REV.5.9	Jaha kꞌuèna chojni kaín nkexrín tsjehe la ko kaín ngiva la ko chojni kaín chjasin la ko kaín nación.
REV.5.10	la ko kjuánjua kjuachaxin tsꞌe̱to̱ani ti chjasintajni.
REV.5.12	La itsen ndáchro sin:
REV.5.12	Ti Kolélo
REV.5.12	mé ti nkexro tsꞌáyéhe̱ kaín ti kjuachaxin la ko ti nkehe tjete siín,
REV.5.12	la ko ti kjuaxrexinkaon jína la ko ti kjuachaxin tsꞌe̱to̱an
REV.5.12	mé xi̱kaha tsjajoni kjuasáya la ko tsjikosayéheni ti jehe chꞌan.
REV.5.13	Kja̱xin kui̱ha̱n kixin kaín ti nkehe kjuíchꞌéna Díos siín nka̱jní la ko chjasintajni la ko ti nkehe siín chrínkí nonte la ko kaín nkehe siín chrínkí nda̱ñao, ndáchro:
REV.5.13	Ti nkexro tjetja̱xi̱n ti trono la ko ti Kolélo mé tsꞌáyéhe̱ kaín ti kjuasàya
REV.5.13	kixin chónta kaín kjuachaxin tsꞌe̱to̱an nkochríxín,
REV.5.13	méxra̱ tsjikosáyeheni chꞌan.
REV.5.14	A̱ndá ti noó sin tjejóchón mé ndáchro:
REV.5.14	―Mé xi̱kaha tso̱hen.
REV.5.14	La ko ti veinticuatro ti sin táda mé kꞌuejóxin tochꞌin sin la chjéhe sin kjuasáya ti nkexro tjechón nkochríxín.
REV.6.1	A̱ndá kꞌuíkua̱n kixin ti Kolélo la kuakitje̱he̱ sa̱oxín ti yato sello ndá kui̱ha̱n kixin ijnko ti noóxin ti sin tjejóchón mé éxi kjónta xi̱kaha itsen nixja, ndáchro:
REV.6.1	―¡Xrákia!
REV.6.3	A̱ndá ti xitje̱he̱ ti yaáxin sello mé kui̱ha̱n ti yóxin nkexro tjechón itsen ndáchro:
REV.6.3	―¡Xrákia!
REV.6.5	―¡Xrákia!
REV.6.5	Ndá tsjaha̱ la kꞌuíkua̱n ijnko koka̱te̱ tié. A̱ndá ti nkexro tekjen ti koka̱te̱ mé tjexri̱a ijnko báscula. 
REV.6.6	Landá kui̱ha̱n nixja ijnko ti nkexro itjen nko̱siñe ti tjejó ti noó ti sin tjejóchón, mé ndáchro:
REV.6.6	―Ijnko kilo noa trigo o̱ iní kilo cebada tsꞌite kaín ti chichaon tsjacha chojni ti ixra̱ sichꞌe nkojnko ña̱o. Kjánchó ti aceite la ko ti vino la chrókjuinchekꞌitjáñahña.
REV.6.7	A̱ndá ti ó kuakitje̱he̱ ti Kolélo ti noóxin sello mé kui̱ha̱n ti noóxin ti nkexro tjechón itsen ndáchro:
REV.6.7	―¡Xrákia!
REV.6.9	A̱ndá ti ó xitje̱he̱ ti nꞌóxin sello mé kꞌuíkua̱n kixin chrínkí ti altar mé tjejó a̱sén ti sin tsíkꞌen kixin kꞌuéchronka sin itén Díos la kuito̱ehya sin kuinkáchónki sin chꞌan. 
REV.6.10	Mé itsen ndáchro sin:
REV.6.10	―Jaha Díos chonta kaín kjuachaxin, jaha ti nkexro tjóá la ko chro̱nka kaín nkehe chaxín. ¿Xá hasta nkesá si̱nchekito̱exián iji̱é ti sin siín chjasintajni, ti sin kꞌóñá ti jeheni? ¿Xá hasta nkesá tsje̱nka̱ sin ti nkehe nduáhya kjuíchꞌe sin?
REV.6.11	Ndá kꞌuáyéhe̱ sin ika tjóá la kꞌuítuehen sin kixin na̱xa̱ tso̱kꞌéhe sin íso ña̱o, hasta tsoxítjajia ti sin tsitekaon Díos na̱xa̱ tꞌitjáña tsꞌenxín sin éxi kꞌuénxin ti sin a.
REV.6.13	*A̱ndá ti konotsé la xèjixín nka̱jní síti chjasintajni éxi ti inta tꞌóna to higo xènjin ti ito yoa ti imá chjéhe xri̱nto̱. 
REV.6.14	*Ndá ti nka̱jní la kꞌuitjáña éxi tóhen ijnko xroon xrèya̱ xi̱kaha. La kaín ti ijna̱ la ko ti nonte ntsíntsí siín nko̱siñe nda̱ñao la sákjuí ókjé. 
REV.6.15	*A̱ndá kaín ti sin rey siín chjasintajni la ko ti sin tꞌe̱to̱an, la ti chojni rico, ti chojni chónta kjuachaxin la ko kaín ti chojni chꞌexón ixra̱ la ko ti chojni ichꞌe ti ixra̱ kuènté mé kꞌuejómá sin nkaxehen itjo̱ la ko chrínkí ti ixro̱ yehye siín nte̱je̱. 
REV.6.16	*La ndáche sin ti ijna̱ la ko ti itjo̱:
REV.6.16	―Xrákia xrátja ti jeheni tjejómani kixin chrókꞌuíkonhñani ti nkexro tꞌe̱to̱an tjetja̱xi̱n ti trono la ko ti kjuachrakon ijié tsjajon ti Kolélo, 
REV.6.17	*kixin ó ikui ti ña̱o sinchekjasóte ti Kolélo la ko Díos ti jeheni la, ¿xá nkexro chrókjuacha tíha? ―ichro sin.
REV.7.2	Kja̱xin kꞌuíkua̱n íjnko ángel kjui̱xi̱n nó tji̱to̱xin ña̱o, la chónta ti sello kuènté Díos tjechón. Ndá itsen kꞌuéye̱he̱ ti noó ángel tsíkꞌayéhe̱ kjuachaxin sincheníhi nonte la ko nda̱ñao. 
REV.7.3	*Ndáchro:
REV.7.3	―Náhí, na̱xa̱ ncheníehñara ti nonte la ko ti nda̱ñao la ko ti inta siín, hasta tsjixin itsa xro̱ye totjín ti sin chꞌehe ixra̱ ti Díos kuènténi ―ichro chꞌan.
REV.7.4	Ndá kui̱ha̱n ti número ti sin chónta ti sello mé ciento cuarenta y cuatro mil chojni, kaín ti sin tsíkꞌaxrjeníxin ti sin israelita. 
REV.7.5	Teyó mil ti sin tsíkꞌaxrjeníxin Judá, teyó mil ti sin tsíkꞌaxrjeníxin Rubén la ko teyó mil ti sin tsíkꞌaxrjeníxin Gad, 
REV.7.6	teyó mil ti sin tsíkꞌaxrjeníxin Aser, teyó mil ti sin tsíkꞌaxrjeníxin Neftalí, teyó mil ti sin tsíkꞌaxrjeníxin Manasés, 
REV.7.7	teyó mil ti sin tsíkꞌaxrjeníxin Simeón, teyó mil ti sin tsíkꞌaxrjeníxin Leví, teyó mil ti sin tsíkꞌaxrjeníxin Isacar 
REV.7.8	teyó mil ti sin tsíkꞌaxrjeníxin Zabulón, teyó mil ti sin tsíkꞌaxrjeníxin José, la ko teyó mil ti sin tsíkꞌaxrjeníxin Benjamín chónta xro̱ye kuènté Díos.
REV.7.9	A̱ndá ti ó kjuixin tíha, ndá tsjaha̱ la kꞌuíkua̱n nchónhña chojni tjejó, ninkexró tsjachahya tsꞌekin, chojni tsíki̱xi̱n kaín nación la ko kaín nkexrín tsjehe sin, kaín ngiva la ko kaín chjasin, mé tjejóxin to̱té sin nkayakon ti trono la ko nkayakon ti Kolélo la tjejóchrꞌinkáya sin ika tjóá la tjejóya kajni ti itja sin. 
REV.7.10	La kaín sin itsen ndáchro sin:
REV.7.10	Díos kuènténi jaha mé kjui̱nchekaá ti jeheni.
REV.7.10	Jaha tjetja̱xian ti trono la ko ti Kolélo mé kjuínchekaá ti jeheni.
REV.7.11	Ndá kaín ti sin ángel tjejóxin to̱té nkonda̱tjen ti trono la ko nkonda̱tjen ti sin táda la ko ti noó sin tjejóchón, mé kaín sin kꞌuejóxin tochꞌin sin hasta nkéhe̱ ikja sin nonte nkayakon ti trono la chjéhe sin Díos kjuasáya, 
REV.7.12	la ndáchro sin:
REV.7.12	Mé xi̱kaha tso̱hen.
REV.7.12	Tsochjéheni Díos kjuasáya kixin kaín ti kjuaxrexinkaon jína chónta chꞌan,
REV.7.12	la imá tꞌe̱to̱an chꞌan la ko tsjikosáyeheni chꞌan.
REV.7.12	Tsjikosáyeheni ti kjuachaxin kuènté chꞌan kixin tjinki̱tsa chꞌan ti jeheni nkochríxín.
REV.7.12	Mé xi̱kaha tso̱hen.
REV.7.13	A̱ndá ijnko ti sin táda itjen ntiha mé kjuanchankí, ndáchro:
REV.7.13	―Ti sin tjejóchrꞌinkáya ika tjóá la, ¿xá nkexro tíha la ko nketí tsíkji̱xi̱n sin?
REV.7.14	―Ìnchéni, jaha la ó noha.
REV.7.14	Ndá jehe chꞌan ndáchro chꞌan:
REV.7.14	―Ti sin í mé tsíkꞌaxrjekjanxin sin ti kjuachrakon ijié siín chjasintajni, la jehe sin ó ikjue̱n sin ti iké sin la ko kótjuáxin sin ijni̱é ti Kolélo. 
REV.7.15	Mé xi̱kaha, ijie la tjejó sin nkayakon ti trono kuènté Díos, la tie ko ncha̱kotjin tjikosayéhe sin Díos nkaxehen ti ni̱nko kuènté chꞌan. A̱ndá ti nkexro tjetja̱xi̱n ti trono mé tꞌayakohen ti jehe sin. 
REV.7.16	*La í tsꞌenxínhña sin kjinta la ko ìnta̱ la í tsochjáxinhña sin ña̱o la ko ti sóa kuènté ti ña̱o la í sincheníehña ti jehe sin 
REV.7.17	*kixin ti Kolélo itjen nko̱siñe ti trono mé tsꞌayakohen ti jehe sin éxi ti nkexro tꞌayakohen ti kolélo kuènté; mé sátsjiko chꞌan ti jehe sin ti sítjiá ìnta̱ tjajon kjuachón, la Díos tsꞌóni ti nda̱kon sin.
REV.8.1	A̱ndá ti ó kuakitje̱he̱ ti Kolélo ti ya̱to̱xi̱n sello chónta ti libro la kꞌuixinhña ninkehó ruido chjina itꞌo̱ hora ti nkaya nka̱jní. 
REV.8.2	Ndá chrꞌéxi̱n kꞌuíkua̱n yato sin ángel tjejóxin sin to̱té sin nkayakon Díos, la nkojnko sin kꞌuáyéhe̱ sin nkojnko trompeta. 
REV.8.3	*La chrꞌéxi̱n ikui íjnko ángel kjuákꞌexín to̱té nkayakon ti altar mé xraá ijnko ihnti tsíkꞌónaxín oro. Ndá kꞌuáyéhe̱ nchónhña chi̱nko̱ xraxé náxrjón kixin tsjiko ti oración kuènté kaín ti sin tsíkꞌóna xje̱en Díos, tsjakꞌe chritaón ti altar tsíkꞌónaxín oro itjen nkayakon ti trono. 
REV.8.4	A̱ndá ti ihnchi kuènté ti chi̱nko̱ la ko ti oración kuènté ti chojni tsíkꞌóna xje̱en Díos, mé chrìinxín itja ti ángel, ti itjen Díos. 
REV.8.5	*A̱ndá ti ángel mé kuákja ti ihnti
REV.8.6	A̱ndá ti yato sin ángel chónta nkojnko trompeta mé ó yaxíhin sin tsꞌánoa sin.
REV.8.8	A̱ndá ti yaáxin ángel kꞌuánoa ti trompeta mé éxi ijnko ijna̱ ijié síchrꞌákjen xrohi la sákjuí kꞌuánótjenkí nda̱ñao ndá ti níxin parte ti nda̱ñao la kꞌóna ijni̱. 
REV.8.9	La ikꞌuén níxin parte ti iko siín chrínkí nda̱ñao la ko níxin parte ti ntabarco la kꞌuaniánkí ìnta̱.
REV.8.11	*A̱ndá ti konotsé la itꞌin Ajenjo, mé tꞌaxrjexín itsjá, landá ti níxin parte ti ìnta̱ la kótsjá, la xi̱kaha itsjé chojni kꞌuénxin ti ìnta̱ kixin itsjá.
REV.8.13	Ndá na̱xa̱ tsjaha̱ la kui̱ha̱n kixin ijnko ángel tjetjaká nko̱siñe nka̱jní mé itsen ndáchro:
REV.8.13	―¡Nóa ti sin tjejó chjasintajni ti ó tsondáchro ti trompeta tsꞌánoa ti iní ángel na̱xa̱ tꞌitjáña!
REV.9.1	A̱ndá ti nꞌóxin ángel kꞌuánoa ti trompeta, mé kꞌuíkua̱n ijnko konotsé kꞌuánótje̱xi̱n nka̱jní la ikui chjasintajni, la kꞌuáyéhe̱ ti llave kuènté ti tòye̱ ni̱nka
REV.9.2	*Ndá xitje̱he̱ ti tòye̱ ni̱nka la ntiha kꞌuaxrjexín ihnchi éxi ti ihnchi tꞌaxrjexín ijnko itja̱, landá ti ña̱o la ko ti nka̱jní mé kótié kixin ti ihnchi kꞌuaxrjexín ti tòye̱ a. 
REV.9.3	*Ndá ti ihnchi mé kꞌuaxrjexín itsjé kochjoá sákjuí kuenté chjasintajni. La kꞌuáyéhe̱ kjuachaxin kixin jína siñehe chojni éxi ñehe ti konchi̱a̱ siín chjasintajni xi̱kaha. 
REV.9.4	*La kꞌuítuehen kixin sincheníehña ti kayoa siín chjasintajni la ko ninkehó nkehe yoa la ko ninkehó ntayoa, jehó ti chojni chóntahya ti sello kuènté Díos ti totjín. 
REV.9.5	Kjánchó kꞌuáyèhya kjuachaxin kixin tsꞌóñá ti chojni. Náhí. Jehó sinchekjasóte va chojni inꞌó nitjó; a̱ndá ti kjuatjoté mé yóhe̱ éxi tjotéxin ti niehe chojni ijnko konchi̱a̱. 
REV.9.6	*La ti ña̱o a, la itsjé chojni tsotjinkaon itsꞌen, kjánchó xitjahya itsꞌen sin. Kjónté tjinkaon sin la ti kjuachꞌén la tsinkéhe ti jehe sin.
REV.9.8	*Ti ka̱xi̱hí mé yóhe̱ éxi ka̱xi̱hi chojnichjin, a̱ndá ti ñeno la yóhe̱ éxi ñeno koxra̱. 
REV.9.9	*Ti nto̱e va la chónta éxi ijnko nkehe tsíkꞌónaxín chika. A̱ndá ti ruido kuènté ti ka̱ñe̱ñe̱e va, la éxi ti ruido kuènté nchónhña carreta tinkánkákjen koka̱te̱ ti ó siín guerra. 
REV.9.10	Chónta ntañé éxi ntañé konchi̱a̱ xi̱kaha la ko ichꞌié mé tíha ti sinchekjasótexín ti chojni inꞌó nitjó. 
REV.9.11	La chónta va ijnko rey tꞌe̱tue̱hen va mé tíha la ti ángel kuènté ti tòye̱ ni̱nka. Mé ihni̱é ti ángel ti ngiva hebreo mé Abadón, ndá griego mé Apolión, la yóí mé tꞌaxrjexín kixin tíha mé sinchekꞌitjáña kaín nkehe.
REV.9.12	Mé xi̱kaha ti kjuachrakon xránkíxixín la ó kꞌuatsínka. Kjánchó na̱xa̱ tꞌitjáña í yaá kjuachrakon tíjie itsi.
REV.9.14	Mé ndáche ti njonxi̱n ángel chónta ti trompeta xi̱kihi:
REV.9.14	―Tꞌoxinda̱nke̱héra ti noó ángel tjejóchroé chjinaxón ti nda̱río ijié itꞌin Éufrates.
REV.9.15	Ndá xi̱kaha xinda̱nke̱he noó ti sin ángel tjejóchóhen ti hora, ti ña̱o, ti nitjó la ko ti nánó, kixin sátsji tsꞌóñá níxin parte ti chojni siín chjasintajni. 
REV.9.16	Ndá kui̱ha̱n ti número kuènté ti soldado tjejókjen koka̱te̱ mé yaá ciento millones sin.
REV.9.17	Mé xi̱kihi kꞌuíkua̱n ti koka̱te̱; ntakuin ti sin tjejókjen mé chónta chika kjátse, azul la ko siñe. Ndá ikja ti koka̱te̱ la éxi ikja koxra̱ xi̱kaha, la ti irꞌua va mé tꞌaxrjexín xrohi, ihnchi la ko azufre. 
REV.9.18	Ndá níxin parte ti chojni mé kꞌuénxin ti ihnchi, ti xrohi la ko ti azufre kꞌuaxrjexín irꞌua ti koka̱te̱. 
REV.9.19	Ti koka̱te̱ la chónta kjuachaxin ti irꞌua la ko ti ntañé kixin ti ntañé mé tsjehe éxi konche chónta ikja la tíha ncheníexín ti chojni.
REV.9.21	Kuíto̱ehya sin ti nkehe jínahña ichꞌe sin éxi ti tꞌóñá kícho sin, nchekjiko kícho sin, chónta sin ókjé chojnichjin jehya ichjién sin la ko teé sin.
REV.10.1	Ndá chrꞌéxi̱n kꞌuíkua̱n íjnko ángel imá chónta kjuachaxin kꞌuínkaji̱nxi̱n nka̱jní, tjenkákjan itji̱ la ti ikja chꞌan la chónta ijnko konche̱cha̱. A̱ndá ti nkayakon chꞌan la imá tjáki̱ni éxi ti ña̱o, a̱ndá ti to̱té chꞌan la éxi xrohi síchrꞌákjen tsjehe. 
REV.10.2	Mé tjexraá chꞌan ijnko libro intsí tjexrankehe̱, la kjuakꞌe chꞌan ti to̱té chꞌan chjina chritaón nda̱ñao landá ti to̱té chꞌan ikjon chritaón inche. 
REV.10.3	Ndá itsen nixja chꞌan éxi tójna̱ ijnko koxra̱, la ti yato kjonta la kjuáte̱yá ti itén chꞌan. 
REV.10.4	Ndá ti ó kjuixin ndáchro ti yato kjonta, la janhan chrókjian ti nkehe ndáchro, kjánchó kui̱ha̱n itén ijnko nkexro nkaya nka̱jní ndáchro:
REV.10.4	―Chro̱nkahya ti nkehe ndáchro ti yato kjonta la ko kjinhña ninkehó.
REV.10.6	La kꞌuákjenxi̱n chꞌan ihni̱é ti nkexro tjechón nkochríxín, ti nkexro kjuíchꞌéna nka̱jní, chjasintajni, la ko kaín ti nkehe siín la ko nda̱ñao, ndáchro:
REV.10.6	―Í séhya na̱xa̱ tso̱xrjen; 
REV.10.7	ndá tsjixraká ti ña̱o ndá ti ya̱to̱xi̱n ángel tsꞌánoa ti trompeta ndá tsoxiteyá ti nkehe jehó Díos nohe, éxi ti tsíchenka chꞌan ti sin kꞌuéchronka itén chꞌan ósé.
REV.10.8	―Tikákjá ti libro intsí tjexrankehe̱ tjexraá ti ángel kjuákꞌe to̱té chritaón nda̱ñao la ko chritaón inche.
REV.10.9	Ndá sákjuiá ti itjen ti ángel la kjuáncháha̱ ti libro intsí ndá jehe chꞌan ndáchro chꞌan:
REV.10.9	―Tákjá, la inte. Ti ó tsochrꞌáxehen irꞌua la tso̱xé éxi itsje̱n kotsje̱nta, kjánchó ti ó tsjiji tsaá la imá tso̱tsjá.
REV.10.10	Ndá kuákjaá ti libro intsí tjexraá ti ángel la kjonié. Ndá ti ó chrꞌaxaha̱n irꞌua̱ la imá ixé éxi itsje̱n ndá chrꞌéxi̱n la imá kótsjá ti ó kjuíji nkaya tsa̱na. 
REV.10.11	Ndá kꞌue̱to̱an chꞌan ndáchro chꞌan:
REV.10.11	―Ticháxi̱n tso̱chro̱nkaxián itén Díos ínaá kixin tsihin nchónhña chjasin, nación, ngiva la ko rey.
REV.11.1	―Tꞌínkatjen tjácho̱a ti ni̱nko kuènté Díos, ti altar la ko kja̱xin tꞌékian nkekja̱ín ti sin tjejó ntiha tinkáchónki Díos. 
REV.11.2	*Kjánchó ti nda̱sin la tjácho̱ahya kixin tíha la ó kꞌuáyéhe̱ ti chojni tinkáchónkihya Díos kixin tsꞌe̱to̱an sin ti chjasin Jerusalén iní nánó kotꞌo̱. 
REV.11.3	A̱ndá janhan tsochrꞌan yaá ti sin kuénta̱na tsochronkaxín sin ti nkehe chaxín kuénta̱na ti iní nánó kotꞌo̱ la tsochónta sin ika tie.
REV.11.5	A̱ndá ti nkojín sin tjinkaon sichꞌehe nkojín nkehe jínahña ti yaá sin, la xrohi tsꞌaxrjexín irꞌua ti sin a, la tsjaka kaín ti chojni tso̱nínkakohen ti jehe sin hasta itsꞌen sin. A̱ndá ti nkojín sin tjinkaon sichꞌehe nkojín nkehe jínahña ti sin a la kja̱xin sin xi̱kaha tsꞌenxín sin. 
REV.11.6	*Jehe sin la tsochónta sin kjuachaxin tsꞌe̱to̱an sin kixin tsoxrákoahya ichrin ti iní nánó kotꞌo̱ tsonixja sin itén Díos la ko tsochónta sin kjuachaxin kixin ti ìnta̱ la tsꞌóna ijni̱ la ko sinchekjasótexín sin chojni kaín ti ichin siín, itsjé vece éxi tjinkaon sin. 
REV.11.7	*A̱ndá ti ó tsjixin tsochronka sin ti itén Díos, ndá ti iko jie̱he tsꞌaxrjexín ti tòye̱ ni̱nka
REV.11.8	*A̱ndá ti cuerpo kuènté sin mé tsꞌejótsínka ti nti̱a kuènté ti chjasin ijié, ti chjasin tsíkja̱kꞌe̱nka̱ni sin Ìnchéni ntacruz, mé kja̱xin nchekꞌin sin Sodoma la ko Egipto. 
REV.11.9	A̱ndá ti iní ña̱o kotꞌo̱ mé kaín chojni itsjé chjasin, kaín nkexrín tsjehe, kaín ngiva la ko kaín nación mé tsꞌikon sin ti sin tsíkꞌen tsꞌejótsínka ntiha la tsjajonhña sin kjuachaxin tsoxravá. 
REV.11.10	A̱ndá kaín ti chojni chjasintajni la tso̱chéhe̱ sin kixin ó ikꞌuén ti yaá sin a, la tsjasin sin kia la ko sincheki̱to̱nhe̱n kícho sin nkehe kixin ó ikꞌuén ti yaá sin kꞌuéchronka itén Díos, kixin jehe sin la kjuaxróxinhña kuékꞌíxin sin ti kuékꞌejó ti sin a. 
REV.11.11	*Kjánchó ti ó tsꞌatsínka ti iní ña̱o kotꞌo̱, la Díos sinchexechón ti jehe sin ínaá la tsꞌaya sin tsꞌejóxin to̱té sin, la kaín chojni tsꞌikon ti jehe sin la imá tsochrakon. 
REV.11.12	*Ndá yóí sin tsihin sin ijnko nkexro itsen tsonixja nkaya nka̱jní tsondáchro:
REV.11.12	―Chrìña ntihi.
REV.11.12	Ndá ijnko itji̱ chrìinxín sin nka̱jní la kaín ti chojni nínkakohen ti jehe sin la kꞌuíkon sin kixin xi̱kaha kóhen. 
REV.11.13	*Ndá tuénxín imá kꞌuínki nonte la ijnko ite parte ti chjasin ntiha la kꞌuitjáña la ko yato mil chojni ikꞌuén. Ndá kaín ti chojni xehe̱ la imá chrákon sin la kjuankíxin kjuíkosáyehe sin Díos itjen nkaya nka̱jní.
REV.11.14	Mé tíhi ti yaáxin kjuachrakon kóhen, kjánchó ti níxin kjuachrakon la ó kuichjina.
REV.11.15	Kaín kjuachaxin kuènté ti chjasintajni
REV.11.15	mé kja̱xin kꞌóna kuènté Díos la ko Cristo
REV.11.15	kixin jehe chꞌan tsꞌe̱to̱an chꞌan nkochríxín.
REV.11.16	A̱ndá ti veinticuatro ti sin táda tjejótja̱xi̱n sin ti trono itjen nkayakon Díos mé kꞌuejóxin tochꞌin sin hasta kéhe̱ ikja sin nonte la chjéhe sin Díos kjuasáya. 
REV.11.17	Ndáchro sin:
REV.11.17	Tjáhani kjuasáya, Ìnchéni Díos, chonta kaín kjuachaxin.
REV.11.17	Jaha xráxín kjuákꞌe, itjen la ko xikꞌinka ínaá.
REV.11.17	Jaha kꞌuayéhé ti kjuachaxin ijié,
REV.11.17	la jaha tsjankíxian tséto̱an.
REV.11.18	kjánchó ó ikui ti ña̱o si̱nchekjasóte sin
REV.11.18	Ó ikui ti ña̱o si̱nchekito̱exián iji̱é ti sin tsíkꞌen
REV.11.18	la ko jaha tsjénke̱hé ti sin kjuítꞌaha ixra̱ chrónkaxín ti itan,
REV.11.18	ti sin ó kjui̱nchetjóá la ko ti sin kjuíkosáyehe ti ihni̱á,
REV.11.18	á chojni nte̱to o̱ chájan ntsíntsí.
REV.11.18	La jaha si̱nchekꞌitjáña ti nkexro nchekꞌitjáña ti chjasintajni.
REV.12.1	Ndá chrꞌéxi̱n mé kꞌuíkua̱n kóhen ijnko nkehe ijié ti nka̱jní: mé ikui ijnko chojnichjin chónta iké tjáki̱ni éxi ña̱o tsjehe la ti nitjó itjen chrínkí ti to̱té tjan la ko tjenkáya ijnko corona chónta teyó konotsé ti ikja tjan. 
REV.12.2	Ti chojnichjin i mé í jóhya
REV.12.3	*Xrína̱hña kóhen íjnko nkehe ijié ti nka̱jní: mé ikui ijnko dragón kjátse chónta yato ikja la ite ntèé la chónta corona nkojnko ti ikja. 
REV.12.4	*Landá ti ntañé mé kꞌuitja̱tsaxín níxin parte ti konotsé siín nka̱jní la ikꞌue xrákoa chjasintajni. Ndá kjuákꞌe nkayakon ti chojnichjin i séhya sinchekokjíhi ti ixjan kixin tjinkaon sinie ti xjan ti ó tsokjíhi. 
REV.12.5	*Ndá ti chojnichjin mé kokjíhi tjan ijnko xjan ndoa. Jehe chꞌan mé tsochónta chꞌan ijnko vara chika tsꞌe̱to̱exín chꞌan kaín nación. Kjánchó ti ixjan kjuínchekokjíhi tjan mé sákjui̱ko Díos ti itjen ti trono kuènté chꞌan. 
REV.12.6	Landá ti chojnichjin la kuinká tjan sákjuí tjan nte̱je̱ kixin ntiha itjen ijnko nketí tsjakꞌe tjan tsíkjichꞌéna Díos la ntiha tsoxrajon nkehe sinie tjan iní nánó kotꞌo̱.
REV.12.8	Kjánchó kjuachahya ti dragón la í xrokjuahya kꞌuejó sin nkaya nka̱jní isé. 
REV.12.9	*Ndá xi̱kaha kuakitsjexín sin nka̱jní ti dragón
REV.12.10	―Ijie la ó ikui ti kjuachón, ti kjuachaxin la ko ti tꞌe̱to̱axín Díos kuènténi la ko ti kjuachaxin kuènté Cristo kixin ó kjuixin kꞌuaxrjexín nka̱jní ti nkexro kuékꞌeka ijie̱ ti kíchóni, ti nkexro kꞌuekjanchia ijie̱ ncha̱kotjin la ko tie nkayakon Díos. 
REV.12.11	Ti sin kíchóni mé kjuacha sin kuaá sin kixin ti ijni̱é ti Kolélo kꞌuitjí la ko ti nkehe jína chrónkaxín sin la chrákonhña sin kjónté ikꞌuén sin. 
REV.12.12	Méxra̱ ijie la tso̱chéhe̱ ti nka̱jní la ko kaín ti nkexro tjejó ntiha. Kjánchó nóa ti nkexro tjejó chjasintajni la ko ti nda̱ñao kixin ó kꞌuinkajin ti jínahña la imá nínkaon kixin nohe kixin í kanhñó isé itsꞌe.
REV.12.13	A̱ndá ti dragón ti kónohe kixin kꞌuánótje̱xi̱n nka̱jní ndá kjuankíxin chréhe̱ ti chojnichjin kóchónta ijnko xjan ndoa kixin chrókꞌóñá. 
REV.12.14	*Kjánchó Díos chjéhe ti chojnichjin yaá ka̱ñe̱ñe̱e ijié kuènté kotjua̱nhnko kixin jína tsjaká tjan sátsji tjan nte̱je̱ tsinkéhe tjan ti dragón. Sátsji tjan la ntiha tsoxrajon nkehe sinie tjan iní nánó kotꞌo̱. 
REV.12.15	Ndá ti dragón mé kuakitsjexín irꞌua yeé ìnta̱ éxi ijnko nda̱río kixin tsꞌátjoáko ti chojnichjin. 
REV.12.16	Kjánchó ti nonte la kjuínki̱tsa ti jehe tjan kixin ti nonte la kuakitje̱he̱ ti irꞌua la ikꞌui kaín ti ìnta̱ kꞌuaxrjexín irꞌua ti dragón. 
REV.12.17	A̱ndá ti dragón la imá kónínkakohen ti chojnichjin la sákjuikjeyá ti sin tsíkꞌaxrjeníxin tjan kixin tsjajo̱nko chꞌan ti jehe sin, mé tíha la kaín ti sin titekaon ti nkehe tsíkꞌe̱to̱an Díos la ko titekaon ti nkehe tsíchronka Jesucristo. 
REV.12.18	A̱ndá ti dragón la kꞌuéchóhen ti chrínta nda̱ñao.
REV.13.2	*Ti iko ijié kꞌuíkua̱n mé yóhe̱ éxi ijnko kotónchi nte̱je̱, kjánchó ti to̱té la éxi to̱té ko oso la ti irꞌua la éxi irꞌua koxra̱. Ti dragón mé kjuajon kjuachaxin kixin imá tsꞌe̱to̱an ti iko ijié. 
REV.13.3	A̱ndá ijnko ikja ti iko mé tsíchrítꞌo̱ ijié la chónta chrókꞌuenxín, kjánchó ti tsíchrítꞌo̱ la kuito̱he jína, ndá kaín chojni kuenté chjasintajni la chrákon sin kixin xi̱kaha kóhen ndá kuitekaon sin ti iko ijié
REV.13.4	Ndá kjuíkosáyehe sin ti dragón kixin jehe kjuajon ti kjuachaxin kꞌuáyéhe̱ ti iko ijié, la kja̱xin kjuíkosáyehe sin ti iko ijié ndáchro sin:
REV.13.4	―¿Xá nkexro chrókóyóhe̱ éxi ti iko ijié i, la ko xá nkexro chrókjuacha chrókjuajo̱nko?
REV.13.6	Ndá xi̱kaha kjuíchꞌe ti iko ijié, kꞌuándaxíhi̱n Díos la ko kꞌuándaxíhi̱n ti ihni̱é chꞌan la ko ti ni̱nko itjen nkaya nka̱jní la ko kaín ti sin tjejó ntiha. 
REV.13.7	*Kja̱xin kꞌuáyéhe̱ kjuachaxin kixin tsjajo̱nko ti sin tinkáchónki Díos hasta tsꞌóñá la ko kja̱xin kꞌuáyéhe̱ kjuachaxin kixin tsꞌe̱tue̱hen chojni kaín nkexrín tsjehe, kaín chjasin, kaín ngiva la ko kaín nación. 
REV.13.8	*Ndá kaín ti chojni siín chjasintajni mé kjuíkosáyehe ti iko ijié. Mé ti chojni a la xráxín sínixínhña ihni̱é sin ti ndesi kꞌóna chjasintajni, la ko kja̱xin sínixínhña ihni̱é sin ti libro kuènté kjuachón, chónta ti Kolélo kꞌóñá sin.
REV.13.9	Ti nkexro jína tihin la chrókuihin tíhi. 
REV.13.10	*Ti nkexro sátsjiko sin ndo̱echjiso la ndo̱echjiso sátsji sin; ti nkexro tsjaya̱xi̱n espada la espada tsꞌenxín. Tíhi mé tꞌaxrjexín kixin ti sin tinkáchónki Díos la ticháxi̱n tsꞌitja sin kixin, kjónté tsjasóte sin, la tsíto̱ehya sin tsinkáchónki sin Díos.
REV.13.11	A̱ndá chrꞌéxi̱n kꞌuíkua̱n íjnko iko ijié kꞌuaxrjexín nonte, mé chónta yaá ntèé éxi ntèé ijnko kolélo, kjánchó nixja éxi ti dragón.
REV.13.12	La kja̱xin chónta kaín ti kjuachaxin éxi chónta ti iko ijié sa̱oxín la tꞌe̱tue̱hen ti chojni siín chjasintajni kixin tsinkáchónki ti iko ijié sa̱oxín, mé ti iko tsíchrítꞌo̱ ikja ndá kuito̱he jína. 
REV.13.13	La kja̱xin kjuasin kjuaxroan ijié la hasta xrohi kꞌuánótje̱xi̱n nka̱jní ikui chjasintajni, la nchónhña chojni kꞌuíkon. 
REV.13.14	Ndá xi̱kaha kjuíchꞌiyehe itsjé chojni kixin ti kjuaxroan kjuasixín ti kjuachaxin tsíkjajon ti iko ijié sa̱oxín. Ndá chrꞌéxi̱n la kꞌue̱to̱an kixin ti chojni siín chjasintajni mé sichꞌéna ijnko nkehe tsíkjano̱ña tsotsjehe éxi ti iko sa̱oxín tsíchrítꞌo̱xi̱n espada la na̱xa̱ kjuákꞌechón. 
REV.13.15	A̱ndá kꞌuáyéhe̱ kjuachaxin kixin jína tsochjéhe kjuachón ti nkehe tsíkjano̱ña kuènté ti iko ijié sa̱oxín, ndá jína tsonixja la ko tsꞌóñá ti nkexro tsinkáchónkihya ti nkehe a. 
REV.13.16	Kja̱xin tsꞌe̱to̱an kixin kaín chojni la ko kaín chájan, chojni rico o̱ chojni nóa, chojni chꞌexón ixra̱ o̱ náhí, mé tsochónta xro̱ye
REV.13.17	La ninkexró xrokjuahya tsꞌe̱na la ninkexró xitjahya sinchekji ti chóntahya ti xro̱ye o̱ ihni̱é ti iko ijié o̱ ti número kuènté ti ihni̱é ti iko. 
REV.13.18	Tíhi la ticháxi̱n tsienxín chojni jína. Ti nkexro tienxín la chrókónohe kixin ti número kuènté ti iko ijié, mé número kuènté chojni mé tíha la seiscientos sesenta y seis.
REV.14.2	Ndá chrꞌéxi̱n kui̱ha̱n ijnko itan nkaya nka̱jní, éxi ti ruido kuènté ti nda̱río ijié la ko éxi ti tjonta itsen. Ti itan kui̱ha̱n la éxi itsjé chojni itꞌin isón arpa. 
REV.14.3	La itsje sin ijnko canto ni̱xin nkayakon ti trono la ko nkayakon ti noó sin tjejóchón la ko ti sin táda. La ninkexró xrokjuahya tꞌitja ti canto itsje sin; jehó ti ciento cuarenta y cuatro mil, ti sin kuaá tsikꞌaxrjekjaxín ti chojni siín chjasintajni. 
REV.14.4	Ti sin i mé kóchóntahya sin chojnichjin ókjé, la tjóá tjejó sin, chréhe̱ sin ti Kolélo kjónté nketí sátji. Jehe sin mé kuakitsekjaxín Díos ti siín ijie̱; la jehe sin mé ti ofrenda sa̱oxín kꞌuáyéhe̱ Díos la ko ti Kolélo. 
REV.14.5	*La kꞌuaxrjexínhña ninkehó kjuachꞌia ti irꞌua sin, la ninkehó ijie̱ chóntahya sin ti tjejó sin nkayakon ti trono kuènté Díos.
REV.14.6	A̱ndá kꞌuíkua̱n íjnko ángel tjetjaká nko̱siñe nka̱jní chronka ti itan tsaáxini nkochríxín kixin tsihin ti chojni siín chjasintajni la ko kaín nación, chojni kaín nkexrín tsjehe, kaín ngiva la ko kaín chjasin. 
REV.14.7	Ndá ti ángel mé itsen ndáchro:
REV.14.7	―Tjíkosayehéra Díos la ko chje̱héra kjuasáya kixin ó kjuixraká ti ña̱o sinchekito̱exín chꞌan iji̱é kaín chojni. Tjikosayehéra ti nkexro kjuíchꞌéna nka̱jní la ko chjasintajni, nda̱ñao la ko ti sítꞌaxrje ìnta̱.
REV.14.8	―Ó kjuixin kꞌuitjáña, ó kjuixin kꞌuitjáña ti chjasin ijié, ti chjasin Babilonia. Ti chjasin kjua̱ko̱he̱ kaín ti iso chjasin tsjasin ijie̱ la ko tsinkáchónki ti nkehe tsíkjano̱ña.
REV.14.9	Ndá chrꞌéxi̱n chréhe̱ ti níxin ángel la itsen, ndáchro:
REV.14.9	―Ti nkojín nkexro tsjikosáyehe ti iko ijié la ko ti nkehe tsíkjano̱ña kuènté o̱ tsochónta xro̱ye ti totjín o̱ ti itja chjina, 
REV.14.10	*la Díos imá tso̱nínkaon landá sinchekjasótexín chꞌan kaín sin ti xrohi la ko azufre, mé ti sin ángel la ko ti Kolélo la tsꞌikon nkexrín tsjasóte sin. 
REV.14.11	*Ti ihnchi kuènté ti xrohi tjasótexín sin mé tsochrìin nkochríxín la xrokjuahya tso̱kꞌéhe sin ncha̱kotjin la ko tie kixin kuinkáchónki sin ti iko ijié la ko ti nkehe tsíkjano̱ña kuènté la ko chónta sin ti xro̱ye kuènté ti ihni̱é. 
REV.14.12	Méxra̱ ti nkexro tinkáchónki Díos la ko nchexiteyá ti nkehe tꞌe̱to̱an chꞌan la ko ti̱toéhya sin chréhe̱ sin chꞌin Jesús, la tsꞌo̱xrjéhya sin.
REV.14.13	Ndá kui̱ha̱n ijnko itan kui̱xi̱n nka̱jní ndáchro:
REV.14.13	―Ikjian tíhi: “Náxrjón chéhe̱ ti nkexro itsꞌen tinkáchónki Ìnchéni ndesi ijie.” Jeén xi̱kaha, ichro Ncha̱kuén Díos. Jehe sin mé tso̱kꞌéhe sin kixin ó kjuíchꞌe sin ixra̱ la Díos tsje̱nke̱he ti jehe sin kaín ti ixra̱ jína kjuíchꞌe sin.
REV.14.15	*A̱ndá íjnko ángel kꞌuaxrjexín ni̱nko mé itsen nixje̱he̱ ti nkexro tetja̱xi̱n chritaón ti itji̱, ndáchro:
REV.14.15	―Ichrꞌán ti hoz kuèntá la itja̱a ti nkehe kꞌóna kixin ó kjuixraká ti ña̱o, la ti nkehe tsíkꞌóna chjasintajni la ó tsícha.
REV.14.16	Ndá ti nkexro tetja̱xi̱n chritaón itji̱ mé ichrꞌán ti chika hoz kuenté chjasintajni la kjuejo ti nkehe tsíkꞌóna ntiha.
REV.14.17	Ndá chrꞌéxi̱n mé kꞌuaxrjexín íjnko ángel ti ni̱nko itjen nkaya nka̱jní la kja̱xin tjexraá ijnko chika hoz imá taté. 
REV.14.18	Ndá kꞌuaxrjexín íjnko ángel ti altar la chónta kjuachaxin tsꞌe̱tue̱hen ti xrohi la itsen kꞌuéye̱he̱ ti nkexro tjexraá ti chika hoz imá taté ndáchro:
REV.14.18	―Tjankíxian ichrꞌán ti chika hoz kuèntá, la itja̱a ti ito uva tsíkꞌóna chjasintajni kixin ti ito la ó tsíchjé.
REV.14.19	Ndá ti ángel kjuínchekꞌatsínka ti chika hoz chritaón ti chjasintajni la kꞌuijin ti ito uva ndá kꞌuènka chꞌan ti ito ijnko nkehe ijié tsꞌéña chꞌan. Tíha mé tꞌaxrjexín kixin Díos mé xi̱kaha sinchekjasóte kaín chojni. 
REV.14.20	*Ndá ti ito uva mé ndója chjasin kꞌuénxin chꞌan, la ntiha mé kꞌuaxrjexín ijni̱ la kuichjéhe éxi noixín ti freno kuènté koka̱te̱ la éxi iní ciento kilómetro xi̱kaha kuichjéhe.
REV.15.1	Ndá kꞌuíkua̱n nka̱jní íjnko kjuaxroan ijié: mé yato sin ángel kjui̱ka̱o ti yato ichin tsjixixín tso̱níexín chojni, mé ti ichin mé tíha ti kjuanínkaon kuènté Díos tsjixixín.
REV.15.2	Kja̱xin kꞌuíkua̱n éxi ijnko nda̱ñao éxi xro̱se̱nta̱ tsjehe sinkíkjan xrohi. Ndá chjinaxón ti ìnta̱ mé tjejóxin to̱té ti sin tsíkjacha tsíkjajo̱nko ti iko ijié la ko kuinkáchónkihya ti nkehe tsíkjano̱ña kuènté ti iko a la chóntahya sin ti xro̱ye la ko ti número kuènté ti iko ijié, mé tjejóxin sin to̱té sin chritaón ti nda̱ñao éxi xro̱se̱nta̱ tsjehe la xraá sin arpa tsíkjajon Díos. 
REV.15.3	*Ndá itsje sin ijnko canto kuènté Moisés, ti nkexro kjuíchꞌehe ixra̱ Díos, la ko ti canto kuènté ti Kolélo, ndáchro:
REV.15.3	Imá ijié ti kjuaxroan kuèntá la ko kaín ti nkehe tsíkji̱chꞌéna.
REV.15.3	Ìnchéni Díos, chonta kaín kjuachaxin.
REV.15.3	Ndoá la ko chaxín ti nti̱a kuèntá.
REV.15.3	Jaha mé ti Rey tꞌe̱to̱an kuenté chjasintajni.
REV.15.4	¿Xá nkexro chrókjuikosáyahya kixin jahuá ti nkexro tjóá?
REV.15.4	Kaín nación itsi sin la tsjikosáyehe sin ti jaha
REV.15.4	kixin ó kꞌuíkon sin ti ixra̱ jína kjui̱chꞌe.
REV.15.6	A̱ndá ti ni̱nko mé kꞌuaxrjexín ti yato sin ángel kjui̱ka̱o ti yato ichin la tjejóchrꞌinkáya sin ika lino tjóá la ko tjáki̱ni, la chónta sin ijnko cinturón tsíkꞌónaxín oro chjina ti ntakuin sin. 
REV.15.7	Ndá ijnko ti noó ti sin tjejóchón mé kjuajon nkojnko copa tsíkꞌónaxín oro kuákja ti yato ángel, a̱ndá ti copa mé síkaón ti nkehe tsjasótexín chojni kjuajon Díos, ti nkexro tjechón nkochríxín. 
REV.15.8	*A̱ndá nkaxehen ti ni̱nko la kaón ihnchi kui̱xi̱n ti kjuachaxin ijié kuènté Díos, la ninkexró xrokjuahya tsꞌixehen ntiha hasta tsjixinjña tsꞌatsínka ti yato ichin kjui̱ka̱o ti yato sin ángel.
REV.16.1	Ndá kui̱ha̱n ijnko itan itsen kꞌuaxrjexín ti nkaxehen ni̱nko, ndáche ti yato sin ángel:
REV.16.1	―Sátjia tꞌitjiá ti nkehe tjiá ti yato copa chritaón chjasintajni kixin tíha kui̱xi̱n ti itjen Díos kixin tsjasótexín chojni.
REV.16.3	A̱ndá ti yaáxin ángel kꞌuitjí ti nkehe tjiá ti copa chritaón nda̱ñao. La ti nda̱ñao la kꞌóna ijni̱ éxi ijni̱é ijnko chojni tsíkjincheníhi kícho la kaín iko sínkankí ti ìnta̱ la ikꞌuén.
REV.16.5	Ndá kui̱ha̱n nixja ti ángel chónta kjuachaxin kuènté ti ìnta̱, ndáchro:
REV.16.5	―Jaha mé ijnko nkexro jína kixin xi̱kaha kjui̱nchekito̱exián kaín ijie̱. Ìnchéni, jaha mé ijnko Díos jína, xráxín itjen la ko na̱xa̱ itjen. 
REV.16.6	Ti sin nínkakohan la kꞌóñá sin ti sin kuinkáchónki ti jaha la ko ti sin chrónkaxín ti itan, ndá ijie jaha chje̱hé sin ijni̱ itsꞌi sin kixin jehe sin kjueyá sin xi̱kaha tso̱hen sin.
REV.16.7	Kja̱xin kui̱ha̱n ti itjen altar nixja íjnko nkexro ndáchro:
REV.16.7	―Chaxín, Ìnchéni Díos, jaha chonta kaín kjuachaxin, ndoá la ko jína kjui̱nchekito̱exián iji̱é kaín chojni.
REV.16.8	A̱ndá ti noóxin ángel kꞌuitjí ti nkehe tjiá ti copa chritaón ti ña̱o, a̱ndá ti ña̱o mé kꞌuáyéhe̱ kjuachaxin kixin tsochjáxin kaín chojni ti xrohi kuènté. 
REV.16.9	Ndá kaín chojni chjánxin ti xrohi kuènté ti ña̱o, la kjónté xi̱kaha, la kjuinkíhya sin ti nkehe tjenka̱yáxin sin la kjuikosáyehya sin Díos, la ícha kꞌuándaxíhi̱n sin ti nkexro chónta kaín kjuachaxin.
REV.16.11	La kjónté xi̱kaha la kjuinkíhya sin ti nkehe nduáhya tjenka̱yáxin sin la kꞌuándaxíhi̱n sin ti Díos itjen nka̱jní kixin ti kjuatjoté kuènté ti to̱sóa chónta sin la kuíto̱ehya sin ti nkehe nduáhya kjuíchꞌe sin.
REV.16.13	Ndá kꞌuíkua̱n kixin irꞌua ti dragón
REV.16.14	Tíha mé ncha̱kuén jínahña kjua̱ko̱xi̱n kjuaxroan ijié. A̱ndá tíhi kjuínchenkotsé kaín ti sin rey siín chjasintajni kixin tsjajo̱n sin ti ña̱o kuènté ti Díos chónta kaín kjuachaxin. 
REV.16.15	*“Tsjehéra, janhan la titàya̱ tsjasé éxi ijnko xíche̱e. Díos sincheñao ti nkexro tjejótsjehe la ko tꞌayakohen ti iké kixin chrókꞌuájihya tjóchín la chrókósuèhya kixin chrókónoxín kixin tjóchín sin.” 
REV.16.16	*La ti ncha̱kuén jínahña mé kjuínchenkotsé ti sin rey ti ijna̱ kuènté Meguido, mé ngiva Hebreo la itꞌin Armagedón.
REV.16.17	A̱ndá ti ya̱to̱xi̱n ángel kꞌuitjí ti nkehe tjiá ti copa chritaón ti xri̱nto̱, ndá nkaxehen ti ni̱nko itjen nkaya nka̱jní mé kꞌuaxrjexín ijnko itan, kui̱xi̱n ti itjen ti trono mé itsen nixja, ndáchro:
REV.16.17	―Ó kjuixin xiteyá tíhi.
REV.16.19	*Ndá ti chjasin ijié mé xitje̱he̱ ti nonte la kꞌóna iní, la ko kaín ti chjasin siín chjasintajni la kꞌuitjáña. Kja̱xin kꞌuitjáñehña Díos ti chjasin imá ijié itꞌin Babilonia, la tíha mé kaín kjuanínkaon kuènté chꞌan kjuínchekjasótexín chꞌan. 
REV.16.20	*La kaín nonte ntsíntsí siín nko̱siñe nda̱ñao la ko kaín ijna̱ mé kꞌuitjáña. 
REV.16.21	*Ndá nka̱jní kꞌuánótje̱xi̱n toni ijié, yexín cuarenta kilo, mé xrátja itsjé chojni. A̱ndá ti chojni la a̱ntsí kónínkaon sin kꞌuándaxíhi̱n sin Díos kixin xi̱kaha kóhen la imá kjuasótexín sin ti toni.
REV.17.1	―Xrákia ntihi, ndá tsjákohá nkexrín tsjasóte ti chojnichjin tjasin ijie̱ kítja̱xi̱n chritaón ti nchónhña nda̱ñao. 
REV.17.2	*Ti sin rey tꞌe̱to̱an chjasintajni la kjuasiko tjan ijie̱ la ti chojni siín chjasintajni mé kókoanxin sin ti vino kjuajon tjan ndá xi̱kaha kja̱xin kjuasiko tjan ijie̱.
REV.17.4	*Ti chojnichjin mé chrꞌinkáya ika morado la ko kjátse tsjehe la ko chónta chika oro la ko ixro̱ náxrjón la ko ixro̱ perla ti iké tjan, la kja̱xin xraá tjan ijnko copa tsíkꞌónaxín oro síkaón ti nkehe jínahña tsjasixín tjan ijie̱. 
REV.17.5	Ti totjín tjan mé kjínixín ijnko nkehe ninkexró tienxínhña, ndáchro: “Babilonia ti chjasin imá ijié, ìñé kaín ti chojnichjin tjasiko ijie̱ itsjé chojnindoa la ko kaín ti nkehe jínahña siín chjasintajni.” 
REV.17.6	Ndá chrꞌéxi̱n kónona kixin ti chojnichjin la tsékoanxín tjan ijni̱é ti sin tinkáchónki Díos la ko ijni̱é ti sin tsíkꞌen kixin kuinkáchónki sin Jesús. Ndá ti ó kꞌuíkua̱n xi̱kaha la imá chrakuan. 
REV.17.7	Ndá ti ángel ndáchro:
REV.17.7	―¿Nkekuènté imá chrakuan? Janhan tso̱tja̱nka nkehe tꞌaxrjexín ti chojnichjin la ko nkehe tꞌaxrjexín ti iko ijié kíkjen tjan chónta yato ikja la ko ite ntèé. 
REV.17.8	*Ti iko ijié kꞌuíkua̱n mé kuékꞌe ósé, kjánchó ijie la í kohya, kjánchó tsochrìixín ti tòye̱ ni̱nka ínaá ndá chrꞌéxi̱n itsꞌen. A̱ndá ti chojni siín chjasintajni sínixíhña ihni̱é sin ti libro kuènté kjuachón ndesi kꞌóna chjasintajni, mé imá tsochrakon sin tsꞌikon sin ti iko ijié kuékꞌe la ijie i kohya, kjánchó xíkjan ínaá.
REV.17.9	’Ti nkexro tienxín la chrókienxín kixin ti yato ikja ti iko mé tꞌaxrjexín ti yato ijna̱ kíkjen ti chojnichjin. 
REV.17.10	La tíha mé kja̱xin tꞌaxrjexín yato sin rey, inꞌó ti sin rey la í tꞌe̱tua̱nhña sin ijie, ndá ijnko ti jehe sin la tꞌe̱to̱an ijie la ti íjnko la na̱xa̱ tihya. A̱ndá ti ó itsji la kanhñó isé tsꞌe̱to̱an. 
REV.17.11	Ti iko ijié kuékꞌe ósé la ijie la í kohya, mé tíha ti jníxin rey, la tíha mé ijnko ti ya̱to̱xi̱n rey la chrꞌéxi̱n la itsꞌen.
REV.17.13	Ite ti sin rey i la nkoko̱a tsjenka̱yáxin sin la tsochjéhe sin ti kjuachaxin kuènté sin ti iko ijié kixin tsꞌe̱to̱an. 
REV.17.14	La tsjajo̱nko sin ti Kolélo, kjánchó ti Kolélo la tsjacha kixin jehe chꞌan mé ti Ìnché kaín ti chojni tꞌe̱to̱an la ko jehe chꞌan mé ti Rey kuènté ti sin rey, la ti sin tjejóko chꞌan mé tsíkꞌéye̱he̱ chꞌan la tsíkjeyá chꞌan la jína nchexiteyá.
REV.17.15	Kja̱xin ndáchro ti ángel:
REV.17.15	―Ti ìnta̱ kꞌuíkuan la chritaón kítja̱xi̱n ti chojnichjin tjasiko ijie̱ itsjé chojnindoa, mé tíha la kaín chjasin, kaín chojni, kaín nación la ko kaín ngiva. 
REV.17.16	A̱ndá ti ite ntèé kꞌuíkuan chónta ti iko ijié mé tso̱nínkakohen ti chojnichjin tjasin ijie̱, la tsíto̱he sin jehó tjan la ko tso̱tjóchín tjan la sinie sin ti nto̱e tjan la ko tsjaka sin tjan. 
REV.17.17	Díos tsíkꞌe̱tue̱hen a̱sén sin kixin sichꞌe sin éxi tjinkaon chꞌan, kixin nkoko̱a tsjenka̱yáxin sin la ko tsjajon sin ti kjuachaxin kuènté sin tsꞌáyéhe̱ ti iko ijié kixin tsꞌe̱to̱an hasta tsoxiteyájia ti nkehe tsíndáchro Díos. 
REV.17.18	Ti chojnichjin kꞌuíkua̱n mé tíha ti chjasin ijié tꞌe̱tue̱hen ti sin rey tꞌe̱to̱an chjasintajni.
REV.18.1	Ndá chrꞌéxi̱n kꞌuíkua̱n íjnko ángel kꞌuínkaji̱nxi̱n nka̱jní chónta nchónhña kjuachaxin landá ti chjasintajni la kꞌuínkaséña kixin ti ángel la imá tjáki̱ni. 
REV.18.2	*Ndá ti ángel la itsen ndáchro:
REV.18.2	―Ó kꞌuitjáña, ó xika ti chjasin ijié Babilonia. La kꞌóna ndo̱e ti jínahña la ti tꞌiximáxin ncha̱kuén jínahña la ko ka̱ké ti iko xritjaká la ko itjue̱é kaín iko jie̱he náxrjónhña. 
REV.18.3	*Kixin kaín nación kókoa̱nxi̱n ti vino kuènté ti nkehe jínahña kjuajon tjan la ko ti sin rey tꞌe̱to̱an chjasintajni la kjuasiko tjan ijie̱. La ti sin nchekji nkehe kuenté chjasintajni la kórico sin kixin jehe tjan kꞌue̱na tjan itsjé ti nkehe xrinchekji sin.
REV.18.4	―Tꞌaxrjéxinra ti chjasin méhe̱, jahara chojni tinkáchónki ti janhan, kixin chrókjuásinhñara ijie̱ éxi jehe tjan la ko chrókjuasótexínhñara ti nkehe tso̱hen ntiha. 
REV.18.5	*Kixin ti ijie̱ tjasin tjan mé kꞌuánkí hasta kjuíjixraká nka̱jní la Díos xráxinkaon ti nkehe nduáhya kjuíchꞌe tjan. 
REV.18.6	*Chje̱héra tjan éxi ti nkehe kjuíchꞌehe tjan íso chojni la ko tjénke̱héra tjan yáya éxi ti nkehe kjuíchꞌe tjan. La chꞌénara yáya fuertexin ti nkehe itsꞌi tjan éxi ti tsíkjichꞌéna tjan ikꞌui íso chojni. 
REV.18.7	*A̱ntsí chrókjuasóte tjan éxi ti nkehe kjuíchꞌehe tjan íso chojni kixin kjuínchehnke tjan la ko kꞌuéchónta tjan kaín nkehe kóxríhi̱n tjan. Kixin jehe tjan ndáche tjan a̱sén tjan: “Ntihi tétja̱xian éxi ijnko reina. Janhan la jehya ijnko chojni ikꞌán la ko tsjasótehya janhan.” 
REV.18.8	Méxra̱ nkoko̱a ña̱o itsi kaín ti kjuaxikaon tso̱hen tjan: itsꞌen tjan, tsjasóte tjan la ko tsꞌenxín tjan kjinta la ko tsochexín tjan xrohi kixin Itꞌéni Díos chónta kaín kjuachaxin la sinchekjasóte ti jehe tjan.
REV.18.10	Ndá jehe sin la ikjín tsꞌejó sin kixin tsochrakon sin kixin koí sin tsjasóteko sin tjan la tsondáchro sin:
REV.18.10	―Nóa ti jaha chjasin ijié, chjasin Babilonia, ti chjasin imá tꞌe̱to̱an kixin titàya̱ ikui ti kjuasótia.
REV.18.12	*éxi ti oro, plata, ixro̱ náxrjón, perla, ika náxrjón tsíkꞌónaxín lino, ika seda, ika morado la ko kjátse; kja̱xin kaín ti inta náxrjón xraxé, ti nkehe tsíkꞌónaxín bronce, ti nkehe tsíkꞌónaxín ñeno elefante la ko ixro̱ mármol, 
REV.18.13	canela, xro̱a̱n xraxé náxrjón, chi̱nko̱ xraxé náxrjón, xro̱a̱n mirra, vino, aceite, harina na̱jni la ko noa trigo, la ko kja̱xin iko tamá nkehe, kolélo, koka̱te̱, carreta la ko chojni chꞌexín ixra̱. 
REV.18.14	La tsondáche sin ti chjasin:
REV.18.14	―Í chontahya ti ito imá náxrjón kꞌuékóxríhan la ko kaín ti nkehe náxrjón tjete kꞌuéchonta la í tsꞌikonhña ínaá.
REV.18.16	la tsondáchro sin:
REV.18.16	―Nóa ti chjasin ijié. Kuekꞌitsá ika lino náxrjón tsjehe la ko ika kjátse tie la ko kjátse la ko chónta chika oro la ko ixro̱ perla tjete sínkí. 
REV.18.17	*A̱ndá nkoratókoá kjuéje̱ kaín ti nkehe tjete kꞌuéchónta tjan ―mé xi̱kaha tsondáchro sin.
REV.18.17	Kaín ti nkexro tꞌe̱to̱an ti ntabarco la ko ti sin síxehen ti ntabarco la ko ti sin ichꞌe ixra̱ chritaón nda̱ñao la kuíto̱he sin ikjín 
REV.18.18	*la ti ó kꞌuíkon sin ti ihnchi síchrìinxín ti chjasin, la kꞌóyako sin, ndáchro sin:
REV.18.18	―¿Xá nke chjasin chrókóyóhe̱ ti chjasin ijié i?
REV.18.19	―Nóa ti chjasin imá ijié. Ti sin kꞌuéchónta ntabarco chritaón nda̱ñao la kórico sin landá nkorató koá kjuixin kꞌuitjáña ti nkehe kꞌuéchónta sin.
REV.18.21	―Xi̱kihi tso̱han jaha, chjasin Babilonia, ti chjasin imá ijié, la í tsꞌikonhña chojni chrꞌéxi̱n. 
REV.18.22	*Í tsienhña sin isón kuènté ti arpa, i tsienhña sin tsotsje chojni, tso̱kohya ti isón kuènté flauta la ko trompeta ti nti̱a kuèntá la ko tso̱kohya ninkexró sichꞌe ixra̱ ntiha la ko í tsienhña sin ninkehó ruido kuènté ti ixro̱ molino. 
REV.18.23	Í tsꞌinkaséñaxínhña xrohi kuènté ninkehó lámpara la ko í tsienhña tsꞌixin kia tso̱te̱he chojni. Kixin ti sin kꞌuékjinchekji nkehe ntiha ósé la imá kuékꞌe̱to̱an sin kuènté chjasintajni la kꞌuékjichꞌiyehe sin ti sin siín chjasintajni, kꞌuékjinchexro̱a̱n sin la kjuíchꞌiyehe sin kaín chjasin.
REV.19.1	Ndá chrꞌéxi̱n kui̱ha̱n itén nchónhña nkexro tjejó nkaya nka̱jní itsen nixja, ndáchro:
REV.19.1	¡Kjuasáya! Ti tsaáxini, kaín ti kjuasàya la ko ti kjuachaxin mé kuènté Itꞌéni Díos.
REV.19.2	kixin jehe chꞌan kjuínchekito̱exín chꞌan iji̱é ti tjan kꞌuékjasiko ijie̱ itsjé chojnindoa,
REV.19.2	la kjuachròe tjan kaín ti chojni siín chjasintajni, kjuíchꞌe tjan itsjé nkehe jínahña.
REV.19.2	Jehe chꞌan kjuínchekjasóte chꞌan ti tjan a kixin jehe tjan kꞌóñá tjan ti sin kꞌuékjichꞌehe ixra̱ Díos.
REV.19.3	―¡Kjuasáya! Ndá ti ihnchi sítꞌáya tjan la titoéhya chrìin nkochríxín.
REV.19.4	A̱ndá ti veinticuatro ti sin táda la ko ti noó ti nkexro tjejóchón
REV.19.4	―¡Mé xi̱kaha tso̱hen! ¡Kjuasáye Díos!
REV.19.5	Tjikosayehéra ti Díos kuènténi
REV.19.5	kaínra chꞌehéra chꞌan ixra̱
REV.19.5	la titekákohénra chꞌan,
REV.19.5	ti chojni nte̱to la ko chájan.
REV.19.6	¡Kjuasáya!, kixin Ìnchéni Díos chónta kaín kjuachaxin mé tꞌe̱to̱an.
REV.19.7	Tso̱chéhe̱ni la tsjikosáyeheni Itꞌéni Díos,
REV.19.7	kixin ó kjuixraká ti ña̱o tsꞌixin kia kuènté ti Kolélo.
REV.19.7	La ti tjan tso̱te̱he chꞌan la ó tsíkóyaxíhin tjan, tjechóhen tjan,
REV.19.8	kixin jehe tjan mé kꞌuáyéhe̱ tjan kjuachaxin tsꞌítsa tjan ti ika lino tjóá na̱jni, tjáki̱ni tsjehe.
REV.19.8	Ti ika lino tjóá mé tꞌaxrjexín ti nkexro jína kꞌuejó kuinkáchónki Díos.
REV.19.9	―Ikjian tíhi: “Náxrjón chéhe̱ ti nkexro chónta kjuachaxin itsji ti kia kuènté ti Kolélo.”
REV.19.9	La ínaá ndáchro:
REV.19.9	―Ti itan i mé chaxín itén Díos.
REV.19.10	Ndá janhan kjuakꞌéxian to̱chꞌia̱n to̱té ti ángel kixin chrókjuikosáya̱ha̱, a̱ndá ti ángel ndáchro:
REV.19.10	―Náhí. Tjakꞌéxi̱nhña tóchꞌian kixin janhan kja̱xin tꞌa̱ha̱ ixra̱ Díos éxi jaha la ko éxi ti sin kichua titekaon ti itan jína chrónka Jesús. Jehó Díos mé tjikosayéhé.
REV.19.10	Ti nkehe kꞌuéchronka Jesús kjua̱ko̱he̱ kaín chojni mé ti nkehe chrónka ti sin profeta.
REV.19.12	*Ti ikon chꞌan mé tjáki̱ni tsjehe éxi xrohi síchrꞌákjen, la ti ikja chꞌan mé chónta itsjé corona la ntiha tjenixín ihni̱é ijnko nkexro ninkexró noehña; jehó chꞌan mé nohe chꞌan nkehe tꞌaxrjexín tíha. 
REV.19.13	La tjechrꞌinkáya chꞌan ijnko ika síkjajin ijni̱ la ti ihni̱é chꞌan mé itꞌin Itén Díos. 
REV.19.14	A̱ndá ti soldado kuènté nka̱jní la chréhe̱ ti jehe chꞌan. Chrꞌinkáya sin ika lino na̱jni tjóá la tjejókjen sin koka̱te̱ tjóá. 
REV.19.15	*A̱ndá ti irꞌua chꞌan mé tꞌaxrjexín ijnko espada imá taté kixin tíha sincheníexín chꞌan kaín nación la ko tsꞌe̱to̱anxín chꞌan ijnko vara tsíkꞌónaxín chika. Jehe chꞌan sinchekito̱exín chꞌan iji̱é sin éxi ti nkexro tꞌenxín ito uva to̱té, xi̱kaha tsꞌe̱to̱an chꞌan tsjasóte sin kixin ti kjuanínkaon kuènté Díos, chónta kaín kjuachaxin. 
REV.19.16	Ti iké chꞌan la ko chritaón tochꞌin chꞌan mé tjenixín ijnko nkehe ndáchro:
REV.19.16	“Rey kuènté kaín ti sin rey la ko Ìnché kaín chojni.”
REV.19.17	―Xrákira, tónkotséra ntihi kixin Díos tsjajon nkehe sintera. 
REV.19.18	Sintera ti into kuènté sin rey, into kuènté ti sin tꞌe̱tue̱hen sin soldado, into kuènté ti chojni jie̱he, into kuènté koka̱te̱ la ko ti sin tjejókjen koka̱te̱, ti into kuènté kaín chojni tꞌe̱to̱an, into kuènté chojni chꞌexón ixra̱ la ko ti into kuènté chájan la ko chojni nte̱to.
REV.19.19	A̱ndá kꞌuíkua̱n ti iko ijié la ko ti sin rey tꞌe̱to̱an kuenté chjasintajni la ko ti soldado kuènté, mé tsíkónkotsé sin kixin tsjajo̱nko sin ti nkexro tekjen ti koka̱te̱ la ko kaín ti sin soldado kuènté nka̱jní. 
REV.19.20	*A̱ndá itsé sin ti iko ijié la ko kja̱xin ti profeta nduáhya kꞌuékjako mé kꞌuékjasixín kjuaxroan nkayakon ti iko ijié. Ti chojni nduáhya kꞌuékjako, mé kjuasin kjuaxroan kjuíchꞌiyexín ti chojni tsíka ti xro̱ye kuènté ti iko ijié la ko kjuíkosáyehe ti nkehe tsíkjano̱ña kuènté. Ndá ti iko ijié la ko ti nkexro nduáhya chrónkaxín itén Díos mé tjejótsjehí sin ichrꞌán Díos ti siín xrohi la ko azufre kixin tsoche sin. 
REV.19.21	A̱ndá ti íso sin la kꞌuénxin sin ti espada tꞌaxrjexín irꞌua ti nkexro tekjen ti koka̱te̱ tjóá, la kaín ti iko xritjaká la hasta kjuachahya va kjónie va ti into kuènté ti sin a.
REV.20.1	Ndá chrꞌéxi̱n kꞌuíkua̱n ijnko ángel kꞌuínkaji̱nxi̱n nka̱jní tjexraá ti llave kuènté ti tòye̱ ni̱nka la ko ijnko cadena ijié. 
REV.20.2	*A̱ndá ti ángel í, mé itsé ti dragón, ti konche ósé kuékꞌe mé tíha ti jínahña la ko Satanás, la kꞌuéchroé mil nánó. 
REV.20.3	A̱ndá ti ángel ikꞌue ti dragón,
REV.20.5	Kjánchó ti íso chojni tsíkꞌen la xechónhña sin hasta tsꞌatsínkajia ti mil nánó. Mé tíhi ti xránkíxixín tsoxechón chojni. 
REV.20.6	Náxrjón chéhe̱ ti sin tsíkjinchetjóá Díos kixin jehe sin mé sa̱o sin tsoxechón sin, kixin ti yaáxin chrókꞌuen chojni la í chóntahya ninkehó kjuachaxin. La jehe sin tsꞌóna sin ncha̱tꞌá kuènté Díos la ko kuènté Cristo la tsꞌe̱to̱anko sin chꞌan mil nánó.
REV.20.7	A̱ndá ti ó tsoxítja ti mil nánó, ndá Satanás tsoxinda̱nke̱éxin ti kjíchroé, 
REV.20.8	*la sátsji sichꞌiyehe ti chojni siín kuenté chjasintajni; sátsji sichꞌiyehe ti chjasin Gog la ko Magog, la sinchenkotsé ti chjasin la ko ti soldado kuènté kixin tsjasin sin guerra. Ti tsjéxi̱n sin la éxi ti nchesen siín chrínta nda̱ñao. 
REV.20.9	Jehe sin mé sátsji̱ sin ti tonxín ti nonte, la tsa̱ntatjen sin ti tjejó ti sin tsíkjinchetjóá Díos, ti chjasin ijié tjue̱he chꞌan. Kjánchó Díos tsochrꞌán xrohi tsi̱xi̱n nka̱jní, la tsochexín kaín ti chojni jínahña la tsꞌitjáña sin. 
REV.20.10	Landá ti Jínahña kjuíchꞌiyehe chojni la kja̱xin sátsji ti siín xrohi la ko azufre kixin tsoche, mé ntiha sátsíkji ti iko ijié la ko ti nkexro nduáhya kjuako itén Díos
REV.20.12	A̱ndá kꞌuíkua̱n ti sin tsíkꞌen; chojni tjetoan ko chojni tjetoanhña, mé tjejóxin sin to̱té sin nkayakon Díos; ndá xitje̱he̱ iso libro la ko kja̱xin xitje̱he̱ íjnko libro, mé tíha ti libro kuènté kjuachón. A̱ndá kuito̱exín iji̱é ti chojni tsíkꞌen sínixín ti íso libro, éxi ti ixra̱ kjuíchꞌe sin. 
REV.20.13	Ti nda̱ñao la kjuajon ti sin tsíkꞌexín ntiha, la ti kjuachꞌén la ko ti sátji ti sin tsíkꞌen la kjuajon ti sin siín ntiha; la kaín sin kuito̱exín iji̱é sin, nkojnko sin éxi ti ixra̱ kjuíchꞌe sin. 
REV.20.14	A̱ndá chrꞌéxi̱n la ti kjuachꞌén
REV.20.15	Landá ti nkexro sínixínhña ihni̱é ti libro kuènté kjuachón la kja̱xin sákjuí ntiha.
REV.21.2	*Janhan, Juan, kꞌuíkua̱n ti chjasin ijié tjóá, ti Jerusalén ni̱xin, kꞌuínkaji̱nxi̱n nka̱jní kui̱xi̱n ti itjen Díos, la kuenté tsíkꞌitsá éxi ijnko chojnichjin tsíkꞌitsá kixin tso̱te̱he. 
REV.21.3	*Ndá kui̱ha̱n ijnko itan itsen kui̱xi̱n nkaya nka̱jní ndáchro:
REV.21.3	―Tihín, ijie la Díos itjen ntiha ti siín chojni, la tsꞌejóko sin ti jehe chꞌan, la jehe sin tsꞌóna sin chjasén chꞌan, la Díos mé tsꞌejóko sin ntiha la tsꞌóna Díos kuènté sin. 
REV.21.4	*Díos mé tsꞌóní kaín nda̱kon sin la í tso̱kohya ti itsꞌen chojni, la tso̱kohya nkexro tsotsjánka la ko tsꞌává, tso̱kohya ti tsjasóte chojni kixin kaín ti nkehe kuékꞌíxin ósé la ó kjuixin kꞌuatsínka.
REV.21.5	A̱ndá ti nkexro tetja̱xi̱n ti trono mé ndáchro:
REV.21.5	―Janhan si̱tꞌána ni̱xin kaín nkehe.
REV.21.5	La kja̱xin ndáchro:
REV.21.5	―Ikjian tíhi, kixin tíhi mé itan chaxín ndoa la ko jína tsitekaon chojni.
REV.21.6	―Ó kjuixin kóhen kaín nkehe. Janhan mé ti xránkíxixín la ko ti tsjixixín, éxi ti letra A hasta Z. Ti nkexro ikꞌuén ìnta̱ la janhan tsotjahá ti ìnta̱ tjajon kjuachón la ninkehó tsꞌixinkíehya sin. 
REV.21.7	*Ti nkexro tsjacha tsíto̱ehya ti janhan la tsꞌáyéhe̱ sin kaín tíhi. La janhan tsꞌóna Díos kuènté sin, la jehe sin tsꞌóna sin xja̱na. 
REV.21.8	Kjánchó ti nkexro chrakon, ti nkexro titekakonhña, ti nkexro chji̱no̱xíhin, ti nkexro tꞌóñá kícho, ti nkexro tjasiko ijie̱ ókjé chojnichjin, ti nkexro nchexro̱a̱n, ti nkexro tinkáchónki nkehe tsíkjano̱ña la ko kaín ti nkexro xrichꞌia, mé sátsji ti siín xrohi la ko azufre kixin tsoche mé tíhi ti yaáxin itsꞌen chojni.
REV.21.9	Ndá kóchjina ijnko ti ya̱to̱xi̱n ángel chónta ti ya̱to̱xi̱n copa síkaón ti ya̱to̱xi̱n ichin tsjixixín tsjasótexín chojni. Mé ndáchro:
REV.21.9	―Xrákia ntihi ndá tsjákohá ti tjachjin tso̱te̱he ti Kolélo.
REV.21.11	Ti chjasin a mé tjáki̱níxin ti kjuachaxin kuènté Díos. A̱ndá ti tjáki̱ni mé éxi ijnko ixro̱ imá náxrjón o̱ éxi ti ixro̱ jaspe tjáki̱ni éxi xro̱se̱nta̱ tsjehe. 
REV.21.12	*Ndá nkonda̱tjen
REV.21.13	Tjejó iní puerta ti tji̱to̱xi̱n ña̱o, la iní nó norte, la iní ti tjiatóxin ña̱o, la iní puerta nó sur. 
REV.21.14	Ti tja̱tꞌo̱ tsíka̱ntatjen ti chjasin a mé chónta teyó ixro̱ sóji̱xi̱n ti tja̱tꞌo̱ la sínixín ihni̱é ti teyó sin kꞌuájiko ti Kolélo.
REV.21.16	Ti chjasin mé cuadrado; la ti kjíji̱nxi̱n mé nkokón éxi ti tonxín. A̱ndá ti ángel la kjuacho̱a ti chjasin, la ti chjasin mé chónta yaá mil la ko yaá ciento kilómetro ti kjíji̱nxi̱n, a̱ndá ti nte̱toxín la ko ti tonxín la nkokón. 
REV.21.17	Ndá chrꞌéxi̱n mé kjuacho̱a ti ángel ti tja̱tꞌo̱ tsíka̱ntatjen ti chjasin la chónta sesenta y cinco metro kixin ti ángel la kjuacho̱a éxi tjacho̱a chojni chjasintajni.
REV.21.19	Ti ixro̱ tsíkꞌónaxín ti cimientoé ti tja̱tꞌo̱ la tsíkꞌónaxín itsjé ti ixro̱ na̱jni náxrjón tsjehe. Ti ixro̱ xránkíxixín la jaspe, ti ixro̱ yaáxin la zafiro, ti ixro̱ níxin la ágata, ti noóxin la esmeralda. 
REV.21.20	Ti nꞌóxin la ixro̱ mármol, ti injonxi̱n la cornalina, ti ya̱to̱xi̱n la crisólito, ti jníxin la berilo, ti na̱xi̱n la topacio, la ti te̱xi̱n la crisoprasa. Ti tejnkoxi̱n la jacinto, landá ti teyóxin la ixro̱ amatista. 
REV.21.21	A̱ndá ti teyó puerta, mé teyó perla; la nkojnko ti puerta mé tsíkꞌónaxín nkojnko perla. A̱ndá ti nti̱a ijié kuènté ti chjasin la tsíkꞌónaxín jehó oro éxi xro̱se̱nta̱ tsjehe.
REV.21.22	Ntiha la kꞌuíko̱nhña ninkehó ni̱nko, kixin Ìnchéni Díos chónta kaín kjuachaxin mé ti ni̱nko la ko ti Kolélo. 
REV.21.23	*Ti chjasin a mé ticháxi̱nhña kixin ti ña̱o o̱ ti nitjó tsꞌinkaséñaxín, kixin ti kjuachaxin ijié kuènté Díos la ko ti Kolélo mé ti xrohi tꞌinkaséñaxín ntiha. 
REV.21.24	*La ti chojni kaín nación tsíkaá la tsjixín sin ti xrohi kuènté ti chjasin a, la ko ti sin rey kuènté chjasintajni la tsji̱ka̱o sin ti nkehe kꞌuéchónta sin. 
REV.21.25	*Ti puerta kuènté ti chjasin la tsꞌikjèhya ti ncha̱kotjin la ntiha mé tso̱kohya sítie. 
REV.21.26	Ntiha tsjijiko sin kaín ti kjuasàya la ko ti nkehe tjete kꞌuéchónta sin chjasintajni. 
REV.21.27	*Ntiha la tsꞌixenhña ninkehó nkehe kji̱ta̱, ninkehó chojni chji̱no̱xíhin o̱ chojni chꞌia. Jehó tsꞌixehen ntiha ti nkexro sínixín ihni̱é ti libro kuènté ti kjuachón chónta ti Kolélo.
REV.22.2	*A̱ndá nko̱siñe ti nti̱a tjetoan kuènté ti chjasin, la ko nkojnko nánko ti nda̱río mé ntiha itjen ti inta tjajon kjuachón, mé tꞌóna ito teyó vece nkojnko nánó, la tꞌóna ti ito nkojnko nitjó la ti ika kuènté ti inta la xro̱a̱n tsito̱exín jína kaín ti nación. 
REV.22.3	*La ntiha í tso̱kohya ninkehó nkehe kji̱ta̱ kónínkakohen Díos kixin ti trono kuènté Díos la ko ti Kolélo mé tsjakꞌe ti chjasin. La kaín ti sin kuènté chꞌan la tsjikosáyehe sin ti jehe chꞌan. 
REV.22.4	La ikon sin tsꞌikonxín sin Díos la ko tsochónta sin ti ihni̱é chꞌan ti totjín sin. 
REV.22.5	*Ntiha la í tso̱kohya sítie, la ti sin tsꞌejó ntiha la í tsichánxi̱enhña sin ti xrohi kuènté lámpara, la ko ti xrohi kuènté ña̱o kixin Ìnchéni Díos mé tsꞌinkaséñaxín ntiha la ko jehe sin tsꞌe̱to̱an sin nkochríxín.
REV.22.6	A̱ndá chrꞌéxi̱n ndáchro ti ángel:
REV.22.6	―Ti itan í mé chaxín ndoá, la ko jína tsitekaon chojni. La Ìnchéni Díos, ti nkexro nchexraxinkaon ti sin nixja itén chꞌan, mé ichrꞌán chꞌan ti ángel kuènté chꞌan kixin tsja̱ko̱he̱ ti sin chꞌehe ixra̱ ti jehe chꞌan, ti nkehe í kanhñó isé tso̱hen.
REV.22.7	―¡Tsjehéra, í séhya ndá tsꞌinka janhan!
REV.22.7	Díos sincheñao ti nkexro titekaon ti itan kuènté Díos, nixja ti xroon i.
REV.22.8	Janhan, Juan, kui̱ha̱n la ko kꞌuíkua̱n tíhi. A̱ndá ti ó kjuixin kui̱ha̱n la ko kꞌuíkua̱n la kjuakꞌéxian to̱chꞌia̱n ti itjen to̱té ti ángel kjuako tíha kixin chrókjuikosáyaha̱. 
REV.22.9	Kjánchó ti ángel ndáchro:
REV.22.9	―Xi̱kahya ichꞌe, kixin janhan la kja̱xin tꞌa̱ha̱ ixra̱ Díos éxi jaha la o̱ éxi ti sin kichua nixja itén Díos, la ko kaín ti nkexro titekaon ti nkehe sínixín ti xroon i. Jehó Díos tjikosayéhé.
REV.22.10	Kja̱xin ndáchro:
REV.22.10	―Tjakꞌéchji̱nahña ómó ti nkehe kuihín kuènté Díos sínixín ti xroon i, kixin ó tinkákichjina ti ña̱o tsoxiteyá. 
REV.22.11	*Méxra̱ ti sin ichꞌe nkehe jínahña la á nohe sin na̱xa̱ sichꞌe sin ti nkehe jínahña, la ko ti nkexro ichꞌe nkehe tjuáhya la á nohe sin sichꞌe ti nkehe tjuáhya. A̱ndá ti nkexro nchexiteyá éxi tóxríhi̱n Díos la na̱xa̱ chrókjuinchexiteyá sin xi̱kaha la ko ti nkexro tsíkjinchetjóá Díos la na̱xa̱ tjóá chrókꞌuejó sin.
REV.22.13	*Janhan ti sa̱oxín la ko ti tsjeje̱xin éxi ti letra A la ko hasta Z
REV.22.15	Kjánchó ndója ó tsíto̱he ti nkexro ichꞌe nkehe jínahña, ti nkexro nchexro̱a̱n, ti nkexro chónta nchónhña chojnichjin, ti nkexro tꞌóñá chojni, ti nkexro tinkáchónki nkehe tsíkjano̱ña la ko ti chojni imá tóxríhi̱n xrichꞌéna kjuachꞌia.
REV.22.17	―Xrákia.
REV.22.17	La ti nkexro tihin la tsondáchro:
REV.22.17	―Xrákia.
REV.22.17	A̱ndá ti nkexro tꞌenxín ìnta̱ la chrókui chrókꞌui ti ìnta̱ tjajon kjuachón la ninkehó tsꞌixinkíehya sin.
REV.22.19	A̱ndá ti nkojín nkexro tsakitsjendehe nkojín ti nkehe tjenixín ti xroon i, la Díos tsakjìin ti nkehe chrókꞌuáyéhe̱ sin chónta ti libro kuènté kjuachón la ko xrokjuahya tsꞌixehen sin ti chjasin tjóá, éxi nixja ti xroon i.
REV.22.20	A̱ndá ti nkexro chronka tíhi mé ndáchro:
REV.22.20	―Chaxín, tjoka tsꞌinka janhan.
REV.22.20	Mé xi̱kaha tso̱hen. ¡Xrákia, Ìnchéni Jesús!
REV.22.21	Ìnchéni Jesucristo mé sincheñaora kaínra. Mé xi̱kaha tso̱hen.
PSA.1.1	Díos ncheñao ti nkexro
PSA.1.1	chrèhya ti nkehe tjenka̱yáxin ti chojni ixri ti nti̱a nduáhya,
PSA.1.1	la ko tꞌajihya ti nti̱a kuènté ti chojni chónta ijie̱,
PSA.1.1	la tꞌitonhña ti chojni tjanoá ti nkehe kuènté Díos.
PSA.1.2	La a̱ntsí tóxríhi̱n sin ti nkehe tjinkaon Díos
PSA.1.2	la ncha̱kotjin ko tie nchekuáxin sin ti itén chꞌan.
PSA.1.3	tsíxenkaxín chrínta nda̱río,
PSA.1.3	la tꞌóna ito ti ó tjixraká ti ña̱o kuènté
PSA.1.3	la ko xámáhña ti iké.
PSA.1.3	Mé xi̱kaha kaín ti ixra̱ sichꞌe ti nkexro a la jína tsꞌaxrje.
PSA.1.4	Kjánchó ti nkexro tjenka̱yáxin ti nkehe jínahña la náhí.
PSA.1.4	Jehe sin mé éxi ti chji̱nínó kuènté trigo sátjiko xri̱nto̱.
PSA.1.5	Méxra̱ ti nkexro tjenka̱yáxin ti nkehe jínahña la tsaáhya sin
PSA.1.5	ti ña̱o sinchekito̱exín Díos iji̱é kaín chojni,
PSA.1.5	la ti nkexro chónta ijie̱ la xitjahya tsꞌejóko sin ti chojni jína.
PSA.1.6	Kixin Itꞌéni Díos la tꞌayakohen chꞌan nti̱e ti nkexro jína;
PSA.1.6	a̱ndá nti̱e ti sin tjenka̱yáxin nkehe jínahña la sinchekꞌitjáña chꞌan.
PSA.2.1	¿Nkekuènté tjenka̱yáxin sin ti nkehe sínkíhya ninkehó?
PSA.2.2	Ti sin rey la ko ti sin tꞌe̱to̱an kuènté chjasintajni
PSA.2.2	la nkoko̱a kjuénka̱yáxin sin tso̱nínkakohen sin Itꞌéni Díos
PSA.2.2	la ko ti nkexro kjueyá chꞌan.
PSA.2.3	La ndáchro sin:
PSA.2.3	“Tsꞌóchríjini ti cadena;
PSA.2.3	la sinchekꞌitjáñani ti nkehe tꞌe̱to̱an Díos.”
PSA.2.4	Kjánchó Itꞌéni Díos itjen nkaya nka̱jní la tjano chꞌan,
PSA.2.4	titekakonhña chꞌan ti nkehe tjenka̱yáxin sin.
PSA.2.5	Nínkaon chꞌan nixje̱he̱ chꞌan sin
PSA.2.5	la nchechrako̱nxi̱n chꞌan sin ti kjuanínkaon kuènté chꞌan,
PSA.2.5	la ndáchro chꞌan:
PSA.2.6	“Janhan mé kjuaké ti rey kuénta̱na
PSA.2.6	ti chjasin Jerusalén, ti ijna̱ tjóá kuénta̱na.”
PSA.2.7	Itꞌéni Díos mé ndáchro: “Jaha mé xja̱na;
PSA.2.7	janhan kjui̱tꞌána ti jaha.
PSA.2.8	Tjánchíá la tsotjahá kaín nación
PSA.2.8	la tsꞌóna kuèntá kaín nonte hasta ti kjuéje̱xin chjasintajni.
PSA.2.9	la éxi chróchje̱hé ijnko ichi̱ chrókókuen mé xi̱kaha si̱nchekꞌitjáña sin.”
PSA.2.10	Méxra̱ jahara rey, chrókuihínra ti nkehe ichro Díos
PSA.2.10	la chrókꞌuitjára ti nkehe tjinkaon chꞌan.
PSA.2.11	Chrokjui̱chꞌehéra ixra̱ Itꞌéni Díos kaín a̱sánra
PSA.2.11	la ko chrókócháhara chrókjuíkosáyehéra chꞌan.
PSA.2.12	Chrokjuíkosáyehéra ti xje̱en Díos kixin chrókónínkakonhña chꞌan,
PSA.2.12	Kixin ti náhí, la tjoka tso̱nínkaon chꞌan la sinchekꞌitjáña chꞌan ti jahara.
PSA.2.12	Chéhe̱ ti nkexro xritjeyá kixin Díos tsꞌayakohen ti jehe sin.
PSA.3.1	Itꞌéni Díos, itsjé chojni nínkakohen ti jeheni.
PSA.3.1	La nchónhña chojni kꞌuínkatjen tjinkaon tsꞌóñá ti jeheni.
PSA.3.2	Itsjé chojni tꞌándaxín, ndáchro:
PSA.3.2	“Díos la tsjinki̱tsahya ti jaha”, ichro sin.
PSA.3.3	Kjánchó jaha Itꞌéni Díos, mé tꞌayakonhéni.
PSA.3.3	Jaha mé tjinki̱tsani la tsjachani kixin jaha tsjánjua fuerza.
PSA.3.4	Kꞌuéye̱he̱ni ti jaha, Itꞌéni Díos,
PSA.3.4	a̱ndá jaha kjuáte̱hé ndesi ti ijna̱ tjóá itjén.
PSA.3.5	Jeheni tjakꞌetsínkani la tꞌajuani
PSA.3.5	la ti ña̱o chrꞌéxi̱n tꞌayani kixin jaha Itꞌéni Díos mé tꞌayakonhéni.
PSA.3.6	La chrakonhñani kjónté ite mil soldado
PSA.3.6	chrókua̱ndatjen ntihi tjinkaon chrókjuinchekꞌitjáña ti jeheni.
PSA.3.7	Jaha, Itꞌéni Díos, tjinki̱tsani.
PSA.3.7	Chróchje̱hé tue̱en ti sin nínkaon
PSA.3.7	la tꞌochjenjña ñeno ti sin tjenka̱yáxin ti nkehe jínahña.
PSA.3.8	Jaha mé ti Díos tsaáxini.
PSA.3.8	Méxra̱ ncheñaoan kaín ti sin chjasin kuèntá.
PSA.4.1	Itꞌéni Díos, tjáte̱hé ti ó tꞌéyani;
PSA.4.1	jaha mé ijnko Díos imá tjínki̱tsa ti jeheni.
PSA.4.1	Jaha kjui̱nchekito̱héni jína ti ña̱o kꞌuáváni.
PSA.4.1	A̱ndá ijie ti̱konoéhéni, la tihín ti nkehe tjanchiani.
PSA.4.2	Jahara chojni tjenka̱yáxin kixin imá nohe,
PSA.4.2	¿xá hasta nkesá xi̱kahó tsꞌándaxíhínra ti jeheni?
PSA.4.2	¿Hasta nkesá tsi̱to̱héra nkehe ó chónkó la ko ti kjuachꞌia?
PSA.4.3	Chrokónohara kixin Itꞌéni Díos tsíkjeyá ti chojni jína,
PSA.4.3	La tjetihin chꞌan ti tsꞌéye̱he̱ni chꞌan.
PSA.4.4	táníkoára tjejora
PSA.4.4	la tjénka̱yáxinra jína ti ó tsejotsi̱nka̱ra.
PSA.4.5	Chrokuinkachónkira Itꞌéni Díos kaín a̱sánra
PSA.4.5	la ko chróchje̱héra chꞌan ti nkehe jína.
PSA.4.6	Nchónhña chojni ndáchro:
PSA.4.6	“¿Xá nkexro chrókjua̱ko̱xi̱n ti nkehe jína?”
PSA.4.6	Méxra̱ ijie, jaha Itꞌéni Díos chróchrꞌan ti kjuachaxin kuèntá
PSA.4.6	tsjínki̱tsa ti jeheni.
PSA.4.7	Jaha imá kjui̱nchechehé a̱séni,
PSA.4.7	a̱ndá ti íso sin, kjónté imá tsíkꞌónehe sin noa la ko chónta sin vino itsꞌi sin,
PSA.4.7	la kanhñó chéhe̱ sin.
PSA.4.8	Méxra̱ ijie kjuaxróxin tsjakꞌetsínkani la tso̱kꞌéheni
PSA.4.8	kixin jaha Itꞌéni Díos mé tꞌayakonhéni.
PSA.5.1	Itꞌéni Díos, tihín ti nkehe nixjahani.
PSA.5.1	Ti̱konoéhéni kixin xi̱kaha tjanchahani.
PSA.5.2	Tjakꞌe tihín ti nkehe tjanchiani,
PSA.5.2	jaha mé ti Rey kuènténi la ko Díos kuènténi;
PSA.5.2	kixin jahuá ti nkexro nixje̱he̱ni.
PSA.5.3	Itꞌéni Díos, nkojnko nchítjen tihín ti nkehe tjanchiani
PSA.5.3	kixin nkojnko nchítjen nixje̱he̱ni ti jaha
PSA.5.3	la ko chóheni tsjate̱hé.
PSA.5.4	Jaha la ijnko Díos tóxríe̱nhña ti nkehe jínahña;
PSA.5.4	la ti sin nduáhya tjenka̱yáxin la tsꞌejóhya sin ti itjen.
PSA.5.5	Kja̱xin xrokjuahya tsꞌejó ti sin nchehnke ti itjen jaha.
PSA.5.5	Jaha la tóxríanhña kaín ti sin tjenka̱yáxin ti nkehe jínahña.
PSA.5.6	Jaha si̱nchekꞌitjáña ti chojni nixja kjuachꞌia,
PSA.5.6	la ko tóxríanhña ti chojni chꞌia la ko ti chojni tjàya.
PSA.5.7	A̱ndá jeheni mé imá tjue̱héni la jína tsꞌixenheni ti ndo̱a;
PSA.5.7	tsjajoni kjuasáya nkaxehen ti ni̱nkuá la tsjikosáyahani.
PSA.5.8	Tsjánjua ti kjuachaxin kuèntá, Itꞌéni Díos, kixin jína tsꞌajini ti nti̱a kuèntá,
PSA.5.8	kixin siín nchónhña chojni nínkakohen ti jeheni.
PSA.5.8	Tjiko̱ani ti nti̱a jína kuèntá.
PSA.5.9	kixin ti nkehe tjenka̱yáxin sin la jehó nkehe jínahña.
PSA.5.9	Ti nixja sin la éxi ijnko tòye̱ tsíxravá chojni náxrjónhña xraxé
PSA.5.9	kixin ti irꞌua sin la tꞌaxrjexín kjuachꞌia.
PSA.5.10	Nchekjasóte ti sin a, jaha Díos kuènténi.
PSA.5.10	Nchekjasótexián sin ti nkehe jínahña tjenka̱yáxin sin.
PSA.5.10	Ti̱to̱hé sin kixin nchónhña ijie̱ chónta sin
PSA.5.10	kixin kuitekakuenhña sin ti jaha.
PSA.5.11	A̱ndá kaín ti sin titekaon ti jaha la imá tso̱chéhe̱ sin,
PSA.5.11	la nkochríxín tso̱chéhe̱ sin tsotsje sin
PSA.5.11	kixin jaha tꞌayakohén sin.
PSA.5.11	Chéhe̱ kaín ti sin tjeyá ti jaha kixin jaha tsjinki̱tsa sin.
PSA.5.12	Kixin jaha, Itꞌéni Díos, ncheñaoan ti sin titekaon ti jaha.
PSA.5.12	Ti kjuachaxin kuèntá mé tꞌayakuénxian sin kixin tjue̱hé sin.
PSA.6.1	chrókjui̱nchekjasótexínhñani ti kjuanínkaon kuèntá.
PSA.6.2	Ti̱konoéhéni, Itꞌéni Díos,
PSA.6.2	kixin níhini.
PSA.6.2	Nchekito̱héni jína, Itꞌéni Díos, kixin ti huéso̱eni
PSA.6.2	la í chóntahya fuerza.
PSA.6.3	Náxrjónhña itjen a̱séni.
PSA.6.3	Itꞌéni Díos, ¿xá hasta nkesá tsjínki̱tsani ínaá?
PSA.6.4	Ikjan, Itꞌéni Díos, la tjinki̱tsani kixin tsꞌenhñani.
PSA.6.4	Nchekaáni kixin tjue̱héni.
PSA.6.5	Kixin ti siín ti chojni tsíkꞌen la í kohya nkexro tsoxraxinkaon ti jaha.
PSA.6.5	¿Xá nkexro chrókjuikosáyehe ti jaha ti ó tsíxravá sin?
PSA.6.6	Ó kjuixin kꞌóxrjéni, tsjánkani kixin tjotéheni.
PSA.6.6	Kaín tie tsjánkani ti ó tjetsínkani
PSA.6.6	hasta kjuátanxín nda̱koni ti nkehe tjetsínkatákꞌáni.
PSA.6.7	Imá tjoté ikoni, la í tꞌikonxínhñani jína
PSA.6.7	kixin siín itsjé chojni nínkakohen ti jeheni.
PSA.6.8	kixin Itꞌéni Díos la ó kuíhin ti nkehe tjancheheni.
PSA.6.9	Itꞌéni Díos la kuíhin chꞌan ti chrónoéhe̱ni chꞌan
PSA.6.9	la kuíhin chꞌan ti nkehe kjuanchiani.
PSA.6.10	Chrókósuéhe̱ kaín ti sin nínkakohen ti jeheni la ko chróchrakon sin;
PSA.6.10	la tjoka sáchrokjui sin, chrókósuéhe̱ sin.
PSA.7.1	Itꞌéni Díos, jaha mé tinkáchónkini.
PSA.7.1	Nchekaáni kixin itsjé chojni chréhe̱ ti jeheni
PSA.7.1	la nínkaon sin.
PSA.7.2	Ti̱toéhya sin kixin sinchekꞌitjáña sin ti a̱séni
PSA.7.2	kixin jehe sin la éxi koxra̱ tjinkaon sin
PSA.7.2	sinchekꞌitjáña sin ti a̱séni,
PSA.7.2	la kohya nkexro sinchekaá ti jeheni.
PSA.7.3	Itꞌéni Díos,
PSA.7.3	ti nkojín nkehe jínahña kjuíchꞌeni,
PSA.7.4	o̱ kjuíchꞌiyeheni nkojín chojni chóxini,
PSA.7.4	o̱ nduáhya kjuíchꞌeheni ti jehe sin,
PSA.7.5	la jaha tjánjua kjuachaxin kixin
PSA.7.5	ti chojni nínkaon la chrótsé sin ti jeheni
PSA.7.5	la chrónkánkákjen sin ti jeheni la ko chrónkátja sin ti jeheni,
PSA.7.5	la sinchekꞌitjáña sin ti kjuasàya chóntani.
PSA.7.6	Tjinki̱tsani, Itꞌéni Díos,
PSA.7.6	chrókónínkákohén ti sin nínkakohen ti jeheni.
PSA.7.6	Jaha chonta kjuachaxin si̱nchekito̱exián ti ijie̱
PSA.7.6	la xi̱kaha chrókjuinki̱tsani.
PSA.7.7	Kaín chojni chjasintajni tso̱chjina ti itjen
PSA.7.7	a̱ndá jaha itjen nkaya nka̱jní tsjakꞌetja̱xian si̱nchekito̱exián iji̱é sin.
PSA.7.8	Itꞌéni Díos, jaha si̱nchekito̱exián ti iji̱é chojni chjasintajni.
PSA.7.8	A̱ndá ijie la chróndáchrua kixin chóntahyani ijie̱,
PSA.7.8	kixin ó noha kixin jína nchexiteyéheni ti jaha.
PSA.7.9	A̱ndá ti chojni tjiko̱sáyaha la tjínki̱tsa sin.
PSA.7.9	Jaha ó noha nkexrín tjenka̱yáxin chojni
PSA.7.9	la ko nkexrín xráxinkaon chojni.
PSA.7.9	Jaha mé ijnko Díos jína.
PSA.7.10	Ti nkexro tjinki̱tsa ti jeheni mé Itꞌéni Díos
PSA.7.10	la sinchekaá chꞌan kaín ti chojni jína.
PSA.7.11	Díos mé ijnko juez jína,
PSA.7.11	la nkochríxín nínkakohen chꞌan ti nkehe jínahña.
PSA.7.12	Ti tsokjanhña chojni tsinkáchónki Itꞌéni Díos
PSA.7.12	la tso̱nínkaon chꞌan
PSA.7.12	la ko sinchetaté chꞌan ti espada kixin tsꞌenxín sin
PSA.7.12	kixin ó tjeyámá chꞌan ti arco sinchekꞌitjáñaxín chꞌan ti chojni a.
PSA.7.13	Ó tjechóhen ti chika tsꞌenxín chojni,
PSA.7.13	la ko tjekotóxin chꞌan ti flecha tjechrꞌákjen.
PSA.7.14	Ti chojni tjenka̱yáxin nkehe jínahña
PSA.7.14	la jehó nkehe jínahña tjenka̱yáxin sin la ko nchexiteyá sin,
PSA.7.14	la ko jehó kjuachꞌia xriko sin.
PSA.7.15	Jehe sin tsíkjichꞌéna sin ijnko tòye̱ ni̱nka,
PSA.7.15	la ti tòye̱ tsíkjichꞌéna sin tsꞌánótje̱ñá sin.
PSA.7.16	Ti nkehe jínahña kjuíchꞌe sin
PSA.7.16	kjuíncheníexín sin chojni
PSA.7.16	mé tsjasótexín sin.
PSA.7.17	Méxra̱ chrókjuikosáyeheni Itꞌéni Díos
PSA.7.17	kixin jehe chꞌan mé ijnko nkexro jína.
PSA.7.17	Tsotsjeni, tsjikosáyeheni Itꞌéni Díos
PSA.7.17	chónta kaín kjuachaxin itjen nkaya nka̱jní.
PSA.8.1	Itꞌéni Díos, Díos kuènténi,
PSA.8.1	imá chonta kjuachaxin této̱an kuenté chjasintajni.
PSA.8.1	Kuenté nka̱jní la tjáko̱xián ti kjuachaxin kuèntá.
PSA.8.2	la tsíchje̱hé kjuachaxin kixin tsjikosáyaha sin
PSA.8.2	kixin ti chojni nínkakohan la ko ti chojni titekakonhña,
PSA.8.2	mé tsꞌikon sin ndá tso̱suéhe̱ sin la tsotání sin.
PSA.8.3	A̱ndá ti ó tsjeheni ti nka̱jní kuèntá, ti nkehe kjui̱chꞌénaxián itjá,
PSA.8.3	ti nitjó la ko ti konotsé,
PSA.8.4	“¿Xá nkexro ti chojni kixin xráxinkaoan ti jehe sin?
PSA.8.4	La, ¿xá nkexro ti chojni kixin imá tóxakohan tsjínki̱tsa sin?”
PSA.8.5	Tsíchje̱hé kjuachaxin ti chojni
PSA.8.5	kixin tso̱yóhe̱ sin éxi jaha,
PSA.8.5	la tsíchje̱hé sin kjuachaxin tsꞌe̱to̱an sin
PSA.8.5	la ko jaha tjikosayéhé sin.
PSA.8.6	kaín ti nkehe tsíkji̱chꞌénaxián itjá,
PSA.8.6	la kꞌuáyéhe̱ sin kjuachaxin tsꞌe̱tue̱hen sin kaín ti nkehe kjui̱chꞌéna;
PSA.8.7	ti kolélo la ko ti koxinta
PSA.8.7	la ko kaín ti iko jie̱he siín nte̱je̱;
PSA.8.8	ti iko xritjaká nka̱jní la ko ti koche sínkankí nda̱ñao;
PSA.8.8	la ko kaín ti íso iko sínkankí ti nda̱ñao.
PSA.8.9	Jaha Itꞌéni Díos, rey kuènténi,
PSA.8.9	jaha mé imá chonta kjuachaxin tétue̱hén kuenté chjasintajni.
PSA.9.1	Kaín a̱séni tsjikosáyaha, Itꞌéni Díos,
PSA.9.1	la ko chrónkani kaín ti nkehe náxrjón kjuáko̱xián.
PSA.9.2	Chéhe̱ni la ko náxrjón itjeni kixin tinkáchónkini ti jaha.
PSA.9.2	Tsotsjeni tsjikosáyexíni ti ihni̱á, jaha Itꞌéni Díos.
PSA.9.3	Ti chojni nínkakohen ti jeheni
PSA.9.3	la sátsji sin, tsꞌitsínka sin la itsꞌen sin
PSA.9.3	kixin ti kjuachaxin kuèntá.
PSA.9.4	Jaha mé ijnko nkexro jína nchekito̱exín, la jaha kjuínki̱tsani.
PSA.9.4	Jaha itjen ti této̱anxián la ko ndoá nchekito̱exián kaín ijie̱.
PSA.9.5	Jaha kjuenduéhé kaín ti chojni tinkáchónkihya ti jaha siín chjasintajni
PSA.9.5	la jaha kjui̱nchekꞌitjáña ti chojni tjenka̱yáxin nkehe jínahña,
PSA.9.5	la í tsoxraxinkakonhña chojni ti jehe sin nkochríxín.
PSA.9.6	Méxra̱ kaín ti chojni nínkakohen ti jeheni la ó tsíkꞌitjáña sin.
PSA.9.6	Jaha kjui̱nchekꞌitjáña ti chjasén sin nkochríxín,
PSA.9.6	la ninkehó nkehe kuíto̱ehya tsoxraxinkakonxín chojni ti jehe sin.
PSA.9.7	Itꞌéni Díos, jaha mé ijnko rey nkochríxín itjen;
PSA.9.7	jaha mé itjen ti tꞌéto̱axián la si̱nchekito̱exián iji̱é kaín chojni.
PSA.9.8	Jaha mé ndoá si̱nchekito̱exián ti ijie̱ kuènté chojni chjasintajni,
PSA.9.8	la ko ndoá tsétue̱hén kaín chjasin.
PSA.9.9	Itꞌéni Díos, jaha mé tꞌayakohén ti chojni nóa,
PSA.9.9	la ko nchechéhé kaín ti chojni tꞌává.
PSA.9.10	Kaín ti chojni chóxin ti jaha
PSA.9.10	mé tinkáchónki sin ti jaha, Itꞌéni Díos,
PSA.9.10	kixin jaha ti̱toéhya ti chojni xritjeyá ti jaha.
PSA.9.11	Chrotsjehéra himno Itꞌéni Díos, ti rey kuènté Jerusalén,
PSA.9.11	la ko chróchenkara kaín chojni siín chjasintajni ti ixra̱ kjuíchꞌe chꞌan.
PSA.9.12	Itꞌéni Díos la xráxinkaon chꞌan ti sin tjejótjasóte
PSA.9.12	la sinchekjasóte chꞌan ti sin nínkakohen ti jehe sin,
PSA.9.12	la nkochríxín tꞌitjáñehña chꞌan ti sin nóa tꞌéye̱he̱ ti jehe chꞌan.
PSA.9.13	Itꞌéni Díos, ti̱konoéhéni,
PSA.9.13	tsjehé kixin ti chojni nínkaon la nchekjasóte ti jeheni.
PSA.9.13	Tjinki̱tsani kixin chrókꞌuénhñani,
PSA.9.14	la ndója ti puerta Jerusalén
PSA.9.14	tsochenkani kaín chojni kixin chrókjuikosáyehe sin ti jaha.
PSA.9.14	Chéhe̱ni kixin kjui̱nchekaáni.
PSA.9.15	Ti chojni titekakonhña ti jaha la kꞌuitsínkayá sin
PSA.9.15	ti tòye̱ tsíkjichꞌéna sin,
PSA.9.15	la ko ti trampa imó tsíkjakꞌe sin
PSA.9.15	mé tsítséxin to̱té sin.
PSA.9.16	Itꞌéni Díos, jaha mé tjáko̱xián kixin ndoá nchekito̱exián
PSA.9.16	kixin xi̱kaha kuéto̱an tsjasótexín ti chojni tjenka̱yáxinhña jína;
PSA.9.16	kixin ti nkehe nduáhya kjuíchꞌe sin la tsjasótexín sin.
PSA.9.17	Kaín ti chojni tjenka̱yáxin nkehe jínahña la ko ti sin tsíkꞌitjáñehen Díos
PSA.9.17	mé sátsji sin ti tsjasótexín chojni nkochríxín.
PSA.9.18	A̱ndá jaha Itꞌéni Díos, jehya nkochríxín tsꞌitjáñahan ti sin nóa
PSA.9.18	la ko jehya nkochríxín tsꞌejóchóhen sin kixin
PSA.9.18	jaha tsjínki̱tsa ti jehe sin.
PSA.9.19	Tihín, jaha Itꞌéni Díos, ti̱konoéhña ti chojni tinkáchónkihya ti jaha,
PSA.9.19	nchekjasóte sin.
PSA.9.20	Jaha, Itꞌéni Díos, nchechrákuan sin;
PSA.9.20	la nchexraxinkaoan sin kixin jehe sin la chojni chjasintajni ó.
PSA.10.1	Itꞌéni Díos, ¿nkekuènté ikjín itjen?
PSA.10.1	¿Nkekuènté tjakꞌèma ti ó chóntani kjuaxikaon?
PSA.10.2	Ti sin ihnke la nínkaon sin chréhe̱ ti sin nóa
PSA.10.2	kixin sinchekꞌitjáña sin.
PSA.10.2	Kjánchó ti nkehe jínahña tjenka̱yáxin sin mé tsꞌitjáñaxín sin.
PSA.10.3	Jehe sin la nchenkexín sin
PSA.10.3	ti nkehe jínahña tjenka̱yáxin sin,
PSA.10.3	la tjikosáyehe sin ti chojni chónta nchónhña nkehe,
PSA.10.3	ndá titekakonhña sin ti nkehe tꞌe̱to̱an Itꞌéni Díos.
PSA.10.4	Ti chojni jínahña nchehnke la tjeyáhya sin Díos.
PSA.10.4	Ndáchro sin kixin: “Kohya Díos”,
PSA.10.4	la xi̱kahó tjenka̱yáxin sin.
PSA.10.5	Ti ixra̱ ichꞌe sin la jína tꞌaxrje.
PSA.10.5	Ti nkehe této̱an la titekakonhña sin
PSA.10.5	la tjanoá sin ti chojni nínkakohen ti jehe sin.
PSA.10.6	Ndáchro a̱sén sin kixin kohya nkehe tso̱hen sin
PSA.10.6	la ko tsochóntahya sin ninkehó kjuaxikaon.
PSA.10.7	la kjuachꞌia la ko tꞌándaxíhi̱n sin chojni.
PSA.10.7	Kaín ti nkehe nixja sin la jehya nkehe jína.
PSA.10.8	Chóhen sin ti nti̱a sátsji chjasin ntsíntsí,
PSA.10.8	la ntiha tꞌejómá sin tꞌejóchóhen sin kixin tsꞌatsínka ti chojni jína
PSA.10.8	ndá tsꞌóñá sin ti sin chóntahya ninkehó ijie̱.
PSA.10.9	Éxi ijnko koxra̱ chóhen nkaxehen itjo̱ mé xi̱kaha ti jehe sin.
PSA.10.9	Tsáya sin ti chojni nóa tsꞌatsínka nti̱a kixin sinchekꞌitjáña sin.
PSA.10.9	Tsíkjakꞌe sin ijnko trampa kixin tsotsé sin ti sin a.
PSA.10.10	Ti sin nóa la tꞌisén sin la tꞌitsínka sin,
PSA.10.10	kixin ti kjuachaxin chónta ti sin nduáhya tjenka̱yáxin.
PSA.10.11	La ndáchro sin kixin Díos la ó tsíkꞌitjáñehen ti nkehe ichꞌe sin;
PSA.10.11	la tsíkíkjehe̱ chꞌan ikon chꞌan la í tꞌikonhña chꞌan ninkehó, ichro sin.
PSA.10.12	Tihín jaha, Itꞌéni Díos, tjàyá itjá.
PSA.10.12	Tꞌitjáñahña tjínki̱tsa ti sin nóa.
PSA.10.13	¿Nkekuènté kixin ti sin tjenka̱yáxinhña jína la
PSA.10.13	tjanoá sin ti jaha, Itꞌéni Díos,
PSA.10.13	la tjenka̱yáxin sin kixin tsjanchahya ijie̱?
PSA.10.14	Jaha la ó kꞌuikuan ti nkehe jínahña kjuíchꞌe sin;
PSA.10.14	la si̱nchekjasóte sin.
PSA.10.14	Ti sin tsíkóníhi tóchjinehe sin ti jaha
PSA.10.14	la ko jaha tsjínki̱tsa ti sin tsíkito̱he nòé.
PSA.10.15	Jaha Itꞌéni Díos, chrókꞌochjejña itja ti sin tjenka̱yáxin nkehe jínahña.
PSA.10.15	Tjánchíá ijie̱ kaín ti nkehe jínahña kjuíchꞌe sin
PSA.10.15	kixin tsíto̱ehya xi̱kihi ninkehó ijie̱.
PSA.10.16	Jaha Itꞌéni Díos, mé ti Rey nkochríxín itjen.
PSA.10.16	Ti no̱nta̱a mé tsꞌitjáñaxín kaín ti chojni tjenka̱yáxin ti nkehe jínahña.
PSA.10.17	Itꞌéni Díos, tihín ti nkehe tjanchaha ti sin nóa.
PSA.10.17	Jaha nchechéhé a̱sén sin la ko tsjínki̱tsa sin.
PSA.10.18	Jaha tjínki̱tsa ti sin nóa la ko ti sin tꞌává a̱sén,
PSA.10.18	la tjájonhña kjuachaxin kixin ti chojni tsíkꞌónaxín inche
PSA.10.18	la sinchechrákon sin ti sin nóa.
PSA.11.1	Jeheni xritjeyáni kixin Itꞌéni Díos tsjinki̱tsa ti jeheni.
PSA.11.1	Nkexrín chróndáche sin ti jeheni:
PSA.11.1	“Sáchrókjuia nte̱je̱ éxi ijnko koxroxe.
PSA.11.2	Kixin ti chojni tjenka̱yáxin nkehe jínahña
PSA.11.2	mé tjejómá sin tjejókotóxi̱n sin ti flecha
PSA.11.2	kixin tsochjéhe sin ti chojni jína.
PSA.11.3	A̱ndá ti chrókꞌuitjáña ti nkehe jína kuènté Itꞌéni Díos,
PSA.11.3	la, ¿xá nkehe chrókjuíchꞌe ti chojni jína?”
PSA.11.4	Ìnchéni mé itjen chꞌan ti ni̱nkué chꞌan tjóá itjen nkaya nka̱jní;
PSA.11.4	la tjetsjehe chꞌan nkexrín siín ti chojni chjasintajni.
PSA.11.5	Itꞌéni Díos mé tjetsjehe chꞌan ti chojni jína la ko ti chojni jínahña,
PSA.11.5	kjánchó ti chojni tóxríhi̱n ichꞌe ti nkehe jínahña la nínkakohen chꞌan.
PSA.11.6	Itꞌéni Díos mé sinchekꞌániá xrinta síchrꞌákjen la ko azufre
PSA.11.6	kixin tsochexín kaín ti chojni tjenka̱yáxin ti nkehe jínahña,
PSA.11.6	mé xi̱kaha sinchekjasóte Díos ti sin nduáhya ixri.
PSA.11.7	Itꞌéni Díos la jína chꞌan la tóxríhi̱n chꞌan ti chojni jína;
PSA.11.7	méxra̱ ti sin jína la ikon sin tsꞌikonxín sin ti jehe chꞌan.
PSA.12.1	Jaha Itꞌéni Díos, tjinki̱tsani kixin
PSA.12.1	í kohya nkexro kaín a̱sén tinkáchónki ti jaha,
PSA.12.1	í kohya chojni jína.
PSA.12.2	Jehe sin la chꞌiyehe kícho sin;
PSA.12.2	nixja sin ti nkehe jína, kjánchó chaxínhña, jehya jína ti a̱sén sin.
PSA.12.3	Itꞌéni Díos, sinchekꞌitjáña ti chojni chꞌia
PSA.12.3	la ko ti chojni nchehnke.
PSA.12.4	Ti sin a mé ndáchro sin:
PSA.12.4	“Imá noheni nixjani la ti nkehe ndáchroni la chónta kjuachaxin.
PSA.12.4	¿Xá nkexro chrókjuacha chrókꞌue̱tue̱hen ti jeheni?”, ichro sin.
PSA.12.5	A̱ndá Itꞌéni Díos ndáchro:
PSA.12.5	“Ti chojni nduáhya tjenka̱yáxin la kjuíchꞌiyehe sin ti sin nóa
PSA.12.5	la ko kjuínchekjasóte sin ti sin kanhñó nohe.
PSA.12.5	A̱ndá ijie janhan tsꞌínkatjen kixin si̱ntakaá ti sin nóa.”
PSA.12.6	Ti nkehe nixja Itꞌéni Díos la ndoá la ko chaxín
PSA.12.6	éxi ti plata yato vece tsíkꞌixehen itja̱ kixin tso̱tjóá, mé xi̱kaha ti itén chꞌan.
PSA.12.7	Jaha Itꞌéni Díos, tꞌayakohén ti jeheni;
PSA.12.7	nkochríxín tsꞌayakohéni,
PSA.12.8	kjónté ti chojni tjenka̱yáxin nkehe jínahña ixri ta̱ntatjen ti jeheni
PSA.12.8	la kaín chojni tóxríhi̱n sin ti nkehe jínahña ichꞌe ti sin a.
PSA.13.1	Jaha Itꞌéni Díos, ¿hasta nkesá na̱xa̱ tsꞌitjáñahan ti jeheni?
PSA.13.1	¿Á nkochríxín tsꞌitjáñahan ti jeheni ní?
PSA.13.1	¿Xá nkochríxín tsjakꞌeme̱héni ní?
PSA.13.2	¿Xá xi̱kahó tsjasóte a̱séni ní?
PSA.13.2	¿Á nkochríxín tsꞌáváni ní?
PSA.13.2	¿Xá nkochríxín tsꞌe̱to̱an ti sin nínkakohen ti jeheni ní?
PSA.13.3	Itꞌéni Díos la ko Díos kuènténi, tsjehé ti jeheni, tjáte̱hé.
PSA.13.3	Tjínki̱tsani, tsjánjua ti kjuachaxin kuèntá kixin tsꞌenhñani,
PSA.13.4	kixin tsondáchrohya ti sin nínkakohen ti jeheni kixin ó kjuacha sin,
PSA.13.4	kixin imá tóchéhe̱ sin ti ichrén kjuaxikaon chóntani.
PSA.13.5	Kjánchó jeheni tinkáchónkini ti jaha kixin jaha imá tjue̱hé ti jeheni.
PSA.13.5	Chéhe̱ a̱séni kixin jaha si̱nchekaáni.
PSA.13.6	Tsotsjeni la ko tsotjáhani kjuasáya, Ìnchéni,
PSA.13.6	kixin jína kjuínki̱tsa ti jeheni.
PSA.14.1	Kaín sin kjuasin sin ijie̱,
PSA.14.1	kjuíchꞌe sin ti nkehe jínahña.
PSA.14.1	Kohya ninkexró chrókjuénka̱yáxin chrókjuíchꞌe ti nkehe jína.
PSA.14.2	Itꞌéni Díos itjen nkaya nka̱jní mé tjetsjehe chꞌan kaín ti nkehe ichꞌe chojni,
PSA.14.2	tsjehe chꞌan á siín nkojín nkexro chrókienxín jína
PSA.14.2	la ko chrókjueyá ti jehe chꞌan.
PSA.14.3	Kjánchó kaín sin ixri sin ti nti̱a jínahña,
PSA.14.3	kaín sin kjuichròe sin.
PSA.14.3	Kohya ninkexró chrókjuénka̱yáxin jína, kohya nijnko chojni jína.
PSA.14.4	¿Á chaxín tienxínhña ti chojni tjenka̱yáxin nkehe jínahña ní?
PSA.14.4	Jehe sin ncheníhi sin ti sin chjaséni éxi chrókjonie sin ijnko nio̱tja̱,
PSA.14.4	la tꞌéye̱hya sin Ìnchéni.
PSA.14.5	Méxra̱ jehe sin tsoxrànka̱ sin, tsochrakon sin
PSA.14.5	kixin Itꞌéni Díos la tjejóko chꞌan ti sin titekaon ti jehe chꞌan.
PSA.14.6	Jahara chojni tjenka̱yáxinhña ti jína, la tjanoára ti nkehe tjenka̱yáxin ti sin nóa,
PSA.14.6	kjánchó Itꞌéni Díos la tsjinki̱tsa ti sin nóa.
PSA.14.7	¡Xá chrókóchaxín kixin ti ijna̱ Jerusalén
PSA.14.7	chrókui̱xi̱n ti nkexro chrókuaáxin ti sin Israel!
PSA.14.7	Itꞌéni Díos mé tsjinki̱tsa tsokjan sin chjasén sin,
PSA.14.7	ndá xi̱kaha tso̱chéhe̱ ti sin tsíkꞌaxrjeníxin Jacob
PSA.14.7	la ko kaín ti sin chjasin Israel.
PSA.15.1	Itꞌéni Díos, ¿xá nkexro chrókjuacha chrókjuákꞌe ti ni̱nkuá?
PSA.15.1	¿Xá nkexro chrókjuákꞌe ti ijna̱ tjóá kuèntá?
PSA.15.2	Kjá jehó ti nkexro chóntahya ninkehó ijie̱,
PSA.15.2	la ko ti nkexro nchexiteyá ti nkehe jína
PSA.15.2	la ko ti nkexro kaín a̱sén nixja ti nkehe chaxín;
PSA.15.3	ti nkexro xrikohya kjuachꞌia,
PSA.15.3	ti nkexro tjajo̱nkohya ti nkexro chóxin,
PSA.15.3	la tꞌándaxíe̱nhña ti nkexro tjejó chjinaxón ndo̱e,
PSA.15.4	la ti nkexro tóxríe̱nhña ti chojni nduáhya ichꞌe,
PSA.15.4	la chóntehe sin kjuasàya ti sin tinkáchónki Itꞌéni Díos,
PSA.15.4	la ko nchexiteyá sin ti nkehe tsíndáchro sin,
PSA.15.4	la kjónté sinchekꞌitjáña sin nkojín nkehe la ándo̱sén sin.
PSA.15.5	Ti nkexro nchekjen chojni chichaon
PSA.15.5	la tjanchahya kixin chrókjuachataón ti chichaon;
PSA.15.5	la ko tjinkakonhña tsákja chichaon ndá sincheníhi ijnko nkexro jína.
PSA.15.5	Ti nkexro jína nchexiteyá la nkochríxín tsjakꞌe jína.
PSA.16.1	Tꞌayakonhéni, jaha Itꞌéni Díos,
PSA.16.1	kixin jeheni titekaoni ti jaha.
PSA.16.2	Jeheni ndáchroni:
PSA.16.2	“Jaha mé Díos kuènténi;
PSA.16.2	Kaín ti nkehe jína chóntani la ti̱xi̱n ti itjen.”
PSA.16.3	Ti sin tjóá a̱sén tjejó chjasintajni
PSA.16.3	la ko ti sin jína mé imá nchechéhe̱ sin a̱séni.
PSA.16.4	Ti chojni tinkáchónki ti nkehe tsíkjano̱ña
PSA.16.4	la imá kjuaxróxinhña tsꞌejó sin.
PSA.16.4	Méxra̱ jeheni í tsjajonhñani iko itsꞌen
PSA.16.4	tsꞌáyéhe̱ ti nkehe tsíkjano̱ña,
PSA.16.4	la ko í tsꞌaxrjexínhña irꞌuani ti ihni̱é ti nkehe a.
PSA.16.5	Jahuá, Itꞌéni Díos, mé xraxinkaoni.
PSA.16.5	Jaha mé imá ncheñaoani la ko tꞌayakonhéni.
PSA.16.6	Náxrjón ti nonte kꞌuáyéhe̱ni,
PSA.16.6	imá náxrjón ti nkehe kjuánjua.
PSA.16.7	Méxra̱, tjáhani kjuasáya, Itꞌéni Díos,
PSA.16.7	kixin jaha tjákohéni.
PSA.16.7	La kjónté tie nchexraxinkáoani nkexrín sinchexiteyéheni ti jaha.
PSA.16.8	Nkochríxín xraxinkaoni ti jaha, Itꞌéni Díos.
PSA.16.8	Jaha mé itjen ti itjani chjina la tjínki̱tsani
PSA.16.8	kixin kohya nkehe tso̱heni.
PSA.16.9	A̱séni la imá chéhe̱;
PSA.16.9	méxra̱ jeheni la jína tinkáchónkini ti jaha, la kjuaxróxin itjeni.
PSA.16.10	la ko tsjájonhña kjuachaxin kixin tsíto̱he ti nkexro tjóá chóntahya ijie̱ nkaxehen ti tòye̱.
PSA.16.11	kixin chrókóchéhe̱ni chrókjuákꞌeni ti itjen jaha.
PSA.16.11	Imá náxrjón ti nkochríxín chrókjuakꞌekoni ti jaha.
PSA.17.1	Itꞌéni Díos, tihín kixin ndoá ti nkehe tjanchiani,
PSA.17.1	tjínki̱tsani ti ó tꞌéyani.
PSA.17.1	Tjakꞌe tihín ti nkehe chrónòani,
PSA.17.1	kixin irꞌuani la tꞌaxrjexínhña ninkehó kjuachꞌia.
PSA.17.2	Jaha ó noha kixin kohya ijie̱ chrókjuasótexíni
PSA.17.2	kixin jaha la tsjehé kixin jína xritjakꞌeni.
PSA.17.3	Jaha la noha nkehe tjenka̱yáxin a̱séni;
PSA.17.3	ti ó tie la jaha tjetsjehé ti jeheni.
PSA.17.3	Jaha tsjehé ti a̱séni la ko noha kixin
PSA.17.3	kohya nkehe jínahña kjuíchꞌeni
PSA.17.3	la ninkehó nkehe jínahña nixjahyani
PSA.17.4	éxi nixja ti íso chojni.
PSA.17.4	Jeheni kuíto̱heni nti̱e ti sin tjenka̱yáxin nkehe jínahña
PSA.17.4	la kjuínchexiteyáni éxi kuéto̱an.
PSA.17.5	Jeheni la a̱ntsí jína chréhe̱ni ti nti̱a kuèntá,
PSA.17.5	la ninkehó kuíto̱ehyani ti nti̱a.
PSA.17.6	Itꞌéni Díos, jaha tꞌéya̱hani, kixin tjáte̱hé;
PSA.17.6	chrókjuákꞌe chrókuihín ti nkehe tjanchiani.
PSA.17.7	Tjáko̱xián nkexrín imá tjue̱hé ti jeheni.
PSA.17.7	Jaha mé tjínki̱tsa kaín ti chojni titekaon ti jaha
PSA.17.7	ti ó siín chojni nínkakohen ti jehe sin.
PSA.17.8	Tꞌayakonhéni éxi tꞌayakohén ti ikuan.
PSA.17.8	Tjakꞌèmáni chrínkí tsꞌueén ti itjá,
PSA.17.9	kixin ti sin tjenka̱yáxin nkehe jínahña la tjinkaon sin
PSA.17.9	chrókjuinchekjasóte sin ti jeheni,
PSA.17.9	la nínkaon sin xritjeyá sin ti jeheni.
PSA.17.10	A̱ntsí kꞌuánkí ti kjuanínkaon kuènté sin
PSA.17.10	la ihnke sin tꞌándaxíhi̱n sin ti jeheni.
PSA.17.11	Chréhe̱ sin chjinaxón ti xritjakꞌeni;
PSA.17.11	la tjinkaon sin chrókjuáka̱ sin nonte ti jeheni.
PSA.17.12	Jehe sin la éxi koxra̱ xritjeyá nkehe sinie,
PSA.17.12	éxi ijnko koxra̱ jie̱he tjemá kixin tsꞌóñá ti jeheni.
PSA.17.13	Tꞌínkatjen, tjinki̱tsani, Itꞌéni Díos.
PSA.17.13	Jaha chrókuéto̱an chrókꞌuejóxin tochꞌin ti sin tjenka̱yáxin nkehe jínahña,
PSA.17.13	la ko ti espada kuèntá mé chrókjui̱nchekaáxiani.
PSA.17.14	Ti kjuachaxin kuènté itjá chrókjui̱nchekaáxiani kixin nínkaon sin.
PSA.17.14	Xrákia tsjinki̱tsani, nchekaáni kixin ti chojni nduáhya tjenka̱yáxin.
PSA.17.14	Mé jehó tjenka̱yáxin sin ti nkehe siín chjasintajni
PSA.17.14	la ntihó itjen ti nkehe tsjacha sin
PSA.17.14	la ti nkehe chónta sin mé tsíto̱eko ti xje̱en sin la ko ti ìnté sin.
PSA.17.15	A̱ndá jeheni la chaxín tso̱chéhe̱ni
PSA.17.15	kixin tsꞌikoni ti jaha ti ó tsoxechóni.
PSA.18.1	Itꞌéni Díos, jaha mé tánjua fuerza;
PSA.18.1	méxra̱ imá tjue̱heni ti jaha.
PSA.18.2	Jaha mé tꞌayakonhéni la tjínki̱tsani la ko nchekaáni.
PSA.18.2	Díos kuènténi, jaha mé ti ixro̱ ijié kjuákꞌemáxini kixin tsaáni,
PSA.18.2	la ko jaha mé tjínki̱tsani kixin kohya nkehe tso̱heni.
PSA.18.2	Jaha mé chonta kjuachaxin si̱nchekaáni.
PSA.18.2	Jaha mé kjuákꞌemáxini kixin ti kjuachaxin ijié chonta.
PSA.18.3	Itꞌéni Díos, jaha ti tsꞌayéhé kjuasáya,
PSA.18.3	kixin jaha si̱nchekaáni la tsjachahya ti sin nínkaon
PSA.18.3	sinchekꞌitjáña ti jeheni.
PSA.18.4	Ti kjuachaxin kuènté kjuachꞌén mé kua̱ntátjen ti jeheni
PSA.18.4	éxi ijnko ihno̱ kꞌuísímáni.
PSA.18.4	Ndá chrakoni kixin xi̱kaha chrókꞌuitjáñaxíni.
PSA.18.5	Éxi ijnko ihno̱ kꞌuísímáni
PSA.18.5	ndá xi̱kaha chrókꞌuenxíni.
PSA.18.6	Imá kóxakoheni, ndá kꞌuéye̱he̱ni Itꞌéni Díos,
PSA.18.6	kꞌuéye̱he̱ni ti Díos kuènténi la kuíhin chꞌan ti itjen chꞌan nkaya nka̱jní.
PSA.18.6	¡Ti kꞌóyakoni mé kuíhin chꞌan!
PSA.18.7	Ndá xrína̱hña imá kꞌuínki nonte,
PSA.18.7	sítꞌinki ti ijna̱
PSA.18.7	kixin imá kónínkaon Itꞌéni Díos.
PSA.18.8	La ti xrito chꞌan mé kꞌuaxrjexín ihnchi
PSA.18.8	la ko ti irꞌua chꞌan mé kꞌuaxrjexín xrohi tsꞌitjáñaxín nkehe
PSA.18.8	la ko kꞌuaxrjexín xrinta síchrꞌákjen xrohi.
PSA.18.9	Ndá ti nka̱jní la xitje̱he̱ la kꞌuinkajin Itꞌéni Díos,
PSA.18.9	la chrínkí to̱té chꞌan siín itji̱ tié.
PSA.18.10	Ndá kjuákꞌekjen Díos ti ángel
PSA.18.10	la éxi xri̱nto̱ kjuaká chꞌan.
PSA.18.11	Mé kꞌuixitie la í noxínhña itjen chꞌan
PSA.18.11	kixin siín nchónhña itji̱ tié chónta ichrin.
PSA.18.12	Ti itjen Itꞌéni Díos la ti kjuachaxin kuènté chꞌan
PSA.18.12	la sítjónkíxín la tꞌinkaséñani ti itji̱
PSA.18.12	la kꞌuaniá toni la ko xrinta síchrꞌákjen xrohi.
PSA.18.13	Kjónta ti nka̱jní kixin níxja Itꞌéni Díos imá tjetoan,
PSA.18.13	ndá xrína̱hña kꞌuaniá toni la ko xrinta síchrꞌákjen xrohi.
PSA.18.14	Ichrꞌán Díos ti sítjónkíxín éxi flecha,
PSA.18.14	ndá ti sin nínkaon la chrakon sin, xika sin, sákjuí sin.
PSA.18.15	Ndá kónoxín ti nonte chrínkí ti nda̱ñao
PSA.18.15	la ko ti tsíxrankíxixín chjasintajni,
PSA.18.15	kixin imá itsen níxja Itꞌéni Díos.
PSA.18.16	La kjónté nka̱jní itjen chꞌan la kjuínchekaá chꞌan ti jeheni.
PSA.18.16	Ti itja chꞌan kuakítsjenkixín chꞌan ti jeheni ti nda̱ñao ni̱nka.
PSA.18.17	Kjuínchekaáxin chꞌan ti jeheni ti siín ti chojni jie̱he nínkaon.
PSA.18.17	Tjenka̱yáxin sin imá chónta sin kjuachaxin ke ti jeheni.
PSA.18.18	Itsé sin ti jeheni ti ña̱o tꞌáváni,
PSA.18.18	kjánchó Itꞌéni Díos kjuínki̱tsa ti jeheni.
PSA.18.19	Kjuínki̱tsa chꞌan kꞌuaxrjexíni ti kjuaxikaon siín.
PSA.18.19	Kjuínchekaá chꞌan ti jeheni, kixin tjue̱he chꞌan ti jeheni.
PSA.18.20	Xi̱kaha kjuínchekaá Itꞌéni Díos ti jeheni
PSA.18.20	kixin kóxríhi̱n chꞌan kixin jína titekaoni.
PSA.18.21	Kixin jeheni chréhe̱ni ti nti̱e chꞌan
PSA.18.21	la nkochríxín kuíto̱ehyani ti Díos kuènténi.
PSA.18.22	Jeheni la titekaoni kaín ti nkehe tsíndáchro chꞌan
PSA.18.22	la kuíto̱ehyani ninkehó ti nkehe tsíkꞌe̱to̱an chꞌan.
PSA.18.23	Jína kjuínchexiteyéheni chꞌan
PSA.18.23	la ko kuíto̱heni ti nkehe jínahña.
PSA.18.24	Mé xi̱kaha Itꞌéni Díos kjuínki̱tsa chꞌan ti jeheni
PSA.18.24	kixin tjetsjehe chꞌan kixin kohya ijie̱ kjuasini.
PSA.18.25	Jaha, Itꞌéni, chaxín jína jaha la tjínki̱tsa ti nkexro jína.
PSA.18.25	Méxra̱ nchekjasótehya ti nkexro chóntahya ijie̱.
PSA.18.26	Jína jaha, la tjínki̱tsa ti nkexro jína.
PSA.18.26	A̱ndá nchekjasóte ti nkexro jínahña.
PSA.18.27	Jaha nchekaá ti sin nóaxi̱n tjejó,
PSA.18.27	a̱ndá nchentsía ti sin tjenka̱yáxin kixin imá nohe.
PSA.18.28	Jaha, Itꞌéni Díos, nchekꞌákjen ti lámpara kuènténi.
PSA.18.28	Jaha, Itꞌéni, nchekꞌinkaséña ti sítie itjeni.
PSA.18.29	Ti kjuachaxin kuèntá mé tsjinki̱tsa tsjajo̱nkoni itsjé ti sin soldado,
PSA.18.29	la ko tsjinki̱tsani kixin tsochrikajiteni ti tja̱tꞌo̱ tinkákuénxin chjasin.
PSA.18.30	Ti nti̱a kuènté Itꞌéni Díos la imá ndoá;
PSA.18.30	la ko ti nkehe ndáchro chꞌan la chaxín tsoxiteyá.
PSA.18.30	Tꞌayakohen chꞌan ti nkexro tinkáchónki ti jehe chꞌan.
PSA.18.31	Jaha Itꞌéni Díos, jahuá mé ti Díos kuènténi.
PSA.18.31	Jahuá ti tsjacha tsꞌayakohéni.
PSA.18.32	Ti Díos i mé tjajon fuerza.
PSA.18.32	Jehe chꞌan mé tjajon chꞌan ijnko nti̱a ndoá.
PSA.18.33	kixin jína sátsji̱ni chritaón ijna̱.
PSA.18.34	Jehe chꞌan mé tjinki̱tsa chꞌan kixin tsjachani tsjajo̱nkoni ti chojni nínkaon.
PSA.18.34	La tsjajon chꞌan fuerza kixin tsꞌitji̱a̱ni ti arco kuènté flecha iye.
PSA.18.35	Jaha mé kꞌuayakohéni la ko kjui̱nchekaáni.
PSA.18.35	Ti itjá chjina mé kjuínki̱tsaxiáni.
PSA.18.35	Kjuasáyá kjuínki̱tsani la kjuachani.
PSA.18.36	Jaha mé kjui̱ncheteka ti nti̱a kuènténi
PSA.18.36	kixin tsoxrátóxinhñani.
PSA.18.37	Chréhe̱ni ti sin nínkakohen ti jeheni la kjuachani itséni sin.
PSA.18.37	Ndá kjanhñani hasta kjuínchekꞌitjáñani ti jehe sin.
PSA.18.38	Kjuínchekueni sin la í tsꞌayahya sin,
PSA.18.38	kꞌuitsínka sin chrínkí to̱téni.
PSA.18.39	Jaha, kjuánjua fuerza kixin kjuachani kjuajo̱nkoni ti sin nduáhya tjejó,
PSA.18.39	ti sin nínkaon la ikjan sin, chrónoéhe̱ sin ti jeheni.
PSA.18.40	Ti itjeni mé kuinkáxin ti sin nínkaon,
PSA.18.40	ndá xi̱kaha kjuachani kjuínchekꞌitjáñani ti kjuachaxin
PSA.18.40	kꞌuéchónta ti sin nínkaon.
PSA.18.41	Kjuanchia sin nkexro tsjinki̱tsa
PSA.18.41	la ninkexró kjuínki̱tsahya ti jehe sin.
PSA.18.41	Kjónté kꞌuéye̱he̱ sin Díos la kjuáte̱hya chꞌan.
PSA.18.42	Kjuínchekueni sin, la kꞌóna sin éxi inche sákjuíko xri̱nto̱;
PSA.18.42	la nkátjani sin éxi nche̱tꞌo̱ siín nti̱a.
PSA.18.43	Jaha, kjui̱nchekaáni ti tjejó ti sin jie̱he.
PSA.18.43	Jaha kjuánjua kjuachaxin tsꞌe̱to̱ani itsjé chjasin
PSA.18.43	la ti chojni chónhñani la kjuíchꞌehe sin ixra̱ ti jeheni.
PSA.18.44	Kuíhin sin la kuitekakohen sin ti jeheni;
PSA.18.44	kjónté ti sin tsíkji̱xi̱n ókjé chjasin la titekaon sin.
PSA.18.45	Ti chojni tsíkji̱xi̱n ókjé la chrakon sin,
PSA.18.45	síxrànka̱ sin tꞌaxrjexín sin ti tjejómá sin.
PSA.18.46	Itꞌéni Díos mé tjechón, ¡kjuasáye chꞌan kixin tjinki̱tsa chꞌan ti jeheni!
PSA.18.46	¡Ti Itꞌéni imá tꞌe̱to̱an mé tsaáxini!
PSA.18.47	Itꞌéni Díos mé kjuínchekjasóte chꞌan ti sin kjuíchꞌe ti nkehe jínahña;
PSA.18.47	a̱ndá ijie kꞌue̱to̱an chꞌan kixin tsitekakohen sin ti jeheni.
PSA.18.48	Jaha mé kjui̱nchekaáni
PSA.18.48	kjónté nínkakohen chojni ti jeheni.
PSA.18.48	Ti sin nínkaon kꞌuínkatjen,
PSA.18.48	la jaha Itꞌéni Díos, kjui̱nchekaáni, kjónté siín chojni jie̱he.
PSA.18.49	ti tjejó ti sin titekakonhña.
PSA.18.49	Méxra̱ itsjeni la tjikosayéheni ti ihni̱á.
PSA.18.50	Jaha la imá kjuínki̱tsa kixin tsjacha ti rey kjuéyá
PSA.18.50	la ko nkochríxín tjue̱hé David la ko ti sin kꞌuaxrjeníxin chꞌan.
PSA.19.1	Ti nka̱jní mé chronka ti kjuachaxin kuènté Díos.
PSA.19.1	La ti nkehe siín nka̱jní tja̱ko̱xi̱n ti ixra̱ tsíkjichꞌexín chꞌan itja chꞌan.
PSA.19.2	Ncha̱kotjin la ko tie chrónkaxín
PSA.19.2	ti nkehe kjuíchꞌéna Díos.
PSA.19.3	Kjónté nixjahya
PSA.19.3	la ko ninkexró tienhña ti itén,
PSA.19.4	Kuenté chjasintajni itjen ti kjuachaxin kuènté chꞌan.
PSA.19.4	A̱ndá ti ña̱o la kjuakꞌe chꞌan nka̱jní kixin tsꞌinkaséñaxín ti chjasintajni.
PSA.19.5	Ti ña̱o la chéhe̱ sátsji ti nti̱e,
PSA.19.5	éxi ijnko chojni tsíkuéhen tinká,
PSA.19.5	o̱ éxi ijnko chojni na̱ntá tsíkóte̱he kꞌuaxrjexín ndo̱e.
PSA.19.6	Ti tji̱to̱n ti ña̱o la ko hasta tsjiataón
PSA.19.6	la ninkexró xitjahya tinkéhe ti sóa.
PSA.19.7	Ti ley kuènté Itꞌéni Díos la imá jína
PSA.19.7	kixin tíha ncheni̱xin a̱sén chojni.
PSA.19.7	Ti nkehe ndáchro Itꞌéni Díos la imá ndoá,
PSA.19.7	la chjéhe chꞌan kjuaxrexinkaon jína ti chojni kanhñó nohe.
PSA.19.8	Ti nkehe tsíkꞌe̱to̱an Itꞌéni Díos la chaxín ndoá la nchechéhe̱ a̱sén chojni.
PSA.19.8	Ti ley kꞌue̱to̱an Itꞌéni Díos la jína la tꞌinkaséñexín kaín chojni.
PSA.19.9	Chrokjuikosáyeheni Itꞌéni Díos kixin jína tíha,
PSA.19.9	la nkochríxín xi̱kaha tsjakꞌe.
PSA.19.9	Ti nkehe ndáchro chꞌan la chaxín,
PSA.19.9	kaín tíha la jína.
PSA.19.10	A̱ntsí chrókóxríhi̱n chojni ti nkehe tꞌe̱to̱an chꞌan
PSA.19.10	ke ti oro náxrjón.
PSA.19.10	A̱ntsí ixé ti nkehe tꞌe̱to̱an Itꞌéni Díos
PSA.19.10	ke ti itsje̱n kotsje̱nta.
PSA.19.11	Tíha mé nchexraxinkaoni,
PSA.19.11	la ti sinchexiteyáni la tsjachani ijnko nkehe jína.
PSA.19.12	¿Xá nkexro jehó chrókónohe ti ichrén ijie̱ chónta?
PSA.19.12	Jaha Itꞌéni Díos, tjatsían ti ijie̱ kónoehñani kjuasini.
PSA.19.13	Tjatsían ti nkehe jínahña tjenka̱yáxini kixin tꞌaha ixra̱.
PSA.19.13	Tjájonhña kjuachaxin kixin ti nkehe jínahña chrókꞌue̱tue̱hen ti jeheni.
PSA.19.13	A̱ndá xi̱kaha chrókꞌónani ijnko chojni chóntahya ijie̱
PSA.19.13	la ko chrókuamáhñani nijnko ijie̱.
PSA.19.14	Itꞌéni Díos, chrókóxríhan ti nkehe nixjani
PSA.19.14	la ko ti nkehe tjenka̱yáxin a̱séni;
PSA.19.14	jaha mé ti Díos tsaáxini la ko jaha si̱nchekaáni.
PSA.20.1	Itꞌéni Díos chrókuihin ti ó nóaxi̱n itjen jaha.
PSA.20.1	Ti Díos kuènté Jacob chrókjuinki̱tsa ti jaha.
PSA.20.2	Itꞌéni Díos tsochrꞌán ijnko nkexro tsjinki̱tsa ti jaha
PSA.20.2	tsi̱xi̱n ti ni̱nko Jerusalén.
PSA.20.3	La chróxraxinkaon chꞌan kaín ti nkehe kjuánjua
PSA.20.3	la chrókꞌuáyéhe̱ chꞌan ti iko tsíchján kjuánjua.
PSA.20.4	Chrokjuajon Díos kaín ti nkehe tjanchehé chꞌan,
PSA.20.4	la chrókjuinchexiteyá chꞌan kaín ti nkehe tjénka̱yáxian.
PSA.20.5	Jeheni la tso̱chéhe̱ni kixin ó kjuácha jaha rey
PSA.20.5	la tsja̱ya̱ni bandera, tsochjéheni kjuasáya ti Díos kuènténi
PSA.20.5	kixin ó kjuacha chꞌan.
PSA.20.5	Itꞌéni Díos mé chaxín tsjajon chꞌan kaín ti nkehe tsjanchia jaha.
PSA.20.6	Ó noheni kixin Itꞌéni Díos sinchekaá ti nkexro tsíkjeyá chꞌan;
PSA.20.6	la hasta nka̱jní tsihin chꞌan ti nkehe tjanchia ti rey
PSA.20.6	la ko tsjajon chꞌan ti kjuachaxin ijié kuènté chꞌan tsjinki̱tsa ti rey.
PSA.20.7	Iso sin la nchehnke sin kixin chónta sin nchónhña carreta sátsjiko sin guerra,
PSA.20.7	íso sin la nchenkexín sin kixin chónta sin itsjé koka̱te̱.
PSA.20.7	A̱ndá jeheni mé titekaoni kixin ti kjuachaxíen ihni̱é Díos
PSA.20.7	la tsjinki̱tsa ti jeheni.
PSA.20.8	Jehe sin la kjuachahya sin la kꞌuitsínka sin.
PSA.20.8	A̱ndá jeheni la kjuachani tjejóxini to̱téni.
PSA.20.9	Jaha Itꞌéni Díos, nchekaá ti rey.
PSA.20.9	¡Tjáte̱hé ti ó tsꞌéyahani!
PSA.21.1	Ti rey la chéhe̱ kixin jaha, Itꞌéni Díos,
PSA.21.1	chje̱hé chꞌan kjuachaxin,
PSA.21.1	la imá chéhe̱ chꞌan kixin jaha kjui̱nchekaá chꞌan.
PSA.21.2	Jaha kjuánjua ti nkehe tjenka̱yáxin chꞌan
PSA.21.2	la kjuékuénhña ti nkehe kjuanchia chꞌan.
PSA.21.3	Kixin jaha kjuíxi̱hín nti̱a la kjui̱ncheñaoan chꞌan,
PSA.21.3	la kjuakꞌenka̱ya ijnko corona náxrjón tsíkꞌónaxín oro, ti ikja chꞌan.
PSA.21.4	Ti rey mé tsíkjanchaha kixin isé tsjakꞌe chꞌan
PSA.21.4	ndá jaha chje̱hé chꞌan kjuachaxin kixin isé tsjakꞌe chꞌan tsꞌe̱to̱an chꞌan.
PSA.21.5	Kjuasáyá kjuínki̱tsa la ko kjui̱nchekaá chꞌan.
PSA.21.5	Jaha kjuikosáyehé chꞌan la ko chje̱hé chꞌan kjuachaxin
PSA.21.5	kixin tsjacha chꞌan.
PSA.21.6	Jaha kjui̱ncheñaoan ti rey nkochríxín
PSA.21.6	la kjui̱nchechehé chꞌan kixin tjeko̱a chꞌan.
PSA.21.7	A̱ndá ti rey la xitjahya tsꞌitsínka
PSA.21.7	kixin tinkáchónki chꞌan ti jaha, Itꞌéni Díos,
PSA.21.7	la nohe chꞌan kixin kui̱konoéhé chꞌan.
PSA.21.8	Ti itjá, Itꞌéni Díos, la tsjacha tsotsé ti sin nínkaon
PSA.21.8	la ko ti sin titekakuenhña ti jaha.
PSA.21.9	Itꞌéni Díos, jaha tsochrꞌan sin ti siín xrohi
PSA.21.9	ti ó tso̱nínkaoan jaha,
PSA.21.9	kixin kaín ti nkehe jínahña kjuíchꞌe sin.
PSA.21.9	Mé xi̱kaha ti kjuanínkaon kuèntá si̱nchekꞌitjáñaxián sin.
PSA.21.10	Jaha si̱nchekꞌitjáña ti sin a la ko ti xje̱en sin
PSA.21.10	la ko kaín ti sin tsinkákꞌaxrjeníxin sin.
PSA.21.11	Tjinkaon sin chrókjuitꞌaha sin nkehe jínahña
PSA.21.11	la ko tjenka̱yáxin sin ti nkehe nduáhya sichꞌe sin
PSA.21.11	la kjónté tsjachahya sin.
PSA.21.12	A̱ndá ti ó tsꞌikon sin ti jaha la tsinká sin,
PSA.21.12	kixin ó tjekotóxian ti flecha tsꞌenxín sin.
PSA.21.13	Tjáhani kjuasáya, Itꞌéni Díos,
PSA.21.13	kixin ti kjuachaxin kuèntá kjuínki̱tsaxáni.
PSA.21.13	Méxra̱ tsotsjeni tsjikosáyahani kixin ti kjuachaxin kuèntá
PSA.21.13	mé kjuínki̱tsaxáni ndá kjuachani.
PSA.22.1	¿nkekuènté kuíto̱heni jehóni?
PSA.22.1	¿Nkekuènté tjínki̱tsahyani ti ó tꞌéya̱hani?
PSA.22.2	Díos kuènténi, tꞌéya̱hani ncha̱kotjin la ko tie la tjáte̱ehya
PSA.22.2	la xrokjuahya tso̱kꞌéheni.
PSA.22.3	Kjánchó jaha mé ti nkexro tjóá.
PSA.22.3	Jaha mé ti Díos imá tꞌe̱to̱an, la ti sin Israel imá tjiko̱sáyaha sin.
PSA.22.4	Ti sin kꞌuaxrjeníxini mé kuinkáchónki sin ti jaha
PSA.22.4	la jaha kjui̱nchekaá sin.
PSA.22.5	Kjuanchia sin kixin tsjínki̱tsa sin la jaha kjuínki̱tsa sin.
PSA.22.5	Kuinkáchónki sin ti jaha la í kósuèhya sin.
PSA.22.6	A̱ndá jeheni mé tꞌikon sin éxi ijnko kosi̱nto̱ la jehya éxi chojni.
PSA.22.6	Ti chojni chjasin la imá tjanoá sin ti jeheni la ko nínkaon sin.
PSA.22.7	la tji̱tsa̱xi̱n irꞌua sin la ko ti̱nka̱tji̱a̱ ikja sin.
PSA.22.8	“Ti nkexro i la tinkáchónki Díos,
PSA.22.8	méxra̱ ijie la Díos chrókjuinki̱tsa ti jehe chꞌan.
PSA.22.8	Imá tjue̱he chꞌan Díos, la ijie sinchekaá Díos ti jehe chꞌan.”
PSA.22.9	Jaha Itꞌéni Díos, mé kjuínki̱tsani ti ó kokjíhini
PSA.22.9	la ti ó kꞌuaxrjexíni tse̱e ìñéni,
PSA.22.9	la jaha kꞌuayakohéni kjónté na̱xa̱ takíni.
PSA.22.10	Ti na̱xa̱ kokjíehyani la jaha kꞌuayakohéni.
PSA.22.10	Kjónté na̱xa̱ tjenkáyani tse̱e ìñéni
PSA.22.10	la jaha mé ti Díos kuènténi.
PSA.22.11	Chrokui̱to̱éhyani kixin ó chjinaxón ikui ti kjuaxróxinhña
PSA.22.11	la kohya nkexro tsjinki̱tsa ti jeheni.
PSA.22.12	Ti chojni nínkaon la kuántatjen sin ti jeheni
PSA.22.12	éxi nchónhña koxinta,
PSA.22.12	éxi ti koxinta jie̱he tsíkji̱xi̱n Basán.
PSA.22.13	Tójie̱he sin éxi koxra̱ tꞌenxín kjinta,
PSA.22.13	la síxránka ti irꞌua va chrókjonie va ti jeheni.
PSA.22.14	Jeheni mé éxi ìnta̱ kꞌuitjí sin, ti huéso̱eni la tsíxika,
PSA.22.14	la ti a̱séni la éxi chi̱nko̱ cera sítjatanka.
PSA.22.15	Ti irꞌuani la imá xámá éxi ijnko teja.
PSA.22.15	Ti ñejeni la tséxin ti katèeni.
PSA.22.15	Jaha mé kjuaké ti jeheni ti siín ti sin tsíkꞌen.
PSA.22.16	Éxi koni̱a̱ jie̱he kuántatjen sin nínkakohen sin ti jeheni
PSA.22.16	la ko chrꞌáte sin chika ti itjani la ko to̱téni.
PSA.22.17	La tsjachani tꞌikoni ti huéso̱eni la jína tsꞌekini nkojnko,
PSA.22.17	a̱ndá ti sin nínkaon mé komá sin ti jeheni.
PSA.22.18	la kjuíchꞌexín sin suerte.
PSA.22.19	A̱ndá jaha, Itꞌéni Díos, ti̱to̱éhyani.
PSA.22.19	Tjánjua fuerza, tjoka xrákia tsjínki̱tsani.
PSA.22.20	Nchekaáni kixin tsꞌenxínhñani ti espada taté.
PSA.22.20	Ti̱toéhya kixin tsꞌóñá ti jeheni ti koni̱a̱.
PSA.22.21	Nchekaáni kixin siniehña koxra̱ ti jeheni;
PSA.22.21	tjinki̱tsani kixin tsꞌitjahya ntèé ti koxinta jie̱he ti jeheni.
PSA.22.22	Kaín ti sin tsíkónkotsé tsihin sin ti ó tsotjahá kjuasáya.
PSA.22.23	Jahara, chojni tjikosáyehé Itꞌéni Díos, chje̱héra chꞌan kjuasáya
PSA.22.23	chje̱héra kjuasáya Díos kaínra tsíkꞌaxrjeníxinra Jacob,
PSA.22.23	kaínra tsíkꞌaxrjeníxinra Israel tjikosayehéra chꞌan.
PSA.22.24	Kixin Itꞌéni Díos kui̱konoéhe̱ chꞌan ti nkexro tjasóte,
PSA.22.24	la tjakꞌeméhña chꞌan ti jehe sin.
PSA.22.24	Ti tꞌéya sin, la tihin chꞌan la tjinki̱tsa chꞌan ti jehe sin.
PSA.22.25	Ti nkayakon itsjé chojni tinkáchónki Itꞌéni Díos,
PSA.22.25	mé tsochjéheni chꞌan kjuasáya kixin chéhe̱ni.
PSA.22.25	Nkayakon kaín ti sin tjikosáyehe ti jaha
PSA.22.25	mé tsja̱ko̱xi̱ni kixin kjuínchexiteyéheni ti jaha.
PSA.22.26	Ti sin nóa mé sinie sin hasta tso̱kje̱he sin,
PSA.22.26	la ti sin xritjeyá Itꞌéni Díos la tsochjéhe sin chꞌan kjuasáya
PSA.22.26	la itsjé nánó tsꞌejó sin.
PSA.22.27	Kaín chojni kjónté hasta ti kjuéje̱xin chjasintajni tjejó sin
PSA.22.27	la chróxraxinkaon sin Itꞌéni Díos la chrókóchjinehe sin chꞌan.
PSA.22.27	Chrokꞌuejóxin sin tochꞌin sin
PSA.22.27	la chrókjuikosáyehe sin Itꞌéni Díos.
PSA.22.28	Kixin Itꞌéni Díos mé ti rey;
PSA.22.28	jehe chꞌan mé tꞌe̱to̱an chꞌan kuenté chjasintajni.
PSA.22.29	Kaín ti chojni chónta itsjé nkehe tjete la tsꞌejóxin tochꞌin sin
PSA.22.29	nkayakon Díos;
PSA.22.29	jehó chꞌan mé tsꞌáyéhe̱ chꞌan ti kjuasàya tsjajon sin.
PSA.22.29	Kaín ti chojni chónta itsꞌen
PSA.22.29	la tsokjan sin tsjikosáyaha sin.
PSA.22.30	A̱ndá kaín ti sin tsꞌaxrjeníxini mé tsitekaon sin Itꞌéni Díos,
PSA.22.30	la tsochronka sin nkexrín itjen Díos ti na̱xa̱ tjejóchón sin.
PSA.22.31	La tsochenka sin ti sin itsi chrꞌéxi̱n
PSA.22.31	kixin jína Itꞌéni Díos la ko jína ti ixra̱ kjuíchꞌe chꞌan.
PSA.23.1	Itꞌéni Díos, mé ti Pastor tꞌayakohen ti jeheni;
PSA.23.1	la kaín nkehe chóntani la í ninkehó tꞌitjáñahña.
PSA.23.2	la chjinaxón ti tjiá ìnta̱ mé tsjiko̱ani.
PSA.23.3	Jaha mé tsjánjua ni̱xién fuerza
PSA.23.3	la sátsjikoáni ti nti̱a ndoá
PSA.23.3	kixin tsjikosáyeheni ti ihni̱á.
PSA.23.4	Kjónté tsꞌatsínkani ti nti̱a imá sítie siín kjuachꞌén
PSA.23.4	la tsochrakonhñani kixin jaha tsꞌayakonhéni.
PSA.23.4	Ti inta tjixi̱an ko ti inta tꞌinka̱kuénxian ti iko jie̱he mé tsꞌayakuénxíani.
PSA.23.5	Jaha mé kjuásihini ijnko kia ijié
PSA.23.5	nkayakon ti sin nínkakohen ti jeheni;
PSA.23.5	la jaha kuíkjajña aceite ti ikjani,
PSA.23.5	la kjui̱nchekaoan ti vaso kuènténi hasta sítꞌitjíjin.
PSA.23.6	Chaxín jína tso̱tjue̱hé ti jeheni kaín ña̱o ti na̱xa̱ tjechóni.
PSA.23.6	La ti ndo̱a, jaha Itꞌéni Díos, mé tsjakꞌeni nkochríxín.
PSA.24.1	la kaín nkehe siín
PSA.24.1	la ko kaín ti nkehe síchón.
PSA.24.2	Kixin jehe chꞌan kjuakꞌe chꞌan ti xránkíxixín ti chjasintajni,
PSA.24.2	la ko kjuíchꞌéna chꞌan kaín ti chritaón nda̱ñao la ko nda̱río.
PSA.24.3	¿Xá nkexro chrókui̱tꞌótjen ti ijna̱ kuènté Itꞌéni Díos?
PSA.24.3	¿Xá nkexro chrókjuákꞌe ti ni̱nkué chꞌan tjóá?
PSA.24.4	la ko ti nkexro tjikosayéhya ti nkehe tsíkjano̱ña
PSA.24.4	la tjakꞌehya ihni̱é Díos ti nkehe nduáhya ichꞌe sin.
PSA.24.5	Itꞌéni Díos mé sincheñao ti nkexro a
PSA.24.5	la ko sinchetjóá chꞌan la ko sinchekaá chꞌan.
PSA.24.6	Mé xi̱kaha chrókꞌuejó ti sin tjeyá Itꞌéni Díos
PSA.24.6	la ko ti sin xritjeyá ti Díos kuinkáchónki Jacob.
PSA.24.7	Jaha puerta, chróxitja̱há, chrókꞌuikja̱hya nkochríxín
PSA.24.7	kixin chrókꞌuixehen ti Rey chónta kaín kjuachaxin.
PSA.24.8	¿Xá nkexro ti Rey chónta kjuachaxin?
PSA.24.8	Tíhi mé Itꞌéni Díos chónta kjuachaxin la ko chrakonhña.
PSA.24.8	Kohya nkexro tsjacha tsjajo̱nko ti jehe chꞌan
PSA.24.8	kixin chónta chꞌan kaín kjuachaxin.
PSA.24.9	Jaha puerta, chróxitja̱há, nkochríxín chrókꞌuikjaa̱hya
PSA.24.9	kixin chrókꞌuixehen ti Rey chónta kaín kjuachaxin.
PSA.24.10	¿Xá nkexro ti Rey chónta kjuachaxin?
PSA.24.10	Tíhi mé Itꞌéni Díos tꞌe̱tue̱hen kaín ti sin ángel;
PSA.24.10	tíha mé ti Rey chónta kaín kjuachaxin.
PSA.25.1	Jaha Itꞌéni Díos, tjikosayéheni ti jaha.
PSA.25.2	Díos kuènténi, titekaoni ti jaha.
PSA.25.2	Chrokui̱toéhya kixin chrókósuéhe̱ni,
PSA.25.2	kixin chrókjuanoáhña ti jeheni ti chojni nínkaon.
PSA.25.3	Ti sin titekaon ti jaha la chrókósuèhya sin,
PSA.25.3	a̱ndá ti sin tjinkakonhña tsitekaon ti jaha mé tso̱suéhe̱ sin.
PSA.25.4	Itꞌéni Díos, tjàkua ti nti̱a kuèntá,
PSA.25.4	tjákohéni ti nti̱a jína.
PSA.25.5	Tjákohéni kixin chaxín ndoá tsochréhe̱ni ti nti̱a kuèntá,
PSA.25.5	kixin jaha mé ti Díos kuènténi tsaáxini.
PSA.25.5	Tjechóheni kixin jaha tsjinki̱tsani kaín ña̱o.
PSA.25.6	Itꞌéni Díos, xráxinkaoan kixin tjue̱héni
PSA.25.6	la ko ti̱konoéhéni nkochríxín.
PSA.25.7	Chroxraxinkákonhña ti ijie̱ kjuasini
PSA.25.7	la ko ti nkehe jínahña kjuíchꞌeni ti na̱xa̱ kꞌuéntasoáni.
PSA.25.7	Itꞌéni Díos xráxinkaoan ti jeheni
PSA.25.7	kixin jaha ti̱konoéhé chojni la ko tjue̱hé sin.
PSA.25.8	Itꞌéni Díos, jaha la imá jína la ko ndoá itjen.
PSA.25.8	Jaha tjákohé ti chojni chónta ijie̱ ti nti̱a jína kuèntá.
PSA.25.9	Jaha tjákohé ti sin nóa
PSA.25.9	la ko ti sin jína ti nti̱a kuèntá
PSA.25.9	kixin jína tsꞌaji sin.
PSA.25.10	Jaha tjue̱hé ti sin titekaon
PSA.25.10	la ko nchexiteyá ti nkehe tsíndáchrua.
PSA.25.11	Ti ihni̱á chónta kaín kjuachaxin
PSA.25.11	la tíha chrókꞌóxika̱xian ti ijie̱ chóntani kjónté imá ijié.
PSA.25.12	¿Xá nkexro tjikosayéhé ti jaha, Itꞌéni Díos?
PSA.25.12	Jaha tsjákohé ti nkexro a, ti nti̱a jína tsochréhe̱ sin.
PSA.25.13	Jehe sin tso̱chéhe̱ sin kixin jína tsꞌejó sin
PSA.25.13	la ti sin tsꞌaxrjeníxin sin mé tsꞌáyéhe̱ ti nonte tsíndáchro Díos.
PSA.25.14	Itꞌéni Díos, jaha jína choxián ti sin tjiko̱sáyaha;
PSA.25.14	la nchekiénxian sin ti nkehe tsíkéto̱an.
PSA.25.15	Nkochríxín tjetsjeheni ti jaha, Itꞌéni Díos
PSA.25.15	kixin jaha mé tjínki̱tsani kixin kohya nkehe tso̱heni.
PSA.25.16	Komá ti jeheni, Itꞌéni Díos, la ti̱konoéhéni
PSA.25.16	kixin jehóni itjeni la tꞌává a̱séni.
PSA.25.17	A̱séni la imá náxrjónhña itjen.
PSA.25.17	Tjatsían ti náxrjónhña tóhen a̱séni, Itꞌéni Díos.
PSA.25.18	Tsjehé nkexrín tꞌáváni la ko ti kjuaxróxinhña chóntani
PSA.25.18	la tꞌoxika ti ijie̱ chóntani.
PSA.25.19	Tsjehé kixin ti chojni nínkakohen ti jeheni
PSA.25.19	la imá sítinkákótsjé sin.
PSA.25.19	Nínkaon sin tjinkakonhña sin ti jeheni.
PSA.25.20	Tꞌayakohén a̱séni, la nchekaáni;
PSA.25.20	ti̱toéhya kixin tso̱suéhe̱ni kixin tinkáchónkini ti jaha.
PSA.25.21	Tjinki̱tsani la ko tꞌayakonhéni kixin tsjasinhñani ijie̱
PSA.25.21	kixin jahuá tinkáchónkini.
PSA.25.22	Díos kuènténi, nchekaá ti sin Israel
PSA.25.22	kixin kjuaxróxinhña tjejó sin, tꞌává sin.
PSA.26.1	Itꞌéni Díos, chróndáchrua kixin jínani;
PSA.26.1	ó noha kixin í chóntahyani ijie̱.
PSA.26.1	Kixin jeheni kuíto̱ehyani tinkáchónkini ti jaha.
PSA.26.2	Tsjehé á jína itjeni, Itꞌéni Díos.
PSA.26.2	Chrotsjehé jína nkexrín tjenka̱yáxin a̱séni.
PSA.26.3	Ó noheni kixin jaha tjue̱héni,
PSA.26.3	la ndoá xritjakꞌeni éxi tsíkéto̱an.
PSA.26.4	Jeheni tꞌitohñani ti sin nkojínxónhña tjenka̱yáxin
PSA.26.4	la ko kꞌuájikohyani ti sin xrichꞌia.
PSA.26.5	Tóxríe̱nhñani ti tónkotsé ti sin tjenka̱yáxin nkehe jínahña
PSA.26.5	la ko kjuákꞌekohyani ti sin tjasin ijie̱.
PSA.26.6	Méxra̱ ó kꞌóntini itjani kixin tja̱ko̱xi̱ni kixin í chóntahyani ijie̱,
PSA.26.6	la xi̱kaha jína tso̱chjinani ti altar kuèntá, Itꞌéni Díos,
PSA.26.7	la jína tsotsjeni, tsjikosáyahani,
PSA.26.7	la tsondáchroni kaín ti kjuaxroan
PSA.26.8	Itꞌéni Díos, jeheni mé tjue̱heni ti ni̱nko itjen jaha,
PSA.26.8	kixin ntiha itjen ti kjuachaxin kuèntá.
PSA.26.9	Chrokjuájonhña kjuachaxin kixin sáchrókjuikoni ti chojni chónta ijie̱
PSA.26.9	la ko nchekꞌitjáñakoáhyani ti sin tsíkjàya.
PSA.26.10	Itja ti sin a la chónta ijie̱
PSA.26.10	kixin nchónhña chichaon kjuacha sin kixin kjuíchꞌia sin.
PSA.26.11	A̱ndá jeheni la chóntahyani ijie̱.
PSA.26.11	Ti̱konoéhéni la nchekaáni.
PSA.26.12	Jaha ó noha kixin ndoá xritjakꞌeni;
PSA.26.12	méxra̱ tjikosáyahani, Itꞌéni Díos, ti tjejó kaín ti sin kónkotsé.
PSA.27.1	Itꞌéni Díos mé ti xrohi kuènténi la ko ti tsaáxini;
PSA.27.1	méxra̱, ¿nkexro chróchrako̱he̱ni?
PSA.27.1	Itꞌéni Díos mé ti fuerza kuènténi;
PSA.27.1	méxra̱ kohya ninkehó nkehe chróchrako̱he̱ni.
PSA.27.2	Ti sin tjenka̱yáxin nkehe jínahña la nínkakohen ti jeheni,
PSA.27.2	la tónkotsé sin tjanchia sin ijie̱
PSA.27.2	kixin sinchekjasóte sin ti jeheni,
PSA.27.2	kjánchó jehe sin tsꞌitjáña sin kixin ti ijie̱ tjasin sin.
PSA.27.3	Kjónté nchónhña soldado chrókua̱ndatjen ti jeheni,
PSA.27.3	la chrakonhña ti a̱séni.
PSA.27.3	Kjónté tjenka̱yáxin sin nkexrín chrókꞌóñá sin ti jeheni
PSA.27.3	la chéhe̱ni tinkáchónkini ti jaha.
PSA.27.4	Nkoko̱a nkehe tjanchiani Itꞌéni Díos
PSA.27.4	la tíhi mé xritjeyáni.
PSA.27.4	Kixin chrókjuákꞌeni ti ndo̱a kaín ña̱o ti na̱xa̱ tjechóni
PSA.27.4	la chrókjuikosáyahani la ko chróxraxinkaoni kixin jína jaha.
PSA.27.5	Kixin ti ó itsi ti ña̱o jínahña,
PSA.27.5	la jaha, Itꞌéni Díos, mé tsjínki̱tsani.
PSA.27.5	Chrínkí ti itsꞌuan kuèntá mé tsaáxini;
PSA.27.5	jaha mé tsjínki̱tsani la kohya nkehe tso̱heni.
PSA.27.6	Ndá xi̱kaha tsjachani, kjónté siín chojni nínkaon;
PSA.27.6	ndá jína tsjajoni iko tsochján nkaxehen ti ni̱nkuá,
PSA.27.6	la tso̱chéhe̱ni tsotsjeni tsjikosáyeheni ti jaha, Itꞌéni Díos.
PSA.27.7	Tihín ti tꞌéya̱hani, Itꞌéni Díos,
PSA.27.7	ti̱konoéhéni, la tjáte̱hé.
PSA.27.8	Kixin a̱séni mé ndáchro:
PSA.27.8	“Jaha, tsjéyá Díos.”
PSA.27.8	A̱ndá jeheni mé tjeyáni ti jaha, Itꞌéni Díos.
PSA.27.9	Méxra̱ tjakꞌeméhñani la ko ti̱to̱éhyani;
PSA.27.9	tónínkákuénhñani kixin chꞌeheni ixra̱ ti jaha.
PSA.27.9	Jaha mé xráxín kjuínki̱tsani.
PSA.27.9	Ti̱to̱éhyani kixin ti jehóni la tsjachahyani;
PSA.27.9	jaha mé ti Díos la ko ti nkexro tsaáxini.
PSA.27.10	Kjónté itꞌéni la ko ìñéni tsíto̱he sin ti jeheni,
PSA.27.10	la jaha, Itꞌéni Díos, mé tsꞌayakonhéni.
PSA.27.11	Itꞌéni Díos, tjàkua ti nti̱a kuèntá.
PSA.27.11	Sátjikoáni ti nti̱a jína
PSA.27.11	kixin siín nchónhña chojni nínkakohen ti jeheni.
PSA.27.12	Chrochje̱éhya kjuachaxin ti sin nínkaon
PSA.27.12	sichꞌe sin éxi tjenka̱yáxin sin,
PSA.27.12	kixin kꞌuínkatjen sin la chrónka sin ti nkehe chaxínhña;
PSA.27.12	tjinkaon sin sinchekjasóte sin ti jeheni.
PSA.27.13	Jaha Itꞌéni Díos, ó noheni jína
PSA.27.13	kixin tsjachani tsꞌikoni ti kjuachaxin kuèntá,
PSA.27.13	ti na̱xa̱ itjeni ntihi chjasintajni.
PSA.27.14	Méxra̱ chrókuinkachónkia Itꞌéni Díos.
PSA.27.14	Chrokꞌóxrjéhya, chróchohén,
PSA.27.14	la a̱ntsí chrókuinkachónkia chꞌan.
PSA.28.1	Jaha tꞌéya̱hani, Itꞌéni Díos,
PSA.28.1	jaha mé Díos kuènténi, chrókjuáte̱hé.
PSA.28.1	A̱ndá ti náhí, la éxi ijnko chojni tsíkꞌen ti jeheni.
PSA.28.2	Tihín ti ó tꞌéya̱hani, tjanchiani kixin tsjínki̱tsani,
PSA.28.2	ti ó tja̱ya̱ni itjani nixje̱he̱ni ti jaha ti itjen ti ni̱nkuá tjóá.
PSA.28.3	Chrokuínkankakjenhñani, sáchrókjuikoáhyani ti tsjasótexín ti chojni jínahña
PSA.28.3	éxi si̱chꞌehé ti chojni ixri ti nti̱a nduáhya.
PSA.28.3	Chrokjui̱nchekjasótehyani éxi nchekjasóte ti sin tjenka̱yáxin nkehe jínahña.
PSA.28.3	Jehe sin náxrjón nixje̱he̱ kícho sin,
PSA.28.3	kjánchó ti nkaya a̱sén sin la síkaón kjuachji̱no̱xíhin.
PSA.28.4	Chrókjuénke̱hé sin éxi ti ixra̱ jínahña kjuíchꞌexín sin itja sin.
PSA.28.5	Jehe sin kienxínhña sin ti nkehe
PSA.28.5	kjui̱chꞌéna jaha, Itꞌéni Díos,
PSA.28.5	la ko ti ixra̱ kjui̱chꞌexán itjá.
PSA.28.5	Méxra̱ jaha si̱nchekꞌitjáña sin, la í tso̱kohya sin.
PSA.28.6	Imá jína jaha, Itꞌéni Díos,
PSA.28.6	kixin kuihín ti nkehe kjuanchiani.
PSA.28.7	Itꞌéni Díos, jaha mé tjánjua fuerza la ko si̱nchekaáni;
PSA.28.7	méxra̱ kaín a̱séni titekaoni kixin jaha tjínki̱tsani.
PSA.28.7	Méxra̱ imá chéhe̱ni
PSA.28.7	la ko tsotsjeni tsotjáhani kjuasáya, Itꞌéni Díos.
PSA.28.8	Itꞌéni Díos mé tjinki̱tsa ti sin chjasin kuènté.
PSA.28.8	Jehe chꞌan mé tjinki̱tsa chꞌan la ko nchekaá chꞌan
PSA.28.8	ti rey tsíkjeyá chꞌan.
PSA.28.9	Nchekaá ti sin chjasin kuèntá,
PSA.28.9	la ncheñaoan ti sin titekaon ti jaha.
PSA.28.9	Tꞌayakohén sin éxi ijnko pastor tꞌayakohen kolélo,
PSA.28.9	nkochríxín chrókjuínki̱tsa sin.
PSA.29.1	tjikosáyehéra ti kjuachaxin kuènté chꞌan.
PSA.29.2	Tjikosáyehéra ihni̱é Itꞌéni Díos chónta kaín kjuachaxin.
PSA.29.2	Tjikosáyehéra Díos
PSA.29.2	kixin imá náxrjón tjóá ti itjen chꞌan.
PSA.29.3	Ti itan kuènté Itꞌéni Díos mé nchevéntó ti nda̱ñao
PSA.29.3	la ko nchekjonta chꞌan nka̱jní kixin chónta chꞌan kaín kjuachaxin.
PSA.29.3	Itꞌéni Díos mé itjen chritaón ti nda̱ñao.
PSA.29.4	Ti itén Itꞌéni Díos mé imá fuerte
PSA.29.4	la ko imá chónta kjuachaxin.
PSA.29.5	Ti itén Itꞌéni Díos la tꞌóchjejin ti inta cedro.
PSA.29.5	Tꞌóchjejin Itꞌéni Díos ti inta cedro kuènté ti ijna̱ Líbano.
PSA.29.6	Nchekꞌinki Itꞌéni Díos ti ijna̱ Líbano la ko Sirión,
PSA.29.6	la nchechriká chꞌan ti ijna̱ éxi chrika ti koxinta la ko ti koxintáxjan.
PSA.29.7	Ti nixja Itꞌéni Díos la xrohi tꞌitsínka.
PSA.29.8	Ti itén Itꞌéni Díos mé nchekꞌinki ti nte̱je̱;
PSA.29.8	Itꞌéni Díos mé nchekꞌinki ti nte̱je̱ Cades.
PSA.29.9	Ti itén Itꞌéni Díos mé nchekꞌinki ti inta encino
PSA.29.9	la kaín iké ti inta tꞌóxènjin chꞌan.
PSA.29.9	A̱ndá ti sin tjejó ti ni̱nkué chꞌan mé tjikosáyehe sin ti jehe chꞌan.
PSA.29.10	Itꞌéni Díos mé tꞌe̱tue̱hen chꞌan ti ichrin.
PSA.29.10	Jehe chꞌan mé ijnko Rey tꞌe̱to̱an nkochríxín.
PSA.29.11	Itꞌéni Díos mé chjéhe chꞌan kjuachaxin ti chjasén chꞌan
PSA.29.11	la ko ncheñao chꞌan ti sin tinkáchónki ti jehe chꞌan
PSA.29.11	kixin kjuaxróxin tsꞌejó sin.
PSA.30.1	Itꞌéni Díos, tjikosayéheni ti jaha kixin kjui̱nchekaáni.
PSA.30.1	La kjuájonhña kjuachaxin kixin ti sin nínkaon
PSA.30.1	chrókjuanoá sin ti jeheni.
PSA.30.2	Jaha Díos kuènténi,
PSA.30.2	kjuanchiani kixin tsjínki̱tsani,
PSA.30.2	la jaha kjui̱nchekito̱héni jína.
PSA.30.3	Itꞌéni Díos, jaha kjuínki̱tsa kixin sákjuíhyani ti tòye̱.
PSA.30.3	Jaha kjuánjua kjuachón la kꞌuénhñani kixin jaha kjui̱nchekaáni.
PSA.30.4	Méxra̱ kaínra tinkachónkira Itꞌéni Díos la chrótsjera,
PSA.30.4	chrókjuíkosáyehéra ti ihni̱é chꞌan.
PSA.30.5	Kixin ti kjuanínkaon kuènté Díos la kanhñó isé tóxrjen,
PSA.30.5	la nkochríxín tjue̱he chꞌan ti jeheni.
PSA.30.5	Kjónté tsotsjánkani kuenté tie,
PSA.30.5	kjánchó ti ó nchítjen la tso̱chéhe̱ni.
PSA.30.6	Ti jína kjuákꞌeni, la kjuénka̱yáxini
PSA.30.6	kixin ninkehó nkehe tsjachahya tsjachròe ti jeheni.
PSA.30.7	Jaha, Itꞌéni Díos,
PSA.30.7	kjuínki̱tsa ti jeheni la kjuánjua kjuachaxin kixin tsjakꞌeni jína
PSA.30.7	éxi ijnko ijna̱ tꞌinkihya.
PSA.30.7	Kjánchó ti ó kjuakꞌeme̱héni, la imá kóxakoheni.
PSA.30.8	Jaha, Itꞌéni Díos, tꞌéya̱hani;
PSA.30.8	la jaha, Itꞌéni Díos, chrónoéhe̱ni ti jaha.
PSA.30.9	¿Xá nkehe chrókóhen ti chrókꞌueni,
PSA.30.9	ti ó chrókjui̱xraváni?
PSA.30.9	¿Xá á jína chrókjuikosáyaha ti inche ní?
PSA.30.9	¿Á ti inche tsochronka ti itan ndoá ní?
PSA.30.10	Itꞌéni Díos, tihín, ti̱konoéhéni.
PSA.30.10	Jaha mé tjínki̱tsani.
PSA.30.11	Jaha kjuatsén ti kjuatꞌává chóntani,
PSA.30.11	la kjuánjua ti kjuachéhe̱.
PSA.30.11	Jaha kuakítsje ti ika tié tjenkáyani,
PSA.30.11	la kjuánjua ti ika kuènté kia.
PSA.30.12	Méxra̱ ijie la tsotsjeni tsjikosáyahani
PSA.30.12	la xitjahya tsotáníni.
PSA.30.12	Jaha Itꞌéni Díos, mé tsotjáhani kjuasáya nkochríxín.
PSA.31.1	Jaha, Itꞌéni Díos, xritjeyáni kixin jaha tsjínki̱tsani.
PSA.31.1	Chrokui̱toéhya kixin chrókósuéhe̱ni.
PSA.31.1	Nchekaáxiani ti kjuachaxin kuèntá.
PSA.31.2	Tjakꞌe tihín la nchekaáni tjoka.
PSA.31.2	Jaha mé éxi ijnko ixro̱ ijié tsjacha tsjakꞌemáxini,
PSA.31.2	la ko éxi ijnko tja̱tꞌo̱ nte̱to tsaáxini.
PSA.31.3	Jaha mé éxi ijnko ixro̱ nte̱to xi̱kaha tꞌayakoénxiani.
PSA.31.3	La tjákohéni ti nti̱a ndoá kixin tjikosayéheni ti ihni̱á.
PSA.31.4	Takítsjexiani ti nkehe tsíkjakꞌe ti sin nínkaon
PSA.31.4	kixin tsotséxinhñani,
PSA.31.4	kixin jaha mé ti nkexro nchekaá ti jeheni.
PSA.31.5	Jaha, Itꞌéni Díos, mé si̱nchekaáni
PSA.31.5	kixin jaha mé ijnko Díos chaxín jína.
PSA.31.6	Nínkakoheni ti chojni tinkáchónki nkehe tsíkjano̱ña
PSA.31.6	kixin tinkáchónkini ti jaha, Itꞌéni Díos.
PSA.31.7	Imá chéhe̱ni kixin jaha kui̱konoéhéni
PSA.31.7	kixin jaha kꞌuíkuan nkexrín imá kꞌuáváni,
PSA.31.7	la ó noha nkexrín imá kjuasóteni.
PSA.31.8	Jaha kjuájonhña kjuachaxin
PSA.31.8	kixin ti sin nínkaon chrótsé sin ti jeheni,
PSA.31.8	méxra̱ kjuánjua ijnko nketí jína tsjakꞌeni.
PSA.31.9	Ti̱konoéhéni, Itꞌéni Díos
PSA.31.9	kixin imá tóxakoheni.
PSA.31.9	Imá tsjánkani la tjoté ti ikoni,
PSA.31.9	la ko tjoté ti a̱séni ko ti cuerpo kuènténi.
PSA.31.10	Ti fuerza chóntani mé ó sítinkákjeje̱ kixin ti tjoténi.
PSA.31.10	Ti nánó chóntani mé ó sítinkákꞌatsínka.
PSA.31.10	Í chóntahyani fuerza kixin ti ijie̱ kjuasini la ti huésoéni la ó sítinkákjeje̱.
PSA.31.11	Kaín ti sin nínkaon la tjanoá sin ti jeheni,
PSA.31.11	la ti sin chjinaxón ndo̱eni la a̱ntsí nínkaon sin.
PSA.31.11	Ti ó tꞌikon sin ti jeheni la sátji sin ókjé.
PSA.31.12	Ó tsíkꞌitjáñehen sin ti jeheni, éxi ó tsíkꞌeni xi̱kaha tꞌikon sin,
PSA.31.12	éxi ijnko ichi̱ tsíkókuen tꞌikon sin ti jeheni.
PSA.31.13	Tinhini nchónhña kjuachꞌia kuènté itsjé chojni,
PSA.31.13	kixin siín kjuachrakon nkuíxín
PSA.31.13	la ko nkoko̱a tjenka̱yáxin sin ti nkehe jínahña tso̱heni
PSA.31.13	la tjinkaon sin tsꞌóñá sin ti jeheni.
PSA.31.14	Kjánchó jeheni tinkáchónkini ti jaha, Itꞌéni Díos.
PSA.31.14	La ndáchroni: “Jaha mé ti Díos kuènténi.”
PSA.31.15	Ti itjá mé tꞌayakuénxiani kaín ti ña̱o na̱xa̱ tsjakꞌeni.
PSA.31.15	Tjínki̱tsani, tjájonhña kjuachaxin kixin
PSA.31.15	ti sin nínkaon chréhe̱ chrókjuinchekjasóte sin ti jeheni.
PSA.31.16	Ti kjuachaxin kuèntá mé chrókꞌuinkaséñaxín ti itjeni
PSA.31.16	kixin chꞌeheni ixra̱ ti jaha.
PSA.31.16	Nchekaáni kixin jaha mé ti̱konoéhéni.
PSA.31.17	Ti̱toéhya kixin chrókósuéhe̱ni, Itꞌéni Díos,
PSA.31.17	kixin ó kjuanchiani kixin tsjínki̱tsani.
PSA.31.17	Chrókósuéhe̱ ti sin tjenka̱yáxin ti nkehe jínahña,
PSA.31.17	la chrókꞌuikjehe̱ ti irꞌua sin la chrókꞌuejó sin ti siín ti chojni tsíkꞌen.
PSA.31.18	Chrotání la í xrokjuahya chrónixja ti sin xriko kjuachꞌia
PSA.31.18	kixin imá tꞌándaxíhi̱n sin ti nkexro jína tjejó
PSA.31.18	la ko chóntehya sin kjuasàya.
PSA.31.19	Imá jína jaha, la chje̱hé ti nkehe jína kuèntá,
PSA.31.19	kaín ti sin tjiko̱sáyaha.
PSA.31.19	Kjuákoxián nkayakon kaín chojni kixin tꞌayakohén ti sin tinkáchónki ti jaha.
PSA.31.20	Ti kjuachaxin kuèntá tsjinki̱tsaxián ti sin jína
PSA.31.20	la jaha tꞌinka̱kohén ti nkehe tjenka̱yáxin ti sin jehya jína.
PSA.31.20	Ti kjuachaxin kuèntá tꞌayakuénxian sin,
PSA.31.20	kixin tsjachahya ti sin tꞌándaxín.
PSA.31.21	Jaha mé jína, Itꞌéni Díos,
PSA.31.21	kixin nchónhña nkehe ijié kjuáko̱xián;
PSA.31.21	la jaha kjuáko̱xián kixin tjue̱héni
PSA.31.21	ti ó ikui ti kjuachrakon.
PSA.31.22	Kóxakoheni ndáchroni kixin jaha í tahya kuentá ti jeheni,
PSA.31.22	kjánchó ti ó chrónòani la jaha kjuáte̱hé.
PSA.31.23	Méxra̱ tjue̱héra Itꞌéni Díos,
PSA.31.23	kaínra jahara tinkachónkira chꞌan.
PSA.31.23	Itꞌéni Díos la tꞌayakohen chꞌan ti sin jína,
PSA.31.23	a̱ndá ti sin nchejié a̱sén la sinchekjasóte chꞌan.
PSA.31.24	Méxra̱ chrakonhñara tinkachónkira Díos kaín a̱sánra,
PSA.31.24	kaínra titekáonra ti jehe chꞌan.
PSA.32.1	kixin Díos ó kꞌóxika ti ijie̱ a.
PSA.32.2	Díos sincheñao ti nkexro kjuìihin ti ijie̱ kꞌuéchónta
PSA.32.2	la ko kohya ninkehó kjuachꞌia ti a̱sén.
PSA.32.3	A̱ndá jeheni la chrónkahyani ti ijie̱ kꞌuéchóntani,
PSA.32.3	la ti cuerpo kuènténi la ó tinkákjeje̱,
PSA.32.3	kixin ti imá kꞌuéyani kuenté ña̱o.
PSA.32.4	Ncha̱kotjin ko tie
PSA.32.4	jaha, Itꞌéni Díos, kjui̱nchekjasóte ti jeheni;
PSA.32.4	la éxi ijnko itsjo tinkáxéhnte ti ó tso̱sóa mé xi̱kaha ti jeheni.
PSA.32.5	Kjánchó ti ó chrónkani kaín ti ijie̱ kꞌuéchóntani, la kjuínchemáhyani.
PSA.32.5	La jaha Itꞌéni Díos kuihín kaín tíha
PSA.32.5	la jaha kꞌoxika ti ijie̱.
PSA.32.6	Méxra̱ kaín ti sin tinkáchónki ti jaha la chrónixja̱ha̱ sin
PSA.32.6	ti ó itsi nkojín kjuaxikaon.
PSA.32.6	Kjónté chrókui itsjé kjuaxikaon éxi yeé ìnta̱,
PSA.32.6	la chrókꞌuitjáñaxínhña sin.
PSA.32.7	Jaha mé ti nkexro tsaáxini
PSA.32.7	la ko tsjínki̱tsani ti ó itsi ti kjuaxikaon.
PSA.32.7	Méxra̱ tsotsjeni la tsjikosáyeheni ti jaha
PSA.32.7	kixin jaha kjuínki̱tsani la ko kjui̱nchekaáni.
PSA.32.8	Itꞌéni Díos mé ndáchro:
PSA.32.8	“Janhan mé tjétsjaha̱ nketí sátsjia,
PSA.32.8	la tsjínki̱tsa kixin tso̱noha nkexrín tsjakꞌe,
PSA.32.8	la ko tsjàkua ti nti̱a sátsjia.
PSA.32.9	Chrokꞌónahña éxi ijnko komula o̱ koka̱te̱
PSA.32.9	chóntahya ninkehó kjuaxrexinkaon,
PSA.32.9	kixin tichánxi̱n tsꞌinka chika ti irꞌua va ndá tsitekaon va,
PSA.32.9	kixin ti náhí, la tóchjinehña va ti jeheni.”
PSA.32.10	Ti sin jínahña la tsochónta sin itsjé kjuatjoté.
PSA.32.10	A̱ndá Itꞌéni Díos la imá tjue̱he chꞌan ti sin tinkáchónki ti jehe chꞌan.
PSA.32.11	Chrókócháhara, jahara tinkachónkira Itꞌéni Díos.
PSA.32.11	Chrotsjera, chrókóchéhe̱ a̱sánra, jahara chojni jína.
PSA.33.1	Jahara chojni jína chrókócháhara, chrótsjera.
PSA.33.1	Náxrjón kaín a̱sén chojni chrókjuikosáyehe sin Itꞌéni Díos.
PSA.33.2	Chrotsjera, chrókjuíkosáyehéra Díos la ko itꞌinra arpa.
PSA.33.2	Itsjera himno la ko itꞌinra isón chónta itsja.
PSA.33.3	Chrotsjera ijnko canto ni̱xin la chrókꞌuinra arpa
PSA.33.3	la ko chrókócháhara
PSA.33.4	kixin ti itén Itꞌéni Díos la chaxín ndoá.
PSA.33.4	Ti ixra̱ ichꞌe chꞌan la tja̱ko̱xi̱n kixin chaxín jína chꞌan.
PSA.33.5	Itꞌéni Díos la tjue̱he ti chojni jína la ko ndoá tjejó
PSA.33.5	la ko ti̱konoéhe̱ chꞌan kaín chojni kuenté chjasintajni.
PSA.33.6	Jehó ti nixja Itꞌéni Díos mé kꞌónaxín nka̱jní
PSA.33.6	la ko kaín ti nkehe siín nka̱jní mé kꞌónaxín
PSA.33.6	ti itan kꞌuaxrjexín irꞌua Díos.
PSA.33.7	Díos kjuínchenkojié ti nda̱ñao
PSA.33.7	la ko kjuíchꞌéna ti tjiá ìnta̱.
PSA.33.8	Méxra̱ kaín chojni siín kuenté chjasintajni chrókjuikosáyehe sin Itꞌéni Díos
PSA.33.8	la ko chróchjéhe sin chꞌan kjuasáya.
PSA.33.9	Díos níxja la kꞌóna kaín nkehe,
PSA.33.9	kꞌue̱to̱an chꞌan la kaín nkehe kꞌuixin.
PSA.33.10	A̱ndá ti nkehe tjenka̱yáxin sichꞌe ti chjasin tinkáchónkihya Díos
PSA.33.10	la Díos tsꞌóxika tíha la ko sinchekꞌitjáña chꞌan
PSA.33.10	ti nkehe jínahña tjenka̱yáxin sin.
PSA.33.11	Kjánchó ti kjuaxrexinkaon kuènté Díos mé nkochríxín tsꞌitjáñahña.
PSA.33.11	Ti nkehe tjenka̱yáxin chꞌan la nkochríxín tsjakꞌe.
PSA.33.12	Díos sincheñao chꞌan ti sin chjasin tinkáchónki ti jehe chꞌan
PSA.33.12	kixin tíha tsíkjeyá Díos kixin tsꞌóna kuènté chꞌan.
PSA.33.13	Itꞌéni Díos itjen nkaya nka̱jní la tjetsjehe nkuíxín,
PSA.33.13	la tꞌikon chꞌan kaín chojni.
PSA.33.14	Ntiha itjen chꞌan,
PSA.33.14	tjetsjehe chꞌan kaín chojni siín chjasintajni.
PSA.33.15	Jehe chꞌan kjuíchꞌéna chꞌan a̱sén kaín chojni
PSA.33.15	la tjetsjehe chꞌan kaín ti nkehe ichꞌe sin.
PSA.33.16	Kjónté itsjé soldado chónta ijnko rey
PSA.33.16	la tsjachahya tsaáxin tíha,
PSA.33.16	la kjónté ijnko chojni imá tse̱he̱,
PSA.33.16	la tsjachahya ti fuerza chónta tsaáxin.
PSA.33.17	La kjónté ti koka̱te̱ tsjachahya va sinchekaá va ninkexró,
PSA.33.17	kjónté imá tse̱he̱ va, la tsjachahya va sinchekaá va chojni.
PSA.33.18	A̱ndá Itꞌéni Díos la tꞌayakohen chꞌan ti nkexro chráko̱nhe̱n ti jehe chꞌan
PSA.33.18	la ko ti nkexro tinkáchónki ti jehe chꞌan la sinchekaá chꞌan.
PSA.33.19	Díos sinchekaá ti sin chrókꞌuen
PSA.33.19	la tsjinki̱tsa chꞌan ti jehe sin ti ña̱o tso̱kjinta.
PSA.33.20	Kaín a̱séni tjejóchóheni Itꞌéni Díos
PSA.33.20	kixin jehe chꞌan tjinki̱tsa chꞌan la ko tꞌayakohen chꞌan ti jeheni.
PSA.33.21	Díos mé nchechéhe̱ a̱séni
PSA.33.21	kixin tinkáchónkini ti jehe chꞌan.
PSA.33.22	Jaha, Itꞌéni Díos, chrókui̱konoéhéni
PSA.33.22	kixin tjejóchóheni ti jaha.
PSA.34.1	Tsjikosáyeheni Itꞌéni Díos kaín ña̱o;
PSA.34.1	irꞌuani tsochjéxini chꞌan kjuasáya nkochríxín.
PSA.34.2	Imá chéhe̱ a̱séni kixin tinkáchónkini Itꞌéni Díos.
PSA.34.2	Chrókuihin ti sin nóa la chrókóchéhe̱ sin.
PSA.34.3	Méxra̱ nkoko̱a chrókꞌuejóni chróchjéheni kjuasáya Itꞌéni Díos
PSA.34.3	kixin imá chónta chꞌan kjuachaxin.
PSA.34.4	Kjueyáni Itꞌéni Díos la kjuáte̱he chꞌan
PSA.34.4	la kjua̱tse̱n chꞌan kaín kjuachrakon kꞌuéchóntani.
PSA.34.5	Méxra̱ ti nkexro tsinkáchónki Itꞌéni Díos
PSA.34.5	la a̱ntsí tso̱chéhe̱ sin, la í tso̱suèhya sin.
PSA.34.6	Ti nkexro nóa í, mé kꞌuéye̱he̱ Itꞌéni Díos la kuíhin chꞌan
PSA.34.6	la kjua̱tse̱n chꞌan kaín ti kjuaxikaon.
PSA.34.7	Ti ángel kuènté Díos la tꞌayakohen ti sin tjikosáyehe Díos
PSA.34.7	la ko tjinki̱tsa ti jehe sin.
PSA.34.8	la chéhe̱ tjejó ti nkexro tinkáchónki ti jehe chꞌan.
PSA.34.9	Méxra̱ chrókjuíkosáyehéra Itꞌéni Díos
PSA.34.9	kaínra titekáonra chꞌan,
PSA.34.9	kixin ti nkexro tjikosáyehe Díos
PSA.34.9	la ninkehó nkehe tsꞌitjáñankíhya.
PSA.34.10	Ti koxra̱ mé tꞌenxín va kjinta
PSA.34.10	la chóntahya va nkehe sinie va,
PSA.34.10	a̱ndá ti nkexro tjeyá Itꞌéni Díos la
PSA.34.10	tsꞌitjáñankíhya ninkehó nkehe jína.
PSA.34.11	Xrákira xje̱eni, tihínra,
PSA.34.11	tsjákohára nkexrín tsjíkosáyehéra Díos.
PSA.34.12	la ko tjinkaon isé tsjakꞌe kjuaxróxin?
PSA.34.13	Ti xi̱kaha la chrónixjahyara ninkehó nkehe jínahña,
PSA.34.13	la ko ninkehó kjuachꞌia chrókꞌuaxrjexinhña ti irꞌuara.
PSA.34.14	Chrokui̱to̱héra ti nkehe jínahña;
PSA.34.14	la chrókjuáko̱xinra ti nkehe jína.
PSA.34.14	Tjéyára ti kjuaxróxin la chréhéra.
PSA.34.15	Kixin Itꞌéni Díos mé tꞌayakohen chꞌan ti chojni jína
PSA.34.15	la ko tsihin chꞌan ti tsꞌèya sin.
PSA.34.16	Itꞌéni Díos mé nínkakohen chꞌan
PSA.34.16	ti chojni ichꞌe ti nkehe jínahña,
PSA.34.16	la sinchekꞌitjáña chꞌan sin
PSA.34.16	la ninkexró tsoxraxinkakonhña ti jehe sin.
PSA.34.17	Itꞌéni Díos mé tihin ti tꞌéya ti chojni
PSA.34.17	tjikosáyehe ti jehe chꞌan
PSA.34.17	la ko tsja̱tse̱n chꞌan kaín ti náxrjónhña chónta sin.
PSA.34.18	Itꞌéni Díos mé chjino itjen chꞌan,
PSA.34.18	kixin sinchekaá chꞌan ti chojni
PSA.34.18	kjuaxróxinhña tjejó la ko tꞌává a̱sén.
PSA.34.19	Ti nkexro jína la itsjé nkehe náxrjónhña tso̱hen,
PSA.34.19	kjánchó Itꞌéni Díos mé tsja̱tse̱n kaín tíha.
PSA.34.20	kixin ninkehó tsochjejinhña.
PSA.34.21	A̱ndá ti chojni tjenka̱yáxin ti nkehe jínahña,
PSA.34.21	la ti nkehe jínahña tsꞌenxín sin,
PSA.34.21	la ko ti nkexro nínkakohen ti chojni jína la tsjasóte sin.
PSA.34.22	Itꞌéni Díos mé sinchekaá chꞌan ti sin
PSA.34.22	chꞌehe ixra̱ ti jehe chꞌan
PSA.34.22	la tsjasótehya sin kixin tinkáchónki sin chꞌan.
PSA.35.1	Itꞌéni Díos, jaha chrókónínkákohén
PSA.35.1	ti chojni nínkakohen ti jeheni.
PSA.35.1	Tjájo̱nko̱a ti sin nínkakohen ti jeheni.
PSA.35.2	Tákjá ti espada la ko ti escudo kuèntá,
PSA.35.2	la xrákia tsjínki̱tsani.
PSA.35.3	Tákjá ti lanza la xrákia tsjakꞌe nko̱siñe,
PSA.35.3	tjínki̱tsani kixin chréhe̱ ti chojni nínkakohen ti jeheni.
PSA.35.3	Ndáche ti a̱séni: Janhan ti nkexro tsaáxian.
PSA.35.4	Ti sin xritjeyá ti jeheni kixin chrókꞌóñá sin,
PSA.35.4	la chrókósuéhe̱ sin sáchrokjui sin.
PSA.35.4	Chrókósuéhe̱ ti sin tjenka̱yáxin chrókjuíchꞌe
PSA.35.4	ti nkehe jínahña, la sáchrokjui sin.
PSA.35.5	Méxra̱ éxi chji̱nínó sátjiko xri̱nto̱, sáchrokjui sin,
PSA.35.5	la ti ángel kuènté Itꞌéni Díos mé chrókjuínchekjasóte ti jehe sin.
PSA.35.6	Ti nti̱e sin mé chrókꞌuixitié la ko chrókóhntó ti nti̱e sin
PSA.35.6	kixin chrókꞌuitsínka sin.
PSA.35.6	La ti ángel kuènté Itꞌéni Díos mé chróchréhe̱ ti jehe sin
PSA.35.6	kixin chrókjuasóte sin.
PSA.35.7	Kjónté kꞌuitjahya sin ninkehó ijie̱ kjuíchꞌeni
PSA.35.7	la kjuakꞌe sin ijnko tóye̱ chrókꞌuitsínkayáni.
PSA.35.8	Chrokui ti kjuaxikaon chrókjuasótexín sin,
PSA.35.8	la jehe sin chrókꞌuitsínkayá sin ti tòye̱ tsíkjichꞌéna sin,
PSA.35.8	la ntahó chrókꞌuitjáñaxín sin.
PSA.35.9	Ndá xi̱kaha imá tso̱chéhe̱ a̱séni
PSA.35.9	kixin Itꞌéni Díos mé sinchekaá ti jeheni;
PSA.35.9	náxrjón tsjakꞌeni kixin sinchekaá chꞌan ti jeheni.
PSA.35.10	Ndá xi̱kaha kaín a̱séni tsondáchroni
PSA.35.10	kohya íjnko nkexro éxi jaha, Itꞌéni Díos.
PSA.35.10	Kixin ti chojni nóa la ko ti sin tichánxi̱hin nkehe mé nchekaá jaha,
PSA.35.10	kixin tsjachahya ti chojni tjenka̱yáxin nkehe jínahña
PSA.35.10	tsakítsjehe ti sin nóa ti nkehe chónta sin.
PSA.35.11	Ti sin chꞌia la ixri sin tjanchia sin ijie̱
PSA.35.11	la tjanchankí sin ti nkehe noehñani.
PSA.35.12	Tꞌókja̱nxi̱n sin nkehe jínahña,
PSA.35.12	ti nkehe jína kjuíchꞌeni.
PSA.35.12	La tíha mé nchekꞌává ti a̱séni.
PSA.35.13	A̱ndá ti kóníhi sin la jeheni
PSA.35.13	kꞌuinkáyani ika tie la ko kjoniehñani kixin kꞌuáváni,
PSA.35.13	la kuíto̱ehyani kjuancheheni Díos tsjinki̱tsa ti jehe sin.
PSA.35.14	Méxra̱ imá kꞌuáváni, éxi ti chrókꞌuen ti ìñéni
PSA.35.14	o̱ éxi ti chrókꞌuen ijnko nkexro tꞌitoni o̱ ijnko kíchóni.
PSA.35.15	A̱ndá ti ó kꞌuitsínkani,
PSA.35.15	la kaín sin kjuano sin éxi chojni chónhña sin
PSA.35.15	kꞌuíkon sin ti jeheni.
PSA.35.15	Títo̱éhya sin nínkakohen sin ti jeheni.
PSA.35.16	Mé xi̱kaha kꞌuándaxíhi̱n sin ti jeheni la kjuanoá sin,
PSA.35.16	la ñetaón ñeno sin, nínkaon sin.
PSA.35.17	Itꞌéni Díos, ¿xá hasta nkesá tsinhín tíhi?
PSA.35.17	Nchekaáni kixin jehe sin mé éxi ijnko koxra̱
PSA.35.17	chrókjuinchekꞌitjáña sin ti jeheni.
PSA.35.18	Kjánchó jeheni tsotjahani kjuasáya nkayakon
PSA.35.18	ti itsjé chojni tsíkónkotsé la ko tsjikosáyahani ti siín itsjé chojni chjasin.
PSA.35.19	la ko ti sin titekakonhña chrókjuankahya xrakon sin
PSA.35.19	kixin tjanoá sin ti jeheni.
PSA.35.20	Jehe sin la nixjahya sin jína.
PSA.35.20	Tꞌeka sin ijie̱ ti chojni jína tjejó chjasintajni,
PSA.35.20	la tjenka̱yáxin sin sinchekꞌitjáña sin.
PSA.35.21	A̱ntsí tjanoá sin ti jeheni la ndáchro sin:
PSA.35.21	“Kꞌuíkonxínkoni ti nkehe nduáhya kjui̱chꞌe jaha”, ichro sin.
PSA.35.22	Méxra̱ jaha, Itꞌéni Díos, ó kꞌuikuan kaín tíhi;
PSA.35.22	tjoka tjáte̱hé, ti̱toéhya ti jeheni.
PSA.35.23	Jaha, Itꞌéni, Díos kuènténi, tꞌàyá,
PSA.35.23	tjínki̱tsani, ichꞌe ti nkehe jína.
PSA.35.24	Jaha la imá ndoá itjen,
PSA.35.24	tsjehé kixin chóntahyani ijie̱, jaha Itꞌéni Díos
PSA.35.24	kixin ti chojni a la chrókjuachahya sin chrókjuanoá sin ti jeheni.
PSA.35.25	Chróndáchrohya sin:
PSA.35.25	“Kaín nkehe kóhen éxi tjinkaoni
PSA.35.25	la kjuachani kjuínchekꞌitjáñani ti nkexro a.”
PSA.35.26	Chrókósuéhe̱ sin kixin chéhe̱ sin
PSA.35.26	kixin ti nkehe jínahña kóheni.
PSA.35.26	Méxra̱ xi̱kahó chrókósuéhe̱ sin
PSA.35.26	kixin tjenka̱yáxin sin kixin imá tjetoan sin
PSA.35.26	la tjanoá sin ti jeheni.
PSA.35.27	A̱ndá kaín ti sin tjinkaon kixin chrókjuachani
PSA.35.27	la chrókóchéhe̱ sin la ko chrótsje sin
PSA.35.27	la nkochríxín chróndáchro sin:
PSA.35.27	“Imá ijié ti kjuachaxin kuènté Itꞌéni Díos
PSA.35.27	kixin kjuaxróxin itjen ti nkexro chꞌehe chꞌan ixra̱.”
PSA.35.28	Ndá jeheni tsochronkaxíni ti kjuachaxin kuèntá,
PSA.35.28	la kaín ña̱o tsjikosáyeheni ti jaha, Itꞌéni Díos.
PSA.36.1	mé jehó tjenka̱yáxin sin tsjasin sin ijie̱,
PSA.36.1	la í chrakuenhña sin Díos.
PSA.36.2	Ndáchro sin kixin imá jína sin,
PSA.36.2	la tjenka̱yáxinhña sin kixin jínahña ti nkehe ichꞌe sin.
PSA.36.3	Ti ó nixja sin la chꞌia sin la ko tꞌándaxín sin,
PSA.36.3	la tjenka̱yáxinhña sin sichꞌe sin ti nkehe jína.
PSA.36.4	Ti ó tjejóto̱kꞌéhe sin la tjenka̱yáxin sin
PSA.36.4	ti nkehe jínahña sichꞌe sin,
PSA.36.4	la jehó ti nti̱a jínahña ixri sin,
PSA.36.4	la tjinkakonhña sin tsíto̱he sin ti ijie̱.
PSA.36.5	A̱ndá ti tju̱éxiani, jaha Itꞌéni Díos,
PSA.36.5	la mé ijié éxi noixín ti nka̱jní
PSA.36.5	la ti nkehe jína ichꞌe la nte̱to éxi noixín siín ti itji̱.
PSA.36.6	Ti jína jaha mé éxi ti ijna̱ imá noi.
PSA.36.6	A̱ndá ti tꞌéto̱axián mé éxi ti nda̱ñao ijié la ko ni̱nka.
PSA.36.6	Itꞌéni Díos, jaha tꞌayakohén kaín chojni la ko kaín iko.
PSA.36.7	Itꞌéni Díos, imá náxrjón ti tjue̱héni
PSA.36.7	la kaín chojni tjeyá ti itsꞌuan kuèntá kixin jaha tsꞌayakohén sin.
PSA.36.8	Méxra̱ ti sin a la tso̱kje̱he sin jína
PSA.36.8	kixin ti ndo̱a la siín itsjé nkehe jína sinie sin,
PSA.36.8	la jaha tsochje̱hé sin ti nda̱río náxrjón itsꞌi sin.
PSA.36.9	Jahuá mé tjánjua ti kjuachón, éxi ti ìnta̱ sítꞌaxrje xi̱kaha,
PSA.36.9	la jaha mé ti xrohi tꞌinkaséñexíni.
PSA.36.10	Méxra̱ jaha chrótjue̱hé ti sin tinkáchónki ti jaha
PSA.36.10	la ko chrókjui̱nchekaá ti chojni nchexiteyá ti nkehe této̱an.
PSA.36.11	Tjájonhña kjuachaxin kixin chrókuinkátja
PSA.36.11	ti sin ihnke ti jeheni,
PSA.36.11	la ti̱toéhya kixin ti sin nduáhya ixri
PSA.36.11	chrókjuinchekjasóte ti jeheni.
PSA.36.12	Tsjehé ó kꞌuitsínka ti sin tjenka̱yáxin ti nkehe jínahña,
PSA.36.12	la í xrokjuahya tsꞌaya sin.
PSA.37.1	Tónínkákonhña kixin ti chojni ixri ti nti̱a nduáhya
PSA.37.1	la ko tóchji̱no̱xiánhña ti nkehe ichꞌe ti chojni jínahña,
PSA.37.2	kixin tjoka tsꞌitjáña sin éxi ti kayoa tꞌóchrijini,
PSA.37.2	la éxi ti kayoa tjoka tsoxámá sin.
PSA.37.3	Méxra̱ tinkachónkia Itꞌéni Díos la ichꞌe ti nkehe jína.
PSA.37.3	Jaha jína tjakꞌe chjasintajni, la ti̱toéhya ti nkehe chaxín.
PSA.37.4	Tócháha̱, xraxinkaoan Itꞌéni Díos
PSA.37.4	la jehe chꞌan tsjajon chꞌan kaín ti nkehe a̱ntsí tjinkaoan.
PSA.37.5	Tjanchehé Itꞌéni Díos tsjinki̱tsa ti nti̱a tsꞌájia.
PSA.37.5	Kaín a̱sán tinkachónkia Díos,
PSA.37.5	la jehe chꞌan tsjinki̱tsa chꞌan ti jaha.
PSA.37.6	Díos sinchekꞌinkaséña ti nkehe jína tjechꞌe
PSA.37.6	éxi ijnko xrohi,
PSA.37.6	la ti nkehe ndoá ichꞌe la éxi chonkíxin
PSA.37.6	xi̱kaha imá tsꞌinkaséña.
PSA.37.7	Chrokjuakꞌe chrókuihín ti nkehe tsondáchro Díos
PSA.37.7	la chrókóxakuanhya kixin Díos mé tsjinki̱tsa ti jaha.
PSA.37.7	Chrókónínkákonhña kixin ichꞌe chojni ti nkehe jínahña.
PSA.37.8	Chrokui̱to̱hé ti kjuanínkaon, chrókjui̱nchekꞌitjáña tíha.
PSA.37.8	Tónínkákonhña kixin ti tso̱nínkaoan la a̱ntsí tsꞌixin kjuanínkaon.
PSA.37.9	Kixin ti sin tjenka̱yáxin nkehe jínahña la tsꞌitjáña sin.
PSA.37.9	A̱ndá ti nkexro titekaon Itꞌéni Díos
PSA.37.9	la tsꞌáyéhe̱ sin ti nonte tsjajon chꞌan.
PSA.37.10	Í séhya ndá í tso̱kohya ti chojni
PSA.37.10	tjenka̱yáxin ti nkehe jínahña;
PSA.37.10	kjónté tsꞌajikjeyáni sin, la í tsꞌitjahyani sin.
PSA.37.11	ti nonte tsjajon Itꞌéni Díos,
PSA.37.11	la ntiha tso̱chéhe̱ sin tsꞌejó sin kjuaxróxin.
PSA.37.12	Ti chojni ixri ti nti̱a nduáhya mé tjinkaon
PSA.37.12	chrókjuíchꞌehe nkehe jínahña ti chojni jína,
PSA.37.12	la nínkaon sin la ñetaón ñeno sin.
PSA.37.13	Ndá Itꞌéni Díos la tjano chꞌan
PSA.37.13	kixin ó ikui ti ña̱o tsꞌitjáña ti sin jínahña.
PSA.37.14	Ti sin tjenka̱yáxin nkehe jínahña mé
PSA.37.14	ó tsíkakítsje sin ti espada
PSA.37.14	la tjakꞌeyóxin sin ti arco chónta sin
PSA.37.14	kixin sincheníhi sin ti chojni nóa
PSA.37.14	la ko ti sin chóntahya nkehe sinie
PSA.37.14	la ko tjinkaon sin tsꞌóñá sin ti chojni jína.
PSA.37.15	Kjánchó ti espada kuènté sin ó tsꞌenxín sin,
PSA.37.15	la ti arco kuènté sin mé tsochjejin.
PSA.37.16	Ícha jína, kjónté tsjéhya nkehe chónta ti sin jína,
PSA.37.16	a̱ndá ti itsjé nkehe chróchónta sin
PSA.37.16	ndá nduáhya tsꞌejó sin la ó chónkó tíha.
PSA.37.17	Itꞌéni Díos mé sinchekjasóte ti chojni nduáhya ixri,
PSA.37.17	a̱ndá ti chojni jína la tsꞌayakohen chꞌan.
PSA.37.18	Itꞌéni Díos mé nohe nkexrín tjejó ti sin jína
PSA.37.18	la tsjajon chꞌan ti nkehe tsꞌitjáñahña nkochríxín tsꞌáyéhe̱ sin.
PSA.37.19	Kjónté itsi ti ña̱o náxrjónhña la tso̱suèhya sin,
PSA.37.19	la ti ó tso̱kjinta la tsochónta sin nkehe sinie sin.
PSA.37.20	A̱ndá ti chojni tjenka̱yáxinhña jína la tsꞌitjáña sin,
PSA.37.20	la ko ti sin nínkakohen Itꞌéni Díos la tsoche sin
PSA.37.20	éxi kaxi tsíxámá;
PSA.37.20	la éxi ihnchi tsꞌitjáñakoá sin.
PSA.37.21	Ti sin tjenka̱yáxin nkehe jínahña la itjen sin chichaon
PSA.37.21	la í tꞌókjanhña sin,
PSA.37.21	a̱ndá ti chojni jína la ti̱konoéhe̱ sin chojni la a̱ntsí tjajon sin.
PSA.37.22	Kaín ti sin kjueyá kixin Díos sincheñao ti jehe sin la tsꞌáyéhe̱ sin ti nonte,
PSA.37.22	a̱ndá ti chojni nínkakohen Díos la tsꞌitjáña sin.
PSA.37.23	Itꞌéni Díos mé tꞌe̱to̱an chꞌan nkexrín tsꞌaji ti chojni jína,
PSA.37.23	ti chaxín tꞌikon Díos kixin jína tjejó sin.
PSA.37.24	A̱ndá ti tsꞌitsínka ti nkexro a, la tsíto̱ehya ntahó,
PSA.37.24	kixin Itꞌéni Díos tsotsé itja ti nkexro a.
PSA.37.25	Jeheni kꞌuéndasoáni, ndá ijie ó tádani,
PSA.37.25	la kꞌuíkonhñani kixin Díos kuíto̱he ti chojni jína,
PSA.37.25	la ti sin kꞌuaxrjeníxin sin la kꞌuájihya sin kjuanchakꞌá sin nio̱tja̱ sinie sin.
PSA.37.26	Kaín ña̱o ti sin jína la ti̱konoéhe̱ sin chojni
PSA.37.26	la nchekjen kícho sin chichaon,
PSA.37.26	a̱ndá ti xje̱en sin la Itꞌéni Díos ncheñao kja̱xin.
PSA.37.27	Ti̱to̱hé ti nkehe jínahña la nchexiteyá ti nkehe jína,
PSA.37.27	la xi̱kaha nkochríxín kjuaxróxin tsjakꞌe.
PSA.37.28	Kixin Itꞌéni Díos la tjue̱he ti nkexro jína
PSA.37.28	la títo̱ehya chꞌan ti jehe sin.
PSA.37.28	A̱ndá ti chojni tꞌaxrjeníxin ti sin nduáhya tjenka̱yáxin,
PSA.37.28	la tsꞌitjáña sin.
PSA.37.29	Ti chojni jína la tsi̱to̱nhe̱n sin ti nonte,
PSA.37.29	la nkochríxín tsꞌejó sin ntiha.
PSA.37.30	Ti chojni jína mé nixja kjuaxrexinkaon jína,
PSA.37.30	la ti nkehe nixja sin mé ijnko nkehe ndoá.
PSA.37.31	Ti nkehe tsíkꞌe̱to̱an Díos
PSA.37.31	mé itjen a̱sén ti nkexro jína;
PSA.37.31	méxra̱ tsoxrátóxinhña ti to̱té sin.
PSA.37.32	Ti chojni tjenka̱yáxin nkehe jínahña
PSA.37.32	mé xritsàya ti chojni jína
PSA.37.32	kixin tjinkaon sin chrókꞌóñá sin.
PSA.37.33	Kjánchó Itꞌéni Díos mé tsíto̱ehya
PSA.37.33	kixin tsꞌánótje̱ñá sin itja ti sin jínahña,
PSA.37.33	la ko tsíto̱ehya Díos kixin ti sin jínahña
PSA.37.33	sinchekjasóte ti sin jína.
PSA.37.34	Jaha chrókjuíkosáyehé Díos
PSA.37.34	la chrókuitekákohén chꞌan
PSA.37.34	a̱ndá Díos mé tsi̱konoáha la sintaki̱to̱nhan chꞌan ti nonte
PSA.37.34	la tsꞌikuan ti ó tsꞌitjáña ti sin ixri ti nti̱a nduáhya.
PSA.37.35	Kꞌuikoni ti chojni tjenka̱yáxin ti nkehe jínahña
PSA.37.35	la imá nchehnke sin
PSA.37.35	la sítinkákꞌánkí sin éxi chaon inta yoa.
PSA.37.36	Kjánchó sákjuí sin la í kohya sin,
PSA.37.36	sákjuikjeyáni sin la í kꞌuitjahyani sin.
PSA.37.37	Tsjehé nkexrín tjejó ti chojni jína,
PSA.37.37	kixin chrꞌéxi̱n la náxrjón tsꞌejó sin.
PSA.37.38	A̱ndá ti chojni ixri ti nti̱a nduáhya
PSA.37.38	mé kaín sin tsꞌitjáña sin.
PSA.37.38	Ti ó tsjixraká ti ña̱o la Díos sinchekꞌitjáña ti jehe sin.
PSA.37.39	Itꞌéni Díos mé sinchekaá ti chojni jína
PSA.37.39	la tsjinki̱tsa chꞌan sin ti ó tsochónta sin kjuaxikaon.
PSA.37.40	Itꞌéni Díos mé tsjinki̱tsa ti sin jína
PSA.37.40	la ko sinchekaá chꞌan sin kixin tsjachahya ti sin jínahña tsjachròe ti jehe sin,
PSA.37.40	kixin ti sin jína mé tinkáchónki sin Díos.
PSA.38.1	Itꞌéni Díos, tónínkákuénhñani.
PSA.38.1	Nchekjasótexínhñani ti kjuanínkaon kuèntá.
PSA.38.2	Ti flecha kuèntá la ó tsíkjiatꞌóni
PSA.38.2	la ko ti itjá tsíkji̱nchekjasótexiáni.
PSA.38.3	Kuenté nto̱eni la níhi kixin nínkaoan,
PSA.38.3	la kjuaxróxinhña itjeni kixin tjoté ti huéso̱eni
PSA.38.3	kixin ti ijie̱ chóntani.
PSA.38.4	Ti ijie̱ chóntani mé tjasótexíni.
PSA.38.4	Tíha la éxi ijnko nkehe iye tsjachahyani tsamáni.
PSA.38.5	Ti tsíchritꞌo̱ ti nto̱eni la tinkáchrꞌenka la tinkákókaxra
PSA.38.5	kixin ti nkehe jínahña kjuíchꞌeni.
PSA.38.6	Kaín ti ña̱o xritjakꞌeni la imá tꞌáváni
PSA.38.6	la tinkáni̱ani kixin ti ijie̱ chóntani.
PSA.38.7	Ntachꞌuéni la éxi xrohi síchrꞌákjen
PSA.38.7	la tsjachahyani tjotéténi kixin kuenté ti nto̱eni la níhi.
PSA.38.8	Kuenté ti nto̱eni la éxi tsíkótsinká, í chóntahyani fuerza.
PSA.38.8	La itsen tꞌéyani kixin ti kjuaxikaon chónta ti a̱séni.
PSA.38.9	Itꞌéni Díos, jaha la ó noha kaín ti nkehe tjenka̱yáxini.
PSA.38.9	Ti nkehe tjinkaoni la jehya imó kixin jaha la ó noha.
PSA.38.10	A̱séni la imá chrika kixin í chóntahya fuerza.
PSA.38.10	La hasta í tꞌikonxínhñani jína ti ikoni.
PSA.38.11	Ti sin chóxini la ko ti sin itjoni jína
PSA.38.11	mé kuíto̱he sin ti jeheni;
PSA.38.11	ti chojni kjéhyani la kókjín sin
PSA.38.11	kixin ti ichin chóntani.
PSA.38.12	Ti sin xritjeyá ti jeheni tjinkaon sin tsꞌóñá sin ti jeheni,
PSA.38.12	la tjasin sin nkehe tsꞌenxíni.
PSA.38.12	Kaín ña̱o nixja sin nkehe jínahña,
PSA.38.12	la nkochríxín tjenka̱yáxin sin sichꞌe sin ti nkehe jínahña.
PSA.38.13	A̱ndá jeheni la éxi ijnko chojni tienhña,
PSA.38.13	la ko éxi ijnko chojni nósin itjeni.
PSA.38.14	Jeheni mé éxi ijnko chojni tienhña
PSA.38.14	la ko éxi ijnko chojni xitjahya nixja
PSA.38.14	kixin kjuáte̱hyani ti nkehe ichro sin.
PSA.38.15	Jeheni mé tjechóheni ti jaha,
PSA.38.15	Itꞌéni Díos, tjínki̱tsani.
PSA.38.15	Jaha, Díos kuènténi, tjáte̱hé.
PSA.38.16	Nkoko̱a nkehe tjáncháhá Itꞌéni
PSA.38.16	kixin chrókjuanoáhña sin ti jeheni,
PSA.38.16	la ti chrókꞌuitsínkani la chrókóchèhya sin.
PSA.38.17	Chaxín a̱ntsíkoá ndá chrókꞌuitsínkani
PSA.38.17	kixin ti kjuatjoté la nkochríxín chóntani.
PSA.38.18	Méxra̱ ijie tsochenkani Díos ti ijie̱ chóntani
PSA.38.18	kixin kjuaxróxinhña itjeni
PSA.38.18	kixin ti nkehe jínahña kjuíchꞌeni.
PSA.38.19	Ti sin nínkaon la sítinkákótsjé sin,
PSA.38.19	la nchónhña ijie̱ tꞌeka sin ti jeheni.
PSA.38.20	Ti nkehe jína kjuíchꞌeheni sin, la jehe sin kjuíchꞌehe sin
PSA.38.20	ijnko nkehe jínahña ti jeheni.
PSA.38.20	Nínkakohen sin ti jeheni kixin tjeyáni ti nkehe jína sichꞌeni.
PSA.38.21	Itꞌéni Díos, ti̱to̱éhyani jehóni;
PSA.38.21	Díos kuènténi, ti̱to̱éhyani ikjín.
PSA.38.22	Tjoka xrákia, tjínki̱tsani,
PSA.38.22	jaha mé ti nkexro tsaáxini.
PSA.39.1	Kjuenka̱yáxini kixin chaxín jína tsjakꞌeni,
PSA.39.1	la tsjasixínhñani ijie̱ ti irꞌuani.
PSA.39.1	La tsjakꞌeni ijnko nkehe tsíkjèxin ti irꞌuani
PSA.39.1	kixin chji̱ñéhña tsonixjani,
PSA.39.1	ti na̱xa̱ siín ti chojni tjenka̱yáxin nkehe jínahña chjinaxón ti itjeni.
PSA.39.2	Jeheni la éxi kónósini la ndáchrohyani ninkehó.
PSA.39.2	Kjónté ti nkehe jína chrónixjani la nixjahyani,
PSA.39.2	la ti kjuatjoté kuènténi la imá tinkáki̱tꞌótjen.
PSA.39.3	Ndá ti nkaxehen a̱séni mé éxi ijnko xrohi kꞌuákjen.
PSA.39.3	A̱ndá ti ó tjenka̱yáxini nkexrín itjeni
PSA.39.3	la a̱ntsí kꞌuákjen ti xrohi.
PSA.39.3	Ndá itsen, ndáchroni:
PSA.39.4	“Itꞌéni Díos, chro̱nka á isé tsjakꞌeni.
PSA.39.4	¿Nkekja̱ín ña̱o na̱xa̱ tsjakꞌetsjeheni?,
PSA.39.4	kixin tso̱noheni kixin chaxínhña nkochríxín tsjakꞌeni.
PSA.39.5	Jaha kjuánjua kjuachaxin kixin séhya tsjakꞌeni
PSA.39.5	la ko jaha tꞌíkuan ti ña̱o kjuákꞌeni éxi ninkehó.
PSA.39.5	Kaín chojni la éxi ijnko tꞌáváxini ó tsꞌejó sin ntihi.
PSA.39.6	Kaín chojni la éxi ijnko itsꞌuan ó tsꞌatsínka sin.
PSA.39.6	Chónkó tjasiton sin itsjé chichaon
PSA.39.6	ndá noehña sin nkexro tsíto̱eko.
PSA.39.7	Itꞌéni Díos, ndá, ¿nkehe na̱xa̱ chóheni?
PSA.39.7	Jehó jaha ti tjechóheni.
PSA.39.8	Tꞌóxika ti ijie̱ chóntani.
PSA.39.8	Ti̱toéhya kixin ti sin nduáhya tjenka̱yáxin tsjanoá ti jeheni.
PSA.39.9	Kónósini la nixjahyani
PSA.39.9	kixin jaha kjuánjua kjuachaxin kixin xi̱kaha kjuasóteni.
PSA.39.10	Tjatsían ti nkehe nchekjasótexiáni,
PSA.39.10	í tsjachahyani kixin ti itjá tjatexiáni.
PSA.39.11	Jaha tjénduéhé ti chojni la nchekjasóte sin
PSA.39.11	kixin ti ijie̱ chónta sin;
PSA.39.11	jaha nchekꞌitjáña ti nkehe imá tjue̱he sin.
PSA.39.11	Méxra̱ kaín chojni la séhya tsꞌejó.
PSA.39.12	Itꞌéni Díos, tihín ti nkehe chrónòahani.
PSA.39.12	Tjakꞌe tihín ti tꞌéya̱hani.
PSA.39.12	Ti̱to̱éhyani, tjáte̱hé ti tjetsjánkani.
PSA.39.12	Kixin jeheni la éxi ijnko chojni tsíkji̱xi̱n ikjín
PSA.39.12	la ó tꞌíkuan ti jeheni éxi ijnko koxroxe kꞌuatsínkó,
PSA.39.12	mé xi̱kaha kꞌuejó ti sin kꞌuaxrjeníxini.
PSA.39.13	Tónínkákonhña, ti̱to̱héni intsí
PSA.39.13	kixin tsokjan a̱séni ti na̱xa̱ tsꞌenhñani.”
PSA.40.1	Ó noheni kixin Díos tsjinki̱tsa ti jeheni,
PSA.40.1	kixin kjuáte̱he chꞌan ti ó kꞌuéye̱he̱ni chꞌan.
PSA.40.2	La kuakitsjexín chꞌan ti jeheni
PSA.40.2	ti tòye̱ chrókꞌuitjáñaxíni,
PSA.40.2	la ko ti siín nche̱tꞌo̱ tꞌañankí chojni.
PSA.40.2	Ndá kjuakꞌe chꞌan to̱téni chritaón itjo̱,
PSA.40.2	la kjuínki̱tsa chꞌan kixin jína tsjakꞌeni.
PSA.40.3	Kjuajon Díos ijnko canto ni̱xin tsotsjeni
PSA.40.3	kixin tsochjéheni chꞌan kjuasáya,
PSA.40.3	la nchónhña chojni tsꞌikon tíha la tsochrakon sin
PSA.40.3	la tsitekaon sin Itꞌéni Díos.
PSA.40.4	Kjuaxróxin tjejó ti nkexro tinkáchónki Itꞌéni Díos
PSA.40.4	la tóxrìe̱nhña sin ti chojni nchehnke
PSA.40.4	la ko chrèhya sin ti nkehe tsíkjano̱ña.
PSA.40.5	Jaha Itꞌéni Díos, nchónhña nkehe náxrjón kjuáko̱xián,
PSA.40.5	la ko imá tjénka̱yáxian ti jeheni.
PSA.40.5	Tsjachahyani tsꞌekini kaín ti kjuaxroan kjuásian.
PSA.40.5	Kixin ti tjinkaoni chróchronkani kaín tíha,
PSA.40.5	la tsjachahyani kixin itsjé kjuaxroan kjuáko̱xián.
PSA.40.6	la ko ti íso nkehe tsjajoni.
PSA.40.6	Jaha la kjuanchahya ti iko tsochján
PSA.40.6	kixin chrókjuìinxín ti ijie̱ chóntani.
PSA.40.7	Méxra̱ ndáchroni: “Ntihi itjeni”,
PSA.40.7	éxi ndáchro ti xroon tsíkjin sin ósé
PSA.40.7	chronka nkexrín tso̱heni.
PSA.40.8	Jeheni mé tóxríhi̱ni sinchexiteyáni
PSA.40.8	éxi tóxrínhan, jaha Díos kuènténi.
PSA.40.8	Ti ley kꞌuéto̱an mé chóntani nkaya a̱séni.
PSA.40.9	Méxra̱ chrónkani kixin jína jaha
PSA.40.9	ti tónkotsé nchónhña chojni.
PSA.40.9	Jaha Díos, ó noha kixin kuíto̱ehyani nixjani.
PSA.40.10	Jeheni la kjuínchemáhñani,
PSA.40.10	chrónkani nkexrín jína jaha,
PSA.40.10	chrónkani kixin jína jaha la ko nchekaá chojni.
PSA.40.10	Ti tsíkónkotsé itsjé chojni la kjuínchemáhñani kixin imá tjue̱hé chojni,
PSA.40.10	la ko chrónkani kixin jaha níxja ti nkehe chaxín ndoá.
PSA.40.11	Jaha, Itꞌéni Díos, ti̱toéhya ti ti̱konoéhéni
PSA.40.11	kixin ti tjue̱héni la ko ti nkehe chaxín kuèntá mé tꞌayakohen ti jeheni.
PSA.40.12	Kixin nchónhña nkehe jínahña kóheni
PSA.40.12	la hasta í tjachahyani tsꞌekini.
PSA.40.12	Ó kjuacha ti ijie̱ la í tꞌikonhñani jína.
PSA.40.12	A̱ntsí itsjé ti ijie̱ kjuasini ke ti ka̱xi̱héni
PSA.40.12	la imá kꞌóxrjé ti a̱séni.
PSA.40.13	Itꞌéni Díos, xrja̱noáhá chrókjui̱nchekaáni.
PSA.40.13	Itꞌéni, xrákia tjoka tjínki̱tsani.
PSA.40.14	Kixin chrókósuéhe̱ ti chojni nínkaon
PSA.40.14	la chrókjuachahya sin.
PSA.40.14	La kaín ti sin xritjeyá ti jeheni kixin tjinkaon sin
PSA.40.14	chrókjuinchekꞌitjáña sin ti jeheni la chrókósuéhe̱ sin, sáchrokjui sin
PSA.40.14	kixin tjenka̱yáxin sin sichꞌe sin ti nkehe jínahña.
PSA.40.15	Ti sin tjanoá ti jeheni
PSA.40.15	la chrókósuéhe̱ sin sáchrokjui sin.
PSA.40.16	A̱ndá tso̱chéhe̱ kaín ti sin tjeyá ti jaha,
PSA.40.16	la ko ti sin tjinkaon tsaá, la nkochríxín tsondáchro sin
PSA.40.16	kixin ijié ti kjuachaxin kuèntá, jaha Itꞌéni Díos.
PSA.40.17	Kjónté nóaxi̱n itjeni, tꞌáváni
PSA.40.17	la jaha Itꞌéni Díos mé tꞌitjáñahña ti jeheni;
PSA.40.17	jaha la nkochríxín tjínki̱tsani la nchekaáni.
PSA.40.17	Méxra̱ Itꞌéni Díos, tjoka chrókjuínki̱tsani.
PSA.41.1	Díos ncheñao ti nkexro ti̱konoéhe̱ ti sin nóa,
PSA.41.1	kixin Itꞌéni Díos la tsjinki̱tsa ti jehe sin
PSA.41.1	ti ó itsi ti ña̱o náxrjónhña.
PSA.41.2	Itꞌéni Díos mé tsꞌayakohen ti nkexro a
PSA.41.2	la tsjinki̱tsa chꞌan kixin jína la ko kjuaxróxin tsꞌejó sin chjasintajni.
PSA.41.2	La tsjajonhña Díos kjuachaxin kixin
PSA.41.2	ti sin nínkaon chrókjuíchꞌehe sin nkojín nkehe jínahña.
PSA.41.3	Itꞌéni Díos mé tsjajon fuerza ti ó níhi sin
PSA.41.3	la ko tsja̱tse̱n kaín ti kjuatjoté chónta sin
PSA.41.3	la tsjatsìin chꞌan kaín ichin kixin jína tsꞌejó sin.
PSA.41.4	Jeheni ndáchroni:
PSA.41.4	“Itꞌéni Díos, ti̱konoéhéni,
PSA.41.4	nchekito̱héni jína kjónté nchónhña ijie̱ kjuasini.”
PSA.41.5	Ti sin nínkaon la tꞌándaxín sin ndáchro sin:
PSA.41.5	“¿Xá nkesá chrókꞌuen, ndá í chróxraxinkakonhña chojni ti jaha?”, ichro sin.
PSA.41.6	Tjijitsjehe sin ti jeheni la nixja sin kjuachꞌia
PSA.41.6	la tsjexínjña sin nkexrín itjeni la ti ó tꞌaxrje sin ndója
PSA.41.6	ndá tꞌándaxín sin la nduáhya nixja sin.
PSA.41.7	Mé xi̱kaha ti sin nínkaon la tsíkónkotsé sin
PSA.41.7	tꞌándaxíhi̱n sin ti jeheni,
PSA.41.7	tjenka̱yáxin sin kixin ti ijie̱ kjuasini mé tjetjasótexíni.
PSA.41.8	Ndáchro sin: “Tjetsínka chꞌan la í xitjahya tsꞌàya chꞌan
PSA.41.8	kixin ijnko ichin jínahña chónta chꞌan”, ichro sin.
PSA.41.9	la nkoko̱a kꞌuékjiniekoni,
PSA.41.9	la ikjan sin nínkaon sin.
PSA.41.10	Kjánchó jaha, Itꞌéni Díos, ti̱konoéhéni,
PSA.41.10	la tjínki̱tsani tsꞌayani
PSA.41.10	ndá sinchekjasóteni ti jehe sin.
PSA.41.11	Mé xi̱kaha tso̱noexíni kixin chaxín tjue̱héni, Itꞌéni Díos
PSA.41.11	kixin ti sin nínkaon la tso̱nkexínhña sin kixin ó kjuacha sin.
PSA.41.12	Kixin jeheni la jína kjuákꞌeni, chóntahyani ijie̱;
PSA.41.12	itseé itjani kixin tsjakꞌeni ti itjen jaha nkochríxín.
PSA.41.13	Jaha mé xráxín itjen la ko nkochríxín tsjakꞌe.
PSA.41.13	Mé xi̱kaha tso̱hen.
PSA.42.1	Éxi ijnko koxi̱jna̱ ikꞌuén ìnta̱,
PSA.42.1	xritjeyá va ìnta̱ itsꞌi va,
PSA.42.1	mé xi̱kaha xritjeyáni ti jaha, Itꞌéni Díos.
PSA.42.2	Xritjeyáni ti jaha, Itꞌéni Díos, ti nkexro tjechón.
PSA.42.2	¿Xá nkesá chrókjuíjini ti itjen, Itꞌéni Díos?
PSA.42.3	Tsjánkani la ti nda̱koni
PSA.42.3	mé kꞌóna éxi ti nio̱tja̱ kjonieni ncha̱kotjin la ko tie,
PSA.42.3	la kaín ña̱o tjanchankí ti chojni:
PSA.42.3	“¿Xá nketí itjen ti Díos kuèntá?”
PSA.42.4	Xraxinkaoni ti nkehe ndáchro sin
PSA.42.4	ndá hasta ti nkaya a̱séni tjoté;
PSA.42.4	xraxinkaoni ti kꞌuékjikoni itsjé chojni ti nchia kuènté Díos,
PSA.42.4	la chéhe̱ni itsjeni la ko tjikosayéheni Díos;
PSA.42.4	tíha mé chaxín ijnko kia ijié.
PSA.42.5	Méxra̱, ¿nkekuènté chrókꞌóxrjé a̱séni?
PSA.42.5	¿Nkekuènté chrókóxakoheni?
PSA.42.5	Jeheni la tjechóheni kixin Díos tsjinki̱tsa
PSA.42.5	la jehó Díos tsikosáyeheni.
PSA.42.5	Díos mé sinchekaá ti jeheni
PSA.42.5	la ko jehe chꞌan mé Díos kuènténi.
PSA.42.6	Ti ó tꞌává a̱séni la xraxinkaoni ti jaha
PSA.42.6	ndesi chjina ti nda̱río Jordán itjeni
PSA.42.6	la ko chjinaxón ti nonte Hermón la ko ti ijna̱ Mizar.
PSA.42.7	Kaín kjuaxikaon chóntani
PSA.42.7	la éxi ti ìnta̱ ichrꞌan jaha
PSA.42.7	tꞌatsínka chritaón ti jeheni
PSA.42.7	la tinhini ti tóvéntó.
PSA.42.8	Nkojnko ncha̱kotjin tja̱ko̱xi̱n Itꞌéni Díos
PSA.42.8	kixin imá tjue̱he chꞌan ti jeheni,
PSA.42.8	a̱ndá ti ó tie la itsjeni ti himno kuènté chꞌan
PSA.42.8	la ko chjéheni kjuasáya ti Díos tjajon kjuachón.
PSA.42.9	Ndácheni Díos, ti nkexro tꞌayakohen ti jeheni:
PSA.42.9	“¿Nkekuènté kꞌuitjáñahan ti jeheni?
PSA.42.9	¿Nkekuènté nóaxi̱n xritjakꞌeni
PSA.42.9	kixin siín nchónhña chojni nínkakohen ti jeheni?”
PSA.42.10	Ti huéso̱eni la imá tjoté kixin ti chojni nínkaon.
PSA.42.10	La tjanchankí sin nkojnko ña̱o:
PSA.42.10	“¿Xá nketí itjen ti Díos kuèntá?”
PSA.42.11	Méxra̱, ¿nkekuènté chrókꞌóxrjé a̱séni?
PSA.42.11	¿Nkekuènté imá chrókóxakoheni?
PSA.42.11	Jeheni la tjechóheni kixin Díos tsjinki̱tsa
PSA.42.11	la tsjikosayéheni chꞌan.
PSA.42.11	Díos mé sinchekaá chꞌan ti jeheni,
PSA.42.11	jehe chꞌan mé ti Díos kuènténi.
PSA.43.1	Jaha Díos, nchekito̱exián ti ijie̱ chóntani la tjínki̱tsani.
PSA.43.1	Takítsjekjanxiáni ti siín ti chojni tjenka̱yáxin
PSA.43.1	nkehe jínahña la ko chꞌia,
PSA.43.2	kixin jaha mé ti Díos tꞌayakohen ti jeheni.
PSA.43.2	¿Nkekuènté kui̱to̱héni?
PSA.43.2	¿Nkekuènté nóaxi̱n chrókjuákꞌeni
PSA.43.2	kixin siín ti chojni nínkaon?
PSA.43.3	Tsjánjua ti xrohi kuèntá
PSA.43.3	la ko ti itan ndoá kuèntá
PSA.43.3	kixin tíha tsꞌinkaséñaxín ti nti̱a sátsjini
PSA.43.3	kixin jína tsjijini ti ijna̱ tjóá itjen jaha.
PSA.43.4	Ndá tsꞌixeheni ti itjen ti altar kuèntá, Itꞌéni Díos,
PSA.43.4	la ntiha tsotsjeni la ko tsjikosáyaxiáni isón arpa,
PSA.43.4	kixin jaha mé Díos kuènténi,
PSA.43.4	jaha mé tjánjua kjuachéhe̱.
PSA.43.5	¿Nkekuènté chrókꞌóxrjé a̱séni?
PSA.43.5	La, ¿nkekuènté chrókóxakoheni?
PSA.43.5	Jeheni tjechóheni kixin Díos tsjinki̱tsa ti jeheni
PSA.43.5	la jehó chꞌan tsjikosáyeheni.
PSA.43.5	Díos mé ti nkexro tsaáxini la ko Díos kuènténi.
PSA.44.1	Itꞌéni Díos, ti sin kꞌuaxrjeníxini chrónka sin
PSA.44.1	ti ixra̱ kjui̱chꞌe jaha ósé
PSA.44.1	la ó kuíhini kaín tíha.
PSA.44.2	Ti kjuachaxin kuèntá mé tsíkakítsjexian
PSA.44.2	ti chojni tinkáchónkihya ti jaha ti no̱nte̱e sin
PSA.44.2	la kjui̱nchekjasóte sin.
PSA.44.2	Ndá tsíkjánjua ti nonte kꞌóna chjasén ti sin kꞌuaxrjeníxini.
PSA.44.3	Jehya ti espada xraá sin
PSA.44.3	o̱ jehya ti fuerza kuènté sin kjua̱cha̱xi̱n sin.
PSA.44.3	Náhí, ti kjuachaxin kuèntá mé kjuínki̱tsa kjuacha sin
PSA.44.3	kixin jaha kui̱konoéhé ti jehe sin.
PSA.44.4	Jaha ti Díos la ko ti Rey kuènténi.
PSA.44.4	Jaha kjui̱nchekaá ti chjasin Israel.
PSA.44.5	Ti kjuachaxin kuèntá mé kjuínki̱tsaxiáni
PSA.44.5	la kjuachahya ti sin nínkaon.
PSA.44.5	Kjuachaxíen ihni̱á mé nkátja̱nkíxini ti sin
PSA.44.5	tjenka̱yáxin ti nkehe jínahña.
PSA.44.6	Kixin jehya ti arco
PSA.44.6	o̱ ti espada chrókuaáxini.
PSA.44.7	Jaha kjuájonhña kjuachaxin
PSA.44.7	kixin chrókjuacha ti sin nínkaon
PSA.44.7	la jaha kjuanoá ti sin
PSA.44.7	nínkakohen ti jeheni.
PSA.44.8	Nkochríxín chéhe̱ni kixin jaha tjínki̱tsa, Itꞌéni Díos,
PSA.44.8	la nkochríxín tsjikosáyeheni ti ihni̱á.
PSA.44.9	Kjánchó ijie la kui̱to̱héni la tósuéhe̱ni,
PSA.44.9	la í tjínki̱tsahya ti sin soldado kuènténi ti ó sátjikjajo̱n sin.
PSA.44.10	Jaha í kjuínki̱tsahya kixin
PSA.44.10	chrókjuachani chrókjuajo̱nkoni ti sin nínkaon
PSA.44.10	la jehe sin kueé sin
PSA.44.10	ti nkehe tjinkaon sin.
PSA.44.11	Jaha kjuánjua kjuachaxin
PSA.44.11	sákjuíko sin ti jeheni éxi ijnko kolélo itsꞌen,
PSA.44.11	ndá xi̱kaha xika̱ye̱he ti sin chjasin kuènténi,
PSA.44.11	sákjuí sin ókjé.
PSA.44.12	Tjetehya kjui̱nchekjixián ti chjasin kuèntá
PSA.44.12	la ninkehó kjuachahya jaha ti kóxi̱xi̱n sin.
PSA.44.13	Mé xi̱kaha ti sin chjasin chjinaxón
PSA.44.13	la tjanoá sin ti jeheni la ko tꞌándaxín sin.
PSA.44.14	Jaha kjuánjua kjuachaxin
PSA.44.14	kixin ti sin nduáhya ixri la tjanoá sin ti jeheni.
PSA.44.14	La ti̱nka̱tji̱a̱ ikja sin, titekakonhña sin.
PSA.44.15	Kaín ña̱o tósuéhe̱ni
PSA.44.15	kixin ti sin nínkaon la tjanoá sin ti jeheni,
PSA.44.16	la tꞌándaxín sin, tjinkaon sin
PSA.44.16	chrókjuinchekꞌitjáña sin ti jeheni;
PSA.44.16	tꞌándaxín sin la ko chꞌiyehe sin ti jeheni.
PSA.44.17	Kaín tíhi kóheni,
PSA.44.17	kjánchó kꞌuitjáñehñani ti jaha,
PSA.44.17	la ko kꞌuitjáñehñani ninkehó ti nkehe tsíkéto̱an.
PSA.44.18	La kjuénka̱yáxinhñani kixin chrókuíto̱heni ti jaha
PSA.44.18	la ko ti nti̱a kuèntá.
PSA.44.19	Kjánchó jaha kjui̱nchekjasóteni
PSA.44.19	la kjuaxróxinhña kjuákꞌeni.
PSA.44.19	Jaha ichrꞌan ti sítie chrókꞌuitjáñaxíni.
PSA.44.20	Ti chrókꞌuitjáñeheni ti jaha, Díos kuènténi,
PSA.44.20	la chrókuinkáchónkini ókjé díos,
PSA.44.21	la, ¿á chrókónoahña tíha ní?,
PSA.44.21	kixin jaha la noha kaín ti nkehe tjenka̱yáxini.
PSA.44.22	la nkochríxín siín kjuaxikaon tsꞌenxíni
PSA.44.22	la chrókꞌóñá sin ti jeheni éxi tꞌóñá sin kolélo.
PSA.44.23	Tꞌàya, Itꞌéni Díos, ¿nkekuènté tjéchrian?
PSA.44.23	Tihín, nkochríxínhña ti̱to̱héni.
PSA.44.24	¿Nkekuènté tjakꞌèma?
PSA.44.24	¿Nkekuènté kꞌuitjáñahan kixin
PSA.44.24	imá tjejótjasóteni ntihi?
PSA.44.25	Kixin ti a̱séni la imá tꞌává
PSA.44.25	la ti cuerpo kuènténi la imá níhi.
PSA.44.26	Tꞌinkatjen tjínki̱tsani
PSA.44.26	la ko nchekaáni kixin jaha imá tjue̱héni.
PSA.45.1	Itan náxrjón sítꞌaxrjexín a̱séni;
PSA.45.1	méxra̱ tso̱tsje̱xi̱ni tíha nkayakon ti Rey.
PSA.45.1	A̱ndá ti ñejeni mé éxi nda̱hni
PSA.45.2	Jaha mé ijnko nkexro imá náxrjón la ko jína.
PSA.45.2	Ti itan jína tꞌaxrjexín ti irꞌuá,
PSA.45.2	mé kóxríhi̱n Díos ndá kjuíncheñao chꞌan ti jaha nkochríxín.
PSA.45.3	Tákjá ti espada tjenkáya ti tjo̱a̱ la tinka̱tꞌóxián
PSA.45.3	kixin imá této̱an jaha.
PSA.45.3	Jaha mé chonta kaín kjuachaxin.
PSA.45.4	Ti kjuachaxin kuèntá mé
PSA.45.4	chrókjuacha chrókjuákoxian ti itan jína
PSA.45.4	la ko chrókjuínki̱tsa ti sin nchenkehya.
PSA.45.4	Ti itjá chjina mé chrókjuákoxian ti kjuachaxin ijié chonta.
PSA.45.5	Kaín ti chjasin titekakuanhña
PSA.45.5	mé tsꞌitsínka sin chrínkí to̱tá, jaha rey;
PSA.45.5	ti flecha kuèntá mé imá iyo
PSA.45.5	la tsjiaté a̱sén ti chojni nínkakohan.
PSA.45.6	Jaha mé imá jína la ko ndoá této̱an.
PSA.45.7	Jaha tóxríha̱n ti nkehe jína
PSA.45.7	a̱ndá tóxríanhña ti nkehe jínahña.
PSA.45.7	Ti Díos kuèntá kjueyá ti jaha
PSA.45.7	la imá kjuíntacháha chꞌan
PSA.45.7	ke ti íso sin kꞌuájiko̱a.
PSA.45.8	Méxra̱ kaín ti iká mé xraxé náxrjón,
PSA.45.8	éxi ti mirra, áloe la ko canela
PSA.45.8	la ti palacio tsíkꞌónaxín marfil
PSA.45.8	itꞌin sin arpa nchechèxín sin ti jaha.
PSA.45.9	Xje̱en ti sin rey mé tjejó chríkjan
PSA.45.9	ti chojnichjin tꞌe̱to̱an kuèntá.
PSA.45.9	Ti reina itjen ti itja chjina ti trono kuèntá,
PSA.45.9	la chónta tjan oro náxrjón tsíkji̱xi̱n Ofir.
PSA.45.10	Tihín xje̱eni chjin, ti nkehe tsondáxrja̱n;
PSA.45.10	chrókꞌuitjáñahan ti itꞌá la ko ti sin chjasán.
PSA.45.11	Kixin ti rey la tóxríhi̱n ti jaha
PSA.45.11	kixin náxrjón itjen jaha.
PSA.45.11	Méxra̱ jaha chrókjuíkosáyehé chꞌan.
PSA.45.12	Ti sin tjarisoá tsji̱xi̱n chjasin Tiro
PSA.45.12	mé tsji̱ka̱o sin nkehe sintaki̱to̱nha̱n sin.
PSA.45.12	Ti sin rico kuènté ti chjasin mé tsjanchia sin
PSA.45.12	kixin tsjínki̱tsa ti chjasén sin.
PSA.45.13	Ti tjan tjarisoá tso̱te̱he,
PSA.45.13	mé tjechrꞌinkáya tjan ijnko ika náxrjón tjáki̱ni éxi ti oro.
PSA.45.14	Tsíkꞌitsá tjan ika imá náxrjón
PSA.45.14	la sátsjiko̱he̱ sin tjan ti rey.
PSA.45.14	La ti sin tjarisoá chóxin tjan
PSA.45.14	la tsjijiko sin tjan ti itjen jaha.
PSA.45.15	Mé xi̱kaha kjui̱ka̱o sin tjan, la chéhe̱ sin
PSA.45.15	tsꞌixehen sin ti palacio kuèntá.
PSA.45.16	Jaha rey, ti kꞌuejó ti sin kꞌuaxrjeníxian
PSA.45.16	la mé tsꞌejó ti xja̱an,
PSA.45.16	mé tsꞌe̱to̱an sin kuenté ntiha.
PSA.45.17	Méxra̱ tsoxraxinkaon chojni ti ihni̱á kaín ña̱o
PSA.45.17	la kaín chjasin tsjikosáyaha sin nkochríxín.
PSA.46.1	Díos mé tꞌayakohen chꞌan
PSA.46.1	la ko tjinki̱tsa chꞌan ti jeheni.
PSA.46.1	Tjoka tjinki̱tsa chꞌan ti jeheni
PSA.46.1	ti ichrén kjuaxikaon chóntani.
PSA.46.2	Méxra̱, chróchrakonhñani
PSA.46.2	kjónté chrókꞌuinki ti nonte
PSA.46.2	o̱ ti ijna̱ chrókꞌuaniánkí ti nda̱ñao,
PSA.46.3	kjónté chrókójie̱he ti nda̱ñao
PSA.46.3	la chróchrika ti ìnta̱,
PSA.46.3	kjónté chrókꞌuinki ti ijna̱
PSA.46.3	kixin ti kjuanínkaon kuènté Díos.
PSA.46.4	Ti nda̱río sítji la nchechéhe̱ ti chjasin kuènté Díos,
PSA.46.4	ti chjasin imá tjóá kuènté Díos itjen nkaya nka̱jní.
PSA.46.5	Díos mé itjen nko̱siñe ti chjasin
PSA.46.5	la kohya nkehe tso̱hen.
PSA.46.5	Díos mé tjinki̱tsa ti chjasin nkojnko ña̱o.
PSA.46.6	A̱ndá ti chojni siín chjasintajni
PSA.46.6	tsꞌóyako sin, tsotsjánka sin,
PSA.46.6	la ti sin tꞌe̱to̱an tsochrakon sin
PSA.46.6	kixin í tsochóntahya sin kjuachaxin,
PSA.46.6	la ti nonte la tsoxika ti ó tsihin itén Díos.
PSA.46.7	Itꞌéni Díos chónta kaín kjuachaxin
PSA.46.7	mé tjejókoni chꞌan.
PSA.46.7	Ti nkexro tsaáxini mé
PSA.46.7	ti Díos kuènté Jacob.
PSA.46.8	Xrákira, tsjehéra ti kjuaxroan ijié
PSA.46.8	kjuasin Díos ti chjasintajni.
PSA.46.9	Díos kjuasitán ti guerra
PSA.46.9	siín ti chjasintajni,
PSA.46.9	la kꞌóchjejin chꞌan ti arco,
PSA.46.9	la kjuínchekuen chꞌan ti lanza kuènté sin
PSA.46.9	la ko kjuaka chꞌan ti carreta kuènté ti guerra.
PSA.46.10	Chrotáníra, la chróndáchrora
PSA.46.10	kixin janhan mé ti Díos kuèntára
PSA.46.10	la kaín ti chojni siín chjasintajni
PSA.46.10	chrókjuíkosáyehéra ti janhan.
PSA.46.10	Janhan mé této̱an kuenté chjasintajni.
PSA.46.11	Itꞌéni Díos chónta kaín kjuachaxin mé tjejókoni chꞌan.
PSA.46.11	Ti Díos kuènté Jacob, mé ti nkexro tsaáxini.
PSA.47.1	Kaínra chojni chjasintajni chrókjuatera itjára,
PSA.47.1	chrókócháhara, chrótsjera, chrókjuíkosáyehéra Itꞌéni Díos.
PSA.47.2	Kixin Itꞌéni Díos itjen nkaya nka̱jní mé imá tjetoan.
PSA.47.2	Jehe chꞌan mé ijnko Rey tꞌe̱tue̱hen kuenté chjasintajni.
PSA.47.3	Jehe chꞌan kjuínchekꞌitjáña chꞌan
PSA.47.3	ti kjuachaxin chónta kaín chjasin la ko nación
PSA.47.3	kixin ti chojni ntiha la chrókjuinchexiteyéhe sin ti chjasin kuènténi.
PSA.47.4	Jehe chꞌan kjueyá chꞌan ti nonte kui̱to̱nhe̱ni,
PSA.47.4	ti nonte náxrjón tsíkꞌáyéhe̱ Jacob,
PSA.47.4	ti nkexro tjue̱he Díos.
PSA.47.5	Itꞌéni Díos mé sákjui̱
PSA.47.5	ti tsjakꞌe chꞌan tsꞌe̱to̱an chꞌan,
PSA.47.5	la kaín sin chéhe̱ sin itsje sin
PSA.47.5	la tꞌánoa sin trompeta.
PSA.47.6	Méxra̱ chrótsjera, chrókjuíkosáyehéra Díos.
PSA.47.6	Chrótsjera, chrókjuíkosáyehéra ti Rey kuènténi.
PSA.47.7	Méxra̱ a̱ntsí náxrjón chrótsjera kixin chrókóxríhi̱n Díos
PSA.47.7	kixin jehe chꞌan mé ti Rey tꞌe̱to̱an kuenté chjasintajni.
PSA.47.8	Díos mé ti Rey tꞌe̱to̱an kuenté chjasintajni.
PSA.47.8	Jehe chꞌan mé tjetja̱xi̱n chꞌan ti trono tjóá kuènté chꞌan.
PSA.47.9	Ti chojni tjetoan kuènté chjasintajni
PSA.47.9	la kónkotsé sin ti tjejó ti sin tinkáchónki ti Díos kuènté Abraham.
PSA.47.10	Kaín ti kjuachaxin chónta nkojnko nación
PSA.47.10	kuenté chjasintajni mé kuènté Díos tíha.
PSA.47.10	Díos mé imá tꞌe̱to̱an.
PSA.48.1	Itꞌéni Díos mé imá tjetoan;
PSA.48.1	méxra̱ chrókuíto̱ehyani chróchjéheni chꞌan kjuasáya.
PSA.48.1	Ti chjasén chꞌan itjen ti ijna̱ tjóá.
PSA.48.2	itjen nó chókꞌá
PSA.48.2	Tíha mé tso̱chèxin kaín chojni siín chjasintajni.
PSA.48.2	Tíha mé chjasén ti Rey imá tjetoan.
PSA.48.3	Díos mé tꞌayakohen ti chjasin Jerusalén.
PSA.48.3	La kaín chojni nohe kixin chaxín tsaáxin sin ti jehe chꞌan.
PSA.48.4	Ti sin rey mé tsíkónkotsé sin,
PSA.48.4	la nkoko̱a sákjui̱ sin kixin tsjajo̱nko sin ti chjasin a.
PSA.48.5	A̱ndá ti ó kꞌuíkon sin ti chjasin la imá chrákon sin,
PSA.48.5	kóxakohen sin la tjoka kuinká sin sákjuí sin.
PSA.48.6	Chrakon sin la síxrànka̱ sin
PSA.48.6	éxi ijnko chojnichjin sinchekokjíhi tjan ixjan
PSA.48.6	mé xi̱kaha kóhen sin,
PSA.48.7	o̱ éxi ti imá chjéhe xri̱nto̱ tji̱xi̱n ti tji̱to̱xin ña̱o,
PSA.48.7	la kꞌóxika ti ntabarco siín Tarsis.
PSA.48.8	Éxi kuíhini mé xi̱kaha kꞌuíkoni
PSA.48.8	ti chjasin ijié kuènté Díos,
PSA.48.8	ti chjasin i mé kuènté Itꞌéni Díos
PSA.48.8	chónta kaín kjuachaxin.
PSA.48.8	Díos tsíndáchro kixin jína tsjakꞌe
PSA.48.8	ti chjasin Jerusalén nkochríxín.
PSA.48.9	Itꞌéni Díos, xraxinkaoni kixin jaha imá ti̱konoéhéni.
PSA.48.9	Ti ó tjejóni ti ni̱nkuá mé xraxinkakonxíni ti jaha.
PSA.48.10	Méxra̱, kuenté chjasintajni chóxin sin ti ihni̱á,
PSA.48.10	jaha, Itꞌéni Díos
PSA.48.10	la ko tjáha sin kjuasáya
PSA.48.10	kixin imá jína této̱an.
PSA.48.11	Jahara tjejora Jerusalén chrókócháhara
PSA.48.11	la ko jahara tjejora Judá chrókócháhara
PSA.48.11	kixin Díos mé jína tꞌe̱to̱an nkochríxín.
PSA.48.12	Sáchrókjuira ti chjasin Jerusalén,
PSA.48.12	chrókuinkatjéntara ti chjasin
PSA.48.12	la chrókꞌuekinra ti torre chónta nkonda̱tjen.
PSA.48.13	La ko chrótsjehéra ti tja̱tꞌo̱ tsíka̱ntatjen
PSA.48.13	la ko ti palacio
PSA.48.13	kixin jína chróchenkara
PSA.48.13	ti sin tsꞌaxrjéníxinra
PSA.48.14	kixin ti Díos i mé Díos kuènténi nkochríxín
PSA.48.14	la jehe chꞌan tsꞌayakohen chꞌan ti jeheni nkochríxín.
PSA.49.1	Chrókuihin tíhi kaín chjasin,
PSA.49.1	la ko chrókuihin kaín chojni siín kuenté chjasintajni.
PSA.49.2	Chrókuihin ti chojni tꞌe̱to̱an la ko ti chojni tꞌe̱tua̱nhña,
PSA.49.2	ti chojni rico la ko ti chojni nóa.
PSA.49.3	Jeheni tsochronkani ti kjuaxrexinkaon jína
PSA.49.3	la ko ti nkehe jína tjenka̱yáxin a̱séni.
PSA.49.4	Jeheni tsihini ti kjuaxrexinkaon jína kꞌuénixja sin ósé
PSA.49.4	La tso̱tsje̱xini isón arpa ti nkehe noehña chojni.
PSA.49.5	¿Xá nkekuènté chróchrakoni
PSA.49.5	ti ó chrókui ti ña̱o náxrjónhña,
PSA.49.5	ti ó chrókua̱ndatjen ti chojni nínkaon ti jeheni?
PSA.49.6	Jehe sin titekaon sin kixin ti itsjé chichaon
PSA.49.6	chónta sin mé tsaáxin sin
PSA.49.6	la imá ihnke sin kixin nchónhña nkehe tjete chónta sin.
PSA.49.7	Kjánchó ninkexró xitjahya sinchekaá íjnko chojni
PSA.49.7	la ko xitjahya tsje̱nke̱he sin Díos kixin chrókuaá sin.
PSA.49.8	Kixin imá tjete sínkí ti chojni
PSA.49.8	la ninkexró tsjachahya tsꞌe̱na ti kjuachón.
PSA.49.9	Kixin kohya nkexro tsjakꞌe nkochríxín,
PSA.49.9	la chrókꞌuenhña.
PSA.49.10	Ó tꞌikoni kixin nkokón itꞌen kaín chojni,
PSA.49.10	kjónté ti chojni imá nohe o̱ ti chojni lo̱nti̱,
PSA.49.10	a̱ndá ti nkehe chónta sin la ókjé nkexro tsíto̱eko.
PSA.49.11	Kjónté chónta ihni̱é sin ti nonte
PSA.49.11	la jehya ntiha tsꞌejó sin ti ó itsꞌen sin.
PSA.49.11	Ti tòye̱ tsoxravá sin mé tsꞌóna ndo̱e sin nkochríxín.
PSA.49.12	Ti chojni la kjónté chónta itsjé nkehe
PSA.49.12	la xrokjuahya tsꞌejó sin nkochríxín,
PSA.49.12	itsꞌen sin éxi itꞌen kaín ti iko.
PSA.49.13	Mé xi̱kaha tso̱hen ti chojni xi̱kaha tjenka̱yáxin
PSA.49.13	kixin ti chichaon la tsaáxin sin.
PSA.49.14	Ti chojni la éxi ijnko kolélo
PSA.49.14	sátsji sin ti tòye̱ tsꞌenxín sin la ti kjuachꞌén sátsjiko sin.
PSA.49.14	A̱ndá ti ña̱o tsoxechón chojni la tsjacha ti sin jína tsꞌe̱to̱an,
PSA.49.14	a̱ndá ti sin ixri ti nti̱a nduáhya la tsjachahya sin
PSA.49.14	kixin ti kjuachaxin kꞌuéchónta sin la tsjeje̱
PSA.49.14	la jehó ti siín a̱sén ti sin tsíkꞌen mé tsꞌóna ndo̱e sin nkochríxín.
PSA.49.15	Kjánchó Díos mé sinchekaá ti jeheni la í tsꞌenhñani
PSA.49.15	kixin tsjachahya ti kjuachꞌén sinchekꞌitjáña ti jeheni
PSA.49.15	kixin Díos sátsji̱ko ti jeheni kixin tsꞌejókoni chꞌan.
PSA.49.16	Méxra̱, chrókóxakuanhñara kjónté nkojín chojni chrókóríko,
PSA.49.16	kjónté nchónhña nkehe chróchónta sin ndo̱e sin,
PSA.49.17	kixin ti ó itsꞌen sin la xitjahya sátsjiko sin ti nkehe chónta sin,
PSA.49.17	la ti kjuachaxin kuènté sin la xitjahya sátsjiko sin.
PSA.49.18	Ti na̱xa̱ kꞌuejóchón sin
PSA.49.18	kꞌuékjinchenkehe a̱sén sin
PSA.49.18	kixin nchónhña nkehe kꞌuéchónta sin
PSA.49.18	la ko kaín chojni kjuíkosáyehe ti jehe sin,
PSA.49.19	kjánchó ti ó itsꞌen sin la sátsji sin tòye̱
PSA.49.19	éxi sákjuí kaín ti sin tsíkꞌaxrjeníxin sin,
PSA.49.19	la í tsꞌikonhña sin tsꞌinkaséñaxín ti ña̱o.
PSA.49.20	Kixin ti chojni la kjónté rico sin
PSA.49.20	la na̱xa̱ tienxínhña sin,
PSA.49.20	la itsꞌen sin éxi itꞌen kaín iko.
PSA.50.1	Itꞌéni Díos chónta kaín kjuachaxin mé nixja
PSA.50.1	kꞌuéye̱he̱ chꞌan kaín chojni chjasintajni
PSA.50.1	ndesi ti tji̱to̱nxin ña̱o la ko hasta ti tjiatónxin.
PSA.50.2	Díos mé tꞌinkaséñaxín ti chjasin Jerusalén,
PSA.50.2	ti chjasin náxrjón tjóá.
PSA.50.3	Ó itsi ti Díos kuènténi,
PSA.50.3	kjánchó tíha la ijnko kjuachrakon
PSA.50.3	kixin tsji̱ka̱o chꞌan xrohi tsꞌitjáñaxín kaín nkehe
PSA.50.3	la ko tji̱a̱n tsochjéhe xri̱nto̱ nkonda̱tjen ti tsjakꞌe chꞌan.
PSA.50.4	Jehe chꞌan tsꞌéye̱he̱ chꞌan ti sin tjejó nka̱jní
PSA.50.4	la ko ti sin tjejó chjasintajni
PSA.50.4	kixin sinchekito̱exín chꞌan iji̱é ti sin chjasin kuènté chꞌan.
PSA.50.5	Ndáchro chꞌan:
PSA.50.5	“Chrókónkotsé ti chojni jína tjejó
PSA.50.5	kixin kjuínchexiteyá sin ti nkehe kuéto̱an janhan,
PSA.50.5	la ko kꞌóñá sin iko chroxihi sin ti janhan.”
PSA.50.6	Ti nka̱jní mé tsochronkaxín
PSA.50.6	kixin Díos la ijnko juez jína.
PSA.50.7	Ndáchro Díos:
PSA.50.7	“Tihínra chjasin kuénta̱na,
PSA.50.7	tihínra chojni Israel ti nkehe tsondáxrja̱n
PSA.50.7	kixin janhan mé Díos, ti Díos kuèntára.
PSA.50.8	Jehya nínka̱kohanra
PSA.50.8	kixin nkoya̱xón tjájonra ti iko itsꞌen
PSA.50.8	chritaón ti ixro̱ tsíkjásitónra.
PSA.50.9	Kjánchó tjáncháhyara ti koxintáxjan siín ndo̱ara
PSA.50.9	ni ti nchónhña kotèntso̱ chontara tjinká ti korra,
PSA.50.10	kixin janhan kuénta̱na kaín ti iko jie̱he
PSA.50.10	la ko kja̱xin kaín ti iko siín nte̱je̱.
PSA.50.11	Kuénta̱na kaín ti iko xritjaká nka̱jní
PSA.50.11	la ko ti iko siín nonte.
PSA.50.12	A̱ndá ti chrókꞌuén kjinta la ticháxi̱nhña
PSA.50.12	chrókjuanchahara nkehe chrókjonié
PSA.50.12	kixin ti chjasintajni la kuénta̱na la ko kaín ti nkehe siín.
PSA.50.13	¿Xá janhan chrókjonié ti into koxinta ní?
PSA.50.13	O̱, ¿chrókꞌuia ti ijni̱é kotèntso̱ ní?
PSA.50.14	Jehya tíha tjinka̱oan. Náhí.
PSA.50.14	Chrokjuájonra kjuasáya
PSA.50.14	la ko chrókjui̱nchexiteyára ti nkehe tsíndáchrora.
PSA.50.15	Tꞌéye̱héra ti janhan ti ña̱o kjuaxróxinhña tjejora,
PSA.50.15	la janhan si̱ntakaára
PSA.50.15	la jahara tsjíkosáyehéra ti janhan”, ichro Díos.
PSA.50.16	A̱ndá Díos ndáche ti sin tjenka̱yáxin nkehe jínahña:
PSA.50.16	“¿Nke kjuachaxin chontara kixin nixjara ti ley kuénta̱na,
PSA.50.16	o̱ chróchro̱nkaxínra ti nkehe ndáxrja̱n?
PSA.50.17	Kixin tóxrìanhñara ti nkehe tꞌétua̱hanra
PSA.50.17	la ko tóxrìanhñara ti itan kuénta̱na.
PSA.50.18	A̱ndá ti tsꞌikonra itsi xíche̱e la cháhara, chréhéra sin
PSA.50.18	la tꞌitonra ti chojnichjin chónta ijie̱.
PSA.50.19	Nixjara ti nkehe nduáhya
PSA.50.19	la nkochríxín chꞌénara kjuachꞌia.
PSA.50.20	La tꞌándaxíhínra kichuara,
PSA.50.20	kjónté nkoko̱a kichuara la tꞌékara ijie̱.
PSA.50.21	Kaín tíha kjui̱chꞌera la janhan ndáxrja̱nhña ninkehó.
PSA.50.21	¿Á tjénka̱yáxinra kixin janhan la tóyóhe̱ éxi ti jahara ní?
PSA.50.21	Méxra̱ ijie la janhan tsjáncháhára ijie̱.
PSA.50.22	Méxra̱ tiénxinra jína tíhi,
PSA.50.22	jahara tꞌitjáñahanra Díos.
PSA.50.22	Ti tsitekákonhñara, la janhan si̱ntakꞌitjáñara
PSA.50.22	la í kohya nkexro sintakaára.
PSA.50.23	A̱ndá ti nkexro tsjajon kjuasáya,
PSA.50.23	la tsjikosáyehe sin ti janhan
PSA.50.23	la janhan si̱ntakaá sin.”
PSA.51.1	Ti̱konoéhéni Itꞌéni Díos,
PSA.51.1	kixin imá jína jaha
PSA.51.1	la tꞌoxika kaín ti ijie̱ chóntani
PSA.51.1	kixin imá tjue̱héni.
PSA.51.2	Nchekꞌijmani kixin ti nkehe jínahña kjuíchꞌeni,
PSA.51.2	nchetjóáni kixin ti ijie̱ chóntani.
PSA.51.3	Ó noheni kixin chaxín kjuasini ijie̱,
PSA.51.3	nkochríxín xraxinkaoni ti ijie̱ chóntani.
PSA.51.4	la kjuasinhani ijie̱,
PSA.51.4	kjuíchꞌeni ti nkehe jínahña.
PSA.51.4	Méxra̱, ó noheni kixin tsjasóteni
PSA.51.4	kixin jaha mé si̱nchekito̱exián ti ijie̱ kuènténi.
PSA.51.5	Chaxín ndesi kokjíhini la chóntani ijie̱.
PSA.51.5	Jeheni mé ijnko chojni chónta ijie̱,
PSA.51.5	ndesi na̱xa̱ tjenkáyani tse̱e ìñéni.
PSA.51.6	Jaha mé tóxrínhan kixin chaxín ndoá chrókjuénka̱yáxini,
PSA.51.6	la jaha kjuánjua ti kjuaxrexinkaon jína.
PSA.51.7	A̱ndá ijie nchetjuáxiani ti itsjo hisopo
PSA.51.7	ndá tjóá tsíto̱heni
PSA.51.7	la ko nchekꞌijmani kixin tsíto̱heni
PSA.51.7	a̱ntsí tjóá ke ti chrintá.
PSA.51.8	Nchechéhéni ínaá.
PSA.51.8	Nchechéhéni kjónté kjui̱ncheníhí ti huéso̱eni.
PSA.51.9	Tahya kuentá ti nkehe jínahña kjuíchꞌeni,
PSA.51.9	la tꞌoxika ti ijie̱ chóntani.
PSA.51.10	Jaha, Itꞌéni Díos, tsjánjua ijnko a̱séni tjóá
PSA.51.10	la ko ijnko ncha̱kuéni ni̱xin.
PSA.51.11	Ti̱to̱éhya ti jeheni, na̱xa̱ tꞌayakonhéni
PSA.51.11	la takítsjehyani ti Ncha̱kuán chóntani.
PSA.51.12	Ínaá tsjánjua ti kjuachéhe̱
PSA.51.12	kixin jaha kjui̱nchekaáni
PSA.51.12	la ko tsjánjua ti Ncha̱kuán
PSA.51.12	kixin tsjinki̱tsa ti jeheni.
PSA.51.13	Ndá jeheni tsja̱ko̱he̱ni ti chojni tjasin ijie̱ ti nti̱a kuèntá
PSA.51.13	la jehe sin tsokjan sin tsinkáchónki sin ti jaha.
PSA.51.14	Nchekjasótehyani kixin ti ijie̱ kjuasini
PSA.51.14	kixin ikꞌuén chojni,
PSA.51.14	jaha Díos, mé Díos tsaáxini.
PSA.51.14	Landá jína tsotsjeni tsochronkani
PSA.51.14	kixin jaha mé ijnko nkexro jína.
PSA.51.15	Itꞌéni Díos, taki̱tjehé irꞌuani
PSA.51.15	kixin jína tsotsjeni ti itan kuèntá.
PSA.51.16	Kixin jaha mé tjinkákonhña tsꞌayéhé ti iko itsꞌen chrókjuajoni,
PSA.51.16	jaha tóxríanhña ninkehó ti iko chróchróxini.
PSA.51.17	Kixin ti nkehe tjinkaoan tsꞌayéhé,
PSA.51.17	mé ti chojni nchenkehya la ko nchejiéhya a̱sén.
PSA.51.17	Jaha la ti̱konoéhé ti chojni tꞌává a̱sén.
PSA.51.18	Chróchje̱hé kjuachaxin ti chjasin Jerusalén éxi tóxrínhan
PSA.51.18	la chrókjuánjua kjuachaxin chrókjuatso̱hen
PSA.51.18	ti tja̱tꞌo̱ ntaxin nkonda̱tjen ti chjasin.
PSA.51.19	A̱ndá xi̱kaha chrókócháha chrókꞌuayehé
PSA.51.19	ti iko chrókꞌuen la ko ti iko tsíchján,
PSA.51.19	ndá xi̱kaha chrókjuajon sin koxintáxjan
PSA.51.19	chritaón ti altar kuèntá.
PSA.52.1	¿Nkekuènté nchenkexián ti nkehe jínahña?,
PSA.52.1	jaha chojni ndáchrua kixin imá tjetoan.
PSA.52.1	Díos la nkochríxín ti̱konoéhe̱ chꞌan ti jeheni.
PSA.52.2	A̱ndá jaha jehó tjénka̱yáxian si̱chꞌe ti nkehe jínahña,
PSA.52.2	ti ñejen la éxi ijnko cuchillo imá taté
PSA.52.2	mé xi̱kaha ti kjuachꞌia xriko̱a.
PSA.52.3	Jaha a̱ntsí kóxríhan ti nkehe jínahña
PSA.52.3	ke ti nkehe jína,
PSA.52.3	a̱ntsí kóxríhan ti kjuachꞌia
PSA.52.3	ke ti nkehe chaxín ndoá.
PSA.52.4	Imá tóxrínhan tsonixjá ti kjuachꞌia
PSA.52.4	la ko ti nkehe tsꞌitjáñaxín chojni.
PSA.52.5	Méxra̱ Díos sinchekꞌitjáña chꞌan ti jaha nkochríxín
PSA.52.5	la tsakítsjexián chꞌan ti ndo̱a
PSA.52.5	la ko ti nonte tjejó ti chojni tjejóchón.
PSA.52.6	A̱ndá ti sin tinkáchónki Díos tsꞌikon sin
PSA.52.6	la a̱ntsí tsochrakon sin.
PSA.52.6	Ndá tsjanoá sin ti nkexro nduáhya tjenka̱yáxin
PSA.52.6	la tsondáchro sin:
PSA.52.7	“Tsjehé ti nkexro tinkáchónkihya Díos
PSA.52.7	la tjinkakonhña chrókuaá.
PSA.52.7	Jehó kóxríhi̱n sin ti nkehe tjete chónta sin ntihi chjasintajni
PSA.52.7	la ko títo̱ehya sin ichꞌe sin ti nkehe jínahña.”
PSA.52.8	A̱ndá jeheni la éxi ti inta olivo yoa
PSA.52.8	itjen nkaxehen ndo̱e Díos.
PSA.52.8	Jeheni la xraxinkaoni kixin Díos la nkochríxín
PSA.52.8	tjue̱he chꞌan ti jeheni.
PSA.52.9	Jaha Itꞌéni Díos, nkochríxín tjáhani kjuasáya
PSA.52.9	kixin jaha kjuínki̱tsani,
PSA.52.9	la tsochronkani kixin tinkáchónkini ti jaha
PSA.52.9	ti tjejó ti sin tsíkji̱nchetjóá
PSA.52.9	kixin imá jína jaha.
PSA.53.1	Kaín sin la nduáhya ixri sin
PSA.53.1	kixin ichꞌe sin ti nkehe jínahña.
PSA.53.1	Kohya ninkexró chrókjuíchꞌe ti nkehe jína.
PSA.53.2	Ndesi nka̱jní itjen Díos, tjetsjehe chꞌan
PSA.53.2	nkehe ichꞌe ti chojni siín chjasintajni
PSA.53.2	kixin áchꞌe nkojín nkexro chrókienxín
PSA.53.2	la chrókjueyá ti jehe chꞌan.
PSA.53.3	Kjánchó kaín sin kuíto̱he sin Díos,
PSA.53.3	kaín sin kjuíchròe sin, kjuasin sin ijie̱.
PSA.53.3	Kohya ninkexró chrókjuíchꞌe éxi tjinkaon Díos,
PSA.53.3	kohya nijnko sin.
PSA.53.4	Ti chojni ichꞌe nkehe jínahña
PSA.53.4	la chóntahya sin kjuaxrexinkaon jína.
PSA.53.4	Éxi chrókjonie sin nio̱tja̱ mé xi̱kaha
PSA.53.4	nchekjasóte sin ti chjaséni
PSA.53.4	la tjeyáhya sin Díos.
PSA.53.5	Kohya nkehe chróchrako̱he̱n sin,
PSA.53.5	kjánchó síxrànka̱ sin chrakon sin
PSA.53.5	kixin Díos tsꞌóxika huéso̱e ti sin
PSA.53.5	nínkakohen ti jehe chꞌan.
PSA.53.5	A̱ndá jehe sin tso̱suéhe̱ sin
PSA.53.5	kixin Díos kuíto̱he chꞌan ti jehe sin.
PSA.53.6	Jeheni tjechóheni kixin ti ijna̱ Sión
PSA.53.6	tsi̱xi̱n ti nkexro tsaáxin ti sin Israel.
PSA.53.6	Ti ó Itꞌéni Díos tsjajon kjuachaxin
PSA.53.6	chrókjan ti sin israelita chjasén sin
PSA.53.6	ndá tso̱chéhe̱ ti sin tsíkꞌaxrjeníxin Jacob
PSA.53.6	la ko kaín ti chojni chjasin Israel.
PSA.54.1	Jaha Itꞌéni Díos, nchekaáxiani ti ihni̱á,
PSA.54.1	la ko ti kjuachaxin kuèntá tjínki̱tsaxiáni.
PSA.54.2	Díos kuènténi, tihín ti chrónòahani,
PSA.54.2	tihín ti nkehe tjanchiani.
PSA.54.3	Ti chojni jehya judío kꞌuínkatjen sin
PSA.54.3	nínkakohen sin ti jeheni.
PSA.54.3	Ti chojni xra̱hya tónínkaon la tjinkaon sin tsꞌóñá sin ti jeheni
PSA.54.3	kixin titekakonhña sin kixin itjen Díos.
PSA.54.4	Kjánchó Díos mé tjinki̱tsa ti jeheni,
PSA.54.4	Itꞌéni Díos mé tꞌayakohen ti jeheni.
PSA.54.5	Ti nkehe jínahña kjuíchꞌe sin
PSA.54.5	mé tsokjan tsjasótexín sin.
PSA.54.5	Jaha, Itꞌéni Díos, nchekꞌitjáña sin
PSA.54.5	kixin jína jaha.
PSA.54.6	A̱ndá jeheni kaín a̱séni tsjajoni nkehe tsꞌayéhé.
PSA.54.6	Tsotsjeni tsjikosáyeheni ti ihni̱á, Itꞌéni Díos,
PSA.54.6	kixin jína jaha.
PSA.54.7	Kixin jaha mé kjuatsén kaín ti kjuatꞌává chóntani.
PSA.54.7	La ikoni kꞌuíkonxíni nkexrín kꞌuitjáña ti chojni nínkaon.
PSA.55.1	Tihín, Itꞌéni Díos, ti chrónòahani
PSA.55.1	tjakꞌeme̱éhñani ti ó nixje̱he̱ni ti jaha.
PSA.55.2	Jaha tihín, la tjáte̱hé ti nkehe tjanchahani.
PSA.55.2	Tꞌéyani la ko tsjánkani kixin tóxakoheni.
PSA.55.3	Kixin ti sin nínkakohen ti jeheni la tꞌóyako sin,
PSA.55.3	tjinkaon sin chrókꞌóñá sin ti jeheni, tjanchia sin ijie̱.
PSA.55.3	La nínkaon sin chréhe̱ sin ti jeheni.
PSA.55.4	Síchriká ti a̱séni nkaxehen ti ntakuini
PSA.55.4	kixin imá chrakoni kixin ó chrókꞌueni.
PSA.55.5	Chrakoni síxrànka̱ni
PSA.55.5	kixin tjasóteni.
PSA.55.6	La ndáchroni:
PSA.55.6	“Ti chróchóntani kañeñe éxi chónta ti kontóá
PSA.55.6	la jína chrókjuakáni,
PSA.55.6	la kjuaxróxin chróko̱kꞌéheni.
PSA.55.7	Sáchrókjuini ikjín
PSA.55.7	la ti nte̱je̱ ó chrókjuákꞌeni.
PSA.55.8	Chrokóxakoheni tjoka sáchrókjuini kixin chrókuaáni
PSA.55.8	ti ó chrókui ti kjuaxikaon.”
PSA.55.9	Itꞌéni Díos, nchekꞌitjáña ti sin tjenka̱yáxin ti nkehe jínahña
PSA.55.9	la tjinkia ti ngive̱e sin kixin chrókienxínhña sin
PSA.55.9	kixin ó kꞌuíkua̱n kixin kuenté
PSA.55.9	ti chjasin la nínkaon sin la tjajo̱nko kícho sin.
PSA.55.10	Ncha̱kotjin la ko tie ta̱ndátjen sin ti tja̱tꞌo̱ kuènté ti chjasin
PSA.55.10	kixin ntiha siín ijie̱ la nduáhya tjenka̱yáxin sin.
PSA.55.11	Siín ijie̱, tꞌóñá kícho sin la teé sin
PSA.55.11	la ko nkuíxín ti nti̱a siín kjuachꞌia.
PSA.55.12	Ti chrókꞌuándaxín ijnko chojni xráxín nínkaon
PSA.55.12	la chrókóándo̱séni.
PSA.55.12	Kjánchó jehya ijnko nkexro nínkakohen ti jeheni kjuíchꞌe xi̱kaha
PSA.55.12	kixin ti xi̱kaha la jína chrókjuakꞌeméheni chꞌan.
PSA.55.13	Náhí. Jaha ti nkexro chóxini jína,
PSA.55.13	mé kꞌuándaxíhi̱n ti jeheni.
PSA.55.13	Jaha mé éxi nkoko̱a kíchóni xi̱kaha.
PSA.55.14	Ti nkexro xráxín chóxini la jína kꞌuékjoni,
PSA.55.14	la nkoko̱a kuékꞌajini ti ndo̱e Díos.
PSA.55.15	A̱ndá ijie titàya̱ chrókꞌuen ti sin nínkakohen ti jeheni.
PSA.55.15	Ndá tjejóchónxinhín sin chrókꞌuánótje̱ñá sin ti tòye̱
PSA.55.15	kixin jehó ti nkehe jínahña tjenka̱yáxin sin.
PSA.55.16	A̱ndá jeheni tjancheheni Itꞌéni Díos
PSA.55.16	la jehe chꞌan sinchekaá chꞌan ti jeheni.
PSA.55.17	Nchítjen la chonkíxin la ko tso̱jín
PSA.55.17	tsotsjánkani tsꞌéye̱he̱ni Díos,
PSA.55.17	la jehe chꞌan tsihin chꞌan ti nkehe tsjanchiani.
PSA.55.18	Jehe chꞌan tsjajon chꞌan kjuaxróxin tsꞌáyéhe̱ni,
PSA.55.18	kjónté siín ti sin tjajo̱nkoni
PSA.55.18	o̱ kjónté chrókꞌuixin nchónhña ti sin nínkaon.
PSA.55.19	Itꞌéni Díos itjen nkochríxín la tjetihin chꞌan
PSA.55.19	la sinchekjasóte chꞌan ti chojni nínkakohen ti jeheni
PSA.55.19	kixin na̱xa̱ tjinkíhya sin ti nkehe jínahña tjenka̱yáxin sin
PSA.55.19	la ko chrakuenhña sin Díos.
PSA.55.20	Ti nkexro chóxini mé kónínkakohen ti jeheni
PSA.55.20	la kjuínchexiteyáhya chꞌan ti nkehe ndáchro chꞌan.
PSA.55.21	Ti nkehe nixja chꞌan la náxrjón éxi nkehe chónta xi̱a,
PSA.55.21	kjánchó a̱sén chꞌan la siín kjuanínkaon.
PSA.55.21	Nixja chꞌan náxrjón éxi nkehe chónta aceite,
PSA.55.21	kjánchó tíha la éxi ijnko espada imá taté.
PSA.55.22	Chje̱hé Itꞌéni Díos ti kjuaxikaon chonta
PSA.55.22	la jehe chꞌan tsjinki̱tsa chꞌan ti jaha
PSA.55.22	kixin tsíto̱ehya chꞌan tsꞌitsínka
PSA.55.22	ti nkexro jína nchexiteyá.
PSA.55.23	Díos kuènténi,
PSA.55.23	ti sin tjàya la ko ti sin chꞌia
PSA.55.23	la kjónté na̱xa̱ itsjé nánó chrókꞌuejó sin la tjoka itsꞌen sin.
PSA.55.23	Jaha si̱nchekꞌitsínkayá sin ti tòye̱ tsꞌitjáñaxín chojni,
PSA.55.23	kjánchó jeheni la tinkáchónkini ti jaha.
PSA.56.1	Ti̱konoéhéni, Itꞌéni Díos,
PSA.56.1	kixin siín itsjé chojni kꞌuínkatjen nínkakohen ti jeheni,
PSA.56.1	kaín ña̱o tjajo̱nko sin ti jeheni.
PSA.56.2	Kaín ña̱o siín chojni nínkakohen ti jeheni.
PSA.56.2	Nchónhña sin tjajo̱nko sin ti jeheni la nchehnke sin.
PSA.56.3	A̱ndá ti ña̱o imá chrakoni
PSA.56.3	mé a̱ntsí tinkáchónkini ti jaha.
PSA.56.4	Tinkáchónkini Díos, la tjikosayéheni ti itén chꞌan.
PSA.56.4	Tinkáchónkini Díos la chrakonhani.
PSA.56.4	¿Xá nkehe chrókjuíchꞌe ti chojni nduáhya tjejó?
PSA.56.5	Kaín ña̱o tꞌeka sin ijie̱ ti jeheni
PSA.56.5	la jehó tjenka̱yáxin sin sichꞌe sin ti nkehe jínahña.
PSA.56.6	Tónkotsé sin, la tꞌejómá sin,
PSA.56.6	tsáya sin nketí ixrini
PSA.56.6	la xrichóhen sin tjinkaon sin chrókꞌóñá sin ti jeheni.
PSA.56.7	Jaha Itꞌéni Díos, ti kjuanínkaon kuèntá
PSA.56.7	nchekjasótexián sin.
PSA.56.7	Ti̱to̱éhya kixin tsinká sin, sátsji sin.
PSA.56.8	Jaha ó noha nkexrín kjuaxróxinhña kjuákꞌeni.
PSA.56.8	Jaha kjuénájian nkojnko ti nda̱koni.
PSA.56.8	¿Á jehya sínixín kaín tíha ti libro kuèntá ni?
PSA.56.9	Ti chojni nínkaon la sátsji sin ti ó tsochronòani kixin tsjínki̱tsa ti jeheni.
PSA.56.9	Ó noheni kixin jaha Díos itjen ntihi, tjétjinki̱tsani.
PSA.56.10	Tinkáchónkini Díos, la tjikosayéheni ti itén chꞌan.
PSA.56.10	Tinkáchónkini Itꞌéni Díos, la ti itén chꞌan tjikosayéheni.
PSA.56.11	Jeheni tinkáchónkini Díos la chrakonhñani.
PSA.56.11	¿Xá nkehe chrókjuíchꞌe ti chojni nduáhya tjenka̱yáxin?
PSA.56.12	Ti nkehe ndáchroni jaha Itꞌéni Díos,
PSA.56.12	la sinchexiteyáni,
PSA.56.12	la tsotjáhani kjuasáya kixin kjuínki̱tsani.
PSA.56.13	Kixin jaha kjui̱nchekaáni ti chrókꞌueni
PSA.56.13	la ko ti chrókꞌuitsínkani,
PSA.56.13	la jeheni tsꞌajini ti nti̱a kuèntá, kixin jaha mé tsꞌinkaséñaxín ti sátsjini.
PSA.57.1	Díos kuènténi, ti̱konoéhéni,
PSA.57.1	kixin tinkáchónkini ti jaha.
PSA.57.1	Tjinkaoni kixin chrókuaáxini ti kjuachaxin chonta
PSA.57.1	hasta chrókꞌuatsínkajia ti nkehe jínahña chrókóheni.
PSA.57.2	A̱ndá ijie tꞌéya̱hani jaha Díos imá této̱an,
PSA.57.2	kixin jaha ti Díos tjínki̱tsa ti jeheni.
PSA.57.3	Ndesi ti nka̱jní itjen
PSA.57.3	la si̱nchekaá ti jeheni
PSA.57.3	kixin kaín ti sinnínkaon la chréhe̱ sin nínkaon sin.
PSA.57.3	Jaha imá tjue̱héni la ti nkehe nixja jaha la chaxín.
PSA.57.4	Ti itjeni la siín chojni jie̱he éxi koxra̱;
PSA.57.4	Ti ñeno sin la éxi flecha.
PSA.57.4	Ti ñejen sin la éxi espada imá taté.
PSA.57.5	Díos kuènténi, jaha mé tjáko̱xián ti kjuachaxin kuèntá chritaón ti nka̱jní,
PSA.57.5	La ti kjuachaxin kuèntá mé tónoxín kuenté chjasintajni.
PSA.57.6	Ti sin nínkaon mé kjuíchꞌéna sin ijnko tòye̱
PSA.57.6	chrókꞌuitsínkayáni
PSA.57.6	kixin tjinkaon sin chrókjuinchekꞌává sin a̱séni.
PSA.57.6	Kjánchó ti tòye̱ kjuíchꞌéna sin mé jehó sin kꞌuitsínkayá sin.
PSA.57.7	Kaín a̱séni tinkáchónkini ti jaha, Díos kuènténi,
PSA.57.7	la ko tjinkaoni tsotsjeni tsjikosáyexíni ti jaha.
PSA.57.8	Tꞌàyá jaha a̱séni.
PSA.57.8	Tꞌàyá jaha salterio la ko arpa
PSA.57.8	kixin tsotsjeni sinchekjaye̱heni ti ña̱o ni̱xin.
PSA.57.9	Tsjikosáyahani jaha, Itꞌéni Díos,
PSA.57.9	nkayakon kaín ti chojni siín chjasintajni.
PSA.57.10	Ti tju̱éxiani mé imá ijié éxi jiéxin ti nka̱jní.
PSA.57.10	Ti nkehe chaxín ndáchrua mé tjiji hasta ti siín ti itji̱.
PSA.57.11	Ti kjuachaxin kuèntá mé itjen chritaón ti nka̱jní, Díos kuènténi,
PSA.57.11	Ti kjuachaxin kuèntá mé itjen kuenté chjasintajni.
PSA.58.1	Jahara chojni tꞌe̱to̱an,
PSA.58.1	¿á chaxín ndoá tjéyára ti iji̱é chojni ní?
PSA.58.1	¿Á chaxín ndoá nchekito̱exínra ti iji̱é sin ní?
PSA.58.2	Kjá náhí, kixin a̱sánra na̱xa̱ tjenka̱yáxin ti nkehe jínahña.
PSA.58.2	Tjájonra kjuachaxin kixin tsꞌixin kjuanínkaon ti chjasin.
PSA.58.3	Ti chojni tjenka̱yáxin ti nkehe jínahña la jínahña sin
PSA.58.3	kjónté na̱xa̱ tjejóyá sin tse̱e ìñé sin.
PSA.58.3	Tsíkokjíexién sin chꞌia sin la ko ichꞌe sin ti nkehe jínahña.
PSA.58.4	Chónta sin veneno éxi ti veneno kuènté konche.
PSA.58.4	Jehe sin la éxi ti konche jie̱he tienhña kixin síkjehe̱ ndatsjon.
PSA.58.5	Tjinkakonhña va tsihin va ti isón tjasin ti ìnché va
PSA.58.5	kjónté ijnko nkexro imá nohe tsꞌe̱tue̱hen va.
PSA.58.6	Jaha Itꞌéni Díos, tꞌochjenjña ñeno ti sin tjenka̱yáxin ti nkehe jínahña
PSA.58.6	la ko tꞌochjenjña ti ñeno koxra̱.
PSA.58.7	Chrokjui̱nchekꞌitjáña sin éxi tꞌitjáña ti ìnta̱ tꞌitjí nonte.
PSA.58.7	La nchekuen ti flecha tjakꞌe sin.
PSA.58.8	Chrokꞌuitjáña sin éxi tꞌitjáña ti kochi̱ka̱jua̱
PSA.58.8	tsíxámáña ko̱kjo̱e
PSA.58.8	o̱ éxi ti chájan tsíkꞌen tokjíhi la í kꞌuíkonhña
PSA.58.8	ti xrohi kuènté ña̱o.
PSA.58.9	Ti kjónté na̱xa̱ noehña sin la tsoche sin éxi tsoche ti kachꞌi̱,
PSA.58.9	ti na̱xa̱ tjejóchón sin la tsꞌitjáña sin éxi nkehe sátsjiko xri̱nto̱.
PSA.58.10	A̱ndá ti sin jína la tso̱chéhe̱ sin ti ó tsꞌikon sin
PSA.58.10	tsjasóte ti chojni tjenka̱yáxin ti nkehe jínahña.
PSA.58.10	La ijni̱é ti sin a mé tsꞌíjmáxin to̱té ti sin jína.
PSA.58.11	La tsondáchro chojni:
PSA.58.11	“Chaxín ti chojni titekaon Díos la tsꞌáyéhe̱ sin ijnko nkehe náxrjón;
PSA.58.11	chaxín itjen ijnko Díos sinchekito̱exín iji̱é ti chojni chjasintajni.”
PSA.59.1	Itꞌéni Díos, nchekaáni kixin siín ti sin nínkakohen ti jeheni.
PSA.59.1	Tjínki̱tsani kixin kꞌuínkatjen ti sin nínkaon.
PSA.59.2	Nchekaáni kixin siín ti sin tjenka̱yáxin ti nkehe jínahña,
PSA.59.2	nchekaáni kixin tsꞌóñáhña sin ti jeheni.
PSA.59.3	Kónkotsé ti sin tꞌe̱to̱an tjenka̱yáxin nkehe jínahña la tjinkaon sin chrókꞌóñá sin ti jeheni
PSA.59.3	kjónté kjuasinhñani ijie̱, Itꞌéni Díos.
PSA.59.4	Kohya nkehe jínahña kjuíchꞌeni,
PSA.59.4	la kjónté chréhe̱ sin chrókꞌóñá sin ti jeheni.
PSA.59.4	Tꞌínkatjen xrákia, tjínki̱tsani.
PSA.59.5	Itꞌéni Díos,
PSA.59.5	jaha chonta kaín kjuachaxin, jaha Díos kuènté Israel.
PSA.59.5	Tꞌínkatjen, nchekjasóte kaín ti chojni tjejó ti nación titekakonhña ti jaha.
PSA.59.5	Ti̱konoéhña kaín ti sin tjenka̱yáxin ti nkehe jínahña.
PSA.59.6	Sítie ikjan sin ti chjasin la tinkátsjánka sin éxi koni̱a̱ jie̱he
PSA.59.6	ta̱ntatjen sin ti chjasin,
PSA.59.7	Tꞌóyako sin nínkaon sin.
PSA.59.7	Ti nkehe náxrjónhña ndáchro sin la éxi ijnko espada taté.
PSA.59.7	Ndáchro sin:
PSA.59.7	¿Xá nkexro chrókuihin ti nkehe ndáchroni?
PSA.59.8	A̱ndá jaha, Itꞌéni Díos, tjanoá ti jehe sin.
PSA.59.8	Tjanoá kaín ti nación chónhña ti jaha.
PSA.59.9	Jaha Díos chonta kaín kjuachaxin
PSA.59.9	mé tjechóheni kixin tsjínki̱tsani,
PSA.59.9	jaha mé si̱nchekaáni.
PSA.59.10	Jaha Díos, ti̱konoéhéni la ko tjínki̱tsani.
PSA.59.10	La chrókjuánjua kjuachaxin kixin tsꞌikoni tsꞌitjáña
PSA.59.10	ti sin nínkakohen ti jeheni.
PSA.59.11	Tꞌoñáhña sin kixin ti xi̱kaha
PSA.59.11	la ti chjaséni la tjoka tsꞌitjáñehen sin ti nkehe kjuíchꞌe ti sin a.
PSA.59.11	Ti kjuachaxin kuèntá tꞌinki̱téxian sin,
PSA.59.11	jaha Díos, tsaáxini.
PSA.59.12	Jehe sin la tjasixín sin ijie̱ kaín ti nkehe ndáchro sin.
PSA.59.12	Méxra̱, chrókjuasótexín sin ti nkehe nchenkexín sin,
PSA.59.12	ti chꞌia sin la ko ti tjanchajihin
PSA.59.13	Nchekꞌitjáñaxián sin ti kjuanínkaon kuèntá
PSA.59.13	kixin chrókꞌuixinhña sin,
PSA.59.13	kixin chrókónohe kaín chojni kixin jaha Díos, mé ti Rey,
PSA.59.13	la jaha ti Díos tétue̱hén ti sin Israel
PSA.59.13	la ko kuenté chjasintajni.
PSA.59.14	Jehe sin la ikjan sin chjasin ti ó tso̱njín la tinkátsjánka sin éxi koni̱a̱ jie̱he
PSA.59.14	la ta̱ntatjen sin ti chjasin.
PSA.59.15	Ixri sin tjeyá sin nkehe sinie sin,
PSA.59.15	la ti tsꞌitjahya sin la tsꞌóyako sin la tsotsjánka sin
PSA.59.15	kixin kꞌuitjahya sin nkehe sinie sin.
PSA.59.16	Kjánchó jeheni tsotsjeni tsochronkani ti kjuachaxin kuèntá.
PSA.59.16	La ko ti nchítjen tsochronkani nkexrín kui̱konoéhéni
PSA.59.16	kixin jaha mé kjuínki̱tsani.
PSA.59.16	Kjui̱nchekaáni ti ña̱o ikui ti kjuaxikaon.
PSA.59.17	Tsotsjeni himno tsjikosáyaxiáni, jaha Díos kuènténi,
PSA.59.17	kixin jaha mé kjui̱nchekaáni
PSA.59.17	la tjue̱hé ti jeheni.
PSA.60.1	Jaha Díos, ti ó kónínkaoan la kuíto̱hé ti jeheni
PSA.60.1	la tjinkaoan chrókjui̱nchekꞌitjáñani.
PSA.60.1	A̱ndá ijie ikjan tjínki̱tsani ínaá.
PSA.60.2	Jaha kjui̱nchekꞌinkia ti nonte la xitje̱he̱.
PSA.60.2	A̱ndá ijie chrókjui̱ncheki̱to̱hé jína ti nonte kixin sítꞌo̱nte̱he.
PSA.60.3	Jaha imá kjui̱nchekjasóte ti jeheni, ti chojni chjasin kuèntá.
PSA.60.3	Jaha kjuánjua ti vino tsjichroèxini.
PSA.60.4	Kjánchó jaha kjuínki̱tsa ti sin tjikosáyehe ti jaha
PSA.60.4	kixin chrókꞌuenxínhña sin ti chika flecha itꞌe ti sin nínkaon.
PSA.60.5	Tjáte̱hé; nchekaáxiani ti kjuachaxin kuèntá.
PSA.60.5	Nchekaá ti sin tjue̱hé jaha.
PSA.60.6	Díos itjen ti ni̱nkué la ndáchro:
PSA.60.6	“Janhan tso̱chàna tsꞌóxika̱ya̱ha̱ ti chjasin Siquem la ko
PSA.60.6	ti nonte kuènté Sucot.
PSA.60.7	Chjasin Galaad la ko Manasés mé kuénta̱na.
PSA.60.7	Ti chjasin Efraín mé éxi ijnko kásko̱ tꞌayakohen ikja̱
PSA.60.7	la ti chjasin Judá mé éxi ti inta tétua̱nxián.
PSA.60.8	Ti chjasin Moab mé éxi ti ichi̱ tikia ìnta̱ tꞌontia tjaná.
PSA.60.8	A̱ndá nó ti chjasin Edom mé tsochrꞌan ti to̱ka̱tená.
PSA.60.8	Janhan tso̱chàna kixin tsjachahya
PSA.60.8	ti sin filisteo.”
PSA.60.9	¿Xá nkexro sáchrókjuiki̱a̱n ti chjasin ijié chónta tja̱tꞌo̱ tsíka̱ntatjen?
PSA.60.9	¿Xá nkexro sáchrókjuiki̱a̱n chjasin Edom?
PSA.60.10	¿Á jehya jaha ti Díos kuíto̱hé ti jeheni
PSA.60.10	la sátsjikoáhya ti sin soldado kuènténi ní?
PSA.60.11	A̱ndá ijie tjínki̱tsa ti jeheni kixin siín sin nínkaon
PSA.60.11	kixin ti jehóni la chrókjuachahyani.
PSA.60.12	Jaha Itꞌéni Díos tsjinki̱tsani la tsjachani
PSA.60.12	kixin jaha mé si̱nchekꞌitjáña ti sin nínkakohen ti jeheni.
PSA.61.1	Jaha Díos kuènténi, tihín ti tꞌéyani itsen,
PSA.61.1	tjínki̱tsani ti nkehe tjanchahani.
PSA.61.2	Ti kjuéje̱xin chjasintajni kjuákꞌeni kꞌuéye̱he̱ni ti jaha
PSA.61.2	kixin í tsjachahyani, ó chjina ndá chrókꞌuéni.
PSA.61.2	Tjaké ti jeheni chritaón ijnko ixro̱ noi kixin tsaáxini.
PSA.61.3	Jaha mé éxi ijnko tja̱tꞌo̱ imá noi
PSA.61.3	kixin jaha nchekaá ti jeheni ti siín ti sin nínkaon.
PSA.61.4	Tjinkaoni tsjakꞌeni ti ndo̱a nkochríxín
PSA.61.4	kixin ti kjuachaxin kuèntá mé chrókꞌuayakuenxiáni.
PSA.61.5	Jaha Díos kuènténi, ó kuihín ti nkehe ndáchroni,
PSA.61.5	la jaha mé kjuánjua ti nkehe tsꞌáyéhe̱
PSA.61.5	ti sin tsjikosáyehe ti ihni̱á.
PSA.61.6	Jaha chróchje̱hé itsjé ña̱o chrókjuákꞌe ti rey a
PSA.61.6	la ko nchónhña nánó chrókjuákꞌe chꞌan.
PSA.61.7	Chrókjuákꞌe chꞌan nkochríxín ti itjen jaha Díos
PSA.61.7	Chrokꞌuayakohén chꞌan la ko chrókjuinki̱tsa chꞌan
PSA.61.7	kixin jaha kui̱konoéhé chꞌan.
PSA.61.8	A̱ndá xi̱kaha chrótsjeni chrókjuikosáyeheni ti ihni̱á nkochríxín.
PSA.61.8	Kaín ña̱o chrókjuínchexiteyáni ti nkehe ndáchroni.
PSA.62.1	Jehó Díos mé kjuajon ti kjuaxróxin kꞌuitjani
PSA.62.1	la ko ti tsaáxini mé kui̱xi̱n ti jehe chꞌan.
PSA.62.2	Jehó Díos mé tsaáxini la ko tꞌayakohen ti jeheni
PSA.62.2	Tsjichròehyani kixin tꞌayakohen chꞌan ti jeheni.
PSA.62.3	“¿Jahara hasta nkesá tsi̱to̱héra ti kjuanínkaon?
PSA.62.3	Jahara tjinkáonra chrókuinkatjara ti jeheni.
PSA.62.3	Jeheni la éxi ijnko tja̱tꞌo̱ nduáhya tsíkꞌóna
PSA.62.3	o̱ éxi ijnko ntachja̱te tsíka̱ndatjen nchia, ó chjina tsoxitjen.
PSA.62.4	Jehó tjénka̱yáxinra si̱nchekꞌitjáñara ti jeheni.
PSA.62.4	Tóxríhanra chꞌénara kjuachꞌia.
PSA.62.4	Ti irꞌuara la nixja ijnko nkehe jína,
PSA.62.4	a̱ndá ti a̱sánra la tjenka̱yáxin ti nkehe jínahña.”
PSA.62.5	Jehó Díos mé kꞌuitjaxíni ti kjuaxróxin.
PSA.62.5	Ti nkehe tjechóheni la ti̱xi̱n ti itjen Díos.
PSA.62.6	Jehó Díos mé tsaáxini.
PSA.62.6	Jehe chꞌan mé tꞌayakohen chꞌan ti jeheni, méxra̱ tꞌitsínkahyani.
PSA.62.7	Díos mé tsaáxini
PSA.62.7	la ko tsjinki̱tsa chꞌan kixin tsjachani.
PSA.62.7	Jehe chꞌan mé tꞌayakohen chꞌan ti jeheni la ko tsaáxini chꞌan.
PSA.62.8	Jahara chojni chjaséni
PSA.62.8	chrókuinkachónkira Díos nkochríxín.
PSA.62.8	Chronoéhéra chꞌan kaín a̱sánra la chenkara chꞌan kaín ti kjuaxikaon chontara
PSA.62.8	kixin ti Díos a mé tsaáxini.
PSA.62.9	Ti nkehe tjenka̱yáxin chojni, á chojni nóa o̱ á chojni rico,
PSA.62.9	la kjuahnke ó, la sínkíhya tíha.
PSA.62.9	Ti yóí sin chrókjuìinxín sin
PSA.62.9	la nkokón yexín sin kixin sínkíhya sin.
PSA.62.10	Chrokóxríanhñara ti kjuanínkaon
PSA.62.10	la ko chrókóxríanhñara chrókueéra nkehe.
PSA.62.10	Kjónté chrókórikóra
PSA.62.10	la chrókjui̱nchenkexínhñara ti chichaon chontara.
PSA.62.11	A̱ndá nkonaá níxja Díos,
PSA.62.11	la ko yaá nkehe kuíhini
PSA.62.11	kixin kaín ti kjuachaxin la kuènté Díos.
PSA.62.12	Jaha mé tjénke̱hé sin éxi ti ixra̱ kjuíchꞌe sin.
PSA.63.1	Jaha Díos kuènténi,
PSA.63.1	xritjeyáni ti jaha.
PSA.63.1	Éxi ìnta̱ tꞌenxíni mé xi̱kaha ticháxi̱nhini ti jaha,
PSA.63.1	kixin ti a̱séni la éxi ijnko nonte xámá kohya ìnta̱,
PSA.63.1	xi̱kaha itjeni.
PSA.63.2	Tjinkaoni chrókꞌuíkoni ti jaha nkaxehen ti ni̱nko kuèntá
PSA.63.2	kixin chrókꞌuíkoni ti kjuachaxin tétua̱nxián.
PSA.63.3	A̱ntsí sínkí ti tjue̱hé chojni ke ti kjuachón.
PSA.63.3	Méxra̱ ti irꞌuani mé tsotjáxiani kjuasáya.
PSA.63.4	Mé xi̱kaha tsotjáhani kjuasáya ti na̱xa̱ tjechóni ntihi chjasintajni,
PSA.63.4	la kjuachaxíen ihni̱á tsja̱ya̱ni itjani kixin tsjikosáyeheni ti jaha.
PSA.63.5	Chrókóchéhe̱ni
PSA.63.5	éxi chrókjonieni ijnko nkehe imá náxrjón,
PSA.63.5	mé xi̱kaha chrókóchéhe̱ni kixin ti irꞌuani chrótjáaxiani kjuasáya.
PSA.63.6	A̱ndá ti ó sítie jeheni tjetsínkani tjeto̱kꞌéheni
PSA.63.6	la xraxinkaoni ti jaha.
PSA.63.7	Chéhe̱ni kixin itjeni chrínkí ti itsꞌuan kuèntá
PSA.63.7	kixin jaha mé tjínki̱tsani.
PSA.63.8	Ti itjen jaha mé chjinaxón itjen ti a̱séni
PSA.63.8	kixin ti itjá chjina tꞌayakuénxiani.
PSA.63.9	A̱ndá ti sin tjinkaon chrókꞌóñá ti jeheni
PSA.63.9	mé tsꞌánótje̱ñá sin ijnko tòye̱ imá ni̱nka,
PSA.63.9	la tsꞌitjáña sin.
PSA.63.10	Tsꞌenxín sin ti chika espada
PSA.63.10	la ti konda̱níxra tꞌenxín kjinta sinie va ti jehe sin.
PSA.63.11	A̱ndá ti rey tso̱chéhe̱ kixin
PSA.63.11	tinkáchónki Díos.
PSA.63.11	Kaín ti sin tꞌákje̱xi̱n ihni̱é Díos la tsotsje sin,
PSA.63.11	tsjikosáyehe sin chꞌan.
PSA.63.11	A̱ndá irꞌua ti sin nixja kjuachꞌia mé tsꞌikjehe̱,
PSA.63.11	la í xitjahya tsonixja sin.
PSA.64.1	Jaha Díos kuènténi, tihín tsochronkani ti kjuaxikaon chóntani.
PSA.64.1	Tjínki̱tsani la tꞌayakonhéni
PSA.64.1	kixin ti sin nínkaon la nchechrákon sin ti jeheni.
PSA.64.2	Tjakꞌèmáni kixin tso̱enhña ti nkehe imó
PSA.64.2	tjenka̱yáxin ti sin nduáhya ixri,
PSA.64.2	la ko ti nkehe tjenka̱yáxin ti sin tjinkaon sichꞌe
PSA.64.2	ti nkehe jínahña.
PSA.64.3	Nchetaté sin ñejen sin éxi chika espada
PSA.64.3	la ichrꞌán sin chika flecha
PSA.64.3	mé xi̱kaha ti nkehe nixja sin la chónta veneno.
PSA.64.4	Tjejómá sin ichrꞌán sin ti chika flecha tsjiate ti nkexro jína.
PSA.64.4	Titàya̱ ichrꞌán sin ti chika la chrakonhña sin.
PSA.64.5	Tꞌe̱tue̱hen kícho sin kixin sichꞌe sin ti nkehe jínahña.
PSA.64.5	Imó tjenka̱yáxin sin tjasin sin ijnko trampa
PSA.64.5	kixin tsꞌitsínkayá ti chojni jína.
PSA.64.5	Ndáchro sin kixin:
PSA.64.5	“¿Xá nkexro chrókꞌuikon tíhi?”
PSA.64.6	Tjenka̱yáxin sin nkexrín sichꞌe sin ti nkehe jínahña
PSA.64.6	la ndáchro sin kixin ninkexró tso̱nohe ti nkehe sichꞌe sin.
PSA.64.7	Kjánchó Díos mé sinchekjasóte chꞌan ti jehe sin.
PSA.64.7	Mé titàya̱ tsochrꞌán chꞌan ichin tso̱níexín sin.
PSA.64.8	Jehe sin tsꞌitjáñaxín sin ti nkehe nixja sin,
PSA.64.8	a̱ndá ti sin tsꞌikon tíhi la tsjano sin
PSA.64.8	kixin xi̱kaha kóhen ti sin a.
PSA.64.9	Mé xi̱kaha tsochrakon kaín chojni,
PSA.64.9	la tsochronka sin ti kjuaxroan kjuasin Díos
PSA.64.9	la ko tsoxraxinkaon sin ti ixra̱ kjuíchꞌe chꞌan.
PSA.64.10	A̱ndá ti chojni jína tso̱chéhe̱ sin
PSA.64.10	kixin tinkáchónki sin Itꞌéni Díos
PSA.64.10	la ko kaín ti chojni jína tjejó la tsjikosáyehe sin chꞌan.
PSA.65.1	Jaha Díos kuènté chjasin Jerusalén,
PSA.65.1	chrókꞌuayehé ti kjuasáya tsjajoni,
PSA.65.1	la jeheni sinchexiteyáni ti nkehe ndáchroni
PSA.65.2	kixin jaha tihín ti nkehe nixjahani.
PSA.65.2	Kaín chojni chjasintajni tso̱chjina sin ti itjen jaha.
PSA.65.3	Imá kꞌóxrjéni kixin ti ijie̱ tjasini,
PSA.65.3	kjánchó jaha la tꞌoxika ti ijie̱ tjasin chojni.
PSA.65.4	Imá chéhe̱ ti nkexro tsíkjeyá ti jaha
PSA.65.4	kixin tsꞌejó sin chjinaxón ti itjen.
PSA.65.4	Tsꞌejó sin ti ndója ndo̱a la tso̱chéhe̱ sin
PSA.65.4	kixin tsꞌáyéhe̱ sin ti nkehe jína siín ntiha,
PSA.65.4	la ko tso̱chéhe̱ sin tsꞌejó sin ti ni̱nkuá tjóá.
PSA.65.5	Jaha Díos, mé ti nkexro tsaáxini
PSA.65.5	mé ijnko kjuachrakon ijié tóhen
PSA.65.5	ti ó tjáte̱hé.
PSA.65.5	Kaín chojni kuenté chjasintajni
PSA.65.5	la ko kja̱xin ti sin tjejó ikjín chrínta nda̱ñao
PSA.65.5	tjejóchóhen sin kixin jaha tsjínki̱tsa sin.
PSA.65.6	Imá chonta kjuachaxin
PSA.65.6	la ti kjuachaxin kuèntá mé kjui̱chꞌénaxián ti ijna̱.
PSA.65.7	Jaha mé tjásitán ti nda̱ñao
PSA.65.7	la ko ti tóvéntó ti ìnta̱,
PSA.65.7	la jaha tjásitán ti kjuanínkaon siín chjasintajni.
PSA.65.8	A̱ndá ti sin tjejó imá ikjín
PSA.65.8	la tsochrakon sin tsꞌikon sin ti kjuaxroan kuèntá,
PSA.65.8	kixin jaha la nchechéhé kaín chojni
PSA.65.8	tjejó ti tsji̱to̱xin ña̱o la ko ti tsiatóxin ña̱o a.
PSA.65.9	Jaha tꞌayakohén ti chjasintajni
PSA.65.9	la ko nchekꞌaniá ichrin.
PSA.65.9	Mé xi̱kaha nchekꞌánkiá ti nkehe náxrjón siín.
PSA.65.9	Ti tsa̱ka kuèntá la tsíkaón ìnta̱
PSA.65.9	la tíha mé tsꞌánkíxin ti ino,
PSA.65.9	mé xi̱kaha kaín tíha la jaha této̱an.
PSA.65.10	Jaha nchekjatan ti surco kuènté ti nonte
PSA.65.10	la nchekaoán ìnta̱ ti ni̱nka̱.
PSA.65.10	Jaha nchentáxián ti ichrin ti nonte tꞌinka
PSA.65.10	la ko ncheñaoan ti nonte kixin jína tsꞌóna.
PSA.65.11	Jaha kjui̱ncheñaoan ti nonte ti nánó i la kꞌóna jína
PSA.65.11	la nchónhña nkehe kꞌóna.
PSA.65.12	Méxra̱, ti ijna̱ imá náxrjón tsjehe
PSA.65.12	kixin chónta kayoa.
PSA.65.13	A̱ndá ti nonte iton la nchónhña iko siín
PSA.65.13	kixin siín kayoa sinie va.
PSA.65.13	A̱ndá ti nkaya tsa̱ka tsíkꞌinka ino la tsíkꞌóna jína.
PSA.65.13	Kaín nkehe la itsje la ko chéhe̱.
PSA.66.1	Chrókócháhara chrótsjera, chrókjuíkosáyehéra Díos,
PSA.66.1	jahara chojni siín kuenté chjasintajni.
PSA.66.2	Itsjera tsjíkosáyehéra ihni̱é Díos.
PSA.66.2	Chrotsjera, chróchje̱héra Díos kjuasáya.
PSA.66.3	Chróndáchera Díos:
PSA.66.3	“Ti ixra̱ tsíkji̱chꞌe la ijnko kjuaxroan ijié.
PSA.66.3	Ti sin nínkakohan la tsochrakon sin tsoxraxinkaon sin ti jaha
PSA.66.3	kixin ti kjuachaxin kuèntá.
PSA.66.4	Kaín ti chojni chjasintajni tsjikosáyaha sin,
PSA.66.4	tsotsje sin himno la ko tsjikosáyehe sin ti ihni̱á.”
PSA.66.5	Xrákira tsjehéra ti ixra̱ tsíkjichꞌe Díos
PSA.66.5	kixin ti kjuaxroan ijié kjua̱ko̱xi̱n chꞌan
PSA.66.5	kjuínki̱tsa chꞌan chojni.
PSA.66.6	ndá ti sin kꞌuaxrjeníxini la jína kꞌuatsínkaxín sin
PSA.66.6	to̱té sin ntiha.
PSA.66.6	Chrókóchéhe̱ni kixin xi̱kaha kjuíchꞌe Díos.
PSA.66.7	Méxra̱, tsꞌe̱to̱an Díos nkochríxín kixin ti kjuachaxin kuènté chꞌan.
PSA.66.7	Tjetsjehe chꞌan kaín ti nación
PSA.66.7	kixin ti sin jie̱he la í chrókóninkakuenhña sin chꞌan.
PSA.66.8	Jahara chojni chjasintajni chrókjuíkosáyehéra Díos kuènténi.
PSA.66.8	Chrokuihin kaín chojni ti chrótsjera la ko ti chrókjuíkosáyehéra chꞌan.
PSA.66.9	Díos kꞌuayakohen chꞌan ti jeheni kjónté nchónhña nkehe kóheni,
PSA.66.9	la kjuajonhña chꞌan kjuachaxin kixin chrókꞌuitsínkani.
PSA.66.10	Díos kuènténi, jaha kjui̱nchekjasóte ti jeheni.
PSA.66.10	Kjui̱nchetjóáni éxi nchetjóá sin ti chika plata.
PSA.66.11	Jaha kjuánjua kjuachaxin kixin
PSA.66.11	chrókꞌuitsínkayáni ti trampa.
PSA.66.11	Jaha kjui̱nchekamáni ijnko nkehe imá iye.
PSA.66.12	Jaha kuíto̱hé kixin ti chojni tjenka̱yáxin nkehe jínahña
PSA.66.12	chrókuinkátja sin ti jeheni.
PSA.66.12	Kꞌuatsínkani ti siín xrohi la ko ti tjiá ìnta̱,
PSA.66.12	a̱ndá kjuixixín la jaha kjuánjua kjuachaxin kixin
PSA.66.12	kjuaxróxin chrókꞌuejóni.
PSA.66.13	A̱ndá ijie jeheni tsꞌixeheni ti ni̱nkuá la tsji̱ka̱oni
PSA.66.13	iko tsochján tsꞌayéhé.
PSA.66.13	Mé xi̱kaha sinchexiteyáni ti nkehe tsíndáchroni.
PSA.66.14	Mé tíha ti nkehe tsíndáchroni tsotjáhani
PSA.66.14	ti ó kꞌuéchóntani ti kjuaxikaon a.
PSA.66.15	Sinchechjáni ti iko tsa̱nka̱ chritaón ti altar kuèntá.
PSA.66.15	Jaha chrókóxríhan ti kolélo tsíchján náxrjón xraxé
PSA.66.15	la ko ti koxinta la ko kotèntso̱.
PSA.66.16	Xrákira kaínra tinkachónkira Díos.
PSA.66.16	Tihínra tsochronkani nkexrín kjuínki̱tsa Díos ti jeheni.
PSA.66.17	Ti irꞌuani la ko ti ñejeni
PSA.66.17	mé kꞌuéye̱xini Díos
PSA.66.17	mé xi̱kaha kjuíkosáyeheni chꞌan.
PSA.66.18	A̱ndá ti na̱xa̱ chrókjuénka̱yáxini kixin chrókjuasini ijie̱
PSA.66.18	la Itꞌéni Díos kjá chrókienhña chꞌan ti nkehe tjanchiani.
PSA.66.19	Kjánchó kuíhin chꞌan ti nkehe kjuancheheni chꞌan
PSA.66.19	la tjoka kjuínki̱tsa chꞌan.
PSA.66.20	Díos mé imá jína
PSA.66.20	la tjoka kjuáte̱he chꞌan ti nkehe chrónoéhe̱ni chꞌan
PSA.66.20	kixin imá kui̱konoéhe̱ chꞌan ti jeheni.
PSA.67.1	Jaha Díos, ti̱konoéhéni la ko ncheñaoani.
PSA.67.1	Tsjehé ti jeheni la ko tꞌayakonhéni.
PSA.67.2	Kixin kaín ti chojni kuenté chjasintajni tsochóxin sin ti nti̱a kuèntá
PSA.67.2	la ko kaín chojni chrókuihin sin nkexrín chrókuaáxin sin.
PSA.67.3	Ti chojni siín kaín chjasin chrókjuikosáyaha sin, jaha Díos.
PSA.67.3	Kaín chjasin chrókjuikosáyehe ti jaha.
PSA.67.4	A̱ndá ti sin siín kaín nación chrókóchéhe̱ sin la chrótsje sin
PSA.67.4	kixin jaha la ndoá tétue̱hén ti chojni tjejó kaín chjasin
PSA.67.4	la ko jaha tꞌayakohén kuenté chjasintajni.
PSA.67.5	Ti chojni siín kaín chjasin chrókjuikosáyehe ti jaha Díos.
PSA.67.5	Kaín chjasin chrókjuikosáyaha.
PSA.67.6	Ti nonte la tsjajon ti nkehe tsꞌóna
PSA.67.6	kixin jaha Díos kuènténi si̱ncheñaoani.
PSA.67.7	Ncheñaoani jaha Itꞌéni Díos.
PSA.67.7	Kaín chojni chjasintajni chrókjuikosáyehe sin ti jaha.
PSA.68.1	Jaha, Itꞌéni Díos, tihín,
PSA.68.1	í chrókjuájonhña kjuachaxin chrókꞌuejó ti sin nínkakohen ti jaha;
PSA.68.1	la ti sin titekakonhña ti jaha la sáchrókjuixin sin ti itjen jaha.
PSA.68.2	Éxi chrókꞌuitjáña ti ihnchi sáchrókjuiko xri̱nto̱
PSA.68.2	o̱ éxi chrókjuatanka ti chi̱nko̱ cera ti ó tso̱sóa,
PSA.68.2	mé xi̱kaha chrókꞌuitjáña ti sin tjenka̱yáxin ti nkehe jínahña
PSA.68.2	la chrókꞌuejóhya sin ti itjen jaha, Itꞌéni Díos.
PSA.68.3	A̱ndá ti sin jína la chrókóchéhe̱ sin chrókꞌuejó sin
PSA.68.3	ti itjen jaha Díos,
PSA.68.3	chróchrika sin la ko chrókóchéhe̱ sin.
PSA.68.4	Chrotsjera ti itjen Díos.
PSA.68.4	Chrotsjera salmo chrókjuíkosáyehéra ihni̱é Díos.
PSA.68.4	Chrokjuíkosáyehéra ti nkexro tjekjen chritaón ti itji̱.
PSA.68.4	Jehová mé ihni̱é chꞌan.
PSA.68.4	Chrókócháhara ti itjen chꞌan.
PSA.68.5	Díos mé itjen chꞌan nkaxehen ti ni̱nkué chꞌan
PSA.68.5	Jehe chꞌan mé Itꞌé ti ixjan nòé
PSA.68.5	la ko tꞌayakohen chꞌan ti chojni ikꞌán.
PSA.68.6	Díos la tsjajon chꞌan nchia
PSA.68.6	tsꞌejó ti sin chóntahya ndo̱e
PSA.68.6	la tsakitsje chꞌan ti sin tjejóchjina kixin kjuaxróxin tsꞌejó sin.
PSA.68.6	A̱ndá ti sin jie̱he la tsꞌáyéhe̱ sin ijnko nonte tꞌónahña ninkehó.
PSA.68.7	Jaha Díos, ti ó kjuita̱oan nti̱a
PSA.68.7	la chréhe̱ ti sin chjasin kuèntá
PSA.68.7	ti ó sákjuikoá sin nte̱je̱,
PSA.68.8	la ko kja̱xin kꞌuaniá ichrin.
PSA.68.8	Ti ijna̱ Sinaí la kja̱xin kꞌuínki
PSA.68.8	kixin ti kjuachaxin kuèntá, jaha Díos, kuènté ti sin Israel.
PSA.68.9	Jaha Itꞌéni Díos, imá kjui̱nchekꞌaniá ichrin,
PSA.68.9	a̱ndá náxrjón kóyoa ti nonte xámá kjuánjua tsꞌejóni.
PSA.68.10	Ndá ntiha kꞌuejó ti sin chjasin kuèntá.
PSA.68.10	Jaha Díos kui̱konoéhé ti sin nóa
PSA.68.10	la chje̱hé sin kaín ti nkehe kꞌuichánxi̱hin sin.
PSA.68.11	Itꞌéni Díos mé kjuajon chꞌan ti itan kuènté chꞌan
PSA.68.11	la ko kjuajon chꞌan kjuachaxin kixin nchónhña
PSA.68.11	chojnichjin kjuíchronka sin ti itan
PSA.68.11	la ndáchro sin:
PSA.68.12	“Ti sin rey la ko ti sin soldado sákjuí sin,
PSA.68.12	la kuíto̱he sin ti nchia kuènté sin”
PSA.68.12	Ndá kꞌuíxehen ti chojnichjin kuènté Israel
PSA.68.12	la kuákja sin ti nkehe tsíkeé ti sin soldado
PSA.68.12	la kꞌóxika̱ye̱he sin ti nkehe a.
PSA.68.13	Kꞌuítja sin ka̱ñe̱ñe̱e kontóá
PSA.68.13	tsíkjimá plata la ko oro náxrjón.
PSA.68.13	A̱ndá isora tsíkito̱hara ti siín ti kolélo la ntiha ko̱kꞌáhara.
PSA.68.14	A̱ndá ti ó Itꞌéni Díos chónta kaín kjuachaxin
PSA.68.14	kꞌue̱tue̱hen chꞌan ti sin rey la sákjuí sin, kuinká sin,
PSA.68.14	la tíha yóhe̱ éxi chrintá kꞌuaniá chritaón ti ijna̱ Salmón.
PSA.68.15	Ti ijna̱ kuènté Díos mé ti ijna̱ Basán imá noi,
PSA.68.15	mé imá noi itjen ti ijna̱ Basán.
PSA.68.16	Jahara ijna̱ imá noi,
PSA.68.16	¿nkekuènté tónínkakonhénra komára ti ijna̱
PSA.68.16	tsíkjeyá Díos tsjakꞌe chꞌan?
PSA.68.16	Kixin chaxín ntiha tsjakꞌe Díos nkochríxín.
PSA.68.17	Itꞌéni Díos mé chónta chꞌan nchónhña carreta
PSA.68.17	síchóhen kixin sátsji guerra,
PSA.68.17	la kjui̱ka̱o chꞌan ti carreta ti itjen ti ijna Sinaí
PSA.68.17	kixin tsꞌixehen chꞌan ti ni̱nkué chꞌan.
PSA.68.18	la sákjuikoá ti chojni kꞌuéninka̱kohan
PSA.68.18	la kꞌuayéhé ti nkehe kjuajon sin.
PSA.68.18	Kjónté ti sin imá jie̱he la tjáha sin nkehe,
PSA.68.18	kixin jaha Itꞌéni Díos kꞌuejoko̱a sin ntiha.
PSA.68.19	Itꞌéni Díos, jaha imá jína.
PSA.68.19	Kaín ña̱o tꞌayakonhéni
PSA.68.19	la ko nchekaáni.
PSA.68.20	Jaha mé Díos kuènténi mé si̱nchekaáni.
PSA.68.20	Jaha mé si̱nchekaáni kixin chrókꞌuenhñani.
PSA.68.21	Díos mé tsꞌóchjenka chꞌan ti ikja ti sin nínkakohen ti jehe chꞌan
PSA.68.21	la ko ikja ti sin na̱xa̱ tjasin ijie̱.
PSA.68.22	Itꞌéni Díos ndáchro:
PSA.68.22	“Janhan tsꞌe̱ya̱ha̱ ti sin nínkakohanra kixin tso̱kja̱nxi̱n sin ti ijna̱ Basán
PSA.68.22	la ko tso̱kja̱nxi̱n sin ti nda̱ñao imá ni̱nka
PSA.68.23	kixin tsꞌo̱nti̱xi̱nra to̱tára ti ijni̱é sin
PSA.68.23	la ko koni̱ára itsꞌi va ti ijni̱é sin.”
PSA.68.24	Jaha Díos mé Rey kuènténi,
PSA.68.24	tsꞌikon kaín chojni kixin ikjui ti chojni tinkáchónki ti jaha ti ni̱nkuá
PSA.68.24	kixin tsjikosáyaha sin.
PSA.68.25	Ti sin itsje mé tsítaón sin nti̱a,
PSA.68.25	a̱ndá ti sin itꞌin isón tsochréhe̱ sin nóton
PSA.68.25	la nko̱siñe mé chrókjui ti sin tjarisoá
PSA.68.25	xraá sin pandero chjéhe itja sin.
PSA.68.26	Chrokjuíkosáyehéra Itꞌéni Díos ti tónkotséra,
PSA.68.26	jahara kaínra tsíkꞌaxrjeníxinra ti sin Israel.
PSA.68.27	Ndá kuitaón nti̱a ti sin kuènté Benjamín, ti chꞌin ntasoá,
PSA.68.27	la nchónhña ti sin tꞌe̱to̱an kuènté Judá
PSA.68.27	la ko ti sin tꞌe̱to̱an kuènté Zabulón la ko Neftalí.
PSA.68.28	Jaha Díos kuènténi tjáko̱xián ti kjuachaxin kuèntá,
PSA.68.28	tjinki̱tsani ijie éxi xráxín kꞌuékjínki̱tsani.
PSA.68.29	Ti sin rey kjui̱ka̱o sin nkehe tsjajon sin
PSA.68.29	ti ni̱nko kuèntá itjen chjasin Jerusalén.
PSA.68.30	Tjénduéhé ti sin chjasin tjejó éxi nchónhña koxinta jie̱he la ko koxintáxjan.
PSA.68.30	Jaha chrókuakítsjehé sin ti chika plata chónta sin
PSA.68.30	kixin chrókjuinchenkexínhña sin.
PSA.68.30	Tꞌoxika ti chjasin imá tóxrínhi̱n chrókjui guerra.
PSA.68.31	Chojni tꞌe̱to̱an tsji̱xi̱n chjasin Egipto
PSA.68.31	la ko chojni kuènté Etiopia
PSA.68.31	tsjoka sin itja sin ti itjen Díos.
PSA.68.32	Chrotsjera chrókjuíkosáyehéra Díos kaínra,
PSA.68.32	chojni tjejó nkuíxín nonte chjasintajni,
PSA.68.32	mé chrótsjera himno kuènté Díos.
PSA.68.33	Jehe chꞌan mé itjen chꞌan nka̱jní
PSA.68.33	ti ósé tsíkjichꞌéna chꞌan.
PSA.68.33	Chrokuihínra ti nixja chꞌan
PSA.68.33	mé éxi sítjonta xi̱kaha ti itén chꞌan.
PSA.68.34	Chrokónohara ti kjuachaxin kuènté Díos.
PSA.68.34	Tja̱ko̱xi̱n Díos ti kjuachaxin kuènté chꞌan
PSA.68.34	kixin tjinki̱tsa chꞌan ti sin Israel.
PSA.68.34	Ti kjuachaxin kuènté Díos mé itjen nka̱jní.
PSA.68.35	Jaha ijnko Díos imá chónta kjuachaxin
PSA.68.35	la ko ti itjen jaha la mé imá tjóá, jaha Díos kuènté ti sin Israel.
PSA.68.35	Jaha mé tjánjua ti kjuachaxin kuèntá
PSA.68.35	la tsjínki̱tsa ti sin chjasin kuèntá.
PSA.68.35	Jaha mé ijnko Díos imá jína.
PSA.69.1	Nchekaáni jaha Díos kuènténi
PSA.69.1	kixin ó tetjihini ti ìnta̱.
PSA.69.2	Kixin tꞌaniánkíni ti ìnta̱ imá ni̱nka
PSA.69.2	la í xitjahya tsjisóji̱xi̱ni ti to̱téni,
PSA.69.2	kixin ó kjuíjini ti sítjiá ìnta̱ imá ni̱nka
PSA.69.2	la ti ìnta̱ la tjinkaon chrókꞌuátjuákoni.
PSA.69.3	Ó tsíkꞌikjehe̱ isini kixin imá tꞌéya̱hani,
PSA.69.3	la ti isini la imá tjoté.
PSA.69.3	La ko ti ikoni mé ó tsíkꞌikjehe̱
PSA.69.3	kixin imá isé chóheni chrókjuáte̱hé,
PSA.69.3	jaha Itꞌéni Díos kuènténi.
PSA.69.4	kjónté chóntahyani ijie̱;
PSA.69.4	mé siín a̱ntsí imá itsjé chojni nínkaon ke ti ka̱xi̱héni.
PSA.69.4	Imá tinkákótsjé ti chojni nínkaon,
PSA.69.4	la kjónté chaxínhña la tꞌeka sin ijie̱ ti jeheni
PSA.69.4	kixin tjinkaon sin kixin chrókꞌokje̱nhe̱ni sin nkehe
PSA.69.4	kjónté chaxínhña kueéheni sin.
PSA.69.5	Díos kuènténi, jaha noha kixin áchꞌe nkojín nkehe jínahña kjuíchꞌeni
PSA.69.5	kixin xitjahya sinchemáhani tíha.
PSA.69.6	Itꞌéni Díos, jaha chonta kaín kjuachaxin.
PSA.69.6	Jeheni la tjinkakonhñani kixin ti sin tinkáchónki ti jaha,
PSA.69.6	chrókósuéhe̱ sin kixin nkojín nkehe nduáhya kjuíchꞌeni.
PSA.69.6	Tjinkakonhñani kixin chrókꞌóxrjé a̱sén
PSA.69.6	ti sin xritjeyá ti jaha, Díos kuènté Israel,
PSA.69.6	kixin ti ijie̱ tꞌeka chojni ti jeheni.
PSA.69.7	Tjasótexíni kixin ti tjue̱heni ti jaha
PSA.69.7	la imá tósuéhe̱ni.
PSA.69.8	Jeheni mé éxi ijnko nkexro chónhña chojni
PSA.69.8	kjónté ti sin kíchóni la chónhña sin ti jeheni.
PSA.69.9	la ti ó tꞌándaxíhi̱n sin ti jaha la kja̱xin tꞌándaxíhi̱n sin ti jeheni.
PSA.69.10	Tsjánkani la ko niehñani kixin tꞌává a̱séni,
PSA.69.10	a̱ndá jehe sin la tjanoá sin ti jeheni.
PSA.69.11	A̱ndá ti ó tꞌinkáyani ika tié kixin tꞌáváni
PSA.69.11	la kaín chojni mé tjanoá sin ti jeheni.
PSA.69.12	Mé ixri sin tꞌándaxín sin
PSA.69.12	la ko ti sin tókoan mé tjanoá sin ti jeheni.
PSA.69.13	A̱ndá jaha Itꞌéni Díos tꞌéya̱hani,
PSA.69.13	Díos kuènténi tjinki̱tsani ijie
PSA.69.13	kixin jaha imá tjue̱héni;
PSA.69.13	chaxín si̱nchekaáni éxi tsíndáchrua.
PSA.69.14	Chrokui̱toéhya kixin chrókꞌuitsínkankíni ti ìnta̱ nche̱tꞌo̱ a.
PSA.69.14	Nchekaáni kjónté nínkakohen chojni ti jeheni
PSA.69.14	kixin ti ìnta̱ imá ni̱nka chrókꞌuenxíni.
PSA.69.15	Chrokui̱toéhya kixin chrókꞌuátjuákoni ti ìnta̱
PSA.69.15	la ko chrókui̱toéhya kixin ti ìnta̱ imá ni̱nka
PSA.69.15	chrókjuinchekꞌitjáña ti jeheni,
PSA.69.15	la ti tòye̱ chrókꞌuitsínkayáni la chrókꞌuikjèhya ti irꞌua.
PSA.69.16	Itꞌéni Díos, tjáte̱hé ti nkehe tjanchahani
PSA.69.16	kixin jaha mé ti̱konoéhéni nkochríxín.
PSA.69.16	Ikjan tjinki̱tsani, kixin jaha imá tjue̱héni.
PSA.69.17	Tjakꞌeme̱éhñani kixin jeheni ijnko nkexro tꞌaha ixra̱,
PSA.69.17	kixin imá kjuaxikaon itjeni;
PSA.69.17	méxra̱ tóxakohan tjoka tjinki̱tsani.
PSA.69.18	Xrákia jaha Itꞌéni Díos, tjinki̱tsani;
PSA.69.18	chrókjui̱nchekaáni kixin chjinaxón siín ti chojni nínkakohen ti jeheni.
PSA.69.19	Jaha la ó noha nkexrín tꞌándaxíhi̱n sin ti jeheni
PSA.69.19	la ijnko kjuatosuéhe̱ kixin xi̱kaha nixja sin, tꞌándaxín sin.
PSA.69.19	Jaha la ó noha nkexro ti nínkakohen ti jeheni.
PSA.69.20	Mé xi̱kaha imá tꞌándaxín sin la imá tꞌává a̱séni.
PSA.69.20	Í chóntahyani fuerza kixin tꞌáváni.
PSA.69.20	Méxra̱ tjechóheni kixin chrókui nkojín nkexro
PSA.69.20	chrókjuinki̱tsa chrókjuinchechéhe̱ ti jeheni
PSA.69.20	la kohya ninkexró.
PSA.69.21	la tsichjéhe sin veneno kixin chrókꞌuenxíni
PSA.69.21	la ti ìnta̱ chrókꞌuini la kjuajon sin vino isán.
PSA.69.22	la ko kaín ti nkehe náxrjón chónta sin
PSA.69.22	mé chrókꞌuitjáñaxín sin.
PSA.69.23	Jaha Díos, chrókjui̱nchentakótán sin
PSA.69.23	la ko chrókjui̱nchexrànka to̱té sin.
PSA.69.24	Tjáko̱xián ti kjuanínkaon kuèntá,
PSA.69.24	nchekjasótexián sin
PSA.69.24	Chrokjui̱nchekjasóte sin kixin ti ijie̱ chónta sin.
PSA.69.25	la ninkexró tso̱kohya ti kuékꞌejó sin.
PSA.69.26	Mé xi̱kaha tso̱hen kixin jehe sin chréhe̱ sin ti chojni kjui̱ncheníhí
PSA.69.26	la tjanoá sin kixin ti kjuatjoté tsíkjánjua jaha.
PSA.69.27	A̱ndá ti ijie̱ kuènté sin mé nchekjasótexián sin
PSA.69.27	la í chrókui̱konoéhña sin.
PSA.69.28	kixin tsochóntahya ihni̱é sin ti libro
PSA.69.28	kꞌuínixín ihni̱é ti chojni tsochónta kjuachón,
PSA.69.28	la tso̱kohya ihni̱é ti sin nduáhya ixri ti tjejó ihni̱é ti sin jína.
PSA.69.29	A̱ndá jeheni mé nóani la ko níhini;
PSA.69.29	méxra̱ nchekaáni, jaha Díos kuènténi.
PSA.69.30	Jeheni mé tsotsjeni tsjikosáyexíni ti ihni̱á jaha, Itꞌéni Díos,
PSA.69.30	la ko tso̱chéhe̱ni ti tsjikosáyeheni ti jaha.
PSA.69.31	Ti tsjikosáyahani mé a̱ntsí imá tóxríhan jaha, Itꞌéni Díos,
PSA.69.31	a̱ndá kanhñó chrókóxríhan ti chrókꞌóñáni ijnko koxinta o̱ ijnko koxintáxjan chónta ntèé la ko kjoto̱té
PSA.69.31	ndá tíha chrókjuajoni.
PSA.69.32	Tsꞌikon ti chojni nóa kixin nkexrín tsjikosáyeheni ti jaha,
PSA.69.32	a̱ndá tso̱chéhe̱ sin,
PSA.69.32	la tso̱chéhe̱ a̱sén ti nkexro xritjeyá Díos.
PSA.69.33	A̱ndá Díos mé tjetihin ti nkehe ndáchro ti chojni nóa,
PSA.69.33	la tꞌitjáñehña chꞌan ti chojni tjejóchjina
PSA.69.33	tinkáchónki ti jehe chꞌan.
PSA.69.34	Méxra̱ ti nkehe siín nka̱jní la ko chjasintajni
PSA.69.34	la ti nda̱ñao
PSA.69.34	la ko kaín nkehe siín
PSA.69.34	chrókjuikosáyehe Itꞌéni Díos.
PSA.69.35	Kixin Díos mé sinchekaá ti sin chjasin Jerusalén
PSA.69.35	la ko sichꞌéna chꞌan ni̱xin ti chjasin kuènté Judá
PSA.69.35	landá itsjé chojni tsꞌejó sin ntiha.
PSA.69.36	A̱ndá ti xje̱en ti sin chꞌehe Díos ixra̱ mé
PSA.69.36	tsi̱to̱nhe̱n sin ti chjasin ntiha.
PSA.69.36	Kaín ti sin tjue̱he ti ihni̱é chꞌan
PSA.69.36	mé tꞌáyéhe̱ sin ti nonte la ntiha tsꞌejó sin.
PSA.70.1	Díos kuènténi, tjinki̱tsani nchekaáni.
PSA.70.1	Itꞌéni, tjoka xrákia tjinki̱tsani.
PSA.70.2	Jaha nchesuéhé
PSA.70.2	chrókꞌóñá sin ti jeheni.
PSA.70.2	Chrókósuéhe̱ ti sin tjenka̱yáxin
PSA.70.2	ti nkehe jínahña chrókjuíchꞌehe sin ti jeheni.
PSA.70.3	Chrokjan sin chrókósuéhe̱ sin
PSA.70.3	kixin tjanoá sin ti jeheni.
PSA.70.4	A̱ndá kaín ti sin xritjeyá ti jaha
PSA.70.4	la imá chrókóchéhe̱ sin
PSA.70.4	la ti sin tjinkaon chrókuaá
PSA.70.4	la nkochríxín tsondáchro sin:
PSA.70.4	“Jaha Díos, imá ijié ti kjuachaxin kuèntá.”
PSA.70.5	A̱ndá jeheni la tꞌáváni la ko nóani.
PSA.70.5	Díos kuènténi, tjoka xrákia tjínki̱tsani.
PSA.70.5	Jaha xráxín tjínki̱tsani la ko nchekaáni.
PSA.70.5	Nchexrjenhña, xrákia tjoka, Itꞌéni Díos.
PSA.71.1	Jaha Itꞌéni Díos mé si̱nchekaáni
PSA.71.1	la í chrókósuèhyani ninkehó.
PSA.71.2	Tjinki̱tsani, nchekaáni
PSA.71.2	kixin jaha la imá jína.
PSA.71.2	Tjakꞌe tihín ti chrónòahani la tjínki̱tsani.
PSA.71.3	Jaha mé éxi ijnko ixro̱ ijié
PSA.71.3	o̱ éxi ijnko tja̱tꞌo̱ tsíkꞌóna imá noi tsaáxini
PSA.71.3	mé xi̱kaha jaha tsíndáchrua kixin si̱nchekaáni.
PSA.71.4	Díos kuènténi,
PSA.71.4	nchekaáni kixin ti sin tjenka̱yáxin ti nkehe jínahña
PSA.71.4	la ko ti sin jie̱he la tjinkaon sin
PSA.71.4	chrókjuinchekꞌitjáña sin ti jeheni.
PSA.71.5	A̱ndá jaha Itꞌéni Díos mé tinkáchónkini ti jaha;
PSA.71.5	ti na̱xa̱ ntasoáni la xráxín tinkáchónkini ti jaha.
PSA.71.6	Kjónté na̱xa̱ tjenkáyani tse̱e ìñéni
PSA.71.6	la jaha kꞌuayakohéni
PSA.71.6	la ko jaha kjuínki̱tsa ti kokjíhini.
PSA.71.6	Méxra̱, tsotjáhani kjuasáya nkochríxín.
PSA.71.7	Nchónhña chojni chrakon sin kixin kꞌuíkon sin nkexrín jína itjeni
PSA.71.7	kixin jaha xráxín kjui̱nchekaáni.
PSA.71.8	Kaín ña̱o itsjeni kixin
PSA.71.8	tinkáchónkini ti jaha.
PSA.71.8	Kaín ña̱o tjáhani kjuasáya kixin imá ijié ti kjuachaxin kuèntá.
PSA.71.9	Jaha chrókui̱to̱éhyani kjónté ó tádani,
PSA.71.9	kjónté ó kjuéje̱ ti fuerza chóntani
PSA.71.9	la chrókui̱to̱éhyani.
PSA.71.10	Kixin ti sin nínkaon la tjinkaon sin
PSA.71.10	chrókꞌóñá sin ti jeheni,
PSA.71.10	la tsíkónkotsé sin tjenka̱yáxin sin
PSA.71.10	nkehe sichꞌehe sin ti jeheni.
PSA.71.11	Ndáchro sin: “Tsochréhe̱ni ti nkexro a
PSA.71.11	la tsotséni
PSA.71.11	kixin Díos la ó tsíkito̱he ti jehe chꞌan,
PSA.71.11	la í kohya nkexro tsaáxin chꞌan.”
PSA.71.12	Ti̱to̱éhyani, jaha Díos kuènténi.
PSA.71.12	¡Xrákia tjoka tjínki̱tsani!,
PSA.71.13	kixin chrókósuéhe̱ ti sin nínkakohen ti jeheni,
PSA.71.13	la chrókꞌuitjáña sin.
PSA.71.13	¡Chrókósuéhe̱ ti sin xritjeyá ti nkehe jínahña tso̱heni!
PSA.71.14	A̱ndá jeheni mé kaín ña̱o tinkáchónkini ti jaha
PSA.71.14	la ko tsjikosáyahani nkochríxín.
PSA.71.15	Kuenté ña̱o ti irꞌuani mé tsochronkaxíni
PSA.71.15	kixin jína ti jaha la ko kjui̱nchekaáni.
PSA.71.15	Tíha la ijnko nkehe tjachahyani tienxíni.
PSA.71.16	Tsochrónkaxíni ti kjuachaxin ijié kuèntá,
PSA.71.16	la ko ti nkehe kjui̱chꞌe jaha
PSA.71.16	la tsochronkani kixin jahuá mé ijnko nkexro imá jína.
PSA.71.17	Jaha Díos kuènténi této̱an,
PSA.71.17	jaha mé kjuákohéni ti na̱xa̱ kꞌuéntasoáni.
PSA.71.17	A̱ndá ijie la na̱xa̱ tsochronkaxíni ti kjuaxroan ijié kjuáko̱xián.
PSA.71.18	A̱ndá kjónté chrókótádani, chrókótjóá ikjani,
PSA.71.18	la jaha Díos chrókui̱to̱éhyani.
PSA.71.18	Na̱xa̱ chrókjuákoxian ti kjuachaxin kuèntá
PSA.71.18	kixin tsihin ti sin tjejó ijie la ko kaín ti sin itsi chrꞌéxi̱n.
PSA.71.19	Imá jína jaha la tjetjáko̱xián ti kjuachaxin kuèntá
PSA.71.19	nkuíxín chjasintajni la ko nka̱jní.
PSA.71.19	Jaha la nchónhña kjuaxroan kjuásian.
PSA.71.19	¿Xá nkexro chrókóyóhe̱ ti jaha?
PSA.71.20	Jaha kjuánjua kjuachaxin kjuasóteni
PSA.71.20	la ko nchónhña nkehe náxrjónhña kóheni,
PSA.71.20	a̱ndá ijie la tsjánjua fuerza ni̱xin
PSA.71.20	kixin jína tsjakꞌeni ínaá,
PSA.71.20	la jaha tsjinki̱tsani
PSA.71.20	kixin tsꞌixenhñani ti tòye̱ imá ni̱nka.
PSA.71.21	A̱ndá a̱ntsí tsochóntani kjuachaxin
PSA.71.21	kixin jaha tsokjan si̱nchechéhéni.
PSA.71.22	Ijie la tsotsjeni himno tsjikosáyeheni ti jaha
PSA.71.22	la itsꞌini arpa la ko salterio tsjikosáyaxiáni,
PSA.71.22	kixin jaha mé ti Díos kuènté ti sin Israel.
PSA.71.23	Tsotsjeni la tso̱chéhe̱ni,
PSA.71.23	kixin jaha kjui̱nchekaáni.
PSA.71.24	Kaín ña̱o tsochronkani
PSA.71.24	kixin jína jaha,
PSA.71.24	la tsochronkani kixin jaha kjui̱nchesuéhé
PSA.71.24	ti sin kꞌuétjinkaon chrókjuinchekꞌitjáña ti jeheni.
PSA.72.1	Jaha Díos, chrókjuínki̱tsa ti rey
PSA.72.1	kixin jína chrókꞌue̱to̱an chꞌan éxi ti jaha
PSA.72.1	la ko kja̱xin jína chrókjuákꞌe chꞌan.
PSA.72.2	Kixin ndá xi̱kaha jína chrókjuinki̱tsa ti rey
PSA.72.2	ti sin tinkáchónki ti jaha
PSA.72.2	la ko ti sin nóa chóntahya sin nkexro
PSA.72.2	tsjinki̱tsa ti jehe sin.
PSA.72.3	Tjínki̱tsa jaha kixin ti nte̱je̱ la ko ti ijna̱
PSA.72.3	chrókꞌóna jína
PSA.72.3	kixin jína chrókꞌuejó ti sin chjasin kuèntá.
PSA.72.4	Jína chrókjuinki̱tsa ti rey ti chojni nóa.
PSA.72.4	Chrokjuinchekaá chꞌan ti sin nóaxi̱n tjejó,
PSA.72.4	a̱ndá chrókjuinchekjasóte chꞌan
PSA.72.4	ti sin chꞌiyehe ti sin nóa.
PSA.72.5	Ti rey la nkochríxín chrókjuikosáyehe chꞌan ti jaha, Díos,
PSA.72.5	ti na̱xa̱ itjen ti ña̱o la ko ti nitjó tꞌinkaséñaxín.
PSA.72.6	Ti kjuachaxin kuènté ti rey mé chrókóyóhe̱
PSA.72.6	éxi ti ichrin sítꞌaniá nchekꞌánkí ti kaxi
PSA.72.6	o̱ éxi ti ichꞌa̱n sítꞌaniá nonte.
PSA.72.7	Jína la ko ndoá chrókjuákꞌe ti rey
PSA.72.7	la chrókꞌuixin kjuaxróxin
PSA.72.7	kaín ti ña̱o tsjakꞌe chꞌan tsꞌe̱to̱an chꞌan
PSA.72.7	ti na̱xa̱ tsꞌinkaséñaxín ti nitjó.
PSA.72.8	ti nda̱ñao hasta ti kjuéje̱xin
PSA.72.8	la ko ti nda̱río Éufrates
PSA.72.8	la hasta ti kjuéje̱xin ti chjasintajni.
PSA.72.9	La ti sin tjejó nte̱je̱
PSA.72.9	la chrókꞌuejóxin sin tochꞌin sin chrókjuikosáyehe sin ti rey.
PSA.72.9	A̱ndá ti sin nínkakohen ti rey
PSA.72.9	la tsꞌitsínka sin tsoxrakja̱ñani sin nonte nkayakon ti jehe chꞌan.
PSA.72.10	Kaín ti rey kuènté chjasin Tarsis
PSA.72.10	la ko ti rey kuènté ti nonte siín chritaón nda̱ñao
PSA.72.10	la kaín ti rey kuènté chjasin Sabá la ko Seba
PSA.72.10	mé tsji̱ka̱o sin nkehe
PSA.72.10	sincheki̱to̱nhe̱n sin ti rey a̱ntsí tꞌe̱to̱an.
PSA.72.11	Kaín rey itsi tsꞌejóxin tochꞌin
PSA.72.11	ti itjen ti rey kuènté Israel,
PSA.72.11	kixin kaín chojni kuenté chjasintajni
PSA.72.11	sichꞌehe sin ixra̱ ti jehe chꞌan.
PSA.72.12	Kixin ti rey sinchekaá chꞌan
PSA.72.12	ti chojni nóa tjejóchrónoéhe̱ sin chꞌan
PSA.72.12	la ko ti sin chóntahya nkexro tsjinki̱tsa ti jehe sin.
PSA.72.13	Tsi̱konoéhe̱ ti rey ti sin nóaxi̱n tjejó
PSA.72.13	la ko sinchekaá ti sin nóa.
PSA.72.14	Siín chojni chꞌiyehe ti sin nóa la ko nchekjasóte sin
PSA.72.14	a̱ndá ti rey la sinchekaá ti sin a
PSA.72.14	kixin kjónté nóa sin la imá tjete sínkí sin.
PSA.72.15	Isé chrókjuákꞌe ti rey
PSA.72.15	la chrókꞌuáyéhe̱ chꞌan ti oro kuènté ti chjasin Sabá
PSA.72.15	la ko kaín chojni chrókjuanchehe sin Díos nkochríxín
PSA.72.15	kixin chrókjuinki̱tsa chꞌan ti rey a
PSA.72.15	la kaín ña̱o chrókjuincheñao Díos ti jehe chꞌan.
PSA.72.16	Nchónhña trigo chrókꞌóna ti nonte siín ti chjasin ntiha
PSA.72.16	la ko kja̱xin ti ijna̱ chrókꞌóna nchónhña trigo
PSA.72.16	kixin jína chrókꞌóna éxi ti nkehe tꞌóna ti ijna̱ Líbano
PSA.72.16	la chrókꞌuixin itsjé chojni ti chjasin
PSA.72.16	éxi tsjéxin ti kayoa siín nte̱je̱.
PSA.72.17	Kixin ti ihni̱é ti rey la chrókjuákꞌe nkochríxín.
PSA.72.17	Ti nkehe tsíkjichꞌe ti rey la isé chrókjuákꞌe
PSA.72.17	éxi ti ña̱o tꞌinkaséñaxín
PSA.72.17	landá kaín chojni siín kuenté chjasintajni
PSA.72.17	chrókóñao sin kixin ti rey a.
PSA.72.18	Jína ti Díos, ti Díos tꞌe̱to̱an kuènté ti sin Israel.
PSA.72.18	Jehó chꞌan mé itsjé kjuaxroan ijié tsíkjasin chꞌan.
PSA.72.19	Jína nkochríxín tꞌe̱to̱an Díos
PSA.72.19	la tsjikosáyehe chojni ti ihni̱é chꞌan.
PSA.72.19	Kuenté chjasintajni tꞌinkaséñaxín ti kjuachaxin kuènté chꞌan.
PSA.72.19	Chaxín xi̱kaha tsoxiteyá. Mé xi̱kaha tso̱hen.
PSA.72.20	Mé xi̱kihi kjuixixín ti oración
PSA.72.20	kuènté David xje̱en Isaí.
PSA.73.1	Chaxín jína ti Díos kuènté ti sin Israel
PSA.73.1	kixin jehe chꞌan mé tjinki̱tsa chꞌan ti sin ó tsíkótjóá a̱sén.
PSA.73.2	A̱ndá ti jeheni ó a̱ntsíkoá
PSA.73.2	ndá chrókꞌuitsínkani kixin chróxratóxin to̱téni.
PSA.73.3	Kixin tóchji̱no̱xínhini ti ó tꞌikoni kixin jína tjejó
PSA.73.3	ti sin xrinchehnke la ko ti sin ixri ti nti̱a nduáhya.
PSA.73.4	Jehe sin la tóxakuenhña sin ti chrókꞌuen sin
PSA.73.4	kixin jína tjejó sin.
PSA.73.5	Ninkehó kjuaxikaon chóntahya sin éxi chónta íso chojni;
PSA.73.5	la tjasótehya sin éxi tjasóte kaín ti íso chojni.
PSA.73.6	Méxra̱ imá tja̱ko̱xi̱n sin kixin nchehnke sin
PSA.73.6	la ko chéhe̱ sin chrókꞌóñá sin chojni.
PSA.73.7	Imá rico sin la xi̱kaha imá tjasin sin itsjé nkehe;
PSA.73.7	la xra̱hya tꞌikoni ti nkehe jínahña ichꞌe sin.
PSA.73.8	Nchechrakon sin ti chojni chjasin kixin jie̱he nixja sin
PSA.73.8	la ko tjinkaon sin chrókjuincheníhi sin chojni.
PSA.73.9	Tꞌántaxíhi̱n sin ti nkexro itjen nka̱jní,
PSA.73.9	la jie̱he tꞌe̱tue̱hen sin kaín chojni chjasintajni.
PSA.73.10	A̱ndá ti chojni kꞌuékinkáchónki Itꞌéni Díos la ikjan sin
PSA.73.10	kꞌuíto sin ti chojni tjenka̱yáxin ti nkehe jínahña
PSA.73.10	la ko kuitekaon sin ti níxja ti sin a.
PSA.73.11	Ndáchro sin: “¿Xá chrókónohe Díos ti nkehe sítóhen ni?
PSA.73.11	¿Xá chrókienxín Díos itjen nkaya nka̱jní?”
PSA.73.12	Tsjehéra ti sin ixri ti nti̱a nduáhya.
PSA.73.12	Chéhe̱ sin kixin imá sítinkákꞌánkí
PSA.73.12	ti nkehe tjete chónta sin chjasintajni.
PSA.73.13	A̱ndá jeheni la, ¿á ó chónkó kjuínchetjóáni a̱séni
PSA.73.13	la ko kjuínchetjóáni itjani ní?
PSA.73.14	Kaín hora kꞌuekoni
PSA.73.14	la ko nkojnko nchítjen kjuasóteni.
PSA.73.15	A̱ndá ti ndáchroni kixin chrónixjani éxi ti jehe sin,
PSA.73.15	la kjá xi̱kaha chrókjuichꞌiyeheni ti sin chjasin kuèntá.
PSA.73.16	A̱ndá kjuénka̱yáxini kixin chrókienxíni tíha,
PSA.73.16	kjánchó imá ixra̱.
PSA.73.17	Hasta kꞌuíxeheni ti ni̱nkué Díos
PSA.73.17	ndá kienxíni nketí sátsji ti sin a.
PSA.73.18	Jaha Díos mé kjuánjua kjuachaxin nkexrín tsꞌitsínkaxín sin,
PSA.73.18	mé tsꞌitjáñaxín sin ti nkehe jínahña kjuíchꞌe sin.
PSA.73.19	Xrína̱hña titàya̱ tsꞌitjáña sin,
PSA.73.19	tsꞌitjáñaxín sin ti kjuachrakon itsi.
PSA.73.20	Éxi ijnko chojni tjejua la ndáchro kotꞌáchrién
PSA.73.20	ndá xráxèxin la ó kjuixin kꞌuitjáñehen tíha
PSA.73.20	mé xi̱kaha, jaha, Itꞌéni Díos, tsꞌinkatjen
PSA.73.20	la si̱nchekꞌitjáña ti sin kuítekakonhña ti jaha.
PSA.73.21	A̱ndá jeheni mé imá kónínkaoni
PSA.73.21	la ko kjoté a̱séni.
PSA.73.22	Ijnko chojni lo̱nti̱ ti jeheni
PSA.73.22	kixin kꞌuékienxínhñani,
PSA.73.22	la jaha Díos tꞌíkuan ti jeheni
PSA.73.22	éxi ijnko iko chóntahya kjuaxrexinkaon jína.
PSA.73.23	Kjónté kꞌuékienxínhñani la xráxín kꞌuékjakꞌe jaha ti itjeni
PSA.73.23	kixin jaha mé tsítsé ti itjani chjina a.
PSA.73.24	Jaha tjétjínki̱tsani, la kjuánjua ti kjuaxrexinkaon jína,
PSA.73.24	a̱ndá chrꞌéxi̱n la jína tsꞌáyéhe̱ni ti kjuachaxin kuèntá nkaya nka̱jní.
PSA.73.25	¿Xá nkexro chrókóchóxini nkaya nka̱jní?
PSA.73.25	Jehó jaha Díos.
PSA.73.25	La ti ó tóchjinani ti itjen la tjinkakonhñani
PSA.73.25	ninkehó ti nkehe siín chjasintajni.
PSA.73.26	Ti nto̱eni la ko ti a̱séni tinkákjeje̱,
PSA.73.26	kjánchó jaha Díos mé tjánjua ti fuerza kuèntá.
PSA.73.26	Jeheni nkochríxín tsochóxini ti jaha.
PSA.73.27	Ti sin tsíto̱he ti jaha la tsꞌitjáña
PSA.73.27	mé xi̱kaha jaha si̱nchekꞌitjáña
PSA.73.27	kaín ti sin tinkáchónkihya ti jaha.
PSA.73.28	Méxra̱ tjinkaoni tso̱chjinani ti itjen jaha, Itꞌéni Díos
PSA.73.28	kixin a̱ntsí jína tíha.
PSA.73.28	Jeheni tinkáchónkini ti jaha, Itꞌéni Díos.
PSA.73.28	Méxra̱ tsochronkaxíni kaín ti ixra̱ jína tsíkji̱chꞌe jaha.
PSA.74.1	Jaha Díos,
PSA.74.1	¿nkekuènté kui̱to̱héni nkochríxín?
PSA.74.1	¿Nkekuènté kóninkákohén
PSA.74.1	ti kolélo tjejó no̱nta̱a?
PSA.74.2	Xráxinkaoan ti chjasin kuèntá,
PSA.74.2	ti sin tsíkjeyá jaha ti xránkíxixín.
PSA.74.2	Jaha mé kjui̱nchekaá ti jeheni kixin
PSA.74.2	chrókꞌónani chojni kuèntá.
PSA.74.2	Xráxinkaoan ti ijna̱ Sión kjuákꞌe jaha.
PSA.74.3	Xrákia jaha tsjehé ti tja̱tꞌo̱ tsíxika
PSA.74.3	kixin ti sin nínkaon tsíkꞌóxika sin
PSA.74.3	kuenté ti ni̱nko.
PSA.74.4	Ti sin nínkakohan la tꞌóyako sin
PSA.74.4	chéhe̱ sin kixin kjuacha sin
PSA.74.4	kjuínchekꞌitjáña sin ti ni̱nko kuèntá,
PSA.74.4	la kjuakꞌe sin ti bandera kuènté sin chritaón ntiha.
PSA.74.5	Jehe sin éxi chojni kjui̱ka̱o hacha,
PSA.74.5	tꞌóchjejin ti inta siín nte̱je̱,
PSA.74.6	mé xi̱kaha kꞌóchjejinxín sin hacha la ko martillo,
PSA.74.6	ti nkehe náxrjón síxehen ti ni̱nko
PSA.74.7	la kjuaka sin ti ni̱nko a
PSA.74.7	kixin tjikosayéhya sin tíha
PSA.74.7	la kꞌóxika sin hasta ti xránkíxixín nchia.
PSA.74.8	Ndáchro sin kixin sinchekꞌitjáña sin ti jeheni,
PSA.74.8	méxra̱ kjuaka sin kaín ti ni̱nko tónkotséxini,
PSA.74.8	chjéxini kjuasáya ti jaha Díos.
PSA.74.9	Ndá í tikonhñani ti kjuachaxin kuèntá
PSA.74.9	la ko í kohya nkexro tsochronka ti itan,
PSA.74.9	la í kohya nkexro nohe
PSA.74.9	hasta nkesá tsjixixín tíhi.
PSA.74.10	Jaha Díos,
PSA.74.10	¿xá hasta nkesá tsjánjua kjuachaxin tsꞌixin ti sin
PSA.74.10	tjanoá ti chjasin kuèntá?
PSA.74.10	¿Xá hasta nkesá na̱xa̱ tsꞌándaxíhi̱n sin ti ihni̱á?
PSA.74.11	¿Nkekuènté kixin tjakꞌèma ti itjá chónta kjuachaxin a?
PSA.74.11	La, ¿nkekuènté tjexro̱a ti itjá la tjinki̱tsahyani?
PSA.74.12	Méxra̱ xráxín ósé jaha mé ti Rey kuènténi,
PSA.74.12	la jaha Díos kjuínki̱tsa ti jeheni kixin kjuachani.
PSA.74.13	la jaha mé kjui̱ncheníhí ti ikja ti konche jínahña,
PSA.74.13	siín ti nda̱ñao.
PSA.74.14	A̱ndá ti nto̱e va mé chje̱hé ti iko jie̱he siín nte̱je̱, kjónie.
PSA.74.15	Jaha mé kjuínchekꞌaxrje ti nda̱río
PSA.74.15	la ti tsa̱ka tjetji ìntá
PSA.74.15	la kjui̱nchexámá.
PSA.74.16	Jaha mé kuèntá ti ncha̱kotjin la ko ti tie
PSA.74.16	la jaha kjui̱chꞌéna ti nitjó la ko ti ña̱o.
PSA.74.17	Jaha mé noha nketí tjeje̱xin ti chjasintajni,
PSA.74.17	la jaha mé kjui̱chꞌéna ti tso̱sóa la ko ti tso̱kin.
PSA.74.18	Xráxinkaoan, jaha Itꞌéni Díos, kixin ti sin nínkakohan
PSA.74.18	la tꞌándaxíha̱n sin
PSA.74.18	la ti chojni chóntahya kjuaxrexinkaon jína
PSA.74.18	mé tjikosayéhya sin ti ihni̱á.
PSA.74.19	Chjèhya jaha ti iko jie̱he
PSA.74.19	ti a̱sén ti kontóá kuèntá
PSA.74.19	la tꞌitjáñahña nkochríxín ti sin nóa.
PSA.74.20	Chroxraxinkaoan ti nkehe tsíndáche ti sin chjasin kuèntá
PSA.74.20	kixin imá siín kjuaxikaon ti chjasin a.
PSA.74.21	Méxra̱ chrókui̱toéhya jaha kixin chrókósuéhe̱
PSA.74.21	ti chojni tjejótjasóte.
PSA.74.21	Tjínki̱tsa ti sin nóa la ko ti sin nóaxi̱n tjejó
PSA.74.21	kixin tsíto̱ehya sin tsjikosáyehe sin ti jaha.
PSA.74.22	Jaha Díos, tjáko̱xián kixin imá jína jaha.
PSA.74.22	Xráxinkaoan kixin ti sin tjenka̱yáxin nkehe jínahña
PSA.74.22	la nkochríxín tꞌándaxíha̱n sin.
PSA.74.23	Tꞌitjáñahña ti tꞌíyato ti sin nínkakohen ti jaha
PSA.74.23	kixin tinkákꞌánkí ti kjuanínkaon kuènté kaín ti sin jie̱he.
PSA.75.1	Kjuasáya tja̱há, jaha Díos,
PSA.75.1	kjuasáya kixin chjinaxón itjen jaha.
PSA.75.1	Ti sin tinkáchónki ti jaha la tsochronka sin ti kjuaxroan kjuásian.
PSA.75.2	Ndáchro Itꞌéni Díos:
PSA.75.2	“Ti hora tjínka̱oan
PSA.75.2	la janhan mé ndoá si̱ntaki̱to̱axian ti ijie̱ chónta chojni.
PSA.75.3	A̱ndá ti ó tsꞌinki ti nonte la ko kaín ti chojni siín ntiha,
PSA.75.3	la janhan mé tsꞌayakoha̱n ti xránkíxixín ti nonte a.”
PSA.75.4	A̱ndá ndátjan ti sin tjenka̱yáxinhña jína
PSA.75.4	la ko ti sin nchehnke kixin
PSA.75.4	kanhñó chrókjuinchehnke sin.
PSA.75.5	Chrokjuinchenkexínhña sin ti kjuachaxin chónta sin
PSA.75.5	la ko chrónixjahya sin ti nkehe jehya kjuasàya.
PSA.75.6	Kohya ninkexró ti tji̱to̱xin ña̱o o̱ ti tjiatóxin ña̱o
PSA.75.6	o̱ ti nó sur tsjacha tsochjéhe ijnko chojni ti kjuachaxin.
PSA.75.7	Náhí, ti kjuachaxin la ti̱xi̱n ti itjen Díos
PSA.75.7	kixin jehe chꞌan ti ijuez tꞌe̱to̱an.
PSA.75.7	Jehe chꞌan takitsjehe chꞌan chojni ti kjuachaxin chónta
PSA.75.7	a̱ndá chjéhe chꞌan íso chojni.
PSA.75.8	Itꞌéni Díos tjexraá ti copa
PSA.75.8	síkaón ti vino síxróji, mé ti kjuanínkaon kuènté chꞌan.
PSA.75.8	A̱ndá tsꞌitjí chꞌan ti vino chritaón ti chjasintajni
PSA.75.8	la kaín ti chojni tjenka̱yáxin ti nkehe jínahña siín chjasintajni
PSA.75.8	la itsꞌi sin tíha la xi̱kaha tsjasóte sin.
PSA.75.9	A̱ndá jeheni la nkochríxín tsochronkani
PSA.75.9	kixin jína ti Díos kuènté Jacob
PSA.75.9	la tsotsjeni tsjikosáyeheni chꞌan.
PSA.75.10	Kixin Díos sinchekꞌitjáña
PSA.75.10	ti kjuachaxin chónta ti sin tjenka̱yáxin ti nkehe jínahña.
PSA.75.10	La Díos mé tsjinki̱tsa ti chojni jína
PSA.75.10	kixin a̱ntsí tsꞌánkí ti kjuachaxin chónta sin.
PSA.76.1	Ti Díos la chóxin ti chjasin Judá
PSA.76.1	la chjasin Israel la a̱ntsí tjetoan ti ihni̱é Díos.
PSA.76.2	Ti ni̱nkué Díos itjen chritaón ijna̱ Sión,
PSA.76.2	chjasin Jerusalén.
PSA.76.3	Ntiha kꞌóchjejinxín chꞌan ti chika
PSA.76.3	tjajo̱nxi̱n sin ti siín guerra;
PSA.76.3	mé ti escudo la ko ti espada la ko ti flecha.
PSA.76.4	Jaha Díos, imá tjetoan,
PSA.76.4	a̱ntsí chonta kjuachaxin ke ti ijna̱ xráxín tjejó.
PSA.76.5	Kjónté ti sin imá jie̱he la kꞌuaxrjehe sin
PSA.76.5	kaín ti nkehe chónta sin
PSA.76.5	la ninkehó nkehe kjuíchꞌehya sin, ikꞌuén sin.
PSA.76.6	Ti ó níxja, jaha Díos kuènté Jacob
PSA.76.6	la ti carreta la ko ti koka̱te̱ chónta ti sin jie̱he la í sákjuíhya.
PSA.76.7	Jaha mé ijnko kjuachrakon ijié.
PSA.76.7	¿Xá nkexro chrókjuacha chrókjuakꞌexín to̱té
PSA.76.7	ti itjen jaha, ti ó chrókónínkáoan?
PSA.76.8	A̱ndá ti nkaya nka̱jní itjen
PSA.76.8	nchekito̱exián iji̱é chojni.
PSA.76.8	A̱ndá ti chojni siín chjasintajni
PSA.76.8	la chrakon sin la ninkehó ndáchrohya sin,
PSA.76.9	kixin jaha, Díos, ó kjuankíxian
PSA.76.9	nchekito̱exián iji̱é ti chojni,
PSA.76.9	a̱ndá jaha si̱nchekaá ti chojni tjejótjasóte ntihi chjasintajni.
PSA.76.10	Ti kjuanínkaon kuènté chojni la jaha
PSA.76.10	tsjacha si̱chꞌéna ijnko nkehe tsjikosáyaha.
PSA.76.10	Ti ó tso̱nínkaoan jaha, la hasta ti chojni imá jie̱he
PSA.76.10	la tsjikosáyaha sin.
PSA.76.11	Jahara chojni, ti nkehe tsíndáchera Itꞌéni Díos
PSA.76.11	mé ticháxi̱n chrókjui̱nchexiteyára.
PSA.76.11	Kaín chojni tjejó, tso̱chjina ti itjen ti kjuachaxin kuènté chꞌan
PSA.76.11	la chrókjui̱ka̱o sin nkehe chrókꞌuáyéhe̱ chꞌan
PSA.76.11	kixin jehe chꞌan mé ijnko kjuachrakon ijié.
PSA.76.12	Jehe chꞌan mé tsjatsìin chꞌan
PSA.76.12	ti kjuachaxin chónta ti sin tꞌe̱to̱an,
PSA.76.12	a̱ndá ti sin rey tꞌe̱to̱an chjasintajni
PSA.76.12	la tsochrako̱he̱n sin Díos.
PSA.77.1	Jeheni mé kꞌuéye̱he̱ni Díos,
PSA.77.1	kꞌuéye̱he̱ni Díos kixin chrókuihin chꞌan la chrókjuinki̱tsa chꞌan.
PSA.77.2	Jeheni tjeyáni Itꞌéni Díos ti ña̱o náxrjónhña itjeni;
PSA.77.2	la tjokani itjani kuenté tie, chrónoéhe̱ni chꞌan
PSA.77.2	la kjónté la na̱xa̱ náxrjónhña itjen a̱séni.
PSA.77.3	Xraxinkaoni Díos la tsjánkani
PSA.77.3	la imá kꞌóxrjé a̱séni.
PSA.77.4	Xitjahya tsjakꞌejuani,
PSA.77.4	imá tóxakohen a̱séni la xitjahya nixjani.
PSA.77.5	Xraxinkaoni ti ña̱o la ko ti nánó kꞌuatsínka.
PSA.77.6	Xraxinkaoni nkexrín kꞌuétsjeni ti tie.
PSA.77.6	Itjoni a̱séni la tjanchankíni:
PSA.77.7	¿Á chaxín nkochríxín tso̱nínkaoan, jaha Itꞌéni Díos?
PSA.77.7	¿Á chrókjanhña chrókui̱konoéhéni ínaá ní?
PSA.77.8	¿Á kjuixin kꞌuitjáñahan nkexrín kꞌuétjue̱héni ní?
PSA.77.8	¿Á kjuixin kꞌuitjáñahan nkochríxín ti nkehe tsíndáchroa ní?
PSA.77.9	¿Á ó kjuixin kꞌuitjáñahan ti kꞌuéki̱ko̱noéhéni ní?
PSA.77.9	¿Á imá nínkaoan kixin í ti̱konoéhñani ijie ní?
PSA.77.10	A̱ndá imá tꞌáváni ti ó xraxinkaoni
PSA.77.10	kixin ti Díos imá noi itjen la
PSA.77.10	í tjinki̱tsahya chꞌan ti jeheni.
PSA.77.11	Xraxinkaoni ti kjuaxroan ijié tsíkji̱chꞌe jaha Itꞌéni Díos.
PSA.77.11	Xraxinkaoni ti kjuaxroan ijié tsíkji̱chꞌe ósé.
PSA.77.12	Xraxinkaoni kaín ti ixra̱ tsíkji̱chꞌe jaha
PSA.77.12	la chrónixjani kuènté ti ixra̱ tsíkjasian.
PSA.77.13	Jaha Díos, imá tjóá ti nti̱a kuèntá.
PSA.77.13	¿Xá nkexrín chrókjuákꞌe íjnko díos ijié
PSA.77.13	chrókóyóhe̱ éxi ti jaha?
PSA.77.14	Jaha mé ijnko Díos tjasin kjuaxroan ijié.
PSA.77.14	Jaha kjuánjua ti kjuachaxin kuèntá
PSA.77.14	tsꞌáyéhe̱ kaín chojni siín chjasintajni.
PSA.77.15	Ti itjá chónta kjuachaxin ijié kjui̱nchekaáxian
PSA.77.15	ti sin chjasin kuèntá,
PSA.77.15	mé ti sin tsíkꞌaxrjeníxin Jacob la ko xje̱en chꞌan, José.
PSA.77.16	A̱ndá ti nda̱ñao kꞌuíkon ti jaha Díos
PSA.77.16	la chrakon,
PSA.77.16	kjónté imá ni̱nka kꞌuínki.
PSA.77.17	A̱ndá ti itji̱ chrìin nka̱jní la kꞌuaniá ichrin
PSA.77.17	la ko sítjonta la ko sítjónkíxín nkuíxín.
PSA.77.18	Ti xri̱nto̱ chjéhe la éxi sítjonta.
PSA.77.18	Ti chjasintajni kꞌuinkaséñani ti sítjónkíxín.
PSA.77.18	A̱ndá ti nonte la kꞌuínki, chrákon.
PSA.77.19	Jaha kuakítjehé ijnko nti̱a ti nda̱ñao,
PSA.77.19	la ko kꞌoxikaye̱hé itsjé ìnta̱,
PSA.77.19	kjánchó ninkexró kꞌuitjahya nketí tsíkꞌejó ti to̱tá.
PSA.77.20	Jaha kjuínki̱tsa ti sin chjasin kuèntá
PSA.77.20	éxi chrókjuínki̱tsa ti kolélo kuèntá,
PSA.77.20	la ko jaha kjuéyá Moisés la ko Aarón
PSA.77.20	sátsjiko sin ti sin chjasin kuèntá.
PSA.78.1	Tihín, chjasin kuènténi, ti nkehe tjetjakoni.
PSA.78.1	Tihín jína, ti itan tsꞌaxrjexín ti irꞌuani.
PSA.78.2	tsonixjani ti kjuaxrexinkaon jína.
PSA.78.2	Tsondáchroni ti nkehe tsíkóhen ósé,
PSA.78.2	kꞌuékohya nkexro tienxín.
PSA.78.3	Tíhi la ó tsíkihini la ko ó tienxíni;
PSA.78.3	kixin ti sin tsíkꞌaxrjeníxini tsíchronka.
PSA.78.4	A̱ndá ijie chrókjuincheméhñani ti xje̱eni,
PSA.78.4	chróchenkani sin ti nkehe chaxín;
PSA.78.4	chróchenkani ti sin itsi chrꞌéxi̱n
PSA.78.4	ti kjuachaxin kuènté Díos
PSA.78.4	la ko kaín ti nkehe imá ijié kjuíchꞌe chꞌan.
PSA.78.5	Díos tsíkꞌe̱tue̱hen Jacob
PSA.78.5	la ko tsichjéhe chꞌan ti sin Israel ti ley
PSA.78.5	la ko kꞌue̱tue̱hen Díos ti sin tsíkꞌaxrjeníxini
PSA.78.5	kixin tsochenka sin ti xje̱en sin ti ley a,
PSA.78.6	kixin tso̱nohe ti sin itsi chrꞌéxi̱n
PSA.78.6	la ko ti sin na̱xa̱ tsokjíhi
PSA.78.6	kixin jehe sin tsja̱ko̱he̱ sin ti itén Díos ti xje̱en sin ínaá.
PSA.78.7	Mé xi̱kaha jehe sin tsinkáchónki sin Díos
PSA.78.7	la ko tsꞌitjáñehña sin ti ixra̱ tsíkjichꞌe chꞌan
PSA.78.7	la ko tsjikosáyehe sin ti nkehe tsíkꞌe̱to̱an chꞌan.
PSA.78.8	Mé xi̱kaha jehe sin chrókꞌónahña sin éxi ti itꞌé sin,
PSA.78.8	jie̱he sin la kuítekakonhña sin.
PSA.78.8	Nduáhya kjuénka̱yáxin a̱sén ti sin a
PSA.78.8	la kjuikosáyehya sin Díos.
PSA.78.9	Ti sin kꞌuaxrjeníxin Efraín
PSA.78.9	kuamá sin arco la ko flecha kixin tsjajo̱n sin,
PSA.78.9	kjánchó chrakon sin ikjan sin ti ña̱o kꞌuixin ti kjuanínkaon ijié.
PSA.78.10	Kjuínchexiteyáhya sin ti nkehe
PSA.78.10	tsíndáchro Díos,
PSA.78.10	la ko kuítekakonhña sin ti nkehe tsíkꞌe̱to̱an chꞌan.
PSA.78.11	Tsíkꞌitjáñehen sin ti ixra̱ tsíkjichꞌe Díos;
PSA.78.11	la ko ti kjuachaxin ijié tsíkꞌikon sin.
PSA.78.12	mé tsíkja̱ko̱xi̱n Díos itsjé kjuaxroan ijié
PSA.78.12	ti nonte Egipto, chjino chjasin Zoán.
PSA.78.13	la kꞌuíxiton ti ìnta̱
PSA.78.13	a̱ndá kꞌóna nonte xámá kꞌuatsínkaxín sin.
PSA.78.14	a̱ndá ti tie la xrohi kꞌuinkaséñaxín ti sítie kꞌuejó sin.
PSA.78.15	A̱ndá ti ó kꞌuejó sin nte̱je̱ la kꞌóchjenka Díos ti itjo̱ a
PSA.78.15	la kꞌuaxrje yeé ìnta̱ ikꞌui sin.
PSA.78.16	la kꞌóna éxi ijnko nda̱río.
PSA.78.17	La kjónté xi̱kaha kꞌuíkon sin itsjé kjuaxroan,
PSA.78.17	la na̱xa̱ kjuasin sin ijie̱ ti ó kꞌuejó sin nte̱je̱,
PSA.78.17	la kuitekakuenhña sin Díos itjen nkaya nka̱jní.
PSA.78.18	landá kjuanchia sin nkehe sinie sin éxi kóxríhi̱n sin.
PSA.78.19	Kꞌuántaxíhi̱n sin Díos ndáchro sin:
PSA.78.19	¿Xá chrókjuákꞌe Díos ijnko mesa ti nte̱je̱ ntihi
PSA.78.19	chrókjónietóxini ní?
PSA.78.20	Méxra̱ Díos la kꞌóchjenka chꞌan ti itjo̱
PSA.78.20	la kꞌuaxrje ìnta̱ la kꞌóna éxi ijnko nda̱río
PSA.78.20	la sákjuítaón nonte.
PSA.78.20	Kjánchó, ¿xá á chrókjuacha chꞌan chrókjuajon chꞌan
PSA.78.20	nkehe sinieni ní?
PSA.78.20	¿Xá á chrókjuacha Díos chróchjéhe into
PSA.78.20	ti sin chjasén chꞌan ní?
PSA.78.21	A̱ndá xi̱kaha kuíhin Itꞌéni Díos
PSA.78.21	la kónínkaon chꞌan éxi ijnko xrohi kꞌuákjen,
PSA.78.21	mé kónínkakohen chꞌan ti sin Israel
PSA.78.22	kixin kuitekakuenhña sin chꞌan,
PSA.78.22	la ko kuitekakonhña sin kixin chrókjuinki̱tsa chꞌan ti jehe sin.
PSA.78.23	Kjánchó Díos mé kꞌue̱tue̱hen ti itji̱ siín imá noi
PSA.78.23	kixin tsakitje̱he̱ ti puerta nka̱jní.
PSA.78.24	kixin sinie sin.
PSA.78.24	¡Tíha mé ti nio̱tja̱ kui̱xi̱n nka̱jní!
PSA.78.25	¡A̱ndá ti chojni mé kjónie nio̱tjé ti sin ángel!
PSA.78.25	Díos mé kjuajon itsjé ti nio̱tja̱
PSA.78.25	tsochónta sin sinie sin hasta tso̱kje̱he sin.
PSA.78.26	Ti xri̱nto̱ kjui̱xi̱n ti tji̱to̱xi̱n ña̱o
PSA.78.26	la ko ti xri̱nto̱ kjui̱xi̱n ti sur mé kui̱xi̱n nka̱jní
PSA.78.26	kixin ti kjuachaxin kuènté Díos.
PSA.78.27	La éxi ichrin xi̱kaha kjuínchekꞌaniá Díos into
PSA.78.27	ti siín ti sin chjasén chꞌan.
PSA.78.27	Kjuínchekꞌaniá chꞌan itsjé iko xritjaká
PSA.78.27	éxi ti itsjé nchesen siín nda̱ñao.
PSA.78.28	Kjuínchekꞌaniá chꞌan into
PSA.78.28	ti kꞌuejó sin nte̱je̱
PSA.78.28	nkonda̱tjen ti nchia kamanta,
PSA.78.29	la kjónie sin hasta kókje̱he sin.
PSA.78.29	Mé xi̱kaha kjuínchexiteyá Díos ti nkehe kjuanchia sin.
PSA.78.30	A̱ndá ti ó kjuixin kjónie sin
PSA.78.30	la ti na̱xa̱ tjinká into irꞌua sin
PSA.78.31	la kónínkaon Díos la kjuínchekjasóte ti jehe sin.
PSA.78.31	Kꞌóñá Díos iso ti sin ndoa imá tse̱he̱;
PSA.78.31	mé xi̱kaha kꞌóñá chꞌan iso ti chojni a̱ntsí tsa̱nka̱ kuènté Israel.
PSA.78.32	A̱ndá kjónté xi̱kaha kꞌuíkon ti chojni ntiha,
PSA.78.32	la na̱xa̱ kjuasin sin ijie̱,
PSA.78.32	kuítekakonhña sin ti nkehe ijié kjuíchꞌe Díos.
PSA.78.33	A̱ndá xi̱kaha Díos kuakitsje ti kjuachón chónta sin;
PSA.78.33	la ijnko kjuachrakon ijié kꞌuénxin sin.
PSA.78.34	Mé xi̱kaha kjuínchekjasóte Díos ti jehe sin,
PSA.78.34	a̱ndá ti sin na̱xa̱ tjejóchón kjueyá sin ti jehe chꞌan.
PSA.78.34	Ikjan sin kuitekaon sin Díos.
PSA.78.35	Xraxinkaon sin ti Díos tsaáxin sin
PSA.78.35	kixin ti Díos itjen nkaya nka̱jní la sinchekaá chꞌan sin.
PSA.78.36	Kjánchó ti irꞌua sin la ko ti ñejen sin
PSA.78.36	na̱xa̱ kꞌuaxrjexín kjuachꞌia la ko nduáhya nixja sin.
PSA.78.37	a̱ndá kjuínchexiteyéhya sin Díos
PSA.78.37	la ko kuítekakonhña sin ti nkehe kꞌue̱to̱an chꞌan.
PSA.78.38	Kjánchó Díos kui̱konoéhe̱ ti jehe sin.
PSA.78.38	Kjuínchekꞌitjáña chꞌan ti iji̱é sin
PSA.78.38	la kjuínchekꞌitjáñahña chꞌan ti jehe sin.
PSA.78.38	Kjónté imá kónínkaon chꞌan
PSA.78.38	la kuíto̱he chꞌan ti kjuanínkaon kuènté chꞌan,
PSA.78.38	mé kjuachahya ti kjuanínkaon kꞌue̱tue̱hen ti jehe chꞌan.
PSA.78.39	Xraxinkaon Díos kixin jehe sin la chojni ó;
PSA.78.39	jehe sin la éxi xri̱nto̱ sátsji la í tsokjanhña.
PSA.78.40	Itsjé vece kuitekakuenhña sin Díos,
PSA.78.40	kjuínchekꞌává sin chꞌan ti kꞌuejó sin nte̱je̱.
PSA.78.41	Nkoya̱xón kuitekakuenhña sin Díos la kjuanchia sin itsjé nkehe,
PSA.78.41	mé xi̱kaha kjuínchenínkaon sin Díos kuènté Israel.
PSA.78.42	Xraxinkakonhña sin
PSA.78.42	kixin kjuachaxin itja Díos kuaáxin sin
PSA.78.42	ti ó kónínkakohen chojni ti jehe sin.
PSA.78.43	La xraxinkakonhña sin kixin ti kꞌuejó sin Egipto
PSA.78.43	la itsjé kjuaxroan ijié kjua̱ko̱xi̱n Díos ntiha
PSA.78.43	la ko ti nonte Zoán.
PSA.78.44	la ko ti sin egipcio xitjahya ikꞌui sin ti ìnta̱.
PSA.78.45	tsꞌixin itsjé kochji̱se̱n ihyé siniehe va chojni
PSA.78.45	la ko itsjé korána kjuínchekꞌitjáña kaín nkehe siín ntiha.
PSA.78.46	sinie va ti nkehe kꞌóna nonte Egipto,
PSA.78.47	ti inta tohigo la ko ti inta ito uva.
PSA.78.48	La ko Díos kjuajon kjuachaxin
PSA.78.48	kixin ti koxinta chjin la ko ti kolélo kꞌuénxin
PSA.78.48	ti kꞌuaniá toni la ko ti sítjónkíxín.
PSA.78.49	Díos ichrꞌán ti kjuanínkaon kuènté chꞌan
PSA.78.49	kixin tsjasótexín ti sin Egipto,
PSA.78.49	mé kjuajon chꞌan kjuachaxin ikui ti ichin
PSA.78.49	kjuínchekꞌitjáñaxín nkehe.
PSA.78.50	Ichrꞌán Díos ti kjuanínkaon kuènté chꞌan
PSA.78.50	la í kui̱konoéhña chꞌan ti jehe sin.
PSA.78.50	Kjuajon chꞌan kjuachaxin tsꞌenxín sin ichin.
PSA.78.51	ti ixjan sa̱o a.
PSA.78.52	kꞌuaxrjexín va korré va,
PSA.78.52	la xi̱kaha sákjuíko chꞌan ti sin chjasin kuènté chꞌan nte̱je̱.
PSA.78.53	kixin tsochrakonhña sin.
PSA.78.53	A̱ndá ti sin nínkakohen ti sin Israel
PSA.78.53	la chrínkí nda̱ñao kꞌuitjáñaxín sin.
PSA.78.54	ti nonte tsíkjincheñao chꞌan,
PSA.78.54	ti itjen ti ijna̱ kjuakꞌe chꞌan kixin ntiha tsꞌejó sin.
PSA.78.55	kuinkáchónkihya ti jehe chꞌan,
PSA.78.55	la kꞌóxika̱ye̱he chꞌan ti sin kꞌuaxrjeníxin Israel
PSA.78.55	la ntiha kjuíchꞌéna sin ndo̱e sin.
PSA.78.56	la ko kónínkakohen sin ti Díos itjen nkaya nka̱jní
PSA.78.56	la kuitekakuenhña sin ti nkehe kꞌue̱to̱an chꞌan.
PSA.78.57	Kuíto̱he sin ti nkehe kꞌuítuehen sin
PSA.78.57	la kjuíchꞌe sin éxi tsíkjichꞌe ti itꞌé sin ósé,
PSA.78.57	mé éxi ijnko arco chꞌehya ixra̱ xi̱kaha kꞌuejó sin.
PSA.78.58	Kjuínchekonínkaon sin Díos kixin
PSA.78.58	kjuíchꞌéna sin ijnko altar kjuikosáyexín sin ti nkehe tsíkjano̱ña.
PSA.78.59	A̱ndá imá kónínkaon Díos ti kꞌuíkon chꞌan xi̱kaha
PSA.78.59	la kuíto̱he chꞌan ti sin Israel.
PSA.78.60	ti nchia kꞌuékjakꞌe chꞌan
PSA.78.60	kꞌuékónkotséxin ti chojni.
PSA.78.61	kixin ti sin nínkakohen ti jehe chꞌan
PSA.78.61	sákjuíko sin ti arca chónta ti kjuachaxin kuènté chꞌan.
PSA.78.62	Kónínkakohen chꞌan ti chjasin kuènté chꞌan
PSA.78.62	landá kjuajon chꞌan kjuachaxin kixin tsꞌenxín sin chika espada.
PSA.78.63	A̱ndá ti sin ndasoá la ikꞌuén sin chexín sin xrohi.
PSA.78.63	A̱ndá ti sin tjarisoá la nóa sin
PSA.78.63	kixin í kóte̱ehya sin la í kꞌuixinhña isón.
PSA.78.64	Ti sin ncha̱tꞌá la kꞌuénxin ti chika espada,
PSA.78.64	la ti chojnichjin ikꞌán kuènté sin
PSA.78.64	la xrokjuahya tsjánkàma̱ sin ti xìi sin.
PSA.78.65	A̱ndá kꞌuàya Itꞌéni Díos éxi ijnko chojni jie̱he tsíkꞌajua
PSA.78.65	la kꞌóyako éxi ijnko chojni tsíkꞌin xran vino xi̱kaha.
PSA.78.66	Mé xi̱kaha kjuajo̱nko Díos ti sin nínkakohen chꞌan
PSA.78.66	a̱ndá kjuacha chꞌan la kuinká sin
PSA.78.66	la nkochríxín kósuéhe̱ sin.
PSA.78.67	Kuíto̱he Díos ti ndo̱e chꞌin José
PSA.78.67	la ko kjueyáhya Díos ti sin tsíkꞌaxrjeníxin chꞌin Efraín.
PSA.78.68	Díos mé kjueyá chꞌan ti sin tsíkꞌaxrjeníxin chꞌin Judá
PSA.78.68	la ko ti ijna̱ Sión imá tjue̱he chꞌan.
PSA.78.69	Díos mé kjuíchꞌéna chꞌan ti ni̱nkué chꞌan chritaón ti ijna̱ imá noi;
PSA.78.69	éxi noixín ti nka̱jní
PSA.78.69	kixin nkochríxín chrókjuákꞌe éxi ti chjasintajni la nkochríxín itjen.
PSA.78.70	la mé kuékꞌayakohen chꞌan kolélo.
PSA.78.71	Ndá Díos kuakitsjexín David ti ixra̱,
PSA.78.71	kixin ndá tsꞌayakohen David ti chjasin kuènté Díos
PSA.78.71	la ko tsꞌóna chꞌan pastor kuènté ti sin Israel.
PSA.78.72	Mé xi̱kaha David kꞌuayakohen chꞌan
PSA.78.72	ti chjasin kuènté Díos,
PSA.78.72	la kaín a̱sén chꞌan kjuínki̱tsa chꞌan
PSA.78.72	kixin jína chrókꞌuejó ti sin Israel.
PSA.79.1	ó kꞌuíxehen sin ti nonte kuèntá.
PSA.79.1	Kjuínchekji̱ta̱ sin ni̱nkuá tjóá
PSA.79.1	la kuenté chjasin Jerusalén kónte̱jí.
PSA.79.2	A̱ndá ti cuerpo kuènté ti sin jína kjuítꞌaha ixra̱
PSA.79.2	tsichjéhe sin ti iko xritjaká
PSA.79.2	la ko ti iko jie̱he siín nte̱je̱ kixin sinie va.
PSA.79.3	Éxi ìnta̱ xi̱kaha kꞌuíxikjanjin ijni̱é sin
PSA.79.3	nkuíxín ti chjasin Jerusalén
PSA.79.3	la ko kohya nkexro chrókjua̱vá ti jehe sin.
PSA.79.4	Ti sin chjinaxón chjaséni
PSA.79.4	tjanoá sin ti jeheni,
PSA.79.4	la ko ti sin tjejó nkonda̱tjen ti jeheni tjano sin.
PSA.79.5	Jaha, Itꞌéni Díos,
PSA.79.5	¿hasta nkesá na̱xa̱ tso̱ninkákonhéni?
PSA.79.5	¿Á nkochríxín tso̱nínkaoan éxi ijnko xrohi tjeche ní?
PSA.79.6	Jaha tónínkakonhén
PSA.79.6	ti nación tinkáchónkihya ti jaha,
PSA.79.6	la ko ti sin titekakonhña ti ihni̱á,
PSA.79.7	kixin jehe sin kjuínchekꞌitjáña sin ti chjasin Israel,
PSA.79.7	mé kjuíchꞌéna sin nte̱jí ti chjasin a.
PSA.79.8	Tjanchiani kixin jaha chrókjui̱nchekamáhñani
PSA.79.8	ti ijie̱ kꞌuéchónta ti sin tsíkꞌaxrjeníxini.
PSA.79.8	Náhí. Tjoka chrókui̱konoéhéni kixin nóaxi̱n tjejóni.
PSA.79.9	Jaha Díos nchekaáni,
PSA.79.9	tjinki̱tsani la ko tꞌoxika ti iji̱éni
PSA.79.9	kixin ndá tsjikosáyehe chojni ti ihni̱á.
PSA.79.10	Chróndáchrohya ti sin chónhña ti jaha kixin,
PSA.79.10	¿xá nketí itjen ti Díos kuèntára?
PSA.79.10	Jaha tsjánjua kjuachaxin tsꞌikoni
PSA.79.10	nkexrín itsꞌen ti chojni kꞌóñá ti sin kjuítꞌaha ixra̱,
PSA.79.10	kixin ndá xi̱kaha chrókónohe ti sin tinkáchónkihya sin ti jaha
PSA.79.10	kixin jaha si̱nchekjasóte ti chojni nduáhya tjejó.
PSA.79.11	Chrokjuinki̱tsa ti sin tꞌéya, tsjánka, tjejóchjina.
PSA.79.11	Ti sin ó kꞌuítoan itsꞌen sin, la jaha chrókjui̱nchekaáxian sin
PSA.79.11	ti kjuachaxin ijié chonta.
PSA.79.12	Jaha, Itꞌéni Díos
PSA.79.12	tꞌokjenhén ti sin chjasin chjinaxón chjaséni
PSA.79.12	yato vece ti nkehe jínahña kjuítꞌaha sin.
PSA.79.13	Kixin jeheni mé ti chjasin kuèntá
PSA.79.13	la ko ti kolélo tjejó no̱nta̱a,
PSA.79.13	mé tsotjáhani kjuasáya
PSA.79.13	la ko tsotsjeni tsikosáyeheni ti jaha nkochríxín.
PSA.80.1	jaha tꞌayakohén ti sin Israel éxi kolélo.
PSA.80.1	Jaha této̱an ti siín ti sin ángel,
PSA.80.1	tjáko̱xián ti kjuachaxin kuèntá.
PSA.80.2	Tjinki̱tsa Efraín la Benjamín la ko Manasés.
PSA.80.2	Xrákia nchekaáni.
PSA.80.3	Jaha Díos, chrókjan chróchje̱héni kjuachaxin ínaá.
PSA.80.3	Ti kjuachaxin kuèntá chrókuaáxini.
PSA.80.4	Jaha, Itꞌéni Díos, chonta kaín kjuachaxin,
PSA.80.4	¿hasta nkesá na̱xa̱ tso̱ninkákonhéni
PSA.80.4	la ko tjájonhña ti nkehe tjanchaha ti sin chjasin kuèntá?
PSA.80.5	Éxi chróchje̱hé sin nkehe chrókjonie sin mé xi̱kaha tsíchje̱hé sin ijnko kjuatꞌává,
PSA.80.5	la ko ti nkehe tsíchje̱hé sin chrókꞌui sin mé nda̱kon sin.
PSA.80.6	Xi̱kaha kjui̱chꞌe jaha ndá kuítekakonhña ti sin chjinaxón chjaséni,
PSA.80.6	la ti sin nínkakoheni la kjuanoá sin ti jeheni.
PSA.80.7	Itꞌéni Díos, jaha chonta kaín kjuachaxin, chrókjan,
PSA.80.7	chróchje̱héni ti kjuachaxin ínaá.
PSA.80.7	Ti kjuachaxin kuèntá chrókuaáxini.
PSA.80.8	Jaha kuakítsjexián chjasin Egipto ijnko nta uva
PSA.80.8	la kꞌuínki̱té ti sin tinkáchónkihya ti jaha ndá kjuénka̱xian ti nta a.
PSA.80.9	Jaha kjui̱nchetjóá ti nonte kixin ntiha
PSA.80.9	tsꞌixin ti nta to uva,
PSA.80.9	a̱ndá xi̱kaha kꞌuíxin itsjé nuèé ti inta ti nonte.
PSA.80.10	Ti tsꞌueén ti nta to uva a mé kjua̱vá ti ijna̱ a,
PSA.80.10	kjua̱vá ti inta cedro imá nte̱to siín ntiha.
PSA.80.11	A̱ndá chaan ti nta to uva la tinkákꞌánkí sákjuí hasta chrínta nda̱ñao Mediterráneo
PSA.80.11	la kjuíji ti itjen ti nda̱río Éufrates, mé xi̱kaha kꞌuánkí ijié ti chjasin Israel.
PSA.80.12	A̱ndá, ¿nkekuènté kꞌóxika ti tja̱tꞌo̱ tsíka̱ntatjen ti nta to uva?
PSA.80.12	Kixin ijie ti chojni tꞌatsínka nti̱a la takjijin sin ti ito uva.
PSA.80.13	Ti kochíno nte̱je̱ mé tꞌóchjejin va ti inta
PSA.80.13	la ko ti iko jie̱he siín nte̱je̱ mé inie va ti inta a.
PSA.80.14	Jaha Díos chonta kaín kjuachaxin,
PSA.80.14	la kjónté nkaya nka̱jní itjen
PSA.80.14	la chrókjan chrótsjehé la chrókui̱konoéhéni
PSA.80.14	la ko chrókꞌuayakohén ti inta to uva kuèntá.
PSA.80.15	Ti inta tsíkjenka̱xián jaha, mé ti ntahnte̱,
PSA.80.15	kjaha kjui̱nchekꞌánkiá kixin sitꞌaha ixra̱.
PSA.80.16	Ti kjuanínkaon kuèntá chrókjui̱nchekꞌitjáñaxián ti sin
PSA.80.16	tꞌóchjejin ti inta la ko tjaka sin.
PSA.80.17	A̱ndá chrókjuinki̱tsa ti chojni tsíkjéyá jaha
PSA.80.17	la ko xje̱en ti chojni tsíndáche sitꞌaha ixra̱.
PSA.80.18	A̱ndá jeheni chrókuíto̱ehyani ti jaha.
PSA.80.18	Jaha chrókjuánjua ijnko fuerza ni̱xin, ndá jahuá tsjikosáyeheni.
PSA.80.19	Jaha, Itꞌéni Díos, chonta kaín kjuachaxin,
PSA.80.19	jaha chrókjan chrókjuínki̱tsani éxi kꞌuékjínki̱tsani senó a.
PSA.80.19	Ti kjuachaxin kuèntá chrókuaáxini.
PSA.81.1	Chrókócháhara chrótsjera chrókjuíkosáyehéra Itꞌéni Díos
PSA.81.1	kixin jehe chꞌan mé tjajon chꞌan fuerza.
PSA.81.1	Chrókócháhara chróchje̱héra kjuasáya ti Díos kuènté Jacob.
PSA.81.2	Chrotsjeka̱ora pandero
PSA.81.2	la ko ti arpa náxrjón la ko ti isón chónta itsja.
PSA.81.3	kixin tíhi mé ti ña̱o kuènté ti kia ijié.
PSA.81.4	Kixin xi̱kaha tsíkꞌe̱to̱an Díos kuènté Israel,
PSA.81.4	mé xi̱kaha tsíkꞌe̱to̱an Díos kuènté Jacob.
PSA.81.5	Tíhi mé tsíkꞌituehen José
PSA.81.5	ti ó Díos kuakitsjexín sin ti chjasin Egipto.
PSA.81.5	Jeheni kuíhini ijnko itan, kjánchó kienxínhñani tíha,
PSA.81.6	mé ndáchro:
PSA.81.6	“Janhan kjuatsén ti nkehe iye kjuákꞌe chritaón cháonra
PSA.81.6	la ko janhan kjuatsén ti ixra̱ imá iye kꞌuékji̱chꞌera.
PSA.81.7	ndá kꞌuéyara ndá janhan kjui̱ntakaára.
PSA.81.7	Janhan kjuáta̱ha̱ ti itjén chritaón ti itji̱ sítjonta
PSA.81.7	la tsjáha̱ nkexrín kuitekáonra ti janhan chjinaxón ti ìnta̱ Meriba.
PSA.81.8	Tihínra chojni chjasin kuénta̱na ti nkehe tsétua̱hanra.
PSA.81.8	Ícha jína chrókuitekáonra, jahara chojni Israel.
PSA.81.9	la ko chrókjuíkosáyahyara íjnko díos ókjé
PSA.81.10	kixin janhan mé Ìnchára la ko Díos kuèntára.
PSA.81.10	Janhan kuakítsjexínra chjasin Egipto.
PSA.81.10	Chrokjuanchiara la janhan
PSA.81.10	chrókjuánjua kaín nkehe chrókjontera.
PSA.81.11	Kjánchó ti sin chjasená la chrohya tsihin sin ti tan kuénta̱na
PSA.81.11	la ko ti sin Israel kuítekakonhña sin ti janhan.
PSA.81.12	Méxra̱ kui̱to̱ha̱ sin kixin imá kócha a̱sén sin,
PSA.81.12	kui̱to̱ha̱ sin chrókꞌuejó sin éxi ti tóxríhi̱n sin.
PSA.81.13	Ti sin chjasin kuénta̱na chrókuihin sin ti itan níxja janhan
PSA.81.13	la ko ti sin Israel chróchréhe̱ sin ti nti̱a kuénta̱na.
PSA.81.14	Ndá xi̱kaha la tjoka chrókjui̱ntakꞌitjáña ti sin nínkakohanra
PSA.81.14	la ko chrókjui̱ntakjasóte ti sin tjájo̱nkoára.
PSA.81.15	Ti sin titekakonhña ti janhan la tsoxrànka̱ sin tsochrakon sin nkayakon ti janhan,
PSA.81.15	kixin tsjasóte sin nkochríxín.
PSA.81.16	A̱ndá janhan si̱ntakjinie ti sin chjasin kuénta̱na ti trigo a̱ntsí jína,
PSA.81.16	la ko itsje̱n kotsje̱nta tsotjahá sin ti tꞌenxín sin ìnta̱.”
PSA.82.1	Itꞌéni Díos la kjuákꞌe kꞌue̱to̱an ti siín ti sin chꞌehe chꞌan ixra̱
PSA.82.1	la nchekito̱exín chꞌan ti iji̱é sin la ndáchro:
PSA.82.2	¿Xá hasta nkesá nduáhya si̱nchekito̱exínra?
PSA.82.2	¿Xá hasta nkesá tjinkáonra tsjínki̱tsara ti chojni tjenka̱yáxin nkehe jínahña?
PSA.82.3	Jahara chrókjuínki̱tsara ti sin tsa̱nka̱hya
PSA.82.3	la ko ti sin nóa
PSA.82.3	la kja̱xin chrókjuínki̱tsara ti sin tꞌává la ko ti sin chóntahya ninkehó.
PSA.82.4	Nchekaára ti sin nóaxi̱n tjejó la ko ti sin nóa
PSA.82.4	kixin ti sin nduáhya ixri la tsjachahya sin tsꞌe̱to̱an sin.
PSA.82.5	Ti sin nduáhya ixri la noehña sin la ko tienxínhña sin,
PSA.82.5	kixin ixri sin ijnko nti̱a sítie,
PSA.82.5	la ti xránkíxixín chjasintajni mé sítꞌinki kixin ti ijie̱ tjasin sin.
PSA.82.6	kaín ti jahara la xje̱en Díos itjen nkaya nka̱jní.
PSA.82.7	Kjánchó itsꞌenra éxi itꞌen kaín chojni,
PSA.82.7	itsꞌenra éxi itsꞌen kaín chojni tꞌe̱to̱an.
PSA.82.8	Jaha Díos, tihín,
PSA.82.8	chrókjui̱nchekito̱exián iji̱é chojni chjasintajni
PSA.82.8	kixin jaha mé kuèntá kaín nación siín chjasintajni.
PSA.83.1	Jaha Itꞌéni Díos, ¿nkekuènté tjáte̱ehya ti nixjahani?
PSA.83.1	¿Nkekuènté kixin tjínki̱tsahyani?
PSA.83.2	¿Á tiénhña ti nkehe ndáchro ti sin nínkakohan?
PSA.83.2	Tjanoá sin ti jaha la ko titekakuenhña sin ti jaha.
PSA.83.3	Tjenka̱yáxin sin sinchekꞌitjáña sin ti sin chjasin kuèntá
PSA.83.3	la ko tjenka̱yáxin sin nkehe jínahña sichꞌehe sin ti nkexro tjue̱hé ti jaha.
PSA.83.4	Ndáchro sin: “Itsini sinchekꞌitjáñani ti chjasin a,
PSA.83.4	kixin í chróxraxinkakonhña chojni ti ihni̱é ti chjasin Israel.”
PSA.83.5	Éxi nkoko̱a nkexro kjuénka̱yáxin sin
PSA.83.5	kixin chrókónínkakohen sin ti chjasin kuèntá.
PSA.83.6	Ti sin nínkaon mé ti sin edomita tjejó nchia tsíkꞌónaxín kamanta la ko ti sin ismaelita
PSA.83.6	la ti sin kuènté Moab, Agar,
PSA.83.7	Gebal, Amón, Amalec, ti sin filisteo la ko ti sin chjasin Tiro
PSA.83.8	la ko kja̱xin ti sin Asirio, mé kaín ti sin a kónkojié sin
PSA.83.8	la kja̱xin kjuínki̱tsa sin ti xje̱en Lot.
PSA.83.9	la ko ti sin Sísara
PSA.83.9	la ko éxi kjui̱nchekꞌitjáña ti sin Jabín ti kꞌuejó sin ti sítji ìnta̱ Cisón.
PSA.83.10	Jehe sin kꞌuitjáñaxín sin chjino chjasin Endor;
PSA.83.10	la kꞌóna sin éxi nchekatjehe
PSA.83.11	éxi kjui̱chꞌehé ti Oreb la ko Zeeb.
PSA.83.11	Xi̱kaha chꞌehé kaín ti sin tꞌe̱to̱an ntiha
PSA.83.11	éxi kjui̱chꞌehé ti Zébah la ko Salmuna.
PSA.83.12	Jehe sin kꞌuéndáchro sin sichꞌéna sin no̱nte̱e sin
PSA.83.12	ti nonte kuèntá, jaha Díos.
PSA.83.13	Díos kuènténi, ti xri̱nto̱ ichrꞌan jaha chrókꞌuitjáñaxín sin,
PSA.83.13	chrókꞌóna sin éxi chaon ika tsíxámá chrókjuakáko xri̱nto̱.
PSA.83.14	Chrokꞌóna sin éxi xrohi tsochexín ijna̱
PSA.83.14	chrókꞌuitjáñaxín ti inta yoa siín nte̱je̱.
PSA.83.15	Mé xi̱kaha chréhé sin
PSA.83.15	la nchechráko̱nxian sin ti xri̱nto̱ kuèntá.
PSA.83.16	Chrokjui̱nchesuéhé sin kixin
PSA.83.16	ndá chróxraxinkaon sin ti ihni̱á, Itꞌéni Díos.
PSA.83.17	Ndá chrókósuéhe̱ sin nkochríxín
PSA.83.17	a̱ndá ti kjuatosuéhe̱ mé chrókꞌuitjáñaxín sin,
PSA.83.18	kixin xi̱kaha chrókónohe sin kixin imá této̱an jaha Itꞌéni Díos.
PSA.83.18	Jahuá mé itjen nkaya nka̱jní la této̱an kuenté chjasintajni.
PSA.84.1	Imá náxrjón ti ni̱nkuá tjóá,
PSA.84.1	jaha Itꞌéni Díos chonta kaín kjuachaxin.
PSA.84.2	Imá chéhe̱ a̱séni
PSA.84.2	tjinkaoni chrókjuákꞌeni ti nda̱sin itjen ti ni̱nkuá, jaha Díos.
PSA.84.2	Imá chrókóchéhe̱ a̱séni,
PSA.84.2	chrótsjeni, chrókjuikosáyeheni ti jaha Díos tjánjua kjuachón.
PSA.84.3	Kjónté ti koxéva la ko ti ko golondrina
PSA.84.3	tsíkjichꞌéna va ka̱ké va
PSA.84.3	chjinaxón ti altar kuèntá kixin ntiha sinchekꞌánkíxin va xje̱en va.
PSA.84.3	Jaha, Itꞌéni Díos, mé imá této̱an la ko chonta kaín kjuachaxin.
PSA.84.3	Jaha Rey kuènténi la ko Díos kuènténi.
PSA.84.4	Imá chéhe̱ ti nkexro tjejó nkaxehen ni̱nkuá.
PSA.84.4	Itsje sin tjiko̱sáyaha sin nkochríxín la tꞌóxrjéhya sin.
PSA.84.5	Chéhe̱ itjen ti nkexro jaha tjínki̱tsa,
PSA.84.5	la ko ti nkexro tjenka̱yáxin kaín a̱sén tsochréhe̱ ti nti̱a sátsji̱ ti ndo̱a.
PSA.84.6	Kjónté tsꞌatsínka sin ti tsa̱ka tsjánka chojni
PSA.84.6	la ntiha mé tsꞌóna ijnko ti sítꞌaxrje ìnta̱.
PSA.84.6	A̱ndá ti tsꞌaniá ichrin la a̱ntsí tsoye̱é ti ìnta̱ la tso̱ñao kaín nkehe.
PSA.84.7	Tinkákꞌánkí ti kjuachaxin kuènté sin kixin tsjacha sin
PSA.84.7	sátsji̱ sin ti chjasin Jerusalén tsikosáyexín sin ti jaha, ti Díos chónta kaín kjuachaxin.
PSA.84.8	Jaha Itꞌéni Díos, chonta kaín kjuachaxin,
PSA.84.8	jaha Díos kuènté Jacob,
PSA.84.8	tihín ti chrónòahani.
PSA.84.9	Jaha Díos kuènténi tsaáxini,
PSA.84.9	tjínki̱tsa ti nkexro tsíkjéyá jaha tsꞌóna Rey.
PSA.84.10	A̱ntsí jína kjónté nkoko̱a ña̱o
PSA.84.10	chrókjuákꞌeni ti nda̱sin kuèntá
PSA.84.10	ke ti chrókjuákꞌeni ijnko mil ña̱o ókjé nchia.
PSA.84.10	Ícha jína chrókjueyáni chrókjuákꞌeni ti ndója ndo̱a, jaha Díos kuènténi,
PSA.84.10	ke ti chrókjuákꞌeni ndo̱e ti chojni chónta ijie̱.
PSA.84.11	Kixin jaha Itꞌéni Díos mé tjánjua ti tꞌinkaséña la ko tjinki̱tsa ti jeheni
PSA.84.11	la jaha tjue̱hé la ko tjikosayéhé ti nkexro tjasinhña ijie̱
PSA.84.11	la tjekuénhña tjánjua ti nkehe tjanchia sin.
PSA.84.12	Itꞌéni Díos, jaha chonta kaín kjuachaxin.
PSA.84.12	Chéhe̱ ti nkexro tinkáchónki ti jaha.
PSA.85.1	Itꞌéni Díos
PSA.85.1	jaha imá jína kjuínki̱tsa ti chjasin kuèntá.
PSA.85.1	Jaha kjuínki̱tsa ikjan ti sin kꞌuaxrjeníxin ti chꞌin Jacob.
PSA.85.2	Jaha kꞌóxika ti iji̱é ti sin chjasin kuèntá
PSA.85.2	la ko kaín ti nkehe jínahña kjuíchꞌe sin.
PSA.85.3	Ó kjuixin kóntá kaín ti kjuanínkaon kuèntá
PSA.85.3	la kuito̱hé ti imá kónínkaoan.
PSA.85.4	Díos kuènténi tsaáxini.
PSA.85.4	Jaha nchekaáni ijie
PSA.85.4	la í tónínkákuénhñani kaíni.
PSA.85.5	¿Á na̱xa̱ tso̱ninkákonhéni nkochríxín ní?
PSA.85.5	¿Á xi̱kahó chrókónínkákohén kaín ti sin tsinkákꞌaxrjeníxini ní?
PSA.85.6	¿Á chrókjuájonhña kjuachaxin ínaá chrókꞌuejóni ní?,
PSA.85.6	a̱ndá xi̱kaha chrókóchéhe̱ ti sin chjasin kuèntá.
PSA.85.7	Tjáko̱xián ti tjue̱héni, jaha Itꞌéni Díos,
PSA.85.7	la ko nchekaáni.
PSA.85.8	Jeheni tsihini ti nkehe tsondáchro Díos
PSA.85.8	kixin tsondáchro chꞌan tsjajon chꞌan ti kjuaxróxin tsꞌáyéhe̱
PSA.85.8	ti chjasin kuènté chꞌan
PSA.85.8	la ko ti sin tinkáchónki ti jehe chꞌan,
PSA.85.8	kixin ndá jehe sin chrókuíto̱he sin
PSA.85.8	ti nkehe nduáhya tjenka̱yáxin sin.
PSA.85.9	Chaxín ti tsaáxini la chjino itjen,
PSA.85.9	la tsaá ti sin titekaon,
PSA.85.9	kixin ti kjuachaxin kuènté Díos la tsjakꞌe ti chjaséni.
PSA.85.10	Ti nkehe chaxín la ko ti tjue̱heni la kónoxín,
PSA.85.10	la ti kjuaxróxin la ko ti nkehe ndoá mé tjejó.
PSA.85.11	Ti nkehe chaxín la tsꞌaniá ti chjasintajni
PSA.85.11	la ko ti nkehe ndoa la nkaya nka̱jní tsji̱xi̱n.
PSA.85.12	Itꞌéni Díos mé tsjinki̱tsa tsjajon chꞌan ichrin
PSA.85.12	a̱ndá ti no̱nte̱eni mé tsꞌóna jína.
PSA.85.13	Ti nkehe ndoá mé tsitóxin nti̱a tsochronka.
PSA.85.13	Tíha mé tsakitjehe ijnko nti̱a ndoá tsi̱xi̱n Itꞌéni Díos.
PSA.86.1	Itꞌéni Díos, tihín jaha ti nkehe tsondáchroni
PSA.86.1	kixin jeheni la tꞌáváni la ko nóani.
PSA.86.2	Tꞌayakohén a̱séni kixin imá tinkáchónkini ti jaha.
PSA.86.2	Jaha mé ti Díos kuènténi.
PSA.86.2	Nchekaá ti jeheni, ti nkexro tꞌaha ixra̱, kixin tinkáchónkini ti jaha.
PSA.86.3	Ti̱konoéhéni, Itꞌéni Díos,
PSA.86.3	kixin tꞌéya̱hani ti jaha kaín ña̱o.
PSA.86.4	Jaha nchechéhé a̱séni kixin tꞌahani ixra̱
PSA.86.4	kixin jeheni mé chrónoéhe̱ni ti jaha.
PSA.86.5	Kixin jaha, Itꞌéni Díos, la imá jína,
PSA.86.5	jaha si̱nchekꞌitjáña ti ijie̱ kuènténi.
PSA.86.5	Jaha mé tjue̱hé kaín ti nkexro chrónoéhe̱ ti jaha.
PSA.86.6	Tihín, Itꞌéni Díos, ti nkehe tjanchahani.
PSA.86.6	Chrokjuinki̱tsani kixin chrónoéhe̱ni ti jaha.
PSA.86.7	Ti ña̱o tsochóntani kjuaxikaon la tsꞌéye̱he̱ni ti jaha
PSA.86.7	la jaha tsjate̱hé la tsjínki̱tsa ti jeheni.
PSA.86.8	Kohya ninkehó Díos tóyóhe̱ éxi ti jaha, Itꞌéni Díos.
PSA.86.8	Kohya ninkexró ichꞌe ti ixra̱ éxi ti ixra̱ tsíkji̱chꞌe jaha.
PSA.86.9	Méxra̱ kaín chojni la chrókjuíji sin ti itjen jaha, Itꞌéni Díos,
PSA.86.9	kixin chrókjuikosáyehe sin ti ihni̱á.
PSA.86.10	Jaha ijnko Díos imá ijié la chonta kaín kjuachaxin
PSA.86.10	la ko tjáko̱xián kjuaxroan imá ijié.
PSA.86.10	Méxra̱ jahuá mé Díos.
PSA.86.11	Jaha Díos, tjákohéni ti nti̱a kuèntá
PSA.86.11	kixin chrókꞌuájini ti nti̱a chaxín.
PSA.86.11	Jaha chróchje̱hé kjuachaxin a̱séni kixin
PSA.86.11	jína chrókjuikosáyeheni ti ihni̱á.
PSA.86.12	Kixin kaín a̱séni chrókjuikosáyeheni
PSA.86.12	ti jaha, Itꞌéni Díos,
PSA.86.12	la ko chrókuinkáchónkini ti ihni̱á nkochríxín.
PSA.86.13	Kixin jaha imá kui̱konoéhé ti jeheni,
PSA.86.13	la kjui̱nchekaá a̱séni
PSA.86.13	la kꞌuitsínkáyahyani ti tòye̱ tjejó ti sin tsíkꞌen.
PSA.86.14	Jaha Díos,
PSA.86.14	nchónhña chojni ihnke kꞌuínkatjen nínkaon.
PSA.86.14	Xritjeyá sin ti jeheni la chrókꞌóñá sin.
PSA.86.14	Jehe sin la tjikosayéhya sin ti jaha.
PSA.86.15	A̱ndá jaha Itꞌéni Díos,
PSA.86.15	imá ti̱konoéhé chojni kixin imá jína jaha
PSA.86.15	la tjokahya tónínkaoan la imá tjue̱hé chojni.
PSA.86.16	Komá ti jeheni, ti̱konoéhéni.
PSA.86.16	Chje̱héni kjuachaxin kixin jeheni tꞌahani ixra̱,
PSA.86.16	la tꞌayakonhéni.
PSA.86.17	Tjáko̱xián ijnko nkehe jína kixin tso̱noheni kixin tjue̱héni
PSA.86.17	kixin xi̱kaha chrókꞌuikon ti sin tjinkakonhña ti jeheni
PSA.86.17	ndá chrókósuéhe̱ sin
PSA.86.17	kixin jaha, Itꞌéni Díos, la kjuínki̱tsani la
PSA.86.17	kjui̱nchechehéni.
PSA.87.1	Díos kjuakꞌe ti chjasin Jerusalén
PSA.87.1	chritaón ti ijna̱ tjóá,
PSA.87.2	la Díos a̱ntsí imá tjue̱he ti puerta kuènté Jerusalén,
PSA.87.2	la nkuíxín Israel la kohya íjnko chjasin a̱ntsí tjue̱he Díos.
PSA.87.3	Jaha chjasin ijié kuènté Díos,
PSA.87.3	¡xá kjuánchí imá náxrjón nixja sin
PSA.87.3	kuènté ti jaha!
PSA.87.4	“Janhan Díos mé xráxinka̱oan Egipto la ko Babilonia
PSA.87.4	mé tíha la chjasin chóxin sin ti janhan
PSA.87.4	la ko Filistea la ko Tiro la ko Etiopía.
PSA.87.4	Kaín ti chojni mé tsíkꞌaxrjeníxin sin Jerusalén.”
PSA.87.5	Tsondáchro sin kuènté chjasin Jerusalén:
PSA.87.5	“Tíhi la kꞌóna chjasén kaín chojni.”
PSA.87.5	Mé Díos itjen nkaya nka̱jní la kjuakꞌe ti chjasin
PSA.87.5	la ko kjuíncheñao chꞌan tíha.
PSA.87.6	Kja̱xin Díos la kjuajon kjuachaxin kixin tsꞌínixín
PSA.87.6	ihni̱é ti sin tsíkꞌaxrjeníxin ntiha.
PSA.87.7	Kaín sin la tjasin sin kia la itsje sin la ko ité sin la ndáchro sin
PSA.87.7	kixin chjasén sin mé Jerusalén.
PSA.88.1	Itꞌéni Díos tsaáxini.
PSA.88.1	Ncha̱kotjin la ko tie chrónòahani
PSA.88.1	kixin tsjínki̱tsehéni.
PSA.88.2	Ti nixjahani mé chrókjuíji ti itjen jaha.
PSA.88.2	Tihín ti nkehe tjanchiani.
PSA.88.3	Nchónhña nkehe jínahña kjuasótexíni,
PSA.88.3	la ó chjina chrókꞌueni la chrókjui̱xraváni.
PSA.88.4	Ndáchro chojni kixin ó kjuixin sákjuini
PSA.88.4	ti siín ti sin tsíkꞌen.
PSA.88.4	Jeheni mé chaxín í chóntahyani fuerza.
PSA.88.5	Kuíto̱he sin ti jeheni ti tjejó ti sin tsíkꞌen,
PSA.88.5	ti sin tsíkꞌitsínkayá tòye̱.
PSA.88.5	Tjakꞌeni ti tjejó ti sin xraxinkakonhña jaha
PSA.88.5	la ko jaha tjínki̱tsahya sin.
PSA.88.6	Jaha tsíkjaké ti jeheni ijnko tòye̱ ni̱nka
PSA.88.6	la ko sítie.
PSA.88.7	Ti kjuanínkaon kuèntá mé kjui̱nchekamáni la imá iye
PSA.88.7	la éxi nátaón ti jeheni chrókui yeé ìnta̱
PSA.88.7	mé xi̱kaha yexín ti kjuanínkaon kuèntá.
PSA.88.8	Mé xi̱kaha kjui̱chꞌe jaha kixin kaín ti sin chóxini kuíto̱he sin ti jeheni,
PSA.88.8	mé xi̱kaha kjui̱chꞌe kixin chrókóxríe̱nhña sin ti jeheni.
PSA.88.8	A̱ndá jeheni la éxi ijnko chojni tjechjina la xitjahya tsꞌaxrjeni.
PSA.88.9	Imá tsjánkani, a̱ndá ijie la í tꞌikonhñani jína kixin kjuatjoyé ti ikoni.
PSA.88.9	Kaín ña̱o tꞌéye̱he̱ni ti jaha Itꞌéni Díos.
PSA.88.9	Tjokani itjani kixin jaha chrókjuínki̱tsa ti jeheni.
PSA.88.10	¿Xá jaha tsjásian kjuaxroan ti tjejó ti sin tsíkꞌen ní?
PSA.88.10	¿Xá ti sin tsíkꞌen mé tsotjáha sin kjuasáya ní?
PSA.88.11	¿Xá tsondáchro sin kixin jaha tjue̱hé chojni ti nkaxehen ti tòye̱ ní?
PSA.88.11	¿Xá tsonixja chojni ti nkehe chaxín kuèntá ntiha ti siín ti sin tsíkꞌen ní?
PSA.88.12	Ti tjejó ti sin tsíkꞌen
PSA.88.12	la kaín nkehe kꞌuitjáñehen sin.
PSA.88.12	¿Á na̱xa̱ chrókꞌuejó nkexro ntiha
PSA.88.12	chróxraxinkaon ti nkehe ndoá la ko
PSA.88.12	ti kjuaxroan kjuásian ní?
PSA.88.12	Kjá í náhí.
PSA.88.13	Kjánchó jeheni tꞌéye̱he̱ni ti jaha, Itꞌéni Díos.
PSA.88.13	Kaín nchítjen chrónòahani la ko tjeyáni ti jaha.
PSA.88.14	Itꞌéni Díos, ¿nkekuènté xráxinkákonhña ti jeheni?
PSA.88.14	¿Nkekuènté tjakꞌeme̱héni?
PSA.88.15	Ti ña̱o na̱xa̱ kꞌuéntasoáni
PSA.88.15	kjuankíxini kjuasóteni la chrókꞌueni.
PSA.88.15	Nchónhña nkehe jínahña ichrꞌan jaha kjuasótexíni.
PSA.88.15	A̱ndá ijie la í tsjachahyani ínaá.
PSA.88.16	Ti kjuanínkaon ijié kuèntá mé kꞌuatsínka nátaón ti jeheni.
PSA.88.16	Ndá xi̱kaha imá kꞌóxrjéni.
PSA.88.17	Ijie la kaín ña̱o tjasóteni
PSA.88.17	éxi yeé ìnta̱ kꞌuatsínka nátaón ti jeheni.
PSA.88.18	Kaín ti sin chóxini la kuíto̱he sin ti jeheni,
PSA.88.18	la jehóni kuíto̱heni ti sítie.
PSA.89.1	Itꞌéni Díos, nkochríxín tsotsjeni tsjikosáyeheni ti jaha
PSA.89.1	kixin kjuasáya jaha la kui̱konoéhéni.
PSA.89.1	Kaín chojni tjejó ijie la ko ti chojni itsi
PSA.89.1	chrꞌéxi̱n la tsihin sin
PSA.89.1	kixin jaha imá jína kjuínki̱tsani.
PSA.89.2	Tsochrónkani kixin ti tjue̱héni la nkochríxín tíha
PSA.89.2	la ko ti jína nixja jaha la nkochríxín tsjakꞌe éxi nkochríxín itjen ti nka̱jní.
PSA.89.3	Mé jaha Díos la tsíndáche chꞌin David
PSA.89.3	mé ti nkexro tꞌaha ixra̱ tsíkjéyá, mé tsíndáchroa:
PSA.89.4	kixin tsꞌe̱to̱an ti nkexro nkochríxín éxi kjuákꞌe kuéto̱an jaha.”
PSA.89.5	Itꞌéni Díos,
PSA.89.5	kaín ti sin tjejó nka̱jní
PSA.89.5	la tsjikosáyaha sin kixin tsíkꞌikon sin ti kjuachaxin ijié kuèntá.
PSA.89.5	Kaín ti sin jína tsíkónkotsé mé tsjikosáyaha sin.
PSA.89.6	Nijnko nkexro itjen nkaya nka̱jní
PSA.89.6	chrókóyóhe̱ ti jaha, Itꞌéni Díos.
PSA.89.6	¿Xá nkexro chrókóyóhe̱ ti jaha Díos kuènténi?
PSA.89.7	Jaha mé ijnko Díos imá tꞌe̱to̱an
PSA.89.7	la ijnko kjuachrakon ijié tíha
PSA.89.7	kixin nkonda̱tjen ti jaha la siín nchónhña ángel.
PSA.89.8	Itꞌéni Díos, jaha mé chonta kaín kjuachaxin.
PSA.89.8	¿Xá nkexro chrókóyóhe̱ ti jaha?
PSA.89.8	Kixin kaín kjuachaxin mé kuèntá
PSA.89.8	la ko jaha nchexiteyá ti nkehe chaxín.
PSA.89.9	Ti tso̱jie̱he ti nda̱ñao la jaha této̱an
PSA.89.9	kixin tsꞌixratá,
PSA.89.9	la ko ti tsochrika ti ìnta̱ la jaha mé ndáche tsꞌixitán.
PSA.89.10	Jaha mé kꞌoñá ti monstruo kuènté nda̱ñao
PSA.89.10	la jaha kjui̱nchekꞌitjáñaxián ti chojni nínkakohan
PSA.89.10	kixin ti kjuachaxin chónta ti itjá.
PSA.89.11	Ti nka̱jní la ko ti chjasintajni mé kuèntá.
PSA.89.11	Jaha mé kjui̱chꞌéna ti chjasintajni la ko kaín ti nkehe siín.
PSA.89.12	Jaha mé kjui̱chꞌéna ti norte la ko ti sur,
PSA.89.12	la ti ijna̱ Tabor la ko ti ijna̱ Hermón
PSA.89.12	tso̱chéhe̱ tso̱tsje̱xi̱n ti ihni̱á jaha.
PSA.89.13	Ti cháoan mé chónta kjuachaxin
PSA.89.13	la ko ti itjá chjina la tétua̱nxián.
PSA.89.14	Jaha jína nchekito̱exián la jína tjénka̱yáxian
PSA.89.14	la mé xi̱kaha jína této̱an
PSA.89.14	la ko jaha tjáko̱xián kixin imá tjue̱héni la ko nchexiteyá ti nkehe chaxín.
PSA.89.15	Náxrjón ti sin nohe tsjikosáyaha sin, jaha Díos kuènténi.
PSA.89.15	Kaín nti̱a tꞌaji sin mé tꞌinkaséñaxín ti xrohi kuèntá.
PSA.89.16	Ti ihni̱á mé tso̱chèxin sin kaín ña̱o
PSA.89.16	la ko tso̱chéhe̱ sin kixin chaxín ndoá tjénka̱yáxian jaha,
PSA.89.17	kixin ti kjuachaxin ijié chonta jaha mé nchefuerte ti jehe sin.
PSA.89.17	Jaha mé nchekꞌánkía ti kjuachaxin chóntani kixin jína jaha.
PSA.89.18	Kixin jaha mé Díos kuènténi tsaáxini
PSA.89.18	la ko jaha mé ti Rey kuènténi la ko ti nkexro tjóá
PSA.89.18	tjikosáyehe ti sin Israel.
PSA.89.19	A̱ndá ijnko ña̱o jaha níxjehé ti sin tinkáchónki ti jaha
PSA.89.19	la tsíndáche sin:
PSA.89.19	“Jína kjuínki̱tsa janhan ijnko nkexro chrakonhña,
PSA.89.19	mé janhan kjuéyá ijnko nkexro itjen ti chjasin kuénta̱na.
PSA.89.20	la janhan kuéto̱an kui̱ki̱te sin aceite ikja chꞌan
PSA.89.20	kixin xi̱kaha kꞌuáyéhe̱ chꞌan kjuachaxin tsꞌe̱to̱an chꞌan.
PSA.89.21	Ti tjaná nkochríxín tsjakꞌe tsjinki̱tsa David.
PSA.89.21	Ti kjuachaxin kuénta̱na mé tsjinki̱tsaxián ti jehe chꞌan.
PSA.89.22	Tsjachahya ti sin nínkakohen ti jehe chꞌan
PSA.89.22	la ko tsjachahya ti sin nduáhya tꞌaji.
PSA.89.23	Janhan si̱ntakꞌitjáña ti kjuachaxin kuènté ti sin nínkakohen David
PSA.89.23	la ko si̱ntaníha̱ ti sin tjinkakonhña ti jehe chꞌan.
PSA.89.24	Jehe chꞌan mé tso̱nohe kixin janhan tjua̱ha̱ chꞌan
PSA.89.24	la ko tsjínki̱tsa chꞌan
PSA.89.24	kixin janhan si̱ntakꞌánkía ti kjuachaxin kuènté chꞌan kixin ti kjuachaxin chonta janhan.
PSA.89.25	Janhan mé kjuánjua kjuachaxin tsꞌe̱to̱an chꞌan
PSA.89.25	ti chrínta nda̱ñao Mediterráneo la ko ti chrínta nda̱río Éufrates.
PSA.89.26	Jehe chꞌan mé tsꞌéya̱na tsondáchro chꞌan:
PSA.89.26	Jaha mé itꞌéni
PSA.89.26	la ko Díos kuènténi.
PSA.89.26	Jaha mé tsaáxini.
PSA.89.27	Jehe chꞌan mé tsꞌe̱tue̱hen chꞌan ti sin rey
PSA.89.27	kuènté chjasintajni.
PSA.89.28	Janhan nkochríxín tsꞌayakoha̱n chꞌan la ko tso̱tjua̱ha̱ chꞌan.
PSA.89.28	Ti nkehe ndátjan chꞌan la si̱ntaxiteyá janhan.
PSA.89.29	Ti sin tsꞌaxrjeníxin chꞌan mé tsꞌe̱to̱an sin ti nonte
PSA.89.29	kuékꞌe̱to̱anxín chꞌan nkochríxín
PSA.89.29	ti na̱xa̱ itjen ti nka̱jní.
PSA.89.30	Kjánchó ti chrókuíto̱he sin ti ley kuétua̱ha̱n sin
PSA.89.30	la ti chrókꞌuájihya sin éxi kꞌuítuehen sin
PSA.89.31	landá ti chrókjuinchexiteyáhya sin ti ley kuénta̱na
PSA.89.31	la chrókuitekakonhña sin ti nkehe kuéto̱an janhan,
PSA.89.32	a̱ndá ti xi̱kaha la janhan si̱ntakjasótexián sin ntasé
PSA.89.32	kixin kuítekakonhña sin la jie̱he sin,
PSA.89.32	kjuíchꞌe sin ti nkehe jínahña.
PSA.89.33	Kjánchó tsi̱to̱a̱hya tso̱tjua̱ha David
PSA.89.33	la ko tsꞌitjáñanahña tsjínki̱tsa chꞌan.
PSA.89.34	Tsꞌitjáñanahña ti nkehe ndátjan David
PSA.89.34	la ko si̱ntaxiteyá ti nkehe tsíndáxrja̱n.
PSA.89.35	A̱ndá nkonaá ndátjan chꞌin David,
PSA.89.35	jína ti janhan la xitjahya sitꞌayaha.
PSA.89.36	Méxra̱ ti nkexro tsꞌaxrjéníxian jaha nkochríxín tsꞌe̱to̱an
PSA.89.36	éxi nkochríxín itjen ti ña̱o tꞌinkaséñaxín la í tsjeje̱hya ti tꞌe̱to̱axín chꞌan nkochríxín.
PSA.89.37	Ndoá chrókjuákꞌe ti tꞌe̱to̱an chꞌan nkochríxín
PSA.89.37	éxi ti nitjó itjen nka̱jní nkochríxín.”
PSA.89.38	A̱ndá ti xi̱kaha tsíndáchrua la, ¿nkekuènté kui̱to̱hé ndáha
PSA.89.38	ti nkexro rey tsíkjéyá jaha Díos?
PSA.89.38	¿Nkekuènté kóninkákohén ti rey?
PSA.89.39	Jaha kuakítsje ti kjuachaxin tsíchje̱hé ti nkexro
PSA.89.39	kjuítꞌaha ixra̱ la kjui̱nchexiteyáhya ti nkehe tsíndáche chꞌan.
PSA.89.39	Jaha kjuatsían ti corona chónta chꞌan la kjuaké nonte.
PSA.89.40	Kꞌoxika ti tja̱tꞌo̱ tsíkꞌóna nkonda̱tjen chjasin Jerusalén,
PSA.89.40	la xi̱kaha kꞌóna nte̱je̱ ti chjasin ijié.
PSA.89.41	Kaín chojni tꞌatsínka ti nti̱a ntiha la teé sin
PSA.89.41	ti nkehe tóxríhi̱n sin,
PSA.89.41	la kaín ti chjasin chjinaxón ntiha tjanoá sin ti rey.
PSA.89.42	Jaha kjuínki̱tsa ti sin nínkakohen ti rey,
PSA.89.42	la jehe sin imá chéhe̱ sin kixin kjuacha sin.
PSA.89.43	A̱ndá jaha mé kjuatsén ti tatéxin ti espada kuènté ti rey,
PSA.89.43	la í kjuínki̱tsehya chꞌan ti sákjuí chꞌan guerra.
PSA.89.44	Jaha kuakítsjehé ti rey ti kjuachaxin kꞌuéchónta chꞌan,
PSA.89.44	ko kꞌoxítjen ti kuékꞌe̱to̱anxín ti rey ntiha.
PSA.89.45	Kuakítsjaha̱ ti nánó chrókjuákꞌe ti rey,
PSA.89.45	ndá imá kósuéhe̱ chꞌan.
PSA.89.46	Itꞌéni Díos,
PSA.89.46	¿xá hasta nkesá tsjakꞌèma jaha?
PSA.89.46	¿Á nkochríxín tso̱nínkaoan éxi ijnko xrohi ní?
PSA.89.47	Itꞌéni Díos xráxinkaoan kixin ti kjuachón kjuánjua
PSA.89.47	chóntani la séhya.
PSA.89.47	Jaha la kjui̱chꞌéna ti chojni
PSA.89.47	la kjuájonhña itsjé nánó tsꞌejó sin.
PSA.89.48	¿Xá nkexro chrókjuákꞌe chrókꞌuénhña?
PSA.89.48	¿Xá nkexro chrókuaá kixin chrókꞌuenxínhña ti kjuachaxin
PSA.89.48	kuènté ti kjuachꞌén?
PSA.89.49	Itꞌéni Díos, ¿nkekuènté kixin jaha na̱xa̱ ti̱konoéhñani
PSA.89.49	kixin xi̱kaha ó tsíndáche David kixin tsjínki̱tsa ti jehe chꞌan?
PSA.89.50	Itꞌéni Díos, xráxinkaoan ti sin tꞌaha ixra̱
PSA.89.50	kixin siín nchónhña chojni nínkakohen sin ti sin a la ko tjanoá sin,
PSA.89.50	mé xi̱kaha tꞌáváni la tjoté a̱séni.
PSA.89.51	Itꞌéni Díos,
PSA.89.51	tꞌándaxín ti sin nínkakohan.
PSA.89.51	Kaín ña̱o tꞌándaxíhi̱n sin ti nkexro tsíkjéyá tsꞌóna rey.
PSA.89.52	A̱ndá imá jína jaha, Itꞌéni Díos, nkochríxín.
PSA.89.52	Mé xi̱kaha tsoxiteyá.
PSA.90.1	Itꞌéni Díos, jaha mé tsaáxini
PSA.90.1	ijie la ko nkochríxín.
PSA.90.2	Ti na̱xa̱ tꞌónahña ijna̱
PSA.90.2	la ko chjasintajni,
PSA.90.2	ndesi ósé la ko nkochríxín
PSA.90.2	la jaha mé Díos.
PSA.90.3	A̱ndá tsꞌóna chojni inche ínaá
PSA.90.3	ti tsondáchrua: “Jahara chojni tsꞌónara inche ínaá.”
PSA.90.4	la tꞌíkua̱n jaha éxi ti ijnko ña̱o ó kꞌuatsínka,
PSA.90.4	o̱ éxi iso hora ti tie kꞌuatsínka.
PSA.90.5	Jaha titàya̱ nchekꞌitjáña chojni
PSA.90.5	éxi tsꞌátjoáko chojni ìnta̱,
PSA.90.5	o̱ éxi ijnko kotáchrin chónta chojni ó.
PSA.90.6	Jeheni la éxi kajnto tsíkꞌánkí ti nchítjen.
PSA.90.6	Ti nchítjen tsꞌaña ti ika la tsoxró itsjo,
PSA.90.6	a̱ndá ti tso̱jín mé tsochrijin, tsoxámá la itsꞌen.
PSA.90.7	Jeheni tsꞌitjáñaxíni ti kjuanínkaon kuèntá;
PSA.90.7	imá tóxakoheni kixin nínkaoan jaha.
PSA.90.8	Ti ijie̱ chóntani la jaha la noha,
PSA.90.8	la ko ti ijie̱ ninkexró noehña la jaha la tꞌíkuan kaín tíha.
PSA.90.9	Chaxín ti tso̱nínkaoan la í tsjéhya ña̱o tsꞌejóni.
PSA.90.9	Ti nánó kuènténi la tjoka tꞌatsínka éxi ijnko nkehe
PSA.90.9	chrókjuénka̱yáxini xi̱kahó.
PSA.90.10	Ti nánó tsochónta chojni kjuachón la setenta nánó,
PSA.90.10	a̱ndá ti sin imá icha la tsjacha sin tsochónta sin ochenta nánó.
PSA.90.10	Kaín ti sin nchehnke kixin nchónhña nánó tsꞌejó sin,
PSA.90.10	la jehó kjuatjoté tsochónta sin la kjuaxróxinhña tsꞌejó sin.
PSA.90.10	A̱ndá ti nánó la tjoka tsꞌatsínka, mé kja̱xin xi̱kaha ti jeheni.
PSA.90.11	¿Xá nkexro chrókienxín ti kjuanínkaon kuèntá?
PSA.90.11	¿Xá nkexro chrókónohe nkexrín chróchrakohan?
PSA.90.12	Tjákohéni tsꞌekini jína ti ña̱o kuènténi,
PSA.90.12	kixin chrókjuacha a̱séni chróchónta kjuaxrexinkaon jína.
PSA.90.13	Itꞌéni ikjan jaha ínaá, tjínki̱tsa ti jeheni;
PSA.90.13	¿Xá nkesá chrókjan jaha?
PSA.90.13	Ti̱konoéhé ti jeheni kixin tꞌahani ixra̱.
PSA.90.14	Nchechéhéni, ti̱konoéhéni ti nchítjen
PSA.90.14	la ndá xi̱kaha chrótsjeni,
PSA.90.14	chrókóchéhe̱ni kaín ti ña̱o na̱xa̱ tsꞌejóni.
PSA.90.15	Nchechéhéni kaín ña̱o
PSA.90.15	éxi ti nchónhña nánó kjuaxróxinhña kuékꞌejóni,
PSA.90.15	éxi ti nánó náxrjónhña kꞌuatsínkani.
PSA.90.16	Jaha chrókjuánjua kjuachaxin
PSA.90.16	kixin ti nkexro kjuítꞌaha ixra̱ chrókꞌuikon ti ixra̱ kuèntá
PSA.90.16	la ko kja̱xin ti nkexro tsꞌaxrjeníxin sin.
PSA.90.17	Itꞌéni Díos kuènténi, tjáko̱xián ti kjuachaxin kuèntá,
PSA.90.17	la tsjínki̱tsa ti jeheni.
PSA.90.17	Itꞌéni Díos, chrókjuinki̱tsani
PSA.90.17	kixin jína chrókóhen ti ixra̱ tjejóchꞌeni.
PSA.91.1	Ti nkexro tjejó chrínkí ti itsꞌuan kuènté Díos
PSA.91.1	mé ti kjuachaxin kuènté Díos tsꞌayakohen ti jehe sin.
PSA.91.2	Mé ndátjan sin Itꞌéni Díos: “Jaha mé si̱nchekaáni,
PSA.91.2	jaha mé tꞌayakonhéni,
PSA.91.2	jaha mé ti Díos tinkáchónkini.”
PSA.91.3	Jehó Díos mé sinchekaá ti jaha
PSA.91.3	kixin nijnko nkehe jínahña chrókꞌuitjáñaxián.
PSA.91.4	Díos mé tsꞌayakuaxián chrínkí ti itja chꞌan
PSA.91.4	la ndá kohya nkehe tso̱han.
PSA.91.4	Díos la sinchexiteyá ti nkehe tsíndáchro chꞌan
PSA.91.4	la tsꞌayakohan chꞌan.
PSA.91.5	Méxra̱, tóxakuanhña, kjónté ijnko kjuachrakon
PSA.91.5	chrókꞌuixin ti sítie a
PSA.91.5	la ko kjónté ti chika flecha chróchrꞌán sin ti ncha̱kotjin
PSA.91.6	la ko ni ti ichin tsji̱xi̱n ti sítie
PSA.91.6	la ko nijnko kjuaxikaon chrókui ncha̱kotjin
PSA.91.6	chrókꞌuitjáñaxián.
PSA.91.7	Kjónté chrókꞌuitsínka ijnko mil chojni ti itjá ikjon
PSA.91.7	o̱ ite mil chojni chrókꞌuitsínka ti itjá chjina,
PSA.91.7	kjánchó jaha la kohya nkehe tso̱han.
PSA.91.8	A̱ndá jaha la chaxín tsꞌikonxín ikuan
PSA.91.8	nkehe tso̱hen ti chojni tjenka̱yáxin nkehe jínahña.
PSA.91.9	Jaha la tinkachónkia Itꞌéni Díos kixin tsaáxian,
PSA.91.9	la Díos imá tꞌe̱to̱an la tsjinki̱tsa ti jaha.
PSA.91.10	Kohya ninkehó nkehe jínahña tso̱han
PSA.91.10	la kohya nijnko ichin tsꞌixehen ti ndo̱a,
PSA.91.11	kuènté chꞌan ti itjen jaha, tsꞌayakohan
PSA.91.11	kjónté nketí sátsjia.
PSA.91.12	kixin ti to̱tá tsóténki̱xinhña ninkehó ixro̱.
PSA.91.13	ti siín koxra̱ jie̱he
PSA.91.13	o̱ ti siín konche jie̱he kixin jaha chrókuinkátja va.
PSA.91.14	A̱ndá ndáchro Itꞌéni Díos:
PSA.91.14	“Ti nkexro tjue̱he ti janhan la si̱ntakaá chꞌan.
PSA.91.14	Janhan tsjínki̱tsa ti nkexro a kixin a̱ntsí tsochónta chꞌan kjuachaxin
PSA.91.14	kixin tinkáchónki chꞌan ni̱ná.
PSA.91.15	A̱ndá ti tsꞌéye̱he̱ chꞌan ti janhan la tjoka tsjata̱ha̱
PSA.91.15	la ko ti kjuaxróxinhña itjen chꞌan la ntiha tsjakꞌé janhan.
PSA.91.15	Si̱ntakaá chꞌan
PSA.91.15	la ko tsjikosáyaha̱ chꞌan.
PSA.91.16	A̱ntsí si̱ntacháha chꞌan kixin isé tsjakꞌe chꞌan
PSA.91.16	la ko janhan mé tsotjahá chꞌan ti kjuachón nkochríxín.”
PSA.92.1	Jína chróchjéheni Díos kjuasáya.
PSA.92.1	Chrotsjeni himno chrókjuikosáyeheni ihni̱á, jaha Díos
PSA.92.1	itjen nkaya nka̱jní.
PSA.92.2	Tsochrónkani nkojnko nchítjen kixin jaha tjue̱héni
PSA.92.2	la ko tsochronkani nkojnko tie kixin imá jína jaha la nchexiteyá kaín nkehe ndáchrua.
PSA.92.3	Tso̱tsje̱xi̱ni ihni̱á ti isón salterio
PSA.92.3	la ko ti isón chónta itsja
PSA.92.3	la ko ti arpa kanhñó itsen ndáchro.
PSA.92.4	Jaha Itꞌéni Díos,
PSA.92.4	mé imá chéhe̱ni kixin ti ixra̱ kjui̱chꞌe
PSA.92.4	mé ti ixra̱ tsíkji̱chꞌe mé imá nchechéhe̱ ti jeheni.
PSA.92.5	Jaha Itꞌéni Díos,
PSA.92.5	imá ijié ti ixra̱ tsíkji̱chꞌe.
PSA.92.5	Ninkexró tsjachahya tienxín nkexrín tjénka̱yáxian jaha.
PSA.92.6	Ti chojni lo̱nti̱ la noehña nkekuènté tíha;
PSA.92.6	la ko ti chojni tjenka̱yáxinhña jína la tienxínhña sin.
PSA.92.7	Ti sin tjenka̱yáxin nkehe jínahña
PSA.92.7	la tꞌánkí sin éxi tꞌánkí ijnko kayoa tꞌóna itsjo,
PSA.92.7	kjánchó itsi ijnko ña̱o tsꞌitjáña sin nkochríxín.
PSA.92.8	A̱ndá jaha Itꞌéni Díos, nkochríxín itjen
PSA.92.8	této̱an nkaya nka̱jní.
PSA.92.9	A̱ndá ti sin nínkakohan, Itꞌéni Díos,
PSA.92.9	la ko kaín ti sin ichꞌe ti nkehe jínahña
PSA.92.9	la tsꞌitjáña sin.
PSA.92.10	Jaha Itꞌéni Díos, nchekꞌánkía ti fuerza chóntani
PSA.92.10	éxi ti fuerza chónta ti koxinta tse̱he̱.
PSA.92.10	Jaha tꞌikjanjian aceite náxrjón xroá ikjani.
PSA.92.11	Ikoni mé kꞌuíkonxíni nkexrín tsjasóte ti sin nínkakohen ti jeheni
PSA.92.11	la ko kuíhini nkexrín tꞌéya ti sin ixri ti nti̱a nduáhya.
PSA.92.12	Ti sin jína la tsꞌánkí sin éxi ijnko ntakajni náxrjón;
PSA.92.12	mé tsꞌánkí sin éxi ti inta cedro siín ti ijna̱ Líbano.
PSA.92.13	Tjejó sin éxi ti ntayoa tsíxenkaxín ti ndo̱a, Itꞌéni Díos.
PSA.92.13	Tíha mé tsꞌóna itsjo nkaxehen ti nda̱sin ndója ti ni̱nko kuèntá.
PSA.92.14	Kjónté ó ntaxin ti inta yoa la na̱xa̱ tsꞌóna ito;
PSA.92.14	nkochríxín ti inta la tsjakꞌe jína la ko yoa.
PSA.92.15	Tsochrónka ti sin jína kixin jaha Itꞌéni Díos la
PSA.92.15	jína la ko nkochríxín tꞌayakohén chojni,
PSA.92.15	la ko kohya ninkehó nkehe nduáhya tjénka̱yáxian jaha.
PSA.93.1	Itꞌéni Díos mé ti Rey imá tꞌe̱to̱an.
PSA.93.1	Mé tsíkꞌinkáya chꞌan ika tjáki̱ni,
PSA.93.1	la imá chónta chꞌan kjuachaxin.
PSA.93.1	Díos mé kꞌue̱to̱an kꞌóna chjasintajni
PSA.93.1	la kohya nkexro sinchekꞌitjáña tíha.
PSA.93.2	Itꞌéni Díos, mé jaha kuéto̱an ti xránkíxixín
PSA.93.2	kixin jaha la ó xráxín itjen.
PSA.93.3	Itꞌéni Díos,
PSA.93.3	ti nda̱río la sítóvéntó la ko ti ìnta̱ la síchriká noi.
PSA.93.4	Kjánchó jaha, Itꞌéni Díos, itjen nkaya nka̱jní
PSA.93.4	la imá chonta kjuachaxin,
PSA.93.4	a̱ndá ti ìnta̱ la kanhñó,
PSA.93.4	kjónté imá sítójie̱he ti nda̱ñao.
PSA.93.5	Jaha Díos,
PSA.93.5	ti nkehe tsíkéto̱an la chaxín ndoá.
PSA.93.5	Náxrjón itjen nkaxehen ti ndo̱a
PSA.93.5	kixin nkochríxín tso̱kohya ninkehó ijie̱ ntiha.
PSA.94.1	Itꞌéni Díos, tjáko̱xián
PSA.94.1	kixin jaha nchekito̱exián ijie̱.
PSA.94.2	Jaha mé ti juez kuènté chjasintajni.
PSA.94.2	Jaha chonta kjuachaxin mé nchekjasóte ti sin nchehnke
PSA.94.2	la éxi ti ixra̱ nduáhya kjuíchꞌe sin mé xi̱kaha chrókjuacha sin.
PSA.94.3	Jaha Itꞌéni, ¿hasta nkesá chrókꞌuixin ti sin ixri ti nti̱a nduáhya?
PSA.94.3	¿Xá hasta nkesá tsjánjua kjuachaxin na̱xa̱
PSA.94.3	tso̱chéhe̱ sin?
PSA.94.4	Kaín ti chojni nduáhya ixri la,
PSA.94.4	¿xá hasta nkesá tsonixja sin ti nkehe jínahña?
PSA.94.4	Imá ihnke kaín ti sin ichꞌe ti nkehe nduáhya.
PSA.94.5	Itꞌéni Díos,
PSA.94.5	ti sin ihnke la nchekꞌitjáña sin ti chjasin kuèntá
PSA.94.5	la ko nchekjasóte sin ti sin tinkáchónki ti jaha.
PSA.94.6	Jehe sin tꞌóñá sin chojnichjin ikꞌán la ko ti chojni
PSA.94.6	tsíkji̱xi̱n ókjé chjasin
PSA.94.6	la ko tꞌóñá sin ti chájan nòé.
PSA.94.7	Ndáchro sin kixin Itꞌéni Díos la tꞌikonhña chꞌan.
PSA.94.7	Ti Díos kuènté Jacob la kjá tso̱nínkakonhña, ichro sin.
PSA.94.8	Chrokiénxinra jahara, chojni lo̱nti̱.
PSA.94.8	Jahara chontahyara kjuaxrexinkaon jína,
PSA.94.8	¿xá hasta nkesá chrókiénxinra?
PSA.94.9	Ti nkexro kjuíchꞌéna ti ndátsjonra,
PSA.94.9	¿á xitjahya chrókuihin ní?
PSA.94.9	La ko, ¿xá xitjahya chrókꞌuikon
PSA.94.9	ti nkexro kjuíchꞌéna ti ikonra ní?
PSA.94.10	Díos mé nchekjasóte kaín ti chjasin a,
PSA.94.10	a̱ndá jahara la, ¿á xitjahya sinchekjasóte chꞌan ti jahara ní?
PSA.94.10	Itꞌéni Díos la ó nohe kaín nkehe la,
PSA.94.10	¿á chrókónoehña chꞌan kaín ti nkehe nduáhya tjénka̱yáxinra ní?
PSA.94.11	la ó nohe kixin kaín tíha la ó chónkó.
PSA.94.12	Itꞌéni Díos,
PSA.94.12	chéhe̱ itjen ti nkexro tjénduéhé jaha
PSA.94.12	la ko tjákohé ti nkehe kuéto̱an.
PSA.94.13	Kixin ti sin a mé kjuaxróxin tsꞌejó sin
PSA.94.13	ti ó itsi ti ña̱o náxrjónhña.
PSA.94.13	A̱ndá ti chojni ixri ti nti̱a nduáhya
PSA.94.13	la ó kꞌóna ijnko tòye̱ tsꞌitjáñaxín sin.
PSA.94.14	Itꞌéni Díos la tsíto̱ehya ti sin chjasin kuènté chꞌan
PSA.94.14	la ko kja̱xin tsíto̱ehya chꞌan jehó
PSA.94.14	ti sin tinkáchónki ti jehe chꞌan,
PSA.94.14	mé tsjinki̱tsa chꞌan ti jehe sin.
PSA.94.15	Ti sin juez la ndoá sinchekito̱exín sin ti ijie̱ ínaá
PSA.94.15	la kaín ti sin jína la tso̱chéhe̱ sin.
PSA.94.16	¿Xá nkexro chrókꞌuinkatjen
PSA.94.16	chrókjuinki̱tsa ti jeheni
PSA.94.16	kixin siín ti sin nínkakohen ti jeheni?
PSA.94.16	¿Xá nkexro chrókjuinki̱tsa chrókuaáxini?
PSA.94.17	Ti chrókjuínki̱tsahyani, jaha Itꞌéni Díos,
PSA.94.17	la kjá tjoka chrókꞌuen a̱séni.
PSA.94.18	A̱ndá jnko naá ndáchroni
PSA.94.18	kixin chróxratóxin to̱téni,
PSA.94.18	a̱ndá jaha Itꞌéni la kui̱konoéhéni la kjuínki̱tsani.
PSA.94.19	Ti ó imá kóxakoheni
PSA.94.19	la jaha kjuínki̱tsani,
PSA.94.19	kjui̱nchechehé a̱séni.
PSA.94.20	Jaha la xitjahya tsꞌituan
PSA.94.20	ti sin nduáhya tꞌe̱to̱an.
PSA.94.20	Nduáhya nchekito̱exín sin
PSA.94.20	kixin titekakonhña sin ti ley kuèntá.
PSA.94.21	Jehe sin la tónkotsé sin tsjenka̱yáxin sin nkexrín sichꞌe sin,
PSA.94.21	la tjinkaon sin itsꞌen
PSA.94.21	ti nkexro chóntahya ninkehó ijie̱.
PSA.94.22	A̱ndá jaha Itꞌéni Díos mé kuaáxini.
PSA.94.22	Jaha Díos tinkáchónkini kixin jaha mé tjínki̱tsa ti jeheni.
PSA.94.23	Jaha Itꞌéni Díos mé si̱nchekjasóte ti sin ixri ti nti̱a nduáhya.
PSA.94.23	Tsꞌitjáñaxín sin ti nkehe jínahña kjuíchꞌe sin.
PSA.94.23	Jaha Itꞌéni Díos mé si̱nchekꞌitjáña ti sin a.
PSA.95.1	Xrákira tso̱chéhe̱ni, tsotsjeni tsjikosáyeheni Itꞌéni Díos.
PSA.95.1	Tsotsjeni tso̱chéhe̱ni kixin Díos tsaáxini.
PSA.95.2	Chrokjui̱ni ti itjen Díos chrókjuikosáyeheni chꞌan.
PSA.95.2	Tsotsjeni la ko tsochjéheni chꞌan kjuasáya.
PSA.95.3	Kixin Itꞌéni Díos chónta kjuachaxin ijié
PSA.95.3	la ko jehe chꞌan mé ijnko rey imá tꞌe̱to̱an.
PSA.95.3	Tꞌe̱tue̱hen chꞌan kaín íso díos chóntahya kjuachaxin tinkáchónki chojni chjasintajni.
PSA.95.4	Ti itja Díos la chónta kjuachaxin tꞌe̱to̱an;
PSA.95.4	kjónté ti imá chrínkí nonte
PSA.95.4	la ko ti ijna̱ imá noi la kuènté chꞌan.
PSA.95.5	Mé kja̱xin kuènté Díos ti nda̱ñao
PSA.95.5	kixin kjuíchꞌéna chꞌan tíha,
PSA.95.5	la ko itja chꞌan kjuíchꞌénaxín chꞌan ti inche xámá.
PSA.95.6	Xrákira, tsochjéheni Díos kjuasáya.
PSA.95.6	Chrokꞌuejóxin tochꞌini ti itjen Díos
PSA.95.6	kixin jehe chꞌan mé kjuíchꞌéna chꞌan ti jeheni.
PSA.95.7	la jeheni mé chjasin kuènté chꞌan.
PSA.95.7	Jeheni mé kolélo kuènté Díos
PSA.95.7	kixin jehe chꞌan mé tꞌayakohen chꞌan ti jeheni.
PSA.95.7	Chrokuihínra ti nkehe ndáchro Díos
PSA.95.8	ti chojni ti nte̱je̱ Meriba,
PSA.95.8	éxi ti ña̱o kꞌuíxin sin ti ijna̱ Masah ti nte̱je̱ a.
PSA.95.9	Ndáchro Díos: “Kuítekakonhña ti sin kꞌuaxrjeníxinra
PSA.95.9	kjónté kꞌuíkon sin ti ixra̱ kuénta̱na.
PSA.95.10	Cuarenta nánó kóxrìnahña ti nkehe kjuíchꞌe ti sin Israel.
PSA.95.10	Ndátjan sin kixin sátsíkjichròe sin,
PSA.95.10	kuítekakonhña sin ti nkehe kuétua̱ha̱n sin.
PSA.95.11	la ndátjan sin kixin í tsꞌixenhña sin ti itjén janhan
PSA.95.11	kixin chróko̱kꞌéhe sin.”
PSA.96.1	Itsjera ijnko himno ni̱xin tjikosayehéra Itꞌéni Díos.
PSA.96.1	Itsjera kaínra chojni siín kuenté chjasintajni tjikosayehéra Itꞌéni Díos.
PSA.96.2	Tsje̱xi̱nra ihni̱é Itꞌéni Díos, tjikosayehéra chꞌan;
PSA.96.2	chro̱nkara nkojnko ña̱o kixin tsaáxinra Díos.
PSA.96.3	Chróchenkara chojni siín kuenté chjasintajni nkexrín itjen
PSA.96.3	ti kjuachaxin kuènté Díos
PSA.96.3	la ko ti nkehe ijié kjuasin chꞌan.
PSA.96.4	Kixin imá ijié ti kjuachaxin chónta Itꞌéni Díos
PSA.96.4	la jína chrókjuikosáyeheni chꞌan.
PSA.96.4	A̱ntsí tꞌe̱to̱an Itꞌéni Díos ke ti íso díos.
PSA.96.5	Kaín ti díos siín íso chjasin la chóntahya
PSA.96.5	ninkehó kjuachaxin,
PSA.96.5	a̱ndá Itꞌéni Díos la kjuíchꞌéna chꞌan nka̱jní.
PSA.96.6	Imá náxrjón ti itjen Díos
PSA.96.6	kixin imá siín kjuachaxin la tꞌinkaséña
PSA.96.6	ti nkaxehen ni̱nkué chꞌan.
PSA.96.7	kixin jehó Díos imá tꞌe̱to̱an,
PSA.96.7	la jehó chꞌan imá chónta chꞌan kjuachaxin.
PSA.96.8	Chrochje̱héra Itꞌéni Díos kjuasáya
PSA.96.8	kixin imá chónta chꞌan kjuachaxin.
PSA.96.8	Méxra̱ chrókjuikoára nkehe jína chontara,
PSA.96.8	chróchje̱héra Díos.
PSA.96.9	Chrokjuíkosáyehéra Itꞌéni Díos
PSA.96.9	ti nkaxehen ni̱nkué chꞌan náxrjón tjóá.
PSA.96.9	Kaín chojni chjasintajni chróchrako̱he̱n sin Díos.
PSA.96.10	Chróndáchera ti chojni chjasintajni kixin
PSA.96.10	Itꞌéni Díos mé ti Rey tꞌe̱to̱an.
PSA.96.10	Jehe chꞌan mé kjuíchꞌéna chꞌan chjasintajni la xitjahya tsꞌixitoxi̱n.
PSA.96.10	Chaxín ndoá tꞌe̱tue̱hen Díos ti sin chjasin kuènté chꞌan.
PSA.96.11	Chrokocháha jaha nka̱jní la ko kja̱xin chrókócháha jaha chjasintajni.
PSA.96.11	Jaha nda̱ñao chrókójna̱ la kja̱xin kaín nkehe siín ntiha.
PSA.96.12	Tócháha̱ jaha nte̱je̱ la ko kaín nkehe siín ntiha,
PSA.96.12	kaín inta siín ntiha tsꞌíyato tso̱chéhe̱.
PSA.96.13	Tsotsjera kixin ó tsi Itꞌéni Díos tsꞌe̱to̱an.
PSA.96.13	Chaxín itsi Díos tsꞌe̱to̱an chꞌan,
PSA.96.13	la jína la ko ndoá tsꞌe̱to̱an chꞌan chjasintajni.
PSA.97.1	Itꞌéni Díos mé ti Rey imá tꞌe̱to̱an.
PSA.97.1	Tócháha̱ra kaínra tjejora chjasintajni
PSA.97.1	la ko tócháha̱ra jahara tjejora nonte chritaón nda̱ñao.
PSA.97.2	Ti itji̱ tié mé tsíka̱ntatjen ti itjen Díos.
PSA.97.2	Jína tjenka̱yáxin chꞌan la ko ndoá tꞌe̱to̱an chꞌan.
PSA.97.3	Ti xrohi titaón nti̱a ti itji Díos
PSA.97.3	mé tíha tsochexín ti sin nínkakohen chꞌan
PSA.97.3	la ko tsíka̱ntatjen ti jehe chꞌan.
PSA.97.4	Ti tjónkíxín mé tꞌinkaséñani chjasintajni
PSA.97.4	la ti chjasintajni la chrakon ti tꞌikon xi̱kaha.
PSA.97.5	A̱ndá ti ijna̱ la tsatanka éxi chi̱nko̱ cera nkayakon Itꞌéni Díos,
PSA.97.5	ti nkexro a mé Ìnché kuenté chjasintajni.
PSA.97.6	Ti nka̱jní mé chrónkaxín kixin chaxín jína Díos.
PSA.97.6	Kaín chjasin tsꞌikon ti kjuachaxin kuènté Díos.
PSA.97.7	Chrókósuéhe̱ kaín ti sin tinkáchónki ti nkehe tsíkjano̱ña.
PSA.97.7	Jehe sin la nchehnke sin tinkáchónki sin nkehe tsíkjano̱ña,
PSA.97.7	kjánchó kaín ti íso díos tsꞌejóxin tochꞌin
PSA.97.7	ti itjen Itꞌéni Díos tꞌe̱to̱an.
PSA.97.8	Jaha Itꞌéni Díos,
PSA.97.8	la ti chojni siín chjasin Jerusalén
PSA.97.8	la ko kaín chojni tjejó chjasin Judá
PSA.97.8	kuíhin sin ti nkehe této̱an la imá kóchéhe̱ sin.
PSA.97.9	Jaha Itꞌéni Díos itjen nkaya nka̱jní,
PSA.97.9	jaha la této̱an kuènté chjasintajni.
PSA.97.9	Mé jaha a̱ntsí této̱an,
PSA.97.9	a̱ndá ti íso díos la tꞌe̱tua̱nhña.
PSA.97.10	Itꞌéni Díos la tjue̱he chꞌan ti sin tóxrìe̱nhña ti nkehe jínahña,
PSA.97.10	la tꞌayakohen chꞌan a̱sén ti sin jína,
PSA.97.10	mé tꞌayakohen chꞌan ti sin jína kixin kohya nkehe tso̱hen sin.
PSA.97.11	Ti xrohi mé tꞌinkaséñaxín ti chojni jína
PSA.97.11	la imá tso̱chéhe̱ ti sin jína tjenka̱yáxin.
PSA.97.12	Tócháha̱ra chojni jína kixin tinkachónkira Itꞌéni Díos.
PSA.97.12	Tjikosayéxinra ti ihni̱é chꞌan.
PSA.98.1	Chrotsjeni ijnko himno ni̱xin tsjikosáyeheni Itꞌéni Díos
PSA.98.1	kixin tsíkja̱ko̱xi̱n chꞌan ijnko kjuaxroan ijié.
PSA.98.1	Kjuacha chꞌan kjuínchekaá chꞌan ti sin Israel
PSA.98.1	kixin ti kjuachaxin chónta chꞌan.
PSA.98.2	Itꞌéni Díos tsíchronka kixin kjuacha chꞌan
PSA.98.2	kjuínchekaá chꞌan chojni.
PSA.98.2	Kꞌuíkonxín ikon ti chojni siín chjasintajni
PSA.98.2	kixin ndoá tꞌe̱to̱an chꞌan.
PSA.98.3	Díos la kui̱konoéhe̱ chꞌan
PSA.98.3	ti ndo̱e ti sin chjasin Israel kixin tjue̱he chꞌan sin.
PSA.98.3	Kuenté chjasintajni kꞌuíkon sin nkexrín
PSA.98.3	kjuínchekaá Díos ti sin Israel.
PSA.98.4	Chrotsjera chrókócháhara, chrókjuíkosáyehéra Díos,
PSA.98.4	jahara tjejora kuenté chjasintajni.
PSA.98.4	Itsen chrótsjera salmo la ko tócháha̱ra.
PSA.98.5	Chrotsjera himno, chrókjuíkosáyexínra Itꞌéni Díos
PSA.98.5	la ko itꞌinra ti isón arpa; chrótsjera itsen.
PSA.98.6	Tꞌanoára itsen ti trompeta la ko íso isón,
PSA.98.6	itsjera tsjíkosáyehéra ti Rey Itꞌéni Díos.
PSA.98.7	Chrokójna̱ nda̱ñao la ko kaín nkehe siín ntiha
PSA.98.7	la ko kaín chojni tjejó chjasintajni
PSA.98.7	chrókjuikosáyehe sin Itꞌéni Díos.
PSA.98.8	Ti nda̱río la chrókjuate itja
PSA.98.8	la ko kaín ti ijna̱ la kja̱xin chrókóchéhe̱.
PSA.98.9	Itsjera nkayakon Itꞌéni Díos
PSA.98.9	kixin jehe chꞌan mé itsi chꞌan tsꞌe̱to̱an chꞌan chjasintajni.
PSA.98.9	Díos la chaxín ndoá tsꞌe̱tue̱hen chꞌan ti chojni siín chjasintajni.
PSA.99.1	Ti itjen chꞌan tꞌe̱to̱axín chꞌan mé tjejónkánkíhi ti sin ángel
PSA.99.1	la tsꞌinki ti nonte kuenté chjasintajni
PSA.99.1	la ko tsochrakon kaín ti chojni.
PSA.99.2	Itꞌéni Díos mé chónta kjuachaxin ijié,
PSA.99.2	tꞌe̱to̱an chꞌan chritaón ti ijna̱ Sión,
PSA.99.2	Jehe chꞌan mé tꞌe̱tue̱hen chꞌan kaín ti chjasin.
PSA.99.3	Méxra̱ chrókjuikosáyehe sin ti ihni̱é Díos imá chónta kjuachaxin ijié.
PSA.99.3	Díos la ninkehó ijie̱ chóntahya chꞌan.
PSA.99.4	Kixin jaha Díos mé ijnko Rey
PSA.99.4	imá chonta kjuachaxin
PSA.99.4	la tjue̱hé ti nkehe chaxín ndoá.
PSA.99.4	Jaha xi̱kaha kuéto̱an tso̱hen ti nkehe ndoá.
PSA.99.4	Xi̱kaha jína la ko ndoá kjuínki̱tsa jaha ti sin Israel.
PSA.99.5	Méxra̱ jahara chrókjuíkosáyehéra Itꞌéni Díos kuènténi.
PSA.99.5	Chrokꞌuejoxi̱nra tóchꞌinra ti itjen Díos
PSA.99.5	kixin jehe chꞌan mé ijnko nkexro ninkehó ijie̱ chóntahya.
PSA.99.6	Moisés la ko Aarón mé kꞌuéncha̱tꞌá kuènté Díos,
PSA.99.6	la ko Samuel mé nixje̱he̱ Díos.
PSA.99.6	Kꞌuékjanchehe sin Díos tsjinki̱tsa ti jehe sin la mé kꞌuékjate̱he Díos.
PSA.99.7	ikjo chꞌan sin,
PSA.99.7	la jehe sin kjuínchexiteyá sin ti nkehe kꞌuítuehen sin.
PSA.99.8	Itꞌéni Díos kuènténi, jaha kjuáte̱hé.
PSA.99.8	Jaha ijnko Díos jína kui̱konoéhé ti chojni chónta ijie̱
PSA.99.8	la kjui̱nchekꞌitjáña ti ijie̱ kꞌuéchónta sin;
PSA.99.8	kjánchó ti ó kuítekakonhña sin ti nkehe kuétue̱hén sin
PSA.99.8	la jaha kjui̱nchekjasóte sin.
PSA.99.9	Chrokjuíkosáyehéra Itꞌéni Díos kuènténi.
PSA.99.9	Chrokꞌuejoxi̱nra tóchꞌinra ti itjen Díos ti ijna̱ tjóá
PSA.99.9	kixin jehe chꞌan mé Díos kuènténi
PSA.99.9	la chóntahya chꞌan ninkehó ijie̱.
PSA.100.1	Chrotsjera, chrókócháhara la chrókjuíkosáyehéra Itꞌéni Díos,
PSA.100.1	jahara kaín chojni siín chjasintajni.
PSA.100.2	Chrókócháhara, chrókjuíkosáyehéra Itꞌéni Díos.
PSA.100.2	Chrókócháhara, chrókóchjinara ti itjen chꞌan.
PSA.100.3	Chrokjuatso̱anra kixin Itꞌéni mé Díos.
PSA.100.3	Jehe chꞌan mé tsíkjichꞌéna chꞌan ti jeheni
PSA.100.3	la jeheni mé kuènté chꞌan.
PSA.100.3	Jeheni mé chjasin kuènté Díos la ko kolélo kuènté chꞌan.
PSA.100.4	Chrokꞌuixe̱hénra ti nda̱sin ndója ni̱nkué chꞌan,
PSA.100.4	chróchje̱héra Díos kjuasáya.
PSA.100.4	Chrotsjera, chrókjuíkosáyehéra Díos.
PSA.100.4	Chrochje̱héra Díos kjuasáya kjuachaxíen ihni̱é chꞌan.
PSA.100.5	Jehe chꞌan la ti̱konoéhe̱ chꞌan ti jeheni nkochríxín,
PSA.100.5	la tjinki̱tsa chꞌan ti jeheni nánó tsjeje̱ la ko nánó tsꞌixehen.
PSA.101.1	Jeheni tjinkaoni tsjikosáyaha kixin jaha imá ndoá itjen la ko imá tjue̱hé ti jeheni.
PSA.101.1	Tjinkaoni tsotsjeni himno tsjikosáyahani, jaha Itꞌéni Díos.
PSA.101.2	Tjinkaoni ndoá chrókꞌuájini ti nti̱a kuèntá,
PSA.101.2	kjánchó imá tjinkaoni kixin jaha chrókjuínki̱tsa ti jeheni.
PSA.101.2	Jína chrókjuénka̱yáxini;
PSA.101.2	kjónté ndo̱eni itjeni la jína chrókjuákꞌeni.
PSA.101.3	Jeheni chrókomáhñani ninkehó nkehe jínahña.
PSA.101.3	Tóxrìe̱nhñani ti ixra̱ ichꞌe ti sin titekakonhña Díos.
PSA.101.3	Méxra̱ ninkehó ti sin a chrókóchjinehña sin ti jeheni.
PSA.101.4	Jeheni chrókuíto̱heni ti nkehe jínahña tjenka̱yáxini,
PSA.101.4	la ko ninkehó nkehe jínahña chrókjuíchꞌeni.
PSA.101.5	Tjinkaoni chrókjuinchetáníni ti sin imó tꞌándaxíhi̱n kícho sin.
PSA.101.5	Tóxrìe̱nhñani kixin xi̱kaha ichꞌe ti sin nchehnke.
PSA.101.6	A̱ndá jeheni mé tjinkaoni tsꞌitoni ti sin jína tjejó.
PSA.101.6	Jehó ti sin ixri ijnko nti̱a ndoá mé chrókjuíchꞌeheni ixra̱.
PSA.101.7	Tsjajonhñani kjuachaxin tsjakꞌe nkaxehen ndo̱eni
PSA.101.7	ijnko nkexro chꞌia.
PSA.101.7	Ti nkexro chꞌia tsjakꞌehya ti itjeni.
PSA.101.8	Nkojnko ña̱o la sinchekꞌitjáñani kaín ti sin tjenka̱yáxin nkehe jínahña siín chjasintajni.
PSA.101.8	Jeheni tsakitsjexini ti chjasin kuènté Itꞌéni Díos
PSA.101.8	kaín ti chojni ichꞌe ti nkehe jínahña.
PSA.102.1	Itꞌéni Díos, tihín ti nkehe chrónòahani.
PSA.102.1	Ti nkehe chrónòani la chrókjuíji ti itjen jaha.
PSA.102.2	Tjakꞌémèhñani ti ña̱o tꞌáváni; tjakꞌe tihín jaha.
PSA.102.2	Tjáte̱hé tjoka ti nkehe tjanchiani.
PSA.102.3	Ti ña̱o kuènténi la tinkákꞌitjáña éxi ihnchi.
PSA.102.3	Ti huéso̱eni la tiín, síche éxi xrinta.
PSA.102.4	Ti a̱séni la náxrjónhña itjen,
PSA.102.4	itjen éxi ijnko kayoa tsíxámá xi̱kaha,
PSA.102.4	hasta kꞌuitjáñeheni, í niehñani.
PSA.102.5	Tꞌáváni, tsjánkani
PSA.102.5	la tsíxámá ti huéso̱eni.
PSA.102.6	Nóaxi̱n itjeni éxi yóhe̱ ijnko kontakíto̱ siín nte̱je̱
PSA.102.6	o̱ éxi konchi̱a̱ jehó itjen ti chjasin tsíkꞌo̱ya̱.
PSA.102.7	Xrokjuahya tꞌajuani, jehó tjetsjeheni.
PSA.102.7	Itjeni éxi ijnko koxroxe nóaxi̱n itjen chritaón nchia.
PSA.102.8	Kaín ña̱o ti sin nínkaon xritjeyá ti jeheni.
PSA.102.8	Tꞌákje̱xi̱n sin ihni̱éni, ncheno̱to̱n sin ti jeheni.
PSA.102.9	Ti chrókjonieni nio la éxi nteso inieni.
PSA.102.9	A̱ndá ti nkehe itꞌini la sítꞌixinkíkjaxin nda̱koni.
PSA.102.10	Jaha mé imá kónínkaoan.
PSA.102.10	Jaha kjuánjua kjuachaxin imá kuékꞌe̱to̱ani,
PSA.102.10	a̱ndá chrꞌéxi̱n la jaha kuakítsjehéni ti kjuachaxin.
PSA.102.11	A̱ndá ti ña̱o kuènténi la kꞌuatsínka
PSA.102.11	éxi ijnko itsꞌuan ó,
PSA.102.11	la ko tinkáxámáni éxi ijnko kayoa.
PSA.102.12	A̱ndá jaha, Itꞌéni Díos, mé této̱an nkochríxín.
PSA.102.12	Ti ihni̱á mé nkochríxín tsoxraxinkaon chojni.
PSA.102.13	Ijnko ña̱o jaha mé tsi̱konoéhé ti chjasin Jerusalén,
PSA.102.13	mé ó kui ti ña̱o a,
PSA.102.13	ó kjuixraká ti hora.
PSA.102.14	Ti sin tꞌaha ixra̱ tjue̱he ti chjasin Jerusalén,
PSA.102.14	la tꞌává sin kixin tsíxika ti tja̱tꞌo̱ la ko ti chjasin.
PSA.102.15	A̱ndá ti sin siín chjasintajni la tsochrako̱he̱n sin ti ihni̱á, jaha Díos
PSA.102.15	la ko kaín ti sin rey siín chjasintajni
PSA.102.15	tsjikosáyehe sin ti kjuachaxin kuèntá.
PSA.102.16	Kixin jaha si̱chꞌéna ti chjasin Jerusalén ínaá
PSA.102.16	la ko tsjáko̱xian ti kjuachaxin kuèntá.
PSA.102.17	Jaha tsjánjua ti nkehe tjanchia ti sin nóa,
PSA.102.17	jehya chrókuahya kuentá ti nkehe tjanchia sin.
PSA.102.18	Janhan ikjian tíhi kixin sinchekuáxin ti sin itsi chrꞌéxi̱n;
PSA.102.18	kixin ti sin tíjie tsokjíhi la tsjikosáyehe sin Itꞌéni Díos.
PSA.102.19	Ndesi ti imá noi itjen Díos
PSA.102.19	la tsjehe chꞌan ti chjasintajni
PSA.102.20	kixin kuíhin chꞌan tꞌéya ti sin tjejóchjina,
PSA.102.20	la kjuínchekaá chꞌan ti sin tjejótjasóte chrókꞌuen.
PSA.102.21	Kixin ti sin chjasin Jerusalén chróchronka sin ihni̱é Itꞌéni Díos
PSA.102.21	la chrókjuikosáyehe sin chꞌan
PSA.102.22	ti ó kaín chojni chjasintajni tso̱nkotsé sin
PSA.102.22	la nkoko̱a tsjikosáyehe sin Díos.
PSA.102.23	Díos la kjua̱tse̱n ti kjuachaxin kꞌuéchóntani,
PSA.102.23	la ko kuakitsje chꞌan iso ti ña̱o na̱xa̱ chrókjuákꞌeni.
PSA.102.24	A̱ndá ndáchroni:
PSA.102.24	“Díos kuènténi, takítsjéhyani iso ti ña̱o na̱xa̱ chrókjuákꞌeni,
PSA.102.24	kixin ti nánó kuèntá la chóntahya nketí tsjeje̱xin.”
PSA.102.25	la ko tsíkji̱chꞌéna ti nka̱jní.
PSA.102.26	A̱ndá kaín tíha la tsꞌitjáña,
PSA.102.26	a̱ndá jaha la nkochríxín itjen.
PSA.102.26	Kaín tíha la tso̱ntaxin éxi ijnko ika tꞌinkáya chojni xi̱kaha tso̱hen.
PSA.102.26	A̱ndá jaha mé tsjínkiá tíha éxi chrókjuánjua ika ni̱xin
PSA.102.26	chrókjuitóxi̱n chojni.
PSA.102.27	A̱ndá jaha la tꞌixitóxi̱nhña
PSA.102.27	la ko ti nánó kuèntá la tjeje̱hya.
PSA.102.28	Xje̱en ti nkexro tꞌaha ixra̱ la tsꞌejóko̱a sin
PSA.102.28	la ko ti sin tsꞌaxrjeníxin sin kja̱xin tsꞌejó sin ti itjen jaha.
PSA.103.1	Kaín a̱séni chrókjuikosáyeheni Itꞌéni Díos.
PSA.103.1	Chrokjuikosáyexíni ti ihni̱é chꞌan.
PSA.103.2	Kaín a̱séni chrókjuikosáyeheni Itꞌéni Díos.
PSA.103.2	Chrokꞌuitjáñehñani ninkehó ti ixra̱
PSA.103.2	kjuíchꞌe chꞌan kixin kjuínki̱tsa chꞌan ti jeheni.
PSA.103.3	Kixin Díos mé tꞌóxika kaín ti ijie̱ tjasini,
PSA.103.3	la ko tsja̱tse̱n chꞌan kaín ti kjuatjoté chóntani.
PSA.103.4	Díos mé sinchekaá a̱séni
PSA.103.4	kixin chrókꞌuitsínkayáhyani ti tòye̱ chrókꞌuenxíni.
PSA.103.4	Kjuasáye Díos kixin tjue̱he chꞌan ti jeheni la ko kui̱konoéhe̱ chꞌan ti jeheni.
PSA.103.5	Díos la kaín nkehe jína kjuajon chꞌan.
PSA.103.5	Jehe chꞌan tjajon chꞌan fuerza ni̱xin tsochóntani
PSA.103.5	éxi ti fuerza chónta ti kotjua̱nhnko.
PSA.103.6	Díos mé jína sinchekito̱exín
PSA.103.6	ijie̱ la ko tsjinki̱tsa kaín ti sin tjejótjasóte.
PSA.103.7	Jehe chꞌan mé kjua̱ko̱he̱ chꞌan Moisés ti nti̱a kuènté chꞌan
PSA.103.7	la ko kjua̱ko̱he̱ chꞌan ti xje̱en Israel ti ixra̱ kuènté chꞌan.
PSA.103.8	Tjokahya tónínkaon Díos, imá tjue̱he chꞌan kaín chojni.
PSA.103.9	Jehya nkoya̱xón tjenduéhe Díos ti jeheni
PSA.103.9	la ko jehya nkochríxín tso̱nínkakohen chꞌan ti jeheni.
PSA.103.10	Kjuínchekjasótehya Díos ti jeheni kixin ti ijie̱
PSA.103.10	kjuasini chrókjuasótexíni.
PSA.103.11	Éxi ti noixín ti nka̱jní xi̱kaha
PSA.103.11	tjue̱he Díos ti sin tjikosáyehe ti jehe chꞌan.
PSA.103.12	Éxi kjínxi̱n ti tji̱to̱xi̱n ña̱o la ko ti tjiatóxin ña̱o
PSA.103.12	mé xi̱kaha ti kjínxi̱n kuíto̱he Díos ti ijie̱ kjuasini.
PSA.103.13	Éxi ijnko itꞌé xjan ti̱konoéhe̱ ti xje̱en
PSA.103.13	mé xi̱kaha Itꞌéni Díos la ti̱konoéhe̱
PSA.103.13	ti sin tjikosáyehe ti jehe chꞌan.
PSA.103.14	Kixin Díos nohe nkehe tsíkꞌónaxíni,
PSA.103.14	la ó nohe chꞌan kixin inche tsíkꞌónaxíni.
PSA.103.15	Ti ña̱o tsjakꞌe ijnko chojni la éxi ti kayoa ó.
PSA.103.15	Jeheni tꞌánkíni éxi katsjo siín nonte tsoxró itsjo,
PSA.103.16	a̱ndá ti ó tsꞌatsínka ti xri̱nto̱ ndá tsꞌitjáña,
PSA.103.16	la í tso̱noxínhña nketí kjuákꞌe ti itsjo.
PSA.103.17	A̱ndá Itꞌéni Díos la nkochríxín tso̱tjue̱he kaín ti sin
PSA.103.17	tjikosáyehe ti jehe chꞌan
PSA.103.17	la ko tsjinki̱tsa chꞌan ti sin tsꞌaxrjeníxin ti jehe sin la ko ti xje̱en sin,
PSA.103.18	mé ti sin tjikosáyehe ti nkehe tsíndáchro chꞌan
PSA.103.18	la ko ti sin xráxinkaon ti nkehe
PSA.103.18	tsíkꞌe̱to̱an chꞌan la nchexiteyá sin tíha.
PSA.103.19	Díos itjen nka̱jní,
PSA.103.19	la ntiha tꞌe̱to̱an chꞌan.
PSA.103.19	Jehe chꞌan mé Ìnché kaín ti nkehe siín.
PSA.103.20	Jahara sin ángel chontara kjuachaxin
PSA.103.20	la ko nchexiteyéhéra nkojnko ti nkehe tꞌe̱to̱an Díos,
PSA.103.20	jahara chrókjuíkosáyehéra Itꞌéni Díos.
PSA.103.21	Kaínra sin ángel chrókjuíkosáyehéra Itꞌéni Díos.
PSA.103.21	Nchexiteyára ti nkehe tꞌe̱to̱an chꞌan.
PSA.103.22	Kaín nkehe kjuíchꞌéna Díos chrókjuikosáyehe ti jehe chꞌan,
PSA.103.22	nkuíxín ti tꞌe̱to̱an chꞌan.
PSA.103.22	¡Kaín a̱séni chrókjuikosáyeheni Itꞌéni Díos!
PSA.104.1	Kaín a̱séni tsjikosáyahani, jaha Itꞌéni Díos.
PSA.104.1	Ti kjuachaxin kuèntá la imá ijié,
PSA.104.1	tꞌinkaséñaxín nkonda̱tjen ti jaha.
PSA.104.2	Kuenté nkonda̱tjen jaha tꞌinkaséñaxín ijnko xrohi
PSA.104.2	la jaha kjuéndoá ti nka̱jní éxi ijnko ika manta.
PSA.104.3	Chrítaón ti itji̱ tjiá ìnta̱, jaha kjui̱chꞌéna ti ndo̱a.
PSA.104.3	A̱ndá ti itji̱ la kjui̱chꞌéna éxi carreta kuèntá, la ko jaha xritaoan ti xri̱nto̱ a.
PSA.104.4	la ko ti xroiñeñe la tꞌaha ixra̱.
PSA.104.5	Kjuaké ti xránkíxixín chjasintajni
PSA.104.5	kixin tsꞌinkihya.
PSA.104.6	A̱ndá ti nda̱ñao imá ni̱nka la kjua̱vá ti inche éxi ijnko ika kꞌuinka̱ya,
PSA.104.6	mé ti ìnta̱ la kuíkja̱jian ti chritaón ijna̱.
PSA.104.7	Jaha kuétue̱hén ti ìnta̱ ndá tjoka sákjuí;
PSA.104.7	ti ìnta̱ kuíhin éxi kjónta ti níxja jaha la tuénxín sákjuí.
PSA.104.8	Chrìin ti ìnta̱ chritaón ti ijna̱ ndá kꞌuinkajin chritaón ti nonte yóxin,
PSA.104.8	a̱ndá sákjuí ti ìnta̱ ti tsíkétue̱hén jaha.
PSA.104.9	Jaha kuétue̱hén ti ìnta̱ nketí chrókuikia
PSA.104.9	kixin í tsokjanhña ti chritaón ti chjasintajni ínaá.
PSA.104.10	Jaha kuétue̱hén ti ìnta̱ tꞌaxrje
PSA.104.10	kixin tso̱kaónxin kaín ti nda̱río tsꞌatsínka ti ijna̱.
PSA.104.11	Ti ìnta̱ i mé itsꞌi ti iko jie̱he siín nte̱je̱
PSA.104.11	la ko itsꞌi ti kolócho siín nte̱je̱ kixin tsꞌenxínhña va nta̱.
PSA.104.12	Ti chrínta nda̱río siín inta tsꞌixité koxroxe
PSA.104.12	la tsotsje va chríkꞌá ti inta yoa a.
PSA.104.13	Jaha mé nchekꞌaniá ichrin chritaón ti ijna̱
PSA.104.13	ndesi ti itjen jaha ti nka̱jní noi.
PSA.104.13	Ti ìnta̱ ichrꞌan jaha tsꞌónaxín kaín nkehe ti nonte a.
PSA.104.14	Jaha kjui̱nchekꞌánkiá ti kaxi kixin sinie ti iko
PSA.104.14	la ko kja̱xin nchekꞌánkiá ti nkehe tꞌe̱nka̱ chojni
PSA.104.14	kixin tsꞌóna nkehe sinie sin,
PSA.104.15	mé ti nio̱tja̱ la tjejóchónxin chojni
PSA.104.15	la ko ti vino nchechéhe̱ chojni
PSA.104.15	la ti aceite nchetjaki̱ni chojni.
PSA.104.16	Ti inta yoa la ko ti inta cedro siín ti ijna̱ Líbano
PSA.104.16	tsíkjénka̱xian jaha mé tꞌáyéhe̱ yeé ìnta̱.
PSA.104.17	A̱ndá chríkꞌá ti inta yoa ntiha chꞌéna ti koxroxe ka̱ké.
PSA.104.17	A̱ndá ti ntachicha la ntiha tjejó ti kocigüeña.
PSA.104.18	Ti ijna̱ noi la mé xrinie ti kotèntso̱ nte̱je̱.
PSA.104.18	Ti itjo̱ ntiha tꞌóna tòyé kolótse̱n.
PSA.104.19	Jaha Díos kjui̱chꞌéna ti nitjó kixin tsochronkaxín nkekja̱ín ña̱o siín,
PSA.104.19	la ko kjuákohé ti ña̱o nkehora tsjiátaón.
PSA.104.20	A̱ndá ti tsjiátaón ña̱o la itsi ti sítie
PSA.104.20	la tsꞌaxrje kaín ti iko siín nte̱je̱.
PSA.104.21	A̱ndá ti koxra̱ la tójna̱ va xritjeyá va nkehe sinie va,
PSA.104.21	la ko tjanchehe va Díos kixin tsjajon nkehe chrókjonie va.
PSA.104.22	A̱ndá ti ó tsji̱to̱n ña̱o la
PSA.104.22	sátsjikꞌixehen va ti itjue̱é va ínaá.
PSA.104.23	A̱ndá ti tꞌinkaséña la ti chojni sátsjikjichꞌe ixra̱,
PSA.104.23	a̱ndá ti tso̱jín xíkjan sin ínaá tso̱kꞌéhe sin.
PSA.104.24	Nchónhña nkehe tsíkji̱chꞌéna, jaha Itꞌéni Díos;
PSA.104.24	tsíkji̱chꞌéna kaín nkehe kixin imá noha;
PSA.104.24	nkuíxín chjasintajni siín ti nkehe tsíkji̱chꞌéna, jaha Díos.
PSA.104.25	Ntiha mé itjen ti nda̱ñao imá iton la ko ijié.
PSA.104.25	Ntiha siín nchónhña iko la xitjahya chrókꞌuekini va,
PSA.104.25	iko ijié la ko iko ntsíntsí siín.
PSA.104.26	imá ijié itꞌin Leviatán.
PSA.104.26	Jaha kjui̱chꞌéna tíha kixin tsotsítànkí ti nda̱ñao.
PSA.104.27	Kaín va síchóhen va
PSA.104.27	kixin jaha chróchje̱hé va nkehe sinie va ti ó tsixraká ti hora.
PSA.104.28	Jaha tjánjua nkehe sinie va la jehe va takja va.
PSA.104.28	Jaha tjánjua itsjé nkehe kixin tso̱kje̱he va jína.
PSA.104.29	A̱ndá ti chrókjuínki̱tsehya va la tsochrakon va,
PSA.104.29	la ko ti tsakítsjehé ti ncha̱kuén va
PSA.104.29	la itsꞌen va, tsꞌóna va inche ínaá.
PSA.104.30	A̱ndá jaha ichrꞌan ti Ncha̱kuán
PSA.104.30	la tꞌáyéhe̱ kjuachón kaín nkehe siín chjasintajni.
PSA.104.31	Ti kjuachaxin kuèntá jaha Itꞌéni Díos, mé itjen nkochríxín
PSA.104.31	la ko jaha mé cháha kixin ti nkehe tsíkji̱chꞌéna.
PSA.104.32	A̱ndá ti tsokomá jaha ti chjasintajni la síxrànka̱ tíha
PSA.104.32	la ti tsotsé jaha ti ijna̱ ndá sítꞌaxrje ihnchi.
PSA.104.33	Ti na̱xa̱ tjechóni la tsotsjeni himno kuèntá, Itꞌéni Díos,
PSA.104.33	tsotsjeni tsjikosáyahani hasta ti ña̱o itsꞌeni.
PSA.104.34	Tjinkaoni kixin jaha Itꞌéni Díos
PSA.104.34	chrókóxríhan ti nkehe tjenka̱yáxini
PSA.104.34	kixin jahuá Díos mé kꞌuitjaxíni kaín ti kjuachéhe̱.
PSA.104.35	Chrokꞌuen ti chojni siín chjasintajni chónta ijie̱,
PSA.104.35	chrókꞌuejóhya ti sin tjenka̱yáxin nkehe jínahña.
PSA.104.35	A̱ndá jeheni la kaín a̱séni chrókjuikosáyexiáni, Itꞌéni Díos.
PSA.104.35	Mé xi̱kaha chrókjuikosáyeheni ti jaha Itꞌéni.
PSA.105.1	Tsjíkosáyehéra Itꞌéni Díos.
PSA.105.1	Tsochro̱nkaxínra kixin Díos la jína.
PSA.105.1	Chrokjuáko̱xinra ti ixra̱ kuènté Díos kaín chjasin la ko kuenté chjasintajni.
PSA.105.2	Chrotsjera salmo tsjíkosáyehéra Díos;
PSA.105.2	chróchro̱nkara kaín kjuaxroan kjua̱ko̱xi̱n chꞌan.
PSA.105.3	Chrókócháhara kixin tinkachónkira ti ihni̱é Díos.
PSA.105.3	Chrókóchéhe̱ a̱sánra jahara xritjéyára Itꞌéni Díos.
PSA.105.4	Chroxraxinkáonra kixin chónta Díos kaín kjuachaxin
PSA.105.4	la ko chrókjui̱chꞌera ti nkehe tóxríhi̱n chꞌan.
PSA.105.5	Xráxinkaonra ti ixra̱ la ko ti kjuaxroan ijié kjuasin Díos
PSA.105.5	la ko xráxinkaonra ti nkehe kꞌue̱to̱an chꞌan.
PSA.105.6	Jahara tsíkꞌaxrjeníxinra Abraham,
PSA.105.6	ti nkexro kꞌuékjichꞌehe ixra̱ Díos.
PSA.105.6	Jahara tsíkꞌaxrjeníxinra Jacob,
PSA.105.6	mé tsíkjeyá Díos ti jahara, méxra̱ tihínra.
PSA.105.7	Díos mé Itꞌéni, Díos kuènténi,
PSA.105.7	la tꞌe̱tue̱hen chꞌan kuenté chjasintajni.
PSA.105.8	Kjónté tsꞌatsínka ijnko mil nánó tsꞌitjáñehña Díos
PSA.105.8	ti nkehe tsíndáchro chꞌan.
PSA.105.9	la ko ti nkehe tsíndáche Díos ti chꞌin Isaac.
PSA.105.10	kixin ti nkehe tsíndáche Díos Israel la tsjeje̱hya.
PSA.105.11	Tsíndáchro Díos: “Tso̱tja̱há ti nonte Canaán,
PSA.105.11	la ko si̱ntaki̱to̱nhán tíha tsꞌóna no̱nta̱a.”
PSA.105.12	Xi̱kaha tsíndáchro Díos, kjónté jehe sin la na̱xa̱ tsjéhya sin
PSA.105.12	la kꞌuéchóntahya sin nketí tsꞌejó sin.
PSA.105.13	Mé kꞌuáji sin ijnko nación la íjnko;
PSA.105.13	la ijnko chjasin la ko íjnko chjasin.
PSA.105.14	kixin ninkehó chrókuènhña sin,
PSA.105.14	la Díos nixje̱he̱ ti sin rey
PSA.105.15	la ndáchro chꞌan:
PSA.105.15	“Jahara chrókjui̱nchekjasótehyara ti sin tsíkjéyá
PSA.105.15	la ko chrókjui̱chꞌehyara ninkehó nkehe jínahña
PSA.105.15	ti sin chronka itan kuénta̱na.”
PSA.105.16	la kjuínchekꞌitjáña chꞌan kaín nkehe sinie chojni.
PSA.105.17	ndá ti sin sa̱vé chꞌin José la kjuínchekji sin chꞌan kixin sichꞌexón chꞌan ixra̱.
PSA.105.18	la kjuákꞌechjina chꞌan
PSA.105.18	la kjuakꞌechroèxin sin chꞌan cadena.
PSA.105.19	A̱ndá ó xiteyá ti nkehe tsíkꞌikon chꞌin José tsíchronka Díos
PSA.105.19	landá Díos kjua̱ko̱xi̱n kixin jína ti chꞌin José.
PSA.105.20	mé kꞌue̱to̱an chꞌan kixin tsꞌaxrjexín chꞌin José ndo̱echjiso.
PSA.105.21	la ko tsꞌayakohen kaín nkehe chónta chꞌan.
PSA.105.22	Chꞌin José kjua̱ko̱he̱ ti sin kjuínki̱tsa ti rey
PSA.105.22	kixin a̱ntsí chrókꞌuitja sin chrókónohe sin nkexrín sichꞌe sin ixra̱.
PSA.105.23	Kjuákꞌe chꞌan éxi ijnko chojni tsíkji̱xi̱n ikjín
PSA.105.23	ti nonte Cam chjasin Egipto.
PSA.105.24	la a̱ntsí kꞌuéchónta sin kjuachaxin ke ti sin egipcio.
PSA.105.25	Díos kjuajon kjuachaxin kixin ti sin egipcio
PSA.105.25	tso̱nínkakohen ti sin chjasin kuènté Díos
PSA.105.25	la ko sichꞌiyehe sin ti sin chꞌehe chꞌan ixra̱.
PSA.105.26	mé ti nkexro tsíkjeyá Díos sichꞌehe chꞌan ixra̱.
PSA.105.27	Jehe sin kjuasin sin itsjé kjuaxroan,
PSA.105.27	ti nonte Cam la ko chjasin Egipto.
PSA.105.28	kjánchó ti sin chjasin Egipto kuítekakonhña sin ti nkehe ndáchro Díos.
PSA.105.29	la ndá ikꞌuén kaín ti koche.
PSA.105.30	la kjónté chritaón ti cama kuènté ti rey la siín va.
PSA.105.31	la ko kochi̱se̱n ntsíntsí;
PSA.105.31	la kjuínchekꞌitjáña va ti nkehe siín chjasin Egipto.
PSA.105.32	la chjéxin la iche kaín nkehe siín ntiha la kꞌuitjáña.
PSA.105.33	Mé xi̱kaha Díos kjuínchekꞌitjáña ti inta to uva la ko ti inta to higo
PSA.105.33	la ko kaín inta yoa siín Egipto.
PSA.105.34	mé nchónhña iko hasta xitjahya tsꞌekini.
PSA.105.35	Kjónie va kaín kayoa siín no̱nte̱e sin Egipto
PSA.105.35	la ko kaín nkehe siín ntiha.
PSA.105.36	kuènté ti sin chjasin Egipto.
PSA.105.37	la sákjuíko sin oro la ko plata,
PSA.105.37	mé kaín sin la jína sákjuí sin la kohya nkexro kóníhi.
PSA.105.38	A̱ndá ti sákjuí ti sin israelita la ti sin Egipto la kóchéhe̱ sin
PSA.105.38	kixin imá chráko̱nhe̱n sin ti jehe sin.
PSA.105.39	kixin tsꞌejóyánkí ti sin chjasén chꞌan
PSA.105.39	la ko kjuajon chꞌan ijnko xrohi tsꞌinkaséñaxín ti sítie.
PSA.105.40	ndá kꞌue̱to̱an Díos kꞌuínkaji̱nxi̱n nka̱jní
PSA.105.40	kochilíni la ko nio̱tja̱ kjónie sin la kókje̱he sin.
PSA.105.41	éxi ijnko nda̱río ti nte̱je̱ xámá ntiha.
PSA.105.42	Mé xi̱kaha xráxinkaon Díos ti nkehe tsíndáche chꞌan ti chꞌin Abraham,
PSA.105.42	mé ti nkexro kꞌuékjichꞌehe ixra̱ ti jehe chꞌan.
PSA.105.43	Mé xi̱kaha Díos kuakitsjexín Egipto ti sin chjasin
PSA.105.43	kuènté chꞌan, ti sin tsíkjeyá chꞌan,
PSA.105.43	la itsje sin chéhe̱ sin.
PSA.105.44	la ko kja̱xin kꞌuáyéhe̱ sin ti ixra̱ tsíkjichꞌe ti sin íso sin.
PSA.105.45	Mé xi̱kaha kóhen kixin ndá chrókuitekaon sin ti nkehe tsíndáchro Díos
PSA.105.45	la ko chrókjuinchexiteyá sin ti nkehe kꞌue̱to̱an chꞌan.
PSA.105.45	¡Méxra̱ chrókjuíkosáyehéra Itꞌéni Díos!
PSA.106.1	Chrokjuíkosáyehéra Díos kixin imá jína chꞌan
PSA.106.1	kixin nkochríxín ti̱konoéhe̱ chꞌan chojni.
PSA.106.2	¿Xá nkexro chrókjuacha chróchronkaxín
PSA.106.2	ti kjuaxroan kjua̱ko̱xi̱n Díos?
PSA.106.2	¿Xá nkexro chrókjuacha chrókjuajon ti kjuasáya chrókꞌuáyéhe̱ Díos?
PSA.106.3	Náxrjón tjejó ti sin tjenka̱yáxin ti nkehe jína
PSA.106.3	la ko nkochríxín jína tjejó sin.
PSA.106.4	Jaha Itꞌéni Díos, xráxinkaoan ti jeheni
PSA.106.4	ti ó ncheñaoan ti sin chjasin kuèntá,
PSA.106.4	ti ó chrókꞌuinka jaha chrókjui̱nchekaáni.
PSA.106.5	Tjánjua kjuachaxin kixin tsotjahani kjuasáya
PSA.106.5	ti tjejó kaín ti sin tsíkjéyá jaha tjiko̱sáyaha sin,
PSA.106.5	mé xi̱kaha chrókóchéhe̱ni kixin chéhe̱ ti sin kuèntá.
PSA.106.6	Kjuasini ijie̱ éxi kjuíchꞌe ti itꞌéni la ko tꞌáchri̱ini,
PSA.106.6	la nduáhya kjuíchꞌeni kixin kjuénka̱yáxini nkehe jínahña.
PSA.106.7	la kuáhya sin kuentá ti kjuaxroan imá ijié tsíkjáko̱xián.
PSA.106.7	Tsíkꞌitjáñehen sin kixin imá kꞌuétjue̱hé sin.
PSA.106.7	A̱ndá chjinaxón Nda̱ñao kjátse
PSA.106.7	la kónínkaon sin, kuitekakuenhña sin ti jaha.
PSA.106.8	Kjánchó jaha kjui̱nchekaá ti jehe sin
PSA.106.8	kixin tjue̱hé sin
PSA.106.8	la tjinkaoan tsjáko̱xian ti kjuachaxin kuèntá.
PSA.106.9	kixin tsꞌóna nti̱a nko̱siñe
PSA.106.9	kixin jína tsꞌatsínkaxín sin ti tsa̱ka ni̱nka ntiha
PSA.106.9	éxi chrókꞌuatsínka sin ijnko nte̱je̱.
PSA.106.10	Mé xi̱kaha kuakítsjexián sin ti kꞌuejó ti sin
PSA.106.10	kꞌuénínkakohen ti jehe sin,
PSA.106.10	la ko xi̱kaha kjui̱nchekaá ti sin kꞌuékjasóte.
PSA.106.11	Ndá kꞌuátjoá ti sin kꞌuénínkakohen ti jehe sin,
PSA.106.11	la nijnko ti sin kꞌuékónínkaon kuaáhya sin.
PSA.106.12	la itsje sin kjuíkosáyehe sin Díos.
PSA.106.13	Kjánchó imá tjoka kꞌuitjáñehen sin ti ixra̱ kjuíchꞌe Díos.
PSA.106.13	Chuénhña sin tso̱nohe sin nkehe tjinkaon Díos
PSA.106.13	la ko kuítekakonhña sin ti nkehe kꞌue̱to̱an chꞌan.
PSA.106.14	kixin tsja̱ko̱xi̱n Díos
PSA.106.14	kixin á chaxín tsjajon chꞌan ti nkehe tjinkaon sin.
PSA.106.15	La Díos kjuajon ti nkehe kjuanchia sin
PSA.106.15	la ko kja̱xin ichrꞌán chꞌan ijnko ichin
PSA.106.15	chrókjuacha chrókꞌuitjáñaxín sin.
PSA.106.16	la ko kja̱xin kónínkakohen sin chꞌin Aarón,
PSA.106.16	mé ti nkexro tsíkjeyá Itꞌéni Díos tsꞌóna ncha̱tꞌá.
PSA.106.17	Ndá xitje̱he̱ ti nonte la kꞌuìnka̱ chꞌin Datán
PSA.106.17	la ko kja̱xin kꞌuìnka̱ ti sin kuékꞌajiko chꞌin Abiram.
PSA.106.18	Kja̱xin ikui xrohi chexín ti sin kjuénka̱yáxin ti nkehe jínahña,
PSA.106.18	la ko xrohi ñeñe chexín kaín sin.
PSA.106.19	mé kjuíchꞌéna sin ijnko koxintáxjan,
PSA.106.19	mé ijnko nkehe tsíkjano̱ña tsíkꞌóna oro
PSA.106.19	ndá kjuíkosáyehe sin tíha.
PSA.106.20	Mé xi̱kaha kuíto̱he sin ti Díos chónta kjuachaxin,
PSA.106.20	a̱ndá kjuíchꞌéna sin ijnko koxinta inie kayoa la tíha kjuíkosáyehe sin.
PSA.106.21	Mé xi̱kaha kꞌuitjáñehen sin ti Díos tsaáxin sin,
PSA.106.21	la ko ti itsjé kjuaxroan kjua̱ko̱xi̱n Díos ti chjasin Egipto,
PSA.106.22	la ko ti kjuaxroan ijié tsíkjasinxín chꞌan
PSA.106.22	ti chjasin kuènté Cam
PSA.106.22	la ko ti nkehe tsíkóhen ti Nda̱ñao Kjátse.
PSA.106.23	Méxra̱ Díos ndáchro kixin chrókjuinchekꞌitjáña chꞌan ti sin a.
PSA.106.23	A̱ndá chꞌin Moisés, ti nkexro tsíkjéyá Díos, la chrónòa chꞌan
PSA.106.23	ndá kóntá ti kjuanínkaon kuènté Díos
PSA.106.23	la kjuínchekjasótehya Díos ti jehe sin.
PSA.106.24	kixin kuítekakonhña sin ti tsíndáchro Díos kixin tsjajon chꞌan tíha.
PSA.106.25	Nkaxehen ti ndo̱e sin kꞌuándaxíhi̱n sin Itꞌéni Díos,
PSA.106.25	la ko kuítekakonhña sin ti nkehe kꞌue̱to̱an chꞌan.
PSA.106.26	A̱ndá Díos la kónínkaon chꞌan
PSA.106.26	la ndáchro chꞌan kixin nte̱je̱ ó tsꞌenxín sin
PSA.106.27	la ko tsoxika sin sátsji sin ti nación ti tjejó ti sin tinkáchónkihya Díos.
PSA.106.28	ti nkehe tsíkjano̱ña Baal chritaón ti ijna̱ Peor
PSA.106.28	la ko kjónie sin ti nkehe kjo̱ke̱he̱ sin
PSA.106.28	ti díos chóntahya kjuachón.
PSA.106.29	Ti nkehe jínahña kjuíchꞌe sin
PSA.106.29	kjuínchekónínkaon sin Díos,
PSA.106.29	Ndá ichrꞌán Díos ijnko ichin la kóníhi sin.
PSA.106.30	A̱ndá ti chꞌin Finees kꞌuínkatjen
PSA.106.30	la kꞌóñá chꞌan ti sin chónta ijie̱
PSA.106.30	a̱ndá ti ichin la kjuìin, sákjuí.
PSA.106.31	Ndá kꞌuíkon Díos kixin jína kjuíchꞌe ti nkexro a
PSA.106.31	la xi̱kaha kaín chojni nkochríxín tsoxraxinkaon
PSA.106.31	kixin jína kjuíchꞌe ti chꞌin Finees.
PSA.106.32	chjinaxón ti ìnta̱ Meriba
PSA.106.32	la kjuaxróxinhña kjuákꞌe chꞌin Moisés kixin ti iji̱é ti sin israelita.
PSA.106.33	Kjuínchekꞌává sin chꞌin Moisés
PSA.106.33	ndá chji̱ñé níxja chꞌan.
PSA.106.34	kꞌue̱to̱an Itꞌéni Díos
PSA.106.34	kixin chrókjuinchekꞌitjáña sin.
PSA.106.35	A̱ndá kjónté kꞌuíto sin ti sin tjejó ti chjasin kuítekakonhña Díos
PSA.106.35	ndá kꞌuitja sin nkexrín tjenka̱yáxin ti sin a
PSA.106.36	la kjuankíxin tinkáchónki sin ti nkehe tsíkjano̱ña
PSA.106.36	la kuíto̱he sin Díos kuènté sin.
PSA.106.37	la ko ti xje̱en sin ichjin kixin itsꞌen la tsꞌáyéhe̱ ti jínahña.
PSA.106.38	chjéhe sin ti díos kuènté Canaán,
PSA.106.38	a̱ndá ti ijni̱ la kókji̱ta̱xin ti nonte.
PSA.106.39	Mé xi̱kaha kjuasixín sin ijie̱,
PSA.106.39	kixin kaín nkehe jínahña kjuíchꞌe sin.
PSA.106.40	ti chjasin kuènté chꞌan,
PSA.106.40	la kóxríe̱nhña chꞌan ti jehe sin kjónté sin chjasén chꞌan.
PSA.106.41	Kuíto̱he Díos ti jehe sin kixin
PSA.106.41	sátsjiko ti sin tinkáchónkihya Díos.
PSA.106.41	A̱ndá ti sin kónínkakohen ti sin a la kjuacha sin kꞌue̱tue̱hen sin.
PSA.106.42	A̱ndá ti sin kꞌuénínkaon la
PSA.106.42	kjuacha sin kuakitsjehe sin ti kjuachaxin kuènté ti sin israelita.
PSA.106.43	Díos la kjuínki̱tsa sin nkoya̱xón,
PSA.106.43	kjánchó jehe sin la kjuénka̱yáxinhña sin jína,
PSA.106.43	la na̱xa̱ kjuasin sin ijie̱.
PSA.106.44	A̱ndá ti ó kꞌuíkon Díos kixin tꞌává sin
PSA.106.44	la kuíhin chꞌan kixin tꞌéya sin,
PSA.106.45	ndá xráxinkaon chꞌan ti nkehe tsíndáche chꞌan sin,
PSA.106.45	ndá kuíto̱he chꞌan ti kónínkakohen chꞌan sin
PSA.106.45	kixin imá tjue̱he chꞌan ti jehe sin.
PSA.106.46	A̱ndá kjónté ti sin kꞌuékónínkakohen ti jehe sin
PSA.106.46	la ikjan sin kotjue̱he sin ti chojni a.
PSA.106.47	Tjínki̱tsa ti jeheni tjejóni ti chjasin ókjé
PSA.106.47	kixin chrókjani nkoko̱a chrókꞌuejóni
PSA.106.47	chrókuinkáchónkini ti ihni̱á imá tjóá
PSA.106.47	la ko chrókóchéhe̱ni chrókjuikosáyeheni ti jaha.
PSA.106.48	Nkochríxín tsjikosáyeheni ti jaha,
PSA.106.48	Itꞌéni Díos kuènté ti sin Israel.
PSA.106.48	Kaín chojni tsondáchro kixin mé xi̱kaha tso̱hen.
PSA.106.48	¡Tsjikosáyeheni jaha Itꞌéni Díos!
PSA.107.1	kixin jehe chꞌan la imá jína chꞌan.
PSA.107.1	Nkochríxín imá tjue̱he Díos ti jeheni.
PSA.107.2	Ti sin kuaá chróchenka íso chojni ti nkehe kjuíchꞌe Itꞌéni Díos
PSA.107.2	kixin ti sin a la kjuínchekaá chꞌan ndá kjuachahya ti kjuachaxin kuènté ti sin nínkaon.
PSA.107.3	Itꞌéni Díos kjuínchenkotsé ti sin
PSA.107.3	tsíkji̱xi̱n nkuíxín chjasintajni,
PSA.107.3	ti tji̱to̱nxin ña̱o la ko ti tjiatóxin ña̱o, ti norte la ko ti sur.
PSA.107.4	Mé kuékꞌajichròe sin ti nte̱je̱ la kꞌuitjahya sin nijnko nti̱a
PSA.107.4	la kꞌuitjahya sin nijnko chjasin chrókꞌuejó sin.
PSA.107.5	Kꞌuénxin sin kjinta la ko kꞌuénxin sin ìnta̱
PSA.107.5	la kꞌuejó sin éxi chrókꞌuen sin.
PSA.107.6	A̱ndá chrónoéhe̱ sin Díos kixin tꞌává sin
PSA.107.6	la Díos kjuínki̱tsa chꞌan ti jehe sin
PSA.107.6	la kjua̱tse̱n chꞌan ti kjuatꞌává chónta sin.
PSA.107.7	Kjuajon Díos ijnko nti̱a jína
PSA.107.7	kixin tsjiji sin ijnko chjasin ijié tsꞌejó sin.
PSA.107.8	Chrochje̱héra kjuasáya Itꞌéni Díos
PSA.107.8	kixin imá tjue̱he chꞌan ti jeheni
PSA.107.8	la ko tja̱ko̱xi̱n chꞌan itsjé kjuaxroan ijié
PSA.107.8	kixin xi̱kaha tjinki̱tsa chꞌan chojni.
PSA.107.9	Kixin Díos mé tjajon chꞌan nkehe itsꞌi
PSA.107.9	ti chojni tꞌenxín ìnta̱
PSA.107.9	la ko tjajon chꞌan nkehe sinie ti chojni
PSA.107.9	tꞌenxín kjinta la tókje̱he sin.
PSA.107.10	Iso ti sin kꞌuaxrjeníxini la kuékꞌéjó sin ti sítie.
PSA.107.10	Kꞌuejóchjina sin la kꞌuává sin kꞌuejóchroèxin sin cadena.
PSA.107.11	Xi̱kaha kóhen sin kixin kuítekakonhña sin
PSA.107.11	ti nkehe tsíndáchro Díos itjen nkaya nka̱jní,
PSA.107.11	la ko kuítekakonhña sin ti nkehe tsíkꞌe̱to̱an chꞌan.
PSA.107.12	Mé xi̱kaha Díos kjuajon kjuachaxin
PSA.107.12	kixin itsjé ixra̱ chrókuítuehen sin,
PSA.107.12	la í kjuínki̱tsahya chꞌan ti jehe sin.
PSA.107.13	A̱ndá chrónoéhe̱ sin Díos kixin kꞌuává sin
PSA.107.13	la jehe chꞌan kjuínki̱tsa chꞌan ti jehe sin
PSA.107.13	la kjua̱tse̱n chꞌan ti kjuatꞌává chónta sin.
PSA.107.14	Díos mé kuakitsjexín ti jehe sin ti sítie
PSA.107.14	la kꞌóchríjin chꞌan ti cadena kꞌuejóchroèxin sin.
PSA.107.15	Méxra̱ chróchjéheni kjuasáya Itꞌéni Díos
PSA.107.15	kixin imá tjue̱he chꞌan ti jeheni
PSA.107.15	la ko tja̱ko̱xi̱n chꞌan itsjé kjuaxroan ijié,
PSA.107.15	kixin tjinki̱tsa chꞌan chojni.
PSA.107.16	Díos mé kjuínchekuen ti puerta chika
PSA.107.16	la ko kjuínchekuen chꞌan ti chika tꞌikjèxín ndo̱echjiso.
PSA.107.17	A̱ndá ti iji̱é sin mé kóníexín sin
PSA.107.17	la í nduáhya kjuénka̱yáxin sin
PSA.107.17	la imá kjuasóte sin kixin ti ijie̱ kjuasin sin.
PSA.107.18	La ninkehó nkehe xrokjuahya kjónie sin
PSA.107.18	kixin ó chjina itsꞌen sin.
PSA.107.19	Imá kꞌuává sin ndá chrónoéhe̱ sin Itꞌéni Díos
PSA.107.19	landá jehe chꞌan kjuínki̱tsa chꞌan sin
PSA.107.19	la kjua̱tse̱n chꞌan ti kjuatꞌává kꞌuéchónta sin.
PSA.107.20	A̱ndá níxjó Díos la kuito̱he sin jína
PSA.107.20	la sákjuíhya sin ti siín kjuachꞌén.
PSA.107.21	Chrochjéheni kjuasáya Itꞌéni Díos
PSA.107.21	kixin imá tjue̱he chꞌan ti jeheni
PSA.107.21	la ko tja̱ko̱xi̱n chꞌan itsjé kjuaxroan ijié
PSA.107.21	kixin tjinki̱tsa chꞌan chojni.
PSA.107.22	Tjikosayehéra Díos,
PSA.107.22	tocháha̱ra chro̱nkara ti ixra̱ kjuíchꞌe chꞌan.
PSA.107.23	Ti sin xriko ntabarco chritaón nda̱ñao
PSA.107.23	kjuíchꞌéna sin nti̱a kixin sátsjikꞌe̱na sin nkehe.
PSA.107.24	Jehe sin mé kꞌuíkon sin ti ixra̱ kuènté Itꞌéni Díos
PSA.107.24	la ko ti kjuaxroan ijié chritaón nda̱ñao.
PSA.107.25	Níxja Díos, a̱ndá
PSA.107.25	imá tji̱a̱n chjéhe xri̱nto̱ la síchriká nda̱ñao.
PSA.107.26	Ti ntabarco chrìin noi
PSA.107.26	la ko xíkjan kꞌuitsínkankí ìnta̱.
PSA.107.26	A̱ndá imá chrakon ti sin kꞌuejó ntiha.
PSA.107.27	Síxrànka̱ sin tinkántákán sin éxi tsékoan sin,
PSA.107.27	la í chóntahya sin kjuaxrexinkaon jína.
PSA.107.28	Ndá chrónoéhe̱ sin Díos kixin kꞌuejó sin kjuaxikaon
PSA.107.28	la Díos kjuínki̱tsa
PSA.107.28	la kjua̱tse̱n chꞌan ti kjuatꞌává chónta sin,
PSA.107.29	la kꞌuíxitá ti imá tji̱a̱n chjéhe xri̱nto̱,
PSA.107.29	la ko ti síchriká ìnta̱ la kꞌuíxitá.
PSA.107.30	A̱ndá tuénxín kóchéhe̱ sin
PSA.107.30	kixin kꞌuíxitá la í síchrikáhya ti ìnta̱.
PSA.107.30	A̱ndá xi̱kaha kjuínki̱tsa Díos ti jehe sin
PSA.107.30	kixin sátsji sin ti tjinkaon sin tsjiji sin.
PSA.107.31	Chrochjéheni kjuasáya Itꞌéni Díos
PSA.107.31	kixin imá tjue̱he chꞌan ti jeheni
PSA.107.31	la ko tja̱ko̱xi̱n chꞌan itsjé kjuaxroan ijié
PSA.107.31	kixin tjinki̱tsa chꞌan chojni.
PSA.107.32	Chrokjuíkosáyehéra Díos ti siín chojni tsíkónkotsé.
PSA.107.32	Chrokjuíkosáyehéra Itꞌéni Díos
PSA.107.32	ti tsíkónkotsé ti sin titaón nti̱a kuènté ni̱nko.
PSA.107.33	Itꞌéni Díos kjuíchꞌéna chꞌan nte̱je̱
PSA.107.33	ti nda̱río la ko ti tꞌaxrje ìnta̱.
PSA.107.34	A̱ndá ti inche jína la kꞌóna inche xíjnta
PSA.107.34	kixin ti ijie̱ kuènté ti sin siín ti nonte a.
PSA.107.35	Ti nte̱je̱ xámá la kjuíchꞌéna chꞌan nonte tjiá ìnta̱
PSA.107.35	la ko ti nonte xámá la kꞌue̱to̱an chꞌan tsꞌaxrje ìnta̱.
PSA.107.36	A̱ndá ntiha kꞌuejó ti sin kꞌuéchóntahya nkehe sinie
PSA.107.36	kixin sichꞌéna sin chjasén sin ntiha.
PSA.107.37	A̱ndá ti nonte ntiha la kjue̱nka̱xin sin inta to uva
PSA.107.37	la jína kꞌónehe sin.
PSA.107.38	Mé xi̱kaha Díos kjuíncheñao chꞌan ti jehe sin
PSA.107.38	la kótsjé sin la ko kótsjé ti iko chónta sin.
PSA.107.39	Kjánchó imá kjuasóte sin kixin ti íso nación kjuajo̱nko sin
PSA.107.39	la ikꞌuén itsjé sin la í tsjéhya sin kuíto̱he.
PSA.107.40	Kjánchó Díos la kjuínchekjasóte ti sin jínahña kuékꞌe̱to̱an
PSA.107.40	la kjuajon chꞌan kjuachaxin nte̱je̱ ó
PSA.107.40	tsꞌaji sin ti kohya nti̱a.
PSA.107.41	A̱ndá ti chojni nóa la kjua̱tse̱n Díos
PSA.107.41	ti kjuatꞌává kꞌuéchónta sin,
PSA.107.41	la kjuajon chꞌan kjuachaxin kixin nchónhña ixjan
PSA.107.41	tsochónta sin éxi ti itsjé kolélo chónta sin.
PSA.107.42	Ti chojni jína la tsꞌikon sin tíhi la tso̱chéhe̱ sin.
PSA.107.42	A̱ndá ti chojni nduáhya ixri la tsotání sin,
PSA.107.42	tsonixjahya sin ninkehó.
PSA.107.43	Ti nkexro nohe la chrókuihin
PSA.107.43	la ko chrókienxín ti nkehe ndáxrja̱n
PSA.107.43	la chrókjuénka̱yáxin sin nkexrín tjue̱he Díos chojni.
PSA.108.1	Jaha Díos, a̱séni tjinkaon tsjikosáyaha.
PSA.108.1	Tsotsjeni himno, tso̱chéhe̱ni ti itjen jaha.
PSA.108.2	Tꞌàya jaha isón salterio
PSA.108.2	la ko isón arpa kixin ó kꞌuínkaséña.
PSA.108.3	Tsjikosáyaxíni himno ti jaha, Itꞌéni Díos,
PSA.108.3	ti chjasin la ko ti nación.
PSA.108.4	Ti tjue̱héni la a̱ntsí ijié ke ti nka̱jní.
PSA.108.4	Ti kjuachaxin kuèntá la tsjacha tsjiji ti nka̱jní azul.
PSA.108.5	Jaha Díos kuènténi itjen ti nka̱jní a̱ntsí noi.
PSA.108.5	Ti kjuachaxin kuèntá mé kuenté chjasintajni tꞌinkaséñaxín.
PSA.108.6	Jaha nchekaáxiani ti kjuachaxin kuèntá
PSA.108.6	kixin chrókuaáxin ti sin tjue̱hé.
PSA.108.6	Tjáte̱hé ti nkehe tjanchiani.
PSA.108.7	Díos itjen nka̱jní ndáchro:
PSA.108.7	“Chàna kixin tsꞌoxika̱ya̱ha̱ ti chjasin Siquem
PSA.108.7	la ko ti nonte ijié kuènté Sucot.
PSA.108.8	Kuénta̱na ti chjasin Galaad la ko ti chjasin Manasés;
PSA.108.8	ti chjasin Efraín la kásko̱ tjenkáya ikja̱.
PSA.108.8	Ti chjasin Judá la ti inta tji̱xián tétua̱nxián janhan.
PSA.108.9	Ti chjasin Moab la ti nkehe tikia ìnta̱ tꞌontia janhan.
PSA.108.9	A̱ndá chritaón nonte Edom itsé to̱ka̱téna.
PSA.108.9	Tsjácha tsjájo̱nki̱a̱n ti sin filisteo.”
PSA.108.10	¿Xá nkexro sáchrókjuikoni ti chjasin
PSA.108.10	chónta tja̱tꞌo̱ tsíka̱ntatjen?
PSA.108.10	¿Xá nkexro chrókjuinki̱tsa sáchrókjuikoni ti nonte Edom?
PSA.108.11	Jaha Díos kui̱to̱héni.
PSA.108.11	Jaha la kuito̱hé ti sin soldado kuènténi la í sátsjikoáhya sin.
PSA.108.12	Tjínki̱tsani ti siín ti sin nínkaon
PSA.108.12	kixin ti chojni ó la tsjachahya tsjinki̱tsa.
PSA.108.13	Jaha Díos tjínki̱tsa ti jeheni kixin jína tsjachani,
PSA.108.13	mé tsinkátja ti sin nínkakohen ti jeheni.
PSA.109.1	Jaha Díos, tjikosayéheni ti jaha la ko chrónòahani
PSA.109.1	kixin tjoka chrókjuáte̱hé.
PSA.109.2	Ti chojni tjenka̱yáxin nkehe jínahña la ti chojni chꞌia la tꞌándaxìna sin,
PSA.109.2	la chaxínhña ti nkehe ndáchro sin.
PSA.109.3	Kóchjina sin ti itjeni la tóchji̱no̱xíhin sin.
PSA.109.3	Tꞌeka sin ijie̱ ti jeheni ti nkehe chaxínhña.
PSA.109.4	Ti tjue̱heni sin la jehe sin la a̱ntsí nínkakohen sin ti jeheni.
PSA.109.4	A̱ndá jeheni la chrónoéhe̱ni ti jaha Díos.
PSA.109.5	Ijnko nkehe jína kjuíchꞌeheni sin
PSA.109.5	landá jehe sin la nkehe jínahña kjuíchꞌehe sin ti jeheni.
PSA.109.5	Tjue̱heni sin, a̱ndá jehe sin a̱ntsí kónínkakohen sin ti jeheni.
PSA.109.6	Díos, jaha chrókjuéyá ijnko juez nduáhya tjenka̱yáxin
PSA.109.6	kixin nkokón ti sin tjenka̱yáxin jínahña
PSA.109.6	chrókjuinchekito̱exíhin kícho sin.
PSA.109.7	A̱ndá chrókónoxín kixin ti nkexro a chónta ijie̱.
PSA.109.7	Ti ijie̱ kjuasin chꞌan chrókjuasótexín chꞌan.
PSA.109.8	la íjnko nkexro chrókꞌuáyéhe̱ ti ixra̱ kꞌuéchónta chꞌan.
PSA.109.9	Ti xje̱en chꞌan la chrókuíto̱he nòé,
PSA.109.9	la ti ichjién chꞌan la chrókuíto̱he ikꞌán,
PSA.109.10	la ko ti xje̱en chꞌan chrókꞌuájikjanchakꞌá sin,
PSA.109.10	kixin ti ndo̱e chꞌan la ó kónte̱jí.
PSA.109.11	Ti sin kꞌuékjinchekjen chꞌan chichaon
PSA.109.11	chrókuakitsje sin kaín nkehe kꞌuéchónta chꞌan.
PSA.109.11	La ko ti sin chónhña chꞌan
PSA.109.11	chrókuákja sin ti nkehe kuènté chꞌan.
PSA.109.12	Kohya nkexro chrókui̱konoéhe ti xje̱en chꞌan
PSA.109.12	la chrókuíto̱he sin nòé.
PSA.109.13	Chrokꞌuitjáña kaín ti sin tsíkꞌaxrjeníxin chꞌan,
PSA.109.13	chróxika ti ihni̱é chꞌan nkochríxín.
PSA.109.14	A̱ndá chróxraxinkaon Itꞌéni Díos ti ijie̱ kjuasin ti itꞌé la ko ìñé chꞌan
PSA.109.14	la chróxikahya ti ijie̱ kꞌuéchónta sin.
PSA.109.15	Itꞌéni Díos chróxraxinkaon nkochríxín ti iji̱é sin.
PSA.109.15	A̱ndá ti chojni tjejó ijie la chróxraxinkakonhña ti jehe sin.
PSA.109.16	Ti nkexro la kjuénka̱yáxinhña chrókui̱konoéhe
PSA.109.16	ti sin nóa tꞌává.
PSA.109.16	Chréhe̱ chꞌan la kꞌóñá chꞌan ti jehe sin.
PSA.109.17	A̱ndá imá kóxríhi̱n chꞌan kixin chrókjuasóte íso chojni.
PSA.109.17	A̱ndá ijie jaha Díos kja̱xin si̱nchekjasóte chꞌan.
PSA.109.17	Jehe chꞌan kjuanchia chꞌan kixin jaha tsjínki̱tsahya chojni.
PSA.109.17	A̱ndá ijie la jaha chrókjuínki̱tsahya ti jehe chꞌan.
PSA.109.18	A̱ndá ti nkehe jínahña la éxi ijnko ika chrókꞌuinkáya chꞌan;
PSA.109.18	tíha la éxi ìnta̱ chrókꞌuixehen tse̱e chꞌan
PSA.109.18	la ko éxi aceite chrókꞌuixehen huéso̱e chꞌan.
PSA.109.19	A̱ndá ijie jehe chꞌan chrókjuasótexín chꞌan ti ijie̱ kjuasin chꞌan
PSA.109.19	éxi ijnko ika chrókꞌuinkáya chꞌan xi̱kaha
PSA.109.19	la ko éxi tjo̱a̱ chrókꞌuinkatꞌóxin chꞌan
PSA.109.19	mé xi̱kaha tso̱hen kixin ti nkehe jínahña kjuíchꞌe chꞌan.
PSA.109.20	Mé xi̱kaha chrókjuénke̱hé jaha
PSA.109.20	ti chojni nínkaon la ko ti chojni tꞌándaxíhi̱n ti jeheni.
PSA.109.21	Jaha Itꞌéni Díos,
PSA.109.21	ti̱konoéhéni kixin jeheni tinkáchónkini ti ihni̱á.
PSA.109.21	Tjínki̱tsani tsaáni kixin jaha la imá jína,
PSA.109.22	kixin jeheni imá tꞌáváni la nóani.
PSA.109.22	Imá náxrjónhña itjen a̱séni.
PSA.109.23	Ó tinkákꞌitjáñani éxi ijnko itsꞌuan.
PSA.109.23	Ti xri̱nto̱ chjéhe mé tjakakoni éxi ijnko kochjoá.
PSA.109.24	To̱téni la í chóntahya fuerza kixin niehñani;
PSA.109.24	kóntachini kixin í niehñani.
PSA.109.25	ndá ti kománi sin la tinkatjia ikja sin
PSA.109.25	titekakonhña sin ti jeheni.
PSA.109.26	Tjínki̱tsani jaha, Itꞌéni Díos kuènténi,
PSA.109.26	nchekaáni kixin tjue̱héni.
PSA.109.27	Xi̱kaha chrókjuákoxian jaha kixin tjue̱héni
PSA.109.27	ndá chrókꞌuikon nchónhña chojni kixin jaha kjuínki̱tsani.
PSA.109.28	Kjónté tꞌándaxíhi̱n sin ti jeheni, la jaha ncheñaoan ti jeheni,
PSA.109.28	a̱ndá jehe sin la tso̱suéhe̱ sin.
PSA.109.28	A̱ndá jeheni, mé ti nkexro tꞌaha ixra̱, la tso̱chéhe̱ni.
PSA.109.29	Ti sin xritꞌeka ijie̱ ti jeheni la imá chrókósuéhe̱ sin.
PSA.109.29	Ti kjuatosuéhe̱ chrókꞌuisímá sin éxi ijnko ika tsꞌitsáte chojni.
PSA.109.30	A̱ndá ti irꞌuani mé chrótjáxiani kjuasáya Itꞌéni Díos.
PSA.109.30	Mé ti siín nchónhña chojni tsíkónkotsé
PSA.109.30	la ntiha chrótjáxiani kjuasáya.
PSA.109.31	Jaha la tjínki̱tsa ti sin nóa,
PSA.109.31	la ko nchekaá ti sin xritjeyá ti jaha.
PSA.110.1	“Tjakꞌe tjaná chjina,
PSA.110.1	hasta janhan tsétoa̱njña ti sin nínkakohan
PSA.110.1	kixin tsokjan sin tsꞌejóxin sin tochꞌin sin chrínkí to̱tá.”
PSA.110.2	Itꞌéni Díos mé tsjajon kjuachaxin
PSA.110.2	tsjakꞌe jaha chjasin Jerusalén
PSA.110.2	kixin tsétue̱hén ti sin nínkakohan.
PSA.110.3	A̱ndá ti ó sátsji ti sin soldado tsjajo̱nko ti sin nínkakohan
PSA.110.3	la kaín ti chojni chjasán la tso̱chéhe̱ sin.
PSA.110.3	Imá tjóá tsjakꞌe jaha la ko tso̱ni̱xin ti kjuachaxin chonta
PSA.110.3	éxi ichꞌa̱n tꞌániá ti nchítjen.
PSA.110.4	la sinchekꞌitjáñahña chꞌan tíha:
PSA.110.4	“Jaha mé ijnko ncha̱tꞌá tsjakꞌe nkochríxín
PSA.110.4	la tsochonta kjuachaxin éxi ti kjuachaxin kꞌuéchónta Melquisedec.”
PSA.110.5	Ìnchéni mé itjen ti itjá chjina.
PSA.110.5	A̱ndá ti ña̱o tso̱nínkaon Díos
PSA.110.5	mé sinchekꞌitjáña chꞌan kaín ti sin rey.
PSA.110.6	Mé sinchekito̱exín Díos iji̱é ti chojni chjasintajni,
PSA.110.6	la tsjasito chꞌan ti nto̱e ti sin tsíkꞌen
PSA.110.6	la ko tsꞌóchjenka chꞌan ikja itsjé chojni chjasintajni.
PSA.110.7	A̱ndá ti ìnta̱ sítji tsa̱ka chjino nti̱a mé tsinkákꞌi ti sin rey,
PSA.110.7	la ti ìnta̱ a mé tsjajon fuerza ni̱xin.
PSA.111.1	Chrokjuikosáyeheni Díos.
PSA.111.1	Tsjikosáyeheni Itꞌéni Díos kaín a̱séni
PSA.111.1	ti tsíkónkotsé kaín ti sin jína nchexiteyá.
PSA.111.2	Kjuaxroan ijié tsíkjichꞌe Itꞌéni Díos;
PSA.111.2	a̱ndá ti sin tjue̱he Díos
PSA.111.2	la xráxinkaon sin ti ixra̱ jína tsíkjichꞌe chꞌan la chéhe̱ sin.
PSA.111.3	Mé imá náxrjón ti ixra̱ tsíkjichꞌe chꞌan la
PSA.111.3	mé xi̱kaha kjua̱ko̱xi̱n chꞌan nkochríxín kixin jína chꞌan.
PSA.111.4	¿Xá nkexro chrókꞌuitjáñehen ti kjuaxroan kjua̱ko̱xi̱n Díos?
PSA.111.4	Mé xi̱kaha kjua̱ko̱xi̱n chꞌan kixin jína chꞌan
PSA.111.4	la ti̱konoéhe̱ chꞌan ti jeheni.
PSA.111.5	Tjajon Díos nkehe sinie ti sin
PSA.111.5	tjikosayéhe ti jehe chꞌan;
PSA.111.5	la ko nkochríxín tsꞌitjáñehña Díos ti nkehe
PSA.111.5	tsíndáche chꞌan sin.
PSA.111.6	Ti kjuachaxin kuènté Díos kjua̱ko̱exín chꞌan
PSA.111.6	ti sin chjasin kuènté chꞌan,
PSA.111.6	mé xi̱kaha kꞌuáyéhe̱ sin ti nonte kꞌuéchónta
PSA.111.6	ti sin tinkáchónkihya chꞌan.
PSA.111.7	Ti ixra̱ ichꞌe Díos la chaxín jína;
PSA.111.7	méxra̱ jína chrókuitekáonra ti nkehe tsíkꞌe̱to̱an chꞌan.
PSA.111.8	Méxra̱ ti nkehe tsíkꞌe̱to̱an chꞌan la itjen nkochríxín la ko tjeje̱hya,
PSA.111.8	chaxín la ko ndoá tíha.
PSA.111.9	Díos mé kjui̱nchekaá ti sin chjasin kuènté chꞌan.
PSA.111.9	Nkochríxín sichꞌe ixra̱ ti nkehe tsíkꞌe̱to̱an chꞌan.
PSA.111.9	Díos la imá tjóá la ko ti kjuachaxin chónta chꞌan la imá ijié
PSA.111.9	la ticháxi̱n chróchrako̱he̱ni ti jehe chꞌan.
PSA.111.10	la ticháxi̱n a̱ntsí chrókjuikosáyehe Díos;
PSA.111.10	a̱ndá ti nkexro nchexiteyéhe Díos
PSA.111.10	la a̱ntsí chrókónohe ti nkehe kꞌue̱to̱an chꞌan.
PSA.111.10	¡Méxra̱ nkochríxín chrókjuikosáyeheni Díos!
PSA.112.1	Kjuaxróxin tjejó ti nkexro tjikosáyehe Díos
PSA.112.1	la ko tóxríhi̱n nchexiteyéhe ti nkehe tsíkꞌe̱to̱an chꞌan.
PSA.112.2	Ti sin tsꞌaxrjeníxin ti nkexro titekaon Díos
PSA.112.2	la tso̱ñao sin
PSA.112.2	la ko tsꞌáyéhe̱ sin kjuachaxin tsꞌe̱to̱an sin.
PSA.112.3	Jehe sin la tsochónta sin nchónhña nkehe tjete ti ndo̱e sin
PSA.112.3	la ko ti ixra̱ jína sichꞌe sin la tsꞌitjáñahña nkochríxín.
PSA.112.4	Éxi ijnko xrohi tꞌinkaséñaxín ti sítie
PSA.112.4	mé xi̱kaha tjetꞌinkaséñaxín Díos ti chojni jína tjejó,
PSA.112.4	kixin jehe chꞌan la imá jína chꞌan
PSA.112.4	la ti̱konoéhe̱ chꞌan chojni.
PSA.112.5	Jína tsjakꞌe ti nkexro ti̱konoéhe̱ chojni
PSA.112.5	la nchekjen chichaon
PSA.112.5	la ko jína tꞌayakohen ti ixra̱ chónta.
PSA.112.6	Méxra̱ ti nkexro la imá jína tsjakꞌe
PSA.112.6	la xitjahya tsꞌitsínka;
PSA.112.6	méxra̱ ti nkehe jína kjuíchꞌe la tsoxraxinkakonxín chojni nkochríxín.
PSA.112.7	Chrakonhña ti nkexro a kjónté tsihin nkojín nkehe jínahña tso̱hen
PSA.112.7	kixin kaín a̱sén tinkáchónki Díos.
PSA.112.8	Jína itjen a̱sén chꞌan, la chrakonhña chꞌan
PSA.112.8	la ko kja̱xin tsochrakonhña chꞌan kjónté siín ti sin nínkaon,
PSA.112.8	kixin chrꞌéxi̱n tsꞌikon chꞌan kixin tsjachahya sin.
PSA.112.9	Ti nkehe jína kjuíchꞌe chꞌan la tsoxraxinkaon chojni nkochríxín,
PSA.112.9	landá ti kjuachaxin chónta chꞌan la a̱ntsí tsꞌánkí.
PSA.112.10	A̱ndá ti sin tjenka̱yáxin nkehe jínahña la tso̱nínkaon sin
PSA.112.10	tsꞌikon sin xi̱kaha
PSA.112.10	la sinietaón sin ñeno sin kixin xi̱kaha kjuachahya sin.
PSA.112.10	Kaín nkehe tjenka̱yáxin ti sin a la ntahó tsꞌitjáñaxín.
PSA.113.1	Tsjikosáyeheni ti Díos kuènténi.
PSA.113.1	Jahara chojni chꞌehéra Díos ixra̱,
PSA.113.1	tjikosayehéra Díos.
PSA.113.1	Tjikosayéxinra ti ihni̱é Díos.
PSA.113.2	Tsjíkosáyehéra ti ihni̱é Díos
PSA.113.2	ijie la ko nkochríxín.
PSA.113.3	Ti tji̱to̱nxin ña̱o ko hasta ti tjiatónxin ña̱o
PSA.113.3	chrókjuíkosáyexínra ihni̱é Itꞌéni Díos.
PSA.113.4	Itꞌéni Díos mé tꞌe̱tue̱hen kaín ti chojni siín chjasintajni.
PSA.113.4	Ti kjuachaxin kuènté chꞌan la imá ijié itjen nkaya nka̱jní.
PSA.113.5	¿Xá nkexro chrókóyóhe̱ ti Díos kuènténi?
PSA.113.5	Itjen Díos nka̱jní la ntiha tꞌe̱to̱axín chꞌan.
PSA.113.6	Kjónté ntiha itjen Díos la tjetsjehe chꞌan nkuíxín,
PSA.113.6	la ko tꞌayakohen chꞌan nka̱jní la ko chjasintajni.
PSA.113.7	Díos la tsjinki̱tsa kixin tsꞌinkatjen ti chojni nóa
PSA.113.7	la ko ti chojni chóntahya ninkehó
PSA.113.8	kixin tsꞌejó sin ti tjejó ti sin tjetoan
PSA.113.8	la ko tsꞌejóko sin ti sin tꞌe̱to̱an chjasén sin.
PSA.113.9	Ti chojnichjin chóntahya chájan
PSA.113.9	la ijie tso̱chéhe̱ sin kixin tsꞌóna sin ìñé xjan.
PSA.113.9	Kaíni chrókjuikosáyeheni Díos.
PSA.114.1	mé kꞌuaxrjexín sin Egipto
PSA.114.1	kixin jehya chjasén sin ntiha.
PSA.114.2	La ndá ti nonte Judá la kꞌóna ijnko chjasin tjóá kuènté Díos,
PSA.114.2	mé Díos kꞌue̱tue̱hen ti sin Israel.
PSA.114.3	landá kꞌóna ijnko nti̱a kꞌuatsínkaxín sin.
PSA.114.3	La ko kja̱xin ti nda̱río Jordán la xi̱kaha kóhen
PSA.114.3	kꞌóna nti̱a kꞌuatsínkaxín sin.
PSA.114.4	La ti ijna̱ la chrika éxi kolélo
PSA.114.4	la ko ti nte̱je̱ la chrika éxi kolélo ntsíntsí.
PSA.114.5	Jaha nda̱ñao, ¿nkehe kuihín
PSA.114.5	kixin kjuánjua kjuachaxin xi̱kaha?
PSA.114.5	Jaha nda̱río Jordán, ¿nkehe kóhan kixin
PSA.114.5	kꞌóna nti̱a ti ìnta̱ chonta?
PSA.114.6	Jaha ijna̱, ¿nkehe kóhan
PSA.114.6	kixin chrika éxi kolélo?
PSA.114.6	La ko jaha nte̱je̱, ¿nkehe kóhan
PSA.114.6	kixin chrika éxi kolélo ntsíntsí?
PSA.114.7	Jaha nonte chróxrànka, chróchrakuan
PSA.114.7	nkayakon Itꞌéni Díos kuènté Jacob.
PSA.114.8	la chaxín kꞌuaxrje yeé ìnta̱ kixin ti kjuachaxin kuènté chꞌan.
PSA.115.1	Jaha Itꞌéni Díos,
PSA.115.1	jahuá chrókꞌuayehé kjuasàya,
PSA.115.1	jehya kixin jeheni chrókꞌuáyéhe̱ni ti kjuasàya a.
PSA.115.1	Kaín chojni chrókjuikosáyaha
PSA.115.1	kixin jaha la imá jína itjen la ko tjue̱hé ti jeheni.
PSA.115.2	¿Nkekuènté kixin tjanchankí chojni kixin
PSA.115.2	nketí itjen ti Díos kuèntá?
PSA.115.3	Díos kuènténi la itjen nkaya nka̱jní.
PSA.115.3	Jehe chꞌan mé kjuíchꞌéna chꞌan kaín nkehe siín,
PSA.115.3	éxi tjinkaon chꞌan mé xi̱kaha kjuíchꞌéna chꞌan.
PSA.115.4	la kꞌónaxín plata la ko oro.
PSA.115.4	Tíha la nkehe tsíkjichꞌénaxín chojni itja.
PSA.115.5	Chónta irꞌua la nixjahya,
PSA.115.5	chónta ikon la tꞌikonhña,
PSA.115.6	chónta ndatsjon la tienhña,
PSA.115.6	la chónta xrito kjánchó tóka̱xra̱xèhya ninkehó.
PSA.115.7	Chónta itja la xitjahya tsotsé nkehe,
PSA.115.7	la chónta to̱té la tjihya.
PSA.115.7	Ninkehó nkehe tꞌaxrjexínhña ti irꞌua.
PSA.115.8	Ti nkexro chꞌéna ti nkehe tsíkjano̱ña
PSA.115.8	la mé tóyóhe̱ ti nkehe tsíkjichꞌénaxín itja
PSA.115.8	la ko kaín ti chojni tinkáchónki ti nkehe
PSA.115.8	la kja̱xin xi̱kaha tóyóhe̱.
PSA.115.9	Jahara sin Israel, chrókuinkachónkira Itꞌéni Díos.
PSA.115.9	Jehe chꞌan tsjinki̱tsa ti jahara
PSA.115.9	la ko sinchekaára.
PSA.115.10	Jahara ncha̱tꞌá chrókuinkachónkira Itꞌéni Díos.
PSA.115.10	Jehe chꞌan mé tsjinki̱tsa ti jahara
PSA.115.10	la ko sinchekaára.
PSA.115.11	Jahara tjikosayehéra Itꞌéni Díos,
PSA.115.11	chrókuinkachónkira ti jehe chꞌan.
PSA.115.11	Jehe chꞌan mé tsjinki̱tsa ti jahara
PSA.115.11	la ko sinchekaára.
PSA.115.12	Itꞌéni Díos mé xráxinkaon ti jeheni
PSA.115.12	la sincheñao chꞌan jeheni.
PSA.115.12	Sincheñao chꞌan ndo̱e ti sin israelita
PSA.115.12	la ko sincheñao chꞌan ndo̱e ti sin ncha̱tꞌá.
PSA.115.13	á ti chojni tjetoan o̱ á ti chojni tjetuanhña.
PSA.115.14	Itꞌéni Díos mé tsjajon kjuachaxin kixin nchónhña chojni tsꞌixin,
PSA.115.14	tsꞌaxrjéníxinra jahara la ko ti xja̱anra.
PSA.115.15	Itꞌéni Díos mé sincheñao chꞌan ti jahara.
PSA.115.15	Jehe chꞌan mé kjuíchꞌéna chꞌan nka̱jní
PSA.115.15	la ko chjasintajni.
PSA.115.16	Ti nka̱jní la kuènté Díos,
PSA.115.16	a̱ndá ti chojni mé kꞌuáyéhe̱ ti chjasintajni.
PSA.115.17	Ti sin tsíkꞌen la xitjahya
PSA.115.17	tsjikosáyehe sin Itꞌéni Díos
PSA.115.17	kixin ó tjejó sin chrínkí inche.
PSA.115.18	A̱ndá jeheni na̱xa̱ tjejóchóni ntihi chrókjuikosáyeheni Itꞌéni Díos
PSA.115.18	ijie la ko nkochríxín.
PSA.115.18	¡Méxra̱ chrókjuikosáyeheni Itꞌéni Díos!
PSA.116.1	Jeheni tjue̱heni Itꞌéni Díos kixin kuíhin chꞌan
PSA.116.1	ti nkehe kjuanchiani.
PSA.116.2	Kjuákꞌe chꞌan kuíhin chꞌan ti nkehe ndáchroni.
PSA.116.2	Kaín ña̱o tsonixje̱he̱ni chꞌan ti na̱xa̱ itjeni ntihi chjasintajni.
PSA.116.3	Ti kjuachꞌén mé ó kjuínchenteto ti jeheni,
PSA.116.3	a̱ndá xi̱kaha imá kꞌuává a̱séni
PSA.116.3	kixin ó kjuákꞌeni chrínta ti tòye̱.
PSA.116.3	Jehó kjuatꞌává la ko kjuatjoté kꞌuíkoni.
PSA.116.4	A̱ndá kꞌuéyaxini ihni̱é Itꞌéni Díos,
PSA.116.4	ndáchroni: “¡Jaha, Itꞌéni Díos nchekaáni!”
PSA.116.5	Ti Díos kuènténi la tjue̱he ti jeheni la ko imá jína chꞌan.
PSA.116.5	Mé xi̱kaha ti̱konoéhe̱ chꞌan ti jeheni.
PSA.116.6	Díos mé tꞌayakohen ti chojni kanhñó chónta kjuachaxin.
PSA.116.6	Mé xi̱kaha ti jeheni kjónté kꞌuéchóntahyani fuerza
PSA.116.6	la kjuínchekaá chꞌan ti jeheni.
PSA.116.7	A̱ndá ijie la ó jína itjeni
PSA.116.7	kixin Itꞌéni Díos la jína la kjuínki̱tsa chꞌan ti jeheni.
PSA.116.8	Kixin jehe chꞌan mé kjuínchekaá chꞌan ti jeheni la kꞌuénhñani.
PSA.116.8	Jehe chꞌan mé kjuínchexámá chꞌan ti nda̱koni
PSA.116.8	la ko kjuínki̱tsa chꞌan kixin kꞌuitsínkahyani.
PSA.116.9	A̱ndá ijie la a̱ntsí jína sinchexiteyéheni Itꞌéni Díos
PSA.116.9	ti na̱xa̱ itjeni ti chjasintajni.
PSA.116.10	kjónté imá kjuasóteni.
PSA.116.11	Tóxakoheni la náxrjónhña tjenka̱yáxini
PSA.116.11	la ndáchroni kixin kaín chojni la chꞌia.
PSA.116.12	¿Xá nkehe chróchjéheni Itꞌéni Díos
PSA.116.12	kixin kaín ti nkehe jína kjuajon chꞌan?
PSA.116.13	A̱ndá ijie jeheni tsjokani ti vaso
PSA.116.13	tjiá ìnté to uva kixin tsochjéheni Díos kjuasáya
PSA.116.13	la ko tsjikosáyeheni ti ihni̱é chꞌan.
PSA.116.14	Ijie sinchexiteyéheni Itꞌéni Díos la ko tsjajoni kaín ti nkehe kꞌuéndáchroni,
PSA.116.14	kixin tsꞌikon kaín chojni chjasin kuènté Díos kixin kjuínchexiteyáni.
PSA.116.15	Itꞌéni Díos la tjete tꞌikon chꞌan ti itꞌen
PSA.116.15	ijnko nkexro tjue̱he chꞌan
PSA.116.15	la ko kjuínchexiteyéhe ti jehe chꞌan.
PSA.116.16	Itꞌéni Díos, jeheni mé ijnko nkexro tꞌaha ixra̱.
PSA.116.16	Jeheni mé xje̱en ijnko tjan tꞌaha ixra̱.
PSA.116.16	Jaha tsíkóchrínjña ti cadena tsíkóntetoxin ti jeheni.
PSA.116.17	Tsotjahani kjuasáya
PSA.116.17	la ko tsonixjahani, jaha Itꞌéni Díos.
PSA.116.18	Tsotjahani ijnko iko itsꞌen éxi ndáchroni, Itꞌéni Díos,
PSA.116.18	la tsꞌikon kaín ti chojni chjasin kuèntá.
PSA.116.19	Ti ndója ni̱nkuá, Itꞌéni Díos
PSA.116.19	nko̱siñe ti chjasin Jerusalén
PSA.116.19	tsjikosáyaxiáni, jaha Itꞌéni Díos.
PSA.116.19	Mé xi̱kaha tsoxiteyá.
PSA.117.1	jahara tjejora kaín nación
PSA.117.1	la ko jahara tjejora kaín chjasin,
PSA.117.1	tjikosayehéra Díos.
PSA.117.2	Kixin Itꞌéni Díos imá jína
PSA.117.2	la ko imá tjue̱he chꞌan ti jeheni nkochríxín.
PSA.117.2	Méxra̱ tsjikosáyeheni Díos.
PSA.118.1	imá jína chꞌan,
PSA.118.1	kixin jehe chꞌan la nkochríxín
PSA.118.1	tjue̱he chꞌan ti jeheni.
PSA.118.2	Méxra̱ jahara Israel chróndáchrora:
PSA.118.2	“Itꞌéni Díos la tjue̱he ti jeheni nkochríxín.”
PSA.118.3	La kja̱xin chróndáchro ti sin ncha̱tꞌá:
PSA.118.3	“Itꞌéni Díos la tjue̱he ti jeheni nkochríxín.”
PSA.118.4	La ko kja̱xin chróndáchro ti sin tjikosáyehe
PSA.118.4	Itꞌéni Díos:
PSA.118.4	“Díos la tjue̱he ti jeheni nkochríxín.”
PSA.118.5	A̱ndá ti tꞌáváni ndá kꞌuéye̱he̱ni Itꞌéni Díos
PSA.118.5	la jehe chꞌan mé kuíhin chꞌan
PSA.118.5	ndá kjuínchekaá chꞌan ti jeheni.
PSA.118.6	méxra̱ chrakonhñani.
PSA.118.6	¿Xá nkehe chrókjuichꞌeheni ti chojni?
PSA.118.7	Kixin Itꞌéni Díos mé tjejókoni chꞌan,
PSA.118.7	jehe chꞌan mé tjinki̱tsa chꞌan ti jeheni;
PSA.118.7	méxra̱ tsꞌikoni kixin tsjachahya ti sin nínkakonhen ti jeheni.
PSA.118.8	Méxra̱ ícha jína chrókuitekaoni Itꞌéni Díos,
PSA.118.8	a̱ndá kanhñó jína chrókuitekaoni chojni ó.
PSA.118.9	Méxra̱ ícha jína chrókuitekaoni Itꞌéni Díos
PSA.118.9	a̱ndá ti chojni imá tjetoan, la náhí.
PSA.118.10	Kaín chojni kuenté chjasintajni mé kua̱ntátjen sin ti jeheni
PSA.118.10	kjánchó Itꞌéni Díos
PSA.118.10	mé kjuínki̱tsa la kjuachahya sin.
PSA.118.11	La ko kja̱xin nkuíxín kua̱ntátjen sin,
PSA.118.11	kjánchó kjuachaxíen Itꞌéni Díos mé
PSA.118.11	kjuínki̱tsa la kjuachahya sin.
PSA.118.12	Mé kua̱ntátjen sin éxi kochja̱te xi̱kaha
PSA.118.12	kixin ti kónínkaon sin la éxi ijnko xrohi ijié kꞌuákjen
PSA.118.12	landá tuénxín kꞌuànka̱.
PSA.118.12	Méxra̱ kjuachaxin ihni̱é Itꞌéni Díos
PSA.118.12	kjuínchekꞌitjáñaxíni ti jehe sin.
PSA.118.13	Imá kónínkaon sin kótéka sin ti jeheni
PSA.118.13	kixin chrókꞌuitsínkani,
PSA.118.13	kjánchó Itꞌéni Díos mé kjuínki̱tsa la kohya nkehe kóheni.
PSA.118.14	Itꞌéni Díos kixin jehe chꞌan
PSA.118.14	mé kjuajon chꞌan fuerza
PSA.118.14	la ko jehe chꞌan mé kjuínchekaá chꞌan ti jeheni.
PSA.118.15	Ndo̱e ti chojni kuitekaon Itꞌéni Díos
PSA.118.15	mé siín kjuachéhe̱ itsje sin kixin kjuacha sin, kohya nkehe kóhen sin.
PSA.118.15	Ndáchro sin: “Kjuachaxin kuènté Itꞌéni Díos
PSA.118.15	mé kjua̱cha̱xi̱ni.”
PSA.118.16	A̱ndá ti kjuachaxin kuènté Itꞌéni Díos
PSA.118.16	mé imá tjetoan
PSA.118.16	la ko ti kjuachaxin kuènté Díos
PSA.118.16	mé kjua̱cha̱xi̱ni.
PSA.118.17	Méxra̱ tsꞌenhñani, tsjakꞌechóni
PSA.118.17	kixin tsochronkani nkexrín kjuínki̱tsa Itꞌéni Díos.
PSA.118.18	Imá kjuínchekjasóte Itꞌéni Díos ti jeheni,
PSA.118.18	kjánchó kuíto̱ehya chꞌan kixin chrókꞌueni.
PSA.118.19	“Takitjéhéra ti puerta kuènté ni̱nko
PSA.118.19	kixin tjinkaoni tsꞌixeheni tsotjahani kjuasáya, Itꞌéni Díos.”
PSA.118.20	Tíhi mé ti puerta kuènté Itꞌéni Díos.
PSA.118.20	Tíha mé tsꞌixehen ti sin jína kuitekaon Itꞌéni Díos.
PSA.118.21	Tsotjahani kjuasáya, Itꞌéni Díos, kixin
PSA.118.21	jaha kjuáte̱hé ti ó kꞌuéyeheni
PSA.118.21	la ko jaha mé kuaáxini.
PSA.118.22	landá ijie mé tsíkꞌóna ti ixro̱ imá tjetoan.
PSA.118.23	Tíhi mé ixra̱ kjuíchꞌe Itꞌéni Díos,
PSA.118.23	méxra̱ imá chrakoni kixin xi̱kaha tsíkóhen.
PSA.118.24	Tíhi mé ti ña̱o kuènté Itꞌéni Díos;
PSA.118.24	méxra̱ ijie náxrjón chrókꞌuejóni,
PSA.118.24	chrókóchéhe̱ni, chrókjuikosáyeheni Díos.
PSA.118.25	Chrónòahani Itꞌéni Díos, tsjínki̱tsani
PSA.118.25	kixin jína chrókꞌuejóni.
PSA.118.26	mé tsjikosáyaxíni ti nkexro a
PSA.118.26	ti nkaxehen ni̱nkué Díos.
PSA.118.27	Itꞌéni Díos mé ti xrohi tꞌinkaséñaxín.
PSA.118.27	Ó xrákia ti kia, sátsjikoni ti ntatsjo hasta ti itjen ntèé ti altar.
PSA.118.28	Jaha Díos, tsjikosáyahani,
PSA.118.28	kixin jaha mé Díos kuènténi
PSA.118.28	la ko imá ijié ti kjuachaxin kuèntá.
PSA.118.29	Méxra̱ chróchje̱héra kjuasáya Itꞌéni Díos
PSA.118.29	kixin jehe chꞌan mé imá jína chꞌan,
PSA.118.29	mé tjue̱he chꞌan ti jeheni nkochríxín.
PSA.119.1	Náxrjón tꞌejó ti sin tjasinhña ijie̱
PSA.119.1	la ko ti sin títo̱ehya titekaon ti nkehe tsíkꞌe̱to̱an Díos.
PSA.119.2	Díos ncheñao ti nkexro xritjeyá ti jehe chꞌan
PSA.119.2	la ko tjinkaon kaín a̱sén chrókjuinchexiteyá ti nkehe tsíkꞌe̱to̱an chꞌan
PSA.119.3	la ko kohya ninkehó nkehe jínahña ichꞌe
PSA.119.3	la ko ixri nti̱e Itꞌéni Díos.
PSA.119.4	Jaha kuéto̱an kixin chrókjuínchexiteyáni ti nkehe tsíndáchrua.
PSA.119.5	Imá tjinkaoni jína chrókjuákꞌeni
PSA.119.5	chrókjuínchexiteyáni ti nkehe tsíkéto̱an.
PSA.119.6	Méxra̱ chrókósuèhyani
PSA.119.6	chrókuitekaoni kaín ti nkehe tsíkéto̱an.
PSA.119.7	Tsjikosáyeheni kaín a̱séni
PSA.119.7	ti ó tsꞌitjani jína ti nkehe tsíkéto̱an.
PSA.119.8	Tjinkaoni sinchexiteyáni ti ley kuèntá,
PSA.119.8	méxra̱ chrókui̱to̱éhyani jehóni,
PSA.119.8	chrókjuinki̱tsani nkochríxín.
PSA.119.9	¿Xá nkexrín jína chrókjuákꞌe ijnko ndasoá kixin chróchóntahya ijie̱?
PSA.119.9	Méxra̱ chrókjuinchexiteyá éxi nixja ti itan kuèntá, jaha Díos.
PSA.119.10	Jeheni kaín a̱séni xritjeyáni ti jaha.
PSA.119.10	Ti̱to̱éhyani kixin tsíto̱heni ti nkehe tsíkéto̱an jaha.
PSA.119.11	Kaín a̱séni xraxinkaoni ti itan kuèntá
PSA.119.11	kixin tjinkakonhñani chrókjuasini ijie̱
PSA.119.11	kixin jeheni tinkáchónkini ti jaha.
PSA.119.12	Jaha Itꞌéni Díos, mé imá tjikosáyeheni ti jaha.
PSA.119.12	Tjàkua ti ley tsíkéto̱an.
PSA.119.13	Jeheni mé tsochronkaxíni irꞌuani
PSA.119.13	kaín ti nkehe tsíkéto̱an.
PSA.119.14	A̱ntsí tso̱chéhe̱ni tsꞌajini ti nti̱a tsíkéto̱an,
PSA.119.14	a̱ndá kanhñó chrókóchéhe̱ni ti siín nkehe imá tjete.
PSA.119.15	Nkochríxín tsoxraxinkaoni ti nkehe tsíkéto̱an
PSA.119.15	la tsꞌitjáñehñani ti nti̱a kuèntá.
PSA.119.16	Chéhe̱ni kixin chóntani ti ley kuèntá,
PSA.119.16	la tsꞌitjáñehñani ti itan kuèntá.
PSA.119.17	Chrokjuinki̱tsa kixin jína chrókjuákꞌeni, ti nkexro tꞌaha ixra̱
PSA.119.17	kixin chrókuitekaoni éxi nixja ti itan kuèntá.
PSA.119.18	Jaha chrókuakítjenkiá ti ikoni kixin jína chrókꞌuíkoni
PSA.119.18	ti kjuaxroan ijié kuènté ti nkehe tsíkéto̱an.
PSA.119.19	Jeheni mé éxi ijnko chojni tsíkji̱xi̱n ókjé itjeni ntihi chjasintajni.
PSA.119.19	Tjakꞌeméhñani ti itan tsíkéto̱an.
PSA.119.20	Kaín a̱séni tjinkaoni chrókónoheni ti ley kuèntá,
PSA.119.20	kaín ña̱o chrókjuínchexiteyáni ti nkehe tsíkéto̱an.
PSA.119.21	Jaha tjénduéhé ti sin titekakonhña
PSA.119.21	la ko ti sin tjenka̱yáxin nkehe jínahña
PSA.119.21	kixin kuítekakonhña sin ti nkehe tsíkéto̱an.
PSA.119.22	Chrokui̱to̱éhyani kixin chrókꞌuándaxín ti sin nduáhya ixri
PSA.119.22	kixin jeheni titekaoni ti jaha.
PSA.119.23	Ti chojni imá tꞌe̱to̱an tꞌándaxíhi̱n ti jeheni,
PSA.119.23	a̱ndá jeheni, ti nkexro tꞌaha ixra̱, la xraxinkaoni ti itan tsíkéto̱an.
PSA.119.24	Ti nkehe tsíkéto̱an la mé nchechéhe̱ ti jeheni.
PSA.119.24	Tíha mé tjinki̱tsa nchexraxinkaoni ti itan kuèntá.
PSA.119.25	Méxra̱ imá tóxakoheni, la ó chjina itsꞌeni.
PSA.119.25	Jaha chrókjuánjua kjuachaxin ni̱xin
PSA.119.25	kixin jína tsjakꞌeni éxi tsíndáchroa.
PSA.119.26	Chrónkani nkexrín tjenka̱yáxini, a̱ndá jaha la kjuáte̱hé.
PSA.119.26	A̱ndá ijie la tjàkua ti ley kuèntá.
PSA.119.27	Tjinki̱tsa kixin jína chrókienxíni ti nkehe tsíkéto̱an,
PSA.119.27	kixin nkochríxín tsoxraxinkaoni ti kjuaxroan ijié tsíkjáko̱xián.
PSA.119.28	A̱ndá ijie imá tsjánkani la tjoté a̱séni.
PSA.119.28	Tjínki̱tsa kixin ndoá chrókjuákꞌeni éxi tsíndáchroa.
PSA.119.29	Ti̱to̱éhya kixin sáchrokjuini ti nti̱e ti sin chꞌia la ko nduáhya ixri.
PSA.119.29	Ti̱konoéhéni kixin chrókónoheni jína ti ley kuèntá.
PSA.119.30	Jeheni ó kuákjani ti nti̱a chaxín ndoá.
PSA.119.30	Tóxríhi̱ni sinchexiteyáni ti ley kuèntá.
PSA.119.31	Jeheni í títo̱ehyani ti nkehe tsíkéto̱an, jaha, Itꞌéni Díos,
PSA.119.31	méxra̱ ti̱to̱éhyani kixin chrókósuéhe̱ni.
PSA.119.32	Tóxakoheni kixin a̱ntsí jína chrókjuínchexiteyáni ti nkehe tsíkéto̱an
PSA.119.32	kixin jaha kjuínki̱tsa kixin jína tienxíni tíha.
PSA.119.33	Itꞌéni Díos, tjàkua ti nti̱a kuèntá éxi ti tsíkéto̱an.
PSA.119.33	Tjinkaoni chrókjuínchexiteyáni hasta tsjixixín.
PSA.119.34	Jaha chrókjuánjua kjuachaxin chrókienxíni
PSA.119.34	kixin jína chrókjuínchexiteyáni ti nkehe tsíkéto̱an.
PSA.119.34	Tjinkaoni chrókjuínchexiteyáni kaín a̱séni.
PSA.119.35	Sátjikoáni ti nti̱a kuèntá éxi ti nkehe tsíkéto̱an
PSA.119.35	la imá chrókóchéhe̱ni.
PSA.119.36	Tjinki̱tsani kixin a̱ntsí tsotjinkaon a̱séni ti nkehe tsíkéto̱an
PSA.119.36	kixin kanhñó chrókóxríhi̱ni ti nchónhña nkehe chrókjuachani.
PSA.119.37	Chrokjuinki̱tsa kixin kanhñó chrókóxríhi̱ni ti nkehe sínkíhya.
PSA.119.37	Chje̱héni ti kjuachón kixin jína tsochréhe̱ni ti nti̱a kuèntá.
PSA.119.38	Jeheni ti nkexro tꞌaha ixra̱,
PSA.119.38	méxra̱ nchexiteyáni ti nkehe ndáchrua,
PSA.119.38	éxi ti nkehe tsíndáche ti sin tjiko̱sáyaha.
PSA.119.39	Ti̱toéhya kixin chrókjuanoá ti sin tjenka̱yáxin ti nkehe jínahña ti jeheni
PSA.119.39	kixin ti nkehe tsíkéto̱an la jína.
PSA.119.40	Imá tjinkaoni sinchexiteyáni ti nkehe tsíkꞌe̱to̱an.
PSA.119.40	Méxra̱ chje̱héni a̱ntsí kjuachaxin
PSA.119.40	kixin jína tsjakꞌeni kixin imá jína ti jaha.
PSA.119.41	Itꞌéni Díos, tjáko̱xián kixin tjue̱héni
PSA.119.41	la sinchekaáni éxi tsíndáchrua.
PSA.119.42	Kixin ndá jína tsjácha tsjata̱ha̱ ti chojni tꞌándaxín
PSA.119.42	kixin tinkachónkia ti itan kuèntá.
PSA.119.43	Tjinki̱tsani kixin nkochríxín tsochronkani itan chaxín kuèntá
PSA.119.43	kixin chóheni ti nkehe tsíkéto̱an.
PSA.119.44	Tjinkaoni sinchexiteyéheni ti nkehe tsíkéto̱an nkochríxín.
PSA.119.45	A̱ndá xi̱kaha la jína chrókjuákꞌeni la kohya nkehe tsꞌinkákohe̱n
PSA.119.45	kixin jína sinchexiteyáni ti nkehe tsíkéto̱an.
PSA.119.46	Tsochrónkani ti nkehe tsíkéto̱an ti tjejó ti sin rey
PSA.119.46	la ninkehó chrókósuèhyani.
PSA.119.47	Tjue̱heni ti nkehe tsíkéto̱an
PSA.119.47	la tíha mé nchechéhe̱ ti jeheni.
PSA.119.48	Chéhe̱ni la ko tjue̱heni ti nkehe tsíkéto̱an.
PSA.119.48	Tjenka̱yáxini nchónhña nkexrín sinchexiteyáni ti ley kuèntá.
PSA.119.49	Xráxinkaoan jaha ti nkehe tsíndáche ti nkexro tꞌaha ixra̱
PSA.119.49	kixin tíha mé nchexraxinkaoni la tjechóheni.
PSA.119.50	Tíha mé nchechéhe̱ ti jeheni ti ó tꞌáváni;
PSA.119.50	ti nkehe tsíndáchrua mé tjechónxini.
PSA.119.51	Ti sin nduáhya ixri mé títo̱ehya sin nínkaon sin,
PSA.119.51	kjánchó jeheni la títo̱ehyani ti nkehe kjuàkua.
PSA.119.52	Jeheni xraxinkaoni ti nkehe tsíkéto̱an ósé, jaha Díos,
PSA.119.52	la tíha mé nchechéhe̱ ti jeheni.
PSA.119.53	Ti sin nduáhya ixri la kuíto̱he ti nkehe kjuàkua jaha
PSA.119.53	la imá nchekoninkaon sin ti jeheni.
PSA.119.54	Ti ley kuèntá mé itsjeni ti itjeni ntihi
PSA.119.54	éxi ijnko chojni tsíkji̱xi̱n ókjé.
PSA.119.55	Itꞌéni Díos, ti tie mé xraxinkaoni ti jaha.
PSA.119.55	Imá tjinkaoni sinchexiteyáni ti nkehe tsíkjàkua.
PSA.119.56	Ticháxi̱n kixin
PSA.119.56	chrókjuinchexiteyá ti nkehe tsíkéto̱an.
PSA.119.57	Jaha Itꞌéni Díos, jaha la éxi ijnko nkehe jína kui̱to̱nhe̱ni.
PSA.119.57	Jeheni tjenka̱yáxini sinchexiteyáni ti itan tsíkéto̱an.
PSA.119.58	Kaín a̱séni tjinkaoni sinchexiteyáni.
PSA.119.58	Tjinki̱tsani éxi tsíndáchrua.
PSA.119.59	Jeheni kjuákꞌeni kjuénka̱yáxini ti nti̱a nduáhya kuékꞌajini
PSA.119.59	a̱ndá ikjani kuitekaoni ti nkehe tsíkéto̱an.
PSA.119.60	Tóxakoheni la tjoka ikjani,
PSA.119.60	la kuitekaoni ti nkehe tsíkéto̱an.
PSA.119.61	Ti sin nduáhya ixri kua̱ntátjen ti jeheni kixin tjinkaon sin
PSA.119.61	kixin chrókjuasini ijie̱,
PSA.119.61	kjánchó kꞌuitjáñehñani ti nkehe tsíkéto̱an.
PSA.119.62	Nkojnko kꞌáxrótjen tꞌàyani, tjajoni kjuasáya
PSA.119.62	kixin jína ti nkehe tsíkéto̱an.
PSA.119.63	Jeheni mé tꞌitoni kaín ti sin tjiko̱sáyaha
PSA.119.63	la ko ti sin nchexiteyá ti nkehe tsíkéto̱an.
PSA.119.64	Itꞌéni Díos, jaha tjue̱hé kuenté chjasintajni;
PSA.119.64	méxra̱ chrókjuàkua ti ley kuèntá.
PSA.119.65	Jaha Itꞌéni Díos, jína tsjínki̱tsa ti nkexro tꞌaha ixra̱
PSA.119.65	éxi nixja ti itan kuèntá.
PSA.119.66	Tjákohéni ti kjuaxrexinkaon jína
PSA.119.66	kixin jeheni tinkáchónkini ti nkehe tsíkéto̱an.
PSA.119.67	Jeheni kꞌuájini ti nti̱a jínahña,
PSA.119.67	a̱ndá jaha mé kjui̱nchekjasóte ti jeheni.
PSA.119.67	A̱ndá ijie la nchexiteyáni ti itan kuèntá.
PSA.119.68	Jaha la jína, la ko ti ixra̱ tjáko̱xián la jína.
PSA.119.68	Tjákohéni kixin jína chróchréhe̱ni ti nkehe tsíkéto̱an.
PSA.119.69	Ti sin nchehnke kjuínchekꞌánkí sin kjuachꞌia la tꞌeka sin ijie̱ ti jeheni,
PSA.119.69	a̱ndá jeheni la kaín a̱séni tinkáchónkini ti nkehe tsíkéto̱an.
PSA.119.70	Jehe sin chóntahya sin kjuaxrexinkaon jína la ko tienxínhña sin,
PSA.119.70	kjánchó jeheni la a̱ntsí chéhe̱ni kixin ti nkehe tjàkua jaha.
PSA.119.71	Méxra̱ kjá jína kixin jaha kjui̱nchekjasóte ti jeheni
PSA.119.71	kixin ndá xi̱kaha kꞌuitjani ti nkehe tsíkéto̱an.
PSA.119.72	A̱ndá tꞌikoni kixin a̱ntsí sínkí ti nkehe tsíkjàkua
PSA.119.72	ke ti nchónhña chichaon oro o̱ plata chróchóntani.
PSA.119.73	Jaha mé itjá kjui̱chꞌénaxián ti jeheni
PSA.119.73	a̱ndá ijie la tjánjua kjuachaxin kixin tsienxíni ti nkehe tsíkéto̱an.
PSA.119.74	Ti sin titekaon ti jaha la chéhe̱ sin ti ó tꞌikon sin ti jeheni
PSA.119.74	kixin kja̱xini tinkáchónkini ti itan kuèntá.
PSA.119.75	Jaha Itꞌéni, ó noheni kixin jína nchekito̱exián jaha,
PSA.119.75	la ko jaha kjuénka̱yáxian jína ti ó kjui̱nchekjasóte ti jeheni.
PSA.119.76	A̱ndá ijie ti̱konoéhéni, nchechéhéni
PSA.119.76	éxi ti tsíndáchrua tsjinki̱tsa ti jeheni.
PSA.119.77	Ijie la tjáko̱xián kixin tjue̱héni kixin jína chrókjuákꞌeni,
PSA.119.77	chéhe̱ni kixin chóxini ti itan kuèntá.
PSA.119.78	A̱ndá ícha jína chrókósuéhe̱ ti chojni ihnke tꞌándaxín
PSA.119.78	kixin kjónté jeheni chóntahyani ninkehó ijie̱ la tꞌeka sin ijie̱ ti jeheni,
PSA.119.78	kjánchó jeheni la xraxinkaoni ti nkehe tsíkéto̱an jaha.
PSA.119.79	Kaín ti sin chóxin ti nkehe tsíkéto̱an jaha
PSA.119.79	la chrókóchjina sin ti itjeni
PSA.119.79	kixin tsochóxin sin ti nkehe tsíkéto̱an.
PSA.119.80	Kaín a̱séni chrókuitekaoni ti nkehe tsíkéto̱an jaha
PSA.119.80	kixin ndá chrókósuèhyani.
PSA.119.81	Jeheni imá tjinkaoni kixin jaha chrókjui̱nchekaáni;
PSA.119.81	méxra̱ jeheni tinkáchónkini ti itan kuèntá.
PSA.119.82	Kꞌóxrjé ikoni chóheni tsoxiteyá ti nkehe tsíndáchrua.
PSA.119.82	Méxra̱ ndáchroni: “¿Nkesá tsꞌinka jaha si̱nchechéhéni?”
PSA.119.83	Jeheni ó tádani, la í tjenka̱yáxinhñani jína,
PSA.119.83	kjánchó kꞌuitjáñehñani ti nkehe tsíkéto̱an.
PSA.119.84	¿Xá hasta nkesá tsochóheni?
PSA.119.84	¿Nkesá si̱nchekjasóte ti sin nínkaon chréhe̱?
PSA.119.85	Ti sin ihnke titekakonhña ti nkehe tsíkéto̱an
PSA.119.85	la ó tsíkjichꞌéna sin tòye̱ tsꞌitsínkáyani.
PSA.119.86	Kaín ti nkehe tsíkéto̱an la chaxín ndoá;
PSA.119.86	méxra̱ tjinki̱tsa kixin ti sin chréhe̱ ti jeheni la nínkaon sin
PSA.119.86	kjónté chóntahyani ijie̱.
PSA.119.87	Chrokꞌóñá sin ti jeheni,
PSA.119.87	kjánchó jeheni la kuíto̱ehyani ti nkehe tsíkéto̱an.
PSA.119.88	Tjinki̱tsani kixin chrókꞌuenhñani
PSA.119.88	kixin jaha la imá tjue̱hé ti jeheni,
PSA.119.88	ndá tsjachani sinchexiteyáni éxi ti nkehe tsíndáchrua.
PSA.119.89	Itꞌéni Díos, ti itan kuèntá la nkochríxín itjen.
PSA.119.89	Ti itan a mé nkochríxín itjen nkaya nka̱jní.
PSA.119.90	Nkochríxín jína ti jaha la ko ndoá nchexiteyá ti nkehe tsíndáchrua.
PSA.119.90	Jaha kjui̱chꞌéna chjasintajni la hasta ijie la na̱xa̱ tꞌayakohén ti nonte.
PSA.119.91	Kaín nkehe la jína tjejó ijie kixin jaha la xi̱kaha kuéto̱an;
PSA.119.91	méxra̱ kaín tíha la sitꞌaha ixra̱.
PSA.119.92	Ti chrókójehya ti nkehe tjàkua la chrókjuakꞌehyani kjuaxróxin
PSA.119.92	landá ti kjuatꞌává la ó chrókꞌuitjáñaxíni.
PSA.119.93	Í tsꞌitjáñahña ti nkehe tsíkéto̱an
PSA.119.93	kixin tíha mé tjajon ti kjuachón.
PSA.119.94	Nchekaáni kixin jeheni tinkáchónkini ti jaha
PSA.119.94	kixin jeheni la xritjeyáni ti nkehe tsíkéto̱an.
PSA.119.95	A̱ndá ti sin nduáhya ixri
PSA.119.95	la xrichóhen sin chrókjuinchekꞌitjáña sin ti jeheni.
PSA.119.95	A̱ndá jeheni la nkochríxín xraxinkaoni ti nkehe tsíkéto̱an.
PSA.119.96	Jeheni la ó kꞌuíkoni kixin kaín nkehe siín chjasintajni chónta tsjeje̱.
PSA.119.96	A̱ndá ti itan kuèntá la tsjeje̱hya, nkochríxín tsjakꞌe.
PSA.119.97	Méxra̱ jeheni imá tjue̱heni ti nkehe tsíkéto̱an.
PSA.119.97	Kaín ña̱o tjenka̱yáxini tíha.
PSA.119.98	Ti nkehe tsíkéto̱an mé nkochríxín tjinki̱tsa ti jeheni.
PSA.119.98	Tíhi mé kjuínki̱tsani kixin tso̱noheni a̱ntsí,
PSA.119.98	ke ti sin nínkakohen ti jeheni.
PSA.119.99	A̱ntsí tienxíni ke kaín ti sin kjuako,
PSA.119.99	kixin xraxinkaoni ti nkehe tsíkjàkua.
PSA.119.100	A̱ntsí tienxíni ke ti sin táda,
PSA.119.100	kixin nchexiteyáni ti nkehe tsíkéto̱an.
PSA.119.101	Jeheni kuíto̱heni kaín ti nti̱a jínahña kuékꞌajini
PSA.119.101	kixin jína sinchexiteyéheni ti itan kuèntá.
PSA.119.102	Jeheni kuíto̱ehyani ti nkehe tsíkéto̱an
PSA.119.102	kixin jaha mé kjuákohéni.
PSA.119.103	A̱ntsí ixé ti itan kuèntá,
PSA.119.103	ke ti itsje̱n kotsje̱nta.
PSA.119.104	Ti nkehe tsíkéto̱an jaha la kjuínki̱tsani kónoheni nkexrín ti jína;
PSA.119.104	méxra̱ tóxrìenhñani kaín ti nkehe nduáhya tjenka̱yáxin chojni.
PSA.119.105	Ti itan kuèntá mé ijnko xrohi tꞌinkaséñaxín to̱téni,
PSA.119.105	la ko tíha mé ijnko xrohi tꞌinkaséñaxín nti̱eni.
PSA.119.106	A̱ndá ijnko nkehe ndáchroni, Itꞌéni Díos
PSA.119.106	la ticháxi̱n sinchexiteyáni;
PSA.119.106	méxra̱ ijie ticháxi̱n sinchexiteyáni ti nkehe tsíkéto̱an
PSA.119.106	kixin tíha la imá ndoá.
PSA.119.107	Itꞌéni Díos, imá tóxakoheni la ko tꞌáváni,
PSA.119.107	a̱ndá ijie la tjinki̱tsani
PSA.119.107	la chje̱héni a̱ntsí kjuachaxin
PSA.119.107	kixin jína tsjakꞌeni éxi ti nkehe tsíndáchrua.
PSA.119.108	Chrónoéhe̱ni ti jaha, Itꞌéni Díos, kixin chrókóxríhan
PSA.119.108	ti nkehe tsonixjani la ko ti tjikosáyahani;
PSA.119.108	méxra̱ tjákohéni ti nkehe tsíkéto̱an.
PSA.119.109	Xráxín kjuaxróxinhña itjeni kixin tjinkaon chojni chrókꞌóñá ti jeheni,
PSA.119.109	kjánchó kꞌuitjáñehñani ti nkehe tsíkjàkua.
PSA.119.110	Ti sin nduáhya ixri la kjuakꞌe sin ijnko nkehe chrókjuasixíni ijie̱
PSA.119.110	kixin chrókuíto̱heni ti nkehe tsíkéto̱an,
PSA.119.110	kjánchó jeheni la kꞌuitjáñehñani ti nkehe tsíkéto̱an.
PSA.119.111	Ti nkehe kjuíncheki̱to̱nhe̱ni la mé ti ley kuèntá tsjeje̱hya nkochríxín
PSA.119.111	kixin jehó tíha mé nchechéhe̱ a̱séni.
PSA.119.112	A̱séni tjinkaon sinchexiteyá ti nkehe tsíkéto̱an
PSA.119.112	hasta tsjixixín.
PSA.119.113	Jeheni nínkakoheni ti chojni nduáhya tjenka̱yáxin,
PSA.119.113	kjánchó tjue̱heni ti nkehe tsíkéto̱an.
PSA.119.114	Jaha mé tjinki̱tsani la ko tꞌayakonhéni.
PSA.119.114	Jehó ti itan kuèntá mé tjechóheni kixin tꞌayakonhéni.
PSA.119.115	Ti̱to̱hérani, jahara chojni jínahña tjenka̱yáxin
PSA.119.115	kixin jeheni tjinkaoni sinchexiteyéheni
PSA.119.115	ti nkehe tsíkꞌe̱to̱an ti Díos kuènténi.
PSA.119.116	Itꞌéni Díos, jaha chrókjuinki̱tsani éxi ti nkehe tsíndáchrua
PSA.119.116	kixin jína tsjakꞌeni;
PSA.119.116	jaha chrókjuájonhña kjuachaxin
PSA.119.116	kixin chrókósuéhe̱ni
PSA.119.116	kixin chróndáchro chojni kixin jaha tjinki̱tsahyani.
PSA.119.117	Tjinki̱tsani kixin tsaáni,
PSA.119.117	a̱ndá xi̱kaha la chrókóchéhe̱ni sinchexiteyáni ti nkehe tsíkéto̱an.
PSA.119.118	Jaha tóxríanhña ti sin kuíto̱he ti nkehe tsíkéto̱an
PSA.119.118	kixin ti nkehe tjenka̱yáxin sin la chóntahya kjuaxrexinkaon jína.
PSA.119.119	Ti sin nduáhya ixri siín chjasintajni
PSA.119.119	la jaha la tꞌíkuan éxi chji̱nínó.
PSA.119.119	A̱ndá jeheni la tjue̱heni ti nkehe tsíkéto̱an.
PSA.119.120	A̱ndá ti cuerpo kuènténi síxrànka̱ chrakon ti itjen jaha
PSA.119.120	kixin imá tjikosayéheni ti nkehe tsíkéto̱an.
PSA.119.121	Í títo̱ehyani chrókjuíchꞌeni ti nkehe jína.
PSA.119.121	Méxra̱ jaha chrókui̱toéhya kixin ti sin nínkakohen ti jeheni chrókjuinchekjasóte ti jeheni.
PSA.119.122	Jaha tsꞌayakonhéni kixin jína tsjakꞌeni
PSA.119.122	kixin ti sin ihnke, nduáhya ixri
PSA.119.122	chrókjuinchekjasótehya sin ti jeheni.
PSA.119.123	Kꞌóxrjé ikoni kixin tjechóheni si̱nchekaáni,
PSA.119.123	la ko tjechóheni tsjínki̱tsa ti jeheni,
PSA.119.123	si̱nchekaáni éxi tsíndáchrua.
PSA.119.124	Mé xi̱kaha chrókjuinki̱tsa ti jeheni,
PSA.119.124	ti nkexro tꞌaha ixra̱
PSA.119.124	kixin jaha tjue̱hé ti jeheni,
PSA.119.124	la chrókjuàkua ti ley kuèntá.
PSA.119.125	Jeheni mé ijnko nkexro tꞌaha ixra̱.
PSA.119.125	Tsjánjua kjuachaxin kixin jeheni chrókienxíni jína
PSA.119.125	kixin tjinkaoni chrókꞌuitjani ti nkehe tsíkéto̱an.
PSA.119.126	Itꞌéni Díos, ó kjuixraká ti ña̱o
PSA.119.126	chrókjui̱nchekjasóte ti sin tjenka̱yáxin ti nkehe jínahña,
PSA.119.126	kixin kuitekakuenhña sin ti nkehe tsíkéto̱an.
PSA.119.127	Méxra̱ jeheni a̱ntsí tóxríhi̱ni ti nkehe tsíkéto̱an
PSA.119.127	ke ti chika oro imá náxrjón.
PSA.119.128	Méxra̱ jeheni imá tjue̱heni kaín nkehe tsíkéto̱an
PSA.119.128	la tóxríe̱hñani ti nti̱a nduáhya.
PSA.119.129	Ti nkehe tsíkéto̱an la ijnko kjuaxroan ijié;
PSA.119.129	méxra̱ kaín a̱séni nchexiteyéheni tíha.
PSA.119.130	Ti chrónkaxín sin ti itan kuèntá
PSA.119.130	mé tíha tꞌinkaséñaxín ti jeheni
PSA.119.130	la ko tíha chrókjuinki̱tsa chrókienxín ti chojni noehña.
PSA.119.131	Imá tjinkaoni chrókꞌuitjani ti nkehe tsíkéto̱an;
PSA.119.131	méxra̱ kuakitje̱he̱ni irꞌuani chóheni kixin tsonixja jaha.
PSA.119.132	Kománi la ti̱konoéhéni
PSA.119.132	éxi ti̱konoéhé kaín ti sin tjue̱he ti jaha.
PSA.119.133	Tjínki̱tsa ti jeheni kixin tsꞌajini éxi ndáchro ti itan.
PSA.119.133	Tjájonhña kjuachaxin kixin ti jínahña chrókjuachròe ti jeheni.
PSA.119.134	Tjínki̱tsa ti jeheni kixin siín chojni nduáhya tjejó
PSA.119.134	la tjinkaon sin chrókjuinchekjasóte sin ti jeheni
PSA.119.134	kixin tjinkaoni sinchexiteyáni ti nkehe tsíkéto̱an.
PSA.119.135	Ti kjuachaxin kuèntá a mé chrókꞌuinkaséñaxín ti itjeni
PSA.119.135	kixin jeheni ti nkexro tꞌa̱há ixra̱
PSA.119.135	la chrókjuàkua ti nkehe tsíkéto̱an.
PSA.119.136	Imá tsjánkani tꞌáváni
PSA.119.136	kixin kohya nkexro titekaon ti nkehe tsíkéto̱an.
PSA.119.137	Jaha Itꞌéni, la jína
PSA.119.137	la ko ndoá si̱nchekito̱exián.
PSA.119.138	Kaín ti nkehe tsíkéto̱an la jína
PSA.119.138	la ko chaxín ndoá.
PSA.119.139	Nínkaon a̱séni kixin ti sin nínkakohen ti jeheni
PSA.119.139	tsíkꞌitjáñehen sin ti nkehe tsíkéto̱an.
PSA.119.140	Jeheni kꞌuíkoni kixin imá ndoá ti itan kuèntá;
PSA.119.140	méxra̱ jeheni ti nkexro tꞌaha ixra̱ la imá tjue̱heni ti itan.
PSA.119.141	Jeheni mé ijnko chojni nòé
PSA.119.141	la itsjé chojni chóntehya sin kjuasáya ti jeheni,
PSA.119.141	kjánchó kꞌuitjáñehñani ti nkehe tsíkéto̱an.
PSA.119.142	Jaha la imá jína la nkochríxín jína tjáko̱xián
PSA.119.142	la ko ti nkehe tjàkua la chaxín ndoá.
PSA.119.143	Ti ña̱o tꞌáváni la ko tóxakoheni
PSA.119.143	la ti nkehe tsíkéto̱an tjinki̱tsa nchechéhe̱ ti jeheni.
PSA.119.144	Ti nkehe tsíkéto̱an mé nkochríxín jína.
PSA.119.144	Méxra̱ chrókjuinki̱tsani chrókjuákoxian ti itan kixin jína chrókjuákꞌeni.
PSA.119.145	Itꞌéni Díos, kaín a̱séni tꞌéye̱he̱ni ti jaha, tjáte̱hé,
PSA.119.145	Tjinkaoni sinchexiteyáni ti nkehe tsíkéto̱an.
PSA.119.146	Jaha tꞌéye̱he̱ni nchekaá ti jeheni
PSA.119.146	kixin jína sinchexiteyáni ti nkehe tsíkéto̱an.
PSA.119.147	Imá nchítjen tꞌayani, chrónoéhe̱ni ti jaha.
PSA.119.147	Tjechóheni sinchexiteyáni ti nkehe tsíndáchrua.
PSA.119.148	Kuenté tie tjetsjeheni
PSA.119.148	kixin tjenka̱yáxini ti nkehe tsíkéto̱an.
PSA.119.149	Tihín ti tꞌéyani, Itꞌéni Díos, kixin imá tjue̱héni;
PSA.119.149	nchekaáni kixin imá jína jaha.
PSA.119.150	Ti sin kuítekakonhña ti nkehe tsíkéto̱an
PSA.119.150	la ó kui sin chjinaxón ti itjeni, la nínkakohen sin ti jeheni.
PSA.119.151	Kjánchó jaha Itꞌéni Díos, imá chjinaxón itjen
PSA.119.151	la kaín nkehe tsíkéto̱an la chaxín ndoá tíha.
PSA.119.152	Imá ósé chóxini ti itan tsíkéto̱an;
PSA.119.152	la ti itan tsíkéto̱an jaha la nkochríxín itjen.
PSA.119.153	Tsjehé jaha kixin tjetjasóteni la nchekaáni
PSA.119.153	kixin kꞌuitjáñehñani ti nkehe tsíkjàkua.
PSA.119.154	Jaha chrókjuinki̱tsa kixin kjuaxróxinhña itjeni la nchekaáni.
PSA.119.154	Tjánjua kjuachaxin kixin na̱xa̱ tsjakꞌechóni éxi tsíndáchrua.
PSA.119.155	Ti sin tjenka̱yáxin nkehe jínahña imá ikjín kuíto̱he sin
PSA.119.155	ti nkehe chrókuaáxin sin,
PSA.119.155	kixin tjeyáhya sin ti nkehe tsíkéto̱an.
PSA.119.156	Itꞌéni Díos, jaha imá ti̱konoéhé chojni.
PSA.119.156	Tjánjua kjuachaxin na̱xa̱ jína tsjakꞌechóni
PSA.119.156	kixin jaha la imá jína.
PSA.119.157	Nchónhña chojni nínkakohen ti jeheni chréhe̱,
PSA.119.157	a̱ndá ti nkehe tsíkéto̱an la kuíto̱ehyani.
PSA.119.158	Tóxrìe̱nhñani ti chojni tjenka̱yáxin ti nkehe jínahña
PSA.119.158	kixin titekakonhña sin ti nkehe tsíkéto̱an.
PSA.119.159	Itꞌéni Díos tsjehé, imá tjue̱heni ti nkehe tsíkéto̱an jaha.
PSA.119.159	Tjánjua a̱ntsí kjuachaxin kixin jína tsjakꞌeni
PSA.119.159	kixin jaha imá ti̱konoéhéni.
PSA.119.160	Ti itan kuèntá mé chrónkaxín ti nkehe ndoá
PSA.119.160	kixin nkochríxín tsjakꞌe ti nkehe tsíkéto̱an.
PSA.119.161	Chojni tꞌe̱to̱an chréhe̱ ti jeheni nínkaon sin,
PSA.119.161	kjónté jeheni la chóntahyani ijie̱
PSA.119.161	la ko a̱séni la imá tjikosayéheni ti itan kuèntá.
PSA.119.162	A̱ndá ti itan kuèntá mé nchechéhe̱ ti a̱séni.
PSA.119.162	Jeheni mé éxi ijnko nkexro tsíkꞌitja ijnko nkehe imá tjete sínkí.
PSA.119.163	Tóxríe̱nhñani ti kjuachꞌia nixja chojni,
PSA.119.163	a̱ndá tjue̱heni ti nkehe tjàkua.
PSA.119.164	Nkojnko ña̱o tjikosayéheni ti jaha
PSA.119.164	kixin ti nkehe tsíkéto̱an la imá jína.
PSA.119.165	Ti nkexro tjue̱he ti nkehe kjuàkua la náxrjón tjejó a̱sén sin
PSA.119.165	la kohya nkehe jínahña chrókjuíchꞌe sin.
PSA.119.166	Itꞌéni Díos, chóheni kixin sinchekaáni
PSA.119.166	kixin kjuínchexiteyáni ti nkehe tsíkéto̱an.
PSA.119.167	Jeheni la kjuínchexiteyáni ti nkehe tsíkéto̱an,
PSA.119.167	kaín a̱séni tjue̱heni tíha.
PSA.119.168	Jeheni la kjuínchexiteyáni ti ley kuèntá
PSA.119.168	la ko kaín nkehe tsíkéto̱an.
PSA.119.168	Jaha la choxián kaín ti nkehe tjenka̱yáxini.
PSA.119.169	A̱ndá ti nixjani mé chrókjuíji ti itjen jaha, Itꞌéni Díos.
PSA.119.169	Chrokjuánjua kjuachaxin kixin chrókienxíni éxi ndáchro ti itan kuèntá.
PSA.119.170	Ti nixjahani la mé chrókjuíji ti itjen.
PSA.119.170	Nchekaáni éxi tsíndáchrua.
PSA.119.171	Ti irꞌuani la chrókꞌuaxrjexín ti itan jína tsjikosáyexíni ti jaha
PSA.119.171	kixin jaha kjuàkua ti nkehe tsíkéto̱an.
PSA.119.172	Jína chrótsjexini ti itan kuèntá
PSA.119.172	kixin kaín nkehe tsíkéto̱an la jína.
PSA.119.173	A̱ndá ijie la jaha la chrókjuaké ijnko itjá kixin chrókjuinki̱tsani
PSA.119.173	kixin kjueyáni sinchexiteyáni ti nkehe tsíkéto̱an.
PSA.119.174	Itꞌéni Díos, tjinkaoni kixin chrókjui̱nchekaáni
PSA.119.174	kixin náxrjón itjeni kixin tinkáchónkini ti nkehe tsíkjàkua.
PSA.119.175	Tjinkaoni jína tsjakꞌeni kixin tsjikosáyeheni ti jaha
PSA.119.175	kixin ti kjuachaxin kuèntá chrókjuinki̱tsa ti jeheni.
PSA.119.176	Kjuíchròeni éxi ijnko kolélo.
PSA.119.176	Xrákia jaha tjéyá ti jeheni,
PSA.119.176	kixin kꞌuitjáñehñani ti nkehe tsíkéto̱an.
PSA.120.1	A̱ndá ti kꞌuáváni la kꞌuéyeheni Itꞌéni Díos
PSA.120.1	a̱ndá jehe chꞌan la mé kjuáte̱he la kjuínki̱tsa chꞌan.
PSA.120.2	Itꞌéni Díos, tjínki̱tsa ti jeheni kixin ti kjuachꞌia chꞌéna
PSA.120.2	ti chojni tjenka̱yáxinhña jína.
PSA.120.3	¿Xá nkehe chrókjuachara?
PSA.120.3	O̱, ¿xá nkehe chrókꞌuayéhéra, jahara chojni xrichꞌia?
PSA.120.4	A̱ndá jahara la tsꞌayéhéra chika flecha imá iyo xriko ti sin jie̱he,
PSA.120.4	tíha mé tsíkꞌóna éxi xrinta síche mé xi̱kaha tsjasótexínra.
PSA.120.5	A̱ndá nóa ti jeheni mé itjeni ti nonte Mésec
PSA.120.5	éxi ijnko chojni tsíkji̱xi̱n ókjé,
PSA.120.5	mé itjeni chjinaxón ti ndo̱e ti sin tjejó nonte Cedar.
PSA.120.6	Nchónhña ña̱o kjuákꞌekoni ti chojni
PSA.120.6	tóxriènhña ti kjuaxróxin.
PSA.120.7	Jeheni nixjani ti itan tsjajon kjuaxróxin,
PSA.120.7	a̱ndá jehe sin la nixja sin nkehe kuenté kjuanínkaon.
PSA.121.1	Jeheni kontani ti ijna̱ kixin,
PSA.121.1	¿nketí chrókui̱xi̱n ti nkexro chrókjuinki̱tsa?
PSA.121.2	Ti nkexro tsjinki̱tsa ti jeheni
PSA.121.2	mé Itꞌéni Díos tíha
PSA.121.2	kixin jehe chꞌan mé
PSA.121.2	kjuíchꞌéna chꞌan nka̱jní la ko chjasintajni.
PSA.121.3	Tsjajonhña Díos kjuachaxin kixin tsoxrátóxian
PSA.121.3	la ko jehe chꞌan la tsꞌajuahya chꞌan,
PSA.121.3	nkochríxín tsꞌayakohen chꞌan ti jaha.
PSA.121.4	Kixin Díos la í tꞌajuahya chꞌan,
PSA.121.4	nkochríxín tꞌayakohen chꞌan ti sin Israel.
PSA.121.5	Itꞌéni Díos mé tsꞌayakohan
PSA.121.5	la ko tsjinki̱tsa chꞌan ti jaha.
PSA.121.5	Díos mé chjinaxón itjen ti itjen jaha,
PSA.121.5	kixin tsjinki̱tsa.
PSA.121.6	A̱ndá ti sóa kuènté ña̱o la tsochjáxinhña ti jaha
PSA.121.6	la ko kja̱xin ti nitjó la sincheníahña.
PSA.121.7	Itꞌéni Díos mé tsjinki̱tsa
PSA.121.7	kixin kohya ninkehó nkehe jínahña tso̱han,
PSA.121.7	la ko tsꞌayakohan chꞌan kixin jína tsjakꞌe.
PSA.121.8	Itꞌéni Díos mé tsꞌayakohen ti nti̱a sátsjia
PSA.121.8	la ko ti tsokjan ínaá
PSA.121.8	ijie la ko nkochríxín.
PSA.122.1	Imá chéhe̱ni kixin ti tsondáchro sin
PSA.122.1	sátsji̱ni ndo̱e Díos.
PSA.122.2	Ó tjejóni ti ndója puertá, jaha Jerusalén.
PSA.122.3	Jerusalén mé tsíkꞌóna ijnko chjasin jína
PSA.122.3	kixin mé ntiha tso̱nkotsé kaín chojni.
PSA.122.4	Kaín sin Israel, mé chojni kuènté Díos, tjiji sin ti chjasin a
PSA.122.4	la ko tónkotsé sin kixin tsjikosáyehe sin ihni̱é Itꞌéni Díos
PSA.122.4	éxi kꞌuítuehen ti sin Israel.
PSA.122.5	Mé ti chjasin ntaha itjen ti kjuachaxin tsíto̱exíxin
PSA.122.5	kixin ndo̱e David mé tjejó ti sin nchekito̱exín.
PSA.122.6	Chrokjuanchiara kixin kjuaxróxin chrókjuakꞌe ti chjasin Jerusalén.
PSA.122.6	Kjuaxróxin chrókꞌuejó ti sin tjue̱he ti chjasin a.
PSA.122.7	Mé kjuaxróxin chrókꞌuejó ti sin tjejó nkaxehen
PSA.122.7	ti tja̱tꞌo̱ tsíka̱ntatjen ti chjasin
PSA.122.7	la ko jína chrókꞌuejó ti sin tꞌe̱to̱an ntiha.
PSA.122.8	A̱ndá ijie ntiha tjejó ti sin kíchóni la ko ti chojni chóxini
PSA.122.8	la tjanchiani kixin kjuaxróxin
PSA.122.8	chrókjuakꞌe jaha Jerusalén.
PSA.122.9	Tjinkaoni kixin kjuaxróxin chrókjuakꞌe jaha Jerusalén
PSA.122.9	kixin ntiha itjen ti ndo̱e Díos kuènténi.
PSA.123.1	Jeheni kontani ti nka̱jní
PSA.123.1	ti itjen, jaha Díos tjetéto̱an.
PSA.123.2	Éxi ijnko nkexro ichꞌe ixra̱ komá ti làmoé
PSA.123.2	o̱ éxi ijnko chojnichjin chꞌexín xra̱ komá
PSA.123.2	ti làmoé
PSA.123.2	mé xi̱kaha tjejóchóheni, kománi ti jaha Itꞌéni, Díos kuènténi,
PSA.123.2	tjejóchóheni kixin jaha chrókui̱konoéhe ti jeheni.
PSA.123.3	Ti̱konoéhé ti jeheni, jaha Díos, ti̱konoéhéni
PSA.123.3	kixin tsjachahyani kixin imá tꞌándaxíhi̱n chojni ti jeheni.
PSA.123.4	Chaxín imá kjuasóteni
PSA.123.4	kixin ti sin rico imá tꞌándaxíhi̱n sin ti jeheni
PSA.123.4	la ko ti sin nchejié a̱sén la tjanoá sin ti jeheni.
PSA.124.1	A̱ndá ti chrókjuinki̱tsahya Díos
PSA.124.1	mé xi̱kaha chróndáchrora jahara chojni Israel.
PSA.124.2	Nchónhña chojni kꞌuínkatjen kónínkakohen ti jeheni,
PSA.124.2	a̱ndá ti chrókjuinki̱tsahya Itꞌéni Díos ti jeheni
PSA.124.3	la kjá tjejóchónxihini chrókꞌuìnka̱ sin ti jeheni
PSA.124.3	kixin imá nínkaon sin.
PSA.124.4	Méxra̱ éxi ìnta̱ sítji chrókꞌuátjuákoni
PSA.124.4	o̱ éxi ijnko nda̱ninche imá ijié chrókꞌuátjuákoni.
PSA.124.5	Éxi nchónhña nda̱ninche
PSA.124.5	chrókꞌuitjáñaxíni.
PSA.124.6	A̱ndá kjuasáye Itꞌéni Díos
PSA.124.6	kjuajonhña kjuachaxin kixin chrókjonie sin ti jeheni.
PSA.124.7	Éxi ijnko koxroxe tsíkꞌixehen ijnko ntantoa, mé ijnko trampa,
PSA.124.7	kjánchó ti ntantoa la tsíxite̱he̱ la sákjui̱ va
PSA.124.7	mé xi̱kaha kónheni la kuaáni.
PSA.124.8	Landá kjuasáye Itꞌéni Díos kjuínki̱tsa la kuaáni;
PSA.124.8	jehe chꞌan mé tsíkjichꞌéna chꞌan nka̱jní la ko chjasintajni.
PSA.125.1	Ti sin tinkáchónki Itꞌéni Díos
PSA.125.1	la éxi ti ijna̱ Jerusalén mé xi̱kaha tjejó sin
PSA.125.1	kixin ti ijna̱ la tinkíhya, nkochríxín itjen.
PSA.125.2	Éxi ti ijna̱ tsíka̱ntatjen chjasin Jerusalén
PSA.125.2	mé xi̱kaha Itꞌéni Díos síka̱ntatjen
PSA.125.2	ti sin chjasin kuènté chꞌan ijie la ko nkochríxín.
PSA.125.3	A̱ndá ti sin nduáhya tꞌe̱to̱an la nkochríxínhña
PSA.125.3	tsꞌe̱tue̱hen sin ti nonte tsíkjajon Díos kꞌuáyéhe̱ ti sin jína
PSA.125.3	kixin ti xi̱kaha la ti sin jína tjejó chjasin
PSA.125.3	chrókuankí sin chrókjuíchꞌe sin ti nkehe jínahña kja̱xin.
PSA.125.4	Jaha Itꞌéni Díos, chrókjuínki̱tsa ti sin jína tjejó
PSA.125.4	la ko ti sin jína tjenka̱yáxin a̱sén.
PSA.125.5	A̱ndá ti sin ixri ti nti̱a jínahña
PSA.125.5	la jaha Díos sátjiko̱a sin kixin tsjasóteko sin ti íso sin nduáhya ichꞌe.
PSA.125.5	A̱ndá kaín ti sin Israel la kjuaxróxin chrókꞌuejó sin.
PSA.126.1	A̱ndá ti ó Itꞌéni Díos kjuajon kjuachaxin
PSA.126.1	kixin ti jeheni kuékꞌejóni ókjé chjasin,
PSA.126.1	xíkjani chjasin Jerusalén
PSA.126.1	ndá tíha éxi ijnko kotáchriéni kꞌuíkonxíni.
PSA.126.2	A̱ndá ti ña̱o a la imá kjuanoni la ko itsjeni chéhe̱ni.
PSA.126.2	A̱ndá ti sin chónhña Díos la ndáchro sin:
PSA.126.2	“Ijnko kjuaxroan ijié kjua̱ko̱exín Díos ti sin a.”
PSA.126.3	Méxra̱ chaxín Itꞌéni Díos mé kjua̱ko̱exín ti jeheni
PSA.126.3	nchónhña kjuaxroan ijié,
PSA.126.3	a̱ndá ijie la chéhe̱ni tjejóni ntihi.
PSA.126.4	A̱ndá jaha Itꞌéni Díos, tjínki̱tsa tsokjani chjaséni
PSA.126.4	kixin jína chrókꞌuejóni,
PSA.126.4	éxi ti nte̱je̱ tóyoa ti tꞌániá ichrin, la náxrjón tsjehe
PSA.126.4	mé xi̱kaha chrókóhen ti jeheni.
PSA.126.5	A̱ndá ti nkexro kꞌue̱nka̱, kjónté kjuaxróxinhña itjen, tsíkꞌóxrjé
PSA.126.5	la ti ó tsotjá la imá tso̱chéhe̱ kixin tsíkꞌónehe.
PSA.126.6	Kjónté tsjánka la ko kjuaxróxinhña itjen
PSA.126.6	ti nkexro kꞌue̱nka̱
PSA.126.6	a̱ndá ti ó tsotjá la tso̱chéhe̱ la tsotsje
PSA.126.6	kixin tsji̱ka̱o ti nkehe tsíkꞌónehe.
PSA.127.1	A̱ndá ti chrókjuajonhña kjuachaxin Itꞌéni Díos kixin chrókꞌóna ti nchia
PSA.127.1	la ninkehó sínkíhya kjónté ti sin chꞌéna tja̱tꞌo̱ jína kjuíchꞌe ixra̱.
PSA.127.1	A̱ndá ti chrókꞌuayakuenhña Itꞌéni Díos ti chjasin a
PSA.127.1	la ó chónkó kjónté tjejónta ti sin tꞌayakohen ti chjasin.
PSA.127.2	Chónkó chrókꞌuàyara imá nchítjen chrókjui̱chꞌera ixra̱
PSA.127.2	hasta chrókóntanonte
PSA.127.2	ndá imá chrókꞌóxrjéra chrókjuachara ijnko nio̱tja̱,
PSA.127.2	kixin Díos la tjajon nkehe sinie ti sin tjue̱he chꞌan
PSA.127.2	la tꞌayakohen ti sin kjónté na̱xa̱ tjejójua sin.
PSA.127.3	Ti ixjan tsokjíhi
PSA.127.3	mé ijnko nkehe imá tjete
PSA.127.3	kjuíncheki̱to̱nhe̱n Itꞌéni Díos ti jeheni.
PSA.127.4	Ti ixjan tsokjíhi ti na̱xa̱ ntasoáni
PSA.127.4	la éxi ijnko flecha sátjiko ti nkexro sátsji guerra.
PSA.127.5	Náxrjón ti nkexro yámá nchónhña flecha xi̱kaha
PSA.127.5	kixin kjónté siín ti sin nínkaon
PSA.127.5	la tsjachahya sin sinchechrákon sin ti tjejó ti sin juez.
PSA.128.1	Díos ncheñaon ti nkexro tjikosáyehe ti jehe chꞌan
PSA.128.1	la ko ixri ti nti̱a kuènté chꞌan.
PSA.128.2	La ti ó sinte ti nkehe tsíkꞌónaha
PSA.128.2	kixin ti ixra̱ tsíkji̱chꞌexián itjá
PSA.128.2	la tso̱cháha la ko jína tsjakꞌe.
PSA.128.3	Ti ichjián la éxi inta to uva
PSA.128.3	tsíkꞌóna nchónhña ito itjen ti ndo̱a
PSA.128.3	la ti xja̱an la éxi ti inta olivo
PSA.128.3	tsíka̱ntatjen ti mesa kuèntá.
PSA.128.4	Mé xi̱kaha sincheñao Itꞌéni Díos ti nkexro
PSA.128.4	nchexiteyéhe ti jehe chꞌan.
PSA.128.5	Itꞌéni Díos sincheñaoxin chꞌan ti jaha chritaón ti ijna̱ Sión
PSA.128.5	ndá jaha la tsꞌikuan kixin jína tsjakꞌe ti chjasin Jerusalén
PSA.128.5	kaín ti ña̱o na̱xa̱ tsjakꞌe jaha,
PSA.128.6	la tsꞌikuan ti xja̱an la ko ti ìntá, tsꞌánkí sin.
PSA.128.6	Díos mé sincheñao ti sin Israel kixin kjuaxróxin tsꞌejó sin.
PSA.129.1	Nchónhña nkehe kjuasótexíni ti na̱xa̱ kꞌuéntasoáni,
PSA.129.1	mé xi̱kaha chróchronka chjasin Israel.
PSA.129.2	Mé nchónhña kꞌuatsínkani ti kꞌuéntasoáni,
PSA.129.2	kjánchó kjuachahya sin kꞌóñá sin ti jeheni.
PSA.129.3	Kjuate sin ti jeheni la tsíchrítꞌo̱ ntachꞌuéni,
PSA.129.3	la ijié tsíxitje̱he̱ ti tsíchrítꞌo̱.
PSA.129.4	Kjánchó Itꞌéni Díos mé jína la kjuínchekaá chꞌan ti jeheni.
PSA.129.4	Kjua̱tse̱n chꞌan ti kjuachaxin kꞌuéchónta ti sin nduáhya tjenka̱yáxin.
PSA.129.5	Chrókósuéhe̱ ti sin nínkakohen ti sin Israel
PSA.129.5	kixin ikjan sin kjuachahya sin.
PSA.129.6	Chrókóhen sin éxi ti kayoa tsíkꞌañá chritaón nchia
PSA.129.6	kixin na̱xa̱ tsíkꞌaxrjenkíhya ti kayoa la ó tsíxámá.
PSA.129.7	Ti sin a la éxi ti kaxi ntsíntsí tsjachahya chojni tsotsé
PSA.129.7	kixin tso̱nteto tsꞌóna manojo la ninkehó sínkíhya.
PSA.129.8	A̱ndá nijnko chojni chrókꞌuatsínka
PSA.129.8	la chróndáche ti sin a:
PSA.129.8	“Itꞌéni Díos tsíkjincheñao ti jaha.”
PSA.129.8	A̱ndá jeheni mé ncheñaoxini ti jaha
PSA.129.8	kjuachaxin ihni̱é Itꞌéni Díos.
PSA.130.1	Jeheni la imá tꞌáváni tóxakoheni kixin kohya nkexro tsjinki̱tsa
PSA.130.1	ndá tꞌéyeheni ti jaha, Itꞌéni Díos,
PSA.130.1	chrókjuínki̱tsa ti jeheni.
PSA.130.2	Jaha Itꞌéni Díos, tihín ti nkehe tꞌéyahani,
PSA.130.2	tihín ti nkehe tjanchiani.
PSA.130.3	Itꞌéni Díos,
PSA.130.3	ti chrókui̱konoéhña ti jeheni kixin ti ijie̱ chóntani,
PSA.130.3	¿xá nkexro chrókjuacha chrókjuakꞌexín to̱té ti tjen jaha?
PSA.130.4	Kjánchó jaha Itꞌéni Díos, si̱nchekꞌitjáña ti ijie̱ chóntani
PSA.130.4	kixin jína chrókjuikosáyahani.
PSA.130.5	Kaín a̱séni tjechóheni ti jaha, Itꞌéni Díos,
PSA.130.5	kixin tinkáchónkini ti itan.
PSA.130.6	Kaín a̱séni tjechóheni ti jaha, Itꞌéni Díos,
PSA.130.6	éxi ti sin tjejónta chjasin
PSA.130.6	chóhen sin tꞌinkaséña ti nchítjen.
PSA.130.7	Jaha Israel chohén kixin Díos la sintakaá,
PSA.130.7	kixin jehe chꞌan la tjua̱ha chꞌan
PSA.130.7	la ko sintakaá chꞌan.
PSA.130.8	la ko tsꞌóxika chꞌan kaín ijie̱ chónta sin.
PSA.131.1	Itꞌéni Díos, jeheni la nchejiéhya a̱séni.
PSA.131.1	Nchenkexínhñani ti nkehe noheni
PSA.131.1	la ko tjenka̱yáxinhñani sichꞌeni ijnko nkehe imá tjetoan
PSA.131.1	kixin chóntahyani kjuachaxin sichꞌeni tíha.
PSA.131.2	A̱ndá jeheni la táníkoáni itjeni la ko chéhe̱ni
PSA.131.2	éxi ijnko chájan na̱ndá tsíkji̱xi̱n tsíkakí, xróa ti ìñé
PSA.131.2	la xi̱kaha táníkoá itjeni.
PSA.131.2	Mé xi̱kaha ti jeheni.
PSA.131.3	Jaha Israel,
PSA.131.3	jaha kja̱xin chrókuinkachónkia Díos
PSA.131.3	ijie la ko nkochríxín.
PSA.132.1	Jaha Itꞌéni Díos, xráxinkaoan ti nkexro David
PSA.132.1	kixin kjuaxróxinhña itjen chꞌan.
PSA.132.2	La ko xráxinkaoan ti nkehe tsíndáche chꞌan ti jaha,
PSA.132.2	mé ti nkehe tsíndáchro ti nkexro tꞌe̱to̱an Israel
PSA.132.3	Mé tsíndáchro chꞌan:
PSA.132.3	Xitjahya tsꞌixeheni ndo̱eni
PSA.132.3	la ko xitjahya to̱kꞌéheni ntiha,
PSA.132.4	la ko xitjahya tsji̱ton ikoni
PSA.132.4	la ko xitjahya tsjakꞌéchrian intsí,
PSA.132.5	ti na̱xa̱ kꞌónahña ti nchia
PSA.132.5	kuènté Itꞌéni Díos chónta kaín kjuachaxin,
PSA.132.5	mé ti Díos kuènté Jacob.
PSA.132.6	nkexrín itjen ti arca kuènté ti pacto
PSA.132.6	la chrꞌéxi̱n kꞌuitjani tíha ti nonte itꞌin Jaar.
PSA.132.7	Méxra̱ ndáchroni chrókꞌuixeheni ni̱nkué Itꞌéni Díos
PSA.132.7	la ko chrókꞌuejóxin tochꞌini chrókjuikosáyeheni Díos.
PSA.132.8	Tꞌínkatjen, jaha Itꞌéni Díos,
PSA.132.8	xrákia ti ni̱nkuá ntihi, tjakꞌe jaha
PSA.132.8	la ko tsꞌinkakoá ti arca chónta ti kjuachaxin kuèntá.
PSA.132.9	Ti sin ncha̱tꞌá jína la ko ndoá chrókꞌuejó sin
PSA.132.9	landá ti sin tinkáchónki ti jaha
PSA.132.9	la chrókóchéhe̱ sin, la chrótsje sin.
PSA.132.10	Jaha Díos mé kꞌuétjue̱hé David,
PSA.132.10	ti nkexro tꞌaha ixra̱.
PSA.132.10	Méxra̱ ijie chrókui̱toéhya ti rey tsíkjéyá jaha.
PSA.132.11	ijnko nkehe chaxín tsoxiteyá,
PSA.132.11	a̱ndá tsꞌitjáñahña tíha.
PSA.132.11	Tsíndáchro Díos:
PSA.132.11	“Ti nkexro tsꞌaxrjeníxin jaha
PSA.132.11	la tsjakꞌe tsꞌe̱to̱an ti kjuakꞌé kuékꞌéto̱anxian jaha.
PSA.132.12	A̱ndá ti sin xja̱an ti tsjikosáyehe sin
PSA.132.12	ti nkehe kuéto̱an janhan
PSA.132.12	la ko ti nkehe na̱xa̱ tsjáko̱ha̱ sin,
PSA.132.12	la ko ti sin tsꞌaxrjeníxin ti jehe sin
PSA.132.12	kja̱xin tsꞌáyéhe̱ sin kjuachaxin
PSA.132.12	tsꞌe̱to̱an sin nkochríxín.”
PSA.132.13	Itꞌéni Díos mé tsíkjeyá ti ijna̱ Jerusalén
PSA.132.13	kixin ntiha tsjakꞌe.
PSA.132.14	Tsíndáchro:
PSA.132.14	“Ti chjasin a mé tjínka̱oan tsjakꞌe janhan nkochríxín
PSA.132.14	mé xi̱kaha kjuéyá tíha kixin tóxrìna tsjakꞌe ntiha.”
PSA.132.15	Si̱ntañaoan ti chjasin
PSA.132.15	la nchónhña nkehe tsꞌixin sinie chojni,
PSA.132.15	la ko kja̱xin ti chojni nóa la tsochónta sin nkehe sinie sin.
PSA.132.16	Janhan tsotjahá ti sin ncha̱tꞌá
PSA.132.16	kjuachaxin tsonixja sin ti itan tsaáxin chojni.
PSA.132.16	A̱ndá ti sin jína kuitekaon
PSA.132.16	la itsen tsotsje sin tso̱chéhe̱ sin.
PSA.132.17	ti kjuachaxin éxi kꞌuéchónta David.
PSA.132.17	Mé tjechóhen ijnko xrohi tsjinki̱tsa tsꞌinkaséñaxín
PSA.132.17	ti nkexro kjuéyá janhan.
PSA.132.18	A̱ndá ti sin nínkakohen David
PSA.132.18	la imá tso̱suéhe̱ sin.
PSA.132.18	A̱ndá David la tsꞌáyéhe̱ ti corona
PSA.132.18	la ko tsochónta kjuachaxin kixin tsꞌe̱to̱an nkochríxín.
PSA.133.1	Tsjehéra náxrjón
PSA.133.1	tjejó ti sin kíchóni
PSA.133.1	nkoko̱a tjenka̱yáxin sin.
PSA.133.2	Éxi ti aceite xraxé náxrjón
PSA.133.2	tsíkꞌixikjajin ikja ti ncha̱tꞌá Aarón
PSA.133.2	la kꞌuinkajin hasta ti kaxrarꞌua chꞌan
PSA.133.2	la kjuíji ti isin chꞌan
PSA.133.2	la ko ti ika tꞌinkáyate chꞌan.
PSA.133.3	Éxi ti ichꞌa̱n tꞌáníá ti ijna̱ Hermón
PSA.133.3	la tꞌinkajin hasta ti ijna̱ Sión.
PSA.133.3	Mé xi̱kaha ti nkoko̱a tjenka̱yáxini
PSA.133.3	la Itꞌéni Díos tsochrꞌán chꞌan
PSA.133.3	ti kjuachaxin kuènté chꞌan la ko ti kjuachón nkochríxín.
PSA.134.1	Jahara chꞌehéra ixra̱, Itꞌéni Díos
PSA.134.1	chrókjuíkosáyehéra chꞌan kaínra
PSA.134.1	tjejora ni̱nkué Díos nkojnko ti tie.
PSA.134.2	Tjàyara itjára ti itjen ni̱nkué Díos
PSA.134.2	la chje̱héra chꞌan kjuasáya.
PSA.134.3	Itꞌéni Díos mé kjuíchꞌéna nka̱jní
PSA.134.3	la ko chjasintajni
PSA.134.3	la ko itjen chꞌan ti ijna̱ Sión
PSA.134.3	la sintañaora chꞌan.
PSA.135.1	Chrokjuíkosáyehéra Itꞌéni Díos.
PSA.135.1	Chrokjuíkosáyehéra ihni̱é chꞌan,
PSA.135.1	jahara chꞌehéra chꞌan ixra̱,
PSA.135.2	kaínra tjejora nkaxehen ti ndo̱e Itꞌéni Díos
PSA.135.2	la ko tjejora ndója ti ndo̱e Díos kuènténi.
PSA.135.3	Tjikosayehéra Itꞌéni Díos kixin jehe chꞌan
PSA.135.3	la imá jína chꞌan.
PSA.135.3	Itsjera salmo tsjikosáyexínra ihni̱é Díos
PSA.135.3	kixin ijnko kjuachéhe̱ tíha.
PSA.135.4	Kixin tsíkjeyá Díos Jacob, mé tíha ti chꞌin Israel
PSA.135.4	kixin jína tsꞌayakohen chꞌan la ko tso̱tjue̱he chꞌan ti nkexro a.
PSA.135.5	Méxra̱, jeheni la ó noheni kixin Itꞌéni Díos
PSA.135.5	la imá ijié kjuachaxin chónta chꞌan,
PSA.135.5	tíha mé Itꞌéni Díos.
PSA.135.5	Ó noheni kixin Díos la mé imá tꞌe̱to̱an,
PSA.135.5	la ti íso díos la náhí.
PSA.135.6	Kaín ti ixra̱ tjinkaon Díos la mé xi̱kaha tso̱hen
PSA.135.6	ti nka̱jní la ko chjasintajni
PSA.135.6	la ko ti ni̱nkaxín nda̱ñao.
PSA.135.7	Nchechrìin Díos ti itji̱ hasta ti xránkíxixín chjasintajni
PSA.135.7	la ko sítjónkíxín la ko sítjonta ndá tsꞌaniá ichrin
PSA.135.7	la tꞌe̱to̱an chꞌan kixin tsochjéhe xri̱nto̱.
PSA.135.8	Itꞌéni Díos kjuajon kjuachaxin
PSA.135.8	kixin ikꞌuén ti xjan sa̱o kuènté ti sin Egipto
PSA.135.8	la ko ti iko kuènté sin sa̱oxén tsíkokjíhi.
PSA.135.9	Nchónhña kjuachrakon imá ijié ichrꞌán Díos
PSA.135.9	ti kꞌuejó ti sin egipto
PSA.135.9	la ko ti kjuákꞌe Faraón la ko kaín ti sin kjuíchꞌehe chꞌan ixra̱.
PSA.135.10	Kjuínchekꞌitjáña Díos nchónhña nación
PSA.135.10	la ko kꞌóñá chꞌan ti sin rey kuékꞌe̱to̱an,
PSA.135.11	mé rey Sehón, rey kuènté ti sin amorreo
PSA.135.11	la ko ti rey Og, rey kuènté chjasin Basán
PSA.135.11	la ko kaín ti sin rey kuènté Canaán.
PSA.135.12	A̱ndá ti nonte kꞌuéno̱nte̱e ti sin rey
PSA.135.12	la Díos mé kjuíncheki̱to̱nhe̱n ti chjasén chꞌan, Israel,
PSA.135.12	kixin tíha tsꞌóna no̱nte̱e sin.
PSA.135.13	Jaha Itꞌéni Díos, nkochríxín itjen ti ihni̱á,
PSA.135.13	kaín chojni tsoxraxinkaon ti jaha nkochríxín.
PSA.135.14	Jaha Itꞌéni Díos mé tsjínki̱tsa ti sin kjuaxróxinhña tjejó ti chjasin kuèntá
PSA.135.14	la ko tsi̱konoéhé ti sin tꞌaha ixra̱.
PSA.135.15	mé tsíkꞌónaxín chika plata la ko chika oro;
PSA.135.15	ti nkehe a mé itja chojni ó tsíkjichꞌénaxín.
PSA.135.16	Tíha la chónta irꞌua la nixjahya
PSA.135.16	la ko chónta ikon la tꞌikonhña.
PSA.135.17	Chónta ndatsjon la tienhña,
PSA.135.17	méxra̱ xi̱kaha ninkehó kjuachón chóntahya.
PSA.135.18	Ti sin chꞌéna ti nkehe la mé tóyóhe̱ sin
PSA.135.18	ti nkehe kjuíchꞌéna sin
PSA.135.18	la ko xi̱kaha kaín ti sin tinkáchónki ti nkehe a.
PSA.135.19	A̱ndá ti sin israelita la chrókjuikosáyehe sin Díos
PSA.135.19	la ko ti sin ncha̱tꞌá la chrókjuikosáyehe sin Díos
PSA.135.20	la ko ti sin levita chrókjuikosáyehe sin Díos
PSA.135.20	la ko kaín ti jahara nchexiteyéhéra Díos
PSA.135.20	la chrókjuíkosáyehéra chꞌan.
PSA.135.21	La ko ti sin tjejó ti ijna̱ Sión
PSA.135.21	chrókjuikosáyehe sin Díos itjen chjasin Jerusalén.
PSA.135.21	Kjuasáye Díos kjuínki̱tsa jína tjejóni,
PSA.135.21	mé xi̱kaha tso̱hen.
PSA.136.1	kixin imá jína chꞌan,
PSA.136.1	kixin tjue̱he chꞌan ti jeheni nkochríxín.
PSA.136.2	Chje̱héra kjuasáya ti Díos tꞌe̱tue̱hen kaín nkehe,
PSA.136.2	kixin tjue̱he chꞌan ti jeheni nkochríxín.
PSA.136.3	Tjikosayehéra Itꞌéni Díos
PSA.136.3	kixin jehe chꞌan la Ìnché kaín nkehe
PSA.136.3	la ko kaín chojni tꞌe̱to̱an,
PSA.136.3	kixin tjue̱he chꞌan ti jeheni nkochríxín.
PSA.136.4	Kixin jehó Díos mé tjasin kjuaxroan ijié
PSA.136.4	kixin tjue̱he chꞌan ti jeheni nkochríxín.
PSA.136.5	kixin xi̱kaha kjuénka̱yáxin chꞌan,
PSA.136.5	kixin tjue̱he chꞌan ti jeheni nkochríxín.
PSA.136.6	chritaón ti ìnta̱,
PSA.136.6	kixin tjue̱he chꞌan ti jeheni nkochríxín.
PSA.136.7	kixin kjuíchꞌéna chꞌan ña̱o la ko nitjó
PSA.136.7	kixin tjue̱he chꞌan ti jeheni nkochríxín.
PSA.136.8	A̱ndá ti ña̱o la tsꞌinkaséñaxín ncha̱kotjin
PSA.136.8	kixin tjue̱he chꞌan ti jeheni nkochríxín.
PSA.136.9	A̱ndá ti nitjó la ko ti konotsé
PSA.136.9	la tsꞌinkaséñaxín ti sítie
PSA.136.9	kixin tjue̱he chꞌan ti jeheni nkochríxín.
PSA.136.10	ti ixjan sa̱o kuènté ti sin egipto
PSA.136.10	kixin tjue̱he chꞌan ti jeheni nkochríxín
PSA.136.11	ti kuékꞌejó sin chjasin Egipto
PSA.136.11	kixin tjue̱he chꞌan ti jeheni nkochríxín.
PSA.136.12	Ti kjuachaxin ijié chónta itja Díos kuakitsjexín chꞌan sin Egipto
PSA.136.12	kixin tjue̱he chꞌan ti jeheni nkochríxín.
PSA.136.13	kixin tjue̱he chꞌan ti jeheni nkochríxín.
PSA.136.14	Jehe chꞌan kjuajon chꞌan kjuachaxin
PSA.136.14	kixin jína tsꞌatsínka ti sin israelita nko̱siñe ti Nda̱ñao Kjátse
PSA.136.14	kixin tjue̱he chꞌan ti jeheni nkochríxín.
PSA.136.15	Ndá kꞌue̱to̱an chꞌan kꞌuitjáñaxín
PSA.136.15	ti sin soldado kuènté chꞌin Faraón ti Nda̱ñao Kjátse
PSA.136.15	kixin tjue̱he chꞌan ti jeheni nkochríxín.
PSA.136.16	Díos kꞌue̱tue̱hen ti sin chjasin kuènté
PSA.136.16	kixin sátsji sin nó nte̱je̱
PSA.136.16	kixin tjue̱he chꞌan ti jeheni nkochríxín.
PSA.136.17	Jehe chꞌan kjuíncheníhi ti sin rey chónta kjuachaxin
PSA.136.17	kixin tjue̱he chꞌan ti jeheni nkochríxín.
PSA.136.18	Jehe chꞌan kꞌóñá chꞌan ti sin rey imá kuékꞌe̱to̱an
PSA.136.18	kixin tjue̱he chꞌan ti jeheni nkochríxín.
PSA.136.19	kixin tjue̱he chꞌan ti jeheni nkochríxín.
PSA.136.20	kixin tjue̱he chꞌan ti jeheni nkochríxín.
PSA.136.21	A̱ndá ti nonte kꞌuéno̱nte̱e ti sin rey
PSA.136.21	la kꞌóna no̱nte̱e ti sin israelita
PSA.136.21	kixin tjue̱he chꞌan ti jeheni nkochríxín.
PSA.136.22	Tíha mé kjuíncheki̱to̱nhe̱n Díos ti sin israelita
PSA.136.22	kjuíchꞌehe ixra̱ ti jehe chꞌan,
PSA.136.22	kixin tjue̱he chꞌan ti jeheni nkochríxín.
PSA.136.23	Díos la xráxinkaon chꞌan ti jeheni tꞌáváni
PSA.136.23	nóaxi̱n tjejóni
PSA.136.23	kixin tjue̱he chꞌan ti jeheni nkochríxín.
PSA.136.24	Díos mé kjuínchekaá chꞌan ti jeheni
PSA.136.24	kjónté siín ti sin nínkakohen ti jeheni
PSA.136.24	kixin tjue̱he chꞌan ti jeheni nkochríxín.
PSA.136.25	Jehe chꞌan tjajon chꞌan nkehe inie chojni
PSA.136.25	la ko kaín ti iko siín
PSA.136.25	kixin tjue̱he chꞌan ti jeheni nkochríxín.
PSA.136.26	Tjikosayehéra Díos itjen nkaya nka̱jní
PSA.136.26	kixin tjue̱he chꞌan ti jeheni nkochríxín.
PSA.137.1	Kꞌuejótja̱xi̱ni chrínta ti nda̱río Babilonia,
PSA.137.1	tsjánkani xraxinkaoni ti chjasin Jerusalén.
PSA.137.2	Ti inta yoa itꞌin sauce siín ti chjasin,
PSA.137.2	ntahó kꞌuejótji̱a̱ni ti arpa kuènténi.
PSA.137.3	Ti sin tsíkeé ti jeheni sátsíkjikoni ókjé chjasin
PSA.137.3	mé kꞌue̱tue̱hen sin ti jeheni kixin chrótsjeni
PSA.137.3	chrókóchéhe̱ni;
PSA.137.3	mé kjuanchia sin kixin chrótsjeni isón
PSA.137.3	kuènté chjasin Jerusalén.
PSA.137.4	¿Xá nkexrín chrótsjeni isón kuènté Díos
PSA.137.4	ti tjejóni ijnko nonte na̱xa̱ chónhñani?
PSA.137.5	Ti chrókꞌuitjáñeheni ti jaha Jerusalén,
PSA.137.5	ndá kja̱xin ti itjani chróxámá.
PSA.137.6	Ti ñejeni chrótséxin ti katèeni
PSA.137.6	ti chróxráxinka̱konhña ti jaha Jerusalén,
PSA.137.6	la ko chrókꞌuitjáñeheni kixin tjue̱heni ti jaha
PSA.137.6	kixin tíha la a̱ntsí sínkí ke ti chrókóchéhe̱ni.
PSA.137.7	Itꞌéni Díos, jaha xráxinkaoan nkehe kjuíchꞌe ti sin edomita
PSA.137.7	ti ña̱o kꞌuitsínka chjasin Jerusalén.
PSA.137.7	Kꞌóyako sin ndáchro sin:
PSA.137.7	“Nchekꞌitjáñara ti chjasin hasta ti xránkíxixín.”
PSA.137.8	Tso̱chéhe̱ ti nkexro sinchekꞌitjáña ti jaha
PSA.137.8	kixin ti nkehe jínahña kjui̱chꞌe jaha.
PSA.137.9	Tso̱chéhe̱ ti nkexro tsotsé ti xja̱an
PSA.137.9	tsꞌíchexín sin itjo̱ tso̱kuen, itsꞌen.
PSA.138.1	Tjáhani kjuasáya, Itꞌéni Díos, kaín a̱séni.
PSA.138.1	Itsjeni himno tsjikosáyaha ti tjejó ti sin ángel kuèntá.
PSA.138.2	Tsjakꞌexini tochꞌini chokꞌèxín ti ni̱nkuá
PSA.138.2	kixin tsotjahá kjuasáya kixin chaxín tjue̱hé ti jeheni
PSA.138.2	kixin jaha chje̱hé kjuachaxin ti ihni̱á la ko ti itan
PSA.138.2	la tíha mé tꞌe̱tue̱hen kaín nkehe siín.
PSA.138.3	Ti ña̱o kꞌuéya̱hani la jaha kjuáte̱hé.
PSA.138.3	A̱ntsí kjuínki̱tsa la ko xikjánjua fuerza ínaá.
PSA.138.4	Kaín ti sin rey siín chjasintajni
PSA.138.4	tsjikosáyehe ti jaha, Itꞌéni Díos
PSA.138.4	kixin ó tjejótihin sin ti nkehe tsíndáchrua.
PSA.138.5	Tsjikosáyehe sin jaha Itꞌéni Díos
PSA.138.5	la ko ti ixra̱ kjui̱chꞌe jaha
PSA.138.5	kixin ti kjuachaxin kuèntá la imá ijié.
PSA.138.6	Jaha Itꞌéni Díos
PSA.138.6	la kjónté ti nka̱jní imá noi itjen jaha
PSA.138.6	la tjinki̱tsa ti sin nchenkehya.
PSA.138.6	Kjónté ikjín itjen jaha
PSA.138.6	la tjetsjehé ti nkexro nchehnke.
PSA.138.7	A̱ndá ichrén nkehe jínahña tso̱heni
PSA.138.7	la jaha tsꞌayakohen ti jeheni.
PSA.138.7	Jaha tsochrꞌan ti kjuachaxin kuèntá.
PSA.138.7	Sinchekaáni kixin ti kjuanínkaon chónta ti sin
PSA.138.7	nínkakohen ti jeheni.
PSA.138.8	Jaha, Itꞌéni Díos, la si̱nchexiteyá
PSA.138.8	ti nkehe tsíndáchroa
PSA.138.8	la jaha tsjínki̱tsa
PSA.138.8	kixin tjue̱he ti jeheni nkochríxín.
PSA.138.8	Méxra̱ Itꞌéni Díos, ti̱toéhya ti jeheni
PSA.138.8	kixin jaha kjui̱chꞌénani.
PSA.139.1	Jaha Itꞌéni Díos, ó noha kaín nkehe tjenka̱yáxin a̱séni
PSA.139.1	la ko jaha jína choxián ti jeheni.
PSA.139.2	Jaha la noha nketí tjakꞌetja̱xi̱ni la ko
PSA.139.2	nketí tꞌinkatje̱nxi̱ni;
PSA.139.2	kjónté ikjín itjen,
PSA.139.2	la jaha noha nkehe tjenka̱yáxini.
PSA.139.3	Jaha la noha nkexrín xritjakꞌeni
PSA.139.3	la noha kaín ixra̱ ichꞌeni.
PSA.139.4	Kjónté na̱xa̱ noehñani ti nkehe tsonixjani,
PSA.139.4	la jaha Itꞌéni Díos, la ó noha tíha.
PSA.139.5	Ti kjuachaxin kuèntá la nkuíxín itjen tjinki̱tsa ti jeheni
PSA.139.5	kixin ti itjá itjen chritaón ti ikjani la tjencheñaoani.
PSA.139.6	Ti nkehe noha jaha la ijnko kjuaxroan ijié,
PSA.139.6	tsjachahya tienxíni
PSA.139.6	kixin ijnko nkehe imá ixra̱ tíha
PSA.139.6	tjachahya tjenka̱yáxini jeheni.
PSA.139.7	¿Nketí sáchrokjuini
PSA.139.7	kixin chrókjuachani chrókuinkéheni ti Ncha̱kuán?
PSA.139.7	¿Xá nketí sáchrokjuini chrókuinkéheni ti jaha?
PSA.139.8	Ti chrókui̱tꞌótjeni nka̱jní
PSA.139.8	la ntiha itjen,
PSA.139.8	kjónté chrókꞌuixeheni ijnko tòye̱ imá ni̱nka
PSA.139.8	la kja̱xin ntiha itjen.
PSA.139.9	Ti chróchóntani ka̱ñe̱ñe̱eni la chrókjuakáni
PSA.139.9	sáchrokjuini ti tji̱to̱nxin ña̱o
PSA.139.9	o̱ chrókjuákꞌeni chrínta nda̱ñao ti tjiatóxin ña̱o
PSA.139.10	la ntiha itjen jaha, tꞌayakonhéni
PSA.139.10	la ti tjá chjina la tꞌatjántahya ti jeheni.
PSA.139.11	Ti chrókjuénka̱yáxini chrókjuakꞌeméheni ti jaha ti sítie,
PSA.139.11	a̱ndá ti sítie chrókꞌóna tꞌinkaséña nkonda̱tjen ti itjeni.
PSA.139.12	A̱ndá kjónté ti sítie la xitjahya
PSA.139.12	chrókjuakꞌemani.
PSA.139.12	Ti sítie chrókꞌuinkaséñaxín éxi ti ncha̱kotjin
PSA.139.12	kixin ti sítie la ko ti ncha̱kotjin
PSA.139.12	la nkokón tꞌíkuan jaha.
PSA.139.13	Jaha mé kjui̱chꞌéna ti jeheni
PSA.139.13	Jaha mé kjui̱chꞌénaxián ti jeheni nkaya tse̱e ti ìñéni.
PSA.139.14	Tjikosáyahani kixin xi̱kaha kjui̱chꞌéna ti jeheni
PSA.139.14	ijnko kjuaxroan ijié kjuáko̱xián.
PSA.139.14	Kꞌuíkoni tíhi la kuitekaoni ti jaha.
PSA.139.15	A̱ndá jaha la kꞌuikuan nkexrín kꞌónani.
PSA.139.15	Kjónté ijnko nkehe imó tíha, la jaha mé kꞌuikuan,
PSA.139.15	kjónté kjuákꞌeni nkaya ijnko tòye̱ imá ni̱nka.
PSA.139.16	Jaha la kꞌuikuan kjónté na̱xa̱ kokjíehyani.
PSA.139.16	A̱ndá ti libro kuèntá sínixín kaín ti nkehe a.
PSA.139.16	Ntiha ó sínixín nkekja̱ín ña̱o tsjakꞌechóni
PSA.139.16	kjónté na̱xa̱ tjenhñani ti ña̱o a.
PSA.139.17	Imá jína tjénka̱yáxian, jaha Díos.
PSA.139.17	Imá ixra̱ chrókienxíni kaín ti nkehe tjénka̱yáxian.
PSA.139.18	Ti chrókꞌuekini ti nkehe tjénka̱yáxian jaha,
PSA.139.18	la a̱ntsí tsjé tíha ke ti nchesen.
PSA.139.18	A̱ndá ti tsꞌàyani la tsjakꞌeni ti itjen.
PSA.139.19	Jaha Díos, chrókꞌoñá ti chojni tjenka̱yáxin ti nkehe jínahña.
PSA.139.19	Sáchrókjuixin ti chojni tjàya ti itjeni
PSA.139.20	kixin tꞌándaxíhi̱n sin ti ihni̱á.
PSA.139.20	Chónkó tjajo̱nko sin ti jaha.
PSA.139.21	Itꞌéni Díos, ¿á chrókóninkakuenhñani
PSA.139.21	ti sin nínkakohen ti jaha ní?
PSA.139.21	Chaxín tóxríe̱hñani ti sin titekakonhña ti jaha.
PSA.139.22	Kaín a̱séni nínkakonheni ti sin a.
PSA.139.22	Ti sin nínkakohen ti jaha
PSA.139.22	la kja̱xini nínkakoheni sin.
PSA.139.23	Jaha Díos, tsjehé ti jeheni, tsjehé ti a̱séni.
PSA.139.23	Tsjehé á jína itjeni.
PSA.139.23	Jaha la noha ti nkehe tjenka̱yáxini.
PSA.139.24	Tsjehé á ijnko nti̱a jínahña kuákjani
PSA.139.24	la chrókjuinki̱tsa chrókjani
PSA.139.24	chrókuákjani ti nti̱a jína tsjajon kjuachón nkochríxín.
PSA.140.1	Itꞌéni Díos, tjinki̱tsani kixin siín chojni jínahña.
PSA.140.1	Tꞌayakonhéni kixin siín chojni xra̱hya tónínkaon.
PSA.140.2	Tjenka̱yáxin sin sichꞌe sin nkehe jínahña;
PSA.140.2	kaín ña̱o xritjeyá sin kjuanínkaon.
PSA.140.3	kixin ti nkehe nixja sin la chónta veneno éxi chónta irꞌua konche jie̱he.
PSA.140.4	Tꞌayakonhéni, Itꞌéni Díos, kixin kohya nkehe
PSA.140.4	sichꞌe ti sin nduáhya ixri.
PSA.140.4	Tjínki̱tsani kixin tsjachahya ti sin xra̱hya tónínkaon
PSA.140.4	kixin tjenka̱yáxin sin sinchekꞌitjáña sin ti jeheni.
PSA.140.5	Ti sin nínkakohen ti jeheni la kjuakꞌe sin ijnko ihno̱ tsꞌitsínkaxíni.
PSA.140.5	Mé xi̱kaha kjuasin sin ihno̱ ti nti̱a tsoxrankáyani.
PSA.140.6	Ndáchroni: “Jaha Itꞌéni Díos mé Díos kuènténi.
PSA.140.6	Tihín jaha, Itꞌéni Díos, ti nkehe chrónoàni.
PSA.140.7	Itꞌéni Díos, jaha chonta kaín kjuachaxin, nchekaáni.
PSA.140.7	Jaha kjuánjua nkehe tꞌayakohen ti ikjani
PSA.140.7	kixin kohya nkehe tso̱heni ti ña̱o itsi kjuanínkaon.”
PSA.140.8	Jaha Itꞌéni Díos, chrókui̱konoéhña ti sin nduáhya tjenka̱yáxin.
PSA.140.8	Jaha chrókjuájonhña kjuachaxin tso̱hen ti nkehe jínahña tjenka̱yáxin sin.
PSA.140.9	Ti sin tjenka̱yáxin ti nkehe jínahña
PSA.140.9	la kꞌuínkatjen sin, kua̱ntátjen sin ti jeheni
PSA.140.9	la imá jie̱he sin,
PSA.140.9	ti nkehe jínahña tjanchaxin sin irꞌua sin
PSA.140.9	la tíha chrókjuasótexín sin.
PSA.140.10	Chrítaón ti jehe sin chrókꞌuánótjen xrinta.
PSA.140.10	Sáchrokjui sin ti tòye̱ imá ni̱nka
PSA.140.10	la í xitjahya chrókꞌuaxrjexín sin ntiha.
PSA.140.11	Ti chojni chꞌéna kjuachꞌia
PSA.140.11	la kjuaxróxinhña chrókꞌuejó sin.
PSA.140.11	Ti nkehe jínahña kjuíchꞌe sin
PSA.140.11	la mé tíha chrókꞌuitjáñaxín sin.
PSA.140.12	Kixin jeheni la noheni kixin Itꞌéni Díos
PSA.140.12	la tjinki̱tsa ti sin nóa
PSA.140.12	la ko tjinki̱tsa chꞌan ti sin chónta kjuaxikaon.
PSA.140.13	La chaxín ti sin jína tsjikosáyehe sin ti ihni̱á,
PSA.140.13	la ko ti sin ndoá tjejó
PSA.140.13	mé tsꞌejó sin ti itjen jaha.
PSA.141.1	Jaha Itꞌéni Díos, tꞌéyahani, tjoka xrákiá
PSA.141.1	la tihín ti nkehe chrónòani.
PSA.141.2	éxi chi̱nko̱ xraxé náxrjón,
PSA.141.2	la ko ti itjani tjokani noi tjajoni kjuasáya;
PSA.141.2	mé éxi ijnko nkehe náxrjón chrókꞌuayehé ti nkojnko tso̱jín.
PSA.141.3	Jaha Itꞌéni Díos, chrókꞌuayakohén ti irꞌuani
PSA.141.3	kixin chji̱ñéhña chrónixjani
PSA.141.4	Jaha chrókui̱toéhya kixin tsjenka̱yáxini ti nkehe jínahña,
PSA.141.4	la ko chrókui̱toéhya chrókjuíchꞌeni ti nkehe jínahña;
PSA.141.4	chrókui̱toéhya kixin chrókjuini ti kia
PSA.141.4	tjasin ti sin ixri ti nti̱a nduáhya.
PSA.141.5	Ti chojni jína la tjenduéhe ti jeheni,
PSA.141.5	la tíhi mé ijnko nkehe jína kjuíchꞌe sin,
PSA.141.5	tíhi la éxi ijnko aceite kui̱ki̱te sin ikjani
PSA.141.5	kixin kjuenduéhe sin ti jeheni.
PSA.141.5	A̱ndá jeheni la nkochríxín tjancheheni Díos,
PSA.141.5	kixin sinchekjasóte chꞌan ti sin ichꞌe nkehe jínahña.
PSA.141.6	Ti sin tꞌe̱to̱an kuènté ti sin nduáhya ichꞌe la
PSA.141.6	tsꞌánótje̱xi̱n sin ijnko itjo̱ imá noi,
PSA.141.6	landá tsoxraxinkaon sin kixin ti itan chrónkani la chaxín ndoá.
PSA.141.7	A̱ndá ti huéso̱e sin tsoxika hasta chrínta ti tòye̱
PSA.141.7	éxi inche tsíkóntá xi̱kaha tso̱hen ti huéso̱e sin.
PSA.141.8	Itꞌéni Díos, mé kománi ti jaha
PSA.141.8	kixin tinkáchónkini ti jaha,
PSA.141.8	la xritjeyáni ti jaha kixin chrókjui̱nchekaá ti a̱séni;
PSA.141.8	méxra̱ ti̱toéhya kixin tsꞌóñá sin ti jeheni.
PSA.141.9	Chrókjuínki̱tsani
PSA.141.9	kixin ti nkehe jínahña kjuasin sin chrókꞌuitsínkaxíni;
PSA.141.9	chrókjui̱nchekaáni
PSA.141.9	kixin ti nkehe kjuasin ti sin nduáhya ixri chrókꞌuitjáñaxíni.
PSA.141.10	Ti sin nduáhya ixri la ti trampa kjuasin sin
PSA.141.10	chrókꞌuitsínkayá sin la chrókꞌuitjáñaxín sin;
PSA.141.10	a̱ndá jeheni la kjónté chrókꞌuatsínkani ndoí ntiha
PSA.141.10	la jaha chrókjuinki̱tsa kixin kohya nkehe chrókóheni.
PSA.142.1	Itsen tꞌéya̱hani, jaha Itꞌéni Díos.
PSA.142.1	Chrónòani Itꞌéni Díos kixin
PSA.142.1	jaha chrókui̱konoéheni.
PSA.142.2	Jeheni tꞌayani la ko tjanchiani ijie̱
PSA.142.2	la ko chrónkani kixin tꞌáváni, tóxakoheni.
PSA.142.3	Ti ó imá tꞌává a̱séni
PSA.142.3	la jaha la noha nkexrín xritjakꞌeni.
PSA.142.3	Ti nti̱a sátsjini la kjua̱kꞌe̱ma̱ sin nkehe chrótséxin sin ti jeheni.
PSA.142.4	Ndá tsjeheni nó ti itjani chjina
PSA.142.4	la kohya nkexro tsjinki̱tsa ti jeheni.
PSA.142.4	Chóntahyani nketí tsaáxini;
PSA.142.4	kohya nkexro tóxakohen ti nkehe chrókóheni.
PSA.142.5	Tꞌéyahani jaha, Itꞌéni Díos,
PSA.142.5	kixin jahuá mé tsaáxini.
PSA.142.5	Jahuá mé xraxinkaoni ti na̱xa̱ itjeni ntihi chjasintajni.
PSA.142.6	Tihín ti nkehe tjanchiani
PSA.142.6	kixin imá tóxakoheni.
PSA.142.6	Tjínki̱tsa kixin kohya nkehe tso̱heni
PSA.142.6	kixin ti chojni nínkakohen ti jeheni chréhe̱
PSA.142.6	la a̱ntsí tse̱he̱ sin ke jeheni.
PSA.142.7	Takítsjexiani ti tjechjinani
PSA.142.7	kixin jína tsjajoni kjuasáya.
PSA.142.7	Ndá xi̱kaha ti chojni jína la tsa̱ntatjen ti itjeni
PSA.142.7	kixin tso̱chéhe̱ sin
PSA.142.7	kixin jaha la imá jína kjuínki̱tsa ti jeheni.
PSA.143.1	Itꞌéni Díos, tihín ti nkehe chrónòani.
PSA.143.1	Tihín ti nkehe tjanchiani.
PSA.143.1	Tjáte̱hé ti nkehe chrónòani
PSA.143.1	kixin jaha la ijnko nkexro imá jína
PSA.143.1	la ko nchexiteyá kaín nkehe ndoá.
PSA.143.2	kixin jaha la ó noha kixin kohya ninkexró chaxín jína ntihi chjasintajni.
PSA.143.3	A̱ndá ti sin nínkaon la chréhe̱ sin,
PSA.143.3	itsé sin la kjuáka sin nonte ti jeheni.
PSA.143.3	Kꞌue̱to̱an sin kixin kja̱xini sáchrokjuini ti nti̱a sítie
PSA.143.3	kixin chrókóyóhe̱ni éxi ti sin tsíkꞌen.
PSA.143.4	A̱ndá a̱séni mé imá kꞌuává
PSA.143.4	la ko í tsjachahya tjenka̱yáxini.
PSA.143.5	Xraxinkaoni ti kjuaxroan tsíkji̱chꞌe ósé
PSA.143.5	la ko tjenka̱yáxini kaín ti ixra̱ tsíkji̱chꞌe.
PSA.143.5	Xraxinkaoni ti ixra̱ tsíkji̱chꞌexián itjá.
PSA.143.6	Jeheni tjéndoáni itjani ti itjén jaha
PSA.143.6	kixin a̱séni tjinkaon ti jaha,
PSA.143.6	éxi ijnko nonte xámá tjinkaon nchónhña ìnta̱
PSA.143.6	mé xi̱kaha ti a̱séni tjinkaon ti jaha.
PSA.143.7	Tjoka tjáte̱hé, jaha Itꞌéni Díos,
PSA.143.7	kixin éxi ó tsꞌaxrje a̱séni xi̱kaha.
PSA.143.7	Tjakémèhyani ti ikuan
PSA.143.7	kixin chrókꞌónahñani
PSA.143.7	éxi ijnko chojni tsíkꞌen sátsjixravá.
PSA.143.8	Ti nchítjen la chrókjuinchenoheni kixin tjue̱heni,
PSA.143.8	kixin tinkáchónkini ti jaha.
PSA.143.8	Tjàkua nkexéhe ti nti̱a chrókuákjani
PSA.143.8	kixin chaxín chrónòahani.
PSA.143.9	Itꞌéni Díos, nchekaá ti jeheni
PSA.143.9	kixin siín chojni nínkaon sin
PSA.143.9	kixin jeheni tjeyáni ti jaha kixin sinchekaáni.
PSA.143.10	Tjàkua kixin tsjakꞌeni éxi tóxrínhan
PSA.143.10	kixin jaha mé Díos kuènténi.
PSA.143.10	Ti ncha̱kuán mé chrókjuako ti nti̱a jína a.
PSA.143.11	Kixin ti kjuachaxíen ihni̱á, Itꞌéni Díos, mé tjechónxini
PSA.143.11	kixin jaha la jína la tsakítsjexiáni ti tꞌává a̱séni.
PSA.143.12	Jaha la imá ti̱konoéhéni,
PSA.143.12	méxra̱ nchekꞌitjáña ti sin nínkaon.
PSA.143.12	Nchekꞌitjáña kaín ti sin nínkakohen ti jeheni
PSA.143.12	kixin jeheni la ijnko nkexro tꞌaha ixra̱.
PSA.144.1	Jína itjen jaha ti Díos tsaáxini.
PSA.144.1	Jaha tjínki̱tsa ti itjani
PSA.144.1	kixin tsjachani tsjajo̱nkoni ti chojni nínkakohen ti jeheni.
PSA.144.2	Jaha mé jína tjue̱héni
PSA.144.2	jaha mé tsjínki̱tsa ti jeheni.
PSA.144.2	Jaha mé éxi ijnko tja̱tꞌo̱ noi tsaáxini.
PSA.144.2	Jaha mé tjínki̱tsa kixin
PSA.144.2	tsjachani tsꞌe̱tue̱heni chjaséni.
PSA.144.3	¿xá nkexro ti chojni kixin jaha imá tꞌayakohén sin?
PSA.144.3	O̱, ¿xá nkexro ti chojni kixin jaha imá xraxinkaoan sin?
PSA.144.4	Ti chojni la éxi ijnko tsꞌáváxin ó.
PSA.144.4	Ti ña̱o chónta sin la éxi chrókꞌuatsínka ijnko itsꞌuan ó.
PSA.144.5	Itꞌéni Díos,
PSA.144.5	jaha taki̱tjehé ti nka̱jní la tꞌinka̱jian
PSA.144.5	la ko takóxian ti ijna̱ kixin ndá tsꞌaxrje ihnchi.
PSA.144.6	Jaha mé ichrꞌan ti tsjo̱nkíxín éxi ijnko flecha kuèntá xi̱kaha
PSA.144.6	a̱ndá ti sin nínkakohan la chrókuinká sin sáchrokjui sin.
PSA.144.7	Tjéndoá itjá ndesi ti nkaya nka̱jní,
PSA.144.7	sinchekaáni tsakítsjexiáni ti tjiá nchónhña ìnta̱
PSA.144.7	la ko tsjinki̱tsani kixin tsjachahya ti chojni
PSA.144.7	tsíkji̱xi̱n ókjé chjasin.
PSA.144.8	Ti irꞌua sin la síkaón kjuachꞌia,
PSA.144.8	Tja̱ya̱ itja sin chjina tꞌákje̱xi̱n sin Díos,
PSA.144.8	kjánchó nchexiteyáhya sin kaín ti nkehe ndáchro sin.
PSA.144.9	Jaha, Itꞌéni Díos,
PSA.144.9	tsotsjeni ijnko isón ni̱xin
PSA.144.9	tsjikosáyaxiáni.
PSA.144.9	Jeheni tsotsjeni la ko itsꞌini ti isón salterio.
PSA.144.10	Jaha kjuínki̱tsa ti sin rey la kjuacha sin
PSA.144.10	la jaha mé kjuínki̱tsa ti rey David,
PSA.144.10	ti nkexro tꞌaha ixra̱,
PSA.144.10	la kꞌuénxinhña chꞌan ti chika espada.
PSA.144.11	Nchekaáni kixin kohya nkehe
PSA.144.11	sichꞌe ti chojni tsíkji̱xi̱n ókjé.
PSA.144.11	Ti irꞌua sin la síkaón kjuachꞌia,
PSA.144.11	Tja̱ya̱ itja sin chjina tꞌákje̱xi̱n sin Díos
PSA.144.11	kjánchó nchexiteyáhya sin kaín ti tsíndáchro sin.
PSA.144.12	Jaha tjínki̱tsa kixin ti xje̱eni chrókꞌuánkí
PSA.144.12	éxi katsjo tsíkꞌánkí jína,
PSA.144.12	la ti xje̱eni chjin la chrókꞌóna
PSA.144.12	éxi ijnko columna náxrjón
PSA.144.12	tsíkꞌóna ti esquina tja̱tꞌo̱ ni̱nko.
PSA.144.13	Ti nchia tꞌe̱nka̱chji̱nayáni noa la chrókaónxin
PSA.144.13	kaín clase noa chróchóntani
PSA.144.13	la ko ti iko chóntani la chrókótsjé va,
PSA.144.13	la imá chrókꞌuánkí va,
PSA.144.13	la nchónhña iko chrókꞌuixin ti nonte kuènténi.
PSA.144.14	Ti koxi̱nte̱eni chróchónta itsjé xje̱en va
PSA.144.14	la kohya nkexro chrókueé ti jeheni sáchrokjuikoni ókjé
PSA.144.14	la ko kohya nkexro chrókꞌoyako chróchronka
PSA.144.14	kixin siín kjuaxikaon ti nti̱a kuènténi.
PSA.144.15	Náxrjón ti chjasin chónta kaín tíha
PSA.144.15	la ko náxrjón ti chjasin tinkáchónki ti jaha, Itꞌéni Díos.
PSA.145.1	Tsochrónkani kixin, jaha Itꞌéni Díos, imá chonta kaín kjuachaxin,
PSA.145.1	jaha mé Díos kuènténi la ko Rey kuènténi.
PSA.145.1	Tjikosáyahani ti ihni̱á nkochríxín.
PSA.145.2	Kaín ña̱o tsjikosáyahani.
PSA.145.2	Tsjikosáyaxíni ti ihni̱á nkochríxín.
PSA.145.3	Jaha Itꞌéni Díos, imá ijié ti kjuachaxin chonta;
PSA.145.3	jahuá mé chrókꞌuayehé ti kjuasáya.
PSA.145.3	Tsjachahyani tsienxíni kaín ti kjuachaxin chonta.
PSA.145.4	Ti itꞌé ti chájan tsochenka ti xje̱en sin
PSA.145.4	ti ixra̱ tsíkji̱chꞌe, jaha Itꞌéni Díos.
PSA.145.4	Tsochenka sin kaín ti kjuaxroan tsíkji̱chꞌe jaha.
PSA.145.5	Tsonixja sin kixin ti kjuachaxin kuèntá
PSA.145.5	la imá náxrjón
PSA.145.5	la ko jeheni kja̱xin nkochríxín tsoxraxinkaoni ti kjuaxroan ijié
PSA.145.5	kjuásian jaha.
PSA.145.6	Kaín chojni tsonixja ti kjuaxroan imá ijié tsíkjasian
PSA.145.6	la jeheni tsochronkaxíni ti kjuachaxin kuèntá.
PSA.145.7	Tsondáchro sin kixin imá jína ti jaha
PSA.145.7	la ko tsochronka sin ti nkehe jína tsíkjáko̱xián.
PSA.145.8	Itꞌéni Díos, jaha la imá jína
PSA.145.8	la ko jaha imá ti̱konoéhé chojni
PSA.145.8	la ko tjokahya tónínkaoan
PSA.145.8	kixin imá tjue̱hé ti jeheni.
PSA.145.9	Jaha la jína, Itꞌéni Díos, la tjínki̱tsa kaín chojni
PSA.145.9	la ko tꞌayakohén kaín ti nkehe kjui̱chꞌéna.
PSA.145.10	Kaín nkehe kjui̱chꞌéna jaha chrótja̱ha kjuasáya
PSA.145.10	la ko kaín chojni tinkáchónki ti jaha chrókjuikosáyaha.
PSA.145.11	Chróchronka sin ti kjuachaxin tétua̱nxián
PSA.145.11	la ko chrónixja sin ti ixra̱ ijié kjui̱chꞌe jaha.
PSA.145.12	Kixin ndá chrókónohe kaín chojni
PSA.145.12	kaín ti ixra̱ ijié kjui̱chꞌe jaha
PSA.145.12	la ko kjuachaxin ijié této̱anxián.
PSA.145.13	Ti kjuachaxin kuèntá la nkochríxín tsjeje̱hya.
PSA.145.13	Ti kjuachaxin kuèntá la tꞌe̱to̱an nkochríxín.
PSA.145.14	Itꞌéni Díos, jaha tjínki̱tsa ti sin kꞌuitsínka
PSA.145.14	la ko ti sin náxrjónhña tjejó
PSA.145.14	la ko tjínki̱tsa tsꞌinkatjen ti sin tsíkꞌóxrjé a̱sén.
PSA.145.15	Kaín chojni tjejótsjehe sin ti jaha
PSA.145.15	kixin jaha tsochje̱hé sin nkehe sinie sin.
PSA.145.16	Taki̱tjehé itjá kixin
PSA.145.16	chrókjui̱ncheña̱oan kaín chojni tjejóchón.
PSA.145.17	Itꞌéni Díos, jaha la jína la ko ti nti̱a kuèntá la ndoá
PSA.145.17	la ko kaín ti ixra̱ tsíkjichꞌe la jína tíha.
PSA.145.18	Itꞌéni Díos, jaha la chjino itjen ti tjejó ti sin tsꞌeya̱ha
PSA.145.18	la ko jaha tjínki̱tsa ti nkexro kaín a̱sén nixja̱ha.
PSA.145.19	Jaha sinchexiteyá ti nkehe tjinkaon ti sin tjiko̱sáyaha.
PSA.145.19	Jaha tihín ti tꞌéya sin la si̱nchekaá ti jehe sin.
PSA.145.20	Itꞌéni Díos, jaha la tꞌayakohén kaín ti sin tjua̱ha.
PSA.145.20	A̱ndá ti sin tjenka̱yáxin ti nkehe jínahña la jaha si̱nchekꞌitjáña sin.
PSA.145.21	Irꞌuani tsjikosáyaxian jaha, Itꞌéni Díos
PSA.145.21	la ko kaín chojni chrókjuikosáyehe ti ihni̱á
PSA.145.21	ijie la ko nkochríxín.
PSA.146.1	Chrokjuikosáyeheni Itꞌéni Díos.
PSA.146.1	Tsjikosáyeheni Itꞌéni Díos kaín a̱séni.
PSA.146.2	Tsjikosáyeheni Itꞌéni Díos ti na̱xa̱ tjechóni.
PSA.146.2	Tsotsjeni salmo kuènté Díos ti na̱xa̱ itjeni.
PSA.146.3	Chrokjuénka̱yáxinhñara kixin ti chojni tꞌe̱to̱an chrókuaáxinra
PSA.146.3	la ko ti chojni siín chjasintajni, kixin ti jehe sin
PSA.146.3	xitjahya sinchekaá sin chojni.
PSA.146.4	Ti ó itsꞌen sin la tsokjan sin tsꞌóna sin inche ínaá.
PSA.146.4	A̱ndá ti ña̱o a la ó ndáꞌó tsjeje̱xin ti nkehe
PSA.146.4	kjuénka̱yáxin sin.
PSA.146.5	A̱ndá kjuaxróxin tjejó ti nkexro tjinki̱tsa ti Díos kuènté Jacob,
PSA.146.5	mé ti sin tinkáchónki Itꞌéni Díos.
PSA.146.6	la ko ti chjasintajni la ko ti nda̱ñao la ko
PSA.146.6	kaín nkehe siín ntiha.
PSA.146.6	Nkochríxín nchexiteyá Díos kaín ti nkehe tsíndáchro chꞌan.
PSA.146.7	Tjinki̱tsa chꞌan ti sin kjuasóte
PSA.146.7	la ko tjajon chꞌan nkehe sinie ti sin kꞌuénxin kjinta.
PSA.146.7	Nchekaá chꞌan ti sin tjejóchjina.
PSA.146.8	Itꞌéni Díos mé nchekꞌikon ti sin tꞌikonhña.
PSA.146.8	Itꞌéni Díos tjinki̱tsa tsꞌàya ti sin tsíkꞌitsínka.
PSA.146.8	Itꞌéni Díos mé tjue̱he chꞌan ti sin jína.
PSA.146.9	Jehe chꞌan tjinki̱tsa chꞌan ti sin tsíkji̱xi̱n ikjín
PSA.146.9	la ko ti sin nóa la ko ti sin tsíkókꞌán.
PSA.146.9	A̱ndá ti sin nduáhya ixri la tsꞌitjáña ti nti̱e sin.
PSA.146.10	Itꞌéni Díos la nkochríxín tsꞌe̱to̱an
PSA.146.10	ti chjasin Jerusalén.
PSA.146.10	Díos kuènténi, mé ti Rey nkochríxín.
PSA.146.10	¡Chrokjuikosáyeheni Itꞌéni Díos!
PSA.147.1	Chrokjuikosáyeheni Itꞌéni Díos,
PSA.147.1	jína chrótsjeni salmo kuènté Díos.
PSA.147.1	Náxrjón tsjikosáyeheni Díos.
PSA.147.2	Itꞌéni Díos chꞌéna ínaá ti chjasin Jerusalén tsíkꞌóxika,
PSA.147.2	la tsjinki̱tsa chꞌan tsokjan ti sin Israel
PSA.147.2	sátsíkji ókjé chjasin.
PSA.147.3	Díos nchekito̱he jína ti sin kꞌóxrjé a̱sén
PSA.147.3	la ko chꞌehe chꞌan xro̱a̱n ti sin tsíkóníhi.
PSA.147.4	Jehe chꞌan mé ó nohe chꞌan nkekja̱ín ti konotsé siín
PSA.147.4	la ko kaín tíha tꞌíye̱xín chꞌan ihni̱é.
PSA.147.5	Méxra̱ imá ijié ti kjuachaxin chónta Itꞌéni Díos kuènténi.
PSA.147.5	Nchónhña kjuachaxin chónta chꞌan.
PSA.147.5	Ti nkehe nohe chꞌan la tjeje̱hya.
PSA.147.6	Itꞌéni Díos tjinki̱tsa ti sin nóa.
PSA.147.6	A̱ndá nchekꞌitjáña chꞌan ti sin jínahña tjenka̱yáxin.
PSA.147.7	Chrotsjera chrókjuíkosáyehéra Itꞌéni Díos kuènténi.
PSA.147.7	Chrotsjekoára arpa chrókjuíkosáyehéra Díos.
PSA.147.8	Díos mé tsꞌe̱to̱an tsꞌixin itji̱ nka̱jní.
PSA.147.8	Jehe chꞌan mé tjajon chꞌan kjuachaxin kixin
PSA.147.8	tsꞌaniá ichrin ti nonte
PSA.147.8	la nchekꞌánkí chꞌan nchónhña kayoa ti ijna̱.
PSA.147.9	Jehe chꞌan tjajon chꞌan nkehe sinie ti iko
PSA.147.9	la ko nkehe sinie ti xje̱en ti kontálo
PSA.147.9	ti ó tsjánka va.
PSA.147.10	Jehya ti tse̱he̱ ti koka̱te̱
PSA.147.10	la ko jehya ti tse̱he̱ ti chojni;
PSA.147.10	jehya tíha ti tóxríhi̱n Itꞌéni Díos.
PSA.147.11	Díos la tóxríhi̱n chꞌan ti sin tjikosáyehe chꞌan
PSA.147.11	la ko ti sin tinkáchónki ti jehe chꞌan
PSA.147.11	la ko ti sin ó nohe kixin tjue̱he chꞌan ti jehe sin
PSA.147.12	Ti jahara tjejora chjasin Jerusalén
PSA.147.12	chrókjuíkosáyehéra, Itꞌéni Díos.
PSA.147.12	Jahara tjejora chjasin Sión chrókjuíkosáyehéra Díos.
PSA.147.13	Díos mé kjuínki̱tsa kixin tso̱tse̱he̱ ti puertá
PSA.147.13	ti jaha Jerusalén kixin
PSA.147.13	tsjachahya ti sin nínkaon tsꞌixehen ntiha
PSA.147.13	la ko jehe chꞌan kjuíncheñao ti chojni tjejó nkaxehen ntiha.
PSA.147.14	Díos tjajon kjuaxróxin ti no̱nta̱a
PSA.147.14	la a̱ntsí náxrjón trigo kꞌónaha.
PSA.147.15	Díos ichrꞌán itén chꞌan chjasintajni
PSA.147.15	la sátsji ti tan la tsitekaon chojni.
PSA.147.16	Díos kjuínchekꞌaniá chrintá tjóá
PSA.147.16	la ko nchekꞌaniá chꞌan ichꞌa̱n chritaón kaxi éxi nteso.
PSA.147.17	Díos nchekꞌaniá chꞌan toni
PSA.147.17	éxi ixro̱ ntsíntsí;
PSA.147.17	la ko jehe chꞌan tꞌe̱to̱an chꞌan kixin tso̱kin
PSA.147.17	hasta tókihin ti chojni.
PSA.147.18	A̱ndá ti ó nixja Díos la chjéhe xri̱nto̱
PSA.147.18	la tsíkjatꞌanka ti chrintá
PSA.147.18	la sítinká ìnta̱.
PSA.147.19	Díos la kjua̱ko̱he̱ Jacob
PSA.147.19	ti itan kuènté chꞌan
PSA.147.19	la ko kjua̱ko̱he̱ chꞌan ti sin Israel ti ley kuènté chꞌan.
PSA.147.20	A̱ndá ti íso nación la xi̱kahña kjua̱ko̱he̱ chꞌan
PSA.147.20	la ko jehe sin kꞌuitjahya sin ti nkehe kꞌue̱to̱an chꞌan
PSA.147.20	¡Méxra̱ jeheni chrókjuikosáyeheni Itꞌéni Díos!
PSA.148.1	Tjikosayehéra Itꞌéni Díos kaínra tjejora nkaya nka̱jní.
PSA.148.1	Tjikosayehéra Díos jahara kaín ángel tjejora nkaya nka̱jní.
PSA.148.2	Tjikosayehéra Díos, jahara kaínra ángel kuènté Díos.
PSA.148.2	Tjikosayehéra Díos jahara soldado kuènté nka̱jní.
PSA.148.3	Tjikosayéhé Díos jaha ña̱o la ko jaha nitjó.
PSA.148.3	Jahara konotsé tjáki̱ni, tjikosayehéra chꞌan.
PSA.148.4	Jaha nka̱jní tjikosayéhé Díos
PSA.148.4	la ko jaha ìnta̱ itjen chritaón nka̱jní
PSA.148.4	tjikosayéhé chꞌan.
PSA.148.5	Tjikosayehéra ihni̱é Itꞌéni Díos
PSA.148.5	kixin jehe chꞌan kꞌue̱to̱an chꞌan
PSA.148.5	ndá kꞌóna kaín nkehe siín.
PSA.148.6	Kjuíchꞌéna Díos kaín tíha kixin tsꞌejó nkochríxín.
PSA.148.6	Kꞌue̱tua̱nxín chꞌan kjuachaxin kuènté chꞌan la tsꞌitjáñahña tíha.
PSA.148.7	Tjikosayehéra Díos, jahara tjejora chjasintajni,
PSA.148.7	la ko tjikosayehéra chꞌan jahara ti iko ihyé sínkankí nda̱ñao imá ni̱nka la ko jaha nda̱ñao.
PSA.148.8	Ti tjónkíxín la ko ti toni
PSA.148.8	la konti chrínta la ko ti tji̱nonte
PSA.148.8	la ko ti xri̱nto̱ chjéhe tji̱a̱n
PSA.148.8	nchexiteyá ti nkehe kꞌue̱to̱an Díos.
PSA.148.9	Ti ijna̱ la ko ti nonte yóxin
PSA.148.9	la ko inta yoa tꞌóna ito la ko inta cedro
PSA.148.10	la ko ti iko siín ndo̱e chojni la ko iko jie̱he
PSA.148.10	la ko konche la ko iko xritjaká.
PSA.148.11	Jahara chojni rey chjasintajni la ko kaín chjasin
PSA.148.11	la ko kaín chojni tꞌe̱to̱an chjasintajni,
PSA.148.12	Jahara chojnindoa la ko chojnichjin
PSA.148.12	la ko chájan ntasoá la ko cháchjin tjarisoá
PSA.148.12	la ko chojni ó táda la ko chojni ó nána.
PSA.148.13	Mé xi̱kaha kaínra chrókjuíkosáyehéra ihni̱é Itꞌéni Díos
PSA.148.13	kixin jehó ti ihni̱é chꞌan la imá tjetoan.
PSA.148.13	Ti kjuachaxin kuènté chꞌan la itjen chritaón nka̱jní la ko chjasintajni.
PSA.148.14	Díos tsichjéhe chꞌan kjuachaxin
PSA.148.14	ti sin chjasin kuènté chꞌan.
PSA.148.14	Kaín chojni jína chrókjuikosáyehe sin chꞌan
PSA.148.14	la ko ti sin israelita,
PSA.148.14	mé ti sin chjasin tinkáchónki ti jehe chꞌan.
PSA.148.14	¡Tsjikosáyeheni Díos nkochríxín!
PSA.148.14	Mé xi̱kaha tso̱hen.
PSA.149.1	Tsjíkosáyexínra Díos la ko tsotsjera ijnko isón ni̱xin.
PSA.149.1	Méxra̱ chróchje̱héra kjuasáya Díos
PSA.149.1	ti tónkotséra ti nchia kuènté chꞌan.
PSA.149.2	Tócháha̱ra jahara chojni israelita
PSA.149.2	kixin Díos mé ti nkexro kjuíchꞌéna ti jahara.
PSA.149.2	Tócháha̱ra chojni chjasin Jerusalén
PSA.149.2	kixin Díos mé ti Rey kuèntára.
PSA.149.3	Chrokjuíkosáyexínra ihni̱é Díos la ko chróte̱ra.
PSA.149.3	Chrotsjekoára isón arpa la ko pandero.
PSA.149.4	Kixin Itꞌéni Díos la imá tso̱chéhe̱ kixin ti sin chjasén chꞌan.
PSA.149.4	Jehe chꞌan tsjinki̱tsa ti sin nchenkehya
PSA.149.4	kixin tsjacha sin la tsjachahya ti sin nínkaon.
PSA.149.5	Chrókócháhara jahara tinkachónkira Díos
PSA.149.5	kixin kjuacha chꞌan kjuíntakaára chꞌan;
PSA.149.5	kjónté tjejoto̱kꞌáhara la chrótsjera, chrókócháhara.
PSA.149.6	Irꞌuara chrókjuíkosáyexínra Díos
PSA.149.6	la ko ti itjára tsjakꞌenkáya ti chika espada ñánjín taté
PSA.149.7	kixin ndá jína si̱nchekjasótera ti sin tinkáchónkihya Díos;
PSA.149.7	Mé xi̱kaha tsꞌitjáña ti sin chjasin chónhña Díos.
PSA.149.8	Si̱nchentetoxínra cadena
PSA.149.8	ti sin rey la ko ti sin tꞌe̱to̱an
PSA.149.9	kixin chaxín tsjasóte sin
PSA.149.9	éxi sínixín ti xroon,
PSA.149.9	xi̱kaha ti kjuachaxin tsíkꞌayéhe̱ ti sin chjasin kuènté Díos.
PSA.149.9	¡Méxra̱ chrókjuikosáyeheni Díos!
PSA.150.1	Méxra̱ chrókjuikosáyeheni Itꞌéni Díos.
PSA.150.1	Jahara chrókjuíkosáyehéra Díos ti ni̱nkué chꞌan.
PSA.150.1	Chrokjuíkosáyehéra Díos itjen nka̱jní,
PSA.150.1	mé tíhi tja̱ko̱xi̱n ti nchónhña kjuachaxin chónta chꞌan.
PSA.150.2	Chrokjuíkosáyehéra Díos kixin ti ixra̱ ijié tsíkjichꞌe chꞌan.
PSA.150.2	Chrokjuíkosáyehéra Díos kixin ti kjuachaxin kuènté chꞌan la imá ijié.
PSA.150.3	Chrokjuíkosáyexínra Díos ti trompeta
PSA.150.3	la ko chrókjuíkosáyexínra chꞌan ti isón arpa la ko ti salterio.
PSA.150.4	Chrokjuíkosáyexínra Díos ti chróte̱ra la ko ti pandero.
PSA.150.4	Chrokjuíkosáyexínra chꞌan ti isón flauta la ko ti isón chónta itsja.
PSA.150.5	Chrokjuíkosáyexínra chꞌan ti chika platillo tsjánka itsen,
PSA.150.5	la ko chrókjuíkosáyexínra chꞌan ti chika tóvékjan.
PSA.150.6	Kaín nkehe síchón mé chrókjuikosáyehe Díos.
PSA.150.6	¡Méxra̱ chrókjuikosáyeheni Itꞌéni Díos!
PRO.1.2	la tjinki̱tsa kixin tsochónta chojni ti kjuaxrexinkaon jína
PRO.1.2	la ko tsꞌitja chojni tsienxín kaín ti nkehe imá ixra̱,
PRO.1.3	la ko ti nkehe jína chrókjuénka̱yáxin sin
PRO.1.3	la ko jína ko ndoá chrókꞌuejó sin.
PRO.1.4	Ti itan i, la tsjinki̱tsa ti sin kanhñó nohe la tsꞌitja sin ti nkehe jína,
PRO.1.4	la tíhi chrókjuinki̱tsa ti sin ndasoá kixin tsienxín sin la ko tso̱nohe sin nkexrín jína sichꞌe sin kaín nkehe.
PRO.1.5	Ti chojni imá nohe la chrókuihin sin jína ti itan i, ndá a̱ntsí chrókónohe sin
PRO.1.5	la ko ti chojni tienxín, la a̱ntsí jína chrókꞌuitja,
PRO.1.6	ndá chrókienxín sin ti kjuaxrexinkaon jína
PRO.1.6	la ko chrókienxín sin ti itan imá ixra̱ chrónka ti sin nohe.
PRO.1.7	A̱ndá ti chojni lo̱nti̱ la tóxríe̱nhña sin chrókuihin sin ninkehó kjuaxrexinkaon jína xráko̱he̱ sin.
PRO.1.8	Tihín, xje̱eni, chrókuitekaoan ti nkehe tꞌe̱to̱an itꞌá
PRO.1.8	la ko chrókjuíkosáyehé ti nkehe tjako ìná.
PRO.1.9	Kixin tíha la éxi ijnko corona náxrjón
PRO.1.9	chrókjuakꞌenkáya ikjá la ko éxi ijnko nkehe náxrjón chrókjuakꞌenkí isian.
PRO.1.10	Xje̱eni, ti tjinkaon ti sin chónta ijie̱ chrókjuachròe ti jaha
PRO.1.10	la chrókuitekákonhña ti nkehe ndáchro sin.
PRO.1.11	A̱ndá ti chróndáchro sin:
PRO.1.11	“Xrákira tsꞌitoni.
PRO.1.11	Tsꞌinkákonhe̱ni ti chojni tsꞌatsínka ntihi
PRO.1.11	la tsꞌóñáni sin, kjónté chóntahya sin ijie̱.
PRO.1.12	Sinchekꞌitjáñani sin kjónté jína tjejó sin,
PRO.1.12	éxi chrókꞌuitsínkayá sin ijnko tòye̱ ni̱nka.
PRO.1.13	Ndá tsji̱ka̱oni ndo̱eni kaín ti nkehe tseéni
PRO.1.13	la tsochóntani itsjé nkehe tjete.
PRO.1.14	Xrákira tsꞌitoni la tseéni,
PRO.1.14	a̱ndá nkokón tsakjani ti nkehe tseéni.”
PRO.1.15	Xje̱eni, kjónté xi̱kaha tsondáchro sin, la chrókꞌuitonhña sin;
PRO.1.15	ti̱to̱hé ti nti̱e sin.
PRO.1.16	Kixin jehe sin xritinká sin kixin tjinkaon sin chrókjuíchꞌe sin nkehe jínahña
PRO.1.16	la ko tjinkaon sin chrókꞌóñá sin chojni.
PRO.1.17	Ó chónkó chrókjuasini ijnko trampa chrótsé koxroxe ti tjejótsjehe va
PRO.1.17	kixin ti xi̱kaha la ókjé sátsji va.
PRO.1.18	A̱ndá ti chojni tjenka̱yáxin nkehe jínahña la tjasin sin trampa,
PRO.1.18	kjánchó jehe sin tsꞌitjáñaxín sin ti trampa kjuasin sin.
PRO.1.19	Mé xi̱kaha ti nti̱e ti sin imá tjinkaon tsochónta itsjé nkehe,
PRO.1.19	a̱ndá ti nkehe tjenka̱yáxin sin tsochónta sin mé tíha tsꞌenxín sin.
PRO.1.20	itjen nti̱a la ko ndasin, la tjetꞌèya.
PRO.1.21	Tjetꞌèya ti tónkotsé nchónhña chojni
PRO.1.21	la ko ti ndója puerta tꞌixenxín chojni mé xi̱kihi ndáchro:
PRO.1.22	“Jahara ndasoá,
PRO.1.22	¿xá hasta nkesá nduáhya tsjenka̱yáxinra
PRO.1.22	la ko chrókjuanoára ti nkehe jína?
PRO.1.22	Jahara lo̱nti̱ra titekákonhñara ti nkehe jína chrókꞌuitjára.
PRO.1.23	Chrokuihínra ti nkehe tso̱xrja̱nka;
PRO.1.23	janhan mé tso̱xrja̱nka ti nkehe nona
PRO.1.23	la ko tsjánjua kjuachaxin tsiénxinra ti itan jína níxja janhan.
PRO.1.24	Janhan kꞌuéya̱hára, kjánchó jahara tjinkákonhñara chrókuihínra;
PRO.1.24	jahara kuitekákonhñara ti nkehe ndáxrja̱n,
PRO.1.25	la ícha kuitekákonhñara ti nkehe jína ndáxrja̱n
PRO.1.25	la ko tóxríanhñara ti nkehe níxjahára.
PRO.1.26	Méxra̱ ijie la janhan tsjanoá ti ichrén nkehe tso̱hanra
PRO.1.26	la ko tsjanoá janhan ti itsi ichrén kjuachrakon tsꞌatsínkara,
PRO.1.27	la ko ti ó tsꞌatsínkara ichrén nkehe náxrjónhña
PRO.1.27	ndá tsochrakonra la ko tso̱tsja̱nkara,
PRO.1.27	kixin éxi tꞌatsínka ijnko xri̱nto̱xenjnki la kaín nkehe tsjakáko tsꞌitjáña,
PRO.1.27	mé xi̱kaha tso̱hanra.
PRO.1.28	A̱ndá tsꞌeye̱héra ti janhan, kjánchó janhan tsjáta̱hya;
PRO.1.28	tsjéyára ti janhan, kjánchó tsꞌitjáhyara,
PRO.1.29	kixin kuitekákonhñara ti kjuaxrexinkaon jína
PRO.1.29	la ko kjuikosáyehyara Itꞌéni Díos.
PRO.1.30	Jahara tjinkákonhñara ti nkehe jína níxja janhan
PRO.1.30	la ko tóxríanhñara ti ó kjuénduáhára.
PRO.1.31	A̱ndá ijie la tsjasótexínra ti nkehe jínahña kjui̱chꞌera,
PRO.1.31	méxra̱ kjuaxróxinhña tsꞌejora kixin ti nkehe jínahña kjuénka̱yáxinra.
PRO.1.32	Kixin ti nkexro tienxínhña jína la tjichròe landá xi̱kaha tsꞌenxín,
PRO.1.32	ndáchro sin kixin ó jína tjejó sin, kjánchó tíha tsꞌitjáñaxín sin.
PRO.1.33	A̱ndá ti nkexro tsihin ti nkehe ndáxrja̱n la jína la ko kjuaxróxin tsꞌejó sin,
PRO.1.33	la tsochrakuenhña sin ninkehó, kjónté ichrén nkehe náxrjónhña tso̱hen sin.”
PRO.2.1	Xje̱eni, tihín ti nkehe tsondáxrja̱n
PRO.2.1	la ko tꞌitjáñahña ti nkehe kuétua̱han.
PRO.2.2	Chrokjuakꞌe chrókuihín ti kjuaxrexinkaon tjákohá;
PRO.2.2	chrókꞌuitjá jína kaín nkehe.
PRO.2.3	Chrokjuanchia kixin chrókꞌuitjá jína
PRO.2.3	la ko chrókjuéyá ti kjuaxrexinkaon jína.
PRO.2.4	Chrokjuéyá chrókónoha jína
PRO.2.4	éxi chrókjuéyá ti plata o̱ éxi chrókjuéyá ichrén nkehe tjete.
PRO.2.5	Landá ti xi̱kaha, ndá chrókiénxian nkexrín chrókjuíkosáyehé Itꞌéni Díos,
PRO.2.5	la ko chrókꞌuitjá nkexrín chrókóchoxian Díos.
PRO.2.6	Kixin Itꞌéni Díos mé tjajon ti kjuachaxin tso̱nohe chojni jína,
PRO.2.6	la ko ti irꞌua chꞌan mé tꞌaxrjexín ti kjuaxrexinkaon jína
PRO.2.6	la ko tsjajon chꞌan kjuachaxin tsienxín chojni kaín ti nkehe imá ixra̱.
PRO.2.7	Díos mé tjinki̱tsa ti sin jína tjejó, tjasinhña ijie̱
PRO.2.7	la ko tꞌayakohen chꞌan ti sin titekaon ti jehe chꞌan.
PRO.2.8	Tjinki̱tsa chꞌan ti nkexro jína tjejó
PRO.2.8	la ko tꞌayakohen chꞌan ti sin jína nchexiteyá.
PRO.2.9	Ti tihínra jína ndá xi̱kaha tso̱nohara ti nkehe jína la ko ti nkehe ndoá
PRO.2.9	la ko tsꞌitjára ti nti̱a ndoá.
PRO.2.10	Mé xi̱kaha chróchontara ti kjuaxrexinkaon jína
PRO.2.10	ndá chrókócháhara kixin jína nohara.
PRO.2.11	Chrokónohara jína la tsꞌitjára ti nkehe ndoá
PRO.2.11	kixin tíha mé tsjinki̱tsa ti jahara la ko tsꞌayakohanra,
PRO.2.12	kixin chrókꞌuájihyara nti̱e ti sin nduáhya ixri,
PRO.2.12	la ko nti̱e ti chojni nixja kjuachꞌia.
PRO.2.13	Ti sin a mé kuito̱he sin ti nti̱a jína
PRO.2.13	la sákjuí sin ti nti̱a sítie.
PRO.2.14	Jehe sin chéhe̱ sin ichꞌe sin ti nkehe jínahña
PRO.2.14	la ko tóxríhi̱n sin sichꞌe sin nchónhña nkehe náxrjónhña.
PRO.2.15	Ti nti̱a ixri sin la nduáhya
PRO.2.15	la tsíkito̱he sin ti nti̱a ndoá.
PRO.2.16	Ti kjuaxrexinkaon jína mé tsjinki̱tsa
PRO.2.16	kixin tsjachròehya ti chojnichjin nduáhya ixri,
PRO.2.16	kjónté náxrjón tsonixja̱ha sin.
PRO.2.17	Ti chojnichjin xi̱kaha ichꞌe mé tsíkito̱he tjan ti nkexro tsíkóte̱he tjan ti na̱xa̱ tjarisoá tjan,
PRO.2.17	la ko ó kꞌuitjáñehen tjan ti nkehe tsíndáche tjan Díos.
PRO.2.18	Ndá ti sin tsákja ti nti̱a sátsji ndo̱e ti tjan a
PRO.2.18	la ó kuákja sin ijnko nti̱a sítie tsꞌenxín sin.
PRO.2.19	A̱ndá ti nkexro sátsji ntiha la í tsokjanhña,
PRO.2.19	la ko í tsꞌitjahya ti nti̱a tjajon kjuachón ínaá.
PRO.2.20	Méxra̱ ícha jína chrókꞌuájia ti nti̱a jína;
PRO.2.20	la ko chróchréhé nti̱e ti nkexro ndoá itjen.
PRO.2.21	Kixin ti chojni chaxín jína tjejó, tjasinhña ijie̱
PRO.2.21	la náxrjón tsꞌejó sin ti chjasintajni;
PRO.2.21	la ko tsꞌejó sin itsjé nánó.
PRO.2.22	A̱ndá ti chojni tjenka̱yáxin ti nkehe jínahña
PRO.2.22	la tsꞌaxrjexín sin chjasintajni
PRO.2.22	la ko ti chojni chꞌia la tsꞌitjáña sin.
PRO.3.1	Xje̱eni, chrókꞌuitjáñahña ti nkehe kjuákohá,
PRO.3.1	la ko nkochríxín xráxinkaoan ti nkehe kuétua̱han.
PRO.3.2	La ti xi̱kaha la isé tsjakꞌe kjuaxróxin la ko náxrjón.
PRO.3.3	Nkochríxín chrótjue̱hé chojni la ko chrókjui̱chꞌiyehya ti chojni choxián.
PRO.3.3	Éxi ijnko nkehe chrókjuakꞌenkí isian,
PRO.3.3	la chrókꞌuitjáñahña tíhi.
PRO.3.4	la ko kja̱xin chojni tsondáchro kixin ndoá itjen.
PRO.3.5	Chrokuinkachónkia Itꞌéni Díos kaín a̱sán
PRO.3.5	la chróndáchrohya kixin jahuá mé noha.
PRO.3.6	Chrokjuaké sa̱o Díos kaín ti ixra̱ ichꞌe,
PRO.3.6	ndá jehe chꞌan la tsjendoá chꞌan ti nti̱a kuèntá.
PRO.3.7	ícha jína chrókjuíkosáyehé Itꞌéni Díos;
PRO.3.7	chrókui̱to̱hé ti nkehe jínahña tjénka̱yáxian.
PRO.3.8	Tíha mé ijnko xro̱a̱n jína
PRO.3.8	tsjinki̱tsa ti cuerpo kuèntá.
PRO.3.9	Chrokjuíkosáyexián Itꞌéni Díos ti nkehe tjete chonta
PRO.3.9	la ko chróchje̱hé chꞌan kaín ti nkehe sa̱oxín tꞌónaha.
PRO.3.10	Landá ti xi̱kaha, la tso̱kaón ti nchia tꞌenkachjinañá noa
PRO.3.10	la ko tso̱kaón ti nkehe tikia vino.
PRO.3.11	la ko chrókónínkakonhña ti chrókjuenduáha chꞌan.
PRO.3.12	éxi ijnko itꞌé xjan tjenduéhe ti xje̱en kixin tjue̱he.
PRO.3.13	Náxrjón tsjakꞌe ti nkexro tsíkꞌitja ti kjuaxrexinkaon jína
PRO.3.13	la ko ti nkexro tsꞌitja tso̱nohe jína
PRO.3.14	kixin tíha a̱ntsí tjete ke ti plata
PRO.3.14	la ko ti nkehe tsꞌitja chojni mé a̱ntsí sínkí ke ti oro.
PRO.3.15	Mé a̱ntsí sínkí tíha ke ti ixro̱ imá náxrjón tsjehe,
PRO.3.15	la kohya íjnko nkehe tjenka̱yáxini tsochóntani
PRO.3.15	tsjacha tso̱yóhe̱ ti kjuaxrexinkaon jína.
PRO.3.16	Ti kjuaxrexinkaon jína mé tsjinki̱tsa kixin isé tsjakꞌe
PRO.3.16	la ko tsjajon kaín ti nkehe imá tjete siín la ko ti kjuasàya.
PRO.3.17	Ti chróchréhé ti nti̱a kuènté ti kjuaxrexinkaon jína,
PRO.3.17	la tíha chrókjuinchecháha la ko chrótjáha kjuaxróxin.
PRO.3.18	Ti kjuaxrexinkaon jína mé tjajon kjuachón tsꞌáyéhe̱ ti nkexro tjeyá
PRO.3.18	la ko náxrjón chéhe̱ ti nkexro tꞌitja tíha.
PRO.3.19	A̱ndá ti kjuaxrexinkaon jína mé kjuíchꞌénaxín Itꞌéni Díos ti chjasintajni
PRO.3.19	la ti imá nohe chꞌan mé kjuíchꞌénaxín chꞌan ti nka̱jní.
PRO.3.20	Ti kjuaxrexinkaon jína mé kꞌóchrítꞌo̱exín chꞌan ti ìnta̱
PRO.3.20	la ko kjuakꞌe chꞌan ti itji̱ kixin tsꞌaniá ichrin.
PRO.3.21	Méxra̱ xje̱eni, chrókui̱toéhya ti kjuaxrexinkaon jína
PRO.3.21	la ko chrókjuénka̱yáxian jína kaín ti nkehe si̱chꞌe
PRO.3.22	kixin tíha mé tsjajon ti kjuachón;
PRO.3.22	tíha mé chróchónta éxi ijnko nkehe náxrjón tsjehe chrókjuakꞌenkí isian.
PRO.3.23	Landá ti xi̱kaha, la kjuaxróxin tsꞌájia ti nti̱a jína
PRO.3.23	la í tsóténki̱xinhña.
PRO.3.24	La ti ó tso̱kꞌáha, la ninkehó tsochrakuenhña,
PRO.3.24	la ko ti ó tsjakꞌechrian, la kjuaxróxin tsjakꞌe.
PRO.3.25	La tsochrakonhña ti xrína̱hña chrókui ijnko kjuaxikaon
PRO.3.25	o̱ ti itsi nkojín nkehe tsꞌitjáñaxín ti sin tjasin ijie̱,
PRO.3.26	kixin Itꞌéni Díos la tsꞌayakohen ti jaha
PRO.3.26	la ko tsjinki̱tsa chꞌan kixin kohya nkehe tso̱han.
PRO.3.27	Ti nkojín nkexro tjanchia kixin chrókjuinki̱tsa
PRO.3.27	la chróndáchrohya náhí
PRO.3.27	ti noha kixin jína tsjínki̱tsa.
PRO.3.28	Chróndáchrohya kixin ndóye tsjínki̱tsa
PRO.3.28	ti noha kixin jína tsjínki̱tsa ijie.
PRO.3.29	Chrokjuénka̱yáxinhña chrókjui̱chꞌehé nkojín nkehe jínahña ti nkexro choxián,
PRO.3.29	itjen chjinaxón la ko titekakohen ti jaha.
PRO.3.30	Chrokjuéyéhya kjuanínkaon ijnko nkexro
PRO.3.30	ti ninkehó nkehe jínahña kjuítꞌaha sin.
PRO.3.31	Chrokjuakéhya a̱sán ti nkehe kjuacha ti sin jínahña
PRO.3.31	la ko chrókuankíehya ti nkehe ichꞌe sin
PRO.3.32	kixin Itꞌéni Díos la tóxrìe̱nhña ti chojni jínahña
PRO.3.32	a̱ndá ti chojni ndoá tjejó la tjinki̱tsa chꞌan.
PRO.3.33	Itꞌéni Díos la nínkakohen ndo̱e ti sin tjenka̱yáxinhña ti nkehe jína,
PRO.3.33	a̱ndá ndo̱e ti sin ndoá tjejó la ncheñao chꞌan.
PRO.3.34	a̱ndá tjikosayéhe chꞌan ti sin nchenkehya.
PRO.3.35	Ti sin nohe la tsꞌáyéhe̱ sin kjuasàya;
PRO.3.35	a̱ndá ti sin lo̱nti̱ la jehó kjuatosuéhe̱ tsꞌáyéhe̱ sin.
PRO.4.1	Xje̱eni, chrókuihín ti nkehe tjako ti itꞌá.
PRO.4.1	Chrokjuakꞌe chrókuihín
PRO.4.1	la chrókꞌuitjá ti kjuaxrexinkaon jína.
PRO.4.2	Kaín nkehe tjàkua janhan la jína;
PRO.4.2	méxra̱ chrókꞌuitjáñahña ti nkehe a.
PRO.4.3	Kja̱xin janhan kꞌuéchájan la ko kꞌuekjakꞌéki̱a̱n tꞌaná
PRO.4.3	la ko janhan ti nkoko̱axón ixjan kꞌuéchónta ti na̱ná imá kótjue̱he.
PRO.4.4	Landá tꞌaná mé kꞌuékjako, kꞌuéndáchro:
PRO.4.4	“Chrokꞌuitja ti nkehe nixja̱ha
PRO.4.4	la chrókjui̱nchexiteyá ti nkehe kuétua̱han la jína tsjakꞌe.
PRO.4.5	Méxra̱ chrókꞌuitjá chrókónoha jína;
PRO.4.5	chrókꞌuitjáñahña la ko chrókuíto̱ehya ti nkehe kuétua̱han.
PRO.4.6	Chrókóxríhan ti nkehe nixja̱ha;
PRO.4.6	chrókuíto̱ehya tíha
PRO.4.6	kixin tíha mé tsjinki̱tsa la ko tsꞌayakohen ti jaha.
PRO.4.7	Ti kjuaxrexinkaon jína la a̱ntsí tjetoan;
PRO.4.7	méxra̱ tjéyá ti kjuaxrexinkaon.
PRO.4.7	Kjónté chrókjui̱nchekjia kaín nkehe tjete chonta
PRO.4.7	la tjéyá kixin chrókiénxian jína.
PRO.4.8	Chrokjuíkosáyehé ti kjuaxrexinkaon
PRO.4.8	la tíha tsjinki̱tsa kixin tsondáchro chojni kixin jína jaha,
PRO.4.8	chrótjue̱hé la tíha tsjajon kjuasàya.
PRO.4.9	Éxi chróchónta ijnko nkehe náxrjón chrókjuakꞌenkáya ikjá
PRO.4.9	éxi ijnko corona náxrjón.”
PRO.4.10	Xje̱eni, tihín ti nkehe tétua̱han
PRO.4.10	la tíha tsjinki̱tsa kixin nchónhña nánó tsjakꞌe.
PRO.4.11	Janhan mé kjuákohá ti nti̱a chónta kjuaxrexinkaon jína,
PRO.4.11	la ko janhan kjuínki̱tsa kꞌuájia ti nti̱a ndoá.
PRO.4.12	A̱ndá ti ó tsꞌájia la kohya nkehe tsꞌinkákohe̱n,
PRO.4.12	la kjónté xritinká la kohya nkehe tsóténki̱xian.
PRO.4.13	Nchexiteyá ti nkehe kuétua̱han la ti̱toéhya.
PRO.4.13	Chrokꞌuitjáñahña tíha kixin tsotjahá kjuachaxin náxrjón tsjakꞌe.
PRO.4.14	La sáchrokjuihya nti̱e ti sin tjenka̱yáxinhña jína
PRO.4.14	la chrókuankíhya ti nkehe jínahña tjenka̱yáxin sin.
PRO.4.15	Chrokui̱to̱hé nti̱e ti sin nduáhya ixri;
PRO.4.15	chrókꞌuaxrjekjanxian ntiha,
PRO.4.15	sáchrokjuia nti̱a ndoí.
PRO.4.16	Ti sin tjenka̱yáxinhña jína la jehó tjinkaon sin sichꞌe sin ti nkehe jínahña
PRO.4.16	la xitjahya tꞌajua sin ti na̱xa̱ kjuachahya sin kjuachròe sin ijnko chojni.
PRO.4.17	Ti nkehe jínahña la ko ti kjuatjoté
PRO.4.17	la mé éxi ijnko nkehe náxrjón
PRO.4.17	chrókjonie sin la ko chrókꞌui sin.
PRO.4.18	A̱ndá nti̱e ti sin jína la tꞌinkaséña éxi ti na̱ndá tji̱to̱n ña̱o;
PRO.4.18	la tsinkákójié ti tꞌinkaséña hasta tsꞌinkaséña nkuíxín.
PRO.4.19	A̱ndá nti̱e ti sin tjenka̱yáxin ti nkehe jínahña la sítie
PRO.4.19	la tꞌikonhña sin nkehe tótenki̱xin sin.
PRO.4.20	Xje̱eni, tihín ti nkehe ndáxrja̱n;
PRO.4.20	tjakꞌe tihín jína.
PRO.4.21	Méxra̱, chrókui̱toéhya ti nkehe ndáxrja̱n;
PRO.4.21	nkochríxín chróxraxinkaoan.
PRO.4.22	Kixin tíha mé tsjajon kjuachón tsꞌáyéhe̱ ti nkexro tsꞌitja.
PRO.4.22	Tíha mé éxi ijnko xro̱a̱n tsito̱exín jína kuenté ti cuerpo kuèntá.
PRO.4.23	Chrokóxakohan kixin a̱ntsí jína chrókjuénka̱yáxian
PRO.4.23	kixin tíha tjejóchónxin chojni.
PRO.4.24	Chróndáchrohya ti nkehe náxrjónhña
PRO.4.24	la ko chrókui̱to̱hé ti kjuachꞌia.
PRO.4.25	Chrotsjehé jína ti ixria,
PRO.4.25	la ko chrótsjehé jína ti nti̱a sátsjia.
PRO.4.26	ndá nkochríxín nti̱a jína tsꞌájia.
PRO.4.27	Sáchrokjuihya ti nti̱a chjina la o̱ ti nti̱a ikjon;
PRO.4.27	chrókꞌuájihya ti nti̱a jínahña.
PRO.5.1	Xje̱eni, tihín ti kjuaxrexinkaon jína.
PRO.5.1	Chrokjuakꞌe chrókuihín ti nkehe jína tsondáxrja̱n.
PRO.5.2	Kixin tso̱noha chji̱ñéhña tsonixja;
PRO.5.2	la tso̱noha jína ti nkehe tsondáchrua.
PRO.5.3	Ti chojnichjin nduáhya ixri
PRO.5.3	la ti nkehe nixja sin la éxi itsje̱n kotsje̱nta xi̱kaha,
PRO.5.3	la ko éxi aceite ti nkehe ndáchro tjan,
PRO.5.4	kjánchó ti ó tsjixixín la éxi ijnko nkehe imá itsjá
PRO.5.4	o̱ éxi ijnko espada imá taté.
PRO.5.5	La ti nkexro chréhe̱ nti̱e tjan la tuénxín itsꞌen sin,
PRO.5.5	kixin ti chréhe̱ sin ti sátsji tjan la tsjiji sin ti tóye̱ tsoxravá chojni.
PRO.5.6	Jehe tjan la tahya tjan kuentá ti nti̱a tjajon kjuachón,
PRO.5.6	ti nti̱a ixri tjan la nduáhya, kjánchó noehña tjan.
PRO.5.7	Méxra̱, xje̱eni, chrókuihín ti nkehe ndáxrja̱n
PRO.5.7	la ko chrókui̱toéhya ti nkehe tjákohá.
PRO.5.8	Chrokui̱to̱hé ti chojnichjin nduáhya ixri
PRO.5.8	la ni chrókóchjinehña ti ndo̱e tjan.
PRO.5.9	Kixin chróchje̱éhya ókjé nkexro ti kjuasàya chonta
PRO.5.9	la ko ti nánó chrókjuakꞌe, chrókuakitsjahya ti chojni jie̱he.
PRO.5.10	La jehya ókjé chojni chrókuákja ti chichaon kuèntá
PRO.5.10	la ko chrókókje̱he chrókjonie ti nkehe chrókꞌuaxrjexín ti ixra̱ kjui̱chꞌe.
PRO.5.11	Landá ti xi̱kaha chrókóhen, ndá chrꞌéxi̱n tso̱tsja̱nka
PRO.5.11	kixin ti cuerpo kuèntá la ó tsinkákjeje̱.
PRO.5.12	La tsondáchrua: “¿Nkexrín kixin kuiteka̱konhña ti ó kjuenduéhe sin ti janhan?
PRO.5.12	La, ¿nkekuènté kjuanoá ti nkehe níxja sin?
PRO.5.13	La kjui̱ntaxiteyáhya ti nkehe kjuako ti nkexro chrónkaxín
PRO.5.13	la ko kóxrína̱hña kui̱ha̱n ti nkehe ndáchro sin.
PRO.5.14	La ndá ó ikui ti nkehe náxrjónhña
PRO.5.14	la chjina chrókꞌuitjáña kaín nkehe,
PRO.5.14	ndá imá tósuàna kixin kaín chojni kónohe.”
PRO.5.15	Chroxraxinkaoan jehó ti ichjián
PRO.5.15	la éxi ti chrókꞌia ìnta̱ tꞌaxrjexín jehó ti pozo chonta ndo̱a.
PRO.5.16	Chrokꞌui̱to̱ehya kixin chrókꞌuitjí ti ìnta̱ kuèntá ndója;
PRO.5.16	chrókjui̱nchexenhña ti ìnta̱ sáchrokjui nti̱a.
PRO.5.17	Kixin ti ìnta̱ la jahuá kuèntá
PRO.5.17	la jehya kixin chrókóxika̱ye̱hé chrókuákja ókjé chojni.
PRO.5.18	Itꞌéni Díos chrókjuincheñao ti pozo tꞌaxrjexín ti ìnta̱ kuèntá;
PRO.5.18	méxra̱ kjuaxróxin chrókjuakꞌeko̱a ti nkexro kóta̱ha ti na̱xa̱ kꞌuéndasoá.
PRO.5.19	Jehe tjan la náxrjón éxi ijnko koxi̱jna̱hnte̱,
PRO.5.19	la chrókócháha kixin tjua̱ha tjan
PRO.5.19	la nkochríxín chrótjue̱hé kichuara.
PRO.5.20	Xje̱eni, ¿nkekuènté chrókꞌuájiko̱a íjnko chojnichjin chóntahya kjuasáye?
PRO.5.20	La ko, ¿nkekuènté chrókjoá ijnko chojnichjin jehya kuèntá?
PRO.5.21	Itꞌéni Díos la ó nohe kaín nkehe tjejóchꞌeni.
PRO.5.21	Jehe chꞌan mé tjetsjehe chꞌan ti nti̱a ixrini.
PRO.5.22	Ti nkexro nduáhya ixri la tsjasótexín ti nkehe nduáhya ichꞌe.
PRO.5.22	Ti ijie̱ kjuasin sin la xrokjuahya tsꞌatjánta ti jehe sin
PRO.5.22	kixin éxi tjejóchruéxin sin.
PRO.5.23	Itsꞌen sin kixin kjuachahya sin kꞌue̱tue̱hen a̱sén sin,
PRO.5.23	kixin ti kjualo̱nti̱ kjuíchꞌe sin mé tsꞌitjáñaxín sin.
PRO.6.1	Xje̱eni, ti tsochronka ijnko nkexro choxián
PRO.6.1	kixin tsanchajie̱he nkojín nkehe,
PRO.6.2	la jaha ticháxi̱n tsjènka kjónté chontahya chichaon, kixin ó tsíndáchrua
PRO.6.2	la xi̱kaha jahuá kjuéyá ti tsjasótexián.
PRO.6.3	Xje̱eni, ti tjinkakonhña kixin si̱chꞌehé ixra̱ ti nkexro choxián
PRO.6.3	la ícha jína tjoka chrókjuichréhé ti nkexro la chróchronoéhé
PRO.6.3	kixin chrókꞌóxika ti ihni̱á kꞌuínixín ntiha.
PRO.6.4	Chrokjuachrꞌichrinhña,
PRO.6.4	chrókui̱toéhya kixin chrókꞌuikjehe̱ ti ikuan;
PRO.6.5	ícha jína tjoka sáchrókjuixián ntiha éxi tinká ijnko koxi̱jna̱ kixin chréhe̱ chojni chrókꞌóñá,
PRO.6.5	o̱ éxi ijnko koxroxe ti ó tꞌaxrjexín nta̱nto̱a.
PRO.6.6	Jaha chojni séhe, tsjehé ti kochꞌokan;
PRO.6.6	tsjehé ti ixra̱ ichꞌe va, la tankihí va.
PRO.6.7	Chóntahya va nkexro tsꞌe̱tue̱hen va
PRO.6.7	la ko kohya nkexro tsondáche va nkehe sichꞌe va,
PRO.6.8	la ti ña̱o tsotjá chojni la tꞌàya va ti nkehe sinie va
PRO.6.8	la tꞌe̱nka̱chji̱na va ti nkehe.
PRO.6.9	Jaha chojni séhe, ¿xá nkesá tjinkaoan tsoxráxèxian?
PRO.6.9	¿Xá nkesá tsjìinhan ti kotáchrin?
PRO.6.10	la ko tjo̱a̱ itjá tjakꞌechrian,
PRO.6.11	la ní tso̱noahña itsi ti ña̱o tso̱nóa éxi chrókui ijnko xíche̱e tsa̱aha
PRO.6.11	ndá xi̱kaha tsochontahya ninkehó nkehe sinte.
PRO.6.12	Ti chojni nduáhya tjenka̱yáxin la ko tósuèhya
PRO.6.12	mé ixri sin tꞌoxika sin kjuachꞌia.
PRO.6.13	Ti chojni chrꞌáto ikon, la to̱té
PRO.6.13	la ko itja mé tja̱ko̱xi̱n sin ti nkehe nduáhya tjinkaon sin sichꞌe sin.
PRO.6.14	Ti chojni a mé ikja tjenka̱yáxixín ti nkehe jínahña sichꞌe
PRO.6.14	la nkochríxín xritje sin kjuanínkaon.
PRO.6.15	Méxra̱, titàya̱ itsié ti nkehe tsꞌitjáñaxín sin
PRO.6.15	la tsꞌitjáña sin la kohya nketí tsaáxin sin.
PRO.6.16	Siín injon nkehe,
PRO.6.16	o̱ yato tóxrìe̱nhña Itꞌéni Díos:
PRO.6.17	ti chojni ihnke,
PRO.6.17	ti chojni imá xrichꞌia,
PRO.6.17	ti chojni tꞌóñá kícho,
PRO.6.18	ti chojni tjenka̱yáxin nkehe náxrjónhña,
PRO.6.18	ti chojni xritinká sichꞌe ti nkehe nduáhya,
PRO.6.19	ti chojni nduáhya chronka la chꞌéna kjuachꞌia,
PRO.6.19	la ko ti chojni tjehe kjuanínkaon ti kícho.
PRO.6.20	Xje̱eni, xráxinkaoan nkochríxín ti nkehe kꞌue̱tua̱han itꞌá,
PRO.6.20	la ko ti̱toéhya ti nkehe kjua̱ko̱ha ìná.
PRO.6.21	Xráxinkaoan tíha nkochríxín
PRO.6.21	éxi ijnko nkehe chrókjuakꞌenkí isian kixin chrókꞌuitjáñahña.
PRO.6.22	Tíha mé tsja̱ko̱ha ti nti̱a jína
PRO.6.22	la ko tsꞌayakohan ti ó tsjakꞌéchrian
PRO.6.22	la ko tsonixja̱ha ti ó tjakꞌetsjehé,
PRO.6.23	kixin ti nkehe kꞌuítuahan mé éxi ijnko xrohi tꞌinkaséñaxín nti̱a.
PRO.6.23	Ti nkehe xrako̱ha mé ti xrohi tsꞌinkaséñaxián
PRO.6.23	la ndá ti nkehe kjuenduáhá sin mé tsjinki̱tsa kixin tsꞌájia ti nti̱a jína.
PRO.6.24	La ko tíha chrókjuinki̱tsa kixin nijnko chojnichjin nduáhya ixri chrókjuachròe ti jaha,
PRO.6.24	kjónté imá náxrjón chrónixja sin la chrókiénhña jaha.
PRO.6.25	Chrokjuakéhya a̱sán ti náxrjón tsjehe tjan,
PRO.6.25	chrókjuaníehña kixin chrókjuachròexian tjan ti ikon tjan.
PRO.6.26	Ti tsochrehé ti chojnichjin nduáhya ixri la sinchexéhen iso chi̱cha̱ko̱an,
PRO.6.26	kjánchó ti tsochrehé ti chojnichjin chónta xìi la tsꞌitjáña jaha.
PRO.6.27	Ti chojni tóchjinehe ti síche xrohi
PRO.6.27	la, ¿xá chróchehya ti iké sin a ní?
PRO.6.28	O̱ ti ijnko chojni chrókuitaón ti xrinta,
PRO.6.28	la, ¿á chróchjánhña ti to̱té sin a ní?
PRO.6.29	Mé xi̱kaha ti nkexro tsochónta ichjién íjnko chojni
PRO.6.29	la chaxín tsjasóte.
PRO.6.30	Ninkexró tekahya ijie̱ ijnko chojni ti teé
PRO.6.30	kixin ikꞌuén kjinta.
PRO.6.31	A̱ndá ti tso̱noxíxin
PRO.6.31	la tsicháxi̱n tsꞌókjan yato vece ti nkehe kueé la tsjajon kaín
PRO.6.31	ti nkehe chónta.
PRO.6.32	Ti chojni lo̱nti̱ chónta íjnko chojnichjin jehya ichjién la í tjenka̱yáxinhña sin jína,
PRO.6.32	la sinchekꞌitjáña a̱sén kixin xi̱kaha kjuíchꞌe.
PRO.6.33	Mé xi̱kaha tsjasótexín chꞌan la ko tsꞌekon chꞌan la ko tso̱suéhe̱ chꞌan
PRO.6.33	la ko xitjahya tsꞌóxika ti kjuatosuéhe̱ tsochónta.
PRO.6.34	Ti ó tso̱nohe xìi ti tjan a,
PRO.6.34	la imá tso̱nínkaon la ko imá tso̱chjio
PRO.6.34	la í tsi̱konoèhña chꞌan ti nkexro a.
PRO.6.35	Jehe chꞌan la imá tso̱nínkaon chꞌan la tsochrohya chꞌan tsákja chꞌan ninkehó
PRO.6.35	kixin tsꞌitjáñaxín ti kjuanínkaon kuènté chꞌan, kjónté kaín ti oro siín chjasintajni chrókjuiko̱he̱ sin chꞌan.
PRO.7.1	Xje̱eni, chrókuitekaoan ti nkehe nixja̱ha;
PRO.7.1	la chrókjui̱nchekꞌitjáñahña ti nkehe kuétua̱han.
PRO.7.2	Chrokuitekaoan ti nkehe kuétua̱han la jína tsjakꞌe,
PRO.7.2	chrókꞌuayakohén ti nkehe kuétua̱han éxi tꞌayakohén ti ikuan,
PRO.7.3	mé tíha chrókjui̱nchentetoxian ti ndedo itjá;
PRO.7.3	chróxraxinkaoan tíha kaín a̱sán.
PRO.7.4	Chrótjue̱hé ti kjuaxrexinkaon jína éxi ijnko kichua;
PRO.7.4	kixin tíhi éxi ijnko nkexro kjéhya jaha,
PRO.7.5	kixin tíha mé tsjinki̱tsa kixin chrókjuichròehya jaha kixin ti chojnichjin nduáhya ixri
PRO.7.5	kjónté náxrjón chrónixja tjan.
PRO.7.6	Ijnko ña̱o mé itjén janhan ti ventana ndo̱na
PRO.7.7	iso sin ndasoá na̱xa̱ chóntahya kjuaxrexinkaon jína.
PRO.7.7	Ndá kꞌuíkua̱n íjnko chájan a̱ntsí lo̱nti̱,
PRO.7.8	kꞌuatóye̱ ti nti̱a a
PRO.7.8	la sákjuí chꞌan ndoí ndo̱e ti tjan nduáhya ixri.
PRO.7.9	Mé ó tinkákóndanonte la ti ña̱o la ó tinkákjiataón
PRO.7.9	la ó kjuankíxin tsꞌixin tie.
PRO.7.10	A̱ndá ti chojnichjin la tuénxín kꞌuaxrjexín ndo̱e la kjuichréhe̱ ti chojnindoa.
PRO.7.10	Tsíkꞌitsá ika éxi ijnko nkexro nduáhya tjenka̱yáxin.
PRO.7.11	Jehe tjan mé ijnko chojnichjin tsjehya nkexrín ixri la ko tósuèhya tjan,
PRO.7.11	la tóxrìe̱nhña tjan tsjakꞌe tjan ndo̱e tjan,
PRO.7.12	kixin nkochríxín ixri tjan nti̱a o̱ ndasin
PRO.7.12	o̱ nkojnko esquina la tjechóhen tjan sátsjiko tjan ti chojni tsꞌatsínka ntiha.
PRO.7.13	A̱ndá kꞌuatsínka tjan ti itjen ti ndasoá
PRO.7.13	la kjóa tjan la kjonieko tjan kochíto la kósuèhya tjan ndáchro tjan:
PRO.7.14	“Xrákia ndo̱eni sinieni ti nkehe chjéheni ti díos kuènténi.
PRO.7.14	A̱ndá ijie xiteyá ti nkehe ndáchroni la siín into sinieni.
PRO.7.15	Méxra̱ ijie kꞌuaxrjeni kixin tsoxétani.
PRO.7.15	Xritjeyáni ti jaha, a̱ndá ijie xéta kíchóni.
PRO.7.16	Ó kjua̱kꞌe̱yo̱xini ti cama
PRO.7.16	la kjuakꞌetaóni ti ika náxrjón tsíkji̱xi̱n Egipto
PRO.7.17	la ko ó kjuasikjanjini mirra, áloe la ko canela, ti xro̱a̱n xraxé náxrjón.
PRO.7.18	Xrákia tsꞌajuani tsꞌejóni kuenté tie hasta tsꞌinkaséña.
PRO.7.18	Tso̱chéhe̱ni kixin tjejóni.
PRO.7.19	Ti xiìna la tjenhña nchia ijie;
PRO.7.19	kixin sákjuí chꞌan imá ikjín,
PRO.7.20	sákjuíko chꞌan itsjé chichaon
PRO.7.20	la tsokjanhña chꞌan hasta nko̱siñe nitjó.”
PRO.7.21	Mé xi̱kaha ichro tjan kjuachròe tjan ti ndasoá
PRO.7.21	kixin ti nkehe náxrjón níxja tjan.
PRO.7.22	Ndá ti ndasoá la chréhe̱ nóton ti tjan a
PRO.7.22	éxi ijnko koxinta sákjuíko sin itsꞌen
PRO.7.22	o̱ éxi ijnko koxi̱jna̱ kꞌuitsínkayá ti trampa
PRO.7.23	hasta tsjiatejña ijnko flecha ti a̱sén va.
PRO.7.23	O̱ éxi ijnko koxroxe kꞌuíxehen ti trampa
PRO.7.23	la noehña kixin ntiha tsꞌitjáñaxín.
PRO.7.24	Méxra̱, xje̱eni, chrókjuakꞌe chrókuihín,
PRO.7.24	chrókjuakꞌe chrókjui̱nchexiteyá ti nkehe ndáxrja̱n.
PRO.7.25	Chróndáchrohya a̱sán kixin chróchréhé ti tjan a;
PRO.7.25	chrókuákjáhya ti nti̱e tjan.
PRO.7.26	Kixin nchónhña chojni kꞌuénxin ti iji̱é tjan;
PRO.7.26	la nchónhña chojni xi̱kaha kjuíchꞌehe tjan.
PRO.7.27	Kaín chojni tꞌixehen ti ndo̱e tjan
PRO.7.27	mé takja sin ti nti̱a tsꞌenxín sin.
PRO.8.1	¿Á jehya tjenixja itsen ti kjuaxrexinkaon jína ní?
PRO.8.2	Éxi ijnko nkexro itjen chrínta nti̱a ti chjasin
PRO.8.2	o̱ nko̱siñe nti̱a kixin jína tsꞌikon kaín chojni,
PRO.8.3	tíha mé tjetꞌèya
PRO.8.3	ti ikon chjasin chjino ti puerta kuènté ti chjasin, ti tꞌixenxín chojni,
PRO.8.4	La ndáchro: “Janhan mé nixjahára kaínra,
PRO.8.4	janhan mé tjénixja̱ha̱ kaín chojni.
PRO.8.5	Jahara ndasoára noehña ninkehó, chrókꞌuitjára tsjenka̱yáxinra jína;
PRO.8.5	jahara chojni lo̱nti̱, chrókjuénka̱yáxinra jína.
PRO.8.6	Chrokuihínra ti nkehe tjetoan tsondáxrja̱n
PRO.8.6	kixin kaín nkehe tsondáxrja̱n la nkehe ndoá.
PRO.8.7	Ti nkehe tsꞌaxrjexín irꞌua̱ la chaxín ndoá,
PRO.8.7	kixin tóxrìnahña tsondáxrja̱n nkehe chaxínhña.
PRO.8.8	Kaín nkehe níxja la chaxín ndoá;
PRO.8.8	ninkehó kjuachꞌia níxjahya.
PRO.8.9	Kaín ti nkehe níxja tienxín jína ti nkexro nohe.
PRO.8.9	Ti sin nohe la tienxín kixin chaxín ti nkehe ndáxrja̱n.
PRO.8.10	A̱ntsí chrókóxríhanra ti itan tjákohára ke ti plata,
PRO.8.10	la a̱ntsí chrókjuéyára kixin chrókónohara jína ke ti oro.”
PRO.8.11	Kixin a̱ntsí sínkí ti kjuaxrexinkaon jína ke ti ixro̱ náxrjón tsjehe.
PRO.8.11	Kohya íjnko nkehe chrókóyóhe̱ tíha.
PRO.8.12	“Janhan éxi ti chojni chónta kjuaxrexinkaon jína la tjéki̱a̱n ti nkexro tjenka̱yáxin jína,
PRO.8.12	la ko ó jína nona la ko tjénka̱yáxian jína nkexrín si̱tꞌa ixra̱.
PRO.8.13	Ti chojni tjikosáyehe Itꞌéni Díos la tóxrìe̱nhña ti nkehe jínahña;
PRO.8.13	méxra̱ janhan la nínka̱konha̱n ti kjuahnke la ko ti ixri chojni nchejié a̱sén
PRO.8.13	la ko ti nkehe náxrjónhña nixja chojni.
PRO.8.14	Méxra̱ janhan tjénka̱yáxian jína la ko tjánjua kjuaxrexinkaon jína,
PRO.8.14	la ko jína tia̱nxia̱n kaín nkehe la ko chonta kaín kjuachaxin.
PRO.8.15	Ti kjuachaxin chonta janhan mé tꞌe̱to̱axín ti sin rey
PRO.8.15	la ko janhan tjínki̱tsa ti sin tꞌe̱to̱an kixin jína tsꞌe̱to̱an sin.
PRO.8.16	Ti kjuachaxin kuénta̱na mé tꞌe̱to̱axín ti sin tꞌe̱to̱an,
PRO.8.16	la ko janhan tjínki̱tsa kaín ti sin nchekito̱exín ijie̱ kixin ndoá sichꞌe sin ti ixra̱.
PRO.8.17	Janhan mé tjua̱ha̱ ti nkexro tjua̱na,
PRO.8.17	la ko ti nkexro xritjeyá ti janhan mé tsꞌitja sin.
PRO.8.18	Ti nkehe tjete la ko ti kjuasàya la mé janhan tsjánjua,
PRO.8.18	la ko ti nkehe tjete tsjeje̱hya.
PRO.8.19	A̱ntsí sínkí ti nkehe tso̱tja̱hára ke ti oro kjónté imá náxrjón,
PRO.8.19	la ko a̱ntsí jína ti nkehe tso̱tja̱hára ke ti plata imá tjete.
PRO.8.20	Janhan mé xria ti nti̱e ti sin ndoá tjenka̱yáxin
PRO.8.20	la ko ti nti̱a jína.
PRO.8.21	Ti sin tjue̱he ti janhan mé tsotjaha̱ sin nkehe jína,
PRO.8.21	la ko tso̱kaón ndo̱e sin ti nkehe tjete.
PRO.8.22	ti xránkíxixín kjuíchꞌéna chꞌan kaín nkehe.
PRO.8.23	Janhan mé ti xránkíxixín kꞌóna,
PRO.8.23	la xráxín itjén ti na̱xa̱ kꞌónahña chjasintajni.
PRO.8.24	Ti na̱xa̱ kꞌónahña ti nda̱ñao imá ijié mé kꞌóna janhan
PRO.8.24	la ko ti na̱xa̱ kohya nda̱río la ko ti sítꞌaxrje ìnta̱.
PRO.8.25	Ti na̱xa̱ kjuákꞌehya ti ijna̱ la ko ti nte̱je̱
PRO.8.25	la xráxín kjuakꞌé.
PRO.8.26	Ti na̱xa̱ kjuíchꞌénahña Itꞌéni Díos ti chjasintajni
PRO.8.26	la ko ti nonte la ko ti inche chjasintajni la ó xráxín itjén janhan.
PRO.8.27	A̱ndá ti ó kjuakꞌe Díos ti nka̱jní éxi ijnko ika ijié
PRO.8.27	la ko kjuakꞌe ti nda̱ñao imá ijié la ó ntiha tjétsjaha̱.
PRO.8.28	Kja̱xin ti kꞌóna ti itji̱ siín nka̱jní
PRO.8.28	la ko ti kjuíchꞌéna Díos ti tjiá ìnta̱ la kja̱xin tjéntaxián janhan.
PRO.8.29	Janhan kjuakꞌé ti kꞌuítuehen ti nda̱ñao
PRO.8.29	kixin sátsjihya ókjé,
PRO.8.29	la ko ti kjuákꞌe ti xránkíxixín ti chjasintajni.
PRO.8.30	La ntiha kjuakꞌé janhan la kjuínki̱tsa ti ixra̱
PRO.8.30	la imá kóchána
PRO.8.30	la ko kóxrìna kjuakꞌé ti itjen Díos.
PRO.8.31	Chàna itjén kixin ti chjasintajni kjuíchꞌéna chꞌan,
PRO.8.31	la ko chàna kixin kjuíchꞌéna chꞌan ti chojni siín.
PRO.8.32	A̱ndá ijie, xje̱eni, tihín ti nkehe tsondáxrja̱n,
PRO.8.32	náxrjón tsjakꞌe ti nkexro chréhe̱ ti nti̱a kuénta̱na.
PRO.8.33	Chrokiénxian ti nkehe kuétua̱han la chrókónoha,
PRO.8.33	la chrókuíto̱ehya tíha.
PRO.8.34	Náxrjón chrókjuákꞌe ti nkexro tihin ti nkehe ndáxrja̱n
PRO.8.34	la tsjakꞌechóhen ndója puerta
PRO.8.34	ti ndo̱na nkojnko ña̱o.
PRO.8.35	Ti nkexro tsꞌitja ti janhan mé tsꞌitja ti kjuachón,
PRO.8.35	a̱ndá Itꞌéni Díos tso̱xríhi̱n tíha.
PRO.8.36	A̱ndá ti nkexro tsíto̱he ti janhan, mé jehó sincheníhi a̱sén,
PRO.8.36	la kaín ti nkexro nínkakohen ti janhan mé tjinkaon sin itsꞌen sin.”
PRO.9.1	Ti kjuaxrexinkaon jína mé éxi ijnko nkexro kjuíchꞌéna ndo̱e,
PRO.9.1	la ko kjuíchꞌéna yato castillo kuènté ti nchia.
PRO.9.2	La ko kjuasin ijnko kia la ikꞌuén iko tsochján,
PRO.9.2	la kꞌóna ti vino tsíkjiko nkehe xraxé náxrjón la kjuákꞌekjen chritaón ti mesa.
PRO.9.3	La kꞌue̱tue̱hen tjan ti chojnichjin chꞌexín ixra̱
PRO.9.3	sátsji̱ chritaón ti ijna̱ imá noi itjen ti chjasin, la itsen tsꞌèya:
PRO.9.4	“Xrákira ntihi jahara chojni na̱xa̱ noahñara jína.”
PRO.9.4	La ko ndáche tjan ti sin tjenka̱yáxinhña jína:
PRO.9.5	“Xrákira sintera
PRO.9.5	la ko itsꞌira ti vino kjui̱tꞌána.”
PRO.9.6	Ti̱to̱héra ti kjualo̱nti̱ landá jína tsꞌejora
PRO.9.6	la ko tsꞌájira ti nti̱a chónta kjuaxrexinkaon chaxín jína.
PRO.9.7	Ti chrókjuenduehé ti chojni nduáhya nixja la kjá jehó chrókꞌuándaxíha̱n sin,
PRO.9.7	o̱ ti chrókjuenduehé chojni imá jie̱he la kjá tsjanoá sin ti jaha.
PRO.9.8	Chrokjuenduéhya ti chojni imá tꞌándaxíhan, ti náhí la imá tso̱nínkakohen sin ti jaha.
PRO.9.8	Ícha jína chrókjuenduehé ti chojni nohe landá a̱ntsí tso̱tjua̱ha sin.
PRO.9.9	Tjinki̱tsa ti nkexro nohe la a̱ntsí tso̱nohe.
PRO.9.9	Tjákohé ti nkexro jína la a̱ntsí tsꞌitja.
PRO.9.10	Ti choxián ti nkexro imá tjóá la tsochonta ti kjuaxrexinkaon jína.
PRO.9.11	Ti tsjéyá ti kjuaxrexinkaon jína la tíha tsjajon itsjé ña̱o
PRO.9.11	la ko itsjé nánó tsjakꞌe.
PRO.9.12	Ti tso̱noha la tsꞌayéhé ti nkehe jína.
PRO.9.12	A̱ndá ti tsꞌóna ijnko chojni tjate̱nkíhí la tíha tsjasótexián.
PRO.9.13	Ti kjualo̱nti̱ la éxi ijnko chojnichjin imá tꞌóyako
PRO.9.13	la ko chji̱ñé nixja la noehña ninkehó,
PRO.9.14	tjetja̱xi̱n tjan ndója ndo̱e tjan
PRO.9.14	o̱ tjakꞌetja̱xi̱n tjan ijnko silla chritaón ti ijna̱ imá noi kuènté ti chjasin.
PRO.9.15	Tꞌéye̱he̱ tjan ti chojni tꞌatsínka ti nti̱a,
PRO.9.15	kjónté ixra̱ jína xritꞌejóxín sin,
PRO.9.16	la ndáchro tjan: “Xrákira ntihi chojni ndasoá noehña.”
PRO.9.16	La ko ndáche tjan ti chojni tjenka̱yáxinhña jína:
PRO.9.17	“Ti ìnta̱ chrókueé la imá ixé,
PRO.9.17	la ko ti nio̱tja̱ chrókjonte imó la a̱ntsí náxrjón.”
PRO.9.18	Kjánchó noehña sin kixin ntiha tjejó ti ncha̱kuén ti sin tsíkꞌen.
PRO.9.18	Ti sin kꞌuéye̱he̱ tjan la ó tjejó sin nkaxehen ti tòye̱ ni̱nka tsꞌenxín chojni.
PRO.10.1	Ti kjuaxrexinkaon jína chrónka Salomón:
PRO.10.1	Ti ixjan chónta kjuaxrexinkaon jína la nchechéhe̱ ti itꞌé,
PRO.10.1	a̱ndá ti ixjan lo̱nti̱ la nchekꞌává ti ìñé.
PRO.10.2	Ti nkehe imá tjete kjuacha sin kixin ti nkehe nduáhya kjuíchꞌe sin la ó chónkó,
PRO.10.2	la ti nkexro jína tjejó la si̱chꞌiyéhya sin chojni la xi̱kaha isé tsꞌejó sin.
PRO.10.3	Itꞌéni Díos la títo̱ehya tsꞌenxín kjinta ti nkexro ndoá itjen;
PRO.10.3	kjánchó tsjajonhña chꞌan ti nkehe tjinkaon ti chojni jínahña.
PRO.10.4	Ti nkexro chꞌehya ixra̱ la tso̱nóa,
PRO.10.4	a̱ndá ti nkexro tóxakohen sichꞌe ixra̱ la tso̱rico.
PRO.10.5	Ti nkexro itjá ti ña̱o tꞌóna nkehe la ijnko chojni nohe jína,
PRO.10.5	a̱ndá ti nkexro tꞌajua ti ña̱o tꞌóna la imá tso̱suéhe̱.
PRO.10.6	Itꞌéni Díos la ncheñao ti nkexro jína tjejó,
PRO.10.6	a̱ndá ti nkexro nduáhya tjenka̱yáxin la nchemá ti nkehe jínahña ichꞌe.
PRO.10.7	Ti nkexro ndoá itjen la nkochríxín tsoxraxinkaon chojni,
PRO.10.7	a̱ndá ti nkexro nduáhya tjenka̱yáxin la náhí.
PRO.10.8	Ti nkexro nohe la kaín a̱sén sinchexiteyá ti nkehe tsíkꞌituehen,
PRO.10.8	a̱ndá ti chojni chji̱ñé nixja mé tsꞌitjáña.
PRO.10.9	Ti chojni jína ixri ti nti̱a ndoá la tsochrakonhña,
PRO.10.9	a̱ndá ti chojni ixri ti nti̱a nduáhya la tso̱noxín ti ijie̱ chónta sin.
PRO.10.10	Ti chojni tjanka xrakon chꞌiyehe kícho mé tíha la tsji̱ka̱o kjuatꞌává
PRO.10.10	la ko ti chojni chji̱ñé nixja la tsꞌitjáña.
PRO.10.11	Éxi ti tꞌaxrje ìnta̱ tjajon kjuachón mé xi̱kaha ti nkehe nixja ti nkexro ndoá itjen,
PRO.10.11	a̱ndá ti chojni jínahña la nchemá ti nkehe jínahña ichꞌe.
PRO.10.12	a̱ndá ti tso̱tjue̱heni kíchóni la tsꞌitjáña kaín ti ijie̱.
PRO.10.13	Ti nkehe nixja ti chojni nohe la chónta ti kjuaxrexinkaon jína;
PRO.10.13	a̱ndá ti sin lo̱nti̱ la tsjasótexín ti nkehe chji̱ñé nixja.
PRO.10.14	Ti chojni nohe la tjenka̱yáxin kixin imá sínkí ti kjuaxrexinkaon jína;
PRO.10.14	a̱ndá ti chojni lo̱nti̱ la ti nkehe nixja mé tsji̱ka̱o kjuaxikaon tsꞌitjáñaxín sin.
PRO.10.15	Ti sin rico la ti nkehe chónta sin la tꞌayakohen ti jehe sin éxi ijnko tja̱tꞌo̱ tse̱he̱;
PRO.10.15	a̱ndá ti sin nóa la tsjasótexín sin ti nóa sin.
PRO.10.16	Ti ixra̱ ichꞌe ti sin ndoá tjejó la mé tsjacha kixin kjuaxróxin tsꞌejó sin,
PRO.10.16	a̱ndá ti nkehe tsjacha ti sin nduáhya tjenka̱yáxin la mé ti ijie̱.
PRO.10.17	Ti nkexro titekaon ti ó xrjenduehe la tsꞌaji ti nti̱a tjajon kjuachón.
PRO.10.17	A̱ndá ti sin titekakonhña la tsjichròe sin.
PRO.10.18	Ti nkexro chꞌia la nchemá ti kjuanínkaon kuènté
PRO.10.18	la ti nkexro imá xritjonta iso chojni la mé ijnko chojni lo̱nti̱.
PRO.10.19	Ti chojni chji̱ñé nixjé la tjasin ijie̱;
PRO.10.19	a̱ndá ti nkexro jína tjenka̱yáxin la chji̱ñéhña nixja.
PRO.10.20	Éxi ti plata náxrjón, tjete sínkí ti nkehe nixja ti chojni jína,
PRO.10.20	a̱ndá ti chojni tjenka̱yáxinhña jína la ninkehó sínkíhya ti nkehe nixja sin.
PRO.10.21	Ti nkehe nixja ti chojni jína la tjinki̱tsa nchónhña chojni;
PRO.10.21	a̱ndá ti chojni lo̱nti̱ la táhó tꞌitjáñaxín sin kixin tjenka̱yáxinhña sin jína.
PRO.10.22	Ti ó Itꞌéni Díos sincheñao ijnko chojni la a̱ntsí jína tsꞌejó sin,
PRO.10.22	kjánchó ti nkexro tóxakohen sichꞌe ixra̱ la ninkehó tsjachahya sin.
PRO.10.23	Ti nkexro lo̱nti̱ la tóxríhi̱n tsakítsje kjuasáye;
PRO.10.23	a̱ndá ti nkexro nohe la tóxríhi̱n ti kjuaxrexinkaon jína.
PRO.10.24	Ti nkehe chráko̱nhe̱n ti nkexro tjenka̱yáxinhña jína la táha tsi̱hi̱ sin;
PRO.10.24	a̱ndá ti sin jína la tsꞌáyéhe̱ sin ti nkehe jína tjinkaon sin.
PRO.10.25	Éxi chrókꞌuatsínka ijnko xri̱nto̱xejnki mé xi̱kaha chrókꞌuitjáña ti sin tjenka̱yáxin ti nkehe jínahña;
PRO.10.25	a̱ndá ti sin tjenka̱yáxin jína la jína tsꞌejó sin nkochríxín.
PRO.10.26	Éxi vinagre nchekjote ñeno chojni o̱ éxi ihnchi tjiankí ikon chojni,
PRO.10.26	mé xi̱kaha ti chojni séhe nchekoninkaon sin ti lamoé sin.
PRO.10.27	Ti sin tjikosáyehe Itꞌéni Díos la itsjé ña̱o tsꞌejó sin,
PRO.10.27	kjánchó ti sin tjenka̱yáxin ti nkehe jínahña la séhya tsꞌejó sin.
PRO.10.28	Ti nkehe tjejóchóhen ti sin jína la mé tsjajon kjuachéhe̱
PRO.10.28	a̱ndá ti nkehe tjejóchóhen ti sin tjenka̱yáxin ti nkehe jínahña la ó chónkó.
PRO.10.29	Itꞌéni Díos la tꞌayakohen ti sin tꞌaji ti nti̱e chꞌan,
PRO.10.29	a̱ndá ti sin ichꞌe nkehe jínahña la sinchekꞌitjáña chꞌan.
PRO.10.30	Ti sin jína la tsꞌitsínkahya sin,
PRO.10.30	a̱ndá ti sin tjenka̱yáxin ti nkehe jínahña la í tsꞌejóhya sin chjasintajni.
PRO.10.31	Irꞌua ti chojni jína la tꞌaxrjexín kjuaxrexinkaon jína,
PRO.10.31	a̱ndá ti chojni nixja ti nkehe náxrjónhña la tsꞌitjáña sin.
PRO.10.32	Ti chojni jína la nixja sin nkehe jína tsjinki̱tsa íjnko chojni;
PRO.10.32	a̱ndá ti sin tjenka̱yáxin ti nkehe jínahña la jehó nkehe náxrjónhña nixja sin.
PRO.11.1	Itꞌéni Díos tóxrìe̱nhña ti nkexro nduáhya nchekjìinxín nkehe,
PRO.11.1	a̱ndá tóxríhi̱n chꞌan ti nkexro ndoá nchekjìinxín ti nkehe nchekji.
PRO.11.2	Ti kjuahnke mé tji̱ka̱o kjuatosuéhe̱,
PRO.11.2	a̱ndá ti sin nkehya la tja̱ko̱xi̱n kixin jína nohe sin.
PRO.11.3	Ti tjenka̱yáxin chojni jína la tjinki̱tsa kixin jína tsꞌejó sin,
PRO.11.3	a̱ndá ti chojni chꞌiyehe kícho mé tsꞌitjáñaxín sin ti chꞌia sin.
PRO.11.4	Ninkehó sínkíhya ti nkehe tjete chónta chojni ti ña̱o sinchekito̱exín Díos,
PRO.11.4	a̱ndá ti chojni ndoá tja̱ko̱xi̱n mé tsaá sin.
PRO.11.5	Ti ndoá tjenka̱yáxin ti chojni jína la tíha mé tjéndo̱a ti nti̱e sin.
PRO.11.5	A̱ndá ti chojni tjasin ijie̱ la tsꞌitjáñaxín sin ti nti̱a jínahña ixri sin.
PRO.11.6	Ti nkehe ndoá tjenka̱yáxin ti chojni jína la tíha tsaáxin sin.
PRO.11.6	A̱ndá ti sin chꞌia la ti nkehe tjinkaon sin tsochónta sin itsjé nkehe la éxi tjejóchjinaxín sin tíha.
PRO.11.7	Ti itsꞌen ti chojni tjenka̱yáxin ti nkehe jínahña la kja̱xin itsꞌen ti nkehe tjenka̱yáxin sin
PRO.11.7	la ko ti nkehe tjenka̱yáxin sin tsochónta sin mé tsꞌitjáña kja̱xin.
PRO.11.8	Díos tsjinki̱tsa ti chojni jína kixin jína tsꞌaxrjexín sin kaín nkehe náxrjónhña tso̱hen sin.
PRO.11.8	A̱ndá ti chojni tjenka̱yáxin ti nkehe jínahña la tsꞌatsínka sin itsjé nkehe náxrjónhña.
PRO.11.9	Ti nkehe nixja ti sin tjenka̱yáxin ti nkehe jínahña la nchekꞌitjáñaxín sin íso chojni;
PRO.11.9	a̱ndá ti kjuaxrexinkaon kuènté ti sin jína la tjinki̱tsa kixin tsꞌaxrjexín sin jína.
PRO.11.10	Ti tsjacha sichꞌe ixra̱ ti chojni jína la tso̱chéhe̱ ti chjasin,
PRO.11.10	a̱ndá tso̱chéhe̱ chojni ti ó itsꞌen ijnko chojni tjenka̱yáxin ti nkehe jínahña.
PRO.11.11	Ti ijnko chjasin tjejó chojni jína kjuíncheñao Díos la a̱ntsí jína tsjakꞌe ti chjasin.
PRO.11.11	A̱ndá ti nkehe ndáchro ti chojni jínahña la tsꞌitjáñaxín ti chjasin.
PRO.11.12	Ti nkexro chóntahya kjuaxrexinkaon jína la titekakuenhña kícho.
PRO.11.12	A̱ndá ti nkexro chónta kjuaxrexinkaon jína la chji̱ñéhña nixja.
PRO.11.13	Ti chojni xriko kjuachꞌia la chronka kaín ti nkehe ómó sítóhen.
PRO.11.13	A̱ndá ti nkexro jína, la kjónté nohe ichrén nkehe sítóhen, la táníkoá.
PRO.11.14	Ti kohya nkexro nohe tsꞌe̱to̱an ti chjasin la tso̱kohya kjuaxróxin.
PRO.11.14	A̱ndá ti siín itsjé ti nkexro jína tjenka̱yáxin la jína chrókjuákꞌe ti chjasin.
PRO.11.15	Jehya jína chróndáchrua kixin chrókjuènka ti nkehe síká íjnko chojni chóxinhña,
PRO.11.15	ícha jína chrókjuínki̱tsahya sin kixin ndá jína chrókjuakꞌe.
PRO.11.16	Ti chojnichjin jína a̱sén la tsꞌáyéhe̱ kjuasàya.
PRO.11.16	A̱ndá ti chojnindoa xra̱hya tónínkaon la chichaon ó tsjacha sin.
PRO.11.17	Ti nkexro tjinki̱tsa íjnko chojni la kjuaxróxin tsjakꞌe;
PRO.11.17	a̱ndá ti chojni jie̱he la jehó nchekjasótexín a̱sén.
PRO.11.18	Ti nkehe tsjacha ti chojni tjenka̱yáxin ti nkehe jínahña la jehó kjuachꞌia,
PRO.11.18	a̱ndá ti nkexro ichꞌe ti nkehe jína la éxi chrókꞌue̱nka̱ sin ti nkehe jína la tsotjá sin kaín ti nkehe jína, tsjeje̱hya.
PRO.11.19	Ti nkexro ndoá ixri, jína la isé tsjakꞌe;
PRO.11.19	a̱ndá ti nkexro tjenka̱yáxin ti nkehe jínahña la xritjeyá ti nkehe tsꞌenxín.
PRO.11.20	Itꞌéni Díos nínkakohen ti chojni ichꞌe nkehe jínahña;
PRO.11.20	a̱ndá ti sin ndoá ixri la tóxríhi̱n chꞌan.
PRO.11.21	Ijnko nkehe la chaxín, ti nkexro tjenka̱yáxin ti nkehe jínahña la tsjasóte sin.
PRO.11.21	A̱ndá ti chojni ndoá tjejó la kjuaxróxin sátsji sin, tsjasótehya sin.
PRO.11.22	Éxi ijnko kochꞌa̱ninko oro tjenta xrito ijnko kochíno
PRO.11.22	mé xi̱kaha ti chojnichjin náxrjón tsjehe ndá chóntahya kjuaxrexinkaon jína.
PRO.11.23	Ti nkehe tjinkaon ti chojni ndoá ixri la tsꞌaxrje jína;
PRO.11.23	a̱ndá ti nkehe tjinkaon ti chojni tjenka̱yáxin ti nkehe jínahña la jehó tsꞌitjáñaxín.
PRO.11.24	Ti sin tóxika̱ye̱he ti nkehe chónta la a̱ntsí itsjé tsochónta sin;
PRO.11.24	a̱ndá ti chojni tjekohen la tso̱nóa sin.
PRO.11.25	Ti chojni ncheki̱to̱nhe̱n ti sin nóa ti nkehe chónta la jína tsꞌejó,
PRO.11.25	la ko ti nkexro sincheki̱to̱nhe̱n jnko vaso ìnta̱ ijnko chojni la kja̱xin íso chojni tsjajon sin ìnta̱ itsꞌi ti nkexro kjuajon.
PRO.11.26	Ti nkexro jehó tꞌe̱nka̱chji̱na ti noa la sincheno̱to̱n chojni ti nkexro a;
PRO.11.26	a̱ndá ti nkexro sinchekji ti noa la tjikosáyehe ti sin tꞌe̱na.
PRO.11.27	Ti tsjéyá ti nkehe jína la tsꞌayéhé kjuasàya;
PRO.11.27	a̱ndá ti tsjéyá ti nkehe jínahña la tíha tsꞌitjáñaxián.
PRO.11.28	Ti nkexro imá tsotjinkaon ti nkehe chónta la tíha tsjasótexín;
PRO.11.28	a̱ndá ti nkexro jína la tsochónta ni̱xién fuerza la tso̱yóhe̱ sin éxi ijnko inta yoa.
PRO.11.29	Ti nkexro tꞌayakuenhña ndo̱e la ko ti nkehe chónta la tsꞌitjáña kaín;
PRO.11.29	la ko ti nkexro lo̱nti̱ la ticháxi̱n sichꞌehe ixra̱ ijnko chojni nohe.
PRO.11.30	Ti chojni jína la mé yóhe̱ éxi ijnko inta tꞌóna ito tsjajon kjuachón;
PRO.11.30	a̱ndá ti nkexro jína tja̱ko̱he̱ íso chojni la chónta sin kjuaxrexinkaon jína.
PRO.11.31	a̱ndá ti sin tjasin ijie̱ la jehó ti nkehe jínahña tsjacha sin.
PRO.12.1	Ti nkexro tjinkaon tsoxrenduéhe la tóxríhi̱n ti kjuaxrexinkaon jína;
PRO.12.1	a̱ndá ti nkexro tjinkakonhña tsoxrenduéhe la éxi ijnko iko xi̱kaha.
PRO.12.2	Itꞌéni Díos la ncheñao ti nkexro jína tjenka̱yáxin;
PRO.12.2	a̱ndá ti nkexro ichꞌe ti nkehe nduáhya la sinchekjasóte Díos.
PRO.12.3	Ti sin tjeyá ti nkehe jínahña la kjuaxróxinhña tsꞌejó sin,
PRO.12.3	a̱ndá ti sin ndoá tjejó la kjuaxróxin tsꞌejó sin éxi ijnko inta chónta nuèé la xitjahya sátsji ókjé.
PRO.12.4	Ti chojnichjin jína la éxi ijnko corona chónta ti xìi;
PRO.12.4	a̱ndá ti chojnichjin chontahya kjuasàya la éxi ijnko ichin tsíchrꞌenka chónta ti ntahueso.
PRO.12.5	Ti chojni jína la tjenka̱yáxin sin sichꞌe sin ti nkehe ndoá;
PRO.12.5	a̱ndá ti sin nduáhya tjenka̱yáxin la ti nkehe nixja sin la jehó kjuachꞌia.
PRO.12.6	Ti nkehe nixja ti chojni tjenka̱yáxinhña jína la éxi ijnko trampa tsꞌenxín íso chojni;
PRO.12.6	a̱ndá ti nkehe nixja ti sin jína tjejó la tsaáxin chojni.
PRO.12.7	Díos sinchekꞌitjáña ti sin tjenka̱yáxin ti nkehe jínahña, la í tso̱kohya sin;
PRO.12.7	a̱ndá xje̱en ti sin ndoá ixri la jína tsꞌejó sin.
PRO.12.8	Éxi ti kjuaxrexinkaon chónta ijnko nkexro la xi̱kaha tjikosáyehe sin kja̱xin,
PRO.12.8	a̱ndá ti chojni chóntahya kjuaxrexinkaon jína la tjinkakonhña chojni.
PRO.12.9	Ícha jína ijnko chojni tjetoanhña la chónta nkexro chꞌehe ixra̱,
PRO.12.9	a̱ndá kanhñó jína ti imá sinchenke chojni landá chrókꞌuenxín kjinta.
PRO.12.10	Chojni jína la jína tꞌayakohen ti iko chónta;
PRO.12.10	a̱ndá ti chojni jínahña la ti̱konoéhña ninkexró.
PRO.12.11	Ti nkexro ichꞌe ixra̱ no̱nte̱e la tsochónta nchónhña nkehe sinie;
PRO.12.11	a̱ndá ti nkexro chréhe̱ ti nkehe sínkíhya la chóntahya kjuaxrexinkaon jína.
PRO.12.12	Ti chojni tjenka̱yáxin ti nkehe jínahña la tóxríhi̱n ti nkehe chónta ti sin xriteé;
PRO.12.12	a̱ndá ti chojni jína la éxi ijnko inta tꞌóna itsjé toxé.
PRO.12.13	Ti chojni nixja ti nkehe jínahña la mé tíha ijnko trampa tsjasótexín;
PRO.12.13	a̱ndá ti chojni jína la xra̱hya tsꞌaxrjekja̱nxi̱n sin ti kjuaxikaon siín.
PRO.12.14	Ti nkexro jína nixja mé tsjacha sin ijnko nkehe jína
PRO.12.14	la ko ti sin ichꞌe nkehe jína la jína tsoxenkehe sin.
PRO.12.15	Ti chojni lo̱nti̱ la ndáchro sin kixin ndoá ichꞌe sin,
PRO.12.15	a̱ndá ti chojni nohe la tjinkaon chrókuihin ti kjuaxrexinkaon jína kuènté íso chojni.
PRO.12.16	Ti chojni lo̱nti̱ la tjoka tónínkaon;
PRO.12.16	a̱ndá ti chojni nohe, la kjónté kꞌuándaxíhi̱n sin, la tónínkakonhña.
PRO.12.17	Ti nkexro chónta kjuasáye la ndoá chronka;
PRO.12.17	a̱ndá ti nkexro nduáhya chronka nkayakon ti juez la imá chꞌia.
PRO.12.18	Ti chojni chji̱ñé nixja la ncheníhi a̱sén iso chojni;
PRO.12.18	La ti nixja ti chojni nohe la éxi ijnko xro̱a̱n tsito̱exín chojni jína.
PRO.12.19	Ti nkehe nixja ti chojni chónta kjuasáye la xitjahya tsꞌitjáña,
PRO.12.19	a̱ndá ti nkehe nixja ti nkexro xriko kjuachꞌia la tjoka tsꞌitjáña.
PRO.12.20	Ti nkehe tjenka̱yáxin ti chojni jínahña la jehó kjuachꞌia tíha;
PRO.12.20	a̱ndá ti chojni tjajon kjuaxrexinkaon jína la tjinki̱tsa íso chojni la tji̱ka̱o kjuachéhe̱.
PRO.12.21	Ti chojni jína la tsjasótexínhña ti chrókóhen nkojín nkehe náxrjónhña;
PRO.12.21	a̱ndá ti chojni jínahña la kaín ti nkehe jínahña sichꞌe la tsjasótexín.
PRO.12.22	Itꞌéni Díos la nínkakohen chꞌan ti chojni imá chꞌia,
PRO.12.22	a̱ndá chéhe̱ chꞌan tꞌikon chꞌan ti chojni ichꞌe nkehe ndoá.
PRO.12.23	Ti chojni nohe la nchenkexínhña kixin nohe;
PRO.12.23	a̱ndá ti chojni lo̱nti̱ la tja̱ko̱xi̱n kixin chóntahya kjuaxrexinkaon jína.
PRO.12.24	Ti nkexro nohe ichꞌe ixra̱ la chrꞌéxi̱n tsꞌe̱tue̱hen chꞌan iso chojni;
PRO.12.24	a̱ndá ti chojni séhe la sichꞌexón ixra̱.
PRO.12.25	Ti itsi ijnko kjuaxikaon la tíha nchekꞌává chojni;
PRO.12.25	a̱ndá ti itan jína mé nchechéhe̱ chojni.
PRO.12.26	Ti chojni jína la jína tsítaón nti̱a tsjinki̱tsa kícho;
PRO.12.26	a̱ndá nti̱e ti chojni jínahña la tjichròexín sin.
PRO.12.27	Ti nkexro séhe la tꞌóñáhña iko la ko nchechjánhña va;
PRO.12.27	a̱ndá ti chojni séhya la tsochónta sin nchónhña nkehe jína.
PRO.12.28	Ti nti̱a kuènté ti chojni jína la tsji̱ka̱o kjuachón;
PRO.12.28	la ti nti̱a mé kohya ti itsꞌen chojni.
PRO.13.1	Ti ixjan jína nohe la titekaon ti nkehe kjua̱ko̱he̱ itꞌé;
PRO.13.1	a̱ndá ti nkexro nchejié a̱sén la tjinkakonhña tsoxrenduéhe.
PRO.13.2	Ti nkexro nixja jína la tsꞌáyéhe̱ nkehe jína;
PRO.13.2	a̱ndá ti chojni chꞌia la tsjacha ti nkehe náxrjónhña ichꞌe.
PRO.13.3	Ti nkexro chji̱ñéhña nixja la tjue̱he a̱sén;
PRO.13.3	a̱ndá ti chojni chji̱ñé nixja la jehó tsꞌitjáñaxín.
PRO.13.4	Ti chojni séhe tjinkaon tsochónta nchónhña nkehe la ninkehó tsochontahya;
PRO.13.4	a̱ndá ti nkexro ichꞌe ixra̱ jína la tsjacha tsochónta nchónhña nkehe tjete.
PRO.13.5	Ti chojni jína la tóxrìe̱nhña ti kjuachꞌia;
PRO.13.5	a̱ndá ti chojni tjenka̱yáxin ti nkehe jínahña la tso̱suéhe̱ sin la ko tsꞌáyèhya sin kjuasàya.
PRO.13.6	Ti nkehe jína ichꞌe chojni la tjinki̱tsa kixin ijnko nti̱a jína tsꞌaji sin;
PRO.13.6	a̱ndá ti nkehe jínahña ichꞌe ti sin tjasin ijie̱ la tsꞌitjáñaxín sin.
PRO.13.7	Siín chojni ndáchro kixin rico sin, kjánchó chóntahya sin ninkehó,
PRO.13.7	la siín chojni ndáchro kixin nóa sin, kjánchó chónta sin kaín nkehe.
PRO.13.8	Ti chojni rico la ti nkehe tjete chónta sin la tíha tsjinki̱tsa ti ó itsi ijnko kjuaxikaon chrókꞌuexin sin,
PRO.13.8	a̱ndá ti chojni nóa la kohya nkexro sinchechrákon kixin chóntahya sin ninkehó.
PRO.13.9	Ti chojni ndoá ixri la éxi ijnko xrohi náxrjón tꞌinkaséñaxín la tjajon kjuachéhe̱;
PRO.13.9	a̱ndá ti chojni tjenka̱yáxin nkehe jínahña la éxi ijnko xrohi tsíkꞌanka.
PRO.13.10	Ti chojni nchejié a̱sén la jehó xritjeyá kjuanínkaon;
PRO.13.10	a̱ndá ti chojni titekaon ti kjuaxrexinkaon jína la chónta tso̱nohe sin jína.
PRO.13.11	Ti chichaon tꞌáyéhe̱ ti chojni teé la tuénxín tjeje̱;
PRO.13.11	a̱ndá ti chichaon tjacha ti chojni jína la tsinkákꞌánkí.
PRO.13.12	Ti nkehe chóhen chojni ndá xiteyáhya la ncheníhi a̱sén chojni;
PRO.13.12	a̱ndá ti nkehe xiteyá la imá tso̱chèxin chojni.
PRO.13.13	Ti nkexro tsitekakonhña ti nkehe xráko̱he̱ la tsjasóte;
PRO.13.13	a̱ndá ti nkexro titekaon ti nkehe kꞌuítuehen la jína tsjacha sin.
PRO.13.14	Ti nkehe tsjako ti nkexro nohe la éxi ti ìnta̱ tjajon kjuachón,
PRO.13.14	la ti nkexro tsitekaon la tso̱kohya kjuaxikaon tsꞌenxín sin.
PRO.13.15	Ti nkexro jína tjenka̱yáxin la chóntehe chojni kjuasàya;
PRO.13.15	a̱ndá ti nkexro xrichꞌia la tsꞌitjáña.
PRO.13.16	Ti chojni nohe jína la tjenka̱yáxin jína ti ixra̱ sichꞌe;
PRO.13.16	a̱ndá ti chojni lo̱nti̱ la tja̱ko̱xi̱n kixin chóntahya kjuaxrexinkaon jína.
PRO.13.17	Ti chojni nduáhya tjixín ixra̱ la tji̱ka̱o kjuanínkaon;
PRO.13.17	a̱ndá ti nkexro ndoá tjixín ixra̱ la éxi ijnko xro̱a̱n tsito̱exín chojni jína.
PRO.13.18	Ti nkexro tóxrìe̱nhña tsoxrenduéhe la tsochónta kjuatosuéhe̱ la ko tso̱nóa;
PRO.13.18	a̱ndá ti nkexro titekaon ti ó xrenduéhe la tsꞌáyéhe̱ kjuasàya.
PRO.13.19	Ti ó xiteyá ti nkehe tjenka̱yáxini la tóchéhe̱ a̱séni;
PRO.13.19	a̱ndá ti chojni lo̱nti̱ la tjinkakonhña tsíto̱he ti nkehe jínahña.
PRO.13.20	Ti nkexro xrico ijnko chojni nohe la kja̱xin sin tsꞌitja sin;
PRO.13.20	a̱ndá ti nkexro tꞌiton ti chojni lo̱nti̱ la kja̱xin sin tsjasóte sin.
PRO.13.21	Ti nkexro tjasin ijie̱ la chréhe̱ kaín kjuaxikaon ti jehe sin;
PRO.13.21	a̱ndá ti chojni jína la tsjacha sin ti nkehe jína.
PRO.13.22	Ti ó itsꞌen ti nkexro jína ndá tsíto̱he ti nkehe kꞌuéchónta la tsꞌáyéhe̱ ti xje̱en sin la ko ti ìnté sin;
PRO.13.22	a̱ndá ti nkehe kuènté ti chojni tjasin ijie̱ la tsꞌáyéhe̱ ti chojni jína tjejó.
PRO.13.23	Ti no̱nte̱e ijnko chojni nóa la tꞌóna nchónhña nkehe sinie,
PRO.13.23	kjánchó ti siín chojni chꞌiyehe ti jehe sin la tsꞌitjáña kaín tíha.
PRO.13.24	Ti chojni tjenduéhña xje̱en la tja̱ko̱xi̱n kixin tjue̱hya;
PRO.13.24	a̱ndá ti nkexro tjue̱he ti xje̱en la tjenduéhe.
PRO.13.25	Ti chojni jína la sinie sin hasta tókje̱he sin;
PRO.13.25	a̱ndá ti chojni jínahña la tꞌenxín sin kjinta.
PRO.14.1	Ti chojnichjin chónta kjuaxrexinkaon jína la tꞌayakohen ti ndo̱e;
PRO.14.1	a̱ndá ti chojnichjin chóntahya kjuaxrexinkaon jína la nchekꞌitjáña ti ndo̱e.
PRO.14.2	Ti nkexro ndoá ixri la tjikosáyehe Itꞌéni Díos;
PRO.14.2	a̱ndá ti nkexro ixri ti nti̱a jínahña la tjinkakonhña sin Díos.
PRO.14.3	Irꞌua ti chojni lo̱nti̱ la jehó nixja ti nkehe kjuahnke;
PRO.14.3	a̱ndá ti nkehe nixja ti chojni chónta kjuaxrexinkaon jína la jína tsꞌejó sin.
PRO.14.4	Ti kohya koxinta sichꞌe ixra̱ la tsꞌónahña ninkehó;
PRO.14.4	a̱ndá ti jína ichꞌe ixra̱ ti koxinta la itsjé nkehe tsꞌóna.
PRO.14.5	Ijnko nkexro jína la chꞌiyehya ti nkexro nchekito̱exín;
PRO.14.5	a̱ndá ti nkexro nduáhya tjenka̱yáxin la jehó tjasin kjuachꞌia.
PRO.14.6	Ti chojni tjatènkíhi la, kjónté tjeyá sin ti kjuaxrexinkaon jína, la tsꞌitjahya sin;
PRO.14.6	a̱ndá ti chojni nohe la xra̱hya tsꞌitja sin ti kjuaxrexinkaon jína.
PRO.14.7	Tito̱hé ti chojni lo̱nti̱
PRO.14.7	kixin tsꞌitjáhya kjuaxrexinkaon kixin ti nkehe tsonixja sin.
PRO.14.8	Ti kjuaxrexinkaon jína la tsjinki̱tsa ti chojni nohe kixin jína tsꞌaji sin,
PRO.14.8	a̱ndá ti chojni lo̱nti̱ la jehó ti kjualo̱nti̱ chꞌiyehe a̱sén sin.
PRO.14.9	Ti sin lo̱nti̱ la tjano sin kjónté chónta sin ijie̱;
PRO.14.9	a̱ndá Díos mé tóxríhi̱n ti ixra̱ jína ichꞌe ti sin tjenka̱yáxin jína.
PRO.14.10	Jehó a̱sén chojni mé nohe ti kjuaxikaon chónta,
PRO.14.10	la kohya íjnko nkexro tso̱nohe ti kjuachéhe̱ chónta sin.
PRO.14.11	Ndo̱e ti chojni tjenka̱yáxin nkehe jínahña la tsꞌitjáña;
PRO.14.11	a̱ndá ndo̱e ti chojni jína la kjuaxróxin tsꞌejó sin.
PRO.14.12	kjánchó ti tsjixixín la tsꞌenxín sin tíha.
PRO.14.13	Kjónté tjano ijnko chojni la tꞌává ti a̱sén sin,
PRO.14.13	a̱ndá ti tsjixin tsjano sin la na̱xa̱ siín ti kjuatꞌává.
PRO.14.14	Ti chojni tsjichròe la tsjasótexín ti ixra̱ jínahña kjuíchꞌe;
PRO.14.14	a̱ndá ti chojni jína la tso̱chéhe̱ kixin ti nkehe jína kjuíchꞌe sin.
PRO.14.15	Ti chojni lo̱nti̱ mé xra̱hya titekaon kaín.
PRO.14.15	A̱ndá ti chojni tjenka̱yáxin jína la tsjehe jína nkexrín tsꞌaji.
PRO.14.16	Ti chojni nohe la tóxakohen la tito̱he ti nkehe jínahña;
PRO.14.16	a̱ndá ti chojni lo̱nti̱ la ihnke sin la tóxakuenhña sin.
PRO.14.17	Ti chojni xra̱hya tónínkaon la tjoka ichꞌe sin nkojín kjualo̱nti̱;
PRO.14.17	kjánchó ti nkexro tjenka̱yáxin la tjacha tjaníhi tíha.
PRO.14.18	Ti sin chóntahya kjuaxrexinkaon jína la ti kjualo̱nti̱ ó tsjacha sin;
PRO.14.18	a̱ndá ti sin chónta kjuaxrexinkaon jína la a̱ntsí tso̱nohe sin.
PRO.14.19	Ti sin jínahña mé tsixíhin tochꞌin sin ti sin jína
PRO.14.19	la ko ti sin tjasin ijie̱ la tsjanchakꞌá sin nkehe ndo̱e ti sin jína tjejó.
PRO.14.20	Ti sin nóa la hasta ti sin tꞌiton sin tóxrìe̱nhña sin ti jehe sin;
PRO.14.20	a̱ndá ti nkexro rico la siín nchónhña nkexro tꞌiton sin.
PRO.14.21	Ti nkexro tjinkakonhña ti nkexro chóxin la tjasin ijie̱;
PRO.14.21	a̱ndá náxrjón tsꞌejó ti nkexro tsjinki̱tsa ti sin nóa.
PRO.14.22	¿A jehya tsjichròe ti nkexro tjenka̱yáxin ti nkehe jínahña ní?
PRO.14.22	A̱ndá ti nkexro ichꞌe ti nkehe jína la itsjé sin tjinkaon ti jehe sin.
PRO.14.23	Kaín ti nkexro ichꞌe ixra̱ la jína tsjacha,
PRO.14.23	a̱ndá ti nkexro jehó nixja ndá chꞌehya ixra̱ la tso̱nóa.
PRO.14.24	Ti sin chónta kjuaxrexinkaon jína la ti nkehe nohe sin mé éxi ijnko corona,
PRO.14.24	a̱ndá ti sin lo̱nti̱ la jehó ti kjualo̱nti̱ tsochónta sin.
PRO.14.25	Ti nkexro ndoá chronka la tsjinki̱tsa tsꞌenhña íjnko nkexro;
PRO.14.25	a̱ndá ti nkexro chꞌia la jehó ncheníhi iso chojni.
PRO.14.26	Ti nkexro tjikosayéhe Itꞌéni Díos la Díos tsꞌayakohen chꞌan ti jehe sin
PRO.14.26	kixin jína tsꞌejó sin la ko ti xje̱en sin.
PRO.14.27	Ti nkexro nchexiteyéhe Itꞌéni Díos la éxi ti tjetꞌaxrje ìnta̱ tsjajon kjuachón;
PRO.14.27	la ntiha mé tso̱kohya kjuaxikaon tsꞌenxín sin.
PRO.14.28	Ijnko rey la chéhe̱ ti ó tsꞌe̱tue̱hen chꞌan ijnko chjasin ijié;
PRO.14.28	a̱ndá ti kohya chojni tsꞌe̱tue̱hen chꞌan la tso̱suéhe̱ chꞌan.
PRO.14.29	Ti nkexro tjokahya tónínkaon la tja̱ko̱xi̱n kixin imá nohe;
PRO.14.29	a̱ndá ti nkexro tjoka tónínkaon la tja̱ko̱xi̱n kixin lo̱nti̱.
PRO.14.30	Ti nkexro kjuaxróxin itjen la kanhñó tóníhi,
PRO.14.30	a̱ndá ti nkexro chji̱no̱xíhin la ncheníhi ti cuerpo kuènté.
PRO.14.31	Ti nkexro chꞌiyehe ti sin nóa la tjikosayéhya sin ti nkexro kjuíchꞌéna ti jehe sin.
PRO.14.31	A̱ndá ti nkexro tjinki̱tsa ti sin nóa la tjikosáyehe sin Díos.
PRO.14.32	Ti sin jínahña la tsꞌitjáñaxín sin ti ijie̱ tjasin sin;
PRO.14.32	a̱ndá ti sin jína la ti nkehe jína tꞌayakohen ti jehe sin.
PRO.14.33	Ti kjuaxrexinkaon jína la itjen nkaya a̱sén ti sin jína tjenka̱yáxin;
PRO.14.33	a̱ndá ti chojni lo̱nti̱ la ni chóxinhña sin nkehe tíha.
PRO.14.34	Ti kaín chojni ichꞌe nkehe jína la ti chjasin mé tsꞌáyéhe̱ kjuasàya;
PRO.14.34	a̱ndá ti tjasin sin ijie̱ la jehó kjuatosuéhe̱ tsꞌixin ti chjasin.
PRO.14.35	Ijnko rey la tóxríhi̱n ti sin ichꞌe ixra̱ jína la tienxín,
PRO.14.35	a̱ndá tónínkakohen chꞌan ti nkexro tjajon kjuatosuéhe̱.
PRO.15.1	Ti tsjate̱hé nkojína la tso̱ntá ti kjuanínkaon;
PRO.15.1	a̱ndá ti jie̱he tsjate̱hé la a̱ntsí tsꞌánkí ti kjuanínkaon.
PRO.15.2	Ti nkehe nixja ti nkexro nohe la tjajon kjuaxrexinkaon jína;
PRO.15.2	a̱ndá ti nkehe nixja ti sin lo̱nti̱ la jehó nduáhya.
PRO.15.3	Itꞌéni Díos la nkuíxín tjetsjehe chꞌan;
PRO.15.3	tꞌikon chꞌan nkehe ichꞌe ti sin jínahña la ko ti sin jína.
PRO.15.4	Ti nixja chojni itan tjajon kjuaxróxin
PRO.15.4	mé éxi ti inta yoa tjajon kjuachón;
PRO.15.4	a̱ndá ti nkexro jie̱he nixja la nchekꞌává chojni.
PRO.15.5	Ti chojni lo̱nti̱ la tjinkakonhña ti nkehe tjako itꞌé sin;
PRO.15.5	a̱ndá ti nkexro tjinkaon tíha la tja̱ko̱xi̱n kixin tjenka̱yáxin jína.
PRO.15.6	Ndo̱e ti nkexro jína la siín nchónhña nkehe tjete;
PRO.15.6	a̱ndá ti nkehe tjacha ti chojni jínahña la jehó kjuanínkaon.
PRO.15.7	Ti sin nohe mé xrichronka sin kjuaxrexinkaon jína;
PRO.15.7	a̱ndá ti sin lo̱nti̱ la ni tjenka̱yáxinhña sin tsochronka sin tíha.
PRO.15.8	Itꞌéni Díos mé tóxrìe̱nhña ti iko tꞌóñá ti sin jínahña la chjéhe sin chꞌan;
PRO.15.8	a̱ndá tóxríhi̱n chꞌan ti ó ti sin ndoá tjejó nixje̱he̱ sin chꞌan.
PRO.15.9	Itꞌéni Díos la tóxrìe̱nhña nti̱e ti sin jínahña;
PRO.15.9	a̱ndá tjue̱he chꞌan ti sin chréhe̱ ti nkehe jína.
PRO.15.10	Ti nkexro tsíto̱he ti nti̱a jína la a̱ntsí tsjasóte kixin tsoxrenduéhe jína;
PRO.15.10	a̱ndá ti nkexro tjinkakonhña tsoxrenduéhe la itsꞌen.
PRO.15.11	Ti tjetsjehe Itꞌéni Díos ti tòye̱ siín ti sin tsíkꞌen la ko ti itsꞌen chojni,
PRO.15.11	la nkexrín chrókónoehña chꞌan nkehe tjenka̱yáxin a̱sén chojni.
PRO.15.12	Ti chojni titekakonhña tóxrìe̱nhña kixin ijnko nkexro tsjenduéhe ti jehe sin,
PRO.15.12	la ko tóxrìe̱nhña sin tsꞌiton sin ti sin chónta kjuaxrexinkaon jína.
PRO.15.13	Ti ijnko a̱sén chojni chéhe̱ la tꞌikoni ti nkayakon sin;
PRO.15.13	a̱ndá ti nóaxi̱n tjejó sin la tꞌikoni kixin tꞌává sin.
PRO.15.14	Ti nkexro tienxín la xritjeyá kixin a̱ntsí tso̱nohe;
PRO.15.14	a̱ndá ti chojni lo̱nti̱ la jehó ti nkehe kjualo̱nti̱ nixja sin.
PRO.15.15	Kaín ña̱o náxrjónhña tjejó a̱sén ti sin tꞌává;
PRO.15.15	a̱ndá ti sin chéhe̱ a̱sén la kaín ña̱o la náxrjón tjejó sin.
PRO.15.16	Ícha jína chróchóntahyani itsjé nkehe la chrókjuikosáyeheni Itꞌéni Díos,
PRO.15.16	ke chróchóntani itsjé nkehe tjete landá kjuaxróxinhña chrókꞌuejóni.
PRO.15.17	Ícha jína chrókjonieni nio ko xíjnta ó ti siín kjuaxróxin;
PRO.15.17	ke chrókjonieni into ndá kohya kjuaxróxin.
PRO.15.18	Ti chojni tjoka tónínkaon la xra̱hya tjasin kjuanínkaon;
PRO.15.18	a̱ndá ti nkexro tjokahya tónínkaon la nkochríxín kjuaxróxin tjejó.
PRO.15.19	Ti nti̱e ti chojni séhe la éxi ichꞌi̱ siín;
PRO.15.19	a̱ndá nti̱e ti chojni jína la náxrjón.
PRO.15.20	Ti ixjan nohe jína la nchechéhe̱ ti itꞌé;
PRO.15.20	a̱ndá ti ixjan lo̱nti̱ mé tjikosayéhya ti ìñé.
PRO.15.21	Ti nkexro lo̱nti̱ la tóxríhi̱n ti nkehe kjualo̱nti̱ tjenka̱yáxin;
PRO.15.21	a̱ndá ti nkexro chónta kjuaxrexinkaon jína la jehó tjenduéhe a̱sén.
PRO.15.22	Ti kohya nkexro tsjajon kjuaxrexinkaon jína la xitjahya jína tso̱hen ixra̱;
PRO.15.22	a̱ndá ti siín itsjé chojni tjajon kjuaxrexinkaon jína la jína tso̱hen ti ixra̱.
PRO.15.23	Náxrjón chéhe̱ ti nkexro jína tsjate̱he ijnko nkehe;
PRO.15.23	la a̱ntsí náxrjón ti chrókjuate̱he sin jína ti ó chaxín tichánxi̱n.
PRO.15.24	Ti sin nohe la ijnko nti̱a tsjajon kjuachón sátji̱ sin,
PRO.15.24	la tsíto̱he sin ti nti̱a chrókꞌuitjáñaxín sin.
PRO.15.25	Itꞌéni Díos la sinchekꞌitjáña chꞌan ndo̱e ti sin nchehnke;
PRO.15.25	a̱ndá tsꞌayakohen chꞌan no̱nte̱e ti sin ikꞌán.
PRO.15.26	Itꞌéni Díos la tóxrìe̱nhña ti nkehe tjenka̱yáxin ti sin jínahña;
PRO.15.26	a̱ndá tóxríhi̱n chꞌan ti nkehe jína nixja chojni.
PRO.15.27	Ti nkexro tjinkaon tsjacha itsjé chichaon la ti sin ndo̱e ti nkexro a la kjuaxróxinhña tsꞌejó sin;
PRO.15.27	a̱ndá ti nkexro tjinkakonhña tsjacha ti chichaon nduáhya tji̱xi̱n la nkochríxín kjuaxróxin tsꞌejó sin.
PRO.15.28	A̱sén ti chojni ndoá tjejó la tjenka̱yáxin ti nkehe jína tsonixja;
PRO.15.28	a̱ndá irꞌua ti chojni jínahña la chji̱ñé nixja sin ti nkehe jínahña.
PRO.15.29	Itꞌéni Díos la chrókóchjinehña chꞌan ti sin tjasin ijie̱;
PRO.15.29	a̱ndá tjetihin chꞌan ti nkehe tjanchia ti sin ndoá tjejó.
PRO.15.30	Ti ijnko nkexro chéhe̱ la sinchechéhe̱ a̱sén íso chojni;
PRO.15.30	la ko ti tsihin chojni ijnko nkehe jína la a̱ntsí náxrjón tsꞌejó sin.
PRO.15.31	Ti nkexro tihin ti kjuaxrexinkaon jína tjajon kjuachón
PRO.15.31	la tsꞌejóko sin ti nkexro a̱ntsí nohe.
PRO.15.32	Ti nkexro tjinkakonhña tsoxrenduéhe la mé sincheníhi a̱sén;
PRO.15.32	a̱ndá ti nkexro tsihin ti kjuaxrexinkaon jína la tienxín jína.
PRO.15.33	Ti nkexro tsjikosáyehe Itꞌéni Díos la Itꞌéni Díos tsjajon ti kjuaxrexinkaon jína,
PRO.15.33	la ko ti nkexro tjinkaon tsꞌáyéhe̱ ti kjuasàya la tichánxi̱n sinchejiéhya a̱sén sin.
PRO.16.1	Ti chojni la tjenka̱yáxin ti nkehe sichꞌe,
PRO.16.1	kjánchó jehó Díos tsondáchro ti nkehe chaxín tso̱hen.
PRO.16.2	Kaín chojni la ndáchro kixin ndoá ti nkehe ichꞌe sin,
PRO.16.2	kjánchó jehó Itꞌéni Díos mé nchekito̱exín ti nkehe tjenka̱yáxin sin.
PRO.16.3	Chrokui̱to̱ehé Itꞌéni Díos ti ixra̱ tjénka̱yáxian sichꞌe,
PRO.16.3	landá xi̱kaha chaxín tsoxiteyá tíha.
PRO.16.4	Kaín ti nkehe kjuíchꞌéna Itꞌéni Díos la chónta ijnko ixra̱;
PRO.16.4	la kja̱xin kjuíchꞌéna chꞌan ti nkexro jínahña kixin tsjasóte ti ña̱o tsjixixín.
PRO.16.5	Itꞌéni Díos la tóxrìe̱nhña ti chojni nchejié a̱sén,
PRO.16.5	la ti chojni xi̱kaha ichꞌe la tsjasóte sin.
PRO.16.6	Ti tjue̱héni chojni la ko jína nchexiteyáni, la tíha mé tsꞌóxika ti ijie̱ kjuasini.
PRO.16.6	Ti tsjikosáyeheni Itꞌéni Díos la tsíto̱heni kaín ti nkehe jínahña tjenka̱yáxini.
PRO.16.7	Ti tóxríhi̱n Itꞌéni Díos ti nkehe ichꞌeni,
PRO.16.7	la kjónté ti nkexro nínkaon, la kjuaxróxin tsꞌejókoni sin.
PRO.16.8	Ícha jína nóa la ko jína itjen,
PRO.16.8	ke ti chróchonta itsjé nkehe kixin kjui̱chꞌiyehé chojni.
PRO.16.9	Ti chojni la tjenka̱yáxin nke nti̱a tsákja,
PRO.16.9	kjánchó jehó Itꞌéni Díos tsondáchro nketí sátsji sin.
PRO.16.10	Ti rey la nixja ti nkehe tjinkaon Díos,
PRO.16.10	la ndoá nchekito̱exín chꞌan iji̱é chojni.
PRO.16.11	Ti báscula tjìinxín ndoá mé tjinkaon Itꞌéni Díos;
PRO.16.11	kixin kaín ti nkehe ndoá xrachro̱ayá tóxríhi̱n chꞌan.
PRO.16.12	Ijnko rey la tóxrìe̱nhña ti chojni ichꞌe ti nkehe nduáhya,
PRO.16.12	kixin ti itjen chꞌan tꞌe̱to̱an chꞌan la ticháxi̱n jína tsꞌejó chojni.
PRO.16.13	Ti rey la tjue̱he ti nkexro nixja nkehe ndoá,
PRO.16.13	la tjinkaon chꞌan ti nkexro nixja nkehe chaxín.
PRO.16.14	Ti kjuanínkaon kuènté ijnko rey la tsꞌenxín chojni;
PRO.16.14	kjánchó ti chojni chónta kjuaxrexinkaon la tsjacha sinchentá ti kjuanínkaon kuènté chꞌan.
PRO.16.15	Ti tso̱chéhe̱ ti rey la kjuaxróxin tsꞌejó chojni;
PRO.16.15	la ti tjinki̱tsa chꞌan chojni mé éxi ichrin xrakoa xi̱kaha.
PRO.16.16	A̱ntsí jína chróchonta ti kjuaxrexinkaon jína ke ti oro.
PRO.16.16	A̱ntsí náxrjón chrókiénxian jína ke chróchonta ti plata.
PRO.16.17	Ti chojni ndoá tjenka̱yáxin la títo̱he sin ti nti̱a jínahña;
PRO.16.17	a̱ndá ti nkexro xri ti nti̱a ndoí la tjue̱he a̱sén.
PRO.16.18	Ti chojni nchejié a̱sén la tsꞌitjáña sin.
PRO.16.18	Ti sin nchehnke la imá tso̱suéhe̱ sin.
PRO.16.19	Ícha jína chrókjuinchentsíntsíni a̱séni la chrókꞌuitoni ti sin nóa;
PRO.16.19	ke ti chróxrito̱heni ti nkehe tjete tsákja ti sin rico a.
PRO.16.20	Ti nkexro tienxín ti itan jína la kjuaxróxin tsꞌejó;
PRO.16.20	la imá náxrjón chéhe̱ tsꞌejó ti nkexro tinkáchónki Itꞌéni Díos.
PRO.16.21	Ti nkexro chónta kjuaxrexinkaon jína la tsondáchro chojni kixin tíha mé ijnko nkexro imá nohe;
PRO.16.21	la ti nkexro náxrjón nixja la a̱ntsí tso̱nohe jína.
PRO.16.22	Ti chojni tjenka̱yáxin jína la mé éxi ti ìnta̱ tjajon kjuachón;
PRO.16.22	A̱ndá ti chojni lo̱nti̱ la xitjahya tsoxrenduéhe sin.
PRO.16.23	Ti chónta a̱sén chojni ti kjuaxrexinkaon jína la chji̱ñéhña nixja sin;
PRO.16.23	landá ti nkehe jína nixja sin la tsitekaon chojni.
PRO.16.24	Ti itan jína la mé éxi itsje̱n kotsje̱nta náxrjón ixé,
PRO.16.24	la tíha nchechèxín a̱sén chojni la ko éxi ijnko xro̱a̱n tsito̱exín chojni jína.
PRO.16.25	kjánchó ti ó tsjixixín la tsꞌenxín chojni tíha.
PRO.16.26	Ti nkexro chóntahya nkehe sinie la a̱ntsí ichꞌe ixra̱
PRO.16.26	kixin tsochónta nkehe.
PRO.16.27	Ti chojni jínahña la jehó tsjeyá kjuanínkaon;
PRO.16.27	la ti nkehe nixja sin la éxi xrohi tꞌitjáñaxín chojni.
PRO.16.28	Ti nkexro jínahña la itje kjuanínkaon;
PRO.16.28	la ti chojni xrichꞌia la nchekjajo̱n ti chojni jína chóxin.
PRO.16.29	Ti chojni jínahña la chꞌiyehe ti nkexro tꞌiton,
PRO.16.29	la xi̱kaha tjachròe sin sátsjiko sin ti nti̱a jínahña.
PRO.16.30	Ti nkexro chrꞌáto̱hen ikon kícho la tjenka̱yáxin ti nkehe jínahña;
PRO.16.30	la ko ti nkexro nchekꞌinki tjuarꞌuá la ó tsíkjasin sin ijie̱.
PRO.16.31	Ti chojni ó tsíkótjóá ikja la mé éxi ijnko corona náxrjón chónta sin
PRO.16.31	kixin kóchóxin sin la ko kꞌuáji sin ti nti̱a jína.
PRO.16.32	Ícha jína ti chojni tjokahya tónínkaon ke ti chojni imá tse̱he̱.
PRO.16.32	Ícha jína ijnko chojni jehó chrókꞌue̱tue̱hen a̱sén ke ti chrókꞌue̱tue̱hen sin ijnko chjasin.
PRO.16.33	Ti chojni la tónohe sin nkehe tso̱hen,
PRO.16.33	kjánchó jehó Itꞌéni Díos mé tsondáchro ti nkehe chaxín tso̱hen.
PRO.17.1	Ícha jína chrókjonieni nio nchíchjin la kjuaxróxin chrókꞌuejóni;
PRO.17.1	a̱ndá kanhñó náxrjón ti chrókꞌuixin itsjé nkehe chrókjonieni a̱ndá kohya kjuaxróxin.
PRO.17.2	Ti nkexro chꞌexón ixra̱ tjenka̱yáxin jína
PRO.17.2	la kja̱xin tsꞌe̱tue̱hen xje̱en ti làmoé chóntahya kjuasáye,
PRO.17.2	la ti nkehe tsꞌáyéhe̱ ti ixjan la kja̱xin chꞌan tsꞌáyéhe̱ chꞌan.
PRO.17.3	Ti oro la ko ti plata la ticháxi̱n tsꞌatsínkaxín xrohi kixin tso̱tjóá,
PRO.17.3	kjánchó ti a̱sén ijnko chojni la Itꞌéni Díos mé tsjehe á chaxín tjóá.
PRO.17.4	Ti chojni tjenka̱yáxinhña jína la titekakohen ti sin nixja ti nkehe jínahña
PRO.17.4	la ko ti chojni chꞌia la titekakohen ti sin nixja nkehe nduáhya.
PRO.17.5	Ti nkexro tsjanoá ti chojni nóa la tꞌándaxíhi̱n sin ti nkexro kjuíchꞌéna ti sin a,
PRO.17.5	la ko ti nkexro tsjano kixin xi̱kaha kóhen ti sin nóa la tsjasóte.
PRO.17.6	Ti kjuasàya tꞌáyéhe̱ ti nkexro táda la mé ti ìnté sin,
PRO.17.6	a̱ndá ti kjuasàya kuènté ti xjan la mé ti itꞌé la ko ti ìñé sin.
PRO.17.7	Jehya jína kixin ijnko chojni lo̱nti̱ chrónixja itsjé nkehe náxrjón,
PRO.17.7	o̱ ijnko chojni tꞌe̱to̱an chrónixja kjuachꞌia.
PRO.17.8	Ti nkexro chjéhe chichaon ijnko chojni kixin sichꞌe sin ti ixra̱ tjinkaon sin la tjenka̱yáxin sin kixin tjasin sin kjuaxroan
PRO.17.8	kixin tjacha sin ichꞌe sin kaín ti nkehe tjinkaon sin.
PRO.17.9	Ti tjue̱heni kíchóni la sichꞌénehñani sin kjuachꞌia,
PRO.17.9	a̱ndá ti nkexro chꞌénehe kjuachꞌia ti kícho la xi̱kaha sinchekꞌitjáña ti nkexro tꞌiton.
PRO.17.10	Ícha jína chróxrenduéhe ijnko chojni tienxín kixin a̱ntsí tsꞌitja
PRO.17.10	ke chrókꞌuekon ijnko chojni lo̱nti̱ ndá tienxínhña.
PRO.17.11	Ti chojni xra̱hya tónínkaon la nkochríxín xritjeyá kjuanínkaon;
PRO.17.11	kjánchó ijnko ña̱o la itsi ijnko nkexro a̱ntsí jie̱he sinchekjasóte ti jehe chꞌan.
PRO.17.12	Ícha jína chróxétani ijnko ko oso ichjin jie̱he tsíkjinchekꞌitjáña xje̱en,
PRO.17.12	ke chróxétani ijnko chojni lo̱nti̱ tjenka̱yáxin kixin imá nohe.
PRO.17.13	Ti nkexro kjuíchꞌehe ti nkehe nduáhya ti chojni kjuíchꞌehe ijnko nkehe jína,
PRO.17.13	la í kohya kjuaxróxin tsꞌejó sin ndo̱e sin nkochríxín.
PRO.17.14	Ti nkexro kjuankíxin ijnko kjuanínkaon la éxi chrókuakitje̱he̱ ti tja̱tꞌo̱ tꞌinkákonhe̱n yeé ìnta̱,
PRO.17.14	ícha jína tjoka sáchrókjuixin sin ntiha kixin í chrókꞌuixinhña kjuanínkaon.
PRO.17.15	Ti tsondáchro ti juez kixin jína ti nkexro tjenka̱yáxin nkehe jínahña, a̱ndá nchekjasóte chꞌan ti nkexro jína,
PRO.17.15	la yóí tíha tóxrìe̱nhña Itꞌéni Díos.
PRO.17.16	Ijnko chojni lo̱nti̱ la ó chónkó tsochónta itsjé chichaon
PRO.17.16	kixin xitjahya tsꞌe̱na sin ti kjuaxrexinkaon jína.
PRO.17.17	Ti nkexro choxián la nkochríxín tjue̱he ti jaha
PRO.17.17	la éxi ijnko kichua xi̱kaha tsjinki̱tsa ti ó itsi ti ña̱o náxrjónhña.
PRO.17.18	Ti chojni tjanchajie̱he nkehe kuènté íjnko chojni
PRO.17.18	la lo̱nti̱ sin.
PRO.17.19	Ti nkexro imá tóxríhi̱n tjasin ijie̱ la tsjajo̱nko kícho;
PRO.17.19	ti nkexro imá nchejié a̱sén la tjeyá ti nkehe tsꞌitjáñaxín.
PRO.17.20	Ti chojni jínahña la nkochríxín tsꞌitjahya ti nkehe jína;
PRO.17.20	la ti chojni imá xrichꞌia la nkochríxín tsꞌixin kjuanínkaon.
PRO.17.21	Itꞌé ti nkexro chóntahya kjuaxrexinkaon jína la jehó tsochónta kjuaxikaon;
PRO.17.21	ijnko nkexro lo̱nti̱ la nchechèhya ti itꞌé.
PRO.17.22	Ti chéhe̱ a̱sén chojni la mé éxi ijnko xro̱a̱n jína;
PRO.17.22	a̱ndá ti kjuatꞌává la ncheníhi chojni.
PRO.17.23	Ti chojni tjenka̱yáxin ti nkehe jínahña la ómó takja sin chichaon
PRO.17.23	kixin nduáhya tsochronka sin nkehe kóhen ti ó tsjakꞌe sin ti itjen ti juez.
PRO.17.24	Ti chojni jína tienxín la tjeyá ti kjuaxrexinkaon jína;
PRO.17.24	a̱ndá ti chojni lo̱nti̱ la noehña nkehe tjinkaon.
PRO.17.25	Ti chájan lo̱nti̱ la jehó nchekoninkaon itꞌé
PRO.17.25	la ko nchekꞌává ti ìñé.
PRO.17.26	Jehya jína chrókjuinchekjasóte sin ti nkexro jína,
PRO.17.26	la ko jehya jína chrókjui̱ncheníhí chojni ti nkexro ndoá itjen.
PRO.17.27	Ti nkexro chaxín tienxín la tsjéhya nixja
PRO.17.27	la ko ti nkexro nohe jína, ti nkehe nixja la tónínkákonhña tjoka.
PRO.17.28	Ijnko chojni lo̱nti̱
PRO.17.28	la ti tsotání la tja̱ko̱xi̱n éxi ijnko nkexro tienxín.
PRO.18.1	Ti chojni jehó tjeyá ti nkehe tjinkaon
PRO.18.1	la tjinkakonhña ti nkehe jína tsochronka íso chojni.
PRO.18.2	Ti chojni lo̱nti̱ la tjinkakonhña tsꞌitja;
PRO.18.2	jehó tjinkaon sinchenkexín ti intsí nohe.
PRO.18.3	Ti nkehe jínahña tjenka̱yáxin chojni mé tji̱ka̱o ti kjuatosuéhe̱
PRO.18.3	la ko chrókohya ti kjuasàya.
PRO.18.4	Ti nkehe nixja ti chojni nohe mé éxi ti sítꞌaxrjexín yeé ìnta̱ xi̱kaha;
PRO.18.4	ti chojni chónta ti kjuaxrexinkaon jína mé éxi ti ìnta̱ sítinká.
PRO.18.5	Jehya jína kixin ijnko juez tsjinki̱tsa ti chojni chónta ijie̱,
PRO.18.5	ndá tjinki̱tsahya ti nkexro chóntahya ijie̱.
PRO.18.6	Ti nkehe nixja ti chojni lo̱nti̱ la tji̱ka̱o kjuanínkaon,
PRO.18.6	la nchekjajo̱n chojni.
PRO.18.7	Ti nkehe nixja ti nkexro lo̱nti̱ mé tsjasótexín,
PRO.18.7	ti nkehe nixja sin mé tíha tsꞌitjáñaxín sin.
PRO.18.8	Ti kjuachꞌia mé éxi ijnko nkehe ixé inie chojni,
PRO.18.8	kjánchó tíha mé ncheníhi hasta nkaya a̱sén chojni.
PRO.18.9	Ti chojni séhe la ko ti chojni nchekꞌitjáña ti nkehe jína
PRO.18.9	la éxi nkoko̱a kícho sin.
PRO.18.10	Ti ihni̱é Itꞌéni Díos la éxi ijnko tja̱tꞌo̱ nte̱to tse̱he̱,
PRO.18.10	la kaín chojni jína tjejó la tóchjina sin kixin tsaáxin sin.
PRO.18.11	Ti chojni rico la tjenka̱yáxin kixin ti nkehe tjete chónta
PRO.18.11	mé éxi ijnko chjasin ijié tsíka̱ntatjen tja̱tꞌo̱ nte̱to la ko tse̱he̱.
PRO.18.12	Ti kjuahnke tji̱ka̱o ti tsꞌenxín chojni;
PRO.18.12	la ti chojni nchentsí a̱sén la tsꞌáyéhe̱ sin kjuasàya.
PRO.18.13	Ijnko kjualo̱nti̱ la ko kjuatosuéhe̱ ti tsjáte̱heni
PRO.18.13	ti na̱xa̱ kienhñani ti nkehe tsoxranchankí.
PRO.18.14	Ti kjuachéhe̱ la tjinki̱tsa kixin kjónté ijnko nkexro níhi, la tsito̱he jína,
PRO.18.14	a̱ndá ti nkexro chèhya la, ¿xá nkexrín chrókuito̱he jína?
PRO.18.15	Ti chojni tienxín la tjinkaon tsꞌitja
PRO.18.15	la ti chojni chónta kjuaxrexinkaon jína la tihin sin la tso̱nohe sin a̱ntsí.
PRO.18.16	Ti sincheki̱to̱nhe̱ni sin ijnko nkehe ndá xi̱kaha tsakítjehe sin ti puerto
PRO.18.16	la tsꞌatsínkani hasta ti itjen ti nkexro tꞌe̱to̱an.
PRO.18.17	Ti nkexro sa̱o chronka nkehe tsíkóhen la éxi ndoá chronka,
PRO.18.17	kjánchó ti ó itsi ti nkexro nínkaon la ókjé chrónka sin.
PRO.18.18	Ti Díos sinchekito̱exín ijnko kjuanínkaon la kaín tsjìin;
PRO.18.18	la tíha tsꞌóxika̱ye̱he ti chojni tjajo̱n.
PRO.18.19	A̱ntsí ixra̱ tsokjan tsonixje̱he̱ni ti kíchóni kjuajo̱nkoni ke chrókꞌuixeheni ti chjasin tsíka̱ntatjen tja̱tꞌo̱.
PRO.18.19	Ti kjuanínkaon la tóxika̱ye̱he chojni éxi ijnko puerta tsíkꞌónaxín chika.
PRO.18.20	Ti nkehe nixja nkojnko chojni
PRO.18.20	la mé xi̱kaha ti nkehe tsjacha sin, á nkehe jína o̱ tsjasóte sin.
PRO.18.21	Ti nkehe nixja sin la chónta kjuachaxin tsjajon kjuachón o̱ tsakítsje ti kjuachón;
PRO.18.21	la ti chojni chji̱ñé nixja la tsjasótexín sin tíha.
PRO.18.22	Ti nkexro kꞌuitja ijnko chojni chjin la kꞌuitja ti kjuaxróxin
PRO.18.22	kixin Itꞌéni Díos kjua̱ko̱xi̱n kixin imá tjue̱he chꞌan ti jehe sin.
PRO.18.23	Ti chojni nóa la chrónòa sin,
PRO.18.23	a̱ndá ti chojni rico la jie̱he tjate̱he.
PRO.18.24	Siín chojni chóxini jína, kjánchó xra̱hya tónínkakohen sin ti jeheni,
PRO.18.24	la siín chojni chóxini jína la a̱ntsí tjinki̱tsa sin ke ijnko kíchóni.
PRO.19.1	Ícha jína nóani la chróchóntani kjuasàya
PRO.19.1	ke chrókꞌónani ijnko chojni lo̱nti̱ la ko chꞌia.
PRO.19.2	Jehya jína sichꞌeni ijnko nkehe ti kjuénka̱yáxinhñani
PRO.19.2	kixin ti nkehe tjoka tóhen la tꞌaxrjehya jína.
PRO.19.3	Ti chojni lo̱nti̱ la tuénxín nchekꞌitjáña ti nti̱a kuènté,
PRO.19.3	la ndá ndáchro sin kixin Itꞌéni Díos chónta ijie̱.
PRO.19.4	Ti nkexro rico la chónta nchónhña nkexro tꞌiton;
PRO.19.4	a̱ndá ti nkexro nóa, la kjónté ti nkexro tꞌiton, la títo̱he ti jehe sin.
PRO.19.5	Ti chojni nduáhya chronka la tsjasóte;
PRO.19.5	la ti nkexro xriko kjuachꞌia la tíha tsꞌitjáñaxín.
PRO.19.6	Nchónhña chojni chréhe̱ ti nkexro tjinki̱tsa;
PRO.19.6	kaín chojni tjinkaon tsonixje̱he̱ ti nkexro a kixin tjinkaon sin ti nkehe tsjajon chꞌan.
PRO.19.7	Ti sin nóa, la hasta ti sin kícho títo̱he ti jehe sin,
PRO.19.7	ndá ti xi̱kaha, la kjá kaín ti sin tꞌiton sin la a̱ntsí tjoka tsíto̱he sin chꞌan.
PRO.19.7	Ti ó tsjeyá chꞌan ti sin a
PRO.19.7	la tsꞌitjahya sin chꞌan.
PRO.19.8	Ti nkexro kꞌuitja kjuaxrexinkaon jína la tjue̱he a̱sén.
PRO.19.8	Ti nkexro jína xráxinkaon ti nkehe kꞌuitja la jína tsjakꞌe.
PRO.19.9	Ti chojni nduáhya chronka la tsjasóte sin
PRO.19.9	la kaín ti chojni xrico kjuachꞌia la tsꞌitjáña.
PRO.19.10	Jehya jína kixin ijnko chojni lo̱nti̱ chróchónta itsjé nkehe tjete
PRO.19.10	la jehya jína kixin ijnko chojni chꞌexón ixra̱ chrókꞌue̱tue̱hen ti nkexro tꞌe̱to̱an.
PRO.19.11	Ti nkexro chónta kjuaxrexinkaon jína la tjokahya tónínkaon.
PRO.19.11	Ti chojni chónta kjuasáye la tꞌitjáñehe ti nkehe nduáhya kjuíchꞌe ijnko chojni.
PRO.19.12	Éxi ti tójie̱he ijnko koxra̱ mé xi̱kaha ti kjuanínkaon kuènté ijnko rey;
PRO.19.12	a̱ndá ti tjinki̱tsa chꞌan íso chojni la éxi ti ichrin náxrjón tꞌaniá.
PRO.19.13	Ti ixjan lo̱nti̱ la nchekꞌává ti itꞌé.
PRO.19.13	Ti chojnichjin nkoya̱xón tꞌóyakote ti xìi la éxi ti nchia nkochríxín tꞌáña.
PRO.19.14	Ti itꞌé ijnko xjan la títo̱éhe ti xje̱en nchia la ko nkehe tjete,
PRO.19.14	kjánchó Itꞌéni Díos mé tjajon ti ichjién sin tjenka̱yáxin jína.
PRO.19.15	Ti kjuaséhe la jehó nchekꞌajua chojni,
PRO.19.15	la ti chojni séhe la jehó tsꞌenxín kjinta.
PRO.19.16	Ti nkexro nchexiteyá ti nkehe kꞌue̱to̱an Díos la tjue̱he a̱sén;
PRO.19.16	a̱ndá ti nkexro titekakonhña la itsꞌen.
PRO.19.17	Ti nkexro nchekjen ti chojni nóa la éxi chrókjuinchekjen sin Itꞌéni Díos nkojín nkehe,
PRO.19.17	la jehe chꞌan tsje̱nke̱he chꞌan ti jehe sin kixin ti nkehe jína kjuíchꞌe sin.
PRO.19.18	Tjenduéhe xja̱an ti na̱xa̱ chájan,
PRO.19.18	kjánchó jehya imá chrókónínkakohen hasta chrókꞌóñá xjan.
PRO.19.19	Ti nkexro imá tónínkaon la tsjasóte;
PRO.19.19	xrokjuahya tsonixjehé ti nkexro jie̱he kixin a̱ntsí tso̱nínkaon.
PRO.19.20	Tihín ti kjuaxrexinkaon jína la titekaoan,
PRO.19.20	ndá chrꞌéxi̱n tso̱noha ti nkehe jína.
PRO.19.21	Nchónhña nkehe tjenka̱yáxin chojni sichꞌe sin,
PRO.19.21	kjánchó jehó Itꞌéni Díos mé tsochronka ti nkehe tso̱hen.
PRO.19.22	Náxrjón ti nkexro nchexiteyá ti nkehe tsondáchro.
PRO.19.22	Ícha jína nóani ke chrókꞌónani ijnko chojni imá chꞌia.
PRO.19.23	Ti tsjikosáyeheni Itꞌéni Díos la tíha tsjajon kjuachón,
PRO.19.23	la kjuaxróxin tsꞌejójuani la í tso̱kohya ninkehó kjuachrakon.
PRO.19.24	Ti chojni séhe la itsé ti nkehe tjiá ti plato kixin sinie,
PRO.19.24	kjánchó séhe chróchrꞌaxehen irꞌua.
PRO.19.25	Ti chojni na̱xa̱ noehña jína la jehó tsꞌitja ti ó tsꞌikon tsjasóte íjnko chojni titekakonhña,
PRO.19.25	a̱ndá ti nkexro tjenka̱yáxin jína la jehó tsonixje̱he̱ sin, la tjoka tienxín.
PRO.19.26	Ti ixjan teéhe ti itꞌé la ko tꞌinkíté ti ìñé
PRO.19.26	mé ijnko ixjan chóntahya kjuasàye la ijnko kjuatosuéhe̱ tíha.
PRO.19.27	Xje̱eni, ti tsjakꞌehya tsinhín ti kjuaxrexinkaon jína
PRO.19.27	la tsjichròe la tsi̱to̱hé ti nkehe jína.
PRO.19.28	Ti chojni nduáhya chronka nkayakon ti juez la tjanoá ti nkehe jína;
PRO.19.28	a̱ndá ti chojni jínahña la tóxríhi̱n sin ti nkehe jínahña ichꞌe sin éxi ijnko nkehe chrókjonie sin.
PRO.19.29	Ó tjechóhen ti nkehe tsjasótexín ti chojni tjatènkíhi la chóntahya kjuasàya
PRO.19.29	la ti sin lo̱nti̱ la tsꞌekon sin.
PRO.20.1	Ti vino la jehó tji̱ka̱o ti tsꞌándaxíe̱nxín chojni kícho;
PRO.20.1	la ti xran a̱ntsí fuerte la nchekjajo̱n chojni,
PRO.20.1	la ti nkexro itꞌi tíha la chóntahya sin ninkehó kjuaxrexinkaon jína.
PRO.20.2	Ti ó tso̱nínkaon ijnko rey la éxi ijnko koxra̱ tójie̱he,
PRO.20.2	la ti nkexro nchekoninkaon ti rey la chónta itsꞌen.
PRO.20.3	Ti chojni tjiatéhya ti kjuanínkaon mé tsꞌáyéhe̱ kjuasàya;
PRO.20.3	a̱ndá ti chojni lo̱nti̱ la jehó tóxríhi̱n tsjasin kjuanínkaon.
PRO.20.4	Ti chojni séhe la nchentáhya inche ti no̱nte̱e la ko tꞌe̱nka̱hya ti ña̱o tꞌaniá ichrin,
PRO.20.4	a̱ndá ti ó itsi ti ña̱o tsotjá la tsotjáhya ninkehó.
PRO.20.5	Ti nkehe tjenka̱yáxin chojni la éxi ìnta̱ imá ni̱nka,
PRO.20.5	a̱ndá ti chojni nohe la xra̱hya tsienxín tíha.
PRO.20.6	Itsjé chojni ndáchro kixin chaxín nchexiteyá,
PRO.20.6	kjánchó, ¿nkexro chrókꞌuitja ti chojni chaxín nchexiteyá?
PRO.20.7	Ijnko chojni jína la jína xritjakꞌe,
PRO.20.7	la Díos ncheñao ti xje̱en sin ti tsochréhe̱ sin ti nkehe jína.
PRO.20.8	Ti ó nchekito̱exín rey ti ijie̱
PRO.20.8	la jehó tsokomá chꞌan la tjatso̱an chꞌan ti nkehe nduáhya siín.
PRO.20.9	¿Xá nkexro chróndáchro kixin tjóá itjen
PRO.20.9	la chóntahya ninkehó ijie̱?
PRO.20.10	Itꞌéni Díos la tóxrìe̱nhña yaá nkehe;
PRO.20.10	ti nkexro nduáhya nchekji nkehe la ko ti nkexro nduáhya nchekjìinxín nkehe.
PRO.20.11	Ti nkehe tjenka̱yáxin ijnko ndasoá la tso̱noexíni
PRO.20.11	á jína la ko ndoá itjen chꞌan.
PRO.20.12	Ti ndatsjoni la tsienxíni, a̱ndá ti ikoni la tsꞌikonxíni;
PRO.20.12	la yóí tíha mé kjuíchꞌéna Itꞌéni Díos.
PRO.20.13	Jehya jehó chrókjuakꞌechrian kixin tíhi la tso̱nóaxian.
PRO.20.13	Tjakꞌetsjehé la tsochonta nchónhña nkehe sinte.
PRO.20.14	“Jehya nkehe jína ti nkehe nchekjia”, tsixro ti nkexro tsꞌe̱na.
PRO.20.14	Kjánchó ti ó kjuixin kꞌue̱na sin la tso̱hnke sin kixin ijnko nkehe jína kꞌue̱na sin.
PRO.20.15	Siín oro la ko siín nchónhña ixro̱ náxrjón, tjete sínkí;
PRO.20.15	kjánchó a̱ntsí tjete sínkí ti nkehe nixja ti chojni chónta kjuaxrexinkaon jína.
PRO.20.16	Ti tsꞌóna ijnko xroon kixin tsjenka̱yákonhéni ijnko nkexro chónhñani,
PRO.20.16	ndá ti chaxínhña tsje̱nka̱ sin la hasta ikéni sinchekꞌitjáñani.
PRO.20.17	Ti nkexro chꞌiyehe chojni la éxi ijnko nkehe ixé inie sin,
PRO.20.17	kjánchó chrꞌéxi̱n la éxi nchesen tsíkjinie sin xi̱kaha.
PRO.20.18	Ti ó tjénka̱yáxian si̱chꞌe ijnko nkehe la chrókuihín nkehe tsondáchro íso chojni.
PRO.20.18	Sáchrokjuihya ijnko guerra ti na̱xa̱ kjuénka̱yáxinhña jína.
PRO.20.19	Ti nkexro xriko kjuachꞌia la nchenoxín ti nkehe ómó chronka íjnko chojni.
PRO.20.19	Méxra̱ chrókꞌuitonhña ti nkexro xriko kjuachꞌia.
PRO.20.20	Ti nkexro ncheno̱to̱n ti itꞌé o̱ ti ìñé
PRO.20.20	la séhya tsꞌejó sin, itsꞌen sin.
PRO.20.21	Ti nkexro xra̱hya tsochónta itsjé nkehe
PRO.20.21	la chrꞌéxi̱n tsochóntahya kjuaxróxin.
PRO.20.22	Chróndáchrohya kixin sichꞌehe nkojín nkehe jínahña ti nkexro kjuítꞌaha ijnko nkehe;
PRO.20.22	ícha jína chróchohén kixin Itꞌéni Díos tsjatsìin tíha.
PRO.20.23	Itꞌéni Díos la tóxrìe̱nhña kixin sichꞌia ti nkexro nchekji
PRO.20.23	la ko nduáhya nchekjìinxín nkehe.
PRO.20.24	Ninkexró tsjachahya tso̱nohe nkehe tso̱hen chrꞌéxi̱n;
PRO.20.24	méxra̱ ícha jína tsíto̱heni kixin Itꞌéni Díos mé tsítaón nti̱a.
PRO.20.25	Ijnko kjuachrakon ti tsochenkani Díos kixin sinchexiteyáni nkojín nkehe,
PRO.20.25	ndá chrꞌéxi̱n tsjenka̱yáxini kixin sichꞌehyani ti nkehe ndáchroni.
PRO.20.26	Ti rey nohe la tꞌinkíté ti chojni jínahña éxi chrókꞌué chꞌan trigo xi̱kaha,
PRO.20.26	la ijnko xro̱chre̱ chrókjuinchetsinkáxin sin.
PRO.20.27	Ti ncha̱kuén chojni mé éxi ijnko lámpara kuènté Itꞌéni Díos,
PRO.20.27	kixin tíha mé nchenoxín kaín ti nkehe tóhen a̱sén chojni.
PRO.20.28	Ti rey ti̱konoéhe̱ chojni la ko nchexiteyá ti nkehe ndáchro
PRO.20.28	la isé tsjakꞌe la ko jína tsꞌe̱to̱an.
PRO.20.29	Ti sin ndasoá la chéhe̱ kixin ti fuerza chónta;
PRO.20.29	a̱ndá ti sin táda la chéhe̱ kixin ti kjuaxrexinkaon jína chónta.
PRO.20.30	Ticháxi̱n tsꞌekon la ko tsjasóte ti chojni jínahña,
PRO.20.30	landá tsíto̱he ti nkehe nduáhya tjenka̱yáxin.
PRO.21.1	Éxi Díos tꞌe̱to̱an nketí sátsji ti nda̱río la mé kja̱xin xi̱kaha tꞌe̱tue̱hen chꞌan a̱sén ijnko rey
PRO.21.1	kixin tsjenka̱yáxin éxi tjinkaon Itꞌéni Díos.
PRO.21.2	Kaín chojni tjenka̱yáxin kixin jína tjejó sin,
PRO.21.2	kjánchó Itꞌéni Díos mé nohe ti nkehe tjenka̱yáxin sin.
PRO.21.3	A̱ntsí tóxríhi̱n Itꞌéni Díos ti sinchexiteyá chojni ti nkehe jína la ko ndoá
PRO.21.3	ke ti tsjajon sin iko tsíchján tsjikosáyexín sin chꞌan.
PRO.21.4	Ti chojni nchehnke la ko nchejié a̱sén,
PRO.21.4	la kaín ti ijie̱ tjasin ti sin jínahña,
PRO.21.4	mé ijie̱ tíha.
PRO.21.5	Ti nkexro tjenka̱yáxin jína la kaín ti ixra̱ ichꞌe la tsꞌaxrje jína;
PRO.21.5	a̱ndá ti nkexro tóxakohen tjoka tso̱hen ixra̱ la jehó tso̱nóa.
PRO.21.6	Ti nkehe tjete kjuacha sin kixin kjuíchꞌia sin
PRO.21.6	la tíha tsꞌitjáñaxín sin éxi ti ihnchi.
PRO.21.7	Ti chojni jínahña xritje kjuanínkaon mé tíha tsꞌitjáñaxín
PRO.21.7	kixin tjinkakonhña sichꞌe ti nkehe jína.
PRO.21.8	Ti chojni tjasin ijie̱ la éxi nti̱a tsíxrèya tjejó sin;
PRO.21.8	a̱ndá ti nkehe ichꞌe ti chojni jína la ijnko nkehe ndoá tíha.
PRO.21.9	Ícha jína jahuá chrókjuakꞌe ijnko chríhnko tja̱tꞌo̱;
PRO.21.9	ke chrókjuakꞌeko̱a ijnko tjan imá nta̱xratꞌóka nkaxehen jnko nchia jína.
PRO.21.10	Ti chojni jínahña la jehó tjenka̱yáxin sin ti nkehe jínahña
PRO.21.10	la ti̱konoéhya sin ti íso chojni.
PRO.21.11	Ti ó tsjasóte ti chojni chóntahya kjuasàya
PRO.21.11	la mé xi̱kaha tsꞌitja ti nkexro na̱xa̱ noehña;
PRO.21.11	a̱ndá ti nkexro nohe la tihón la tsitekaon.
PRO.21.12	Díos, ti nkexro jína, la nohe chꞌan nkehe tjenka̱yáxin chojni jínahña,
PRO.21.12	la sinchekꞌitjáña chꞌan ti jehe sin.
PRO.21.13	Ti chojni tienhña ti tsꞌèya ti nkexro nóa,
PRO.21.13	la kja̱xin sin ti ó tsꞌèya sin nkojín ña̱o la tso̱kohya nkexro tsihin.
PRO.21.14	Ti nkehe ómó tsi̱to̱he̱n sin,
PRO.21.14	la tíha tsꞌitjáñaxín ijnko kjuanínkaon.
PRO.21.15	Chéhe̱ ti chojni jína ti ndoá títo̱exín nkojín ijie̱;
PRO.21.15	a̱ndá ti chojni tjenka̱yáxin ti nkehe jínahña la sixrànka̱ sin, chrakon sin.
PRO.21.16	Ti chojni tsíto̱he ti nti̱a kuènté ti kjuaxrexinkaon jína
PRO.21.16	la sátsji sin ti siín ti sin tsíkꞌen.
PRO.21.17	Ti nkexro jehó chréhe̱ ti nkehe ndáchro a̱sén,
PRO.21.17	la ti xran la ko ti perfume náxrjón
PRO.21.17	la jehó tso̱nóa sin.
PRO.21.18	Ti chojni jínahña la tsjasóte sin
PRO.21.18	kixin tsaá ti sin jína la ko sin ndoá tjejó.
PRO.21.19	Ícha jína jahuá chrókjuakꞌe nte̱je̱
PRO.21.19	ke chróchónta ijnko chojnichjin jie̱he la ko xra̱hya tónínkaon.
PRO.21.20	Ndo̱e ti chojni nohe la chónta itsjé nkehe tjete la ko perfume náxrjón xraxé;
PRO.21.20	a̱ndá ti chojni lo̱nti̱ la kaín nkehe chónta la jehó nchekꞌitjáña.
PRO.21.21	Ti nkexro xritjeyá ti nkehe chaxín ndoá la ko tjue̱he kícho
PRO.21.21	la mé jína tsꞌejó sin,
PRO.21.21	tsochónta sin kaín nkehe la ko tsꞌáyéhe̱ sin kjuasàya.
PRO.21.22	Ijnko chojni jína nohe la tsjacha tsꞌe̱to̱an ijnko chjasin siín ti sin tse̱he̱
PRO.21.22	la ko tsjacha sin sinchekꞌitjáña sin ti tja̱tꞌo̱ tsíka̱ntatjen ntiha.
PRO.21.23	Ti nkexro chji̱ñéhña nixja
PRO.21.23	la kanhñó tsochónta kjuanínkaon.
PRO.21.24	Ti chojni nchejié a̱sén,
PRO.21.24	la tíha mé ijnko chojni chóntahya kjuasàya la ko ihnke.
PRO.21.25	Ti nkehe tjinkaon tsochónta ti sin séhe la jehó tsji̱ka̱o ti itsꞌen chojni,
PRO.21.25	kixin jehe sin tjinkakonhña sichꞌe sin ixra̱.
PRO.21.26	Kuenté ña̱o tjenka̱yáxin sin ti nkehe tjinkaon sin chróchónta sin;
PRO.21.26	a̱ndá ti chojni jína la tóxríhi̱n sin tjajon sin nkehe.
PRO.21.27	Itꞌéni Díos la tóxriènhña ti iko tꞌóñá ti chojni jínahña
PRO.21.27	ti kaínhña a̱sén sin tjajon sin.
PRO.21.28	Ti nkexro nduáhya chronka ti nkehe tsíkóhen nkayakon ti juez la itsꞌen;
PRO.21.28	a̱ndá ti nkexro jína tihin la nkochríxín ndoá tsochronka.
PRO.21.29	Ti chojni jínahña la tja̱ko̱xi̱n éxi jína tjejó,
PRO.21.29	a̱ndá ti chojni jína la chaxín jína tjejó sin.
PRO.21.30	Itꞌéni Díos la tꞌikon kixin ti kjuaxrexinkaon kuènté chojni la ko ti imá nohe sin,
PRO.21.30	la tóyóe̱hya éxi kaín ti noexin chꞌan.
PRO.21.31	Ti soldado tóxakohen ncheyaxíhin ti koka̱te̱ kixin sátsji sin guerra,
PRO.21.31	kjánchó jehó Itꞌéni Díos mé nohe nkexro tsjacha.
PRO.22.1	A̱ntsí jína chróchóxin itsjé chojni ti jeheni
PRO.22.1	ke ti chróchóntani itsjé nkehe tjete,
PRO.22.1	la a̱ntsí jína chróchóntehe chojni kjuasàya ti jeheni
PRO.22.1	ke ti chróchóntani oro o̱ plata.
PRO.22.2	Ti chojni rico la ko ti chojni nóa la nkokón sínkí sin
PRO.22.2	kixin yóí sin la Itꞌéni Díos kjuíchꞌéna.
PRO.22.3	Ti chojni tjenka̱yáxin la tꞌikon siín kjuachrakon la sátjihya ntiha;
PRO.22.3	a̱ndá ti chojni lo̱nti̱ la ándo̱sén sátji ntiha la tjasóte.
PRO.22.4	Chrokjui̱nchejiéhya a̱sán la chrókjuíkosáyehé Itꞌéni Díos,
PRO.22.4	ndá xi̱kaha tsꞌayéhé ti nkehe tjete, ti kjuasàya la ko kjuachón.
PRO.22.5	Nti̱e ti chojni tjasin ijie̱ la siín nchónhña nkehe chrókjuichròexín chojni;
PRO.22.5	a̱ndá ti nkexro tjue̱he a̱sén la sátjihya ntiha.
PRO.22.6	Chrokjuákohé ti chájan ti nti̱a jína,
PRO.22.6	la kjónté tso̱táda sin la tsíto̱ehya sin ti nkehe kuíhin sin.
PRO.22.7	Ti sin rico la tꞌe̱tue̱hen ti sin nóa
PRO.22.7	a̱ndá ti sin itjen chichaon la sichꞌehe ixra̱ ti nkexro kjuajon ti chichaon.
PRO.22.8	Ti nkexro tsꞌe̱nka̱ nkehe jínahña la nkehe jínahña tsotjá,
PRO.22.8	la Itꞌéni Díos sinchekꞌitjáñaxín chꞌan ti jehe sin ti kjuanínkaon kuènté chꞌan.
PRO.22.9	Díos sincheñao ti nkexro tjinki̱tsa íso chojni
PRO.22.9	la tjajon nkehe sinie ti chojni nóa.
PRO.22.10	Tꞌinki̱té ti chojni tꞌándaxíha̱n la tsjìin ti tsjajo̱n chojni
PRO.22.10	ndá xi̱kaha tsjìin ti náxrjónhña la ko ti kjuanínkaon siín.
PRO.22.11	Ti nkexro tjinkaon tjóá tsjakꞌe la ko chaxín jína nixja
PRO.22.11	la xi̱kaha tsꞌiton ti rey.
PRO.22.12	Itꞌéni Díos la tꞌayakohen chꞌan ti chojni nohe,
PRO.22.12	a̱ndá ti nkexro chꞌia la nchekꞌitjáña chꞌan.
PRO.22.13	Ti nkexro séhe
PRO.22.13	la ndáchro kixin nti̱a itjen ijnko koxra̱
PRO.22.13	tjinkaon va tsꞌóñá va ti jehe chꞌan.
PRO.22.14	Irꞌua ti chojnichjin xriko itsjé chojnindoa, la éxi ijnko tòye̱ ni̱nka
PRO.22.14	tsꞌánótje̱ñá ti chojni kꞌuáyéhe̱ ti kjuanínkaon kuènté Itꞌéni Díos.
PRO.22.15	Ti kjualo̱nti̱ ichꞌe kaín chájan,
PRO.22.15	la ticháxi̱n tsꞌekon xjan ndá tsꞌaxrjehe kaín tíha.
PRO.22.16	Ti chojni rico la chꞌiyehe ti chojni nóa kixin a̱ntsí tso̱rico,
PRO.22.16	la ti chojni ncheki̱to̱nhe̱n nkehe tjete ijnko rico,
PRO.22.16	la chaxín tso̱nóa sin.
PRO.22.17	Chrokjuakꞌe chrókuihín ti nkehe nixja ti nkexro imá nohe,
PRO.22.17	la chrókjuakꞌe nkaya a̱sán kaín ti nkehe jína kjuákohá.
PRO.22.18	Náxrjón ti tsꞌitjá tsꞌenka̱chjina ti nkehe kuihín
PRO.22.18	la jína tso̱chro̱nka kaín tíha.
PRO.22.19	Ijie tsjákohá ti itan tjajon kjuaxrexinkaon
PRO.22.19	kixin jína chrókuinkachónkia Itꞌéni Díos.
PRO.22.20	Méxra̱ ikjian treinta kjuaxrexinkaon jína
PRO.22.20	kixin chrókiénxian la ko chrókꞌuitjá.
PRO.22.21	Tíhi mé tsjinki̱tsa tso̱noha ti nkehe chaxín,
PRO.22.21	ndá jína tsjate̱hé ti nkehe chrókjuanchankí nkojín chojni.
PRO.22.22	Chrokueéhya ti sin nóa kixin nóa sin
PRO.22.22	la ko chrókjui̱chꞌiahya kixin chrókjuasóte sin ti itjen ti chꞌin juez,
PRO.22.23	kixin Itꞌéni Díos mé tjinki̱tsa ti jehe sin
PRO.22.23	la sinchekjasóte chꞌan ti sin nchekjasóte ti sin nóa.
PRO.22.24	Chrokꞌuitonhña ti chojni xra̱hya tónínkaon,
PRO.22.24	la chrókꞌuitonhña ti chojni tjoka tójie̱he;
PRO.22.25	kixin ti tsꞌituan sin la kjá kja̱xian tsankiá ti nkehe nduáhya ichꞌe sin,
PRO.22.25	la xi̱kaha tsꞌitjáñaxián kja̱xin.
PRO.22.26	Chróndáchrohya kixin chrókjuenka̱yákohén ti chojni síká
PRO.22.27	kixin ti tsjachahya tsjènka
PRO.22.27	la hasta ti cama kuèntá tsakitsjaha sin.
PRO.22.28	Te̱endáhya itꞌo̱ ti nonte,
PRO.22.28	tsíkito̱he ti tꞌáchri̱a.
PRO.22.29	Ti nkexro jína ichꞌe ti ixra̱ kuènté, la sichꞌehe ixra̱ ti sin rey
PRO.22.29	la sichꞌexínhña ixra̱ ti siín ti chojni tjetuanhña.
PRO.23.1	Ti sintekoá ijnko chojni tjetoan,
PRO.23.1	la tjenka̱yáxian jína nkexro ti tjejoko̱a.
PRO.23.2	Kjónté imá tꞌenxian kjinta
PRO.23.2	la kanhñó itsjé chrókjonte.
PRO.23.3	Kanhñó chrókjuaké a̱sán ti nkehe jína chroxi sin,
PRO.23.3	kixin tíha la sichꞌiyexón sin ti jaha.
PRO.23.4	Kanhñó chrókjuénka̱yáxian kixin chróchonta itsjé nkehe tjete;
PRO.23.4	chrókꞌuitjáñahan kaín tíha.
PRO.23.5	Ti tsotsjehé jína, la tsꞌikuan kixin kohya ti nkehe tjete,
PRO.23.5	tíha la tjoka tsjaká sátsji éxi ijnko kotjua̱nhnko.
PRO.23.6	Chrokjontekoáhya ti chojni kaínhña a̱sén tjajon nkehe
PRO.23.6	la chrókjuakéhya a̱sán ti nkehe náxrjón inie sin,
PRO.23.7	kixin nduáhya tjenka̱yáxin sin, kjónté ndáchro sin:
PRO.23.7	“Inte la itꞌia”,
PRO.23.7	kjánchó kaínhña a̱sén sin tjajon sin.
PRO.23.8	Ti xi̱kaha sinte la tsotjinkaoan tsꞌokjan ti nkehe kjónté,
PRO.23.8	la ó chónkó ti náxrjón níxjehé sin.
PRO.23.9	Chronixjéhya nkehe jína ijnko chojni lo̱nti̱
PRO.23.9	kixin tsjanoá chꞌan ti kjuaxrexinkaon nixja.
PRO.23.10	Te̱endáhya ti nonte kjuajon ti sin tꞌáchri̱a
PRO.23.10	la ko chrókueéhya no̱nte̱e ti xjanòé
PRO.23.11	kixin jehe sin chónta sin ijnko Díos tsjinki̱tsa,
PRO.23.11	la jehe chꞌan sintakjasótia chꞌan.
PRO.23.12	Chrokꞌuitjá jína kaín ti nkehe jína xrako̱ha
PRO.23.12	la ko chrókuihín ti itan jína.
PRO.23.13	Chrokui̱toéhya chrókjuenduehé ti xja̱an
PRO.23.13	kixin ti tjatexian xjan ntasé ó la tsꞌenxínhña xjan tíha.
PRO.23.14	Ti tsjatexian ntasé ti xja̱an
PRO.23.14	la sinchekaá xjan kixin sátsjihya xjan ti siín ti chojni tsíkꞌen.
PRO.23.15	Xje̱eni, ti chrókónoha a̱ntsí
PRO.23.15	la imá chrókjui̱nchechéhé ti janhan.
PRO.23.16	Imá tso̱chàna ti tsi̱nha̱n
PRO.23.16	tsonixja jaha ijnko nkehe chaxín ndoá.
PRO.23.17	Chrókóchji̱no̱xiánhña ti nkehe ichꞌe ti chojni tjasin ijie̱.
PRO.23.17	Ícha jína nkochríxín chrókjuíkosáyehé Itꞌéni Díos.
PRO.23.18	Ndá ti ó tsjixin la chaxín jína tsjácha
PRO.23.18	kixin ti nkehe jína tjechohén la tsꞌitjáñahña.
PRO.23.19	Xje̱eni, chrókuihín la chrókónoha jína;
PRO.23.19	la chrókuákjá ti nti̱a jína.
PRO.23.20	Chrokꞌuitonhña ti sin imá itꞌi ixran
PRO.23.20	la ko ti sin inie nchónhña,
PRO.23.21	kixin ti chojni imá tókoan la ko ti chojni imá chrókjonie
PRO.23.21	la tso̱nóa sin, la jehó ika tsíkꞌichje tsꞌinkáya sin.
PRO.23.22	Chrokuihín ti nkehe tꞌe̱to̱an itꞌá, ti nkexro kꞌuaxrjeníxian,
PRO.23.22	la kjónté ó chrókónána ti ìná la chróchontehé tjan kjuasàya.
PRO.23.23	Chrokjuéyá ti nkehe chaxín la ko ti kjuaxrexinkaon jína;
PRO.23.23	ti nkehe xrako̱ha la chrókꞌuitjá jína la chrókiénxian jína la chrókjui̱nchekꞌitjáñahña tíha.
PRO.23.24	Itꞌé ti chájan jína tjejó la imá tso̱chéhe̱.
PRO.23.24	Ti chónta chojni ijnko xjan nohe la tso̱chéhe̱ sin.
PRO.23.25	Chrokjui̱nchechéhé itꞌá la ko ìná;
PRO.23.25	chrókjui̱nchechéhé ti nkexro kꞌuaxrjeníxian.
PRO.23.26	Xje̱eni, chrókuitekaoan ti nkehe nixja̱ha,
PRO.23.26	la chrókuákjá ti nti̱a kjuákohá,
PRO.23.27	kixin éxi ijnko tsa̱ka ni̱nka ti chojnichjin xriko itsjé chojnindoa,
PRO.23.27	la ko éxi ijnko pozo tekahya tjiá ìnta̱ mé xi̱kaha ti tjan nduáhya ixri.
PRO.23.28	Mé xi̱kaha tjechóhen tjan éxi ijnko xíche̱e
PRO.23.28	kixin nchónhña chojnindoa tsjachròe tjan.
PRO.23.29	¿Xá nkexro ti tjasóte, xá nkexro tꞌává?
PRO.23.29	¿Xá nkexro ti xritje kjuanínkaon; xá nkexro tjantoa
PRO.23.29	la ko tꞌóyako kixin tsíkóníhi?
PRO.23.29	¿Xá nkexro ti tsíkóyoa ikon?
PRO.23.30	Tíha mé ti nkexro títo̱ehya ti ixran,
PRO.23.30	la ko títo̱ehya tjeyá íjnko ixran a̱ntsí jína itsꞌi.
PRO.23.31	Méxra̱ chrókomáhña ti xran vino, kjónté náxrjón kjátse tsjehe
PRO.23.31	la ko tjáki̱ni tsjehe nkaxehen ti copa
PRO.23.31	la ko kjónté náxrjón intá tꞌinkajin isian.
PRO.23.32	Kixin tíha mé tsꞌenxián éxi ijnko konche
PRO.23.32	chrókjoñaha xi̱kaha
PRO.23.33	la tsjankíxian tsꞌikuan nkehe chaxínhña siín
PRO.23.33	la tsjenka̱yáxian la tsondáchrua nkehe náxrjónhña.
PRO.23.34	La ti ó tso̱kꞌáha la éxi ijnko ntabarco tjenka̱ya itjen nko̱siñe nda̱ñao,
PRO.23.34	mé xi̱kaha tso̱hen ti ikjá kixin tsinkixrónhan
PRO.23.35	la tsondáchrua: “Kjuate sin ti janhan la kónonahña;
PRO.23.35	kꞌóka sin la kjotéhya.
PRO.23.35	La ti ó tsꞌàya
PRO.23.35	la na̱xa̱ sátsjikjéyá ti ixran itsꞌia.”
PRO.24.1	Chrókóchji̱no̱xiánhña ti nkehe ichꞌe ti sin jínahña
PRO.24.1	la ko chrókjuénka̱yáxinhña chrókꞌuituan sin
PRO.24.2	kixin jehe sin jehó tjenka̱yáxin sin tseé sin
PRO.24.2	la ko jehó nixja sin ti nkehe jínahña tjenka̱yáxin sin sichꞌe sin.
PRO.24.3	Ti nkexro chónta kjuaxrexinkaon jína la chꞌéna ijnko nchia
PRO.24.3	la ko tjenka̱yáxin jína ti ó tsjakꞌe sin ti xránkíxixín nchia
PRO.24.4	la ti kjuaxrexinkaon chónta sin
PRO.24.4	la jína tjasin sin ti nkehe náxrjón nkaxehen ti ndo̱e,
PRO.24.4	la xi̱kaha tíha mé kjuacha sin kixin jína tjenka̱yáxin sin.
PRO.24.5	A̱ntsí tjetoan ti chrókónohe chojni ke ti chojni imá tse̱he̱;
PRO.24.5	a̱ntsí tjetoan ti chrókónohe chojni ke imá chróchónta chojni kjuachaxin tsꞌe̱to̱an.
PRO.24.6	Ti chjasin tjenka̱yáxin tsjajo̱nko íjnko chjasin la ticháxi̱n tsjenka̱yáxin jína.
PRO.24.6	Itsjé chojni ticháxi̱n tsjinki̱tsa tsjenka̱yáxin ndá tsjacha ti sin sátsjikjajo̱n.
PRO.24.7	Ti chojni lo̱nti̱ la tsjachahya tsochónta ti kjuaxrexinkaon jína;
PRO.24.7	ti tsíkónkotsé itsjé chojni ti chjasin la noehña sin nkehe tsixro sin.
PRO.24.8	Ti nkexro jehó tjenka̱yáxin sichꞌe nkehe nduáhya,
PRO.24.8	la tsondáchro chojni kixin ijnko chojni xritjeyá kjuanínkaon tíha.
PRO.24.9	Ti nkehe tjenka̱yáxin ti chojni lo̱nti̱ la ijie̱ tíha,
PRO.24.9	la kaín chojni tóxrìe̱nhña ti sin imá tꞌándaxín.
PRO.24.10	Ti tjachahya jaha ti ña̱o siín kjuaxikaon
PRO.24.10	la tjáko̱xián kixin fuertehya jaha.
PRO.24.11	Jaha chrókjui̱nchekaá ti nkexro tjejóchóhen kixin ó itsꞌen,
PRO.24.11	la chrókuíto̱ehya chrókꞌuen ti sin kohya ijie̱ kjuíchꞌe sin.
PRO.24.12	Kjónté tsondáchrua kixin noahña nkehe sítóhen,
PRO.24.12	la ti nkexro nohe kaín nkehe la ó nohe nkexrín tjénka̱yáxian.
PRO.24.12	Chaxín nohe ti nkexro tjetsjehe ti nkehe ichꞌe chojni
PRO.24.12	la jehe chꞌan la tsje̱nke̱he nkojnko chojni ti ixra̱ kjuíchꞌe.
PRO.24.13	Xje̱eni, inte ti itsje̱n kotsje̱nta náxrjón ixé;
PRO.24.13	Tsjéxian kixin imá náxrjón tíha.
PRO.24.14	Mé xi̱kaha ti tsochonta ti kjuaxrexinkaon jína
PRO.24.14	la éxi ijnko nkehe ixé,
PRO.24.14	la ti tso̱noha xi̱kaha
PRO.24.14	la jína tsꞌaxrje kaín nkehe
PRO.24.14	la ko tsoxiteyá ti nkehe tjechohén.
PRO.24.15	Jaha chojni jínahña, chrókjuénka̱yáxinhña chrókjui̱chꞌehé ijnko nkehe jínahña ti ndo̱e ti chojni jína.
PRO.24.15	Chrókjuinchekꞌitjáñahña ti ndo̱e sin.
PRO.24.16	Kjónté yato vece tsꞌitsínka ti chojni jína
PRO.24.16	la tsꞌaya sin ínaá,
PRO.24.16	kjánchó ti chojni jínahña la tsꞌitsínka
PRO.24.16	la í tsochóntahya kjuaxróxin.
PRO.24.17	Chrókócháahya ti ichrén nkehe chrókóhen ti chojni nínkakohan,
PRO.24.17	la ko chrókóchèhya a̱sán ti ó chónta sin nkojín kjuaxikaon,
PRO.24.18	kixin Itꞌéni Díos la tso̱xriènhña chꞌan ti xi̱kaha tsjenka̱yáxian
PRO.24.18	landá sinchekjasótehya chꞌan ti nkexro a.
PRO.24.19	Chrókónínkakonhña ti nkojín nkehe ichꞌe ti sin tjenka̱yáxinhña jína,
PRO.24.19	la ko chrókóchji̱no̱xiánhña ti nkehe tjenka̱yáxin ti sin tjasin ijie̱,
PRO.24.20	kixin ti sin tjenka̱yáxin nkehe jínahña la kjuaxróxinhña tsꞌejó sin chrꞌéxi̱n,
PRO.24.20	la ti sin jínahña la tsꞌitjáña sin éxi tꞌanka ijnko xrohi.
PRO.24.21	Xje̱eni, chrókjuíkosáyehé Itꞌéni Díos la ko ti rey tꞌe̱to̱an
PRO.24.21	la chrókꞌuitonhña ti sin imá jie̱he,
PRO.24.22	kixin xrína̱hña titàyé itsi ijnko kjuaxikaon tsꞌitjáñaxín sin,
PRO.24.22	la ninkexró noehña nkexrín tsꞌe̱to̱an Díos la ko ti rey kixin tsjasótexín sin.
PRO.24.23	Kja̱xin tíhi ti kjuaxrexinkaon chronka ti sin nohe:
PRO.24.23	Ti sin juez la nkokón chrókjuinchekito̱exín sin ti iji̱é chojni, kjónté chojni rico o̱ nóa.
PRO.24.24	Ti nkojín juez tsondáchro kixin ti nkexro nduáhya kjuíchꞌe la chóntahya ijie̱
PRO.24.24	la kjá itsjé chojni tso̱nínkaon la tsotjinkakonhña sin ti juez a.
PRO.24.25	A̱ndá ti juez jína sinchekito̱exín iji̱é ti nkexro nduáhya kjuíchꞌe,
PRO.24.25	la tsondáchro chojni kixin ijnko juez jína ti jehe chꞌan,
PRO.24.25	la ko tsjikosáyehe sin chꞌan.
PRO.24.26	Ti nkexro jína tjate̱he nkojín nkehe
PRO.24.26	la imá tóchéhe̱ ti nkexro tjejótihin.
PRO.24.27	Sa̱o chrókjui̱chꞌe ti ixra̱ kuèntá
PRO.24.27	la ko ti ixra̱ chonta no̱nta̱a,
PRO.24.27	a̱ndá chrꞌéxi̱n la jína si̱chꞌéna ndo̱a.
PRO.24.28	Chrokjóntahya ti kichua ti kohya nkehe kjuíchꞌe,
PRO.24.28	la ko chrókjui̱chꞌénehña kjuachꞌia ti nkexro choxián.
PRO.24.29	Chróndáchrohya: “Ti nkehe kjuíchꞌehe sin ti jeheni la kja̱xin xi̱kaha sichꞌeheni sin
PRO.24.29	éxi kjuíchꞌe sin mé xi̱kaha tsje̱nke̱heni sin.”
PRO.24.30	Janhan kꞌuatsínka chjinaxón no̱nte̱e ti chojni séhe
PRO.24.30	la ko chjinaxón ti siín ito uva kuènté ti chojni tjenka̱yáxinhña jína,
PRO.24.31	la kꞌuíkua̱n kixin nkuíxín la siín itsjé ntachꞌi̱
PRO.24.31	la ko ti chjaka kuènté sin la ó tsíxika.
PRO.24.32	Ndá ti kꞌuíkua̱n tíha ndá kjuénka̱yáxian
PRO.24.32	la kꞌuitja ijnko nkehe:
PRO.24.33	la tsjoa itjá kixin a̱ntsí jína tsjakꞌéchrian
PRO.24.34	ndá ti xi̱kaha la tso̱nóa jaha mé éxi chrókui ijnko nkexro che̱e yámá chika
PRO.24.34	la chrꞌéxi̱n tsochontahya nkehe sinte.
PRO.25.1	Kja̱xin tíhi tsíndáchro Salomón, ndá kuánkí ti sin chꞌehe ixra̱ Ezequías, ti rey kuènté Judá:
PRO.25.2	Tjikosayéheni Díos kixin jehe chꞌan tjasin chꞌan kaín nkehe ómó,
PRO.25.2	a̱ndá tjikosayéheni ti sin rey kixin jehe sin tjanchankí sin la ko tso̱nohe sin nkojín nkehe tsíkóhen.
PRO.25.3	Ti nkehe tjenka̱yáxin ti sin rey la kohya nkexro nohe tíha
PRO.25.3	kixin tíha la éxi noixín ti nka̱jní la ko jiéxin ti chjasintajni.
PRO.25.4	Takítsjehé ti kji̱ta̱ chónta ti plata
PRO.25.4	ndá xi̱kaha jína tsꞌóna ijnko nkehe tjete.
PRO.25.5	Takítsjexián ti nkexro tjenka̱yáxinhña jína ti itjen ti rey
PRO.25.5	ndá xi̱kaha jína tsꞌe̱to̱an chꞌan.
PRO.25.6	la ko chrókjuakꞌehya ti tsꞌejó ti sin tjetoan.
PRO.25.7	Ícha jína chróchohén chróndáchrojia ti rey kixin ntiha chrókjuakꞌetja̱xian.
PRO.25.7	Ti náhí, la chrókósuáha ti si̱ntasataha ti rey nkayakon ti sin tjejó ntiha.
PRO.25.7	Ti tꞌíkuan ijnko nkehe nduáhya
PRO.25.8	la jehya tjoka chrókjuichenka ti sin tꞌe̱to̱an
PRO.25.8	kixin ti ó tsjixin la noahña nkehe tso̱hen,
PRO.25.8	la ti tsondáchro íjnko chojni kixin chaxínhña xi̱kaha tíha, ndá imá tso̱suáha.
PRO.25.9	Ícha jína chrókjuá ti chojni kjuajo̱nko̱a,
PRO.25.9	kjánchó chróchenkahya íso chojni ti nkehe kóhen.
PRO.25.10	Kixin ti chrókuihin íjnko nkexro tíha la chrókósuáha
PRO.25.10	la ndá imá chrókjuanoá sin ti jaha
PRO.25.10	la í tsochóntehya sin kjuasàya ti jaha.
PRO.25.11	Éxi ijnko manzana tsíkꞌónaxín oro síkjajin plata
PRO.25.11	mé xi̱kaha ti nkehe tsonixjehé ti nkexro imá ticháxi̱hin.
PRO.25.12	Éxi ijnko kochꞌa̱ninko o̱ éxi ijnko nkehe náxrjón tsoteya sin tsíkꞌónaxín oro,
PRO.25.12	mé xi̱kaha ti kjuaxrexinkaon níxjehé ti nkexro tihin jína.
PRO.25.13	Ti nkexro jína tjixín ixra̱
PRO.25.13	la éxi ti ìnta̱ ikin chrókꞌui chojni ti ña̱o imá sóa
PRO.25.13	la xi̱kaha tso̱chèxin a̱sén ti làmoé ti nkexro a.
PRO.25.14	Éxi ti xri̱nto̱ la ko ti itji̱ chóntahya ichrin
PRO.25.14	mé xi̱kaha ti chojni nchehnke ndáchro tsjajon ichrén nkehe, a̱ndá chaxínhña tjajon.
PRO.25.15	Ti tsonixjani nkojína la mé xi̱kaha tsjìinxín ti kjuanínkaon kuènté ti sin tꞌe̱to̱an,
PRO.25.15	la ti imá jína tsonixjani la tsitekaon ti sin imá jie̱he.
PRO.25.16	Ti tsꞌitjá itsje̱n kotsje̱nta la chrókjontehya imá yeé;
PRO.25.16	kixin ti sinte yeé la tso̱síña̱ha.
PRO.25.17	Nkoya̱xónhña chrókjuia ndo̱e ti nkexro choxián,
PRO.25.17	ti náhí la tso̱chji̱hi̱ sin la tso̱nínkakohan sin.
PRO.25.18	Ti nkexro tjontá ti nkexro tꞌiton
PRO.25.18	la éxi ijnko espada xi̱kaha ncheníexín sin ti nkexro a.
PRO.25.19	Ti chóxini ijnko chojni a̱ndá tjinki̱tsahyani sin ti siín ijnko kjuaxikaon,
PRO.25.19	la tíha mé éxi chróchóntani ijnko ñenoni imá tjoté, o̱ éxi ijnko to̱téni tsíchjenjin.
PRO.25.20	Ti chrótsje̱he̱ni ijnko isón ti nkexro tꞌává
PRO.25.20	la éxi chrókuikjanjini vinagre ti tsíchrítꞌo̱ o̱ éxi
PRO.25.20	chrókuakitsjeheni ijnko chojni ti ika tꞌitsáte ti ña̱o imá ikin.
PRO.25.21	la ti tꞌenxín ìnta̱ la chje̱hé ìnta̱ itsꞌi.
PRO.25.22	A̱ndá ti xi̱kaha si̱chꞌe la tso̱suéhe̱ sin,
PRO.25.22	a̱ndá Itꞌéni Díos mé tsje̱nka̱ha̱ chꞌan.
PRO.25.23	Éxi ti xri̱nto̱ tji̱xi̱n norte nchekꞌaniá ichrin,
PRO.25.23	mé xi̱kaha ti chojni tꞌándaxíhi̱n kícho la tjasin kjuanínkaon.
PRO.25.24	Ícha jína jahuá chrókjuakꞌe ijnko chríhnko nchia,
PRO.25.24	a̱ndá kanhñó jína chrókjuakꞌeko̱a ijnko tjan imá jie̱he nkaxehen ijnko nchia imá náxrjón.
PRO.25.25	Éxi ìnta̱ náxrjón ikin chrókꞌui ti nkexro ikꞌuén ìnta̱,
PRO.25.25	mé xi̱kaha ti chrókuihini kixin jína tjejó ti nkexro sákjuí ikjín.
PRO.25.26	Éxi ìnta̱ tjóá tónkojié ti ìnta̱ kji̱ta̱,
PRO.25.26	mé xi̱kaha ti chrókꞌuiton ti ijnko chojni jína ti chojni ixri ti nti̱a jínahña.
PRO.25.27	Ti chrókjonte yeé itsje̱n kotsje̱nta la jehya jína tíha
PRO.25.27	la ko kja̱xin jehya jína ti ijnko chojni chrókjueyá jehó ti kjuachaxin kixin a̱ntsí chrókꞌue̱to̱an.
PRO.25.28	Éxi ijnko chjasin chóntahya ti tja̱tꞌo̱ tsíka̱ntatjen
PRO.25.28	mé xi̱kaha ti nkexro noehña tsꞌe̱tue̱hen a̱sén.
PRO.26.1	Éxi tꞌániá chrintá ti ncha̱kuén sóa
PRO.26.1	o̱ chrókꞌuaniá ichrin ti ña̱o tsotjá chojni
PRO.26.1	mé xi̱kaha ti chrókjuikosáyeheni ti chojni lo̱nti̱.
PRO.26.2	Éxi ti koxéva sátsji va o̱ éxi ti golondrina xritjaká va,
PRO.26.2	mé xi̱kaha ti chojni tjanchajihi̱n ijnko chojni, la ó chónkó tíha.
PRO.26.3	Ti ntasé mé tsꞌekoxín ti koka̱te̱,
PRO.26.3	a̱ndá irꞌua ti kolócho la tꞌinka chika freno,
PRO.26.3	mé xi̱kaha ti chojni lo̱nti̱ la ijnko ntasé tsꞌekoxín.
PRO.26.4	Chrokjuáte̱ehya ijnko nkehe lo̱nti̱ ti nkehe nixja ti chojni lo̱nti̱
PRO.26.4	kixin ti tsjate̱hé la tsꞌóna éxi jehe sin.
PRO.26.5	Chrokjuáte̱hé ijnko nkehe ndoá ti chrónixja̱ha ti chojni lo̱nti̱,
PRO.26.5	ndá xi̱kaha sinchenkehya sin kixin imá nohe sin.
PRO.26.6	Éxi ijnko chojni chrókóchríjin to̱té
PRO.26.6	mé xi̱kaha ti nkexro ichrꞌán ijnko chojni lo̱nti̱ sátsjichronka nkojín nkehe kóhen.
PRO.26.7	Ijnko chojni xrokjuahya itji, la kjínhña sátsji,
PRO.26.7	mé xi̱kaha ti kjuaxrexinkaon, ijnko chojni lo̱nti̱ la chꞌehya ixra̱.
PRO.26.8	Ti chrókjuikosáyeheni ijnko chojni lo̱nti̱ la chónkó tíha
PRO.26.8	éxi ijnko ixro̱ chrókꞌuite nkaya ti hno̱xro̱nchísén la xitjahya sátsji.
PRO.26.9	Éxi jnko chojni tsékoan tsíkꞌinhi̱n itja ijnko ichꞌi̱
PRO.26.9	mé xi̱kaha ti nkehe nixja ijnko chojni lo̱nti̱ la chónkó.
PRO.26.10	Éxi ijnko nkexro xraá flecha ncheníexín kaín ti nkexro tꞌatsínka nti̱a
PRO.26.10	mé xi̱kaha ti nkexro chjéhe ixra̱ jnko chojni lo̱nti̱ o̱ chojni xriyéhi.
PRO.26.11	mé xi̱kaha ti chojni lo̱nti̱ la ikjan ichꞌe ti nduáhya ínaá.
PRO.26.12	¿Á kꞌuíkuan ijnko chojni tjenka̱yáxin kixin imá nohe ní?
PRO.26.12	Ícha jína chrókjoni ijnko nkexro lo̱nti̱ ke ti nkexro a.
PRO.26.13	Ti chojni séhe la chꞌia ndáchro:
PRO.26.13	“Nti̱a la siín koxra̱ tjinkaon sinie chojni.”
PRO.26.14	Ijnko puerta la jehó xitje̱he̱ la ko tꞌikjéhe̱
PRO.26.14	mé xi̱kaha ti chojni séhe la jehó xrachjehen la ko xrakja̱ña chritaón ti càmé.
PRO.26.15	Ti nkexro séhe la itsé ti nkehe tjinká plato,
PRO.26.15	kjánchó séhe chróchrꞌaxehen irꞌua.
PRO.26.16	Ti chojni séhe la tjenka̱yáxin kixin a̱ntsí nohe
PRO.26.16	ke yato ti chojni a̱ntsí nohe tjáte̱he kaín nkehe.
PRO.26.17	Ti tsjiaté ijnko kjuanínkaon ókjé
PRO.26.17	la éxi chrókꞌuitja̱tsehén ndatsjon ijnko koni̱a̱ imá jie̱he.
PRO.26.18	Éxi ijnko chojni loco itꞌe
PRO.26.18	flecha síchrꞌákjen xrohi tsꞌenxín chojni,
PRO.26.19	mé xi̱kaha ti nkexro chꞌiyehe ti nkexro tꞌiton
PRO.26.19	ndá chrꞌéxi̱n tsondáchro kixin kaín tíha la jehó ijnko kjuatsítán ó.
PRO.26.20	Ti kohya ni̱o la tsꞌanka ti xrohi
PRO.26.20	la ti kohya ti nkexro imá xriko kjuachꞌia la tsꞌitjáña ti kjuanínkaon.
PRO.26.21	Ti chꞌoni la tꞌóna xrinta; ti ni̱o la tꞌákjen xrohi
PRO.26.21	mé xi̱kaha ti tjajo̱n chojni la tji̱xi̱n ti kjuanínkaon.
PRO.26.22	Ti kjuachꞌia xriko chojni la éxi ijnko nkehe imá náxrjón inie chojni,
PRO.26.22	kjánchó tíha la ncheníhi ti jehe sin.
PRO.26.23	Éxi ti plata tsíkjimá ijnko ichi̱
PRO.26.23	mé xi̱kaha ti nkehe náxrjón nixja ti chojni jínahña, kjánchó chaxínhña.
PRO.26.24	Ti nkexro nínkaon la chꞌiyaxón jína nixja,
PRO.26.24	kjánchó nkaya a̱sén la tjenka̱yáxin ti nkehe jínahña sichꞌe.
PRO.26.25	Chrokuitekákonhña kjónté imá jína chrónixja sin
PRO.26.25	kixin ti nkehe tjenka̱yáxin sin la jehó nkehe jínahña.
PRO.26.26	Kjónté tjinkaon sin sinchemá sin ti kjuanínkaon chónta sin,
PRO.26.26	la chrꞌéxi̱n la kaín chojni tso̱nohe tíha.
PRO.26.27	Ti nkexro takjenkehe ijnko tòye̱ la tíha tsꞌánótje̱ñá;
PRO.26.27	a̱ndá ti nkexro nchenkájin ijnko ixro̱ la tíha tsoxratja.
PRO.26.28	Ti nkexro chꞌia la ncheníhi ti nkexro kjuíchꞌiyehe;
PRO.26.28	la ti chojni chꞌiyehe iso chojni la tíha tsꞌitjáñaxín sin.
PRO.27.1	*
PRO.27.1	kixin noahña nkehe tso̱hen ti ña̱o tsinkáki.
PRO.27.2	Chrokjui̱nchenkehya kixin imá noha;
PRO.27.2	ti̱to̱hé kixin íjnko nkexro chóxinhña chróndáchro kixin chaxín noha.
PRO.27.3	Ti ixro̱ la ko ti nchesen la imá iye,
PRO.27.3	kjánchó a̱ntsí iye ti kjuanínkaon chonta ti chojni lo̱nti̱.
PRO.27.4	Ti kjuanínkaon la imá jínahña la nchekꞌitjáña chojni,
PRO.27.4	la ti kjuachji̱no̱xíhin la, ¿xá nkexro chrókjuacha chrókjuajo̱nko tíha?
PRO.27.5	Ícha jína noxín chrókjuenduáha sin
PRO.27.5	ke ómó chrótjua̱ha̱ sin.
PRO.27.6	Ícha jína chrókjuincheníhi ti nkexro choxián
PRO.27.6	ke ti chojni nínkakohan chrótjáha ijnko kochíto.
PRO.27.7	Ti chojni ó tsíkokje̱he tsíkjinie la kjónté ti itsje̱n kotsje̱nta la tjinkakonhña sin.
PRO.27.7	Kjánchó ti chojni tꞌenxín kjinta la kjónté ti nkehe itsjá la náxrjón, ichro sin.
PRO.27.8	Éxi ti koxroxe sátsíkji̱xi̱n ka̱ké;
PRO.27.8	mé xi̱kaha ti nkexro sátjixin ti chjasén.
PRO.27.9	Éxi ijnko nkehe náxrjón xraxé nchechéhe̱ a̱séni,
PRO.27.9	mé xi̱kaha tóchéhe̱ni ti náxrjón nixja ti nkexro chóxini.
PRO.27.10	Chrokui̱toéhya ti nkexro itjuá jína la ko ti nkexro chóxin itꞌá.
PRO.27.10	Chrokjuihya ndo̱e ti kichua ti ña̱o kjuaxróxinhña itjen a̱sán.
PRO.27.10	Ícha jína chrókjuá ti sin tjejó chjinaxón ndo̱a ke ti kichua tjejó imá ikjín.
PRO.27.11	Xje̱eni, chrókꞌuitjá jína, ndá xi̱kaha chrókjui̱nchechéhé ti a̱sená
PRO.27.11	ndá xi̱kaha jína chrókjuata̱ha̱ ti nkehe ndáchro ti chojni xrichꞌia.
PRO.27.12	Ti chojni tjenka̱yáxin la ndá tꞌikon siín nkojín kjuachrakon la ókjé sátji;
PRO.27.12	a̱ndá ti chojni tjenka̱yáxinhña la ándo̱sén sátji la tjasóte.
PRO.27.13	Ti nkexro tsjanchejie̱he nkehe ti nkexro chóxinhña,
PRO.27.13	la chrókjuaxrjehe ti camisé kixin tíha chrókjue̱nka̱xin ti síkán.
PRO.27.14	Ti nkexro na̱ndóye itsen tsꞌéye̱he̱ ti nkexro chóxin
PRO.27.14	la tso̱nínkaon ti nkexro a.
PRO.27.15	Éxi ijnko nchia imá tꞌáña ti tꞌaniá ichrin,
PRO.27.15	mé xi̱kaha ti chojnichjin imá itje kjuanínkaon.
PRO.27.16	Ti tjinkaoni chrókjuinchetáníni tjan la éxi chrókótjinkaoni chrókꞌuinkakohe̱ni ti xri̱nto̱
PRO.27.16	o̱ éxi chrókui̱ki̱ani aceite ti itjani.
PRO.27.17	Éxi ti chika la nkokón chika tso̱tatéxin kícho,
PRO.27.17	mé xi̱kaha ti chojni la nkokón chojni tsjenduéhe kícho.
PRO.27.18	Ti chojni tꞌayakohen ti inta higo la sinie ti ito;
PRO.27.18	ti nkexro tꞌayakohen ti nkehe chónta ti làmoé la tsꞌáyéhe̱ kjuasàya.
PRO.27.19	Ti tsotsjehé ti ìnta̱ tjiá la tsꞌikuan ti nkayakuan;
PRO.27.19	la ti tsotsjehé ti a̱sán la tso̱noha nkexrín itjen.
PRO.27.20	Ti kjuachꞌén
PRO.27.20	mé xi̱kaha ti chojni chónta itsjé nkehe la íché tjinkaon sin.
PRO.27.21	Ti oro la ko ti plata ticháxi̱n tsꞌatsínkaxín xrohi, á jína tsꞌaxrje,
PRO.27.21	a̱ndá chojni la tso̱noexín kixin á jína itjen ti chóntehe chojni kjuasàya.
PRO.27.22	Kjónté sinchekjasóte sin la ko tsjate sin
PRO.27.22	ti chojni lo̱nti̱ éxi chrókjuinchetsinká sin chꞌan
PRO.27.22	la xitjahya tsakítsjehe ti kjualo̱nti̱.
PRO.27.23	Chrokꞌuayakohén ti kolélo kuèntá
PRO.27.23	la ko imá chrótjue̱hé kaín ti iko chonta,
PRO.27.24	kixin ti nkehe tjete la ko ti corona
PRO.27.24	la jehya nkochríxín tsochonta.
PRO.27.25	Ti ó si̱nchetjóá ti no̱nta̱a la tsꞌaña kaxi,
PRO.27.25	la ko tsjéjua ti kaxi siín nte̱je̱.
PRO.27.26	Ti kolélo kuèntá la tsochontaxián ika tsꞌítsa,
PRO.27.26	la ko ti kolitóxja̱n chonta tsakítsjexián chichaon tsꞌe̱naxín no̱nta̱a.
PRO.27.27	La ti kotèntso̱ la tsjajon va yeé itsjen,
PRO.27.27	a̱ndá tsꞌóna nkehe sinte jaha la ko kaín xja̱an
PRO.27.27	la ko kaín ti sin tꞌaha ixra̱.
PRO.28.1	Ti chojni jínahña la tinká kjónté kohya nkexro chréhe̱;
PRO.28.1	a̱ndá ti chojni jína la chrakonhña sin éxi ijnko koxra̱.
PRO.28.2	Ti siín kjuanínkaon ijnko chjasin
PRO.28.2	la siín itsjé nkexro tjinkaon tꞌe̱to̱an,
PRO.28.2	kjánchó ti ó ijnko nkexro nohe tsꞌe̱to̱an
PRO.28.2	la siín kjuaxróxin ti chjasin a.
PRO.28.3	Ti chojni nóa nchekjasóte ti sin nóa
PRO.28.3	la éxi ti ichrin tsa̱nka̱ tꞌaniá nchekꞌitjáña ti nkehe tsíkꞌóna.
PRO.28.4	Ti nkexro tito̱he ti ley kuènté Díos, la tjikosáyehe sin ti chojni tjenka̱yáxinhña jína;
PRO.28.4	a̱ndá ti nkexro nchexiteyá ti ley la nínkakohen ti jehe sin.
PRO.28.5	Ti chojni jínahña la tienxínhña sin nkexrín tsꞌejó sin ndoá;
PRO.28.5	a̱ndá ti nkexro titekaon Itꞌéni Díos la tja̱ko̱xi̱n kixin tienxín kaín nkehe.
PRO.28.6	A̱ntsí jína ti chojni nóa chónta kjuasáye
PRO.28.6	ke ijnko chojni rico chꞌiyehe chojni.
PRO.28.7	Ti chájan ndasoá nohe la nchexiteyá ti ley kuènté Díos;
PRO.28.7	a̱ndá ti chájan tꞌiton ti chojni kóchjinka, imá inie la jehó nchesuéhe̱ ti itꞌé.
PRO.28.8	Ti nkexro tjacha itsjé chichaon kixin nchekjen iso chojni, la ndá tjanchia itsjé tsjachataón,
PRO.28.8	la Díos tsakítsjehe kaín la tsochjéhe chꞌan íjnko nkexro tjenka̱yáxin jína kixin sincheki̱to̱nhe̱n ti sin nóa.
PRO.28.9	Ti nkojín nkexro tjinkakonhña tsihin ti nkehe kꞌue̱to̱an Díos
PRO.28.9	la kja̱xin Díos tsienhña ti nkehe tjanchia sin.
PRO.28.10	Ti nkexro tsjachròe ti sin ndoá ixri kixin tsákja sin ti nti̱a jínahña,
PRO.28.10	la tsꞌitsínkayá sin ti tòye̱ kjuíchꞌéna sin,
PRO.28.10	a̱ndá ti sin jína tjejó la tsꞌáyéhe̱ sin ti nkehe jína.
PRO.28.11	Ti chojni rico la tjenka̱yáxin kixin imá nohe;
PRO.28.11	kjánchó ti chojni nóa chaxín nohe la nohe kixin nduáhya tjenka̱yáxin ti sin a.
PRO.28.12	Ti tsjacha ti chojni ndoá tjejó la tsꞌixin ijnko kia ijié;
PRO.28.12	a̱ndá ti tsjacha ti nkexro tjasin ijie̱, la kaín chojni tsochrakon la tsꞌejómá.
PRO.28.13	Ti nkexro nchemá ti ijie̱ kjuasin la ninkehó tsjachahya;
PRO.28.13	a̱ndá ti nkexro chronka la ko tito̱he ti ijie̱, la Díos tsꞌóxika iji̱é sin.
PRO.28.14	Díos ncheñao ti nkexro nkochríxín tjikosáyehe ti jehe chꞌan;
PRO.28.14	a̱ndá ti nkexro sinchecha a̱sén tsitekakonhña la tsi̱hi̱ sin ti kjuaxróxinhña.
PRO.28.15	Éxi ijnko koxra̱ jie̱he o̱ éxi ijnko oso tꞌenxín kjinta
PRO.28.15	mé xi̱kaha ti chojni jínahña tꞌe̱to̱an ti chjasin tjejó ti sin nóa.
PRO.28.16	Ti nkexro tꞌe̱to̱an chóntahya kjuaxrexinkaon jína la jehó tseé la ko sinchekjasóte chojni,
PRO.28.16	a̱ndá ti nkexro jína tjenka̱yáxin la tsjacha tsꞌe̱to̱an la tsjakꞌe itsjé nánó.
PRO.28.17	Ti nkexro sákjuixin chjasin kꞌóñá ijnko chojni, la nkochríxín tsꞌajikinká sin hasta itsꞌen sin,
PRO.28.17	la í chájína í ninkexró tsjinki̱tsehya ti jehe sin.
PRO.28.18	Ti nkexro chónta kjuasáye la nkochríxín tsjinki̱tsa Díos;
PRO.28.18	a̱ndá ti chojni nduáhya ixri la tsjasóte.
PRO.28.19	Ti nkexro tꞌe̱nka̱ no̱nte̱e la jína tso̱kje̱he sin sinie sin;
PRO.28.19	a̱ndá ti nkexro séhe la sítjité tse̱e sin kjinta.
PRO.28.20	Ti nkexro jína nchexiteyá la tsꞌáyéhe̱ sin kjuasàya,
PRO.28.20	a̱ndá ti nkexro jehó tóxakohen tsjacha nchónhña chichaon la tsjasóte.
PRO.28.21	Jehya jína si̱nchekjasóte íjnko chojni chóntahya ijie̱;
PRO.28.21	kixin siín chojni la kjónté itꞌo̱ nio̱tja̱ ó takja sin la xi̱kaha ichꞌe sin.
PRO.28.22	Ti nkexro imá tjinkaon tso̱rico,
PRO.28.22	la noehña kixin chrꞌéxi̱n la a̱ntsí tso̱nóa.
PRO.28.23	Ti nkexro tjenduéhe ijnko chojni nduáhya itjen la chrꞌéxi̱n ti chojni xrenduéhe la imá tsjikosáyehe ti nkexro a;
PRO.28.23	a̱ndá ti chojni chénkahya ti nkexro nduáhya itjen, la tsjikosáyehya sin.
PRO.28.24	Ti nkexro teéhe ti itꞌé la ko ìñé
PRO.28.24	la ndáchro kixin jehya ijie̱ tíha,
PRO.28.24	la tíha mé tóyóhe̱ ti chojni tsíkjàya xi̱kaha.
PRO.28.25	Ti nkexro tóxríhi̱n tsochónta nchónhña nkehe la itje kjuanínkaon;
PRO.28.25	a̱ndá ti nkexro titekaon Itꞌéni Díos la jína tsjacha.
PRO.28.26	Ti chojni ndáchro kixin jehó nohe la lo̱nti̱;
PRO.28.26	a̱ndá ti nkexro chónta kjuaxrexinkaon la jína tsjakꞌe.
PRO.28.27	Ti nkexro tjinki̱tsa ti chojni nóa la sinchetjáñahña ninkehó;
PRO.28.27	a̱ndá ti nkexro tsjinki̱tsehya ti chojni nóa la nchónhña chojni sincheno̱to̱n ti jehe sin.
PRO.28.28	Ti tsjacha ti chojni jínahña tsꞌe̱to̱an la tjejómá ti chojni jína;
PRO.28.28	a̱ndá ti ó tsꞌitjáña ti chojni jínahña la a̱ntsí tsjacha ti chojni jína ixri.
PRO.29.1	Ti nkexro tjinkakonhña tsoxrenduéhe,
PRO.29.1	la tjoka tsꞌitjáña la kohya ninkexró tsjinki̱tsa.
PRO.29.2	Ti tsꞌe̱to̱an ijnko nkexro ndoá itjen, la kaín ti chojni tjejó ti chjasin la tso̱chéhe̱.
PRO.29.2	A̱ndá ti tsꞌe̱to̱an ijnko chojni jínahña la kaín ti chojni la tsjasóte sin.
PRO.29.3	Ti nkexro tjinkaon kjuaxrexinkaon jína la sinchechéhe̱ ti itꞌé;
PRO.29.3	a̱ndá ti nkexro xriko ti chojnichjin nduáhya ixri la sinchekꞌitjáña kaín ti chichaon chónta.
PRO.29.4	Ti rey jína tꞌe̱to̱an la jína itjen ti chjasin kuènté;
PRO.29.4	a̱ndá ti nkexro jehó tjanchia itsjé chichaon tsꞌáyéhe̱ la sinchekꞌitjáña ti chjasin a.
PRO.29.5	Ti nkexro imá tjikosáyehe ti nkexro tꞌiton,
PRO.29.5	la tsjacha sin tsjachròe sin kixin tsjasin ijie̱ kixin kjuakꞌe sin ijnko tóye̱ chrókꞌuitsínkayá ti nkexro a.
PRO.29.6	Ti chojni tjenka̱yáxinhña ti nkehe jína la jehó tjeyá sin ti nkehe tsꞌitjáñaxín sin;
PRO.29.6	a̱ndá ti chojni jína la chéhe̱ sin la ko itsje sin.
PRO.29.7	Ti nkexro jína la xráxinkaon ti chojni nóa;
PRO.29.7	a̱ndá ti chojni jínahña la tjiatéhya sin nkehe tꞌatsínka ti sin nóa.
PRO.29.8	Ti chojni xritꞌándaxín la tjasin sin kjuanínkaon ti chjasén sin;
PRO.29.8	a̱ndá ti chojni chónta kjuaxrexinkaon la tjasiyóxin sin ti kjuanínkaon.
PRO.29.9	Ti chojni nohe, tsjajo̱nko ijnko chojni lo̱nti̱
PRO.29.9	la ti tso̱jié ti kjuanínkaon la í xitjahya tso̱yóxin.
PRO.29.10	Ti chojni tjàya la tjinkakonhña ti nkexro tjenka̱yáxin ti nkehe jína;
PRO.29.10	la tjinkaon sin tsꞌóñá sin ti sin jína.
PRO.29.11	Ti chojni lo̱nti̱ la xra̱hya tónínkaon;
PRO.29.11	a̱ndá ti chojni nohe la tꞌe̱tue̱hen a̱sén kixin tso̱nínkakonhña.
PRO.29.12	Ti ijnko nkexro tꞌe̱to̱an tienxín ti kjuachꞌia
PRO.29.12	la kaín ti sin chꞌehe ixra̱ la sichꞌe sin ti nkehe jínahña.
PRO.29.13	Ti chojni nóa la ko ti chojni nchekjasóte ti jehe sin
PRO.29.13	la Itꞌéni Díos kjuajon kjuachaxin kixin tsꞌejó yóí sin.
PRO.29.14	Ti rey ndoá tꞌe̱tue̱hen ti sin nóa
PRO.29.14	la ti kjuachaxin kuènté chꞌan la nkochríxín tsjakꞌe.
PRO.29.15	Ti ijnko inta vara xrenduéexin ijnko chájan la a̱ntsí tsꞌitja tsochónta kjuaxrexinkaon;
PRO.29.15	a̱ndá ti chájan chóntahya kjuasàya la jehó sinchesuéhe̱ ti ìñé.
PRO.29.16	Ti siín nchónhña chojni nduáhya tjenka̱yáxin la tsꞌixin nchónhña ijie̱;
PRO.29.16	kjánchó ti chojni ndoá tjejó la tsꞌikon sin nkexrín tsꞌitjáña ti sin a.
PRO.29.17	Tjéntuéhé ti xja̱an landá kjuaxróxin tsjakꞌe
PRO.29.17	la ko tso̱chéhe̱ a̱sán.
PRO.29.18	Ti kohya ijnko nkexro tsochronka ti nkehe tꞌe̱to̱an Díos tso̱hen;
PRO.29.18	la kohya kjuaxróxin ti chjasin,
PRO.29.18	a̱ndá ti sin titekaon ti nkehe tꞌe̱to̱an Díos la kjuaxróxin tsꞌejó sin.
PRO.29.19	Ti nkexro lo̱nti̱ chꞌexín ixra̱ la ti tsonixje̱he̱ko̱a chojni kixin tsoxrenduéhe,
PRO.29.19	la tsienxín sin, kjánchó tsitekakonhña sin.
PRO.29.20	Tsjehé ti nkexro tjenka̱yáxinhña ti nkehe nixja.
PRO.29.20	A̱ntsí jína chrónixja ijnko chojni lo̱nti̱ ke ti nkexro a.
PRO.29.21	Ti nkexro tjue̱he ti nkexro ichꞌe ixra̱ ndesi xja̱ntsí;
PRO.29.21	landá chrꞌéxi̱n tsꞌáyéhe̱ sin kaín ti nkehe chónta.
PRO.29.22	Ti chojni xra̱hya tónínkaon la xra̱hya tjasin kjuanínkaon;
PRO.29.22	ti chojni jie̱he la nchónhña ijie̱ tsjasin.
PRO.29.23	Ti chojni nchehyéhyé a̱sén la tsochóntehya sin kjuasàya chrꞌéxi̱n;
PRO.29.23	a̱ndá ti sin nchejiéhya a̱sén la chrꞌéxi̱n tsꞌáyéhe̱ sin kjuasàya.
PRO.29.24	Ti chojni xriko xíche̱e la tjue̱hya a̱sén;
PRO.29.24	kixin kjónté chrókꞌue̱to̱an ti chꞌin juez kixin tsjasóte ti nkexro la chrónkahya sin ti nkehe kóhen.
PRO.29.25	Ti nkexro chráko̱nhe̱n chojni la tsꞌitsínka sin;
PRO.29.25	a̱ndá ti nkexro titekaon Itꞌéni Díos la jína tsꞌatsínka ti kjuaxikaon la tsaá.
PRO.29.26	Nchónhña chojni xritjeyá kixin tsjinki̱tsa ti nkexro tꞌe̱to̱an,
PRO.29.26	kjánchó jehó Itꞌéni Díos mé chaxín ndoá nchekito̱exín kaín ijie̱.
PRO.29.27	Ti chojni ndoá tjejó la tjinkakonhña sin ti chojni jínahña;
PRO.29.27	a̱ndá ti chojni jínahña la tjinkakonhña sin ti chojni ndoá ixri.
PRO.30.1	Ti nkehe nixja Agur, xje̱en chꞌin Jaqué, tsíkji̱xi̱n chjasin Masa.
PRO.30.1	Agur nixje̱he̱ ti chꞌin Itiel la ko ti chꞌin Ucal, ndáchro:
PRO.30.2	Janhan mé ijnko chojni a̱ntsí lo̱nti̱ ke kaín ti chojni lo̱nti̱ siín,
PRO.30.2	la tia̱nxi̱nhña ninkehó éxi tienxín íso chojni.
PRO.30.3	La kꞌuitjáhya ti kjuaxrexinkaon jína
PRO.30.3	la ko nonahña ninkehó nkehe kuènté Díos.
PRO.30.4	¿Xá nkexro sákjui̱ ti nka̱jní
PRO.30.4	la ko chrókjui̱xi̱n ntiha?
PRO.30.4	¿Xá nkexro chrókjuacha chrótsé ti xri̱nto̱?
PRO.30.4	¿Xá nkexro chrókjuacha chrókꞌuisímá ti nda̱ñao ijnko ika?
PRO.30.4	¿Xá nkexro kjuakꞌe ti kjuéje̱xin ti nonte chjasintajni?
PRO.30.4	¿Xá nkexrín itꞌin ti nkexro, la ko xá nkexrín itꞌin ti xje̱en chꞌan?
PRO.30.5	Kaín ti itan tsíndáchro Díos la chaxín jína.
PRO.30.5	Jehe chꞌan tꞌayakohen chꞌan ti sin tjeyá kixin jehe chꞌan tsjinki̱tsa chꞌan ti jehe sin.
PRO.30.6	Chróchrꞌakjenhña íjnko nkehe ti nkehe tsíndáchro chꞌan,
PRO.30.6	kixin ti xi̱kaha si̱chꞌe la tsjenduéhe chꞌan ti jaha
PRO.30.6	la tso̱nohe chojni kixin kjui̱chꞌia.
PRO.30.7	Jehó yaá nkehe tjáncháha, Itꞌéni Díos;
PRO.30.7	chróchje̱héni tíha ti na̱xa̱ tꞌenhñani.
PRO.30.8	Tjájonhña kjuachaxin kixin chrónixjani kjuachꞌia la ko chrókjuakꞌehya a̱séni ti nkehe ó chónkó
PRO.30.8	la tjájonhña kjuachaxin kixin imá chrókóríkoni o̱ chrókónóani.
PRO.30.8	Jehó chrókjuánjua ti nkehe sinieni kaín ña̱o.
PRO.30.9	Kixin ti chrókjuánjua nchónhña nkehe la kjá chrókꞌuitjáñeheni ti jaha,
PRO.30.9	la ko chróndáchroni kixin xá nkexro ti Itꞌéni Díos.
PRO.30.9	A̱ndá ti imá chrókónóani la kjá chrókjuankíxini chrókueéni
PRO.30.9	landá chrókꞌuándaxínhi̱ni ti ihni̱á, Itꞌéni Díos.
PRO.30.10	Chrokꞌuándaxiénhña ti nkexro chꞌexín ixra̱ ti tjetsjehe ti làmoé;
PRO.30.10	kixin ti xi̱kaha la a̱ntsí tsꞌándaxíhan chꞌan la tsjasótia jaha.
PRO.30.11	Siín chojni la tꞌándaxíhi̱n itꞌé
PRO.30.11	la ko tjikosáyéhya ti ìñé.
PRO.30.12	Siín chojni tjenka̱yáxin kixin chóntahya sin ijie̱,
PRO.30.12	kjánchó chaxínhña kixin na̱xa̱ kji̱ta̱ a̱sén sin.
PRO.30.13	Siín chojni tjenka̱yáxin kixin imá tjetoan;
PRO.30.13	a̱ndá chóntehya sin kjuasàya ti íso chojni.
PRO.30.14	Siín chojni chónta ñeno éxi espada.
PRO.30.14	Ti ñeno sin la éxi cuchillo
PRO.30.14	kixin sinie sin kaín ti chojni nóa siín chjasintajni.
PRO.30.15	Ti kosi̱nto̱ itꞌi ijni̱é chojni la mé chónta yaá xje̱en chjin;
PRO.30.15	la jehó ndáchro: “Tsjánjua nkehe, tsjánjua nkehe”,
PRO.30.15	La siín iní nkehe tókje̱hya;
PRO.30.15	la ti noóxin nkehe la nkochríxín ndáchrohya kixin ó tjen.
PRO.30.16	Tíha mé ti tòye̱ xravá chojni,
PRO.30.16	la ti chojnichjin xrokjuahya tsochónta chájan,
PRO.30.16	la ti nonte titsínka ìnta̱ la tuénxín xámá,
PRO.30.16	la ko ti xrohi ndáchrohya kixin ótjen.
PRO.30.17	Ti nkexro tꞌándaxíhi̱n ti itꞌé
PRO.30.17	la ko titekakuenhña ti nkehe tjako ti ìñé
PRO.30.17	la ti kontálo chrókuakitsjenkí va ti ikon sin,
PRO.30.17	la ko ti konte̱xrje̱n chrókjonie va ti nto̱e sin.
PRO.30.18	Siín iní nkehe hasta noó
PRO.30.18	la mé tjachahya tia̱nxia̱n;
PRO.30.19	nkexrín ti kotjua̱nhnko xritjaká va nka̱jní
PRO.30.19	la ko ti konche la xritaón va ixro̱
PRO.30.19	la ko ti ntabarco la xritaón nda̱ñao
PRO.30.19	la ko nkexrín ti chojnindoa tjue̱he ti chojnichjin.
PRO.30.20	Ti chojnichjin nduáhya ixri mé xi̱kihi ichꞌe tjan:
PRO.30.20	inie tjan la ko tꞌóni tjan irꞌua tjan
PRO.30.20	la ndáchro tjan kixin kohya ijie̱ kjuasin tjan.
PRO.30.21	Siín iní nkehe nchekꞌinki ti chjasintajni
PRO.30.21	la ti noóxin la tjacha nchexrànka̱ ti nonte:
PRO.30.22	tíha la ti chojni chꞌexón ixra̱ ndá tꞌóna ijnko chojni tꞌe̱to̱an,
PRO.30.22	la ko ti chojni jínahña chónta itsjé nkehe sinie,
PRO.30.23	la ko ti chojnichjin nínkakohen chojni landá tꞌitja xìi,
PRO.30.23	la ko ti tjan chꞌexón ixra̱ ndá tsákja ti ixra̱ kuènté ti sin tꞌe̱to̱an.
PRO.30.24	Siín noó nkehe ntsíntsí ti chjasintajni a̱ntsí nohe,
PRO.30.24	ke ti sin imá nohe:
PRO.30.25	ti kochꞌokan kjónté iko imá ntsíntsí
PRO.30.25	la kaín nitjó imá sóa la tꞌe̱nka̱chji̱na va itsjé nkehe;
PRO.30.26	ti kotéjon kjónté kanhñó tse̱he̱ va
PRO.30.26	la chꞌéna va ndo̱e va ti siín itjo̱;
PRO.30.27	ti kochjoá kjónté chóntahya va ijnko rey tꞌe̱to̱an
PRO.30.27	la yóxin síkjínxi̱n va sátsji va.
PRO.30.28	Ti kotsi̱ka̱rꞌe̱, kjónté tsjacha chojni tsotséxin itja
PRO.30.28	kjánchó tjejó va nkaxehen ti palacio itjen ti rey.
PRO.30.29	Siín iní nkehe
PRO.30.29	la ti noóxin la jína ixri:
PRO.30.30	ti koxra̱ a̱ntsí jie̱he ke iso iko,
PRO.30.30	la chrakuenhña va ninkehó;
PRO.30.31	la ti kochi̱ntóla imá ihnke, la ti kocható
PRO.30.31	la ko ti rey titaón nti̱a ndá chréhe̱ ti sin soldado.
PRO.30.32	Ti kjui̱chꞌe ijnko kjualo̱nti̱
PRO.30.32	o̱ kjuínchejié a̱sán o̱ kjuénka̱yáxin ijnko nkehe jínahña,
PRO.30.32	la tjakꞌe tjénka̱yáxian jína la nixjáhya ninkehó;
PRO.30.33	kixin éxi ti itsjen, ti tsinkatjénkiá la tsꞌóna mantequilla,
PRO.30.33	la ko ti tji̱a̱n tsákjaxín nkojín nkehe ti xrítuan la tsꞌaxrje ijni̱,
PRO.30.33	mé xi̱kaha ijnko chojni tsjate kícho la tsꞌixin kjuanínkaon.
PRO.31.1	Tíhi ti nkehe kjuako ti chꞌin rey Lemuel, mé ti nkehe kuíhin chꞌan tsíchronka ti ìñé chꞌan:
PRO.31.2	Xje̱eni, jaha kꞌuaxrjeníxian ti janhan
PRO.31.2	kixin Díos kjuáte̱he ti nkehe xrja̱noáha̱ chꞌan,
PRO.31.2	la ko jaha ti ixjan tjínka̱oan.
PRO.31.2	¿Xá nkehe íjnko kjuaxrexinkaon chrótja̱ha?
PRO.31.3	Jehya chrókólóko̱xian ijnko chojnichjin,
PRO.31.3	kixin xi̱kaha kꞌuitjáñaxín itsjé ti sin rey.
PRO.31.4	Lemuel, jehya jína chrókꞌui ixran vino la ko ixran sóa ti sin tꞌe̱to̱an
PRO.31.4	kixin chrókókoan sin;
PRO.31.5	kixin ti itsꞌi sin la kjá tsꞌitjáñehen sin ti nkehe tjako ley
PRO.31.5	landá tjinki̱tsahya sin ti sin nóa.
PRO.31.6	Ti ixran la chróchje̱hé chrókꞌui ti chojni ó tjejótꞌen,
PRO.31.6	la ko ti chojni nkochríxín tꞌává
PRO.31.7	kixin ti ó itsꞌi sin la tsꞌitjáñehen sin kixin nóa sin,
PRO.31.7	la ko í tsoxraxinkakonhña sin ti kjuaxikaon.
PRO.31.8	Tjínki̱tsa nixjayákohén ti sin noehña nixja
PRO.31.8	la ko kja̱xin ti sin nóa chóntahya nkexro tsjinki̱tsa.
PRO.31.9	Taki̱tjehé irꞌua, la tjéyá nkexrín jína tsito̱exín iji̱é sin
PRO.31.9	la ko tjínki̱tsa ti sin nóa la ko ti sin chaxín chóntahya.
PRO.31.10	Ijnko chojnichjin jína la imá ixra̱ tónoxín
PRO.31.10	kixin imá tjete sínkí sin ke ti ixro̱ imá náxrjón tsjehe.
PRO.31.11	Ti xìi tjan la titekaon kixin jína ichꞌe tjan ixra̱,
PRO.31.11	la jína tjinki̱tsa tjan kixin tsochónta sin chichaon.
PRO.31.12	Kaín ti ixra̱ ichꞌe tjan la ndoá,
PRO.31.12	kaín tíha la chaxín jína.
PRO.31.13	Sátji tjan tꞌe̱na tjan ti ichjo̱én kolélo la ko ti ika lino
PRO.31.13	la chéhe̱ tjan chꞌénaxín itja tjan ti ika.
PRO.31.14	Jehe tjan la ikjín sátjikꞌe̱na tjan ti nkehe tsicháxi̱n
PRO.31.14	mé xi̱kaha ti ntabarco tji̱xi̱n ikjín tji̱ka̱o nkehe tso̱xi.
PRO.31.15	Nchítjen tꞌàya tjan
PRO.31.15	la nchechján tjan nkehe sinie ti xje̱en tjan
PRO.31.15	la ko tꞌe̱to̱an tjan nke ixra̱ sichꞌe ti sin chꞌexín ixra̱ ti ndo̱e tjan.
PRO.31.16	Tjanchankí tjan nkekja̱ín sínkí ijnko nonte la ndá tꞌe̱na tjan
PRO.31.16	la ko ti chichaon tjacha tjan la tꞌe̱naxín tjan inta uva la tje̱nka̱xin tjan.
PRO.31.17	Jehe tjan la imá ichꞌe tjan ixra̱
PRO.31.17	la tꞌóxrjéhya ti itja tjan.
PRO.31.18	Chéhe̱ tjan kixin nchekji tjan nkehe,
PRO.31.18	la kjónté imá tie la na̱xa̱ tjeche ti xrohi tsjexín tjan ichꞌe tjan ixra̱.
PRO.31.19	Jehe tjan chꞌénaxín itja tjan kaín ti ika tsꞌinkáya tjan.
PRO.31.20	Tjinki̱tsa tjan ti sin nóa
PRO.31.20	la ko ti sin ticháxi̱hin nkehe.
PRO.31.21	Tóxakuenhña tjan kjónté imá tókin,
PRO.31.21	kixin kaín ti sin ndo̱e tjan la chónta sin ika itjín tsꞌinkáya sin.
PRO.31.22	Jehe tjan chꞌéna tjan ti nóxre̱e tjan
PRO.31.22	la ko tꞌinkáya tjan ti ika náxrjón tsíkꞌónaxín ika lino la kjátsetié.
PRO.31.23	Kaín ti sin chjasin la chóxin sin ti xìi tjan
PRO.31.23	la jehe chꞌan tjejóko chꞌan ti sin tꞌe̱to̱an ti chjasin.
PRO.31.24	Chꞌéna tjan ika la ko nkehe tꞌinkatꞌóxin chojni
PRO.31.24	la nchekjihi tjan ti sin nchekji nkehe.
PRO.31.25	Jehe tjan la ijnko chojni jína tsjacha tjan ichꞌe tjan ixra̱ la íso chojni tjikosáyehe ti jehe tjan,
PRO.31.25	méxra̱ tóxakuenhña tjan ti ña̱o tsinkáki.
PRO.31.26	Ti ó nixja tjan la nixja tjan kjuaxrexinkaon jína
PRO.31.26	la nkojína nixje̱he̱ tjan xje̱en tjan.
PRO.31.27	Nkochríxín tsjehe tjan ti ixra̱ ndo̱e tjan
PRO.31.27	la ko ti ixra̱ ichꞌe tjan mé tꞌaxrjeníxin ti nkehe inie sin.
PRO.31.28	Ti xje̱en tjan la ko ti xìi tjan
PRO.31.28	la tjikosáyehe ti jehe tjan, la ndáchro sin:
PRO.31.29	“Ti chojnichjin jína la itsjé siín,
PRO.31.29	kjánchó jaha la a̱ntsí jína ke kaín sin.”
PRO.31.30	Ti náxrjón tsjehe ijnko chojni la jehó kjuachꞌia tíha la ó chónkó tíha;
PRO.31.30	a̱ndá ti chojnichjin chóntehe kjuasàya Itꞌéni Díos la tíha ti tsjikosáyehe chojni.
PRO.31.31	Chrokjuíkosáyehéra tjan kixin ti ixra̱ ichꞌe tjan
PRO.31.31	la ko kaín chojni chjasin chrókjuikosáyehe sin ti jehe tjan.
