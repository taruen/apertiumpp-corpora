MAT.1.1	Uu ndio mulolongo wa akare a Jeso. Jeso Kʼirisito wákala ni mutʼu wa murere wa Daudi, na Daudi naye wákala ni wa murere wa Burahemu.
MAT.1.2	Burahemu wákala ni abaye Isaka,
MAT.1.2	Isaka wákala ni abaye Jakobo,
MAT.1.2	na Jakobo naye wákala ni abaye Juda na nduguze.
MAT.1.3	Juda wákala ni abaye Pʼeresi na Zera, (na ao ameyao wákala ni Tamari);
MAT.1.3	Pʼeresi wákala ni abaye Hesironi,
MAT.1.3	Hesironi wákala ni abaye Aramu,
MAT.1.4	Aramu wákala ni abaye Aminadabu,
MAT.1.4	na Aminadabu wákala ni abaye Nashoni.
MAT.1.4	Nashoni wákala ni abaye Salimoni.
MAT.1.5	Salimoni wákala ni abaye Boazi, (na ameye Boazi wákala ni Rahabu).
MAT.1.5	Boazi wákala ni abaye Obedi, (na ameye Obedi wákala ni Rutu).
MAT.1.5	Obedi wákala ni abaye Jese,
MAT.1.6	Daudi wákala ni abaye Selemani, (na ameye Selemani pho mwanzo wákala ni mukaza mufadzi Uriya).
MAT.1.7	Selemani wákala ni abaye Rehoboamu,
MAT.1.7	na Rehoboamu wákala ni abaye Abiya.
MAT.1.7	Abiya wákala ni abaye Asafu,
MAT.1.8	Asafu wákala ni abaye Jehoshafati,
MAT.1.8	Jehoshafati wákala ni abaye Joramu,
MAT.1.8	Joramu wákala ni abaye Uziya,
MAT.1.9	Uziya wákala ni abaye Jotamu,
MAT.1.9	Jotamu wákala ni abaye Ahazi,
MAT.1.9	na Ahazi naye wákala ni abaye Hezekiya.
MAT.1.10	Hezekiya wákala ni abaye Manase,
MAT.1.10	Manase wákala ni abaye Amoni,
MAT.1.10	na Amoni wákala ni abaye Josiya.
MAT.1.11	Josiya naye wákala ni abaye Jekonia na nduguze,
MAT.1.11	na ao ávyalwa ukati urio Ayahudi ákala anahwalwa mateka kuphirikwa itsʼi ya Babuloni.
MAT.1.12	Ayahudi ariphohwalwa mateka ta ko Babuloni,
MAT.1.12	Jekonia wákwendavyala mwana aihiwaye Shealitiyeli,
MAT.1.12	na Shealitiyeli achimuvyala Zerubabeli.
MAT.1.12	Zerubabeli ariphokula, wátsamira Judea,
MAT.1.13	na kuko achendamuvyala Abiudi,
MAT.1.13	Abiudi achimuvyala Eliakimu,
MAT.1.13	na Eliakimu naye achimuvyala Azori.
MAT.1.14	Azori achimuvyala Sadoki,
MAT.1.14	Sadoki achimuvyala Akimu,
MAT.1.14	na Akimu achimuvyala Eliyudi.
MAT.1.15	Eliyudi achimuvyala Eleyazari,
MAT.1.15	Eleyazari achimuvyala Matani,
MAT.1.15	na Matani naye achimuvyala Jakobo.
MAT.1.16	Jakobo ndiyekala ni abaye Jesefu,
MAT.1.16	na Jesefu ndiye mulumengwa wa Maryamu ameye Jeso aihiwaye Kʼirisito.
MAT.1.17	Ndo kuna vivyazi kumi na vine (14) kulaa Burahemu ta Daudi, kumi na vine vinjine kulaa Daudi ta ukati urio Ayahudi áhwalwa mateka ta Babuloni, na kuna vivyazi kumi na vine kahiri kulaa ukati Ayahudi ariphohwalwa mateka, ta ukati ye Kʼirisito ariphovyalwa.
MAT.1.19	Jesefu wendengwa wa Maryamu, wákala ni mutʼu ahendaye haki. Kwa vivyo, ariphomuuhuka wendewe una tʼumbo, kʼahenzere kumutiya waibu jamani, ta ye wáamula kumutsamula, ela chisiri. 
MAT.1.20	Jesefu ariphoamula vivyo, malaika wa Bwana wámulairira ndosoni na achimwamba, “Jesefu mutʼu wa murere wa Daudi, tsʼihende chisoi kumuhwala wendeo Maryamu, maana, tʼumbo ariyo nayo bee yáinjiziswa ni widimi wa Roho wa Mulungu. 
MAT.1.21	Yiye undavyala mwanalume, nawe undamuhatsʼa Jeso. Undamuhatsʼa dzina riro kwakukala, yiye undaativya atʼue kwa kwausira madambi gao.”
MAT.1.22	Gago gosi gálairira kwa ta gachimize garatʼu maneno ga Mulungu gogombwa ni mugomviwe kukala, 
MAT.1.23	“Musichana ariye kʼadzangwe kumanya mulume undainjiza, na avyale mwanalume, na mwana yiye undahatsʼwa ‘Manueli’ (yaani, Mulungu u phamwenga naswi).” 
MAT.1.24	Ndo Jesefu aripholamuka, wáhenda garatʼu gokala udzambwa ni ye malaika wa Mulungu. Yiye wámuhwala Maryamu, 
MAT.1.25	ela kʼalalire naye kamare ta Maryamu achidzivugula mwanawe mwanalume. Na Jesefu achimuhatsʼa Jeso.
MAT.2.1	Jeso wávyalwa mudzi wa Betelehemu urio u jimbo ra Judea, ukati Herode ariphokala ndiye mufalume. Ariphovyalwa, atʼu osomera ilimu ya nyenyezi kulaa mulairo wa dzuwa, ákwenda mudzi wa Jerusalemu. Ao ákwendazunguluka na kuno anaamba, 
MAT.2.2	“Siswi hudzona nyenyezi kulaa mulairo wa dzuwa yodzohumanyisa kukala, kuvyalwa mwana yendakala mufalume wa Ayahudi. Ndo mukale asena, munamumanya kodzovyalwa? Kwani sino vyo hudzikudza, huchimona humitʼe mavindi mbereze humwabudu.” 
MAT.2.3	Mufalume Herode na atʼu osi okala anasagala Jerusalemu, ábabaika muno ariphosikira kukala kwávyalwa mwana, na undakala mufalume wa Ayahudi. 
MAT.2.4	Ndo Herode achiika monano wa makuhani abomu na alimu a shariya maruru, na achidzaauza kokala kundavyalwa ye Kʼirisito. 
MAT.2.5	O achimuudzidza kukala, “Ye Kʼirisito undavyalwa riri jimbo rehu ra Judea ko mudzi wa Betelehemu. Mba ta mugomvi wa Mulungu wáandika vivyo mo Maandikoni ga Mulungu kukala,
MAT.2.6	u kati ya midzi mibomu ya Juda.
MAT.2.6	Maana, phapho ndipho phondalaa mutawali
MAT.2.6	yendaalongoza Aiziraeli atʼu angu.’ ”
MAT.2.7	Phapho Herode achiaiha njama ao atʼu osomera ilimu ya nyenyezi, achendaauza saa yoonera yo nyenyezi, naye achambirwa. 
MAT.2.8	Chisha, Herode achiahuma ende Betelehemu na malagizo gaga, “Endani mukamupembelele ta mumone ye mwana yevyalwa. Na muchimona, uyani mudze munambire, kwa nende nikamitʼe mavindi mbereze nimwabudu nami.” 
MAT.2.9	Ao atʼu osomera ilimu ya nyenyezi ariphomala kugomba na ye mufalume, áanza charo, na phokala anenda, yiyatʼu nyenyezi yokala adziyona kulaa mulairo wa dzuwa, áyona kahiri, na yichenda vivi ta yichendaima kwerekeza phokala phávyalwa ye mwana. 
MAT.2.10	Ariphoyona yo nyenyezi, áhamirwa muno yenye. 
MAT.2.11	Ndo nao achituwa yo nyenyezi ta achifika phokala phávyalwa ye mwana. Achiphenya mo nyumbani, achimona ye mwana phamwenga na ameye Maryamu, achimitʼa mavindi mbereze, achimwabudu. Chisha, achivugula mabindo gao, achilavya dahabu, uvumba na udi wa gali kumunosa ye mwana.
MAT.2.12	Ela Mulungu wáakanya ndosoni atsʼiuye na kwa Herode. Kwa vivyo, achiuya kwao na njira yinjine.
MAT.2.13	Ariphouka ao ajeni, malaika wa Bwana wámulairira Jesefu ndosoni na achimwamba, “Jesefu, lamuka muuke na mucheo na mwana wenu muchimbirire itsʼi ya Misiri, na mukasagale kuko ta phondamwamba mimi mukulae, maana, Herode undalagiza aulagwe yuyu mwana.” 
MAT.2.14	Ndo Jesefu wálamuka, achimulamusa muchewe, naye achereka mwanawe, na ao achiuka na usiku kwenda Misiri. 
MAT.2.15	Achendasagala kuko ta phoferera Herode. Neno riro ráhendeka kwa ta neno ra Mulungu rogombwa ni mugomviwe richimire. Mulungu wáamba, “Námwiha mwanangu achilaa Misiri.”
MAT.2.16	Herode ariphomanya kukala, aratʼu atʼu osomera ilimu ya nyenyezi ákala adzimulemba, wátsukirwa muno ta achilagiza anache osi a chilume a mudzi wa Betelehemu, na midzi ya phephi-phephi okala ana myaka miiri kuuya tsʼini, bee aulagwe. Herode wálagiza aulagwe anache ao, kwakukala, yákala yifika myaka miiri hangu nyenyezi phokala yidzonewa ni aratʼu atʼu osomera ilimu ya nyenyezi. 
MAT.2.17	Phapho maneno gogombwa ni mugomvi wa Mulungu Jeremia gachichimira:
MAT.2.18	kʼululu za ndiro na shenene bomu.
MAT.2.18	Raheli unaaririra anae,
MAT.2.18	na unarema kunyamazwa,
MAT.2.18	kwakukala, anae osi adzuulagwa.”
MAT.2.19	Herode ariphofa, malaika wa Bwana wámulairira Jesefu ndosoni ko Misiri, 
MAT.2.20	na achimwamba, “Jesefu, lamuka muuke na mucheo na mwana wenu muuye itsʼi ya Iziraeli. Maana, aratʼu okala anahenza amuulage mwanao, bee vivi áfa.” 
MAT.2.21	Ndo chiramukoche, Jesefu na muchewe achihwala mwana wao, na achanza charo cha kuuya Iziraeli.
MAT.2.22	Ela phokala acheri njirani anauya, Jesefu wásikira kukala, Arikelao mwana wa Herode, wákala uhwala chihi cha abaye cha ufalume, na wákala unatawala jimbo ra Judea. Nguma zizo ariphozisikira, zámuhenda akale moga na kuuya kuko. Ndo achikanywa ni Mulungu ndosoni kukala, atsʼiuye Judea, na achifyukira kwenda jimbo ra Galilaya. 
MAT.2.23	Kuko achendasagala mudzi wihiwao Nazareti, na mwana wao Jeso achikulira kuko. Phapho, neno rogombwa ni agomvi a Mulungu richichimira. Agomvi a Mulungu áamba, ye Kʼirisito undaihiwa muchina Nazareti.
MAT.3.1	Gariphochira gago, myaka yáchira, ndipho Johana Mubatizi achilairira, na achanza kusumurira neno ra Mulungu ko Judea kʼanda za nyika. 
MAT.3.2	Johana wáamba, “Atyani kwakukala, Ufalume wa Mulungu u phephi.” 
MAT.3.3	Johana yuyu ndiye yehadzwa ni mugomvi wa Mulungu Isaya phoamba,
MAT.3.3	“Kuna mutʼu unagomba kwa laka ra dzulu ko nyika unaamba,
MAT.3.3	‘Mutsengereni Bwana njiraye,
MAT.3.3	yiikeni tititi mikondoye!’ ”
MAT.3.5	Na atʼu kulaa Jerusalemu yosi, kulaa jimbo rosi ra Judea na upande wosini wa kʼanda-kʼanda ya muho wa Jorodani ákala achenda kwakwe, 
MAT.3.6	na kusema madambi gao gokala adzigahenda, naye achiabatiza phapho muho wa Jorodani.
MAT.3.8	Hʼa vivi bee onyesani kwa mahendo kukala, mwátya. 
MAT.3.9	Tsʼoneni munaidima kuchimbira kutiywa akili ni Mulungu kudzako kwa kwamba, ‘Abayehu ni Burahemu!’ Mana, ninamwambira kukala, Mulungu unaidima kugagaluza mawe gaga gakakala anangwa a Burahemu.
MAT.3.11	Mimi ninamubatiza na madzi tu konyesa kukala, mudzetya. Ela mutʼu wa widimi muno kuriko mimi undakudza nyuma zangu, ariye tsʼiwirya ta kukala muhendikaziwe wa kumutsukulira virahuvye. Yiye undakudzamubatiza na Roho wa Mulungu, na moho. 
MAT.3.12	Yiye unga dza mutʼu yedzigwira lungo mwakwe mikononi, aphetʼe nganu ayitiye chitsagani, na makʼoya akagaoche na moho otsʼofisika.”
MAT.3.13	Ukati uo wa Johana, Jeso wálaa jimbo ra Galilaya achidza muho wa Jorodani kwa Johana, kwa ta abatizwe naye. 
MAT.3.14	Ela Johana achiheza kurema kumubatiza kwa kumwamba, “Unaidimadze kudza kwangu nikubatize we? Mimi ndimi wa kubatizwa ni uwe!” 
MAT.3.15	Ela Jeso ye achimuudzidza achimwamba, “Johana, nibatiza tu we vivi huchimize mahenzo gosi ga Mulungu.” Phapho Johana achimubatiza.
MAT.3.16	Jeso ariphobatizwa tu, wálaa mo madzini na phapho kare mbingu zichifunuka,
MAT.3.17	Laka kulaa mulunguni richisikirika richamba, “Yuyu ni Mwanangu nimuhenzaye, na unanihamira.”
MAT.4.2	Jeso kuko wáfunga tsʼiku mirongo mine (40) usiku na mutsana, na ariphomala tsʼiku zizo wákala unasikira nzala muno. 
MAT.4.3	Shetani mujezi wa atʼu achimutuwa achendamwamba, “Kwahivira uwe u Mwana wa Mulungu, gaambe mawe gano gakale mikahe.” 
MAT.4.4	Ela Jeso achimuudzidza achimwamba, “Gáandikwa Maandikoni ga Mulungu kukala,
MAT.4.4	‘Mukahe hicheye tsʼio umuhendao mutʼu akale na uzima,
MAT.4.4	ela niatuwe ta chila neno ra Mulungu.’ ” 
MAT.4.5	Shetani achimuhwala Jeso ta mudzi utakatifu wa Jerusalemu, na achimuphirika ta dzulu ya chitsuri cha Hekalu 
MAT.4.6	na achimwamba, “Kwahivira uwe u Mwana wa Mulungu, dzitsuphe photsʼi. Mba gáandikwa ta Maandikoni ga Mulungu kukala,
MAT.4.6	‘Mulungu undakulagizira malaikae,
MAT.4.6	nao andakuunula mwao mikononi,
MAT.4.6	kwa ta utsʼidze ukakwala mawe.’ ”
MAT.4.7	‘Utsʼimuheze Bwana Mulunguo.’ ”
MAT.4.8	Shetani achimuhwala kahiri ta dzulu ya chirima chire muno, achimonyesa itsʼi zosi za duniani na utajiri wao. 
MAT.4.9	Chisha achimwamba, “Nindakupʼa vivi vyosi chikala undamitʼa mavindi mbere zangu, unaabudu.” 
MAT.4.10	Phapho Jeso achimwamba, “Enda vyako Shetani! Maana, gáandikwa Maandikoni ga Mulungu kukala,
MAT.4.10	‘Mwabudu Bwana Mulunguo,
MAT.4.10	na umuhikirehikire yiye hicheye tu.’ ”
MAT.4.11	Phapho Shetani achimuricha achenda vyakwe, na malaika a Mulungu achidza, kudzamuhikirahikira Jeso.
MAT.4.13	Jeso kuko kʼenderesagala mudzi wa Nazareti, itsʼiphokala wákwendasagala maboma ga Zabuloni na Nafutali, ko mudzi wa Kaparinaumu odzophakana na ziya ra Galilaya. 
MAT.4.14	Phapho Jeso achichimiza maneno gogombwa ni mugomvi wa Mulungu Isaya gaambago kukala,
MAT.4.15	garigo ngʼambo ya muho wa Jorodani, kwerekeza bahari
MAT.4.15	ni kutʼu kusagalako atʼu a makabila manjine.
MAT.4.16	Atʼu okala achisagala dzizani,
MAT.4.16	vivi adzona mwanga unji.
MAT.4.16	Atʼu okala achisagala itsʼi
MAT.4.16	yiriyo yi tsʼini ya dziza ra chifo,
MAT.4.16	vivi mwanga unji udziamwirikira!”
MAT.4.18	Tsʼiku mwenga, Jeso wákala unaenenda na kʼanda-kʼanda ya ziya ra Galilaya. Ndo achona ndugu airi a chilume, Simoni (aihiwaye Pʼetero kwa dzina rinjine), na nduguye Andireya. Ao ákala ni avuwi, na ákala anavuwa mabeshe na chimia pho ziyani. 
MAT.4.19	Jeso achiaamba, “Nituwani, nami mwimwi nindamuhenda mukale avuwi a atʼu.” 
MAT.4.20	Phapho kare Simoni na Andireya achiviricha vimia vyao, achimutuwa Jeso.
MAT.4.21	Jeso achenderera kwenenda na yo kʼanda-kʼanda ya ziya vichache, achiaona ndugu a chilume anjine airi, anangwa a Zebedayo, Jakobo na nduguye Johana. Ao ákala a mwao mashuwani phamwenga na abayao, anafuma-fuma vimia vyao. Ndo Jeso achiaiha. 
MAT.4.22	Nao phapho kare achilaa mo mashuwani achimuricha abayao mumo, o achimutuwa Jeso.
MAT.4.24	Ndo ngumaze zichigotʼa itsʼi yosi ya Siriya. Atʼu achiaphirika akongo osini kwa Jeso. Atʼu ao ophirikwa ákala ana makongo ga chila namuna. Anjine miiri yákala yinaaluma ta kʼaaidima, anjine achikala ana vitswa, anjine achikala ana vifofo, anjine achikala ni viswere, na ta anjine achikala ni atʼu a kupholoza. Ao osi áphirikwa kwakwe, naye achiaphoza. 
MAT.4.25	Maduu-maduu ga atʼu kulaa majimbo ga Galilaya, Dekapoli, mudzi wa Jerusalemu, jimbo ra Judea na ngʼambo ya muho wa Jorodani, achimutuwa.
MAT.5.1	Jeso ariphoona maduu ga atʼu, wákotʼa vivi ta mwangoni achendasagala. Anafunzie achimutuwa, 
MAT.5.2	naye achiafunza gaga. 
MAT.5.3	Yiye wáamba,
MAT.5.3	“Baha aratʼu adzimanyao chiroho ni achiya,
MAT.5.3	mana, ao Ufalume wa Mulungu ni wao.
MAT.5.4	maana, Mulungu undakudzaangolangola.
MAT.5.5	maana, ao ndio ondohewa dunia.
MAT.5.6	maana, andakudzamvunywa.
MAT.5.7	Baha o aaonerao mbazi anziao,
MAT.5.7	maana, Mulungu naye undaaonera mbazi.
MAT.5.8	maana, ao ndio ondokwendamona Mulungu.
MAT.5.9	Baha odzodinisa kwa kukale na reri,
MAT.5.9	maana, ao andaihiwa anangwa a Mulungu.
MAT.5.10	maana, ao o Ufalume wa Mulungu ni wao.
MAT.5.12	Amuhenderapho vivyo, mwi hamirwani ta mupige njerejere, maana, manoso genu ni mabomu mulunguni. Vivyo bee ndivyoahendera ta o agomvi a Mulungu omulongolera.”
MAT.5.15	Atʼu kʼa-aasha taa na akarifinikʼira na daba, ela ariika dzulu-dzulu kwa ta riamwirikire atʼu osi mo nyumbani. 
MAT.5.16	Ndo uricheni uo mwanga wenu wamwirikire atʼu kwa ta aone mahendo genu madzo, na phapho amulike Abayenu ariye mulunguni.”
MAT.5.17	Jeso wáamba, “Mutsʼone nákudzafuta Shariya ya Musa, hebu mafunzo ga agomvi a Mulungu. Mino tsʼidzire kudzagafuta gago, ela, nákudza kudzagachimiza. 
MAT.5.18	Ninamwambira jeri mino, mbingu na dunia zindakala na musindikizo, ela Shariya yindasala, na kʼakandafutwa ta kadona kamwenga kenye ka yo Shariya, ta gosi gachimire. 
MAT.5.19	Ndo mutʼu achivunza ta lagizo mwenga renye tu, na aafunze anjine kurivunza, hʼaya mutʼu yiye undatarwa ni wa musindikizo Ufalumeni kwa Mulungu. Ela yendagagwira na kufunza anjine agagwire nao, yiye undakala mubomu Ufalumeni kwa Mulungu. 
MAT.5.20	Ndo ninamwambira mino, yigwireni Shariya kuchira o alimu a shariya enye na Afarisayo, maana, mutsʼiphohenda vivyo, bee kʼamundaphenya kamare Ufalumeni kwa Mulungu.”
MAT.5.22	Ela ninamwambira mino, ta yeyosi amutsukirirwaye munziwe,
MAT.5.23	Ndo uchikala utsuma ulavye sadakayo kwa Mulungu, ela phapho kare ukumbikire kukala munzio una undu nawe, 
MAT.5.24	anza kuyiricha yo sadakayo phapho, na wuye ukerekezane na ye munzio, ndipho wudze, udze ulavye sadakayo. 
MAT.5.25	Na mulumbirio achikala unakuphirika kotini, erekezana naye maruru chimbere photsʼifiswa kuko kotini. Maana, uchifiswa kotini, ye mulumbirio bee undakulavya kwa mulamuli, mulamuli akulavye kwa shikari, na o shikari andakutiya jela. 
MAT.5.26	Na ninamwambira jeri mino, uchitiywa kuko, kʼundalaa ta ulavye tʼatʼu yosi.”
MAT.5.28	Ela ninamwambira mino, ta amulolaye muche hebu mulume, na kumwazira kukala naye, bee ni kukala uhenda dambi ya uzinzi kare mwakwe moyoni. 
MAT.5.29	Ndo dzitsoro ra kulume richikuhenda uriche kunituwa, rishungulule uritsuphe kure. Ni baha kuyaza chilungocho chimwenga kuriko kukala na vilungovyo vyosi, na ukatsuphwe moho wa Jahanamu. 
MAT.5.30	Na mukonoo wa kurya uchikuhenda uriche kunituwa vivyo, utose wutsuphe kure. Ni baha kuyaza chilungocho chimwenga kuriko kukala na vilungovyo vyosi, na ukatsuphwe moho wa Jahanamu.”
MAT.5.32	Ela ninamwambira mino, chila amurichaye muchewe na ta kʼamugwirire na mutʼu, unamuhenda ahende dambi ya uzinzi ahwalwapho kahiri. Na ta ahwalaye ye muche yerichwa, unazinga vivyo naye.”
MAT.5.34	Ela ninamwambira mino, vivi mutsʼape kamare. Mutsʼape mulunguni kwakukala, ni chihi cha ufalume cha Mulungu, 
MAT.5.35	hebu duniani kwakukala, ni chihiche cha kwikira magulu. Na mutsʼape Jerusalemu kwakukala, ni mudzi wa mufalume mubomu. 
MAT.5.36	Na utsʼape ta na chitswacho kwakukala, kʼwidima kuluhenda ludzere lumwenga lukale lweruphe, hebu lwiru. 
MAT.5.37	Ndo uchikala unagomba utʼu na ndivyo, amba kare, ‘Ndivyo.’ Na chikala tsʼivyo, amba kare, ‘Tsʼivyo.’ Chochosi kuchira gago, galaa kwa yuyatʼu Mui.”
MAT.5.39	Ela ninamwambira mino, vivi mutsʼimuremere gakwe mutʼu mui. Achikupiga ukofi kʼai ya kulume, we bee ta mugaluzire yo yinjine nayo apige. 
MAT.5.40	Achikala unakuphirika kotini kwa uhenza akuphoke shatiyo, muriche ahwale ta ro kotiro naro. 
MAT.5.41	Achikugaramisha kuutsukula muzigowe kʼilomita mwenga, we bee ta utsukule kʼilomita mbiiri zenye. 
MAT.5.42	Achikuvoya-voya chitʼu, mupʼe, na achihenza kukukopa, utsʼimuremere gakwe.”
MAT.5.43	Jeso wáenderera kugomba achamba, “Mwimwi mwásikira kukala atʼu áambwa, ‘Muhenze munzio, na mumene mudawao.’ 
MAT.5.44	Ela ninamwambira mino, ahenzeni adawa enu, na avoyereni ta o amuhenderao mauku. 
MAT.5.45	Hendani gago, kwa ta mukale anangwa a Abayenu ariye dzulu mulunguni. Mwimwi tuwani gakwe ahendago. Yiye alavyapho dzuwa, unarilavya riamwirikire atʼu osi, adzo na ai. Mvula nayo achiyibitʼa, unayibitʼa yinye kwa atʼu osi vivyo, adzo na ai. 
MAT.5.46	Maana, muchikala mwahenza aratʼu amuhenzao nao tu, bee mukale munawirya kunoswa? Ngʼo kʼamuwirya, maana, ta atosi a kodi nao anagahenda gago! 
MAT.5.47	Na muchikala mulamusa ndugu zenu tu, mundakala kʼamuna tafauti na ataifa, maana, ta ao nao anagahenda gago. 
MAT.5.48	Kwa vivyo, mwimwi bee ahenzeni atʼu osi dza Abayenu Mulungu arivyo.”
MAT.6.2	“Ndo ulavyapho kumupʼa mutʼu ariye na haja, tsʼende uchisema dza alumakwiri ahendavyo. Maana, ao akalapho ahenza aavize mutʼu, ni seti asumize mo masinagogini na ta njira-njira kwa kuhenza kudzonyesa, na kuhenza kulikwa. Ndo ninamwambira mino, ao bee andaukira gago ga kulikwa ni atʼu tu bahi. 
MAT.6.3	Ela ukalapho uhenza ulavye kumupʼa mutʼu ariye na haja, tsʼambire mutʼu munjine, 
MAT.6.4	kwa ta chako ulavyacho chitsʼimanywe, na Abayo Mulungu aonaye maneno gosi ta gahendwago chisiri, undakunosa.”
MAT.6.6	Ela ukalapho uhenza uvoye, phenya mwako chumbani, na chisha usindike luvi, hʼaya uvoye kwa Abayo ariye phapho ta pho pha siri, na Abayo aonaye ta ga siri undakunosa. 
MAT.6.7	Mwimwi muchikala munavoya, tsʼivoyeni mavoyo mare dza atʼu otsʼomumanya Mulungu. Maana, ao anaona kukala, avoyapho mavoyo mare ndipho Mulungu undaasikira. 
MAT.6.8	Ndo mwimwi tsʼikaleni dza ao, maana, Abayenu Mulungu unagamanya genu gosi murigo nago haja ta mukalapho kʼamudzangwe kumuvoya. 
MAT.6.9	Ndo muvoyapho, voyani vivi:
MAT.6.9	‘Baba uriye dzulu mulunguni,
MAT.6.9	dzinaro takatifu narilikwe,
MAT.6.10	Ufalumeo naudze:
MAT.6.10	uhenzaro narihendeke phapha duniani
MAT.6.10	dza vyo vihendekavyo ko mulunguni.
MAT.6.11	Hupʼe rero leu huriro na haja naro chila tsʼiku.
MAT.6.12	Na husamehe makosa gehu
MAT.6.12	dza siswi naswi hwasamehevyo ahukosao.
MAT.6.13	Na utsʼihutiye majezoni,
MAT.6.13	ela hutivye na yuyatʼu Mui.’
MAT.6.15	Ela mutsʼiphoasamehe amukosao, bee ta Abayenu ariye dzulu mulunguni naye, kʼandamusamehe makosa genu namwi.”
MAT.6.16	Jeso wáamba, “Mufungapho, mutsʼikunze nyuso dza alumakwiri ahendavyo, kwa ta adzonyese kwa atʼu kukala afunga. Ninamwambira mino, ao bee andaukira uo wa kulikwa ni atʼu tu bahi. 
MAT.6.17	Ela muchifunga, ogani uso, na mudziphake mafuha, 
MAT.6.18	kwa ta anjine atsʼidze akamanya kukala mudzifunga. Naamanye Abayenu Mulungu ye amanyaye maneno gosi ta ga siri, naye undamunosa.”
MAT.6.20	Ela mwimwi ikani mbere kukala mukale matajiri a mulunguni, kuriko utajiri wenu kʼawidima kwinjirwa ni myungu, kʼauriswa ni kʼanga, hebu kuphenyererwa ni aivi. 
MAT.6.21	Maana, moyo wa mutʼu chila ukati waza pharatʼu pharipho utajiriwe.”
MAT.6.22	Jeso wáenderera kugomba achamba, “Matsogo ndigo garigo dza taa ra mwirio. Kwa vivyo, gachikala ni mazima, mwirio wosi undakala una mwanga. 
MAT.6.23	Ela matsogo gachikala ni makongo, bee ta o mwirio wosi nao ni seti ukale na dziza. Ndo mo mwako ndani murimo nimukale mwanga muchikala na dziza, dziza riro rindakala ro ra gigigi kamare.”
MAT.6.24	Jeso wáamba, “Kʼakuna mutʼu aidimaye kwahikirahikira matajiri airi ukati umwenga. Maana, mumwenga undamutsukirirwa na munjine amuhenze, hebu undamusirikisa mumwenga, na ye munjine amuphurye. Ndo kʼamwidima kumuhikirahikira Mulungu na pʼesa.
MAT.6.25	“Ndo ninamwambira mino, mutsʼibabaikire mazagazi genu, kukala mundaryani na munweni, hebu mutsʼibabaikire miiri yenu, kukala mundavalani. Maana, uzima ndio chitʼu cha maana, kuchira leu, na mwiri nao una maana, muno kuchira nguwo. 
MAT.6.26	Lolani ara nyama a kuburuka. Ao kʼaarima na kʼaaguwa, na hebu kʼaadziikira mbeko vitsagani, ela Abayenu ariye mulunguni unaarisa vivyo. Hʼa kafuje mwi murio ta muna maana, muno kuchira o nyama a kuburuka? 
MAT.6.27	Na mutsʼibabaike kwakukala, kʼakuna aidimaye kudzonjezera ta dakika mwenga kwakwe maishani kwa kubabaika. 
MAT.6.28	Na kwadze mubabaikire mavalo sambi? Hwalani mufano wa maruwa gatsamulavyo mo mindani. Gago kʼagahenda kazi, na kʼagadzifumira nguwo. 
MAT.6.29	Ela ninamwambira mino, ni madzo go genye, ta Selemani mwenye na utajiriwe wosi, chisha kʼadzivikire nguwo mbidzo dza mwenga ra maruwa gaga. 
MAT.6.30	Ndo chikala Mulungu unagamanyirira ta maruwa, garigo rero ga phapho, na machero ganangʼolwa, akale yiye kʼandamwidimisa mupate nguwo mwimwi? Heka mwi ta kuluphiro renu ni dide vino? 
MAT.6.31	Hʼa bee mutsʼibabaike kwamba, ‘Hundaryani?’ Hebu ‘Hundanwani?’ Hebu ‘Hundavalani?’ 
MAT.6.32	Maana, gago gosi bee ndigo gazungulukirwago ni atʼu osi otsʼomumanya Mulungu. Ela mwimwi Abayenu ariye dzulu mulunguni unamanya kukala munago haja gago gosi. 
MAT.6.33	Ndo ikani mbere maneno ga Ufalume wa Mulungu mwanzo, na hakiye, na gago gosi mundaonjezwa dzuluye. 
MAT.6.34	Na mutsʼibabaikire ga machero kwakukala, chila tsʼiku yina gakwe mai ga kutosha. Utsʼihwale ga machero ukagatsanganya na ga rero.”
MAT.7.1	Jeso wáamba, “Mutsʼialamule anjine, kwa ta namwi mutsʼilamulwe ni Mulungu. 
MAT.7.2	Maana, vyo mwalamulavyo anzienu, vivyo ndivyo vyondolamulwa namwi. Na yo pʼishi muyihumirayo kwa anjine, ndiyo ariyo Mulungu undayihumira kwenu naye. 
MAT.7.3	Kwadze unalola chidudu chiricho dzitsoni mwa munzio, ela kʼuchona chikokopha chiricho mwako dzitsoni? 
MAT.7.4	Hebu unaidimadze kumwamba munzio, ‘Hima nikulavye chidudu,’ na kuno we ta una chikokopha chenye mwako dzitsoni? 
MAT.7.5	U mulumakwiri uwe! Chilavye mwanzo chikokopha chiricho mwako dzitsoni, na ndipho undaidima kona tʼotʼotʼo ta widime kumulavya chidudu munzio naye.
MAT.7.6	“Mutsʼigatsuphire madiya miyo mitakatifu, gatsʼidze gakamugalukira na kumuluma, hebu mutsʼiatsuphire nguluwe a kufuga lulu yenu, yiriyo ni miyo ya maana, atsʼidze akayiyaha-yaha.”
MAT.7.7	Jeso wáamba, “Voyani, namwi mundahewa: tsakulani, namwi mundapata: na pigani hodi, namwi mundasundulirwa muyango. 
MAT.7.8	Maana, chila avoyaye unahewa, atsakulaye unapata, na apigaye hodi unasundulirwa muyango. 
MAT.7.9	Hebu phakale phana yeyosi phano, ariye achivoywa mukahe ni mwanawe, ye undamupʼa dziwe? 
MAT.7.10	Hebu mwanao achikuvoya beshe, ukale we undamupʼa nyoka? 
MAT.7.11	Bee, chikala mwimwi tu ta muripho mu ai, ela munamanya kwapʼa ana enu miyo midzo, akale Abayenu ariye dzulu mulunguni kʼandaapʼa miyo midzo muno aratʼu amuvoyao? 
MAT.7.12	Bee, ahenderenitʼo anjine dza viratʼu muhenzavyo nao amuhendere, maana, riro ndiro funzo ra Shariya ya Musa, na ra maneno ga agomvi a Mulungu.”
MAT.7.13+MAT.7.14	Jeso wáamba, “Njira yendayo uzimani bee yinayuga, na o muyango wa kuphenyera nao ni ufufu. Ndo ni achache ondoyigwira. Ela njira yendayo Jahanamu, kʼayiyuga na o muyango wa kuphenyera nao ni walamu. Ndo atʼu anji andagwira yiyo. Ela mwimwi phenyani na o muyango ufufu kwakukala, ndio ufisao uzimani.”
MAT.7.15	Jeso wáenderera kugomba achamba, “Dzimanyirireni na atʼu adzambao ni agomvi a Mulungu. Ao achidza, munaaona dza kwamba ni atʼu jeri, ela maroho gao ga chinyama. 
MAT.7.16	Mwimwi mundaamanya kwa mahendo gao dza viratʼu muumanyavyo muhi kwa matundage. Vi lwazu kukala, atʼu kʼaahunda zabibu kulaa kwa mihi ya miya, hebu kʼaahunda tʼini kulaa kwa mibaruti. 
MAT.7.17	Muhi udzo wa matunda ga kuriwa uvyala matunda madzo ga kuriwa, na muhi wa kʼoma, uvyala matunda mai za kʼoma vivyo. 
MAT.7.18	Muhi udzo wa matunda madzo ga kuriwa kʼawidima kuvyala matunda mai ga kʼoma, hebu muhi wa kʼoma kʼawidima kuvyala matunda madzo ga kuriwa. 
MAT.7.19	Na chila muhi otsʼivyala matunda madzo ga kuriwa undatemwa wochwe. 
MAT.7.20	Ndo ta ahendedze, mwi mundaamanya kwa mahendo gao.
MAT.7.21	“Tsʼi chila mutʼu anambaye, ‘Bwana, Bwana,’ kukala undaphenya Ufalumeni kwa Mulungu, ela yendaphenya ni mutʼu achimizaye mahenzo ga Baba ariye mulunguni tu. 
MAT.7.22	Tsʼiku ya musindikizo wa urumwengu yichifika, anji andanilalamira aambe, ‘Bwana, Bwana! Mba siswi hwásumurira udzumbe wa Mulungu kwa dzinaro, na ta huchilavya pʼepʼo na kuhenda vilinge vinji kwa dzinaro vivyo.’ 
MAT.7.23	Ela mino ninda-aambira lwazu-lwazu kukala, ‘Tsʼimumanyire kamare mwimwi, na ta niukirani phapha! Mwimwi mosi bee mu atʼu muhendao mai.’ ”
MAT.7.24	Kufikira phapho Jeso achamba, “Kwa vivyo, chila mutʼu asikiraye gaga maneno gangu na kugatuwa, unga dza mutʼu wa hekima yejenga nyumbaye dzulu ya mwamba. 
MAT.7.25	Ndo mvula yákudzanya, muvo wa madzi uchidzayipiga yo nyumba, vuto bomu naro richidzayipiga vivyo, ela kʼayigwire, kwakukala, yátsimbirwa ta mwambani. 
MAT.7.26	Ela chila asikiraye gaga maneno gangu na kʼagatuwa, unga dza mutʼu muzuzu yejenga nyumbaye phatʼu pha kuhoha. 
MAT.7.27	Ndo mvula phokudzanya, muvo wa madzi wákudzayipiga yo nyumba, vuto bomu naro richidzayipiga, na nyumba yiyo yichigwa, na yichikuluzwa ni madzi kamare!”
MAT.7.29	maana, ye kʼafunzire dza o alimu ao a shariya, ela ye wáfunza na widimi.
MAT.8.1	Jeso ariphomarigiza kufunza atʼu ko mwangoni, wáteremuka vivi ta ko tsʼini. Chidzako maduu-maduu ga atʼu gachimutuwa, 
MAT.8.2	na phapho pháchidza mutʼu mumwenga yekala una mahana. Achimitʼa mavindi mbere za Jeso na achamba, “Bwana, nitakasa! Ninamanya unaidima kunitakasa uchihenza.” 
MAT.8.3	Jeso achigolosa mukonowe achimukumba, na kuno unaamba, “Ninahenza, takasika!” Phapho kare mahana gachiyaya. 
MAT.8.4	Chisha Jeso achimwamba, “Utsʼimwambire mutʼu yeyosi gaga godzokuhendera. Ela enda ukadzonyese kwa kuhani tu we, na ukalavye sadaka dza vihenzwavyo ni Shariya ya Musa, na yiyo yindaamanyisa atʼu kukala udzitakaswa.”
MAT.8.5	Jeso aripholaa phapho, wákwenda mudzi wa Kaparinaumu. Ariphophenya pho mudzini tu, mubomu mumwenga wa shikari a viha wa Chirumi wámutuwa, achimulombera 
MAT.8.6	achimwamba, “Bwana, muhendikazi wangu ko mudzini ni mukongo wa kupholoza ta yupwi.” 
MAT.8.7	Jeso achimuudzidza achimwamba, “Hʼaya nidzisikira nindakudzamuphoza.” 
MAT.8.8	Ye mubomu wa shikari achimwamba Jeso, “Bwana, mimi tsʼiwirya kukupiga karibu uwe mwangu nyumbani. Kwa vivyo, uwe amba muhendikazi wangu aphole tu, naye undaphola. 
MAT.8.9	Maana, ta mimi nami ni mutʼu niriye tsʼini za widimi wa abomu anjine, na ninao shikari tsʼini zangu. Na nikumuhuma mumwenga, naye akenda. Nikamwiha munjine, naye akadza, na nikumwamba muhendikazi wangu, ‘Henda rino,’ naye akahenda.” 
MAT.8.10	Jeso ariphomusikira unagomba gago, wáangalala, chisha achiaamba o atʼu okala a phamwenga naye, “Ninamwambira jeri mino, tsʼidzangwe kona mutʼu wa kuluphiro bomu dza yuyu phapha Iziraeli phosi! 
MAT.8.11	Na ninamuhakikishira kukala, atʼu anji kulaa mulairo wa dzuwa na mutswerero wa dzuwa andarya shuhuli phamwenga na Burahemu, Isaka na Jakobo ko Ufalumeni kwa Mulungu. 
MAT.8.12	Ela anji ehu siswi Ayahudi, hurio ta ndiswi oanza kwihiwa hupate Ufalume wa Mulungu, andatsuphwa ko konze dzizani, ariko andadzuta na arire ta ga milatso.” 
MAT.8.13	Chisha, Jeso achimwamba ye mubomu wa shikari, “Enda vyako mudzini, na muhumikio undaphola dza vyodzokuluphira.” Na muhendikaziwe ko mudzini achiphola ukati uo kare.
MAT.8.14	Jeso wákwenda mudzini kwa Simoni, na kuko achendamona mutsedzangwa wa chiche wa ye Simoni, u chitʼandani ni mukongo wa chiphuti. 
MAT.8.15	Jeso achendamugwira mukono, na chiphuti chichimuricha. Muchetʼu achiunuka, na achanza kumuhikirahikira Jeso.
MAT.8.16	Kuriphotswa, atʼu achimurehera Jeso akongo anji, na okala ana mapepo. Jeso achigachemera go mapepo ta gachilaa, na achiaphoza osi okala ni akongo. 
MAT.8.17	Phapho Jeso achichimiza maneno gogombwa ni mugomvi wa Mulungu Isaya, gaambago kukala,
MAT.8.17	“Wáusa uwele wehu,
MAT.8.17	na makongo gehu wágaphoza.”
MAT.8.18	Jeso ariphoona atʼu achimira muno phapho, wá-aamba anafunzie avuke ngʼambo ya phiri ya ziya. 
MAT.8.19	Chidzako, Jeso achituwiwa ni mwalimu mumwenga wa shariya achambwa, “Mwalimu, mino nindakutuwa uwe kosi kondakwenda.” 
MAT.8.20	Ela Jeso ye achimwamba, “Mbewa ana miina, na nyama a kuburuka ana nyumba, ela mimi Mutʼu yelaa dzulu tsʼina phatʼu pha koya.” 
MAT.8.21	Chisha, mwanafunziwe munjine naye achimwamba, “Bwana, niricha nikazike baba mwanzo.” 
MAT.8.22	Ela Jeso ye achimwamba, “Ga mahanga garichire ao ario chiroho áfa, ela uwe nituwa.”
MAT.8.23	Jeso wáphenya mashuwani na anafunzie. 
MAT.8.24	Ariphokala anenda, vuto bomu ráanza kuvuma, na maimbi gachiyipiga yiyo mashuwa. Madzi gachanza kuphenya mo mashuwani ta yichikala yinahoha, ela Jeso ukati uo ye wákala urere. 
MAT.8.25	Ndo o anafunzi achendamulamusa Jeso na kuno anamwamba, “Bwana, hutivye hunahoha!” 
MAT.8.26	Jeso achiaudzidza achiaamba, “Kwadze mu aoga vino mwi? Heka mwi ta kuluphiro renu ni dide vino?” Ndo Jeso achiunuka, achirichemera ro vuto na maimbi, na kuchihurira, kuchikala zizizi kamare. 
MAT.8.27	Anafunzie mumo achangalala, na achisala kwambana, “Uu! Yuno ni mutʼu wa chidzedze asena, ariye ta vuto na maimbi vinamogopha?”
MAT.8.28	Jeso ariphofika itsʼi ya Agerasa, ngʼambo ya ziya ra Galilaya, atʼu airi okala ana mapepo ga vitswa álaa mabirani achenda kwakwe. Atʼu ao ákala ana vitswa vya moho ta yo njira ya mabirani yákala yidziima kʼayigwirwa ni mutʼu kahiri. 
MAT.8.29	Ndo ariphomona Jeso tu, osi airi achanza kugomba kwa laka ra dzulu kwamba, “Unaswini we Mwana wa Mulungu? Vidze, udzikudzahuturisa kare, na ta ukati kʼaudzangwe kufika?”
MAT.8.30	Kure vichache na phatʼu phapho phokala o atʼu, kwákala kuna duu ra nguluwe a kufuga okala anarisa. 
MAT.8.31	Ndo ao pʼepʼo achimulombera Jeso achimwamba, “Uchikala undahulavya kwa aa, bee huhenzeze hukaaphenye ara nguluwe.” 
MAT.8.32	Jeso achiaamba, “Hʼaya endani!” Phapho kare pʼepʼo achilaa kwa aratʼu atʼu, achendaaphenya o nguluwe, na duu rosi ra nguluwe richivoromoka ta ziyani richihoha.
MAT.8.33	Arisa a o nguluwe ariphoona gago, ákaza mairo ta mudzini achenda-aambira atʼu nguma zizo, na gokala gahenderwa ao atʼu a mapepo ga vitswa nao. 
MAT.8.34	Atʼu osi pho mudzini achilaa mairo kwendamulola Jeso. Ariphokwendamona, ámuvoya auke phapho phao.
MAT.9.1	Jeso ariphoaphoza o atʼu airi a mapepo ga vitswa ko itsʼi ya Agerasa, wáphenya mashuwani achivuka ro ziya, achiuya mudzi wa kwao. 
MAT.9.2	Kuko atʼu achimurehera mutʼu yekala upholoza mwiri wosi, ta ákala ahendamutsukula na lutsʼatsʼa. Jeso ariphoona jisi atʼu ao arivyokala na kuluphiro, ye mutʼu wa kupholoza wámwamba vivi, “Mwanangu, phenywa ni moyo! Udzisamehewa dambizo.” 
MAT.9.3	Phapho phákala phana alimu a shariya, na ao achanza kare kunungʼunika mwao myoyoni kwamba, “Mutʼu yuyu unamukufuru Mulungu!” 
MAT.9.4	Ela Jeso wákala unagamanya kare maazo gao, na achamba, “Heka muna maazo mai? 
MAT.9.5	Ni riphiro ririro dide, ni kumwamba yuno mutʼu wa kupholoza, ‘Udzisamehewa dambizo,’ hebu ni kumwamba, ‘Unuka, wenende’? 
MAT.9.6	Bee, nindamonyesa vivi kukala, mimi Mutʼu yelaa dzulu nina widimi phapha duniani wa kusamehe atʼu dambi zao.” Phapho Jeso achimwamba ye mutʼu yekala upholoza, “Unuka uhwale lutsʼatsʼalo, wende vyako mudzini.” 
MAT.9.7	Ye mutʼu achiunuka, achenda vyakwe kwao. 
MAT.9.8	Duu rosi ra atʼu ririphoona gago, áangalala na achogopha, na achimulika Mulungu kwa kwapʼa atʼu dza Jeso widimi uo.
MAT.9.9	Jeso ariphouka phapho, wákala unaenenda na njiraze, na achimona mutʼu mumwenga aihiwaye Matayo usegere ufisi ya kodi. Jeso achimwamba, “Nituwa!” Matayo achiunuka achimutuwa.
MAT.9.11	Ndo Afarisayo ariphoona gago, achiauza anafunzi a Jeso kukala, “Heka mwalimu wenu unarya na atosi a kodi na atʼu otsʼoriwa?” 
MAT.9.12	Jeso achigasikira gago na achiaamba vivi o Afarisayo, “Azima kʼaana haja ya muganga, ario na haja na muganga ni akongo. 
MAT.9.13	Ninahenza mukarisome ta mumanye manaye Andiko riri rambaro, ‘Ninahenza mwike mbere konerana mbazi, kuriko kunilavira sadaka.’ Maana, mimi tsʼidzire kudzaaiha atʼu adzonao anahenda ga haki atye, ela nákudzaaiha adambi.”
MAT.9.14	Gariphochira gago, anafunzingwa a Johana Mubatizi ákwenda kwa Jeso, achendamuuza kukala, “Heka we Jeso ano anafunzio kʼaafunga, ela sino na Afarisayo hunafunga?”
MAT.9.15	Jeso naye achiauza chitʼadi vivi, “Atʼu oambirwa nyambura anaidimadze kushononeka, na ta bwana nyambura ucheri phamwenga nao? Kʼaviidimikika vivyo. Ela ukati undafika urio bwana nyambura undauswa kati yao, na ukati uo ndipho andafunga.
MAT.9.16	“Na kʼakuna mutʼu atiyaye chiraka chiphya demuni. Maana, mutʼu achihenda vivyo, chicho chiraka chiphya chindatsonyoka, na ro demu rikaze kwahuka. 
MAT.9.17	Hebu mutʼu kʼatiya divai mbitsi ndani ya viriba
MAT.9.18	Jeso ariphokala ucheri kugomba gago, mubomu mumwenga wa Ayahudi achidza. Achimitʼa mavindi mbereze na achamba, “Bwana, mwanangu wa chiche udzefa sambi yenye. Ela nicheri kukuluphira kukala, uchendamwikira mikonoyo tu, undafufuka.” 
MAT.9.19	Ndo Jeso na anafunzie achizuka achenda naye.
MAT.9.20	Ndo phokala anenda, muchetʼu mumwenga yekala ugaya na ukongo wa muruwo myaka kumi na miiri, wámutuwa Jeso nyuma achendakumba mutse wa valore. 
MAT.9.21	Maazo ga ye muchetʼu gákala ni, “Mimi nichirikumba valore tu, nindaphola kare.” 
MAT.9.22	Ndo Jeso achigaluka, achimona ye muchetʼu na achimwamba, “Mayo, phenywa ni moyo! Kuluphiroro ridzikuphoza.” Muchetʼu yiye achiphola ukati uo kare.
MAT.9.23	Jeso ariphomuphoza ye muchetʼu wa muruwo, wáunuriza charoche na ye mubomu mumwenga wa Ayahudi ta ko mudzini. Ariphofika ko mudzini, wákwendaona atʼu anapiga jembe, na anjine anarira. 
MAT.9.24	Ndo Jeso ye achiaamba, “Fumukanani, maana, kʼafire yuyu musichana, ta ni urere tu!” Ela o atʼu achimona Jeso dza kwamba tsʼi muzima. 
MAT.9.25	Jeso achamba okala a mo nyumbani alaviwe konze, na aripholaviwa, achiphenya, achendamugwira mukono, na ye musichana achiunuka. 
MAT.9.26	Na nguma zizo zichigotʼa jimbo riro rosi.
MAT.9.27	Jeso ariphouka phapho, wákala unaenenda na njiraze, na atʼu airi okala kʼaaona achimutuwa, na kuno anagomba kwa laka ra dzulu kwamba, “Hwonere mbazi mutʼu wa mudzungu wa Daudi!” 
MAT.9.28	Jeso achiphenya nyumbani, na o atʼu airi okala kʼaaona achimutuwa mumo. Ndo Jeso achiauza vivi, “Kwani mwi munakuluphira kukala, mino ninaidima kumuphoza?” O achimuudzidza achimwamba, “Ehʼe hunakuluphira Bwana.” 
MAT.9.29	Phapho Jeso achigakumba matso gao, na achamba, “Nindamuhendera dza viratʼu munikuluphiravyo.” 
MAT.9.30	Na o atʼu okala kʼaaona achona. Na Jeso achiafungira kukala, “Mutsʼimwambire mutʼu kamare neno riri.” 
MAT.9.31	Ela o achiuka, na achendavumisa nguma za Jeso jimbo riro rosi.
MAT.9.32	Phokala ao alume airi anauka, atʼu anjine ámurehera Jeso mutʼu mumwenga yekala una pʼepʼo ta udzimuhenda kʼagomba. 
MAT.9.33	Jeso achimuchemera ye pʼepʼo, na ye mutʼu yekala kʼagomba achanza kugomba. Atʼu phapho achangalala ta achamba, “Kʼagadzangwe kuhendwa gaga phapha Iziraeli!” 
MAT.9.34	Ela Afarisayo o achamba, “Yuyu Jeso unaalavya pʼepʼo kwa widimi ahewao ni mubomu wa pʼepʼo.”
MAT.9.36	Jeso aripholola ro duu ra atʼu, wáaonera mbazi muno, kwakukala, atʼu ákala anayugika muno, na kwangaika dza magonzi gotsʼo murisa. 
MAT.9.37	Phapho Jeso achiaamba anafunzie vivi, “Kuna nyoha, ela aguwi ni achache. 
MAT.9.38	Ndo muvoyeni Mulungu mwenye munda ahume aguwi anjine mwakwe mundani akaavize kuguwa.”
MAT.10.1	Tsʼiku mwenga, Jeso wáaiha aratʼu ahumwae kumi na airi, achiapʼa widimi dzulu ya pʼepʼo kwa aalavye, na aphoze makongo gosi, na uwele wa chila aina. 
MAT.10.2	Na madzina gao ao ahumwa a widimi kumi na airi ni gaga: Wa mwanzo ni Simoni (ariye dzinare rinjine ndiye Pʼetero), Andireya nduguye ye Pʼetero, Jakobo na Johana anangwa a Zebedayo, 
MAT.10.3	Filipu na Batolomayo, Tʼomasi na Matayo yekala mutosi wa kodi, Jakobo wa Alifayo na Tadayo, 
MAT.10.4	Simoni mutʼu wa chama cha Zelote,
MAT.10.5	Jeso ao ahumwae kumi na airi wáahuma na malagizo gaga: “Mwimwi mutsʼende kwa atʼu a makabila manjine, hebu midzi ya Asamariya. 
MAT.10.6	Ela endani kwa Aiziraeli tu, ario áricha kutuwa malagizo ga Mulungu ta anga dza magonzi goyaya. 
MAT.10.7	Kuko, kazungulukeni na kusumurira kukala, ‘Ufalume wa Mulungu u phephi.’ 
MAT.10.8	Kaphozeni akongo, mufufule nyufu, muphoze ta atʼu a mahana, na mulavye pʼepʼo. Na nidzimupʼa bule uu widimi mino, kwa vivyo mwimwi namwi, mutsʼendeuvyalira. 
MAT.10.9	Tsʼitsukuleni pʼesa ko kwenu charoni. 
MAT.10.10	Mwimwi tsʼitsukuleni ta mukʼoba wa charo, valo ra kʼanda, virahu, hebu ndatʼa, maana, muhendikazi unawirya kuriswa. 
MAT.10.11	Muchendaphenya mudzi hebu kadzidzi kokosi, uzirani mutʼu akuluphirikaye phapho, na mukasagale na yiye ta phondaukira phatʼu phapho. 
MAT.10.12	Na muchenda ta muchifika kwakwe nyumbani, atʼu ondokala a mo nyumbani alamuseni vivi, ‘Enye mo kʼamuna utʼu? Mulungu naamupʼe reri.’ 
MAT.10.13	Mudzi uo uchikala una atʼu akuluphirikao jeri, reri ya Mulungu andayipata, ela chikala kʼaakuluphirika, mundauka nayo enye. 
MAT.10.14	Muchendaphenya mudzi hebu kadzidzi kokosi, ela enyezi a phapho areme kumupiga karibu, hebu ta kumusirikisa, hʼaya mwi ta ukani, na muchikala munalaa phapho, kutʼani-kutʼani vumbi rondakala ri mwenu maguluni, kwaonyesa kukala andamanya enye. 
MAT.10.15	Na ninamwambira jeri mino, tsʼiku ya ulamuli yichifika, Mulungu undaatiya akili vibomu atʼu a midzi yiyo kuchira yiyatʼu yondohewa atʼu a Sodoma na Gomora.”
MAT.10.17	Dzimanyirireni na atʼu, maana, andamugwira amuphirike mbere za ngambi, na amupige vibokʼo mo masinagogini. 
MAT.10.18	Mundamburutwa muphirikwe ta mbere za magavuna na afalume kwa munanikuluphira. Na uo ndio ondokala ukati wenu udzo wa kunishuhudiya kwa ao vilongozi, na ta kwa atʼu a makabila manjine. 
MAT.10.19	Muchigwirwa na kuphirikwa kuko, mutsʼitange-tange kukala mundagombadze hebu mundagombani. Uo ukati wa malau uchifika, mwi mundafunulirwa ra kugomba, 
MAT.10.20	maana, maneno gondagagomba bee gandakala tsʼi genu, ta gago gandagombwa ni ye Roho wa Abayenu Mulungu kuchirira mwimwi.
MAT.10.22	na atʼu osi andamumena mwimwi, kwa munanikuluphira. Ela yendavumirira ta musindikizo, bee ndiye yendativywa. 
MAT.10.23	Muchihenderwa mauku mudzi hinyu, ukani mwi mwende mudzi unjine. Maana, ninamwambira jeri mino, kʼamundayimala midzi yosi ya Iziraeli photsʼi mimi Mutʼu yelaa dzulu kudza.
MAT.10.25	Cha kuririra mwanafunzi, niakale dza mwalimuwe, na muhendikazi naye, niaririre kukala dza tajiriwe. Ndo nichikala mimi chitswa tu nábandikwa dzina ra Belizabuli, hʼaya manyani mwi atʼu angu mundabandikwa ga kuchira riro.”
MAT.10.27	Ndo nimwambirago dzizani, kuchicha mwi gasemeni, na go nimwambirago pʼorepʼore, mwi hendanipanda dzulu ya nyumba mugasumurire. 
MAT.10.28	Mutsʼiaogophe atʼu kwakukala, ao aulaga mwiri tu, ela kʼaaidima kuulaga roho. Itsʼiphokala, mogopheni Mulungu, ariye unaidima kutsupha mwirio na rohoyo moho wa Jahanamu. 
MAT.10.29	Hwalani mufano wa vinyama vidide vya kuburuka. Vivyo kala nikuguzwa, viiri vilaa shilingi mwenga tu, na ndo chisha, kʼakafa ta kamwenga photsʼi mahenzo ga Abayenu Mulungu. 
MAT.10.30	Nichiuya upande wenu mwimwi, ta zo nyere zenu zosi mo mwenu vitswani, Mulungu unazimanya ni nyingaphi. 
MAT.10.31	Ndo mutsʼogophe, maana, mwimwi muna tende muno kuchira duu ra vyo vinyama vya kuburuka!
MAT.10.32	“Na mutʼu yeyosi ashuhudiyaye jamani kukala, yiye ni mutʼu wangu, bee ta mimi nami nindakudzashuhudiya dza vivyo mbere za Baba ko mulunguni kukala, yiye ni wangu. 
MAT.10.33	Ela anitinaye jamani, bee ta mimi nami nindakudzamutina dza vivyo mbere za Baba ko mulunguni.”
MAT.10.34	Jeso wáenderera kugomba achamba, “Tsʼoneni dza kwamba nákudzareha reri phapha duniani. Mimi tsʼidzire kudzareha reri, ta nákudzareha mugavikano. 
MAT.10.35	Maana, mino nákudza kwa nimuhende mwanalume agavikane na abaye, musichana agavikane na ameye, mukaza mwana agavikane na mevyalaye, 
MAT.10.36	na mutʼu adawae bee andakala ni o atʼue mwenye.
MAT.10.37	“Mutʼu yetsʼinihenza mimi muno kuchira abaye, hebu ameye, mwanawe wa chiche, hebu wa chilume, kʼawirya kukala mwanafunzi wangu. 
MAT.10.38	Na mutʼu yetsʼihwala musalabawe mwenye na kunituwa, kʼawirya kukala mwanafunzi wangu. 
MAT.10.39	Mutʼu aikaye mbere wa kulola maishage tu, kʼandapata uzima, ela yendagarichira maishage mimi, undagativya.”
MAT.10.41	Amuphokeraye mugomvi wa Mulungu, kwakukala, ni mugomvi wa Mulungu yedzimuphokera, undapata manoso dza ga ye mugomvi wa Mulungu. Amuphokeraye mutʼu ahendaye ga haki, kwakukala, unahenda ga haki yedzimuphokera, bee undaphokera manoso dza ga yiye. 
MAT.10.42	Na yeyosi yendamupʼa mumwenga wa aa anafunzi angu otsʼomanyikana ta kumba ni chikombe cha madzi ga kunwa, kwakukala, ni mwanafunzi wangu, hakika ninamwambira mino kukala, mutʼu yiye kʼandakosa kupata manosoge.”
MAT.11.1	Jeso ariphomarigiza kwapʼa anafunzie kumi na airi malagizo gago, wáuka achendafunza, na kusumurira midzi ya phephi-phephi.
MAT.11.2	Johana Mubatizi wákala u jela ukati uo, na ariphosikira nguma dzulu ya gokala ganahendwa ni ye Kʼirisito, wámuhumira udzumbe na anafunzie 
MAT.11.3	akamuuze kukala, “We ukale ndiwe yeambwa undakudza, hebu hulolere mutʼu munjine?” 
MAT.11.4	Ndo achenda aratʼu anafunzi, na ariphokwendamuuza, Jeso wá-aamba, “Endani mukamwambire Johana gaga mugasikirago, na mugaonago. 
MAT.11.5	Atʼu otsʼoona, anaphozwa ta anaona, vigurye anaphozwa ta anenenda tʼotʼotʼo, a mahana anatakaswa, na atʼu otsʼosikira, anaphozwa ta anasikira. Atʼu a kufa nao anafufulwa, na achiya anasumurirwa Nguma Mbidzo. 
MAT.11.6	Kwa vivyo, baha mutʼu yetsʼiricha kunikuluphira!”
MAT.11.7	Ndo phokala anafunzi a Johana anauya, Jeso wáanza kugomba na ro duu ra atʼu dzulu ya Johana. Yiye wáauza vivi, “Muriphokwenda kwa Johana ko nyika, mwákala munahenza mukaone ani? Mwákala munahenza mukaone mutʼu wa kuyumbiswa-yumbiswa dza lunyasi lulazwavyo ni pʼeho? 
MAT.11.8	Hʼa kwadze mwákwenda? Mukale mwákala mudzikwendalola mutʼu yekala udzidzivalira nguwoze mbidzo? Sirikisani, atʼu avalao nguwo mbidzo, asagala madzumbani mwa afalume! 
MAT.11.9	Ndo sambi nambirani, kwadze mwákwenda? Mukale mwákala mudzikwendalola mugomvi wa Mulungu? Ni jeri, na bee ninamwambira mino kukala, ye Johana yekwendamona kuko, uchira mugomvi wa Mulungu. 
MAT.11.10	Yiye Johana ndiye ahadzwaye mo Maandikoni ga Mulungu gaambago,
MAT.11.10	‘Sirikisa, ninahuma mudzumbe wangu akulongolere,
MAT.11.10	akakutsengere njirayo.’ ”
MAT.11.11	Jeso achimarigiza na kwamba, “Ninamwambira jeri, kati ya binadamu osi, kʼakuna mubomu kumurima Johana Mubatizi. Ela ta vivyo, ariye ni mudide kamare Ufalumeni kwa Mulungu, ni mubomu kumurima ye Johana. 
MAT.11.12	Kulaira ukati Johana Mubatizi ariphoanza kurisumurira neno ra Mulungu na kubatiza ta vivi, Ufalume wa Mulungu unahehwa muno, na atʼu ai anahenza ausise. 
MAT.11.13	Maana, mafunzo gosi ga agomvi a Mulungu na Shariya ya Musa vyásema chimbere dzulu ya kudza kwa o Ufalume wa Mulungu ta Johana achidza. 
MAT.11.14	Na muchikala munakuluphira maneno gogombwa chimbere ni agomvi a Mulungu kukala, Eliya undauya amutsengere Masihi njiraye, bee mundakuluphira kukala Johana unagachimiza. 
MAT.11.15	Musikizi naasikire!
MAT.11.16	“Ela nindaahwalanisha atʼu ano na chitʼu chani? Atʼu aa anga dza tʼadi ya anache asegereo cheteni virundu viiri, chila chirundu chichambwa ni chinjine, 
MAT.11.17	‘Hudzimupigira ngoma, ela kʼamuvinire! Hukamupigira musego, ela kʼamuririre!’ 
MAT.11.18	Maana, Johana wákudza, achifunga na kʼanirwe ta divai, ela ao ákala achimwamba, ‘Una pʼepʼo!’ 
MAT.11.19	Nichidza mimi Mutʼu yelaa dzulu. Mimi tsʼifungire na nichinwa ta divai, ela ao ananamba, ‘Muloleni mutʼu yuno, una mutsare, na ni munwadzi, na asenae ni atosi a kodi, na atʼu anjine otsʼoriwa!’ Ela ta vivyo, hekima ya Mulungu yinaonyeswa kukala ni ya jeri ni mahendo ga atʼu osi ayikubalio.”
MAT.11.20	Jeso ariphomala kugomba dzulu ya gago, wáanza kwalaumu atʼu a midzi yiyo, ta aripho wáhenda vilinge vinji mumo, ela o kʼaatyire vivyo. 
MAT.11.21	Yiye wáamba, “Mundamanya enye mwimwi achina Korazini! Mundamanya enye mwimwi achina Betisaida! Maana, kala vyo vilinge vyohendwa kwenu, bee vyáhendwa midzi ya Tʼiro na Sidoni, atʼu a kuko angari ávala kare mavalo ga magunia na kusagala ivuni, konyesa kukala adzetya. 
MAT.11.22	Ninamwambira mino, Mulungu undamutiya akili vikali mwimwi tsʼiku ya ulamuli kuchira o achina Tʼiro na Sidoni. 
MAT.11.23	Namwi achina Kaparinaumu, munaona enye mundaunulwa dzulu mulunguni? Ngʼo! Mundatsuphwa kuzimu! Maana, kala vyo vilinge vyovihenda kwenu bee, návihenda Sodoma, achina kuko angari átya, na o mudzi ungari ucheriko ta rero. 
MAT.11.24	Ndo ninamwambira mino, tsʼiku ya ulamuli yichifika, Mulungu undamutiya akili vikali mwimwi kuchira yiyatʼu yondohewa achina Sodoma.”
MAT.11.25	Jeso ariphomarigiza ga kwalaumu atʼu otsʼotya, wávoya vivi, “Baba, uriye u Bwana wa mbingu na dunia, ninakulavira mumvera, kwakukala, gaga udzigafitsa atʼu adzonao ana hekima na anamanya, na udzigafunulira atʼu ario dza anache adide. 
MAT.11.26	Ni tʼotʼotʼo Baba, kwakukala, vivyo ndivyo urivyohenza.”
MAT.11.28	Nzoni kwangu mosi odzitsoka na mumerererwao ni mizigo mibomu, nami nindamuusira mizigo yenu. 
MAT.11.29	Mimi ni murumwengu, na ninavumirira chila mutʼu. Ndo kubalini mafunzo gangu, na mutuwe ujeri niufunzao, namwi mundakala na reri mwenu marohoni. 
MAT.11.30	Maana, mafunzo gangu nimufunzago bee tsʼi makomu, na ta gaga nimwambago muhende nago, kʼagayuga.”
MAT.12.2	Ndo Afarisayo ariphoona gago, ámuuza Jeso achimwamba, “Hebu lola, o anafunzio anahenda neno ririro tsʼi shariya kuhendwa tsʼiku ya Sabato!” 
MAT.12.3	Jeso achiaudzidza achiaamba, “Vidze, kʼamudzangwe kusoma dzulu ya vyohenda mufalume Daudi na anzie ukati phokala ana nzala? 
MAT.12.4	Daudi wáphenya dzumba rokala Aiziraeli achivoya Mulungu, achihewa yiyatʼu mikahe yokala yidziikwa mbere za Mulungu, na achiyirya na o anzie. Phapho, Daudi na anzie áhenda neno rokala tsʼi shariya kuhendwa. Maana, ákala ni makuhani hichiyao tu okala anahenzezwa kurya mikahe yiyo. 
MAT.12.5	Hebu kʼamudzangwe kusoma kwenye chitabu cha Shariya za Musa kukala, chila Sabato makuhani ario ni jiba rao kuhenda kazi Hekaluni, anayihenda, na kʼaatarwa kukala ni akosa? 
MAT.12.6	Bee ninamwambira mino, mimi niriye phapha vivi, ni mubomu kuchira Hekalu. 
MAT.12.7	Mwimwi ni kʼamurimanya manaye Andiko riri rambaro, ‘Ninahenza mwike mbere konerana mbazi, kuriko kunilavira sadaka.’ Ela kala munarimanya, kʼamungaalamulire aa, otsʼo kosa. 
MAT.12.8	Maana, mimi Mutʼu yelaa dzulu, ni Bwana ta wa Sabato.”
MAT.12.9	Jeso aripholaa phapho, wákwendaphenya sinagogi ra ao Afarisayo. 
MAT.12.10	Mumo sinagogini mwákala muna mutʼu mumwenga yekala upholoza mukono. Ndo ao achimuuza Jeso vivi, “Vidze, ni shariya kumuphoza mudamu tsʼiku ya Sabato?” Ao ámuuza vivyo, kwa apate chausa cha kumulumbira. 
MAT.12.11	Ela Jeso achiaamba, “Ni ani kati yenu, ariye gonzire rikagwa bopʼoni tsʼiku ya Sabato, kʼarigwira akarilavya? 
MAT.12.12	Bee ninamwambira mino, mudamu una maana muno kuchira gonzi! Kwa vivyo, ni shariya kuhenda madzo tsʼiku ya Sabato.” 
MAT.12.13	Chisha, achimugalukira ye mutʼu yekala upholoza mukono, na achimwamba, “Golosa mukonoo!” Ye mutʼu achiugolosa mukonowe, na uchiuya uzima kamare dza o unjine. 
MAT.12.14	Ela o Afarisayo achilaa konze kwendadzila vyondomuulaga Jeso.
MAT.12.15	Jeso ariphomanya o Afarisayo adzimwimira ngewa amuulage, wáuka phapho. Atʼu anji achimutuwa, na achiaphoza osi okala ni akongo, 
MAT.12.16	na achiafungira atsʼiaambire atʼu kukala, yiye ni ani. 
MAT.12.17	Phapho achichimiza maneno ga Mulungu gogombwa ni mugomviwe Isaya kukala,
MAT.12.18	yiye ninamuhenza, na unanihamira.
MAT.12.18	Nindamuudzaza Roho wangu,
MAT.12.18	na unda-aambira atʼu a makabila manjine kukala,
MAT.12.18	haki ya Mulungu yindatawala.
MAT.12.19	Yiye kʼandahenderana kʼani na atʼu, hebu kugomba kwa laka ra dzulu,
MAT.12.19	na kʼandagomba jamani kudzonyesa.
MAT.12.20	Yiye undakala murumwengu
MAT.12.20	ta kwa o ario chiroho ni awele.
MAT.12.20	Undaenderera kuhenda vivyo
MAT.12.20	ta haki ya Mulungu yitawale.
MAT.12.21	Na atʼu a viryomo vyosi andamulola yiye tu.”
MAT.12.22	Tsʼiku mwenga, atʼu ámuphirikira Jeso mutʼu yekala una pʼepʼo ta kʼaona na kʼagomba. Jeso achimuphoza ye mutʼu ta achiidima kugomba, na kona. 
MAT.12.23	Atʼu osi phapho achangalala, na achamba, “Yuyu Jeso unaidima kukala ndiye mutʼu wa mudzungu wa Daudi yelagwa ni Mulungu!” 
MAT.12.24	Ela Afarisayo ariphosikira gago, áamba, “Mutʼu yuyu unaalavya pʼepʼo kwa widimi ahewao ni Belizabuli tu, mubomu wa pʼepʼo.” 
MAT.12.25	Jeso wákala udzigamanya kare maazo gao, ndo ta achiaambira tʼadi yiyi, “Chila ufalume ogavikana virundu-virundu viyuwanavyo, nikuvunzika: na kʼakuna mudzi wowosi, hebu atʼu amwenga agavikanao na kuyuwana, na mudzi ukenderera. 
MAT.12.26	Ndo sambi chikala Shetani unadzivuguza mwenye, vivyo vinaonyesa kukala, unadzigavya na kwa vivyo, o ufalumewe kʼaundatowa. 
MAT.12.27	Chikala mino ninaalavya pʼepʼo kwa widimi nihewao ni Belizabuli, o atʼu enu anaalavya kwa widimi wa ani? Bee, vyo atʼu enu enye alavyavyo pʼepʼo, ndivyo vimuvungavyo ulongo. 
MAT.12.28	Na tsʼivyo bee, ta ujeri wenye ni kukala, ninaalavya pʼepʼo kwa widimi wa Roho wa Mulungu, na vivi vinaonyesa kukala, Ufalume wa Mulungu ukudza kare kwenu.
MAT.12.29	“Vivi vinga dza vya mutʼu ahenzaye kuphenya nyumba ya mutʼu wa mukotse amunyangʼanye miyoye. Yiye niaanze kumugwira ye mwenye mwanzo na amufunge, ndo aidime kumunyangʼanya miyoye. 
MAT.12.30	Kwa vivyo, yetsʼigwirikana na mimi, unanipinga, na yeyosi yetsʼinaaviza kwareha atʼu kwangu, bee unaatsamula. 
MAT.12.31	Ndo ninamwambira mino, atʼu andasamehewa dambi zao zosi na makufuru gao gosi, ela yeyosi amukufuruye Roho wa Mulungu, kʼandasamehewa. 
MAT.12.32	Na mutʼu achigomba maneno ga kunipinga mimi Mutʼu yelaa dzulu, bee kusamehewa dambize unaidima. Ela yeyosi agombaye maneno ga kumupinga Roho wa Mulungu, kʼandasamehewa ta kare na kare.”
MAT.12.34	Mwi atʼu ai dza nyoka! Munaidimadze kugomba maneno madzo, na mwi enye mu ai? Maana, mutʼu ugomba garatʼu garigo tele mwakwe moyoni. 
MAT.12.35	Mutʼu mudzo una madzo mwakwe moyoni, na kwa vivyo, ugomba go madzo galaago mo moyoni. Na mutʼu mui naye una mai mwakwe moyoni, na kwa vivyo, ugomba go mai galaago mo moyoni. 
MAT.12.36	Ndo ninamwambira mino, tsʼiku ya ulamuli, chila mutʼu undaudzidza dzulu ya chila neno rotsʼo njira arirogomba. 
MAT.12.37	Maana, Mulungu undahumira manenogo mwenye gogomba kukulamula kumba u mulongo, hebu u mujeri.”
MAT.12.39	Ela ye achiaudzidza achiaamba, “Atʼu mwimwi mu ai na kʼamu aaminifu kwa Mulungu! Mwimwi munanihenza nihende dalili ya konyesa kukala, nálaa kwa Mulungu, ela tsʼindamuhendera dalili yoyosi. Dalili yindasala dza yiyatʼu yohenderwa mugomvi wa Mulungu Jona. 
MAT.12.40	Maana, viratʼu Jona arivyomizwa ni nyangumi ta achihenda tsʼiku tʼahu, mimi Mutʼu yelaa dzulu nami, nindakala mbirani tsʼiku tʼahu dza vivyo. 
MAT.12.41	Achina Ninewi andalairira ukati atʼu mwimwi muchikala munalamulwa, na andalavya ushaidi kwamba atʼu mwimwi mu alongo! Maana, ao achina Ninewi átya ariphosikira masumuriro ga Jona, na vivi phapha phana mubomu muno kumurima Jona! 
MAT.12.42	Malikiya kulaa Sheba
MAT.12.43	Jeso wáenderera kufunza chitʼadi achamba, “Pʼepʼo achilaa kwa mutʼu, nikwendazunguluka nyika kutsakula phatʼu pha koya. Ela achikala kʼapata, 
MAT.12.44	nikwamba, ‘Nindauya kwa mutʼu wangu kolaa.’ Na auyapho, nikwendamona ye mutʼu unga dza nyumba tʼuphu yophyerwatʼo, na chila mwiyo kwikwa phatʼuphe. 
MAT.12.45	Ndo achona vivyo, nikwendatsaka pʼepʼo anzie afungahe, ai muno kuriko yiye mwenye, na osi nikwendamuphenya ye mutʼu. Na phapho mazagazige mutʼu yiye nikukala mai muno kuriko pho mwanzo. Ndo vivyo ndivyo vyondakala kwa atʼu mwimwi ai!”
MAT.12.46	Phokala Jeso ucheri kugomba na ro duu ra atʼu, nduguze na ameyao, ákudza, achiima konze, na achivoya agombe naye. 
MAT.12.47	Ndo mutʼu mumwenga achimwamba Jeso, “Ameyo na nduguzo a chilume a ko konze anahenza agombe nawe.”
MAT.12.48	Ela Jeso achimwamba ye mutʼu, “Mayo na enehu?” 
MAT.12.49	Phapho achiaoloha anafunzie, na achamba, “Lolani! Aa ndio ano mayo, na ndio enehu! 
MAT.12.50	Maana, mutʼu yeyosi ahendaye henzo ra Baba ariye mulunguni, bee yiye ndiye mwenehu wa chilume, wa chiche na mayo.”
MAT.13.1	Tsʼiku yiyo Jeso ariphotuwiwa ni ameye na nduguze, ndiyolaa mo nyumbani achenda ta kʼanda-kʼanda ya ziya ra Galilaya achisagala. 
MAT.13.2	Phapho atʼu achiloka kuloka ta vichimuhenda Jeso aphenye mashuwani, achisagala mumo. Atʼu o achiima ko kʼanda-kʼanda, 
MAT.13.3	naye Jeso achiaambira maneno manji chitʼadi. Yiye wá-aamba:
MAT.13.3	“Mundimwa mumwenga wákwendamwagira mbeyuze. 
MAT.13.4	Ariphokala unamwagira ziratʼu mbeyu, zinjine zágwa njirani, na nyama a kuburuka achidzazichotʼa. 
MAT.13.5	Zinjine zichigwa mutʼu mokala muna mawe, murimo mutsanga wákala ni uchache, na zichimera kare maruru, kwakukala, mutsanga wa mumo wákala ni uchache. 
MAT.13.6	Ela dzuwa riripholaa, yo mimera yáfinyalala ta yichiuma, maana, yákala kʼayimitʼire mizi. 
MAT.13.7	Zinjine zo zágwa kati-kati ya mizi ya mihi ya miya, yo mizi yichifundula na yichikula, na yichigwira yo mimera. 
MAT.13.8	Ela zinjine zo zágwa phenye mutsanga udzo, zichimera, zichikula, na kati ya zizo, zinjine zichivyala mavuno machache, zinjine zichivyala mavuno manji, na zinjine zichivyala manji muno.” 
MAT.13.9	Ndo kumarigiza Jeso achamba, “Musikizi naasikire!”
MAT.13.10	Jeso ariphomarigiza kugomba gago, wátuwiwa ni anafunzie achiuzwa vivi, “Kwadze unaafunza chitʼadi ano atʼu?” 
MAT.13.11	Jeso achiaudzidza achiaamba, “Mwimwi mwájaliwa kumanya njama za Ufalume wa Mulungu, ela ao kʼaajaliwirwe. 
MAT.13.12	Maana, yuyatʼu amanyaye kare undakaza kungʼazirwa amanye manji muno, ela yetsʼimanya na kʼenzi kumanya, undakaza kufimbirwa. 
MAT.13.13	Aa mino ninaafunza chitʼadi, kwakukala, anaona, ela kʼaamanya nini, na anasikira, ela kʼaamanya chitʼu. 
MAT.13.14	Na gaga ganachimiza maneno ga mugomvi wa Mulungu Isaya. Isaya wáamba,
MAT.13.14	‘Kusikira mundasikira, ela kʼamundaelewa,
MAT.13.14	na kulola mundalola, ela kʼamundamanya nini.
MAT.13.15	Maana, myoyo yao yikala mifu,
MAT.13.15	kʼaahega masikiro gao tʼotʼotʼo,
MAT.13.15	na kʼaaenzi kugalolatʼo go agaonago.
MAT.13.15	Kalapho tsʼi vivyo, ao angari kona na matso gao,
MAT.13.15	angari kusikira na masikiro gao,
MAT.13.15	kumanya mwao myoyoni,
MAT.13.15	na phapho angari kugaluka kwangu,
MAT.13.15	nami ningari kwaphoza.’
MAT.13.17	Ninamwambira jeri mino, agomvi anji a Mulungu na atʼu anji a haki, ákala anatamani muno agaone gaga mugaonago, ela kʼaagaonere. Achitamani asikire gaga mugasikirago, ela kʼaagasikirire vivyo.
MAT.13.18	“Kwa vivyo, mwimwi sirikisani nimungʼazire tʼadi ya mumwagiri. 
MAT.13.19	Atʼu anjine anga dza muratʼu mutʼu njirani mogwa mbeyu zinjine. Atʼu dza ao anasikira neno dzulu ya Ufalume wa Mulungu, ela kʼaarelewa, na ndo Shetani nikudza, akadzarilavya ro neno roaphenya mwao myoyoni. 
MAT.13.20	Anjine anga dza muratʼu mutʼu mokala muna mawe. Atʼu dza ao achirisikira ro neno ra Mulungu, anariphokera kare na raha. 
MAT.13.21	Ela kwakukala, ro neno kʼarimitʼa mizi mo mwao myoyoni, akuluphira tsʼiku chʼachʼe tu, na ahenderwapho mai na mauku kwa anarikuluphira ro neno, nikuuya nyuma phapho kare. 
MAT.13.22	Atʼu anjine nao, anga dza muratʼu mutʼu mokala ni kati-kati ya mizi ya mihi ya miya. Atʼu dza ao anasikira neno, na chidzako nikukala chimoyomoyo kwa mazagazi ga phapha duniani, akaphenywa ni chipherephere cha kupata utajiri, na phapho ro neno nikugwirwa, na rikatsʼavyala. 
MAT.13.23	Ela atʼu anjine, anga dza muratʼu mutʼu mokala muna mutsanga udzo. Ao achisikira riro neno anarelewa, na kurituwa jeri-jeri. Ndo ao chidzako nikukala dza yiyatʼu mimera yiriyo minjine yávyala mavuno machache, minjine yichivyala mavuno manji, na minjine yichivyala mavuno manji muno.”
MAT.13.24	Jeso ariphomarigiza kwangʼazira tʼadi yiyo, wá-aambira tʼadi yinjine. Yiye wáamba, “Ufalume wa Mulungu unaidima kuhwalanishwa na tʼadi yiyi. Tsʼiku mwenga, mutʼu wákwendamwagira mbeyu ya muhama kwakwe mundani. 
MAT.13.25	Ela usiku phokala chila mutʼu urere, mudawawe achendamwagira nyasihama naye mokala mwenye umwagira muhama, na chisha achiuka. 
MAT.13.26	Ndo o muhama wámera na uchikula ta uchitsamula, ndipho atʼu achimanya kukala, rinjine rákala ni nyasihama. 
MAT.13.27	Ahendikazi a ye mwenye munda achendamwamba vivi ye mwenye, ‘Bwana, uwe wámwagira muhama tu ko kwako mundani. Sambi vino, heka nyasihama naro ri tele?’ 
MAT.13.28	Ye achiaudzidza achiaamba, ‘Manyani kare kukala, mutʼu ariye ni mudawa kwangu, ndiye ye kwendarimwagira kuko.’ Ndo o ahendikazie achimwamba, ‘Sambi, hwende hukaringʼole sino ro nyasihama?’ 
MAT.13.29	Ye achiaamba, ‘Hʼa-a, tsʼendeni, maana, muchendaanza kuringʼola tu, mundangʼola ta o muhama. 
MAT.13.30	Riro riricheni rikule tu ta ukati wa kutosa muhama ufike. Phapho ndipho ninda-aamba atosi, atose muhama ta amale, chisha akautiye maguniani. Chidzako, akaritsenge ro nyasihama, na aritiye moho.’ ”
MAT.13.31	Jeso ariphomarigiza kwaambira atʼu tʼadi yiyo, wá-aambira yinjine. Yiye wá-aamba, “Ufalume wa Mulungu unaidima kuhwalanishwa na tʼadi ya mbeyu ya haradali. Mutʼu mumwenga wáyihwala mbeyu yiyo achendayiphanda kwakwe mundani, na 
MAT.13.32	haradali ndiyo mbeyu tʼide kamare kuriko mbeyu zosini. Ela yichiphandwa, nikumera na kukula ta ukachira muhi wa mwatsaka, na nyama a kuburuka nikudzajenga nyumba zao mo mwakwe vitaini.”
MAT.13.33	Jeso ariphomarigiza kwaambira atʼu tʼadi yiyo, wá-aambira tʼadi yinjine. Yiye wá-aamba, “Ufalume wa Mulungu unaidima kuhwalanishwa na tʼadi yiyi. Tsʼiku mwenga, muchetʼu wáhwala hamira, achiyitsanganya phamwenga na unga wa nganu daba mwenga, achiukanda, na yo nganu yosi yichikolea hamira.”
MAT.13.34	Maneno gago gosi, Jeso wágafunza atʼu osi chitʼadi. Yiye kʼaafunzire rorosi dzulu ya Ufalume wa Mulungu photsʼihumira tʼadi. 
MAT.13.35	Na wágahenda gago kuchimiza maneno ga Mulungu gogombwa ni mugomviwe kukala,
MAT.13.35	“Nindagomba namwi kwa kuhumira tʼadi,
MAT.13.35	na nindamwambira maneno gokala gafitsika kulaa hangu urumwengu wumbwe.”
MAT.13.36	Jeso wáriricha phapho ro duu ra atʼu achiuya ko nyumbani kokala ulaa. Anafunzie achimutuwa achendamwamba, “Hungʼazire yiya tʼadi ya nyasihama.” 
MAT.13.37	Jeso achiudzidza achamba, “Mumwagiri wa mbeyu ya muhama ni mimi Mutʼu yelaa dzulu. 
MAT.13.38	Munda ni dunia. Mbeyu ya muhama ni aratʼu atʼu ario ni a Ufalume wa Mulungu. Ela ro nyasihama, ni aratʼu atʼu ai acherio kutawalwa ni Shetani. 
MAT.13.39	Na ye mudawa yekwendarimwagira ro nyasihama ni Shetani. Ukati wa kutosa ni musindikizo wa urumwengu, na atosi ni malaika a Mulungu. 
MAT.13.40	Viratʼu nyasihama ritsengwavyo na kutiywa moho, ndivyo vyondakala ukati wa musindikizo wa urumwengu. 
MAT.13.41+MAT.13.42	Mimi Mutʼu yelaa dzulu nindaahuma malaika angu akatsoletsole atʼu osi aahendao atʼu ahende dambi, na osi ahendao mai aalavye kwangu Ufalumeni, na akaatsuphe moho wa Jahanamu, na kuko andadzuta na arire ta ga milatso. 
MAT.13.43	Ela aratʼu ario anahenda ga haki andasala Ufalumeni mwa Abayao Mulungu, na ametemete dza dzuwa. Musikizi naasikire!”
MAT.13.44	Jeso wáamba, “Ufalume wa Mulungu bee unaidima kuhwalanishwa na tʼadi yiyi. Kwákala kadzungu ka madini kozikwa mundani. Ndo tsʼiku mwenga, mutʼu wákala unarimira phapho, na achikaona, naye achikaza kukasirira. Aripholaa phapho, wákala unahamirwa muno ta achendaguza vyosi vyokala unavyo, achidzagula o munda.
MAT.13.45	“Chisha, Ufalume wa Mulungu unaidima kuhwalanishwa na tʼadi yiyi ya muchuzi wa mawe ga rubi. 
MAT.13.46	Yiye aonapho mutʼu aguzaye rubi yenye, nikwendaguza miyoye yosi akadzayigula.”
MAT.13.47	Jeso wáenderera kugomba achamba, “Chisha, Ufalume wa Mulungu unaidima kuhwalanishwa na tʼadi yiyi. Tsʼiku mwenga, chimia chátsuphwa baharini ni avuwi, na chichigwira nyama a madzini a chila namuna. 
MAT.13.48	Chiriphoudzala, avuwi achivuha ta kʼanda-kʼanda, achisagala, na achitsagula mabeshe na kugatiya mwao vikaphuni. Ela aratʼu okala tsʼi mabeshe, achiatsupha. 
MAT.13.49	Bee, ninamwambira mino, vivyo ndivyo vyondakala ukati wa musindikizo wa urumwengu. Malaika a Mulungu andalairira, adze aatsole-tsole atʼu ai osi ta asale aratʼu ahendao ga haki. 
MAT.13.50	Na ao ai bee andakwendatsuphwa moho wa Jahanamu ni o malaika, kuriko andadzuta, na arire ta ga milatso.”
MAT.13.51	Jeso ariphomarigiza kugomba gago, wáauza anafunzie vivi, “Mudzigaelewa gano maneno gosi godzomwambira?” O achimuudzidza achimwamba, “Ee hudzigaelewa.” 
MAT.13.52	Ndo Jeso achiaamba, “Chila mwalimu wa shariya yefunzwa ujeri dzulu ya Ufalume wa Mulungu, unga dza mwenye chitsaga cha miyo, na mumo nikulavya miyo miphya, na ya pʼindi.”
MAT.13.53	Jeso ariphomala kwaambira atʼu tʼadi zizo, wáphauka phapho, 
MAT.13.54+MAT.13.55	achenda kwao Nazareti, na kuko achendaafunza atʼu mwao sinagogini, na osi osikira mafunzoge áangalala, ta achiuzana enye kwa enye vivi, “Chisha, samba yuno ni mwana wa yuya fundi wa mbao? Na ameye samba ni Maryamu, na nduguze a chilume ni ano Jakobo, Jesefu, Simoni, na Juda? Hʼa bee wáyipataphi hekima yino, na vilinge vino? 
MAT.13.56	Na ta chisha, nduguze osi a chiche samba asagala phapha? Hʼaya wágalavyaphi maneno gano gosi yuno?” 
MAT.13.57	Na phapho achimurema tsetsetse. Ela Jeso ye achiaamba, “Mugomvi wa Mulungu ni mutʼu aishimiwaye, itsʼiphokala kʼaishimiwa kwao, na kʼaishimiwa ni atʼu a phao phenye.” 
MAT.13.58	Na phapho Jeso kʼahendere vilinge vinji, kwakukala, kʼaamukuluphirire ao.
MAT.14.1	Jeso phokala unafunza na kuhenda vilinge ko Galilaya, Herode Anitipa
MAT.14.2	Ndo achiaamba ahendikazie vivi, “Mutʼu yiye nimusikiraye ngumaze, bee ni Johana Mubatizi. Ninaona tu wáfufulwa kulaa kuzimu, na gago ndigo gatumago ta unahenda vilinge.” 
MAT.14.3	Maana, ko nyuma Herode Anitipa wákala udzimulagizira Johana achigwirwa, na achifungwa, kwa amuhamye Herodiya, mukaza nduguye aihiwaye Filipu. 
MAT.14.4	Herode wáhenda vivyo, maana, Johana wákala achimwamba, “Tsʼi shariya uwe kumuhwala mukaza nduguyo na mwenye u moyo!” 
MAT.14.5	Herode wákala ta uhenza ahendemuulaga, ela wáogopha anatsʼi tu kwakukala, ákala anakuluphira kukala, Johana wákala ni mugomvi wa Mulungu.
MAT.14.6	Ndo tsʼiku mwenga, Herode Anitipa wákala unausa shuhuli ya kuvyalwakwe, na mwana wa chiche wa Herodiya achivina mbere za osi okala a phapho shuhulini, ta achimuhamya Herode Anitipa. 
MAT.14.7	Phapho Herode achilapha kumupʼa chochosi chondovoya ye musichana. 
MAT.14.8	Naye musichana achituwa ga ameye, ndo ta achimwamba, “Ninahenza unipʼe chitswa cha Johana Mubatizi ndani ya bakuli.” 
MAT.14.9	Phapho ye mufalume achishononeka, ela kwakukala, wákala udzimulaphira, chisha mbere za ajenie, achigakubali vivyo gokala uvoya. 
MAT.14.10	Ndo Herode Anitipa achimulagiza mutʼu achendamutosa chitswa Johana ko jela, 
MAT.14.11	na achidza nacho bakulini, achidzamupʼa ye musichana, naye musichana achimuphirikira ameye. 
MAT.14.12	Anafunzi a Johana ariphogasikira gago, ákwendaluhwala lufulwe achendaluzika. Chisha achendamwambira Jeso naye.
MAT.14.13	Jeso ariphokwendaambirwa kukala Johana wákala udziulagwa, wáphenya mashuwani achiuka na anafunzie, achenda kutʼu kotsʼo atʼu kwa ta akale hicheye. Ela atʼu ariphomanya kukala yiye wákala udziuka, álaa midzini achitsegatsega ro ziya nao kumutuwa, na ta achifika na chimbere kuko. 
MAT.14.14	Ndo Jeso naye unafika kuko na yo mashuwaye, wálaa na achona duu bomu ra atʼu ta achirigwizira mbazi, naye achiaphozera akongo ao.
MAT.14.15	Dzuwa phokala riphenduka, anafunzie ámwendera achimwamba, “Vivi bee kunatswa, na phapha huripho kʼaphana mudzi wa mutʼu phephi. Ndo ela tsʼi baha walage ano atʼu ende vidzidzini akadzigulire vyakurya?” 
MAT.14.16	Ela Jeso ye achiaamba, “Ao kʼaatakiya kuuka, ta nimwapʼe leu mwimwi arye.” 
MAT.14.17	O achimuudzidza achimwamba, “Bee naswi huriyo nayo phapha ni mikahe mitsano, na mabeshe mairi tu.” 
MAT.14.18	Jeso achiaamba, “Rehani phano yo mikahe na go mabeshe.” 
MAT.14.19	Chisha, achiaamba o atʼu asagale nyasini ahewe leu. Ndo ariphohwala yiyatʼu mikahe mitsano na garatʼu mabeshe mairi, wálola dzulu mulunguni achilavya mumvera kwa Mulungu, chisha achanza kuyimega-mega yiyo mikahe, na achiapʼa anafunzie aapʼe atʼu agavyane. 
MAT.14.20	Phapho atʼu osi achirya ta achimvuna. Anafunzi a Jeso achitsola-tsola visiku vya mikahe na vya go mabeshe vyokala visala, na achiudzaza vikaphu kumi na viiri. 
MAT.14.21	Alume hichiyao orya photsʼiatara achetʼu na anache, ákala anapata helufu tsʼano (5,000).
MAT.14.22	Chisha, Jeso achiaamba anafunzie aphenye mashuwani, amulongolere kwenda ngʼambo ya ziya, ukati ye unalagana na ro duu ra atʼu. 
MAT.14.23	Na ariphomala kulagana na o atʼu, wáambuka dzulu mwangoni hicheye, achendavoya na achikala kuko ta usiku. 
MAT.14.24	O usiku uriphofika, ao anafunzie ákala afika kure na yiyatʼu mashuwa, na maimbi gákala ganayipiga yo mashuwa, maana, vuto rákala rinapiga voro. 
MAT.14.25	Ndo kunamba kunahendawewe, Jeso achenenda dzulu-dzulu ya madzi kwatuwa. 
MAT.14.26	Ela o anafunzi ariphomona unaenenda dzulu-dzulu ya madzi, áogofyerwa muno ta achipiga kʼululu achamba, “Ni tunusi!” 
MAT.14.27	Phapho Jeso achiaamba, “Phenywani ni moyo ndimi, mutsʼogophe!” 
MAT.14.28	Pʼetero achimwamba, “Bwana, chikala ni uwe jeri, amba nenende dzulu-dzulu ya madzi nidze ko kwako.” 
MAT.14.29	Jeso achimwamba, “Hʼaya nzo.” Ndo Pʼetero achilaa mo mashuwani, achenenda dzulu-dzulu ya madzi kwenda ko kwa Jeso. 
MAT.14.30	Ela ariphoona maimbi gapigavyo, wáahukwa ni moyo, na phapho achanza kuhoha. Ndo achipiga kʼululu achamba, “Bwana, nitivya!” 
MAT.14.31	Phapho Jeso achigolosa mukonowe, achimugwira na achimwamba, “Heka we ta kuluphiroro ni dide vino! Kwadze udzikala na shaka moyoni?” 
MAT.14.32	Ndo osi airi achiphenya mo mashuwani, na vuto richiricha. 
MAT.14.33	Na osi okala a mo mashuwani achimwabudu, na chisha achimwamba, “Uwe u Mwana wa Mulungu jeri!”
MAT.14.34	Ariphovuka ziya, áfika phatʼu phaihiwapho Genesareti, 
MAT.14.35	na achina kuko ámukumbikira Jeso. Ndo phachilaa atʼu achenda achisema boma riro rosi kukala Jeso wákudza. Atʼu nao achihwala akongo ao achimuphirikira. 
MAT.14.36	Akongo achimuvoya akumbe tu ta kumba ni mutse wa valore, nao osi ariomukumba, áphola kamare.
MAT.15.1	Tsʼiku mwenga, Afarisayo na alimu a shariya kulaa Jerusalemu ákwenda kwa Jeso achendamuuza vivi, 
MAT.15.2	“Heka ano anafunzio anavunza jadi za akare? Hʼaya heka ta achikala anarya anavunza jadi yehu kwa kutsʼaoga mikono!?” 
MAT.15.3	Jeso naye achiauza vivi, “Heka mwi namwi munavunza malagizo ga Mulungu kwa mutuwe jadi zenu? 
MAT.15.4	Maana, Mulungu wáamba, ‘Aishime abayo na ameyo,’ na ‘Amulaphizaye muvyaziwe bee, unawirya kunyongwa.’ 
MAT.15.5	Ela mwi vino, munaafunza atʼu kukala, kʼaatakiya kwaogopha avyazi ao kwa kwamanya gao arigo nago haja, ta mutʼu achikala una mwiyo wa kumokolera muvyaziwe, ela achamba, ‘Mwiyo uu mino náulaga Mulungu,’ hʼaya ye ni kukala udzigamala. 
MAT.15.6	Bee manyani kukala, mwimwi munaphurya neno ra Mulungu kwa mutuwe jadi zenu enye. 
MAT.15.7+MAT.15.8	Mwimwi mu alumakwiri! Na ta maneno gogombwa chimbere dzulu yenu ni mugomvi wa Mulungu Isaya ni ga jeri. Mulungu kuchirira ye Isaya wáamba,
MAT.15.7+MAT.15.8	‘Atʼu aa anaamba phapha mulomoni ananihenza,
MAT.15.7+MAT.15.8	ela myoyoni kʼaanenzi.
MAT.15.9	Na ta ko kunabudu kwao,
MAT.15.9	tsʼikona dza chitʼu.
MAT.15.9	Maana, o ahwala shariya zotungwa ni atʼu,
MAT.15.9	akazifunza kuno achamba ni zangu!’ ”
MAT.15.10	Ndo Jeso achisumiza ro duu ra atʼu, na achamba, “Gahegereni masikiro mugamanye gaga nimwambirago! 
MAT.15.11	Leu kʼarimutiya mutʼu najisi, ela mutʼu utiywa najisi ni manenoge mwenye agagombago.”
MAT.15.12	Phapho anafunzie achimusengerera achimwamba, “Mwalimu, unamanya kukala gano godzogomba gadziakosa Afarisayo muno?” 
MAT.15.13	Jeso ye achiaudzidza achiaamba, “Chila muhi urio kʼauphandirwe ni Baba ariye mulunguni, undangʼolwa. 
MAT.15.14	Kwa vivyo, ao aricheni, maana, ni vilongozi otsʼoona, na analongoza otsʼoona! Na mutʼu yetsʼona achimulongoza munziwe yetsʼona vivyo, osi airi andavoromoka bopʼoni.” 
MAT.15.15	Ela Pʼetero ye achimwamba, “Mwalimu, hungʼazire yo tʼadi.” 
MAT.15.16	Jeso achamba, “Yaani ta mwimwi namwi kʼamudzangwe kumanya? 
MAT.15.17	Vino bee kʼamumanya kukala, chiriwacho chenda uhumboni, na chidzako nikunyewa? 
MAT.15.18	Ela maneno agombago mutʼu galaa moyoni, na ndigo gamutiyago najisi. 
MAT.15.19	Maana, maazo mai, kuulaga, uzinzi, udiya, wivi, kutsuna na kulavya ushaidi wa ulongo, gosi gago galaa moyoni mwa mutʼu, 
MAT.15.20	na ndigo gamutiyago mutʼu najisi. Ela kurya leu photsʼi koga mikono, bee kʼakumutiya mutʼu najisi.”
MAT.15.21	Jeso ariphouka phapho, wákwenda pʼande za Tʼiro na Sidoni. 
MAT.15.22	Ndo kuko muchetʼu mumwenga muvyalwa wa Kanani, achimutuwa na achigomba kwa laka ra dzulu achamba, “Nonera mbazi Bwana, mutʼu wa mudzungu wa Daudi! Mwanangu wa chiche una pʼepʼo ta kʼadzimanya kahiri.” 
MAT.15.23	Ela Jeso ye kʼamuudzidzire utʼu. Ndo phapho anafunzie achimusengerera achimwamba, “Mwalimu, mwambe auke ye muchetʼu. Hʼa unahutuwa-tuwa tu, na kuhupigira kʼululu.” 
MAT.15.24	Jeso phapho achiudzidza achamba, “Mino náhumwa kwa Aiziraeli hichiyao tu, ario áricha kutuwa malagizo ga Mulungu ta anga dza magonzi goyaya.” 
MAT.15.25	Jeso ariphoamba vivyo, ye muchetʼu ta achendahendamitʼa mavindi mbereze, na achimwamba, “Bwana, nokolera mwanangu!” 
MAT.15.26	Jeso achimuudzidza vivi, “Tsʼi vidzo kuhwala leu ra anache, na kuritsuphira madiya.” 
MAT.15.27	Ye muchetʼu naye achimuudzidza achimwamba, “Ni gago jeri Bwana, ela o enye madiya achibitʼa pʼukupʼuku, go madiya nago ni paka galambe.” 
MAT.15.28	Phapho Jeso achimwamba, “Mayo, kuluphiroro ni bomu, na nagahendeke vivi go uhenzago.” Ndo ye mwanawe wa chiche achirichirwa ukati uo kare.
MAT.15.29	Jeso aripholaa phapho, wátsegatsega ziya ra Galilaya achambuka ta mwangoni achisagala kuko. 
MAT.15.30	Maduu-maduu ga atʼu achiphirika akongo ao kuko. Anjine ákala ana virema, anjine achikala kʼaaona, anjine achikala ni viswere, mabubu, na anjine anji okala ni akongo, achendalazwa mbere za Jeso, naye achiaphoza. 
MAT.15.31	Phapho duu riro ra atʼu achangalala muno, phoona mabubu anagomba, okala ana virema adziuyatʼo, viswere anenenda, atʼu otsʼoona anaona, na osi achimulika Mulungu wa Aiziraeli.
MAT.15.32	Jeso ariphomala kwaphoza akongo osi, wáaiha anafunzie, achenda kwakwe na achiaamba, “Ninaaonera mbazi aa atʼu, kwakukala, hudzikala hosini tsʼiku tʼahu, na vino kʼaana leu. Sambi tsʼenzi kwausa na nzala, kwakukala, anaidima akendairika njirani.” 
MAT.15.33	Anafunzie achimuuza vivi, “Bee naswi phano ta hu nyika, leu ra kwamvunya atʼu ano osi hundaripataphi?” 
MAT.15.34	Jeso naye achiauza vivyo achiaamba, “Kwani mwi muna mikahe mingaphi?” O achimuudzidza achimwamba, “Huriyo nayo sino, ni mikahe mifungahe na mabeshe machache.” 
MAT.15.35	Ndo Jeso phapho achiaamba o atʼu asagale photsʼi. 
MAT.15.36	Achihwala yiyatʼu mikahe mifungahe na vyo vibeshe, achilavya mumvera kwa Mulungu. Chisha, achanza kuyimega-mega na kuvivunza-vunza vyo vibeshe, na achiapʼa anafunzie, na ao achiapʼa atʼu agavyane. 
MAT.15.37	Osi phapho achirya ta achimvuna. Na anafunzi a Jeso achitsola-tsola visiku vya mikahe na vya vyo vibeshe vyokala visala, na achiudzaza vikaphu vifungahe. 
MAT.15.38	Alume hichiyao orya, ákala ni helufu ne (4,000) photsʼiatara achetʼu na anache. 
MAT.15.39	Ndo Jeso achialaga atʼu, ye achiphenya mashuwani achenda boma ra Magadani.
MAT.16.2	Jeso achiaudzidza achiaamba,
MAT.16.3	Kuchicha na kuchikala ku kutʼukutʼu, munaamba, ‘Rero ni seti kunye mvula!’ Ndo muchikala munaidima kulola dzulu mainguni na mukamanya kukala kundakalani, heka sambi kʼamwidima kuzimanya zino dalili zihendekazo ukati uno? 
MAT.16.4	Atʼu mwimwi mu ai na kʼamu aaminifu kwa Mulungu! Mwimwi munanihenza nihende dalili ya konyesa kukala, nálaa kwa Mulungu, ela tsʼindamuhendera dalili yoyosi. Dalili yindasala dza yiyatʼu tu yohenderwa mugomvi wa Mulungu Jona.” Ariphomarigiza kwaambira gago, achiaricha phapho ye achiphauka.
MAT.16.5	Jeso na anafunzie ariphovuka ziya, o anafunzie ndiphomanya ányala kutsukula mikahe. 
MAT.16.6	Jeso achiaamba, “Mwimwi dzimanyirireni na kukolea kwa hamira ya Afarisayo, na Asadukayo!” 
MAT.16.7	Ndo o anafunzi achanza kuuzana-uzana enye, “Akale unagomba vivyo kwa kʼahutsukulire mikahe?” 
MAT.16.8	Jeso achigamanya garatʼu gokala anagomba na achiaamba, “Heka munauzana-uzana dzulu ya kutsʼakala na mikahe? Mwimwi kuluphiro renu ni dide muno! 
MAT.16.9	Yaani mwi kʼamudzangwe kunimanya mino nina widimi? Vino bee mukale mudzinyala ni vikaphu vingaphi vyoudzaza mwi vya visiku vyokala visala, phara niriphoamegera mikahe mitsano atʼu helufu tsʼano (5,000)? 
MAT.16.10	Na mukale mudzinyala ni vikaphu vingaphi vyoudzaza mwi vya visiku vyokala visala, phara niriphoamegera mikahe mifungahe atʼu helufu ne (4,000)? 
MAT.16.11	Kʼamumanyadze mwi kukala, nidzikala tsʼigomba dzulu ya mikahe? Bee dzimanyirireni na kukolea kwa hamira ya Afarisayo na Asadukayo!” 
MAT.16.12	Phapho ndo anafunzi achimanya kukala, ákala anaambwa adzimanyirire na mafunzo ga Afarisayo na Asadukayo, ela tsʼi hamira yipigirwayo mikahe.
MAT.16.13	Jeso na anafunzie aripholaa phapho, ákwenda boma ririro phephi na mudzi wa Kaisariya-Filipi. Kuko Jeso achiauza anafunzie achiaamba, “Atʼu anaamba mino Mutʼu yelaa dzulu ni ani?” 
MAT.16.14	O achimuudzidza achimwamba, “Atʼu anaamba uwe u Johana Mubatizi. Anjine anaamba u Eliya, na ta anjine o anaamba kukala, uwe u Jeremia, hebu mumwenga wa agomvi a Mulungu anjine.” 
MAT.16.15	Jeso achiauza kahiri achiaamba, “Hanga mwi, munaamba mino ni ani?” 
MAT.16.16	Simoni Pʼetero achimuudzidza vivi, “Uwe ndiwe ye Kʼirisito, Mwana wa Mulungu ariye moyo.” 
MAT.16.17	Jeso achimwamba, “Baha uwe Simoni mwana wa Jona! Maana, kumanyako kukala mimi ndimi ye Kʼirisito, bee kʼwambirirwe ni mutʼu, ta we ni wáfunulirwa ni Baba ariye mulunguni. 
MAT.16.18	Na chisha, dzinaro ni Pʼetero,
MAT.16.19	Mino uwe nindakupʼa funguwo za Ufalume wa Mulungu, na rorosi rondarikahaza phapha duniani, ndiro rondakahazwa ta ko mulunguni, na rondarihenzeza phapha duniani, bee rindahenzezwa ta ko dzulu mulunguni nako.” 
MAT.16.20	Chisha, Jeso achiafungira o anafunzie kukala atsʼimwambire mutʼu yeyosi kukala, yiye ndiye ye Kʼirisito.
MAT.16.21	Kulaira phapho, Jeso wáanza kwaambira lwazu-lwazu anafunzie kukala, “Ni seti mimi nende Jerusalemu nikaturiswe muno ni atumia, makuhani abomu na alimu a shariya. Na ta nindaulagwa, ela tsʼiku ya hahu nindafufuka.” 
MAT.16.22	Phapho Pʼetero achimuusa kʼanda, na achanza kumugombera vivi, “Mulungu naagazize gago! Gago kʼagandakugwira kamare!” 
MAT.16.23	Ela Jeso ye achimulozera mongo na achimwamba, “Uwe bee una Shetani ta niukira phapha! Maazogo uwe ni ga chidamu tsʼi ga chimulungu, na uhenza unizize nitsʼichimize go nihenzwago nihende.” 
MAT.16.24	Chisha, Jeso achiaamba anafunzie vivi, “Mutʼu yeyosi ahenzaye kukala mwanafunzi wangu, ni seti ariche njiraze mwenye, atsukule musalabawe, na anituwe. 
MAT.16.25	Maana, ahenzaye kutivya maishage mwenye, bee kʼandapata uzima. Ela alavyaye maishage kwa dzulu yangu, undapata uzima. 
MAT.16.26	Na vina faida yani mutʼu kuupata utajiri wosi wa dunia, ela ye mwenye atsʼipate uzima? Kʼaphana! Maana, kʼakuna chitʼu chiricho na maana, kuriko uzima uo. 
MAT.16.27	Mimi Mutʼu yelaa dzulu nindakudza na widimi wa Baba Mulungu na malaika angu, na phapho ndipho nindamunosa chila mutʼu kutuwirizana na mahendoge. 
MAT.16.28	Ninamwambira jeri, phana anjine phapha ario kʼaandafa photsʼinona mimi Mutʼu yelaa dzulu ni mwangu Ufalumeni.”
MAT.17.1	Jeso ariphogomba dzulu ya chifoche, wákala vivi ta zichichira tsʼiku tʼandahu, ndo achiahwala ano Pʼetero, Jakobo na nduguye Johana, achenda nao vivi ta dzulu ya mwango ure ao tu hichiyao. 
MAT.17.2	Ariphofika kuko, achanza kugaluka chivinjine mbere za o anafunzie. Usowe wángʼala dza dzuwa, na mavaloge nago gachigaluka meruphe tsetsetse. 
MAT.17.3	Phapho kare agomvi a Mulungu, Musa na Eliya achialairira o anafunzie, na ákala anagomba na ye Jeso. 
MAT.17.4	Pʼetero achimwamba Jeso, “Bwana, ni vidzo vivi vya kukala naswi hu phapha! Ndo, uchihenza, nindajenga vibanda vihahu: chimwenga chako, chimwenga cha Musa na chinjine cha Eliya.” 
MAT.17.5	Pʼetero phokala unagomba gago, phapho kare ingu dzeruphe richilairira, richiima dzulu yao kwaerekeza, na laka kulaa ko inguni richamba, “Yuyu ni Mwanangu nimuhenzaye, na unanihamira, musirikiseni.” 
MAT.17.6	Ao anafunzi ariphosikira gago, áphenywa ni woga muno ta achifinikʼirika vifunefune. 
MAT.17.7	Jeso phapho achiasengerera, achiapiga-piga achiaamba, “Hʼaya unukani mutsʼogophe!” 
MAT.17.8	Ndo achiunula vitswa vyao, na achona Jeso hicheye tu phapho.
MAT.17.9	Ndo Jeso na o anafunzi ariphokala anateremuka kulaa pho mwangoni, achiafungira achiaamba, “Mutsʼimwambire mutʼu yeyosi dzulu ya riratʼu ono rodzorona ta phondakala Mulungu udzinifufula mimi Mutʼu yelaa dzulu.” 
MAT.17.10	Ndo o anafunzie achimuuza vivi, “Bee heka alimu a shariya anaamba kukala, Eliya ndiye yendamulongolera ye Kʼirisito?” 
MAT.17.11	Jeso achiudzidza achamba, “Eliya undakudza mwanzo jeri, adze agaudzetʼo maneno gosi. 
MAT.17.12	Ela ninamwambira mino, vivi Eliya wákudza kare ta ni atʼu kʼaamumanyire, na ndo ta achimuhendera mai. Na vivyo vyomuhendera Eliya, ndivyo vyondonihendera mimi Mutʼu yelaa dzulu.” 
MAT.17.13	Phapho ao anafunzi ndipho achimanya kukala, wákala una-aambira dzulu ya Johana Mubatizi.
MAT.17.14	Jeso na o anafunzi ahahu ariphogwirikana na duu ra atʼu, mutʼu mumwenga wámwendera Jeso, achimitʼa mavindi mbereze na 
MAT.17.15	achimwamba, “Bwana, monere mbazi mwanangu, maana, una chifofo na chinamuyuga muno. Chicho ukati unjine chinamubitʼa chisichisi mohoni, na ukati unjine chinamubitʼa chisichisi madzini. 
MAT.17.16	Na nidzimureha kwa anafunzio, ela kʼaaidimire kumuphoza.” 
MAT.17.17	Jeso achiaamba anafunzie, “Atʼu mwimwi kʼamuna kuluphiro, na mu adambi! Nindakala namwi ta rini? Na nindamuvumirira ta rini? Hʼa mureheni phano bee ye mwanache!” Mwanache achiphirikwa, na 
MAT.17.18	Jeso achimuchemera ye pʼepʼo yekala udzimupagaa ta achilaa, na ye mwanache achiphola phapho kare.
MAT.17.19	Ndo chidzakoche, o anafunzie achimutuwa Jeso hicheye achimuuza vivi, “Kwadze sino kʼahwidimire kumulavya ye pʼepʼo?” 
MAT.17.20	Jeso achiaudzidza achiaamba, “Ni kwakukala, kʼamuna kuluphiro. Ninamwambira jeri mino, kala ngawa muna kakuluphiro ta kumba ni kadide dza mbeyu ya haradali tu, mungari kwidima kuchamba chichi chirima, ‘Ngʼoka phano wende phara,’ na chingari kungʼoka chikenda, na kʼakuna chiricho chingari kumurima.”
MAT.17.22	Ukati umwenga, Jeso na anafunzie ákala a phamwenga ko jimbo ra Galilaya. Ndo Jeso achiaamba, “Mimi Mutʼu yelaa dzulu nindalaviwa kwa atʼu ario 
MAT.17.23	andaniulaga, ela tsʼiku ya hahu nindafufulwa.” Na phapho anafunzie achishononeka muno.
MAT.17.25	Pʼetero achiudzidza achamba, “Ehʼe, unalavya.” Na Pʼetero ariphokwendaphenya nyumba yokala Jeso achisagala tu, achilokera kare kuuzwa ni Jeso vivi, “Simoni, o afalume a phano duniani akale anavoya kodi ta ana ao, hebu aavoya o atʼu anjine hichiyao tu?” 
MAT.17.26	Pʼetero achiudzidza achamba, “Aavoya o atʼu anjine tu.” Phapho Jeso achamba, “Kwa vivyo, anangwa a afalume kʼaaripha. 
MAT.17.27	Ela ta vivyo, kʼahwenzi kwakosa sino ao a phapha. Ndo enda vyako ukalowe ziyani, na beshe rondarigwira mwanzo rifunule ko kwa mulomo, na undaona pʼesa zirizo zinatosha kuhuriphira kodi ra Hekalu siswi airi. Uchizona, zihwale ukariphe kodi rehu.”
MAT.18.2	Jeso achimwiha mwanache mudide, achimwimisa kati-kati yao. 
MAT.18.3	Chisha achamba, “Ninamwambira jeri, mutsʼiphogaluza menenzi genu na kukala dza anache, kʼamundaphenya Ufalumeni kwa Mulungu. 
MAT.18.4	Mutʼu yetsʼidziunula dza mwanache, bee ndiye mubomu Ufalumeni kwa Mulungu. 
MAT.18.5	Na yeyosi amuphokeraye mwanache dza yuyu kwa dzina rangu, bee unaniphokera mimi.”
MAT.18.6	Phapho Jeso wáenderera kugomba achamba, “Ela mutʼu yeyosi yendamuhenda mumwenga wa aa ario chiroho ni atsanga ariche kukuluphira, vingekalatʼo muno kala mutʼu yiye ni kufungwa lwala lubomu lwa tsʼingo, na akendatsuphwa kati-kati ya bahari. 
MAT.18.7	Atʼu phapha duniani a maengaengani, kwakukala, phana maneno manji ga kwahenda ahende dambi. Gago ni seti galairire, ela undamanya mwenye yiye yendagareha. 
MAT.18.8	Mukonoo, hebu lwayolo luchikuhenda uriche kunikuluphira, lutose ulutsuphe kure. Ni baha kuhenda chirema cha mukono, hebu cha gulu, ela ukaphenye uzimani, kuriko kukala na mikonoyo yosi miiri, hebu magulugo gosi mairi, na ukatsuphwe moho wa kare na kare. 
MAT.18.9	Na dzitsoro richikuhenda uriche kunikuluphira vivyo, rishungulule uritsuphe kure. Ni baha kuhenda chʼongo, ela ukaphenye uzimani, kuriko kukala na matsogo gosi mairi, na ukatsuphwe moho wa Jahanamu.”
MAT.18.12	Mutʼu achikala una magonzi gana mwenga (100), ela mwenga tu riyaye, munaona ye undahendadze? Kʼamona ye undagaricha garatʼu mirongo chenda na chenda (99) phatʼu phenye nyasi, na ende akaritsakule riratʼu mwenga rodzoyaya! 
MAT.18.13	Na ninamwambira jeri, achirona nikuhamirwa muno kwa riro kuchira vyo ahamirwavyo kwa go mirongo chenda na chenda garigo kʼagayayire. 
MAT.18.14	Na vivyo vyenye bee ndo arivyo Abayenu ariye mulunguni, yiye kʼenzi ta mumwenga wa aa anache adide ayaye.”
MAT.18.16	Ela atsʼiphokusikiza, mugwirire ndugu wa chijeso mumwenga, hebu airi. Henda vivyo kutuwa Andiko rambaro, ‘Chila neno narihakikishwe ni ushaidi wa atʼu airi, hebu kwenderera.’ 
MAT.18.17	Ao nao achirema kwasikiza, enda ukamuseme kanisani. Ko kanisani nako achirema kusikiza vivyo, muhwalire dza mutaifa, hebu dza mutosi wa kodi.”
MAT.18.19	Chisha ninamwambira mino, airi enu phapha duniani acherekezana kuvoyera utʼu wowosi, Baba ariye dzulu mulunguni undaachimizira. 
MAT.18.20	Maana, atʼu airi hebu kwenderera, aonanapho na kuno ananikuluphira, bee nindakala phamwenga nao.”
MAT.18.22	Jeso achimuudzidza achimwamba, “Tsʼi kʼano fungahe tu, ela ta musamehe kʼano mirongo mifungahe mara fungahe zenye (490).
MAT.18.23	“Kwa gago phapho dzulu, Ufalume wa Mulungu unaidima kuhwalanishwa na tʼadi yiyi ya mufalume mumwenga yelamula kutara madeni ga ahendikazie. 
MAT.18.24	Ariphoanza kutara, phárehewa muhendikaziwe mumwenga yekala una deni ra mamiliyoni. 
MAT.18.25	Mutʼu yiye chakwe chokala unacho, chákala kʼachitosha ta kwanza kuripha deni riro. Ndo tajiriwe achamba, yiye, muchewe na anae aguzwe na ta miyoye yokala unayo, kwa ta denire ririphike.
MAT.18.26	“Ela yiye muhendikazi wámitʼa mavindi mbereze kumulalamira, na achamba, ‘Bwana, uwe nivumirira tu, nami nindakuripha deniro rosi.’ 
MAT.18.27	Ye tajiri achimonera mbazi, achimusamehe riratʼu deni, na achimuricha ende vyakwe.
MAT.18.28	“Ela muhendikazi yiye ariphouka phapho, wákwendamona muhendikazi munziwe yekala unamwisa mirongo mifungahe na tsʼano tu. Ndo achimupamba kare, chisha achimugwira pʼanga za umiro na achimwamba, ‘Niripha pʼesa zangu zosi nikwisazo phapha!’
MAT.18.29	“Yiye muhendikazi munziwe achimitʼa mavindi kumulalamira, na achimwamba, ‘Musena, uwe nivumirira tu, nami nindakuripha deniro.’ 
MAT.18.30	Ela ye ta kʼagasirikisire kamare gago. Ye wámuhwala guu kwa guu ta polisi achendaamba afungwe ta phondariphirwa. 
MAT.18.31	Ndo ahendikazi anzie ariphogasikira gago, áshononeka muno ta achendamwambira tajiri wao gosi gokala galairira.
MAT.18.32	“Phapho ye tajiri achimwiha ye muhendikazi yiye na achimwamba, ‘Uwe u muhendikazi mui muno! Mino uriphonilalamira, nákusamehe deniro rosi. 
MAT.18.33	Kwadze sambi we kʼumonerere mbazi muhendikazi munzio dza nirivyokonera mbazi?’ 
MAT.18.34	Phapho ye tajiri achitsukirwa muno ta achimwamba naye aphirikwe jela, na asuguwe ta phondariripha deni rosi.” 
MAT.18.35	Ndo kumarigiza Jeso achamba, “Ta mwimwi namwi mutsʼiphoasamehe anzienu moyo kutsuka, Baba ariye mulunguni undamuhendera dza vivyo namwi.”
MAT.19.1	Jeso ariphomala kwafunza atʼu, wáuka Galilaya achenda jimbo ra Judea, ngʼambo ya muho wa Jorodani. 
MAT.19.2	Duu ra atʼu richimutuwa, naye achiaphoza okala ni akongo.
MAT.19.3	Ndo Afarisayo anjine achimutuwa achendamuheza kwa kumuuza vivi, “Vidze, kutuwirizana na Shariya yehu, akale mutʼu unaidima kumuricha muchewe akosapho kosa rorosi?” 
MAT.19.4	Jeso achiaudzidza achiaamba, “Mukale mwimwi kʼamudzangwe kusoma kukala, Mulungu pho mwanzo unaumba atʼu, wáaumba mulume na muche, 
MAT.19.5	na achamba, ‘Gago ndigo gatumago ta mulume achihwala, undaatelephuka avyazie, agwirikane na muchewe, na ao airi bee andakala dza kwamba ni mutʼu mumwenga’? 
MAT.19.6	Ndo ao andakala tsʼi airi kahiri, ela andakala dza kwamba ni mutʼu mumwenga. Kwa vivyo, Mulungu chochigwizanya, mudamu niatsʼichitsamule.” 
MAT.19.7	O Afarisayo achimuuza kahiri vivi, “Kwadze sambi Shariya ya Musa yinaamba, mutʼu achihenza kuricha muchewe, niamwandikire baruwa konyesa kukala udzimuricha, na amwambe ende vyakwe?” 
MAT.19.8	Jeso achiaudzidza achamba, “Mulungu hangu pho mwanzo, wáumba mulume na muche atsʼirichane, ta Musa ye wámuhenzeza kwaricha ache enu tu, kwakukala, kʼamugagwira gago ga Mulungu. 
MAT.19.9	Ndo ninamwambira mino, yeyosi amurichaye muchewe na ta kʼamugwirire na mutʼu, unazinga tu ahwalapho muche munjine.”
MAT.19.10	Anafunzie ariphosikira gago, ámwamba, “Bee kʼona go maneno ga muche na mulume gachikala ga vivyo, ni baha kutsʼahwala kamare.” 
MAT.19.11	Jeso naye achiaudzidza achiaamba, “Tsʼi alume osi aidimao kusagala andaka, itsʼiphokala aratʼu tu oajaliwa ni Mulungu. 
MAT.19.12	Maana, kuna visa vya namuna nyinji virichavyo mutʼu akatsʼahwala. Kuna anjine ávyalwa kʼaaokola kare, anjine o áhendatulwa, na anjine kʼaahwala kwa ahenza amuhikirehikire Mulungu tu bahi. Kwa vivyo, aidimaye kurigwira funzo riro, naarigwire.”
MAT.19.13	Atʼu anjine ámurehera Jeso anache adide, kwa ta aabandikire mikonoye aavoyere. Ela anafunzie achiagombera o atʼu oareha. 
MAT.19.14	Jeso ariphoona gago wáamba, “Mutsʼiazize ao anache, aricheni adze kwangu, maana, Ufalume wa Mulungu ni wa atʼu ario dza aa anache.” 
MAT.19.15	Ndo Jeso achiabandikira mikono achiahatsʼa, chisha achiphauka phapho.
MAT.19.16	Tsʼiku mwenga, mutana mumwenga wákwenda kwa Jeso achendamuuza vivi, “Mwalimu, ni riphiro idzo ra kuhenda mino ta ndo niupate uzima uphya wa kare na kare?” 
MAT.19.17	Jeso naye achimuuza achimwamba, “Kwadze unaniuza mino, idzo ra kuhenda? Mulungu hicheye tu ndiye ariye mudzo. Kwa vivyo, uchihenza kuphenya uzimani, hʼaya tuwa malagizo ga Mulungu.” 
MAT.19.18	Ye mutʼu achimuuza Jeso kahiri, “Malagizo ga Mulungu gaphigo?” Jeso achimuudzidza achimwamba, “Malagizo ga Mulungu gaambago, ‘Utsʼiulage, utsʼizinge, utsʼiiye, utsʼilavye ushaidi wa ulongo, 
MAT.19.19	aishime abayo na ameyo, na muhenze munzio dza vyo udzihenzavyo mwenye.’ ” 
MAT.19.20	Ye mutana achamba, “Gago gosi bee ndigo nihendago mino. Sambi, ni riphiro ririro tsʼirihenda?” 
MAT.19.21	Jeso achimwamba, “Uchikala unahenza utsʼikale na ila yoyosi, hʼaya enda ukaguze miyoyo uriyo nayo, na pʼesa zondopata wapʼe achiya. Uchihenda vivyo, undakala udzidziikira mbeko mulunguni, hʼaya chidzako udze unituwe.” 
MAT.19.22	Ela ye mutana ariphosikira gago, wáuka na kushononeka, maana, wákala ni tajiri muno.
MAT.19.23	Phapho Jeso achiaamba anafunzie, “Ninamwambira jeri, ni vikomu kwa matajiri kuphenya Ufalumeni kwa Mulungu. 
MAT.19.24	Na dzulu ya gago, kʼaviidimikika ngamia kuchira na tʼundu ya tsʼinzano, na kʼaviidimikika muno yenye tajiri kuphenya Ufalumeni kwa Mulungu!” 
MAT.19.25	Anafunzie ariphosikira gago, áangalala muno ta achimuuza vivi, “Bee ni ani sambi aidimaye kutivywa?” 
MAT.19.26	Ela Jeso achialola, chisha achiaamba, “Mudamu kʼagaidima gago, ela kwa Mulungu kʼakuna rishindaro.”
MAT.19.27	Pʼetero achimwamba Jeso, “Hanga sino swi, hundapatani? Kwani vyo hwáricha gosi huchikutuwa!” 
MAT.19.28	Jeso achiaamba, “Ninamwambira jeri, mimi Mutʼu yelaa dzulu nichisagala phangu chihini cha ubomu kutawala kwenye urumwengu uphya, ta mwimwi anafunzi angu kumi na airi onituwa namwi, mundasagala vihini vya utawali mutawale makabila kumi na mairi ga Iziraeli. 
MAT.19.29	Na yeyosi yericha mudzi wao, nduguze, avyazie, anae hebu mindaye kwa dzulu yangu, Mulungu undamupʼa mara gana ya gogaricha, na chisha apate uzima uphya wa kare na kare. 
MAT.19.30	Elako, anji ario ni a mwanzo vivi, andakudzakala a musindikizo, na anji ario ni a musindikizo vivi, andakudzakala a mwanzo.”
MAT.20.1	Jeso wáenderera kugomba achamba, “Ndo hunaidima kuuhwalanisha Ufalume wa Mulungu na tʼadi yiyi. Mutʼu mumwenga wákala una munda wa mizabibu, na tsʼiku mwenga, wárauka dani-dani achendagwira atʼu adze ahende kazi mwakwe mundani. 
MAT.20.2	Acherekezana nao kwaripha kawaida ya dididi, chisha achiaphirika ko kwakwe mundani. 
MAT.20.3	Ziriphofika saa tʼahu, achilaa kahiri achendaaona anjine aimire cheteni kʼaana kazi. 
MAT.20.4	Ao nao achiaamba, ‘Endani kwangu mundani mukahende kazi, na mino nindamuripha kawaida ya dididi!’ 
MAT.20.5	Ndo o atʼu hinyo achenda. Dzuwa ririphoima na vitswa, mwenye munda wáhenda vivyo, na saa chenda napho achihenda dza vivyo. 
MAT.20.6	Ziriphofika saa kumi na mwenga za dziloni, wákwenda ko cheteni kahiri, na achendaaona atʼu anjine acheri kwima phapho. Ndo ye achiauza vivi, ‘Heka ta kunatswa phapha na kʼamuna kazi?’ 
MAT.20.7	O achimuudzidza, ‘Kʼahuna mutʼu yedzihugwira vibaruwa.’ Ndo ye mwenye munda wa mizabibu achiaamba, ‘Bee, endani kwangu mundani mukahende kazi namwi.’
MAT.20.9	Ndo achidza okala adzanza kazi saa kumi na mwenga, na achiriphwa kawaida ya dididi. 
MAT.20.10	Aratʼu okala adzanza kazi na chimbere ariphofika, áona andariphwa nyinji, ela ta ao nao achihewa yo kawaida ya dididi. 
MAT.20.11	Ao a kwanza kazi mwanzo áriphoriphwa pʼesa zao, áanza kumunungʼunikira ye mwenye munda kwamba, 
MAT.20.12	‘Heka ta ano odzohenda kazi saa mwenga tu, nao ariphwa sawa na siswi odzosinda dii na dzuwa kuhenda kazi?’ 
MAT.20.13	Ela ye mwenye munda achimuudzidza mumwenga wao achimwamba, ‘Ni vivyo baye, ela mimi tsʼikuzulumire. Maana, hudzerekezana nikuriphe kawaida ya dididi, nami vivyo ndivyo vyodzohenda. 
MAT.20.14	Kwa vivyo, uwe hwala hakiyo wende. Mimi nidzamula mwenye kwaripha sawa na mwimwi aa odzanza kazi kusindikiza. 
MAT.20.15	Na nina haki ya kuhumira pʼesa zangu vyangu nihenzavyo. Hebu unalumwa ni moyo kwakukala, mino ni mutʼu wa mbazi?’ ” 
MAT.20.16	Ndo kumarigiza Jeso achamba, “Ario ni a mwanzo vivi, andakudzakala a musindikizo na ario ni a musindikizo vivi, andakudzakala a mwanzo.”
MAT.20.17	Jeso na anafunzie ariphokala a charoni anakotʼa kwenda Jerusalemu, wáaiha njama aratʼu ahumwae a widimi kumi na airi tu hichiyao, na achiaamba vivi, 
MAT.20.18	“Sirikisani! Vivi hunakotʼa kwenda Jerusalemu, na kuko mimi Mutʼu yelaa dzulu, nindakwendalaviwa kwa makuhani abomu na alimu a shariya, na ao andanilamula ninyongwe. 
MAT.20.19	Chisha, andanilavya kwa atʼu a makabila manjine, ario andanihenda chinyago, anichape na aniulage kwa kunikotʼa misumari musalabani. Ela tsʼiku ya hahu yichifika, nindafufulwa.”
MAT.20.20	Jeso ariphomarigiza kugomba na o ahumwae kumi na airi a widimi, mukaza Zebedayo na anae airi a chilume ámwendera Jeso. Ye muchetʼu achimitʼa mavindi mbere za Jeso chiishima kwa alavye voyore. 
MAT.20.21	Jeso achimuuza achimwamba, “Unani?” Ye muchetʼu achimwamba, “Mimi ninakuvoya uwe kukala, uchikala usegere kwako Ufalumeni unatawala, wambe aa anangu airi, mumwenga asagale mukonoo wa kulume, na ye munjine asagale mukonoo wa kotsʼo mutawale phamwenga.” 
MAT.20.22	Ela Jeso achiudzidza achamba, “Kʼamumanya muvoyaro mwimwi. Mukale mwimwi munaidima kushononeswa dza mimi vyondoshononeswa?” O achimuudzidza achimwamba, “Ehʼe hunaidima.” 
MAT.20.23	Jeso achiaamba, “Mwimwi mundashononeswa dza mimi vyondoshononeswa, ela mimi tsʼimi mulamuli yendalamula kukala, ni yuphiye yendasagala mukono wangu wa kulume, hebu mukono wangu wa kotsʼo. Baba Mulungu nafasi zizo wáaikira aratʼu oatsagula azihwale.” 
MAT.20.24	Aratʼu anafunzi anjine kumi ariphogasikira gago, áatsukirirwa ao mutʼu na nduguye. 
MAT.20.25	Ndo phapho Jeso achiaiha osi phamwenga na achiaamba vivi, “Mwimwi munamanya kukala, atawali na vilongozi a mataifa bee, anaatawala atʼu na chiguvuguvu. 
MAT.20.26	Ela mwi kwenu navitsʼikale hivyo. Ahenzaye kukala chilongozi kati yenu, ni seti aahikirehikire anzie osi. 
MAT.20.27	Na yeyosi kati yenu yendahenza kukala wa mwanzo, ni seti akale dza mugulwa muhumiki wenu, 
MAT.20.28	dza viratʼu nirivyo mimi Mutʼu yelaa dzulu nákudzaahikirahikira atʼu, na nidzilavire kufa kwa niativye anji. Ela tsʼidzire kudzahikirwahikirwa.”
MAT.20.29	Jeso na anafunzie ariphokala anauka mudzi wa Jeriko, duu bomu ra atʼu rámutuwa. 
MAT.20.30	Ndo atʼu airi otsʼoona ákala asegere kʼanda-kʼanda ya yo njira bomu, na ariphosikira kukala Jeso wákala unachira na phatʼu phapho, áanza kugomba kwa laka ra dzulu achamba, “Hwonere mbazi mutʼu wa mudzungu wa Daudi!” 
MAT.20.31	Ro duu ra atʼu richiagombera, na achiaamba anyamale. Ela o ta achikaza kugomba kwa laka ra dzulu kwamba, “Hwonere mbazi mutʼu wa mudzungu wa Daudi!” 
MAT.20.32	Jeso phapho achiima, na achiaiha. Chisha achidzaauza vivi, “Munahenza nimuhenderedze?” 
MAT.20.33	O atʼu otsʼoona achimuudzidza achimwamba, “Bwana, hunakuvoya uhuphoze matso gehu hwone.” 
MAT.20.34	Jeso achiaonera mbazi, achigakumba matso gao, na phapho kare achona, na achimutuwa.
MAT.21.1	Jeso na anafunzie ariphokala anatapira Jerusalemu, áfika kadzidzi ka Betifage, kʼanda-kʼanda ya mulima wa Mizeituni. Phapho Jeso achiahuma anafunzie airi 
MAT.21.2	achiaamba, “Endani kadzidzi kara kodzokalozera mbavu, na muchendaphenya tu mo kadzidzini, mundamona pʼunda mwenye mwana ufungwa. Muchimona, muvuguleni na mwanawe mwarehe phapha. 
MAT.21.3	Na mutʼu yeyosi achimuuza mwambeni, ‘Bwana unaye haja,’ na ye mutʼu undamuhenzeza mwahwale phapho kare.” 
MAT.21.4	Neno riro ráhendeka kwa ta maneno ga Mulungu gogombwa ni mugomviwe Zakariya gachimire. Mulungu wáamba,
MAT.21.5	lolani, mutawali wenu unadza!
MAT.21.5	Yiye ni murumwengu,
MAT.21.5	na upanda pʼunda, upanda mwana pʼunda mulume ariye utuwana na ameye.”
MAT.21.6	Ndo o anafunzi hinyo, achendahenda dza vyokala adzambwa ni Jeso. 
MAT.21.7	Achimurehera Jeso ye pʼunda na mwanawe, achiika mavalo gao dzulu-dzulu ya o pʼunda kwa Jeso asagalire, na achipanda achiuka. 
MAT.21.8	Atʼu anji kati ya ro duu achichachasa mavalo gao yiyo njira bomu, na anjine o achitema vitai vya mihi na kuvitandaza mo njirani vivyo. 
MAT.21.9	Atʼu osi okala a mbere za Jeso, na okala a nyumaze, achanza kugomba kʼululu kwamba,
MAT.21.9	“Naalikwe mutʼu wa mudzungu wa Daudi!
MAT.21.9	Wáajaliwa ni Mulungu yiye adzaye kwa dzina ra Bwana!
MAT.21.9	Naalikwe Mulungu ariye u dzulu mulunguni!”
MAT.21.10	Jeso ariphophenya mudzi wa Jerusalemu, chila mutʼu pho mudzini wákala u chʼenichʼeni ta phachikala kʼaphasikizika. Atʼu ákala anauza, “Ni ani yuno?” 
MAT.21.11	Duu ra atʼu rokala rikudza na Jeso richiudzidza vivi, “Yuyu ni mugomvi wa Mulungu Jeso, kulaa Nazareti jimbo ra Galilaya.”
MAT.21.12	Phapho Jeso achendaphenya boma ra Hekalu, na achiavuguza osi alae konze okala anaguza, na kugula miyo mumo. Chisha, achizipetula-petula meza za okala anavunzirana pʼesa, na mabao ga aratʼu okala anaguza ngiya manga. 
MAT.21.13	Ndo achiaamba, “Gáandikwa Maandikoni ga Mulungu kukala, ‘Hekalu rangu bee rindakala ra mavoyo tu.’ Ela mwi, ninaona mudzirihenda ni pʼanga ya aivi!”
MAT.21.14	Atʼu otsʼoona, na a virema achimutuwa ko Hekaluni, naye Jeso achiaphoza. 
MAT.21.15	Ela makuhani abomu na alimu a shariya átsukirwa muno ariphoona go mautʼu-mautʼu ga kwangalaza gokala unagahenda, na anache anapiga kʼululu mo boma ra Hekalu kwamba, “Naalikwe mutʼu wa mudzungu wa Daudi!” 
MAT.21.16	Ndo ao achimwamba Jeso vivi, “Unasikira vyo aambavyo o anache?” Jeso achiaudzidza achiaamba, “Ee, ninaasikira!” Chisha achiauza vivi, “Kwani mwi kʼamudzangwe kurisoma rino Andiko rambaro,
MAT.21.16	‘Mulungu wáafunza anache adide,
MAT.21.16	na ana a mwao kumulika photsʼi ila?’ ”
MAT.21.17	Chisha Jeso achiaricha o atʼu, achiuka phapho Jerusalemu, achenda kadzidzi ka Betania kwendalala.
MAT.21.18	Chiramukoche, Jeso phokala unauya Jerusalemu, wákala unasikira nzala. 
MAT.21.19	Achona muhi wa mutini kʼanda-kʼanda ya yo njira, na achenda hata pho koloni, ela wáwona kʼauna matunda gogosi, hata ni makodza maphuphu. Ndo achiulaphiza achiwamba, “Tsʼivyale tʼude kahiri!” Phapho kare uo mutini uchifinyalala makodza. 
MAT.21.20	O anafunzi ariphoona gago áangalala muno ta achamba, “Aa! Asena, uno muhi wa mutini ufinyalaladze makodza maruru vino?” 
MAT.21.21	Jeso achiudzidza achamba, “Ninamwambira jeri mino, muchikala munakuluphira jeri na kʼamuna shaka mwenu myoyoni, mundaidima kugahenda gaga godzouhendera uu mutini. Na chisha tsʼi gago hicheye bee, ela mundaidima kuwamba ta mulima uu, ‘Ngʼoka ukadzitiye baharini,’ na vivyo vihendeke. 
MAT.21.22	Chochosi mumuvoyacho Mulungu kwa njira ya mavoyo, mundapata muchikala munakuluphira kukala, Mulungu undamuhendera.”
MAT.21.23	Jeso ariphouka pho muhi wa mutini, wáenderera na charoche ta Jerusalemu, na achendaphenya boma ra Hekalu achisagala, na achanza kufunza. Ndo makuhani abomu na atumia achimutuwa achendamuuza vivi, “We Jeso, gano ga kuvuguza atʼu muno boma ra Hekalu, unagahenda kwa widimi wani? Na ni ani yekupʼa widimi uno?” 
MAT.21.24	Jeso naye achiaudzidza achiaamba, “Mimi nami nindamuuza swali mwenga, na muchiudzidzatʼo, hʼaya nami nindamwambira ninahenda maneno gaga kwa widimi wani. 
MAT.21.25	Johana Mubatizi ariphobatiza atʼu, o widimiwe wákala ulaa kwa Mulungu, hebu wákala ulaa kwa atʼu?” Ela ao achanza kuuzana-uzana ao enye kwa enye vivi, “Aa! Hwambedze asena? Huchamba widimiwe wálaa kwa Mulungu, undahwuza yiye ahwambe, ‘Bee heka kʼamumukuluphirire?’ 
MAT.21.26	Na huchamba, ‘Widimiwe wálaa kwa atʼu,’ hʼaya manyani hu maengaengani. Maana, atʼu osi anakuluphira kukala, Johana wákala ni mugomvi wa Mulungu.” 
MAT.21.27	Ndo achimuudzidza Jeso achimwamba, “Kʼahumanya sino.” Ndo Jeso naye achiaamba, “Hʼaya bee ta mimi nami tsʼindamwambira yenipʼa widimi wa kuhenda maneno gaga.”
MAT.21.28	Jeso wáenderera kugomba na o makuhani abomu na atumia. Yiye wá-aamba, “Hebu sirikisani tʼadi yino, na chidzako munambire maazo genu. Pʼindi kwákala mutʼu mumwenga na anae airi a chilume. Tsʼiku mwenga, achimwamba ye muvyere, ‘Baba, rero enda ukahende kazi ko munda wa mizabibu.’ 
MAT.21.29	Ye mwana achimwamba abaye, ‘Tsʼindakwenda mino!’ Ela chidzakoche, wátya mwenye na achenda. 
MAT.21.30	Aripholaa phapho, ye mutumia wákwendamwambira ye muvaha, naye achikubali kare kukala undakwenda, ela kʼendere. 
MAT.21.31	Hʼaya nambirani sambi, ni yuphiye kati ya o airi yehenda gara gokala alagizwa ni abayao?” O achiudzidza achamba, “Ni ye muvyere.” Phapho Jeso achiaamba, “Hʼaya bee ninamwambira jeri mino, vivi atosi a kodi na mahawa anamulongolera kwenda Ufalumeni kwa Mulungu. 
MAT.21.32	Maana, Johana Mubatizi wákudza, achidzamwambira njira ya kuhendera ga haki, na mwi makuhani abomu na alimu a shariya kʼamumukuluphirire. Ela atosi a kodi na mahawa o achimukuluphira, na ta muriphoona ao akuluphira, chisha mwi kʼamutyire na kukuluphira vivyo.”
MAT.21.34	Musimu wa zabibu kwiva uriphofika phephi, mwenye munda wáahuma ahendikazie kwa aratʼu aroromi, kwa ta akamuhwalire fungure ra mavuno ga zabibu. 
MAT.21.35	Ela aratʼu aroromi achendaagwira ao ahendikazie. Mumwenga ámupiga, munjine achimupiga mawe, na munjine achihendamuulaga. 
MAT.21.36	Mwenye munda achiahuma kahiri ahendikazi anjine, anji kuchira o acharo cha mwanzo, ela ao aroromi achendaahendera dza o a mwanzo. 
MAT.21.37	Musindikizowe, achimuhuma mwanawe na maazo ga kukala, ‘Andakwendamogopha yuyu mwanangu.’ 
MAT.21.38	Ela o aroromi ariphomona tu ye mwanawe, áambana vivi, ‘Yuyu abaye achifa ndiye yendahwala ufa. Ndo nahumuulageni kwa ta abaye achidzafa, ufawe ukale wehu!’ 
MAT.21.39	Ndo achimugwira kare achimulavya ta konze ya uratʼu munda wa mizabibu, achendamuulaga.” 
MAT.21.40	Ndo Jeso achiuza vivi, “Hʼaya munaona ye mwenye munda achidza, undakudzaahendadze o aroromi?” 
MAT.21.41	O achimuudzidza achimwamba, “Yiye achidza, undakudzaaulaga vorovoro naye aratʼu aroromi ai, na uratʼu munda wa mizabibu aerekezane na aroromi anjine, ario andamupʼa fungure ukati wa mavuno.” 
MAT.21.42	Phapho Jeso achiaamba, “Mukale mwi kʼamudzangwe kugasoma Maandiko gano ga Mulungu gaambago:
MAT.21.42	‘Dziwe riro roremwa ni ajengi,
MAT.21.42	vivi ndiro rodzikala dziwe ra tende muno!
MAT.21.42	Bwana ndiye ariyehenda neno riro,
MAT.21.42	naro ni neno ra kuhwangalaza muno’?”
MAT.21.43	Ndo kumarigiza Jeso achamba, “Bee ninamwambira mino, mwimwi mundakulaviwa Ufalumeni kwa Mulungu, na kuphirikwe anjine ondavyala matunda ga o Ufalume wa Mulungu.”
MAT.21.45	Makuhani abomu na Afarisayo ariphosikira zo tʼadize ámanya kukala, Jeso wákala unagomba dzulu yao. 
MAT.21.46	Kwa vivyo, achikala anahenza amugwire Jeso, ela ni áogopha ro duu ra atʼu tu, kwakukala, ao osi ákala anakuluphira kukala, Jeso ni mugomvi wa Mulungu.
MAT.22.1	Jeso wáenderera kwafunza ao atʼu chitʼadi. Yiye wáamba, 
MAT.22.2	“Hunaidima kuuhwalanisha Ufalume wa Mulungu na tʼadi yiyi. Mufalume mumwenga wámwikira mwanawe nyambura. 
MAT.22.3	Tsʼiku ya nyambura yiriphofika, yiye wáahuma ahendikazie akaaihe atʼu okala adzambirwa, ela kʼaahenzere kudza. 
MAT.22.4	Achihuma ahendikazie anjine achiaamba, ‘Kaambireni o atʼu oambira yiyi nyambura kukala, mimi nidzitsinza kare nzao na ndama ya kunona, na vivi leu ridziiva, na chila chitʼu chikamilika. Kwa vivyo, hindeni hukayiuseni yo nyambura.’ 
MAT.22.5	Ela ao okala adzambirwa, kʼaagatuwire mijali gago. Chila mutʼu wátuwa gakwe mwenye. Mumwenga wákwenda kwakwe mundani, munjine achenda kwakwe uchuzini, 
MAT.22.6	na o anjine achiagwira o ahendikazi okala áhumwa, achiapiga ta achiaulaga. 
MAT.22.7	Ye mufalume phapho achitsukirwa muno ta achialagiza shikarie achendaaulaga okala adziulaga o ahendikazie, na o mudzi wao achiutiya moho. 
MAT.22.8	Chisha, mufalume achiaiha ahendikazie anjine achiaamba, ‘Nyambura ya mwanangu ni rero, ela o atʼu oambira ákala kʼaawirya. 
MAT.22.9	Ndo vivi, endani matanyiko ga njira bomu, na osi ondoaona, aambeni adze nyamburani.’ 
MAT.22.10	Ndo ahendikazi hinyo achenda ko matanyikoni ga njira bomu, achenda-aambira atʼu anji adzo na ai, chisha achiareha ko nyamburani kwa ye mufalume, na ro dzidzumba rokala nyambura yinauswa mumo, richiudzala. 
MAT.22.11	Ela ye mufalume ariphokwenda ko dzumbani kwendalola o ajenie, wámona mutʼu mumwenga yekala kʼavalire nguwo za kwendera nyamburani, 
MAT.22.12	na achimuuza vivi, ‘Abaye, udziphenyadze muno we photsʼi nguwo za kwendera nyamburani?’ Phapho, ye mutʼu kʼapatire ra kugomba kamare. 
MAT.22.13	Ndo ye mufalume achiaamba ahendikazie, ‘Mugwireni yuya mumufunge mikono na magulu, chisha mukamutsuphe ko konze dzizani, ariko undadzuta, na arire ta ga milatso.’ ” 
MAT.22.14	Ndo kumarigiza Jeso achamba, “Mulungu unaaiha atʼu anji kwakwe Ufalumeni, ela ni achache o atsagulwao.”
MAT.22.15	Ndo phapho o Afarisayo ákwendadzila kwa akamuhege Jeso kwa kumuuza maswali. 
MAT.22.16	Ariphomala, achiahuma anafunzi ao na atʼu a chama cha Herode. Ao achendamuuza Jeso vivi, “Mwalimu, hunamanya kukala uwe u mujeri, unafunza ujeri dzulu ya njira ya Mulungu, na kʼogopha, hebu kumupendeleya mutʼu, maana, we kʼulola cheo cha mutʼu. 
MAT.22.17	Ndo sambi uwe hwambire maazogo. Yikale yino Shariya yehu yinahuhenzeza kuripha kodi kwa Kaisari, hebu kʼayihuhenzeza?” 
MAT.22.18	Ela Jeso ye achikala udzigamanya kare go maazo gao mai. Ndo ta achiaamba, “Mwi alumakwiri, kwadze munaheza kunihega? 
MAT.22.19	Hebu mwenye pʼesa za kodi naalavye.” Mumwenga aripholavya dinari,
MAT.22.20	Jeso achiauza vivi, “Sura rino na dzina rino ni vya ani?” 
MAT.22.21	O achimuudzidza achimwamba, “Ni vya Kaisari.” Phapho Jeso achiaamba, “Hʼaya vya Kaisari mupʼeni mwenye, na vya Mulungu navyo mupʼeni Mulungu mwenye vivyo.” 
MAT.22.22	Ao atʼu okala áhumwa ni Afarisayo ariphosikira gago, áangalazwa muno ni go maudzidzige na achiuka, ye achimuricha phapho.
MAT.22.24	“Mwalimu, Shariya ya Musa yinahwamba, ‘Mutʼu achihwala na afe achikala muchewe kʼadzangwe kuvyala, nduguye yiye mufadzi ni seti amuhwale ye gungu amuvyalire ana nduguye.’ 
MAT.22.25	Ndo sambi, pʼindi phapha phásagala ndugu mwenga, alume afungahe. Yuyatʼu muvyere wáhwala, ela achifa photsʼivyala naye ye muche. Kwa vivyo, ye muchewe achimusiyira yuyatʼu muvahawe yedzituwirizana. 
MAT.22.26	Muvahawe achimuhwala yuyatʼu gungu, ela yuyu naye, kʼavyalire naye achifa vivyo. Wa hahu naye dza vyo, na bee vichenderera vivyo ta osi afungahe. 
MAT.22.27	Ariphosira kufa ao ndugu osi afungahe, yuyatʼu muchetʼu naye achidzafa. 
MAT.22.28	Ndo sambi, tsʼiku atʼu phondafufulwa, muchetʼu ye undakala mukaza ani? Kwani osi afungahe amuhwala vyo!” 
MAT.22.29	Ela Jeso ye achiaamba vivi, “Mu alongo mwimwi, maana, kʼamugaelewa Maandiko ga Mulungu, hebu widimi wa Mulungu! 
MAT.22.30	Maana, atʼu phondafufuka kʼaandahwala hebu kuhwalwa, ela andakala dza malaika a mulunguni. 
MAT.22.31	Na dzulu ya gano maneno ga atʼu kufufuka kulaa kuzimu, mwi Asadukayo mukale kʼamudzangwe kusoma dzuluye vyoambwa ni Mulungu mwimwi, 
MAT.22.32	phara phoamba, ‘Mimi ndimi Mulungu wa ano Burahemu, Isaka, na Jakobo!’ Na bee, yiye tsʼi Mulungu wa afadzi, ela ni Mulungu wa aratʼu ario moyo.” 
MAT.22.33	Ro duu ra atʼu ririphosikira gago, ráangalazwa muno ni go mafunzoge.
MAT.22.34	Ela Afarisayo ariphosikira kukala, Jeso wákala udziakomesa Asadukayo, áonana, 
MAT.22.35	chisha mumwenga wao yekala ni mwalimu wa shariya, achendamuhega Jeso kwa kumuuza swali. Yiye wámuuza vivi, 
MAT.22.36	“Mwalimu, kati ya malagizo gosi garigo Shariyani, ni riphiro ra halahala?”
MAT.22.38	Riri ndiro lagizo ra kwanza, na ra halahala. 
MAT.22.39	Na ra phiri, ririro ringa riro, ni riratʼu rambaro, ‘Muhenze munzio dza vyo udzihenzavyo uwe mwenye!’ 
MAT.22.40	Shariya yosi ya Musa na mafunzo ga agomvi a Mulungu, gagwiririra malagizo gaga mairi.”
MAT.22.41	O Afarisayo ariphokala acheri phamwenga, Jeso wáauza vivi, 
MAT.22.42	“Chivyenu mwi, munaona ye Kʼirisito ni mutʼu wa mudzungu wa ani?” O achiudzidza achamba, “Siswi hunaona ni mutʼu wa mudzungu wa Daudi.” 
MAT.22.43	Jeso achiaamba, “Chikala ni vyo sambi, ni kwadze Daudi wámwiha Bwana phokala udziudzalwa ni Roho wa Mulungu? Maana, Daudi wáamba,
MAT.22.44	“Sagala upande wangu wa kulume hutawale phamwenga,
MAT.22.44	ta phondaarimira adawao,
MAT.22.44	na niaike tsʼini za ufalumeo.” ’
MAT.22.45	“Ye Daudi mwenye tu unamwiha ye Kʼirisito, ‘Bwana,’ sambi ye Kʼirisito unaidimadze kukala mutʼu wa mudzunguwe kahiri?” 
MAT.22.46	Jeso ariphogomba gago, kʼaphana mutʼu yeidima kumuudzidza. Na kulaa tsʼiku yiyo, kʼaasubutire kumuuza kahiri maswali manjine.
MAT.23.1	Jeso ariphomarigiza kugomba dzulu ya Kʼirisito ni mutʼu wa murere wa ani, wágomba na duu ra atʼu na o anafunzie. 
MAT.23.2	Yiye wá-aamba, “Alimu a shariya na Afarisayo ndiohewa widimi wa kuyingʼaza Shariya ya Musa. 
MAT.23.3	Kwa vivyo, gatuwirizeni jeri-jeri go gao gosi amwambago muhende, itsʼiphokala mutsʼiaige gao ahendago. Maana, o garatʼu agasumurirago atʼu, o enye kʼaagatuwa. 
MAT.23.4	Ao mo Shariyani mwa Musa áonjeza gao genye, bee chisha makomu-makomu ta kʼagatuwika, na ta ngawa kʼaagahendera chiphoziphozi atʼu akaidima kugatuwa. 
MAT.23.5	Gao gosi ahendago bee, anagahenda kudzonyesa. Hwalani mufano wa vyo vitʼu adzifungavyo viranguni na mikononi ukati achikala anavoya. Vivyo avitengeza vibomu kudzonyesa kukala, anatuwa dini yao jeri. Chisha, lolani ta mavalo gao nago vyo garivyo na mitse mire-mire. Gago gosi anagahenda kudzonyesa. 
MAT.23.6	Na chisha, ahenza kusagala mutʼu mwa abomu shuhulini, na kusagala mbere-mbere mo masinagogini. 
MAT.23.7	Na ahenza kulamuswa ni atʼu chiishima ko vyeteni, na ahenza aihiwe, ‘Alimu’ ni chila mutʼu. 
MAT.23.8	Ela mwimwi, atʼu naatsʼimwihe ‘Alimu’ kamare, maana, mwalimu wenu ni mumwenga tu, na mwimwi mosi mu ndugu. 
MAT.23.9	Na chisha, mutsʼimwihe mukuluphiri munziwenu yeyosi ‘Baba’ phapha duniani, maana, Abayenu ni mumwenga tu ye ariye mulunguni. 
MAT.23.10	Hebu mutsʼiihiwe ‘Vilongozi,’ maana, chilongozi wenu ni mimi Kʼirisito tu bahi. 
MAT.23.11	Ahenzaye akale chilongozi kati yenu, ni seti akale muhendikazi wa anzie. 
MAT.23.12	Adziunulaye undaudzwa nyuma, na adziudzaye nyuma undaunulwa.
MAT.23.13	“Ela mundamanya enye mwimwi alimu a shariya na Afarisayo, maana, mu alumakwiri! Mwimwi munaaziza atʼu atsʼiphenye Ufalumeni kwa Mulungu. Maana, mwimwi enye kuphenya kʼamuphenya, na kʼamwaphisa o ahenzao aphenye.
MAT.23.15	“Mundamanya enye mwimwi alimu a shariya na Afarisayo, maana, mu alumakwiri! Mwimwi munazunguluka chila phatʼu ta baharini kwa mupate ta ngawa mutʼu mumwenga tu atuwe dini yenu, na mumupatapho, nikumuhenda akakala mui muno ta kutiywakwe akili kukachira ko kwenu.
MAT.23.16	“Mundamanya enye mwimwi vilongozi otsʼoona, mufunzao atʼu kukala, ‘Mutʼu achilapha Hekalu, ta akatsʼachichimiza chilaganeche bee kʼana neno. Ela achilapha yo dahabu yiriyo mo Hekaluni, niatsʼichivunze chilaganeche chochiika.’ 
MAT.23.17	Mwimwi kʼamona, na mu azuzu! Maana, Hekalu ndo takatifu, ela tsʼi dahabu. Dahabu yikala takatifu tu yilaviwapho kwa Mulungu mo Hekaluni. 
MAT.23.18	Chisha, munaafunza atʼu kukala, ‘Mutʼu achilapha chijaja cha kochera sadaka mo Hekaluni, bee ta akachivunza chilaganeche kʼana neno. Ela achilapha yo sadaka ayilavyayo pho chijajani, niatsʼichivunze chilaganeche chochiika.’ 
MAT.23.19	Mwimwi kʼamona! Maana, chijaja cha kochera sadaka mo Hekaluni ndicho chitakatifu, ela tsʼi sadaka. Sadaka zikala takatifu zocherwapho Mulungu pho chijajani. 
MAT.23.20	Ndo alaphaye chijaja cha kochera sadaka, unalapha ta zo sadaka zodzolaviwa phapho. 
MAT.23.21	Na alaphaye Hekalu, bee unalapha ta Mulungu ariye unasagala mumo Hekaluni. 
MAT.23.22	Alaphaye mulunguni, unalapha chihi cha chifalume cha Mulungu, na ye Mulungu mwenye achisagaliraye.
MAT.23.24	Ndo mwimwi mu vilongozi otsʼoona, murio mutuwa tʼotʼotʼo go malagizo madide-madide, ela munavunza malagizo ga Mulungu ga halahala.
MAT.23.25	“Mundamanya enye mwimwi alimu a shariya na Afarisayo, maana, mu alumakwiri! Mwimwi kuku konze munadziikatʼo dza mutʼu atsukutsaye vikombe na masahani konze hicheye, ela mwenu ndani, mu tele ukora na ui. 
MAT.23.26	Mwi Afarisayo otsʼoona! Vikombe vyenu anzani kuvitsukutsa ko ndani, ndo ta konze nako kundatsuka.
MAT.23.28	Ndo dza mwimwi namwi, kuku konze munaoneka munahenda ga haki, ela mo mwenu ndani mu tele ulumakwiri na ui.
MAT.23.29	“Mundamanya enye mwimwi alimu a shariya na Afarisayo, maana, mu alumakwiri! Mwimwi munagajengera vikuta mabira ga agomvi a Mulungu, na kuzitiya maleleo mbira za atʼu okala achihenda ga haki. 
MAT.23.30	Na munaamba, ‘Kala siswi ukati uo wa akare ehu hwákala hudzivyalwa kare, hungari kʼahugwirikanire nao kwaulaga o agomvi a Mulungu!’ 
MAT.23.31	Kwa vivyo, munakubali enye kukala, mu atʼu a mudzungu a o atʼu oulaga agomvi a Mulungu. 
MAT.23.32	Akare enu ndio oanza kwaulaga agomvi a Mulungu. Hʼa bee yimarigizeni kamare yo kazi yoanzwa ni akare enu! 
MAT.23.33	Mwimwi mu chivyazi chii dza cha nyoka. Kwa vivyo, kʼamwidima kuchimbira kutiywa akili ni Mulungu kwa kutsuphwa mohoni. 
MAT.23.34	Ninamwambira mino, vivi ninaahuma kwenu agomvi a Mulungu, atʼu a hekima na alimu, na anjine mundaaulaga, anjine mwaulage kwa kwakotʼa misumari musalabani, anjine mundaachapa milanga masinagogini mwenu, na anjine mundaahendera mauku chila mudzi ondokwenda. 
MAT.23.35	Kwa vivyo, mwimwi mundatiywa akili kwa kuulagwa kwa atʼu osi okala anahenda ga haki phapha duniani, kwanzira Abeli ariye wáulagwa na kʼana kosa, ta kuulagwa kwa Zakariya mwana wa Barakiya, ariye mwimwi mwámuulaga kati-kati ya chijaja cha kulavira makafara, na Hekalu mo bomani. 
MAT.23.36	Ninamwambira jeri mino, mwimwi atʼu a chivyazi chichi ndimwi ondotiywa akili kwa kuulagwa kwa atʼu ao osi.
MAT.23.37	“Atʼu a Jerusalemu! Mwi achina Jerusalemu, mwimwi munaaulaga agomvi a Mulungu, na kwapiga mawe aratʼu adzumbe ario Mulungu unaahuma kwenu! Ni kʼano ngaphi mino zohenza kwaudza phamwenga atʼu enu, dza kolo ra kʼukʼu riakuyakuyavyo anae mwakwe makwaphani, ela mwi kʼamukubalire vivyo. 
MAT.23.38	Bee, vivi Mulungu ta kʼandaulola kahiri mudzi wenu, na ni seti ukale anzo. 
MAT.23.39	Maana, ninamwambira mino kukala, kʼamundanona kahiri ta mwambe, ‘Wáajaliwa ni Mulungu yiye adzaye kwa dzina ra Bwana!’ ”
MAT.24.1	Jeso wáuka pho Hekaluni, na mwenye phokala unenda vyakwe, anafunzie ámolohera ro Hekalu. 
MAT.24.2	Ela Jeso ye achiaamba, “Riri Hekalu rájengwatʼo dza muronavyo, ela ninamwambira jeri mino, riri bee, rindavunzwa, na gaga mawe gosi mugaonago, bee kʼarindasala ta dziwe mwenga renye dzulu ya rinjine.”
MAT.24.3	Jeso ariphofika mulima wa Mizeituni wásagala, na anafunzie achimutuwa ao hichiyao tu achimwamba, “Hwambire, rira Hekalu rindavunzwa rini? Na ni dalili yani yondoonyesa kuuyako, na tsʼiku za phephi na musindikizo wa urumwengu?” 
MAT.24.4	Jeso achiaudzidza achiaamba, “Dzimanyirireni mutsʼidze mukalembwa ni mutʼu yeyosi. 
MAT.24.5	Maana, atʼu anji andalairira na ahumire dzina rangu aambe, ‘Mimi ndimi yiye Kʼirisito,’ na andaalemba atʼu anji. 
MAT.24.6	Na mundasikira kuna viha, na nziyenziye ya viha, ela gago gachilairira, mwi tsʼibabaikeni. Maana, gago ni seti galairire mwanzo, ela vivyo tsʼi kwamba gandakala ganaonyesa tsʼiku ya musindikizo wa urumwengu yindakala yifika. 
MAT.24.7	Itsʼi mwenga yindaheha na itsʼi yinjine, na ufalume umwenga undaheha na ufalume unjine. Kundakala na nzala, na itsʼi yindasumba kutʼu mbalimbali. 
MAT.24.8	Maneno gago gosi gandakala ni mwanzo wa yo riki tu, dza muchetʼu yedzanza kulumwa ni ndani ya uvyazi.
MAT.24.10	Ndo phapho atʼu anji anikuluphirao vivi andauya nyuma, andamenana na andaguzana. 
MAT.24.11	Na agomvi anji a ulongo nao andalairira, na aalembe atʼu anji. 
MAT.24.12	Ukati uo, atʼu ai andakala anji muno ta kuhenzana kwa atʼu anji kusire. 
MAT.24.13	Ela yendavumirira ta musindikizo, bee ndiye yendativywa. 
MAT.24.14	Na yiyi Nguma Mbidzo dzulu ya Ufalume wa Mulungu, yindasumurirwa duniani kosi, kwa ta atʼu a itsʼi zosi ayisikire, na ndo tsʼiku ya musindikizo wa urumwengu yifike.”
MAT.24.16	phapho ondakala a Judea, naakazire virimani. 
MAT.24.17	Mutʼu yendakala u dzulu ya nyumba, achitserera naatsʼiphenye nyumbani kuhwala miyoye, itsʼiphokala naachimbire tu. 
MAT.24.18	Yendekala u kwakwe mundani naatsʼiuye mudzini kwendahwala nguwoze, itsʼiphokala naachimbire tu naye. 
MAT.24.19	Andamanya enye achetʼu ondokala ana tʼumbo na ondokala anaamwisa tsʼiku zizo! 
MAT.24.20	Muvoyeni Mulungu maneno gago gatsʼilairire ukati wa mvula, hebu tsʼiku ya Sabato! 
MAT.24.21	Maana, riki yondolairira ukati uo, bee yindakala bomu muno ta kʼayidzangwe kulairira hangu urumwengu uriphoumbwa ta rero, na ta kʼayindakudzalairira kahiri. 
MAT.24.22	Na kala tsʼiku zizo za riki kʼaziphunguzirwe, kʼakuna binadamu yeyosi ariye angari kutiya. Ela vino tsʼiku zizo zindaphunguzwa kwa dzulu ya atʼu otsagulwa. 
MAT.24.23	Ukati uo, mutʼu achidzamwamba, ‘Ye Kʼirisito hiyu phano!’ hebu ‘Hiyuya kura!’ mwimwi mutsʼimukuluphire kamare. 
MAT.24.24	Maana, andalairira Kʼirisito a ulongo, na atʼu adzambao ni a Mulungu a ulongo, na ao andakudzahenda dalili za kwangalaza na mautʼu-mautʼu ga kwangalaza, kuheza kwalemba vichiidimikika ta o atʼu otsagulwa ni Mulungu. 
MAT.24.25	Bee mino nidzimwambira chimbere gago, kwa ta gachidzalairira, mutsʼidze mukalembwa. 
MAT.24.26	Kwa vivyo, achidzamwamba, ‘Kʼirisito u nyika,’ mwimwi tsʼikubalini, na ta tsʼendeni kamare kwendalola. Hebu achimwamba, ‘Kʼirisito uzama nyumbani,’ mwimwi gago mutsʼigakuluphire kamare. 
MAT.24.27	Maana, mimi Mutʼu yelaa dzulu, nichikala ninadza nindaonewa lwazu dza viratʼu mufyu umetavyo kulaa mulairo wa dzuwa, ta mutswerero wa dzuwa. 
MAT.24.28	Kudza kwangu kundakala lwazu, dza viratʼu mumanyavyo phatʼu phana chimba kwa kona nderi anji arundikana phapho.”
MAT.24.29	‘Dzuwa rindagwirwa, mwezi kʼaundaala,
MAT.24.29	nyenyezi zindagwa kulaa mbinguni,
MAT.24.29	na nguvu za dzulu zindasumbiswa.’
MAT.24.31	Chisha, kundapigwa gunda kwahuma malaika angu ende urumwenguni kosi, akaatsole-tsole atʼu angu osi oatsagula kulaa chila pʼembe.”
MAT.24.32	Jeso wáenderera kugomba na anafunzie achiaamba, “Nahuhwaleni mufano wa muhi wa mutini, nimufunzire gaga. Vitaivye vichanza kulavya makodza matsanga tu, munamanya kukala, ukati wa kazikazi ufika. 
MAT.24.33	Ndo dza gago gosi godzomwambira nago, muchigaona ganahendeka tu, mundamanya kukala, mimi Mutʼu yelaa dzulu ni phephi muno na kuuya. 
MAT.24.34	Ninamwambira jeri mino, atʼu angu oatsagula kʼaandafa akasira, ta garipho maneno gago gosi gandahendeka. 
MAT.24.35	Mbingu na dunia zindakala na musindikizo, ela maneno gangu kʼagandasika. Gago gandakwenderera ta kare na kare.”
MAT.24.36	Jeso wáenderera kugomba achamba, “Ela ta vivyo, kʼakuna mutʼu amanyaye yo tsʼiku, hebu saa ya musindikizo wa urumwengu yindakala rini, ta mimi Mwana na malaika a Mulungu. Amanyaye ni Baba Mulungu tu hicheye. 
MAT.24.37	Viratʼu atʼu arivyokala ukati wa Nuhu, ndivyo vyondakala ukati nichikala ni phephi na kuuya mimi Mutʼu yelaa dzulu. 
MAT.24.38	Ukati uo wa Nuhu, muvo wa madzi phokala u phephi na kudza, atʼu áenderera kurya na kunwa, kuhwala na kuhwalwa ta ukati Nuhu ariphophenya safinani, 
MAT.24.39	chisha atʼu o kʼaamanyire vivyo rokala rindahendeka ta muvo wa madzi uchidzaahosa osi. Ndo vivyo vyenye bee, ndivyo vyondakala ukati mimi Mutʼu yelaa dzulu nichikala ninauya. 
MAT.24.40	Ukati uo, alume airi andakala a mundani anarima, na mumwenga undahwalwa, na ye munjine arichwe. 
MAT.24.41	Achetʼu airi andakala anasukumana lwala, na mumwenga undahwalwa, na ye munjine arichwe. 
MAT.24.42	Ndo dzimanyirireni, kwakukala, kʼamumanya nindauya tsʼiku yani mimi Bwana wenu. 
MAT.24.43	Ela kalani muchimanya kukala, kala mwenye nyumba nikumanya ni usiku wa saa ngaphi urio mwivi undakudza, angari kuchesa kwa kutsʼahenza nyumbaye yivunzwe na kuphenywa. 
MAT.24.44	Ndo ta mwimwi namwi, kalani kwete ukati wosi, maana, mimi Mutʼu yelaa dzulu nindakudza ukati urio mundakala kʼamunilolera.”
MAT.24.45	Jeso wáamba, “Hebu nimwambire muhendikazi wa kukuluphirika na mwenye hekima arivyo. Muhendikazi wa kukuluphirika ni yuyatʼu ariye tajiriwe undamwika mwimirizi wa ahendikazi anzie, kwa ta aapʼe leu ukati uwiryao. 
MAT.24.46	Ndo baha ye muhendikazi wa kukuluphirika, ariye tajiriwe achiuya, undakudzamona unahenda godzomulagiza. 
MAT.24.47	Ninamwambira jeri mino, tajiri achona vivyo, undamwika muhendikazi yiye mwimirizi wa miyoye yosi. 
MAT.24.48	Ela ye muhendikazi achikala ni mui, na aanze kwaza mwakwe moyoni aambe, ‘Aa, tajiri wangu undachelewa kuuya,’ 
MAT.24.49	ndo ta ye aaphenyerere kwapiga o ahendikazi anzie, arye na anwe na anwadzi anjine ta akole. 
MAT.24.50	Ndo tajiriwe nikudza tsʼiku yiriyo undakala kʼamulolera, na saa ariyo kʼayimanya. 
MAT.24.51	Phapho ndipho tajiriwe undamutiya akili vikali, na amutiye kutʼu kumwenga na alumakwiri, na kuko andadzuta, na arire ta ga milatso.”
MAT.25.2	Ela atsano kati yao ákala ni azuzu, na o anjine atsano achikala ni elevu. 
MAT.25.3	Maana, aa atsano azuzu átsukula mataa gao, ela kʼaatsukulire mafuha ga kʼanda. 
MAT.25.4	Ela o anjine atsano elevu, achitsukula mataa gao na mafuha manjine ga kʼanda. 
MAT.25.5	Ndo ao asichana achendatariza ta achidzitariza, maana, bwana nyambura wáchelewa kuloka. Phapho achinyekererwa ni usingizi na achilala. 
MAT.25.6	Ela kuriphofika usiku wa manane, njerejere záanza kupigwa kukala, ‘Bwana nyambura unaloka: nzoni mudze mumurane.’ 
MAT.25.7	Phapho o asichana osi achilamuka, achanza kufanya-fanya mataa gao. 
MAT.25.8	Mataa ga aratʼu atsano azuzu gákala gadziuma mafuha, na ndo achiaamba o anziao, ‘Hulwamisireni utambi mataa gehu asena, maana, gadziuma mafuha.’ 
MAT.25.9	Ela o atsano elevu achamba, ‘Go hurigo nago, bee gatosha siswi bahi! Kwa vivyo, mwimwi ni baha mwende dukani mukagule genu!’ 
MAT.25.10	Ndo aratʼu asichana azuzu ariphokala acheri ko kugulani mafuha, bwana nyambura kuno nyuma achidzachira, na o asichana okala mataa gao ganaaka ta a kwete, achigwirikana naye achendaphenya ro dzumba rokala rinauswa nyambura, chisha lo luvi luchisindikwa. 
MAT.25.11	Ndo chidzakoche, aratʼu asichana azuzu nao achidza, na achipiga hodi vivi, ‘Bwana, Bwana, husundulire!’ 
MAT.25.12	Ela ye bwana nyambura achiaamba, ‘Tsʼimumanya kamare mwimwi!’ ” 
MAT.25.13	Ndo kumarigiza Jeso achamba, “Dzimanyirireni bee, kwakukala, kʼamumanya nindauya tsʼiku yani, hebu saa ngaphi.”
MAT.25.15	na chila mumwenga wámupʼa kutuwirizana na vyakwe aidimavyo. Mumwenga wámupʼa miliyoni mbiiri na nusu (2,500,000), munjine achimupʼa miliyoni mwenga (1,000,000), na ye wa hahu achimupʼa laki tsʼano (500,000), ndo hiye achiuka. 
MAT.25.16	Yuyatʼu yehewa miliyoni mbiiri na nusu, achanza kuzichuzira kare zizo pʼesa, na achipata faida ya miliyoni mbiiri na nusu vivyo. 
MAT.25.17	Yehewa miliyoni mwenga naye, achihenda dza vivyo vya munziwe, na achipata faida ya miliyoni mwenga. 
MAT.25.18	Ela yehewa laki tsʼano ye, wákwendazitsimbira bopʼo achizifitsa zo pʼesa za tajiriwe.
MAT.25.19	“Tajiri wao wákwendasagala myaka minji kokala ukwenda, ela achiuya. Na ariphouya, achihenza kumanya chila muhendikaziwe chopata kulairirana na pʼesa zokala udziarichira. 
MAT.25.20	Ndo muhendikazi yehewa miliyoni mbiiri na nusu, wákudza, achilavya miliyoni mbiiri na nusu za faida, na miliyoni mbiiri na nusu zokala uhewa achuzire. Phapho achimwamba tajiriwe vivi, ‘Mutumia, wánipʼa miliyoni mbiiri na nusu uwe, ela mino názichuzira ta zichivyala miliyoni mbiiri na nusu kahiri.’ 
MAT.25.21	Tajiriwe achimwamba, ‘Vyohenda uwe ni vidzo muno, na uwe u muhendikazi mudzo na wa kukuluphirika. Na kwakukala, udzikala mwaminifu na neno dide, vivi nindakwika mwimirizi wa mabomu. Ndo ta phenya kuno niriko, udze uhamirwe dza vyo nihamirwavyo mimi.’
MAT.25.22	“Muhendikazi yehewa miliyoni mwenga naye, achidza achimwamba, ‘Mutumia, wánipʼa miliyoni mwenga uwe, ela mino názichuzira ta zichivyala miliyoni mwenga kahiri. Kwa vivyo, zosi miliyoni mbiiri hizi.’ 
MAT.25.23	Tajiriwe achimwamba, ‘Vyohenda uwe ni vidzo muno, na uwe u muhendikazi mudzo na wa kukuluphirika. Na kwakukala, udzikala mwaminifu na neno dide, vivi nindakwika mwimirizi wa mabomu. Ndo ta phenya kuno niriko, udze uhamirwe dza vyo nihamirwavyo mimi.’
MAT.25.24	“Ela yehewa laki tsʼano phokudza, wámwamba, ‘Mutumia, ninakumanya uwe u musiru muno, na u mutʼu uhenzaye kudzipatira faida ya bule yotsʼiyihendera kazi. 
MAT.25.25	Kwa vivyo, gago mino gánogofyera ta pʼesazo nichendazitsimbira bopʼo nichizifitsa. Ndo sambi, pʼesazo zonipʼa hizi.’ 
MAT.25.26	Ela tajiriwe achimuudzidza achimwamba, ‘Uwe u muhendikazi mui, na mukaha! Hʼaya nawe wámanya kukala mino ni mutʼu nihenzaye kudzipatira faida ya bule photsʼiyihendera kazi, 
MAT.25.27	kwadze sambi kʼwendereziika bengi pʼesa zangu zikatsuma, ta vino vyouya nikazihwala na faidaye?’ 
MAT.25.28	Ndo phapho ye tajiriwe achiaamba ahendikazie anjine, ‘Muphokeni yuno zo pʼesa, mukamupʼe yepata faida ya miliyoni mbiiri na nusu. 
MAT.25.29	Maana, ahumiraye cho aricho nacho, undaonjezwa akale na vinji, ela yuyatʼu yetsʼichihumira, undaphokwa ta cho aricho nacho. 
MAT.25.30	Na yuyu muhendikazi yetsʼi ganjira kamutsupheni ko konze dzizani, kuriko undadzuta na arire ta ga milatso!’ ”
MAT.25.32	na atʼu a viryomo vyosi phapha duniani arehewe mbere zangu. Nami phapho nindaagavya maduu mairi dza viratʼu murisa atanyavyo magonzi na mbuzi. 
MAT.25.33	Riratʼu duu ra atʼu ahendao ga haki, nindariika mukono wangu wa kulume, na rira ra adambi, niriike mukono wangu wa kumotsʼo.
MAT.25.34	“Nichimala kuhenda gago, mimi mufalume ninda-aamba ondakala a mukono wangu wa kulume, ‘Mwimwi ndimwi áajaliwa ni Baba. Kwa vivyo, phenyani kuno kwakwe Ufalumeni, urio wámwikira hangu urumwengu kʼaudzangwe kuumbwa. 
MAT.25.35	Maana, mwimwi ndimwi onipʼa leu ukati niriphokala nina nzala, ndimwi onipʼa madzi ukati niriphokala nina chʼiru, ndimwi onipiga karibu mwenu midzini hata niriphokala ni mujeni, 
MAT.25.36	ndimwi onipʼa nguwo ukati niriphokala nidzimala, ndimwi onirarisa ukati niriphokala ni mukongo, na ndimwi okala muchidza muchinilola phokala nidzifungwa.’
MAT.25.37	“Phapho ao ahendao ga haki andaniuza mimi mufalume anaambe, ‘Bwana, ni rini sino phokona una nzala hata huchikupʼa leu, hebu phokona una chʼiru hata huchikupʼa madzi? 
MAT.25.38	Ni rini phokona u mujeni hata huchikupiga karibu kwehu midzini, hebu phokona udzimala nguwo hata huchikupʼa? 
MAT.25.39	Ni rini phokona u mukongo hata huchikurarisa, hebu phokona udzifungwa hata huchidza huchikulola?’ 
MAT.25.40	Ela mino mufalume niaambe, ‘Ninamwambira jeri, phokala muchiahendera gago o ndugu zangu hata ye mudide yetsʼimanyikana, bee mwákala munanihendera mimi.’
MAT.25.41	“Chisha, mimi mufalume niagalukire ondokala a mukono wangu wa kotsʼo niambe, ‘Niukirani phano mwi atʼu ario Mulungu wálamula kare kumutiya akili! Endani kura moho wa kare na kare, urio wáikirwa Shetani na malaikae. 
MAT.25.42	Na phaukeni bee, maana, ukati niriphokala nina nzala kʼamunipʼire leu, ukati niriphokala nina chʼiru kʼamunipʼire madzi. 
MAT.25.43	Mimi nákala ni mujeni, namwi kʼamunipigire karibu kwenu midzini: nichimala nguwo, namwi kʼamunipʼire ta demu: nichikala mukongo, namwi kʼamunirarisire, na nichifungwa, namwi kʼamudzire ta kudzanilola.’
MAT.25.44	“Phapho nao andauza aambe, ‘Bwana, ni rini sino phokona una nzala, una chʼiru, phokala u mujeni, phokala udzimala nguwo, phokala u mukongo hebu phokala udzifungwa na sino kʼahukwavizire kamare?’ 
MAT.25.45	Ela mino mufalume niaudzidze niaambe, ‘Ninamwambira jeri, mwimwi phorema kumuhendera gago ta ye mudide yekala kʼamanyikana, bee mwákala munarema kunihendera mimi.’ 
MAT.25.46	Ndo phapho ao andasukumwa kutʼu kondatiywa akili ta kare na kare. Ela ohenda ga haki, aphenye uzimani uphya wa kare na kare.”
MAT.26.1	Jeso ariphomarigiza kufunza maneno gago, wá-aamba anafunzie vivi, 
MAT.26.2	“Tsʼikukʼuu ya Pʼasaka ni muhondo dza vyo mumanyavyo kare, na mimi Mutʼu yelaa dzulu nindalaviwa kwa atʼu ai aniulage kwa kunikotʼa misumari musalabani.”
MAT.26.3	Ukati uo, makuhani abomu na atumia a Chiyahudi nao, ákala adzonana phamwenga dzumbani ra utawali kwa Kayafa, yekala ndiye kuhani mubomu. 
MAT.26.4	Ao ákala anadzila vyondomugwira Jeso chelevu, na amuulage. 
MAT.26.5	Ela ko kwao kudzilani áambana vivi, “Nahutsʼimugwireni uu ukati wa tsʼikukʼuu, atsʼidze atʼu akamanya, na akabitʼa muyuwano.”
MAT.26.6	Jeso ariphokwenda Betania, wákwendaphenya nyumbani mwa mutʼu mumwenga aihiwaye Simoni wa mahana. 
MAT.26.7	Ndo ariphokala unarya leu, muchetʼu mumwenga wáphenya na tʼupa ya alabasita yokala yina mafuha ga gali, ga kunukʼatʼo, na achanza kumumwagira Jeso mafuha gago chitswani. 
MAT.26.8	Ela anafunzie ariphoona gago, átsukirwa muno ta achambana, “Heka unagabananga gano mafuha yuno muchetʼu? 
MAT.26.9	Maana, mafuha gaga gangari kuguzwa na gakalaa pʼesa nyinji zenye, zirizo zingari kuhewa achiya.” 
MAT.26.10	Ela Jeso ye achikala udzigamanya go gao gokala anagagomba, na ndo ta achiaamba, “Kwadze munamuyuga yuno muchetʼu? Yiye godzonihendera ni madzo. 
MAT.26.11	Achiya mundakala nao tsʼiku zosi. Kwa vivyo, ahenzaye kwaaviza, unda-aaviza, ela mimi bee kʼamundakala nami tsʼiku zosi. 
MAT.26.12	Yuyu muchetʼu udzinimwagira go mafuha kuubambanya chimbere mwiri wangu kwa maziko. 
MAT.26.13	Ninamwambira jeri mino, duniani kosi kondasumurirwa Nguma Mbidzo, gaga godzohendwa ni yuyu muchetʼu nago ni seti gahadzwe kumukumbikira.”
MAT.26.14	Juda Isikariyoti, mumwenga wa aratʼu ahumwa a Jeso kumi na airi a widimi, wákwenda kwa makuhani abomu 
MAT.26.15	achendaauza vivi, “Nichendamonyesa Jeso mwi, mundanipʼani?” Makuhani abomu achimupʼa phapho kare vipande mirongo mihahu (30) vya pʼesa. 
MAT.26.16	Ndo kulaira ukati uo, Juda achanza kutsakula nafasi mbidzo ya kwaonyesa Jeso amugwire.
MAT.26.17	Tsʼiku ya kwanza ya tsʼikukʼuu ya mikahe yotsʼitiywa hamira, Jeso wátuwiwa ni anafunzie achiuzwa vivi, “Vyakurya vya tsʼikukʼuu, unahenza hukavibambanyephi sino?” 
MAT.26.18	Jeso achiaamba, “Endani mudzini, kura kwa mutʼu wehu mukamwambe, ‘Mwalimu wehu udzihuhuma hudze hukwambire kukala, ukatiwe u phephi. Kwa vivyo, unahenza adze arye Pʼasaka phamwenga na siswi anafunzie mumu mwako nyumbani.’ ” 
MAT.26.19	Ndo o anafunzi hinyo achendahenda dza vyokala adzambwa, na achanza kujitʼa leu ra tsʼikukʼuu. 
MAT.26.20	Dziloniye, Jeso na aratʼu ahumwae a widimi kumi na airi, ásagala phamwenga achirya leu. 
MAT.26.21	Na ariphokala anarya, Jeso wáamba, “Ninamwambira jeri, mumwenga wenu mwimwi phapha undaniguza.” 
MAT.26.22	Phapho anafunzie achishononeka muno, ta achigomba mumwenga-mumwenga kwamba, “Bee nami mimi tsʼimi Bwana, hebu ndimi?” 
MAT.26.23	Jeso ye achamba vivi, “Ye atsʼatsʼaye mukahe bakuli mwenga na mimi ndiye yendaniguza. 
MAT.26.24	Mimi Mutʼu yelaa dzulu nindakwendaulagwa dza Maandiko ga Mulungu gaambavyo dzulu yangu, ela undamanya mwenye yiye mutʼu yendaniguza! Yiye ta ni baha kala kʼavyalirwe!” 
MAT.26.25	Juda yekala ndiye yendamuguza Jeso achigomba naye achamba, “Akale ni mimi Bwana?” Jeso achimuudzidza achamba, “Udzigamala.”
MAT.26.26	Jeso na anafunzie vyokala anaenderera kurya leu, Jeso wáhwala mukahe achilavya mumvera kwa Mulungu, chisha achiumega-mega achiapʼa anafunzie na achamba, “Uu ni mwiri wangu, hwalani murye.” 
MAT.26.27	Chisha, Jeso achihwala chikombe cha divai, achilavya mumvera kwa Mulungu achiapʼa na achiaamba, “Anwani na kusazirana ta mosi. 
MAT.26.28	Maana, yiyi ni milatso yangu yihakikishayo Lagano
MAT.26.29	Ninamwambira mino, tsʼindanwa divai kahiri ta hudze hunweni hosini divai mbiphya ko Ufalumeni kwa Baba.”
MAT.26.30	Musindikizowe osi achiimba pʼambiyo na achiuka, achenda mulima wa Mizeituni.
MAT.26.31	‘Nindamupiga murisa hata agwe,
MAT.26.31	nago magonzige gandatsamukana.’
MAT.26.33	Pʼetero achimwamba, “Aa asena ta akakuchimbira osi, ela mimi tsʼindakuricha kamare!” 
MAT.26.34	Jeso achimuudzidza achimwamba, “Ninakwambira jeri mino uwe Pʼetero, usiku wa rero jogolo richiika, undakala udzinitina kʼano tʼahu.” 
MAT.26.35	Pʼetero naye achimwamba, “Ta kumba ni kufa mimi ni kwete nife nawe, ela tsʼindakutina kamare!” Phapho ta o anafunzi anzie osi nao achamba vivyo.
MAT.26.36	Yiye Jeso na anafunzie ákwenda ta phatʼu phaihiwapho Getisemane, na achiaamba vivi o anafunzie, “Sagalani phapha mino ninenda pharatʼu mbere nikavoye.”
MAT.26.37	Na achiuka na ano Pʼetero, Jakobo na Johana anangwa a Zebedayo, na kuko Jeso achigwirwa ni shenene na achiyugika muno. 
MAT.26.38	Phapho achiaamba ano Pʼetero, “Shenene yihenda muno mwangu moyoni ta yindanirya. Kwa vivyo, sagalani phapha muchese matso nami.” 
MAT.26.39	Ndo achisengera mbere vichache achifinikʼirika vifunefune, na achivoya vivi, “Baba, vichikala vinaidimikika, niusira yiyi shenene yonipangira. Ela ta vivyo, henda vyo uhenzavyo uwe, tsʼi mimi nihenzavyo.” 
MAT.26.40	Chisha, Jeso achizuka achiuya kuratʼu kwa anafunzie ahahu, na achendaaona aphotserwa. Achimulamusa Pʼetero achimwamba, “Kwadze murere? Kʼamwidimiredze kukala matso nami ta kumba ni saa mwenga tu? 
MAT.26.41	Bee tsʼilaleni mwimwi, na voyani kwa ta muchijezwa, mutsʼigwe dambini. Ninamanya mino munagahenza na moyo, ta ni munashindwa tu.”
MAT.26.42	Ariphomala kugomba gago, achenda kʼanda kahiri hicheye na achivoya vivi, “Baba, chikala kuniusira yiyi shenene yonipangira kʼaviidimikika ta yo ni seti yinipate, hʼa bee uhenzaro narikale.” 
MAT.26.43	Jeso achizuka achiauyira kahiri aratʼu anafunzie ahahu, na achendaaona arere, maana, ákala ashindwa ni usingizi.
MAT.26.44	Jeso achiaricha kahiri achendavoya lwa hahu mavoyo gago ga mwanzo na phiriye. 
MAT.26.45	Chisha, achizuka achiauyira o anafunzie ahahu achendaalamusa na kuno una-aamba, “Mwi mucheri kudzigolosa ta vivi? Lamukani bee kwakukala, saa yangu ya konyeswa kwa atʼu ai anigwire mimi Mutʼu yelaa dzulu, yifika. 
MAT.26.46	Zukani hwendeni vyehu. Mutʼu yendaaonyesa atʼu mimi anigwire, hiyuno unadza.”
MAT.26.47	Ndo Jeso ariphokala ucheri kugomba gago, Juda mumwenga wa aratʼu anafunzie kumi na airi achidza. Yiye wákala ulongoza duu bomu ra atʼu okala ana pʼanga na magundu. Atʼu ao ákala áhumwa ni makuhani abomu, na atumia a Chiyahudi. 
MAT.26.48	Juda yekala undaaonyesa ao atʼu Jeso amugwire, wákala udziaambira chimbere vyokala undahenda kwamanyisa ni yuphiye Jeso. Yiye wákala udziaamba, “Yendekwendamubusu tu, manyani ndiye mutʼu wenu mumuhenzaye, hʼa phapho mumugwire.” 
MAT.26.49	Ndo phapho Juda achimusengerera kare Jeso achimwamba, “Kʼamuna utʼu, mwalimu?” Chisha achimubusu. 
MAT.26.50	Jeso ye achimwamba, “Henda godzokufisa baye.” Phapho kare aratʼu atʼu okala ákudza na ye Juda, achidzamulinga Jeso achimugwira.
MAT.26.51	Mwanafunzi wa Jeso mumwenga phapho achitsomola upangawe achimutema muhendikazi wa kuhani mubomu ta achimutosa sikiro. 
MAT.26.52	Ela Jeso achimwamba, “Hʼai, hʼai, hʼai! Wudze upangao mwakwe chowani, maana, osi apigao kʼondo na upanga, andaulagwa na upanga vivyo nao. 
MAT.26.53	Kala mimi ninahenza wavizi, kʼamona ningari kumuvoya Baba, naye angari kuhuma maruru malaika helufu mirongo mifungahe na mbiiri (72,000)! 
MAT.26.54	Ela mino tsʼimuvoyere Baba Mulungu wavizi, kwa ta garatʼu Maandiko goamba kukala, gaga gahendekago vivi ni seti galairire, gachimire.”
MAT.26.56	Ela gaga gosi vivi ganahendeka, kwa ta maneno ga Mulungu goandikwa ni agomvie gachimire.” Phapho anafunzie osi achimuricha achichimbira.
MAT.26.57	Ao atʼu okala adzimugwira Jeso, áuka naye ta kwa nyumba ya Kayafa yekala ndiye kuhani mubomu, kuriko atumia a Chiyahudi na alimu a shariya ákala arundikana. 
MAT.26.58	Pʼetero achiatuwa, ela wákala u nyuma kure vichache. Na achenda ta achiphenya mo bomani mwa kuhani mubomu achisagala phamwenga na o arinzi, kulolera gondalairira.
MAT.26.59	Ndo makuhani abomu na ngambi yosi achitsakula chisingwa cha kumusingizira Jeso, kwa amunyonge. 
MAT.26.60	Ela kʼaapatire kamare ta aripho atʼu anji ákudza achilavya ushaidi wao wa ulongo. Musindikizowe, alume airi álaa pho mbere na 
MAT.26.61	achamba vivi, “Mutʼu yuyu wáamba, ‘Ninaidima kuribitʼa Hekalu ra Mulungu, na nikarijenga kahiri kwa tsʼiku tʼahu.’ ” 
MAT.26.62	Kuhani mubomu achiunuka na achimwamba Jeso vivi, “Udzigasikira mba godzokwamba ano alume airi? Hʼaya uchikala una ra kuudzidza, udzidza.” 
MAT.26.63	Ela Jeso ye achinyamala tu zii. Phapho kuhani mubomu achimwamba, “Sema ujeri mbere za Mulungu ariye moyo! Hwambire chikala uwe ndiwe ye Kʼirisito, Mwana wa Mulungu!” 
MAT.26.64	Jeso achimuudzidza achimwamba, “Uwe udzigomba. Ela ninamwambira mosi mino kukala, gachisira gaga mundanona mimi Mutʼu yelaa dzulu, nisegere mukono wa kulume wa Mwenyezi Mulungu, na nonewe ni mainguni ninauya.” 
MAT.26.65	Kuhani mubomu ariphosikira gago, wáahula valore, chisha achamba, “Yuyu Jeso unamukufuru Mulungu! Kwa vivyo kʼahutakiya ushaidi unjine kahiri! Mwimwi mosi mudzigasikira makufuruge. 
MAT.26.66	Sambi mwi munaambadze?” O achimuudzidza achamba, “Yiye unawirya kunyongwa!” 
MAT.26.67	Phapho o atʼu achimulatsʼira mahe ga uso, chisha achimupiga ngumi. Anjine achimupiga makofi na kuno 
MAT.26.68	anamuuza vivi, “Hwambire we Kʼirisito, ni ani yedzikupiga?”
MAT.26.69	Ukati uo, Pʼetero wákala ucheri kusagala mo bomani. Ndo mumwenga wa ahendikazi a chiche a kuhani mubomu achimusengerera achimwamba, “Ta uwe udzikala u phamwenga na Jeso muchina Galilaya!” 
MAT.26.70	Ela Pʼetero achitina mbere zao osi phapho achamba, “Tsʼirimanya ro urigombaro!” 
MAT.26.71	Chisha, achiunuka achenda kʼanda, phephi na ko muyango wa ro boma. Muhendikazi munjine wa chiche achimona, na achiaamba okala aimire phapho, “Mutʼu yuyu ukala u phamwenga na Jeso muchina Nazareti.” 
MAT.26.72	Pʼetero achitina kahiri achamba, “Haki ya Mulungu, mutʼu yiye tsʼimumanya.” 
MAT.26.73	Kwimaima vichache, aratʼu atʼu okala aimire phapho achimusengerera Pʼetero na achimwamba, “Hakika uwe u mumwenga wa anafunzi a Jeso, kwakukala, ta o ugomvio chisha unahumanyisa kukala, u mumwenga wao.” 
MAT.26.74	Phapho Pʼetero achilapha achamba, “Haki ya Mulungu mimi kuulagwa ni phapha, mutʼu yiye tsʼimumanya! Nichikala ninalemba, Mulungu naanone!” Pʼetero ariphogomba vivyo tu, jogolo richiika kare. 
MAT.26.75	Phapho Pʼetero achikumbikira garatʼu maneno gokala udzambirwa ni Jeso kukala, “Usiku wa rero jogolo richiika, undakala udzinitina kʼano tʼahu uwe Pʼetero,” phapho achilaa konze ya ro boma, achendarira muno.
MAT.27.1	Kunadzachakwe dzuwa rinaamba rinaahula ingu, makuhani abomu osi na atumia a Chiyahudi áchiza kukala, Jeso anyongwe. 
MAT.27.2	Ndo ámuhwala Jeso achimufunga mikowa, na achimuphirika kwa Pilato, gavuna wa Chirumi.
MAT.27.4	Juda wá-aamba, “Náhenda dambi mimi kumuguza mutʼu yetsʼi kosa.” Ela o achimuudzidza achimwamba, “Gago bee tsʼi gehu ta ni gako genye.” 
MAT.27.5	Juda ariphosikira gago, wázihwala zo pʼesa achizitsupha mo Hekaluni, achilaa konze na achilongoza achendadzifunga lugwe. 
MAT.27.6	Ela o makuhani abomu achizitsola zo pʼesa, na achamba, “Pʼesa zizi záulaga. Kwa vivyo, Shariya yehu kʼayihuhenzeza kuziika phatʼu phaikwapho pʼesa za Hekalu.” 
MAT.27.7	Ndo achiuzana-uzana ta musindikizowe, acherekezana pʼesa zizo akazigule chiwanja chiihiwacho Chiwanja cha Aumbi a Nyungu, phakale phatʼu pha kuzika ajeni. 
MAT.27.8	Gago ndigo gatumago ta chiwanja chicho chinaihiwa Chiwanja cha Milatso ta rero. 
MAT.27.9	Phapho maneno ga mugomvi wa Mulungu Jeremia gachichimira. Jeremia wáamba, “Ávihwala vyo vipande mirongo mihahu (30) vya pʼesa, na vivyo ndivyo beiye yiriyo Aiziraeli álamula kumuriphira, 
MAT.27.10	na ao ákudzagula chiwanja chiihiwacho Chiwanja cha Aumbi a Nyungu na vivyo vipande vya pʼesa, dza Bwana Mulungu vyokala udzinaamba.”
MAT.27.11	Jeso wákwendaimiswa mbere za Pilato, gavuna wa Chirumi. Ndo ye gavuna achimuuza Jeso vivi, “We ndiwe mufalume wa Ayahudi?” Jeso achiudzidza achamba, “Vinahwalana na vyo wambavyo.” 
MAT.27.12	Phapho makuhani abomu na atumia a Chiyahudi achilumba kukala Jeso una makosa, ela ye kʼaudzidzire chitʼu. 
MAT.27.13	Ndo Pilato achimwamba, “Kʼwasikira ano vyo akulumbiravyo?” 
MAT.27.14	Ela Jeso ye kʼaudzidzire ta mwenga, na gago gachimwangalaza muno ye gavuna.
MAT.27.15	Chila ukati wa tsʼikukʼuu ya Pʼasaka, gavuna wa Chirumi wákala una ada ya kwavugulira atʼu mufungwa mumwenga, yendakala uhadzwa ni duu ra Ayahudi. 
MAT.27.16	Ndo ukati wa tsʼikukʼuu yiyo, kwákala kuna mufungwa mumwenga yekala unamanyikana muno kwa mai gogahenda, aihiwaye Baraba. 
MAT.27.17	Ndo atʼu anji ariphorundikana phamwenga, Pilato wáauza vivi, “Munahenza nimuvugulire mufungwa yuphiye, Baraba, hebu Jeso aihiwaye Kʼirisito?” 
MAT.27.18	Pilato wágomba vivyo, maana, wákala unamanya lwazu-lwazu kukala, makuhani abomu ámuphirika Jeso kwakwe, kwakukala, ákala anamonera chidzitso.
MAT.27.19	Pilato ariphokala ucheri kusagala pho chihini cha chifalume, muchewe wámuhumira udzumbe uu, “Muriche yiye mutʼungwa kʼana makosa, maana, mimi usiku bee nidziloha kʼoma mbii-mbii kwa yiye.”
MAT.27.20	Ela makuhani abomu na atumia a Chiyahudi achiakalata atʼu amuvoye Pilato amulavye jela Baraba, ela Jeso ye alamulwe kunyongwa. 
MAT.27.21	Ndo Pilato achiauza kahiri, “Ni yuphiye kati ya ano airi mumuhenzaye nimuvugulire?” O achiudzidza achamba, “Huvugulire Baraba sino!” 
MAT.27.22	Pilato achiauza vivi, “Hanga yuno Jeso aihiwaye Kʼirisito ye, munahenza nimuhendedze?” Osi achiudzidza phapho achamba, “Naaulagwe kwa kukotʼwa misumari musalabani!” 
MAT.27.23	Pilato achiauza kahiri achiaamba, “Bee kwadze? Kwani wáhenda ii rani yuno mutʼungwa?” Ela o achikaza kupiga kʼululu kwamba, “Naaulagwe kwa kukotʼwa misumari musalabani!”
MAT.27.25	O atʼu osi okala a phapho achamba, “Kuulagwakwe mutʼu yiye, nakukale dzulu yehu siswi, na atʼu a midzungu yehu!” 
MAT.27.26	Phapho Pilato achiavugulira Baraba kulaa jela, na Jeso naye ariphopigwa vibokʼo, achimulavya akaulagwe kwa kukotʼwa misumari musalabani.
MAT.27.27	Ndo shikari a Chirumi ámuhwala Jeso achenda naye ko ndani ya boma ra ye gavuna wao, na gingi yosi ya shikari yichimuzangila. 
MAT.27.28	O shikari phapho achimuvula nguwo, na achimuvika zurungi ra rangi ya kʼundu. 
MAT.27.29	Chisha, achilinga chiremba cha vitai vya miya, achimuvika chitswani, na achimupʼa chidatʼa mukonowe wa kulume dza kwamba ni mufalume. Achimumitʼira mavindi mbereze, achimuzomorera kwa kumwamba, “Hʼa kʼamuna utʼu baba mufalume wa Ayahudi?” 
MAT.27.30	Achimulatsʼira mahe, chisha, achimuphoka cho chidatʼa, achimupiga nacho cha chitswa kwenda-kwenda. 
MAT.27.31	Ariphomala kumuhenda chinyago, ámuvula ro zurungi, achimuvika nguwoze, chisha achimulongoza kwendamuulaga kwa kumukotʼa misumari musalabani.
MAT.27.32	Ariphokala analaa pho mudzi wa Jerusalemu, áonana na mutʼu mumwenga aihiwaye Simoni muchina Kurene, na o shikari achimugaramisha autsukule uratʼu musalaba wa Jeso. 
MAT.27.33	Ndo achenda ta achifika phatʼu phaihiwapho Goligota kwa Chiburania, na manaye ni, “Muma wa Chitswa.” 
MAT.27.34	Achimupʼa Jeso divai yokala yitsanganywa na dawa ya kusa matsungu anwe, ela Jeso ariphoyitata, yichimushinda.
MAT.27.36	na achisagala phapho kumurinda. 
MAT.27.37	Na dzulu ya musalaba wa Jeso, achikotʼa chibao chokala chidzandikwa gotuma ta aulagwe. Nago gákala ni, “
MAT.27.38	Chisha, o shikari achikotʼa atʼu anjine airi okala ni anyangʼanyi, mumwenga mukonowe wa kulume, munjine mukonowe wa kumotsʼo, na Jeso ye achikala adzimwika kati-kati na musalabawe.
MAT.27.40	“Hʼaya, samba we wáamba unaidima kurivomola Hekalu, na ukarijenga kwa tsʼiku tʼahu tu? Amba vino dzitivye! Na kumba u Mwana wa Mulungu, amba vino tserera pho musalabani!” 
MAT.27.41	Makuhani abomu, alimu a shariya na atumia a Chiyahudi nao, ámuhenda Jeso chinyago vivyo. Ao áamba, 
MAT.27.42	“Wáativya atʼu anjine, ela ye mwenye heka kʼadzitivya? Amba ye mufalume wa Aiziraeli, vino rero naatserere kulaa phara musalabani kwa ta humukuluphire. 
MAT.27.43	Amba ye ukuluphira Mulungu! Ndo mba Mulungu naamutivye chikala unamumanyirira jeri, maana, yiye wáamba, ‘Mimi ndimi Mwanangwa wa Mulungu.’ ” 
MAT.27.44	Phapho ta o anyangʼanyi okala akotʼwa misumari misalabani dza yiye nao, ámwamba dza gago.
MAT.27.45	Dzuwa ririphofika vitswani ráanza kugwirwa, na itsʼi yiyo yosi kuchikala na dziza masaa mahahu. 
MAT.27.46	Ziriphofika kama saa chenda za mutsana, Jeso wárira kwa laka ra dzulu achamba, 
MAT.27.47	Ela anjine okala aimire pho phephi ariphosikira vivyo kʼaaelewere, na kwa vivyo achamba, “Sirikisani, unamwiha Eliya!” 
MAT.27.48	Ndo phapho mumwenga wao achimusengerera maruru, achitsʼatsʼa kasiku ka godoro ndani ya divai ya ngwadu, achikadunga na mudatʼa wa mwanzi achimulambisa. 
MAT.27.49	Ela anjine o achamba, “Nahumuloleni yiye kumba Eliya undakudzamutivya.” 
MAT.27.50	Jeso achirira kahiri kwa laka ra dzulu, na achitosa rohoye.
MAT.27.52	mbira zichifunuka, na atʼu anji a Mulungu achifufulwa, 
MAT.27.53	achilaa mbirani. Na Jeso ariphokudzafufuka kulaa kuzimu, ao ákwendaphenya mudzi utakatifu wa Jerusalemu, na achonewa ni atʼu anji.
MAT.27.54	Ndo ye mubomu wa shikari a viha, na shikarie okala anamurinda Jeso ariphoona itsʼi vyosumba na go maneno manjine golairira, áogopha muno, na achamba, “Mutʼu yuyu wákala ni Mwana wa Mulungu jeri!”
MAT.27.56	Kati yao wákala ni Maryamu muchina Magidala, Maryamu ameye ano Jakobo na Jesefu, na ameye Jakobo na Johana anangwa a Zebedayo.
MAT.27.57	Kuriphotswa, mutʼu mumwenga aihiwaye Jesefu muchina Arimataya yekala ni tajiri, wákudza. Yiye naye wákala ni mwanafunzi wa Jeso. 
MAT.27.58	Ndo achenda ta kwa Pilato, achendavoya ahewe lufu lwa Jeso. Pilato achilagizira akahewe lo lufu lwa Jeso. 
MAT.27.59	Jesefu achendalutsereza kulaa pho musalabani, achiluvika sanza mbiphya ya kitani, na 
MAT.27.60	achendaluzika mwakwe mbirani yokala udziyitsonga mwambani, kwa achifa adze azikwe mumo. Chisha, achiphimbilisa dziwe bomu achiyibinikʼiza ko muyangoni, na achiuka. 
MAT.27.61	Maryamu muchina Magidala, na ye Maryamu munjine ákala asegere analola yo mbira.
MAT.27.62	Kunadzachakwe, yákala ni Sabato.
MAT.27.63	achendamwamba, “Bwana Pilato, hunakumbikira kukala yuyatʼu Jeso, ariye ni mulembi phokala kʼadzangwe kunyongwa, wáamba, ‘Nichifa, nindafufuka tsʼiku ya hahu.’ 
MAT.27.64	Kwa vivyo, lagizira mbiraye yirindwe ta pho machero, yiriyo ndo tsʼiku ya hahu, kwa ta anafunzie atsʼidze akadzalwiya lufulwe, na akakwatya kwalemba atʼu kwamba, ‘Ufufuka kulaa kuzimu!’ Anafunzie achihenda vivyo, andakala anakaza kulemba atʼu muno kuchira garatʼu ga mwanzo ga kwambwa yiye ni Kʼirisito.” 
MAT.27.65	Phapho Pilato achiaamba, “Hinyo shikari, na kahakikisheni yiyo mbiraye yinarindwa vyenye.” 
MAT.27.66	Ndo achenda ta pho mbirani, achenda phakongomera pho mulomo wa mbira phokala phabinikʼizwa riratʼu dziwe bomu, na achiaamba o shikari ayirinde yo mbira.
MAT.28.1	Sabato yiriphosira, tsʼiku yotuwiriza yákala ni ya mwanzo wa juma ra Ayahudi, na tsʼiku yiyo na chiramuko dani-dani, Maryamu muchina Magidala na ye Maryamu munjine, ákwendalola mbira ya Jeso. Ndo ao ariphofika kuko, 
MAT.28.2	itsʼi yásumba muno, maana, malaika wa Mulungu wátserera kulaa mulunguni, achidzariusa ro dziwe rokala ribinikʼizwa pho mbirani, chisha achirisagalira. 
MAT.28.3	Yiye wákala unametameta dza mufyu wa chikwakwara, na mavaloge gakala ni meruphe tsetsetse. 
MAT.28.4	O shikari okala anarinda yo mbira achogofyerwa muno, na achigwirwa ni mbuluka.
MAT.28.5	Ela ye malaika achiaamba o achetʼu, “Tsʼogofyerweni! Ninamanya kukala munamutsakula Jeso yekotʼwa misumari musalabani. 
MAT.28.6	Yiye kʼamo mumu, ufufuka dza arivyomwamba. Nzoni mulole phano phokala ulazwa. 
MAT.28.7	Chisha, vivi endani maruru muka-aambire anafunzie kukala, ‘Jeso ufufuka kulaa kuzimu, na vivi unamulongolera kwenda Galilaya. Kuko muchenda, mundakwendamona.’ Na bee, mutsʼiganyale gago godzomwambira.”
MAT.28.8	Ndo achetʼu achiuka mairo pho mbirani na woga na kuno anahamirwa, kwenda-aambira anafunzi a Jeso.
MAT.28.9	Vyokala a mairo anenda, achihendamona Jeso hiyu kare, na achiaamba, “Mudzilamukadze ano mayo?” Ao achetʼu achimusengerera achimitʼa mavindi mbereze na kuno agwira maguluge, na achimwabudu. 
MAT.28.10	Jeso achiaamba, “Tsʼogofyerweni! Endani muka-aambire anafunzi angu, ario ta anga enehu adze Galilaya, na andakudzanona kuko.”
MAT.28.11	Aratʼu achetʼu phokala anenda kwa anafunzi a Jeso, anjine a aratʼu shikari okala anarinda yiyatʼu mbira, ákwenda mudzi wa Jerusalemu achenda-aambira makuhani abomu dzulu ya maneno gosi gokala galairira. 
MAT.28.12	Ndo o makuhani abomu achonana phamwenga na atumia a Chiyahudi kudzila, na achichiza kwahonga pʼesa nyinji o shikari. 
MAT.28.13	Ao áahonga na achiaamba, “Ambani kukala, ‘Usiku phodzokala hurere, anafunzi a Jeso ákudzalwiya lufulwe.’ 
MAT.28.14	Na ta Pilato achigasikira naye gaga, sino hundamwambira yiye naye ta akubali kukala kʼamuna makosa.” 
MAT.28.15	Ndo shikari achizihwala zo pʼesa, na achihenda dza vyokala adzambwa. Na kulaa ukati uo ta rero, gago ndigo gavumiswago ni Ayahudi.
MAT.28.17	Ariphomona, ámwabudu, ela anjine ákala kʼaana uhakika kukala ndiye. 
MAT.28.18	Jeso achiasengerera achiaamba, “Nidzihewa widimi wosi wa mulunguni, na wa phapha duniani. 
MAT.28.19	Ndo mwimwi endani kwa atʼu a viryomo vyosi, mukaahende akale anafunzi angu, na mwabatize kwa dzina ra Baba, ra Mwana na ra Roho wa Mulungu. 
MAT.28.20	Na afunzeni agatuwe malagizo gosi godzomupʼa. Na mimi nindakala phamwenga namwi tsʼiku zosi ta musindikizo wa urumwengu.”
MRK.1.1	Nguma Mbidzo dzulu ya Jeso Kʼirisito, ye Mwana wa Mulungu, 
MRK.1.2	yáanza dza vyoandikwa chitabuni mwa mugomvi wa Mulungu Isaya. Go Maandiko ga Mulungu ganaamba vivi,
MRK.1.2	“Sirikisa, ninahuma mudzumbe wangu akulongolere,
MRK.1.2	akakutsengere njirayo.”
MRK.1.3	“Kuna mutʼu unagomba kwa laka ra dzulu ko nyika unaamba,
MRK.1.3	‘Mutsengereni Bwana njiraye,
MRK.1.3	yiikeni tititi mikondoye!’ ”
MRK.1.4	Vivyo, ndivyo Johana Mubatizi arivyokudza. Yiye wálairira nyika, achisumurira kukala, ni seti atʼu atye na abatizwe, kwa hata Mulungu aasamehe dambi zao. 
MRK.1.5	Ndo atʼu kulaa jimbo rosi ra Judea, na ta Jerusalemu yosi, ákala achenda kwakwe, na kusema madambi gao gokala adzigahenda, naye achiabatiza phapho muho wa Jorodani.
MRK.1.7	Johana wásumurira achamba, “Mutʼu mumwenga wa widimi muno kuriko mimi, undakudza nyuma zangu. Mimi tsʼiwirya ta kukala muhendikaziwe wa kuvumbama na kumuvula virahu. 
MRK.1.8	Mimi ninamubatiza na madzi tu! Ela yiye undamubatiza na Roho wa Mulungu.”
MRK.1.9	Ukati uo, Jeso wálaa mudzi wa Nazareti ko jimbo ra Galilaya, achidzabatizwa muho wa Jorodani ni Johana. 
MRK.1.10	Ariphokala unalaa mo madzini tu, wáona mbingu zifunuka, na Roho wa Mulungu unamutsererera na umbo dza ra ngiya. 
MRK.1.11	Phapho, laka kulaa mulunguni richisikirika richamba, “Uwe u Mwanangu nikuhenzaye, na uwe mimi unanihamira.”
MRK.1.12	Ndo phapho kare, Roho wa Mulungu achimulongoza Jeso kwenda nyika. 
MRK.1.13	Kuko nyika, wákwendakala tsʼiku mirongo mine (40) na nyama a weruni tu. Musindikizowe, achijezwa ni Shetani, na gariphosira gago, malaika achimuhikirahikira.
MRK.1.14	Johana ariphofungwa jela, Jeso wákwenda Galilaya, achendasumurira Nguma Mbidzo kulaa kwa Mulungu. Yiye wáamba, 
MRK.1.15	“Ukati ufika, na Ufalume wa Mulungu u phephi. Ndo atyani, na muyikuluphire Nguma Mbidzo!”
MRK.1.16	Jeso ariphokala unaenenda na kʼanda-kʼanda ya ziya ra Galilaya, wáona Simoni
MRK.1.17	Jeso achiaamba, “Nituwani, nami mwimwi nindamuhenda mukale avuwi a atʼu.” 
MRK.1.18	Phapho kare Simoni na Andireya achiricha vimia vyao, na achimutuwa Jeso.
MRK.1.19	Ariphokwenda mbere vichache, wáona anangwa a Zebedayo, Jakobo na nduguye Johana. Ao ákala a mashuwani mwao anafuma-fuma vimia vyao. 
MRK.1.20	Jeso achiaiha phapho kare, nao achimuricha abayao Zebedayo mo mashuwani phamwenga na ahendikazie, o achimutuwa Jeso.
MRK.1.21	Jeso na o anafunzie achendaphenya mudzi wa Kaparinaumu, na yiriphofika tsʼiku ya Sabato, Jeso wákwendaphenya sinagogini achanza kufunza. 
MRK.1.22	Atʼu ariphomusikira, áangalazwa ni mafunzoge, maana, ye wáfunza na widimi, ela kʼafunzire dza vyokala achifunza alimu a shariya.
MRK.1.23	Ndo mutʼu mumwenga mo sinagogini wákala una pʼepʼo, 
MRK.1.24	na achigomba kwa laka ra dzulu phapho kare achamba, “Unaswini we Jeso muchina Nazareti? Vidze, udzikudzahuhangamiza? Ninakumanya uwe u ani. Uwe u Mutakatifu wa Mulungu!” 
MRK.1.25	Ela Jeso achimuchemera ye pʼepʼo achamba, “Nyamala! Mulae mutʼu yuyu!” 
MRK.1.26	Phapho yiye pʼepʼo achimutetemesa ye mutʼu, achirira kʼululu, na achimulaa. 
MRK.1.27	Atʼu osi achangalala, achikala anauzana-uzana vivi, “Ni maneno gani gano asena? Mutʼu yuyu unafunza mafunzo maphya, na una widimi wa kwachemera pʼepʼo, na ao anamogopha!” 
MRK.1.28	Nguma za Jeso zichigotʼa maruru chila phatʼu ko jimbo ra Galilaya.
MRK.1.29	Jeso aripholaa mo sinagogini tu, wákwenda mwenga kwa mwenga phamwenga na o ano Jakobo na Johana ta mudzini kwa ano Simoni na Andireya. 
MRK.1.30	Kuko, mutsedzangwa wa chiche wa Simoni, wákala u chitʼandani una chiphuti, na Jeso ariphofika tu, achambirwa kare gago. 
MRK.1.31	Ndo Jeso achendamulola ye muchetʼu, na achimugwira mukono achimuunula. Chiratʼu chiphuti chichimuricha, naye achanza kwahikirahikira.
MRK.1.32	Dziloni dzuwa ririphotoka, atʼu ámuphirikira Jeso akongo osi, na atʼu okala ana mapepo, maana, Sabato yákala yisira. 
MRK.1.33	Mudzi uo wosi wákwendarundikana muhala wa nyumba yokala Jeso, 
MRK.1.34	na achiaphoza atʼu anji okala ana makongo aina-aina. Chisha, achilavya pʼepʼo atʼu anji, ela kʼaahenzezere o pʼepʼo agombe rorosi, kwakukala, ákala anamumanya yiye ni ani.
MRK.1.35	Kunadzachakwe na dani-dani, Jeso wáuka, achenda phatʼu kʼanda hicheye photsʼi atʼu, achendavoya. 
MRK.1.36	Chidzako, Simoni na anzie achendamutsakula, 
MRK.1.37	na ariphomona, ámwamba, “Chila mutʼu unakutsakula.” 
MRK.1.38	Jeso achiaudzidza achiaamba, “Mimi nárehewa ni kusumurira neno ra Mulungu. Kwa vivyo, hindeni midzi minjine yiriyo phephi na phapha, nikasumurire nako.” 
MRK.1.39	Ndo achenda chila phatʼu ko Galilaya, achiasumurira atʼu neno ra Mulungu mo mwao masinagogini, na achialavya pʼepʼo.
MRK.1.40	Mutʼu mumwenga wa mahana wákwenda kwa Jeso, achimitʼa mavindi na achimuvoya achimwamba, “Bwana, nitakasa. Ninamanya unaidima kunitakasa uchihenza!” 
MRK.1.41	Jeso achimonera mbazi, na achigolosa mukonowe achimukumba, na achimwamba, “Ninahenza, takasika!” 
MRK.1.42	Mahana gachimuricha phapho kare, na mutʼu yiye achikala utakaswa. 
MRK.1.43	Jeso achimwamba auke maruru, na achimukanya achimwamba, 
MRK.1.44	“Utsʼimwambire mutʼu yeyosi gaga godzokuhendera. Ela enda ukadzonyese kwa kuhani tu we, na ukalavye sadaka dza vihenzwavyo ni Shariya ya Musa, na yiyo yindaamanyisa atʼu kukala, udzitakaswa.” 
MRK.1.45	Ela yiye mutʼu aripholaa phapho, wákwendaambira chila mutʼu yemona, kukala, uphozwa ni Jeso. Na nguma za Jeso zichigotʼa chila phatʼu. Gago gachimuhenda Jeso atsʼiphenye mudzi wowosi chingʼangʼa. Yiye wákala konze ya midzi kutʼu kotsʼo atʼu, ela atʼu kulaa chila upande, achimutuwa kuko vivyo.
MRK.2.1	Ziriphochira tsʼiku fulani, Jeso wáuya mudzi wa Kaparinaumu, na atʼu achisikira kukala, wákala u ko kwakwe asagalako. 
MRK.2.2	Ndo atʼu anji muno ákwendaphenya yo nyumba yokala Jeso, na yichiudzala ta pho muyangoni phachikala kʼaphana mwanya wowosi. Jeso mumo wákala unaasumurira neno ra Mulungu, 
MRK.2.3	na phapho pháchidza atʼu ane okala atsukula mutʼu wa kupholoza na lutsʼatsʼa, anamureha kwa ye Jeso. 
MRK.2.4	Ela kwahivira atʼu ákala ni anji hata phachikala kʼaphana mwanya, ao kʼaaidimire kumufisa phephi na Jeso. Ndo achikotʼa na ngazi hata dzulu ya nyumba, achitsamula hata achipata mwanya kwerekeza phatʼu phokala Jeso, na achimutsereza yiye mutʼu wa kupholoza na lo lutsʼatsʼa lokala utsukulirwa. 
MRK.2.5	Jeso ariphoona jisi atʼu ao arivyokala na kuluphiro, wámwamba vivi ye mutʼu wa kupholoza, “Mwanangu, udzisamehewa dambizo.”
MRK.2.6	Phapho phákala phasegere alimu a shariya anjine, na ao achidziuza vivi mwao myoyoni, 
MRK.2.7	“Ugombadze vino yuno baye? Yuyu unamukufuru Mulungu! Kʼakuna mutʼu aidimaye kusamehe dambi, hata itsʼiphokala Mulungu hicheye tu!” 
MRK.2.8	Jeso achigamanya phapho kare go maazo gao gokala anaaza, na achiaamba vivi, “Kwadze munaazavyo mwenu myoyoni? 
MRK.2.9	Ni riphiro ririro dide, ni kumwamba yuno mutʼu wa kupholoza, ‘Udzisamehewa dambizo,’ hebu ni kumwamba, ‘Unuka uhwale lutsʼatsʼalo wenende?’ 
MRK.2.10	Bee, vivi nindamonyesa kukala, mimi Mutʼu yelaa dzulu, nina widimi phapha duniani wa kusamehe atʼu dambi zao.” Phapho Jeso, ye mutʼu wa kupholoza achimwamba vivi, 
MRK.2.11	“Unuka uhwale lutsʼatsʼalo wende vyako mudzini.” 
MRK.2.12	Phapho ye mutʼu achiunuka, achihwala lutsʼatsʼalwe, na achilaa na kuno atʼu osi okala a phapho anamulola. Atʼu osi phapho achangalala na achimulika Mulungu achamba, “Kʼahudzangwe kugaona maneno dza gaga!”
MRK.2.13	Tsʼiku mwenga, Jeso wákwenda kahiri kʼanda-kʼanda ya ziya ra Galilaya. Duu ra atʼu richimutuwa kuko, naye achanza kwafunza.
MRK.2.14	Ariphomala kufunza, wákala unaenenda na njiraze, na achimona Lawi wa Alifayo usegere ufisi ya kodi. Ndo Jeso achimwamba, “Nituwa!” Lawi achiunuka achimutuwa.
MRK.2.15	Chidzakoche, Lawi wámupiga karibu Jeso na anafunzie akarye leu kwakwe, phamwenga na atosi a kodi anzie, na atʼu anjine otsʼoriwa.
MRK.2.16	Ndo anjine a alimu a shariya okala ni Afarisayo ariphomona Jeso unarya phamwenga na atʼu dza ao, áauza anafunzie achiaamba, “Heka yuno unarya na atosi a kodi, na atʼu anjine otsʼoriwa?” 
MRK.2.17	Ela Jeso ariphogasikira gago, wá-aamba vivi, “Azima kʼaana haja na muganga: ario na haja na muganga ni akongo. Mimi tsʼidzire kudzaaiha atʼu adzonao anahenda ga haki atye, ela, nákudzaaiha adambi.”
MRK.2.18	Ukati umwenga, anafunzi a Johana Mubatizi, na anafunzi a Afarisayo ákala afunga. Ndo atʼu fulani achenda kwa Jeso, achendamuuza vivi, “Heka we Jeso anafunzio kʼaafunga, ela anafunzi a Johana Mubatizi na anafunzi a Afarisayo anafunga?” 
MRK.2.19	Jeso achiaudzidza kwa mufano wa tʼadi kukala, “Atʼu oambirwa nyambura anaidimadze kufunga, na ta bwana nyambura ucheri phamwenga nao? Ao, ukati wosi akalapho a phamwenga na bwana nyambura, kʼaaidima kufunga kamare. 
MRK.2.20	Ela ukati undafika, urio bwana nyambura undauswa kati yao, na ukati uo ndipho andafunga.
MRK.2.21	“Na kʼakuna mutʼu atiyaye chiraka chiphya demuni. Maana, mutʼu achihenda vivyo, chicho chiraka chiphya chindatsonyoka, na ro demu rikaze kwahuka. 
MRK.2.22	Hebu, kʼakuna mutʼu atiyaye divai mbitsi ndani ya viriba
MRK.2.24	Afarisayo achimwamba vivi ye Jeso, “Hebu lola! Heka ano anahenda neno ririro tsʼi shariya kuhendwa tsʼiku ya Sabato?” 
MRK.2.25	Jeso achiaudzidza achiaamba, “Vidze, kʼamudzangwe kusoma dzulu ya vyohenda mufalume Daudi na anzie ukati phokala una haja, na una nzala? 
MRK.2.26	Ukati Abiatari ariphokala ndiye kuhani mubomu, Daudi wáphenya dzumba rokala Aiziraeli achivoya Mulungu, achihewa yiyatʼu mikahe yokala yidziikwa mbere za Mulungu, na achiyirya. Chishariya, ákala ni makuhani hichiyao tu, ndio okala anahenzezwa kurya mikahe yiyo. Ela phapho Daudi wáyirya, na chisha achiapʼa ta anzie.”
MRK.2.27	Ndo Jeso achiaamba vivi o Afarisayo, “Sabato yáikwa kwa yiaavize anadamu, ela anadamu kʼaaikirwe atawalwe ni Sabato. 
MRK.2.28	Na bee, manyani kukala, mimi Mutʼu yelaa dzulu, ni Bwana ta wa yo Sabato.”
MRK.3.1	Tsʼiku yinjine, Jeso wákwendaphenya sinagogini, na mumo mwákala muna mutʼu yekala upholoza mukono. 
MRK.3.2	Na chisha, mumo mwákala muna atʼu okala anatsakula chausa cha kumulumbira Jeso. Ndo ákala a phapho anatariza aone kumba undamuphoza ye mutʼu yo tsʼiku ya Sabato. 
MRK.3.3	Jeso ye mutʼu wa kupholoza mukono achimwamba vivi, “Nzo vyako phano mbere.” 
MRK.3.4	Chisha, Jeso o atʼu achiauza vivi, “Ni riphiro ririro ni shariya kurihenda tsʼiku ya Sabato; ni kuhenda neno idzo, hebu kuhenda neno ii? Ni kutivya mutʼu, hebu kuulaga?” Ela ao kʼaagombere chitʼu. 
MRK.3.5	Ndo phapho Jeso achialola osi na kuno utsukirwa, achishononeka kwa cho chiphurye chao, na chisha achimwamba vivi ye mutʼu, “Golosa mukonoo!” Ye mutʼu achigolosa mukonowe, na uchiuya uzima kamare. 
MRK.3.6	Ndo Afarisayo achilaa konze, achanza kudzila phapho kare na atʼu a chama cha Herode, dzulu ya njira yondomuulagira Jeso.
MRK.3.7	Jeso aripholaa pho sinagogini, wáuka na anafunzie achenda kʼanda-kʼanda ya ziya ra Galilaya, na duu ra atʼu kulaa Galilaya richimutuwa. 
MRK.3.8	Na chisha, atʼu anji muno kulaa jimbo ra Judea, mudzi wa Jerusalemu, jimbo ra Idumaya, ngʼambo ya muho wa Jorodani na atʼu a phephi-phephi na midzi ya Tʼiro na Sidoni, ákwenda kwakwe. Atʼu ao anji vivyo, ákwenda kwakwe kwakukala, ákala asikira dzulu ya maneno manji gokala udzigahenda. 
MRK.3.9	Jeso ariphoona atʼu áchimira muno, wá-aamba anafunzie amwikiretʼo mashuwa mwenga tʼide, kwa atsʼidze akafyehewa ni ro duu ra atʼu anji. 
MRK.3.10	Jeso wákala udziaphoza atʼu anji. Ndo akongo osi ákala anasukumana kwa apate kumukumba. 
MRK.3.11	Na atʼu okala ana mapepo ákala achimona Jeso, anadzibitʼa photsʼi mbereze, na agombe kwa laka ra dzulu kwamba, “Uwe u Mwana wa Mulungu!” 
MRK.3.12	Ela Jeso achiafungira muno atsʼiaambire atʼu kukala, yiye ni ani.
MRK.3.13	Jeso wáaiha atʼu okala unaahenza amutuwe, na achikotʼa nao ta mwangoni. 
MRK.3.14	Jeso kuko achiatsagula atʼu kumi na airi, na achiapʼa dzina ra “Ahumwae a widimi.”
MRK.3.15	na kwa akale na widimi wa kulavya atʼu pʼepʼo. 
MRK.3.16	O atʼu kumi na airi otsagulwa ni Jeso ndio aa: Simoni (ariye wámuhatsʼa dzina ra Pʼetero), 
MRK.3.17	Jakobo na Johana, anangwa a Zebedayo. (Aa, Jeso wáahatsʼa dzina ra “Bonerege,” na manaye ni, “Ana a chikwakwara.”) 
MRK.3.18	Andireya na Filipu, Batolomayo, Matayo, Tʼomasi, Jakobo wa Alifayo, Tadayo, Simoni, mutʼu wa chama cha Zelote,
MRK.3.19	na Juda Isikariyoti, yekudzamuguza Jeso.
MRK.3.20	Jeso wákwenda kokala achisagala, na duu ra atʼu richendarundikana kuko, ta Jeso na anafunzie achishindwa ni kurya leu. 
MRK.3.21	Atʼue nao ariphosikira dzulu ya maneno gago gosi, ákwenda kwa akamuhwale, maana, atʼu ákala anaamba unaayuka.
MRK.3.23	Phapho Jeso achiaiha, na achigomba nao chitʼadi. Yiye wá-aamba vivi, “Shetani unaidimadze kumulavya Shetani munziwe? 
MRK.3.24	Ufalume wowosi ogavikana virundu-virundu viyuwanavyo, kʼawidima kutowa. 
MRK.3.25	Atʼu amwenga nao achigavikana na kuyuwana, mudzi kʼaundaenderera. 
MRK.3.26	Kwa vivyo, ye Shetani achikala udzidziphenyerera mwenye na unadzigavya, kʼaidima kutowa ta ni unahangamika.
MRK.3.27	“Kʼakuna mutʼu aidimaye kuphenya nyumba ya mutʼu wa mukotse na kumunyangʼanya miyoye. Yiye niaanze kumugwira ye mwenye mwanzo na amufunge, ndipho aidime kumunyangʼanya miyoye.
MRK.3.28	“Ninamwambira jeri mino, atʼu andasamehewa madambi gao gosi na makufuru gao gosi. 
MRK.3.29	Ela yeyosi amukufuruye Roho wa Mulungu, kʼandasamehewa ta kare na kare, ela undakala una dambi ya kare na kare.” 
MRK.3.30	(Jeso wágomba vivyo kwakukala, ámwamba, “Una pʼepʼo.”)
MRK.3.31	Jeso phokala ucheri kugomba na ro duu ra atʼu, ameye na nduguze áloka nao. Achiima pho phonze, na achilagizira akaihiwe. 
MRK.3.32	Duu ra atʼu rákala risegere kumuzunguluka. Ndo ao achimwamba, “Ameyo na nduguzo a ko konze, anakuhenza.” 
MRK.3.33	Ela Jeso ye achamba, “Mayo na enehu?” 
MRK.3.34	Phapho achilola o atʼu okala asegere kumuzunguluka, na achamba, “Aa ndio ano mayo, na ndio enehu! 
MRK.3.35	Yeyosi ahendaye mahenzo ga Mulungu, bee ndiye mwenehu wa chilume, wa chiche na mayo.”
MRK.4.2	Na phapho Jeso wáafunza atʼu maneno manji chitʼadi, na phokala unaafunza wáamba vivi, 
MRK.4.3	“Hebu sirikisani! Mundimwa mumwenga wákwendamwagira mbeyuze. 
MRK.4.4	Ariphokala unamwagira ziratʼu mbeyu, zinjine zágwa njirani, na nyama a kuburuka achidzazichotʼa. 
MRK.4.5	Zinjine zichigwa mutʼu mokala muna mawe, na zichimera kare maruru, kwakukala, mutsanga wa mumo wákala ni uchache. 
MRK.4.6	Ela dzuwa riripholaa, yo mimera yáfinyalala ta yichiuma, maana, yákala kʼayimitʼire mizi. 
MRK.4.7	Zinjine zo zágwa kati-kati ya mizi ya mihi ya miya. Yo mizi yichifundula na yichikula, yichigwira yo mimera, na kʼayivyalire. 
MRK.4.8	Ela zinjine zo, zágwa phenye mutsanga udzo, zichimera, zichikula, na kati ya zizo, zinjine závyala mavuno machache, zinjine zichivyala mavuno manji, na zinjine zichivyala manji muno.” 
MRK.4.9	Ndo kumarigiza Jeso achamba, “Musikizi, naasikire!”
MRK.4.10	Jeso ariphokala ni yiye na aratʼu anafunzie kumi na airi, na anafunzie anjine, ao ámuuza dzulu ya zo tʼadi. 
MRK.4.11	Ndo Jeso naye achiaamba vivi, “Mwimwi mwájaliwa kumanya njama ya Ufalume wa Mulungu. Ela o ario konze, chila chitʼu andaambirwa chitʼadi, kwa ta
MRK.4.12	ela atsʼimanye nini.
MRK.4.12	Kusikira akale achisikira,
MRK.4.12	ela atsʼelewe.
MRK.4.12	Ela kala tsʼi vivyo, angari kugaluka kwa Mulungu,
MRK.4.12	naye angari kwasamehe.’ ”
MRK.4.13	Ndo Jeso achiauza vivi, “Vidze, kʼamuyimanya mwi tʼadi yino? Bee, mundaidimadze kumanya tʼadi yoyosi? 
MRK.4.14	Hʼa bee, mbeyu zinga neno ra Mulungu, 
MRK.4.15	na atʼu anjine anga dza muratʼu njirani mogwa mbeyu zinjine. Atʼu dza ao achisikira ro neno ra Mulungu, Shetani nikudza kare maruru, akadzarilavya ro neno roaphenya mwao myoyoni. 
MRK.4.16	Anjine anga dza muratʼu mutʼu mokala muna mawe. Atʼu dza ao achisikira neno ra Mulungu, anariphokera kare na raha. 
MRK.4.17	Ela kwakukala, ro neno kʼarimitʼa mizi mo mwao myoyoni, akuluphira tsʼiku chʼachʼe tu, na ahenderwapho mai na mauku kwa anakuluphira ro neno, nikuuya nyuma phapho kare. 
MRK.4.18	Atʼu anjine nao, anga dza muratʼu mutʼu mokala ni kati-kati ya mizi ya mihi ya miya. Atʼu dza ao anasikira neno ra Mulungu, 
MRK.4.19	na chidzako nikukala chimoyomoyo kwa mazagazi ga phapha duniani, akaphenywa ni chipherephere cha kupata utajiri, na tʼamaa zinjine. Achiphenywa ni gago, neno nikugwirwa, na rikatsʼavyala. 
MRK.4.20	Ela atʼu anjine anga dza muratʼu mokala muna mutsanga udzo. Ao achisikira neno ra Mulungu anarikuluphira, na kurituwa jeri-jeri. Ndo ao chidzako nikukala dza yiyatʼu mimera yiriyo minjine yávyala mavuno machache, minjine yichivyala manji, na minjine yichivyala manji muno.”
MRK.4.22	Maana, chochosi chofitswa chindangʼazwa, na chohendwa chinjama-njama, chindakudzahendeka lwazu-lwazu, na chimanywe ni anji. 
MRK.4.23	Na bee, musikizi, naasikire! 
MRK.4.24	Galilikaneni tʼotʼotʼo go mugasikirago. Muchimanyisa atʼu anjine mwanga wa Mulungu, Mulungu undakaza kumufunulira mwanga wa nenore murimanye muno. 
MRK.4.25	Maana, yuyatʼu amanyaye kare, undakaza kungʼazirwa amanye manji muno, ela yetsʼimanya na kʼenzi kumanya, undakaza kufimbirwa.”
MRK.4.26	Jeso wáenderera kugomba achamba, “Hinyu mufano unjine dzulu ya vyo urivyo o Ufalume wa Mulungu. Mundimwa nikuphanda mbeyu mundani. 
MRK.4.27	Usiku nikulala, ela mutsana u matso, na ukati uo, mbeyu zinamera na kukula. Ela ta vivyo, yiye kʼamanya gahendekadze gago, 
MRK.4.28	maana, mutsanga wenye ndio uhendao mumera uvyale. Na mumera wanza mvungu, ukafundika na ukatsamula, na kwiva kamare. 
MRK.4.29	Mumera ufikapho wa kuuma, mundimwa nikwanza kutosa, kwakukala, ukati wa nyoha ukala ufika.”
MRK.4.30	Chisha wáamba, “Hunaidima kuuhwalanisha na utʼu wani o Ufalume wa Mulungu? Hebu hundahumira tʼadi yani kuusema? 
MRK.4.31	Hebu sirikisani tʼadi yino. Kuna mbeyu yiihiwayo haradali, yiriyo ndiyo tʼide kuriko mbeyu zosi. 
MRK.4.32	Ela yichiphandwa, nikumera na kukula ta ukachira muhi wa mwatsaka, na nikuhenda vitai ta nyama a kuburuka, akendajenga nyumba zao mumo kwa una pʼeho.”
MRK.4.33	Jeso wáasumurira atʼu udzumbe wa Mulungu kwa kuhumira tʼadi zinjine nyinji dza zizo. Yiye wágomba na atʼu kutuwirizana na vyokala anamanya. 
MRK.4.34	Yiye o atʼu kʼaafunzire rorosi dzulu ya Ufalume wa Mulungu photsʼihumira tʼadi. Ela wákala achikala ni yiye na o anafunzie tu bahi, unaangʼazira chila chitʼu.
MRK.4.35	Tsʼiku yiyo na dziloni, Jeso wá-aamba anafunzie vivi, “Nahuvukeni ziya hwendeni ngʼambo.” 
MRK.4.36	Jeso na anafunzie ákala a mashuwani kare. Kwa vivyo, ro duu ra atʼu achiriricha phapho, o achiuka, ela mashuwa zinjine zichiatuwa. 
MRK.4.37	Ariphokala anenda, vuto bomu ráanza kuvuma, na maimbi gachiyipiga yo mashuwa yao ta yichanza kuudzala madzi. 
MRK.4.38	Ukati uo Jeso wákala u upande wa nyuma wa yo mashuwa, urere ta udziikira chitswa muto. Ndo o anafunzi achimulamusa na achimwamba, “Mwalimu, kʼagakuuhusa gano ga kukala, sino hunahoha?” 
MRK.4.39	Jeso achiunuka, achirichemera ro vuto na go maimbi achigaamba, “Imani! Na hurirani!” Phapho vuto richihurira, na kuchikala zizizi kamare.
MRK.4.40	Chisha Jeso achiaamba o anafunzie, “Kwadze mu aoga vino mwi? Kʼamudzangwe kuhenda kuluphiro?” 
MRK.4.41	Anafunzi phapho achogofyerwa muno ta achiuzana vivi, “Ni ani yuno, ariye ta vuto na maimbi vinamogopha?”
MRK.5.1	Jeso na anafunzie ávuka ziya ra Galilaya, achiphenya itsʼi ya Agerasa. 
MRK.5.2	Jeso aripholaa mo mashuwani tu, mutʼu mumwenga yekala una pʼepʼo, wálaa mabirani achenda kwakwe. 
MRK.5.3	Mutʼu yiye wákala usagala ko mabirani, na kwákala kʼakuna aidimaye kumufunga ta na minyororo kahiri. 
MRK.5.4	Atʼu ákala adzimufunga kʼano nyinji na pʼingu, na minyororo ya magulu. Ela zo pʼingu wákala achizivunza, na yo minyororo ya magulu wákala achiyitosa, na kʼakuna mutʼu yekala unaidima kumuumija. 
MRK.5.5	Yiye wákala uchesa choo, na usinda dii, kupiga kʼululu ko mabirani na myangoni, na kudziyula-yula na mawe.
MRK.5.6	Ndo ariphomona Jeso kwa kure, wámukazira achendamitʼa mavindi mbereze. 
MRK.5.7+MRK.5.8	Jeso achimwamba, “Pʼepʼo, mulae mutʼu yuyu.” Phapho, ye mutʼu achigomba kwa laka ra dzulu achamba, “Unamini we Jeso Mwana wa Mulungu Ariye Dzulu kuchira osi? Ninakuvoya ulaphe Mulungu kukala, kʼundaniturisa!” 
MRK.5.9	Chisha Jeso achimuuza achimwamba, “Kwani we dzinaro ndiwe ani?” Ye mutʼu achiudzidza achamba, “Dzina rangu mino, ndimi ‘Jeshi,’ kwakukala, siswi hu anji.” 
MRK.5.10	Chisha achimulombera muno Jeso kukala, atsʼiavuguze kulaa upande uo ao pʼepʼo.
MRK.5.11	Ndo kwákala kuna duu bomu ra nguluwe a kufuga okala anarisa jemajema ra mwango, phephi na phapho. 
MRK.5.12	Ndo ao pʼepʼo achimulombera Jeso achimwamba, “Huhenzeze na uhuphirike kwa ara nguluwe hukaaphenye.” 
MRK.5.13	Jeso achiahenzeza, na ao pʼepʼo achimulaa ye mutʼu, achendaaphenya o nguluwe. Duu rosi ra nguluwe rokala rinatapira helufu mbiiri (2,000), richivoromoka ta ziyani richihoha.
MRK.5.14	Arisa a o nguluwe ariphoona gago, ákaza mairo achenda-aambira atʼu nguma zizo ko midzini na mindani, na atʼu achendalola gokala galairira. 
MRK.5.15	Ao ariphofika phokala Jeso, ámona ye mutʼu yekala ulaviwa jeshi ra pʼepʼo, usegere phapho uvala nguwo, na akilize zidziuyatʼo kamare. Atʼu phapho, achogopha muno. 
MRK.5.16	Aratʼu atʼu arioona maneno gago gachihendeka, áambira atʼu anjine jisi mutʼu yiye arivyokala ulaviwa pʼepʼo ni Jeso, na achiaambira dzulu ya o nguluwe. 
MRK.5.17	Atʼu a phapho achanza kumuvoya Jeso auke phapho phao.
MRK.5.18	Jeso ariphokala unaphenya mashuwani, yuyatʼu mutʼu yekala udzimulavya pʼepʼo, wámuvoya ende osi. 
MRK.5.19	Ela Jeso kʼamuhenzezere, itsʼiphokala wámwamba, “Uya mudzini ukaseme higo maneno mabomu godzohenderwa ni Bwana Mulungu, na jisi vyodzokonera mbazi.” 
MRK.5.20	Ndo yiye mutʼu achenda vyakwe, na achendaanza kusema ko Dekapoli, go maneno mabomu gokala uhenderwa ni Jeso, na atʼu osi achangalala.
MRK.5.21	Jeso aripholaa ko Gerasa, wávuka kahiri ro ziya na mashuwa, achiuya o upande unjine. Achiima kʼanda-kʼanda ya ro ziya, na duu bomu ra atʼu richirundikana mbereze. 
MRK.5.22	Mubomu mumwenga wa sinagogi, aihiwaye Jairo achidza phapho, na ariphomona Jeso, wámitʼa mavindi mbereze 
MRK.5.23	na achimuvoya achimwamba, “Mwanangu mudide wa chiche ni mukongo yupwi. Ninakuvoya, hinde ukamwikire mikonoyo umuvoyere kwa ta aphole, na akale moyo.” 
MRK.5.24	Jeso achikubali, na achiuka phamwenga naye.
MRK.5.24	Atʼu anji muno achimutuwa, na achikala anamufyeha kosikosi. 
MRK.5.25	Ndo pho duuni, phákala phana muchetʼu mumwenga yekala ugaya na ukongo wa muruwo myaka kumi na miiri. 
MRK.5.26	Muchetʼu yiye wákala umala aganga anji, na wákala umala miyoye yosi, ela kʼahendere baha, ta haliye yákaza kukala mbii. 
MRK.5.27	Ndo wákala usikira nguma mbidzo za Jeso, na kwa vivyo achiphyurira mo duuni mwa atʼu achimutuwa Jeso nyuma ta achikumba valore. 
MRK.5.28	Wáhenda vivyo, kwakukala, maazoge gákala ni, “Mimi nichirikumba valore tu, nindaphola kare.” 
MRK.5.29	Ndo ariphokumba tu, kuruwakwe kuchituma phapho kare, na achidzisikira mwiriwe uphola.
MRK.5.30	Jeso achimanya kukala, mukotsewe udzimulaa. Ndo achirigalukira maruru riratʼu duu ra atʼu, na achiuza vivi, “Ni ani yedzirikumba valo rangu?” 
MRK.5.31	Anafunzie achimuudzidza achimwamba, “Wuzadze, ‘Ni ani yedzinikumba?’ Na ta uwe mwenye unaona o atʼu vyo akufyehavyo?” 
MRK.5.32	Ela Jeso ye wáenderera kulola kwa amone yekala uhenda vivyo. 
MRK.5.33	Phapho, ye muchetʼu kwahivira wákala unagamanya godzihenderwa, wádzilavya na kuno unatetema kwa woga, maana, wákala unamanya udziatiya najisi atʼu.
MRK.5.34	Jeso ye achimwamba, “Mayo, kuluphiroro ridzikuphoza. Enda na reri, na ukavugukwe kamare.”
MRK.5.35	Jeso ariphokala ucheri kugomba gago, atʼu fulani ákudza kulaa mudzini kwa ye Jairo, mubomu wa sinagogi na achimwamba vivi Jairo, “Mwanao kuratʼu udzefa. Kwa vivyo, tsʼimutsose bule ye mwalimu.” 
MRK.5.36	Ela Jeso ye kʼagatuwire mijali garatʼu gogomba ao, hata ye wámwamba ye mubomu wa sinagogi vivi, “Utsʼibabaike, kuluphira tu.” 
MRK.5.37	Na chisha, phapho Jeso kʼamuhenzezere mutʼu yeyosi amutuwe, atsʼiphokala Pʼetero, Jakobo na Johana nduguye ye Jakobo tu.
MRK.5.38	Ariphofika ko mudzini kwa ye mubomu wa sinagogi, Jeso wáaona atʼu anapiga jembe, na anjine anarira muno kwa shenene. 
MRK.5.39	Jeso achiphenya mo nyumbani, na achiauza vivi, “Kwadze munarira muno vino na yuno mwanache kʼafire, ta ni urere tu?” 
MRK.5.40	Ela o atʼu achimona Jeso dza kwamba tsʼi muzima. Ndo Jeso achialavya osi konze, achiahwala abaye na ameye ye mwanache, na aratʼu anafunzie achiphenya ko chumbani kokala ye mwanache. 
MRK.5.41	Jeso achendamugwira mukono achimwamba, 
MRK.5.42	Ndo ye musichana achiunuka phapho kare, na achanza kwenenda. (Yiye wákala una myaka kumi na miiri.) Phapho atʼu achangalala muno. 
MRK.5.43	Jeso achiaamba atsʼimwambire mutʼu yeyosi kamare gago, chisha achiaamba amupʼe leu ye musichana.
MRK.6.1	Jeso ariphouka phapho, wákwenda kwao Nazareti phamwenga na anafunzie. 
MRK.6.2	Tsʼiku ya Sabato yiriphofika, wákwenda sinagogini achendaanza kufunza. Na anji omusikira, áangalala ta achiuzana enye kwa enye vivi, 
MRK.6.3	“Samba yuno, ni yuya fundi wa mbao? Na samba yuno ni mwana wa Maryamu ta nduguze a chilume ni ano Jakobo, Jose, Juda na Simoni? Na samba ta nduguze a chiche hunasagala nao phapha? Hʼa bee, wágapataphi maneno gano yuno? Wáhewa hekima ya chidzedze ta unahenda vilinge?” Phapho o atʼu achimurema tsetsetse.
MRK.6.5	Phapho Jeso kʼahendere vilinge vinji, ta itsʼiphokala, wáabandikira mikono akongo achache, achiavoyera na achiaphoza. 
MRK.6.6	Yiye wáangalazwa muno ni o achina phapho, kwa vyo arivyo kʼaamukuluphirire.
MRK.6.6	Jeso ariphouka phapho phao chidzidzini, wátsemberera vidzidzi phapho phephi-phephi, achifunza atʼu. 
MRK.6.7	Chisha, wáaiha phamwenga aratʼu ahumwae a widimi kumi na airi, achiapʼa widimi dzulu ya pʼepʼo, na achiahuma airi-airi. 
MRK.6.8	Gaga ndigo malagizoge goalagiza. Wá-aamba, “Mwimwi ko charoni, tsukulani ndatʼa tu hicheye, ela mutsʼitsukule mikahe, mukʼoba hebu pʼesa pʼochini. 
MRK.6.9	Valani virahu, ela mutsʼikale na mavalo mairi. 
MRK.6.10	Chila chidzidzi chondokwenda na mupigwe karibu ni mutʼu, sagalani kuko ukati muchikala munafunza ta phondaukira phatʼu phapho. 
MRK.6.11	Na phatʼu phophosi pharipho enye andarema kumupiga karibu hebu kumusirikisa, phapho ukani, na muchikala munalaa phapho, kutʼani-kutʼani vumbi rondakala ri mwenu maguluni, kwaonyesa kukala, andamanya enye.” 
MRK.6.12	Ndo ao ahumwa a widimi a Jeso achiuka, achendasumurira atʼu neno ra Mulungu kwa atye. 
MRK.6.13	Ndo achendaalavya atʼu anji pʼepʼo, achiaphaka mafuha ga muzeituni akongo anji na achiphola.
MRK.6.15	Atʼu anjine o ákala achamba, “Mutʼu yiye ni mugomvi wa Mulungu Eliya.” Na atʼu anjine vivyo ákala achamba, “Yiye ni mugomvi wa Mulungu dza mumwenga wa o agomvi a Mulungu a pʼindi.”
MRK.6.16	Ela Herode ariphokala usikira zo nguma za Jeso, wáamba, “Yiye, ninaona ni Johana Mubatizi, yemulagizira achitoswa chitswa, ela vivi wáfufulwa kulaa kuzimu!”
MRK.6.18	Ndo Johana wákala achimwamba, “Tsʼi shariya uwe kumuhwala mukaza nduguyo, na mwenye u moyo!”
MRK.6.19	Na gago gámuhenda Herodiya amutsukirirwe Johana, ta achikala unahenza aulagwe. Ela Herodiya wáshindwa ni kuhenda vivyo, 
MRK.6.20	kwakukala, Herode wákala unamogopha Johana, kwa wákala unamumanya ni mutʼu ahendaye ga haki, na wákala ni mutakatifu. Ndo yiye wákala unamurinda. Herode wákala achisirikisa maneno ga Johana unayugika muno, ela wákala unahenza kumusirikisa vivyo.
MRK.6.21	Ela musindikizowe, Herodiya wákudzapata njira ukati phokala Herode unausa shuhuli ya kuvyalwakwe. Phapho wákala udziaalika abomu ario tsʼinize, abomu a shikari a viha, na atʼu anjine okala anamanyikana muno ko Galilaya. 
MRK.6.22	Ndo mwanangwa wa chiche wa Herodiya achiphenya phapho, na achivina ta achiahamya Herode na ajenie. Ndo phapho, mufalume Herode achimwamba ye musichana, “Uwe nivoya chochosi uhenzacho, na mimi nindakupʼa.” 
MRK.6.23	Chisha achimulaphira achimwamba, “Chochosi chondonivoya mino nindakupʼa, ta yikakala ni nusu ya yiyi itsʼi nitawalayo.”
MRK.6.24	Phapho yiye musichana achilaa konze achendamuuza ameye vivi, “Nikamuvoyeni?” Ameye achimuudzidza achimwamba, “Kamuvoye chitswa cha Johana Mubatizi.” 
MRK.6.25	Ndo yiye musichana achiuya mairo ko kwa ye mufalume achendamwamba, “Ninahenza unipʼe sambi yenye, chitswa cha Johana Mubatizi ndani ya bakuli.”
MRK.6.26	Phapho ye mufalume achishononeka muno. Ela kwakukala, wákala udzimulaphira, chisha mbere za o ajenie, achishindwa ni kumuremera gakwe. 
MRK.6.27	Ndo mufalume achialagiza shikari maruru, ende akamutose chitswa Johana achirehe. Shikari achenda ko jela, achendamutosa chitswa Johana, 
MRK.6.28	na achidza nacho bakulini, achidzamupʼa ye musichana, naye musichana achendamupʼa ameye. 
MRK.6.29	Anafunzi a Johana ariphogasikira gago, ákwendaluhwala lufulwe, achendaluzika.
MRK.6.30	Ahumwa a widimi a Jeso ariphouya, árundikana mbere za Jeso achimwambira gosi gokala adzigahenda, na kugafunza. 
MRK.6.31	Ndo atʼu anji muno ákala achidza phapho na kuuka ta Jeso na anafunzie kʼaapatire ta ukati wa kurya leu. Ndo Jeso achiaamba o anafunzie, “Hindeni kʼanda hichiyehu, hukaoyeni vichache.” 
MRK.6.32	Ndo achiuka ao hichiyao ndani ya mashuwa, achenda kutʼu kokala kʼakuna atʼu.
MRK.6.33	Ela áonewa ni atʼu anji phokala anenda, na achimanywa. Ndo atʼu anji álaa chila mudzi achikazira kuko kokala Jeso na anafunzie anenda, na ta ao achifika na chimbere kuko. 
MRK.6.34	Ndo Jeso naye unafika kuko na yo mashuwaye, wálaa na achona duu bomu ra atʼu ta achiaonera mbazi, maana, ákala anga dza magonzi gotsʼo murisa. Phapho achanza kwafunza maneno manji. 
MRK.6.35	Jeso phapho wáenderera kufunza atʼu, ta dzuwa richiphenduka. Anafunzie achenda kwakwe achendamwamba, “Vivi bee kunatswa, na phapha huripho kʼaphana mudzi wa mutʼu phephi. 
MRK.6.36	Ndo ela tsʼi baha walage ano atʼu, ende mindani na vidzidzi vya phephi-phephi, akadzigulire vyakurya?” 
MRK.6.37	Ela Jeso ye achiaudzidza achiaamba, “Apʼeni mwimwi leu arye.” O achimwamba, “Bee, leu ra kwamvunya atʼu ano osi hundachigula nani? Maana, hata leu rigulwaro ni mahelufu ga pʼesa, chisha kʼariamvunya vivyo!” 
MRK.6.38	Jeso achiauza achiaamba, “Kwani muna mikahe mingaphi? Hebu endani mukayilole.” Ariphokwendalola, áuya achidzamwamba, “Phana mikahe mitsano, na mabeshe mairi.”
MRK.6.39	Chisha Jeso achiaamba, “Aambireni atʼu asagale pho nyasini maduu-maduu.” 
MRK.6.40	Ndo o atʼu achisagala maduu-maduu ga atʼu mirongo mitsano-mitsano (50), na ga atʼu gana-gana (100). 
MRK.6.41	Jeso achihwala yiyatʼu mikahe mitsano na go mabeshe mairi, achilola dzulu mulunguni achilavya mumvera kwa Mulungu, na achiyimega-mega yo mikahe. Chisha, achiapʼa o anafunzie aapʼe atʼu agavyane. Na garatʼu mabeshe mairi nago, gachigaviwa atʼu osi vivyo. 
MRK.6.42	Phapho atʼu osi achirya ta achimvuna. 
MRK.6.43	Aratʼu anafunzi achitsola-tsola visiku vya mikahe na vya go mabeshe vyokala visala, na achiudzaza vikaphu kumi na viiri. 
MRK.6.44	Alume hichiyao orya phapho, ákala ni helufu tsʼano (5,000).
MRK.6.45	Gariphochira gago tu, Jeso wá-aamba anafunzie aphenye mashuwani phapho kare, amulongolere kwenda kadzidzi ka Betisaida ngʼambo ya ro ziya, ukati ye unalagana na ro duu ra atʼu. 
MRK.6.46	Na ariphomala kulagana na o atʼu, wáambuka dzulu mwangoni, achendavoya.
MRK.6.47	Kuriphofika usiku, mashuwa ya anafunzie yákala yi kati-kati ya ziya, na yiye wákala u hicheye ko konze ya ro ziya. 
MRK.6.48	Ndo achiaona anafunzie anapiga makasiya, ela anayugika kwakukala, vuto rákala rinaapiga voro. Ndo kunamba kunahendawewe, Jeso achenenda dzulu-dzulu ya madzi kwatuwa, na achihenda dza aachiraye. 
MRK.6.49	Ela ariphomona unaenenda dzulu-dzulu ya madzi, áona dza kwamba ni tunusi, na phapho achipiga kʼululu, 
MRK.6.50	maana, osi ákala anamona, na phapho achogofyerwa muno. Jeso achiagombekeza phapho kare achiaamba, “Mutsʼogophe, phenywani ni moyo ndimi!” 
MRK.6.51	Chisha achipanda mo mashuwani arimokala, na vuto richiricha. Phapho, o anafunzi achangalala muno, 
MRK.6.52	maana, o ákala kʼaadzangwe kumanya maana, ya yiyatʼu mikahe mitsano yoamvunya atʼu okala achira helufu tsʼano (5,000). Ao ákala ana kondwe na kwelewa utʼu maruru.
MRK.6.53	Ariphovuka ro ziya, áphenya itsʼi ya Genesareti, na achitiya nanga phapho. 
MRK.6.54	Na aripholaa mo mashuwani tu, atʼu achimukumbikira kare Jeso. 
MRK.6.55	Ndo o atʼu achizunguluka maruru itsʼi yiyo yosi, achihwala akongo na kwatsukula na tsʼatsʼa, kwaphirika chila phomusikira Jeso u phapho. 
MRK.6.56	Chila phatʼu arikokwenda Jeso, kala vidzidzini, midzini hebu mindani, atʼu áaika akongo mutʼu mwalamu, achimuvoya Jeso aahenzeze akumbe ta kumba ni mutse wa valore, nao osi ariomukumba, áphola kamare.
MRK.7.1	Ukati umwenga, Afarisayo na alimu a shariya anjine okala alaa Jerusalemu, ákwendarundikana mbere za Jeso. 
MRK.7.2	Ndo phapho achona anafunzi a Jeso anjine anavunza jadi yao, kwa kurya photsʼi koga mikono. 
MRK.7.3	Afarisayo na Ayahudi osi, anatuwa jadi za akare ao, za kukala, ao niaoge mikono dza vihenzwavyo, ndo arye chitʼu. 
MRK.7.4	Na chitʼu chochosi chichilaa cheteni, niachitsukutse kwanza, ndo achirye. Chisha, ákala achituwa ada zinjine nyinji dza kutsukutsa vikombe, sufuriya na nyungu.
MRK.7.5	Ndo Afarisayo na alimu a shariya achimuuza Jeso achimwamba, “Heka ano anafunzio kʼaatuwa jadi za akare, ta o anarya photsʼi koga mikono?” 
MRK.7.6	Jeso achiaudzidza achiaamba, “Go maneno gogombwa chimbere dzulu yenu ni mugomvi wa Mulungu Isaya, mwimwi alumakwiri, ni ga jeri. Mulungu kuchirira Isaya wáamba,
MRK.7.6	‘Atʼu aa anaamba phapha mulomoni ananihenza,
MRK.7.6	ela myoyoni kʼaanenzi.
MRK.7.7	Na ta ko kunabudu kwao,
MRK.7.7	tsʼikona dza chitʼu.
MRK.7.7	Maana, o ahwala shariya zotungwa ni atʼu,
MRK.7.7	akazifunza kuno achamba ni zangu!’
MRK.7.8	“Mwimwi munaricha malagizo ga Mulungu, munatuwa jadi za binadamu.
MRK.7.9	“Mwimwi munarema chilachu kutuwa malagizo ga Mulungu, kwa mutuwe jadi zenu enye! 
MRK.7.10	Maana, Musa wáamba, ‘Aishime abayo na ameyo,’ na ‘Amulaphizaye muvyaziwe, bee unawirya kunyongwa.’ 
MRK.7.11	Ela mwi vino munaafunza atʼu kukala, ‘Mutʼu achikala una mwiyo wa kumokolera muvyaziwe, ela achamba, “Mwiyo uu ni koribani,” ’ yaani, (mino nálaga kukala nindaupʼa Mulungu), 
MRK.7.12	hʼaya phapho kʼamumuhenzeza kahiri kwahendera utʼu avyazie na mwiyo uo. 
MRK.7.13	Bee, manyani kukala, vivyo munaphurya neno ra Mulungu, kwa kutuwa na kufunza jadi zenu. Na chisha, munahenda maneno manji dza gago.”
MRK.7.14	Chisha, Jeso wásumiza ro duu ra atʼu, achiaamba, “Nisikizani mugamanye gaga nimwambirago. 
MRK.7.15	Mutʼu kʼatiywa najisi ni utʼu wowosi auryao. Ela gamutiyago mutʼu najisi ni maneno galaago mwakwe ndani.”
MRK.7.17	Ariphoricha riratʼu duu ra atʼu, ákwendaphenya nyumbani, na o anafunzie achimuuza maana, ya yo tʼadi yokala udziyigomba. 
MRK.7.18	Ela ye achiaudzidza achiaamba, “Yaani ta mwimwi namwi kʼamumanya? Vino bee kʼamumanya kukala, mutʼu kʼatiywa najisi ni utʼu auryao? 
MRK.7.19	Maana, leu richiriwa kʼarenda moyoni, ela renda uhumboni, na chidzako nikunyewa.” (Jeso ariphogomba vivyo, wákala unaimanisha maleu gosi ganarika.)
MRK.7.20	Jeso wáenderera kugomba achamba, “Galaago ndani mwa mutʼu, ndigo gamutiyago najisi. 
MRK.7.21	Maana, ndani ya moyo wa mutʼu munalaa maazo mai, udiya, 
MRK.7.22	wivi, wulagi, uzinzi, moyo, kulaiwa ni matso kwa cha mutʼu, kulemba, mahendo makolo, chidzitso, kutsuna, kudziunula na uzuzu. 
MRK.7.23	Maneno gago gosi, galaa ndani mwa mutʼu, na ndigo gamutiyago najisi.”
MRK.7.24	Jeso ariphouka phapho, wákwenda pʼande za Tʼiro.
MRK.7.25	Ndo kuko kwákala kuna muchetʼu mumwenga, yekala mwanawe wa chiche una pʼepʼo, na yiye ariphosikira nguma za Jeso tu, wákwenda kwakwe kare, achidzitsupha mbereze. 
MRK.7.26	Muchetʼu yiye wákala ni Muyunani, na wávyalwa boma ra Foinike ko jimbo ra Siriya. Ndo yiye wámulombera Jeso ende akamulavye pʼepʼo ye mwanawe wa chiche. 
MRK.7.27	Jeso achimuudzidza chitʼadi achimwamba, “Richa kwanza anangu arye hata amvune, maana, tsʼi vidzo kuhwala leu ra anache, na kuritsuphira madiya.” 
MRK.7.28	Ye muchetʼu naye achimuudzidza achimwamba, “Ni gago jeri Bwana, ela pʼukupʼuku za anache zichigwa, madiya nago ni paka galambe.” 
MRK.7.29	Phapho Jeso achimwamba, “Unaidima ukenda vyako kwa vyodziudzidza, na mwanao ulaiwa ni pʼepʼo.” 
MRK.7.30	Ndo muchetʼu achiuya mudzini, na achendamona mwanawe uhembelele chitʼandani, ulaiwa ni pʼepʼo.
MRK.7.31	Jeso ariphouka lalo ra Tʼiro, wáchira na Sidoni, achiteremuka na ro ziya ra Galilaya ko Dekapoli. 
MRK.7.32	Kuko, atʼu achimuphirikira mutʼu yekala kʼasikira na kʼagomba, na achimuvoya amwikire mikono amuvoyere aphole. 
MRK.7.33	Jeso achimuusa pho duuni, achenda naye kʼanda achimutiya vyala vya masikironi. Chisha, Jeso achilatsʼa mahe, achilukumba lo lulimilwe ye mutʼu. 
MRK.7.34	Achilola dzulu mulunguni, achisohozeka na achimwamba vivi ye mutʼu, “Efata,” yaani “Vugukwa!” 
MRK.7.35	Phapho ye mutʼu masikiroge gachifunduka, na lulimilwe luchivuguka, na achanza kugomba tʼotʼotʼo phapho kare. 
MRK.7.36	Jeso achiafungira atsʼimwambire mutʼu yeyosi gago, ela viratʼu arivyo wákala unaafungira kwenda, vyáahenda atʼu akaze kugavumisa. 
MRK.7.37	Atʼu áangalala muno achamba, “Maneno gosi udzigahenda tʼotʼotʼo! Otsʼosikira, udziahenda asikire, na otsʼogomba udziahenda agombe.”
MRK.8.1	Ziriphochira tsʼiku chʼachʼe, duu bomu ra atʼu rárundikana kahiri, na rákala kʼarina leu. Ndo Jeso achiaiha anafunzie, na achiaamba, 
MRK.8.2	“Ninaaonera mbazi aa atʼu, kwakukala, hudzikala hosini tsʼiku tʼahu, na vino kʼaana leu. 
MRK.8.3	Na nichiausa na nzala, andairika njirani, kwakukala, anjine ao alaa kure.” 
MRK.8.4	Anafunzie achimuuza vivi, “Bee naswi phano ta hu nyika, leu ra kwamvunya atʼu ano osi hundaripatadze?” 
MRK.8.5	Jeso achiauza vivyo achiaamba, “Kwani mwi muna mikahe mingaphi?” O achimuudzidza achimwamba, “Huriyo nayo sino, ni mikahe mifungahe.”
MRK.8.6	Ndo Jeso phapho achiaamba o atʼu asagale photsʼi. Chisha, achihwala yiyatʼu mikahe mifungahe, achilavya mumvera kwa Mulungu, achiyimega-mega, na achiapʼa o anafunzie aapʼe atʼu agavyane, nao achihenda vivyo. 
MRK.8.7	Chisha, o anafunzi ákala ana vibeshe vichache. Ndo Jeso achivilavira mumvera kwa Mulungu vivyo navyo, na achiaamba o anafunzie avigavye atʼu. 
MRK.8.8	Atʼu osi achirya ta achimvuna. Chidzako, o anafunzi achitsola-tsola visiku vya mikahe na vya vibeshe vyokala visala, na achiudzaza vikaphu vifungahe. 
MRK.8.9	Atʼu okala phapho, ákala anapata helufu ne (4,000). Jeso achialaga, 
MRK.8.10	ye achiphenya mashuwani phapho kare na anafunzie, achenda boma ra Dalimanuta.
MRK.8.12	Jeso phapho achisisa moyo muno, na achamba vivi, “Heka atʼu mwi munahenza dalili ya konyesa, nálaa kwa Mulungu? Bee ninamwambira mino kukala, atʼu dza mwimwi kʼamundahenderwa dalili yoyosi.” 
MRK.8.13	Chisha Jeso achiaricha, achipanda kahiri mashuwani, achivuka achenda o upande unjine wa ro ziya.
MRK.8.14	Anafunzi a Jeso ányala kutsukula mikahe, ta ákala ana mukahe umwenga tu mo mwao mashuwani. 
MRK.8.15	Ndo Jeso achiakanya achiaamba, “Mwimwi dzimanyirireni na kukolea kwa hamira ya Afarisayo, na ya Herode!” 
MRK.8.16	Ao anafunzie achanza kuuzana-uzana enye achamba, “Akale unagomba vivyo kwa kʼahuna mikahe?” 
MRK.8.17	Jeso achigamanya garatʼu gokala anagomba, na achiauza vivi, “Heka munauzana-uzana dzulu ya kutsʼakala na mikahe? Yaani mwi kʼamudzangwe kunimanya mino nina widimi? Vyo kumba mwi myoyo yenu ni mifu? 
MRK.8.18	Vyo kumba mwi muna matso ela kʼamona, na muna masikiro ela kʼamusikira? Vino bee, mukale mudzinyala 
MRK.8.19	ni vikaphu vingaphi vyoudzaza mwi vya visiku vyokala visala, phara niriphoamegera mikahe mitsano ara atʼu helufu tsʼano (5,000)?” O achiudzidza achamba, “Hwáudzaza vikaphu kumi na viiri.” 
MRK.8.20	Jeso achiauza kahiri vivi, “Vino bee, mukale mudzinyala ni vikaphu vingaphi vyoudzaza mwi, vya visiku-visiku vyokala visala, phara niriphoamegera mikahe mifungahe, atʼu helufu ne (4,000)?” O achiudzidza achamba, “Hwáudzaza vikaphu vifungahe.” 
MRK.8.21	Ndo Jeso achiaamba, “Sambi kʼamudzangwe kumanyadze atʼu mwi?”
MRK.8.22	Jeso na anafunzie áenderera na charo chao cha ziyani ta achifika bandari ya Betisaida. Kuko atʼu achimurehera mutʼu yekala kʼaona, na achimulombera Jeso amukumbe aphole. 
MRK.8.23	Ndo Jeso achimugwira mukono ye mutʼu yekala kʼaona, achimulavya konze ya ko kadzidzi. Achimulatsʼira mahe mo matsoni, achimubandikira mikono kumuvoyera na achimuuza vivi, “Vidze, unaona utʼu?” 
MRK.8.24	Ye mutʼu achilola na achamba, “Ninaona atʼu, ela anga dza kwamba ni mihi yenendayo.” 
MRK.8.25	Jeso achimukumba mo matsoni kahiri. Phapho ndo matsoge gachifunuka, na achiidima kona vitʼu vyosi tʼotʼotʼo. 
MRK.8.26	Jeso achimwamba ende vyakwe mudzini, na achimukahaza achimwamba, “Utsʼende ko kadzidzini.”
MRK.8.27	Jeso na anafunzie ákala anenda vidzidzi virivyo phephi na mudzi wa Kaisariya-Filipi. Ndo phokala a mo njirani, wáauza vivi, “Atʼu anaamba mino ni ani?” 
MRK.8.28	O achimuudzidza achimwamba, “Atʼu anaamba uwe u Johana Mubatizi. Anjine anaamba u Eliya, na ta anjine o anaamba u mumwenga wa agomvi a Mulungu anjine.” 
MRK.8.29	Jeso achiauza kahiri achiaamba, “Hanga mwi, munaamba mino ni ani?” Pʼetero achimuudzidza achimwamba, “Uwe u ye Kʼirisito.” 
MRK.8.30	Jeso achiafungira atsʼimwambire mutʼu yeyosi dzuluye.
MRK.8.31	Jeso wáanza kwafunza anafunzie kukala, “Ni seti mimi Mutʼu yelaa dzulu nituriswe muno, niremwe ni atumia, makuhani abomu na alimu a shariya. Na ta nindaulagwa, ela tsʼiku ya hahu nindafufuka.” 
MRK.8.32	Jeso wágagomba lwazu gago, na phapho Pʼetero achimuusa kʼanda, achendamugombera. 
MRK.8.33	Ela Jeso ye achimulozera mongo ta achikala unalola o anafunzi anjine na achimuchemera achimwamba, “Uwe bee una Shetani ta niukira phapha! Maazogo uwe ni ga chidamu, tsʼi ga chimulungu.”
MRK.8.35	Maana, ahenzaye kutivya maishage mwenye, bee kʼandapata uzima, ela alavyaye maishage kwa dzulu yangu, na kwa dzulu ya Nguma Mbidzo, undativya maishage. 
MRK.8.36	Na vina faida yani, mutʼu kuupata utajiri wosi wa dunia, ela ye mwenye atsʼipate uzima? Kʼaphana! 
MRK.8.37	Maana, kʼakuna chitʼu chiricho na maana, kuriko uzima uo. 
MRK.8.38	Mutʼu achinonera waibu mimi na mafunzo gangu, kati ya aa atʼu ario ni adambi na tsʼi aaminifu, mimi Mutʼu yelaa dzulu nami, nindakudzamonera waibu mutʼu yiye ukati phondakudza na mungʼalo wa Baba, na malaika atakatifu.”
MRK.9.1	Jeso wáenderera kwamba, “Ninamwambira jeri, phana anjine phapha ario kʼaandafa photsʼiwona Ufalume wa Mulungu uchidza na widimi.”
MRK.9.3	Mavaloge gágaluka meruphe tsetsetse ta kʼakuna mutʼu yeyosi mumu duniani aidimaye kutsusa nguwo ta zikakala nyeruphe dza vivyo. 
MRK.9.4	Na agomvi a Mulungu Eliya na Musa achilairira phapho, achigomba na ye Jeso. 
MRK.9.5	Pʼetero achimwamba Jeso vivi, “Mwalimu, ni vidzo vivi vya kukala naswi hu phapha. Ndo ima hujenge vibanda vihahu: chimwenga chako, chimwenga cha Musa na chinjine cha Eliya.” 
MRK.9.6	Yiye wákala kʼamanya aambedze, maana, osi áogofyerwa muno. 
MRK.9.7	Chisha, ingu richilairira richiima dzulu yao kwaerekeza, na laka kulaa ko inguni richamba, “Yuyu ni Mwanangu nimuhenzaye, musirikiseni.” 
MRK.9.8	Phapho kare ao anafunzi achilola kahiri, ela kʼaamonere mutʼu munjine, itsʼiphokala ye Jeso, phamwenga na ao.
MRK.9.9	Ariphokala anateremuka kulaa ko mwangoni, Jeso wáafungira kukala, atsʼimwambire mutʼu yeyosi dzulu ya riro ono rokala adzirona ta phondakala Mulungu udzimufufula, yiye Mutʼu yelaa dzulu. 
MRK.9.10	Ndo ao kʼaagahendere ngʼanzi na mutʼu yeyosi maneno gago, ela achikala achiuzana ao kwa ao, yo maana, ya kufufuka kulaa kuzimu.
MRK.9.12	Jeso achiaudzidza achiaamba, “Eliya undakudza mwanzo jeri, adze agaudzetʼo maneno gosi. Ela ta vivyo, ni kwadze gáandikwa mo Maandikoni ga Mulungu kukala, Mutʼu yelaa dzulu ni seti aturike muno, na aphurywe? 
MRK.9.13	Bee ninamwambira mino, vivi Eliya wákudza kare, na atʼu achimuhendera mai dza vyoandikwa dzuluye.”
MRK.9.14	Jeso na o anafunzie ahahu ariphoteremuka kulaa ko mwangoni, áona duu bomu ra atʼu ridziazunguluka o anafunzi anjine, na alimu a shariya ákala analumbana nao. 
MRK.9.15	Ro duu ra atʼu ririphomona Jeso tu, osi áangalala muno, na achimutsangira achendamulamusa. 
MRK.9.16	Jeso achiuza vivi, “Munalumbana na wani?” 
MRK.9.17	Phapho mutʼu mumwenga kati ya ro duu ra atʼu achimuudzidza achimwamba, “Mwalimu, mimi nidzilamula kumureha mwanangu kwako, kwakukala, una pʼepʼo ta udzimuhenda kʼagomba. 
MRK.9.18	Na chila amulokerapho, nikumubitʼa photsʼi, akamuhenda alae fulo inji ra mulomo, akadzafuna meno, na kudingalala mwiri wosi. Ndo náavoya anafunzio amulavye yiye pʼepʼo, ela kʼaaidimire.”
MRK.9.19	Jeso phapho achiaamba vivi o anafunzie, “Nindakala namwi ta rini mwi atʼu otsʼo kuluphiro? Na nindamuvumirira ta rini? Hʼa mureheni phano bee ye mwanache.” 
MRK.9.20	Achimuphirika kwakwe, na pʼepʼo ariphomona Jeso tu, wámutetemesa ye mwanache ta achigwa photsʼi, achigalagala na kulaiwa ni fulo ra mulomo. Jeso achimuuza abaye ye mwanache vivi, 
MRK.9.21	“Wáanza hangu rini yuno?” Ye mutʼu achimuudzidza achimwamba, “Wáanza hangu wanacheni. 
MRK.9.22	Na yiye pʼepʼo udzimubitʼa mohoni na madzini chisichisi kwa amuhangamize kamare. Ndo uchikala una utʼu urio unaidima kuuhenda, hwonere mbazi na uhwavize!” 
MRK.9.23	Jeso achimwamba, “Hangwe, uchikala unaidima! Maneno gosi ganaidimikika kwa mutʼu ariye una kuluphiro.” 
MRK.9.24	Phapho ye mutumia achigomba kwa laka ra dzulu achamba, “Ninakuluphira, ela kuluphiro rangu kʼaritosha, naviza nikaze kukuluphira.”
MRK.9.25	Jeso ariphorona duu ra atʼu rinaonjezeka maruru pho mbereze, wámuchemera ye pʼepʼo achimwamba, “Pʼepʼo umuhendaye yuyu mwanache atsʼigombe na atsʼisikire, ninakwamba, mulae yuyu mwanache, na utsʼimuuyire kahiri.” 
MRK.9.26	Phapho ye pʼepʼo, achimupigisa kʼululu ye mwanache na achimubitʼa photsʼi, chisha achimulaa. Phapho ye mwanache achidzigolosa dza lufu, ta anjine achamba udzefa. 
MRK.9.27	Ela Jeso achimugwira mukono achimwimisa, naye achiima.
MRK.9.28	Gariphochira gago, Jeso wákala u nyumbani na o anafunzie hicheye, nao achimuuza vivi, “Kwadze sino kʼahwidimire kumulavya ye pʼepʼo?” 
MRK.9.29	Jeso achiaudzidza achiaamba, “Pʼepʼo dza yuyatʼu ulaviwa kuchirira mavoyo
MRK.9.30	Ndo Jeso na anafunzie áuka phapho, achenderera na charo chao kuchirira jimbo ra Galilaya. Jeso kʼahenzere atʼu amanye ariphokala, 
MRK.9.31	maana, wákala unaafunza anafunzie. Yiye wá-aamba vivi, “Mimi Mutʼu yelaa dzulu, nindalaviwa kwa atʼu ario andaniulaga, ela tsʼiku ya hahu nindafufuka kulaa kuzimu.” 
MRK.9.32	Ela o anafunzi kʼaayimanyire yo maana ya maneno gago, na achogopha kumuuza.
MRK.9.33	Ndo Jeso na o anafunzie ákwenda ta Kaparinaumu, na ariphokala a nyumbani, wáauza vivi, “Mudzikala munauzana-uzana dzulu ya chitʼu chani kura njirani?” 
MRK.9.34	Ela o kʼaamuudzidzire, maana, ko njirani ákala adziuzana-uzana dzulu ya ni yuphiye kati yao, ariye ndiye mubomu kuriko anzie osi.
MRK.9.36	Chisha achihwala mwanache mudide, achimwimisa kati-kati yao. Achimuunula, na achiaamba vivi, 
MRK.9.37	“Mutʼu amuphokeraye mwanache dza yuyu kwa dzina rangu, bee unaniphokera mimi, na aniphokeraye mimi kʼaniphokera mimi hichiyangu tu, ela unamuphokera ta yenihuma.”
MRK.9.38	Johana achimukatʼa ulimi achimwamba, “Mwalimu, hudzimona mutʼu mumwenga unalavya pʼepʼo kwa kuhumira dzinaro, naswi hukamukahaza, kwakukala, yiye bee tsʼi mumwenga wehu.” 
MRK.9.39	Ela Jeso ye achiaamba vivi, “Mutsʼimukahaze mutʼu dza yiye, maana, kʼakuna mutʼu ahendaye vilinge kwa dzina rangu, na phapho kare akagomba mai dzulu yangu. 
MRK.9.40	Mutʼu yetsʼihupinga, bee unavuhira kwehu. 
MRK.9.41	Ninamwambira jeri mino, mutʼu yeyosi yendamupʼa chikombe cha madzi ga kunwa kwakukala, mwimwi mu atʼu a mimi Kʼirisito, nina kanuni kukala, kʼandakosa kupata manosoge.”
MRK.9.42	Jeso wáenderera kugomba achamba, “Mutʼu yeyosi yendamuhenda mumwenga wa aa ario chiroho ni atsanga ariche kukuluphira, vingekalatʼo muno kala mutʼu yiye ni kufungwa lwala lubomu lwa tsʼingo, na akendatsuphwa kati-kati ya bahari. 
MRK.9.43	Mukonoo uchikuhenda uriche kunikuluphira, utose. Ni baha kuhenda chirema cha mukono, ela ukaphenya uzimani, kuriko kukala na mikonoyo yosi miiri, na ukatsuphwe moho wa Jahanamu otsʼofisika.
MRK.9.45	Guluro richikuhenda uriche kunikuluphira, ritose uritsuphe. Ni baha kuhenda chirema cha gulu, ela ukaphenya uzimani, kuriko kukala na magulugo gosi mairi, na ukatsuphwe moho wa Jahanamu.
MRK.9.47	Na dzitsoro richikuhenda uriche kunikuluphira, rishungulule. Ni baha kuhenda chʼongo, ela ukaphenye Ufalumeni kwa Mulungu, kuriko kukala na matsogo gosi mairi, na ukatsuphwe moho wa Jahanamu. 
MRK.9.48	Kuko Jahanamu mabuluge kʼagafa, na mohowe kʼaufiswa kamare. 
MRK.9.49	Henda vivyo, maana, chila mukuluphiri undatakaswa kuchirira majezo. 
MRK.9.50	Munyu ni udzo, ela uchikala kʼaukoza, undawudzadze kukala udzo kahiri? Bee kʼamona mwi, nituwani mimi na moyo umwenga kamare, na musagale na reri kati yenu.”
MRK.10.1	Jeso ariphomala kwafunza atʼu, wáuka Galilaya achilongoza kwenda jimbo ra Judea, na ngʼambo ya muho wa Jorodani. Duu ra atʼu richimutuwa kahiri, naye achiafunza dza yirivyokala adaye.
MRK.10.2	Ndo Afarisayo anjine achenda kwakwe achendamuheza kwa kumuuza vivi, “Vidze, kutuwirizana na Shariya yehu, akale mutʼu unaidima kumuricha muchewe?” 
MRK.10.3	Jeso achiaudzidza vivi, “Kwani Musa wámupʼa malagizo gani?” 
MRK.10.4	O achamba, “Shariya ya Musa yinaamba, mulume achihenza kuricha muchewe, niamwandikire baruwa konyesa udzimuricha, na amwambe ende vyakwe.”
MRK.10.5	Jeso ye achiaudzidza vivi, “Bee, Musa wámuhenzeza kwaricha ache enu, maana, muna myoyo mifu. 
MRK.10.6	Ela hangu urumwengu unaanza kuumbwa, Maandiko ga Mulungu ganaamba, ‘Mulungu wáaumba mulume na muche.’ Na 
MRK.10.7	‘Gago ndigo gatumago ta mulume achihwala, undaatelephuka avyazie, agwirikane na muchewe, 
MRK.10.8	na ao airi bee, andakala dza kwamba ni mutʼu mumwenga.’ Ndo ao andakala tsʼi airi kahiri, ela andakala dza kwamba ni mutʼu mumwenga. 
MRK.10.9	Kwa vivyo, Mulungu chochigwizanya, mudamu niatsʼichitsamule.”
MRK.10.10	Ariphophenya kahiri mo nyumbani, Jeso wáuzwa ni anafunzie dzulu ya neno riro. 
MRK.10.11	Naye achiaamba vivi, “Yeyosi amurichaye muchewe na kuhwala munjine, unamuzingira muchewe. 
MRK.10.12	Na mwanamuche amurichaye mulumewe na kutoroswa ni munjine, unazinga vivyo naye.”
MRK.10.13	Atʼu anjine ámurehera Jeso anache adide, kwa ta aabandikire mikonoye aahatsʼe. Ela o anafunzie achiagombera o atʼu oareha. 
MRK.10.14	Jeso ariphoona vivyo, kʼahamirirwe na achiaamba vivi, “Mutsʼiazize ao anache, aricheni adze kwangu, maana, Ufalume wa Mulungu ni wa atʼu ario dza aa anache. 
MRK.10.15	Ninamwambira jeri mino, mutʼu yeyosi yetsʼi kuluphiro dza mwanache mudide, kʼandaphenya Ufalumeni kwa Mulungu.” 
MRK.10.16	Chisha achihwala aratʼu anache, achiabandikira mikono, achiahatsʼa.
MRK.10.17	Jeso ariphoanza charoche kahiri, mutʼu mumwenga wámukudzira mairo, achimitʼa mavindi mbereze, na achimuuza vivi, “Mwalimu mudzo, ninihendedze mino ta ndo niupate o uzima uphya wa kare na kare?” 
MRK.10.18	Jeso achimuudzidza achimwamba, “Kwadze unaniiha mudzo? Kʼakuna ariye mudzo, atsʼiphokala Mulungu tu bahi. 
MRK.10.19	Ukale unagamanya gano malagizo ga Mulungu gaambago, ‘Utsʼiulage, utsʼizinge, utsʼiiye, utsʼilavye ushaidi wa ulongo, utsʼilembe, na aishime abayo na ameyo’?” 
MRK.10.20	Ye mutʼu achimuudzidza achimwamba, “Mwalimu, gago gosi bee ninagamanya, na nidzigatuwiriza hangu utana wangu.”
MRK.10.21	Jeso achimulola, na achimuhenza. Ndo achimwamba, “Uwe unakosa kuhenda chitʼu chimwenga tu. Enda ukaguze miyoyo uriyo nayo, na pʼesa zondopata waapʼe achiya. Uchihenda vivyo, undakala udzidziikira mbeko mulunguni. Hʼaya chidzako udze, unituwe.” 
MRK.10.22	Ariphosikira gago, wákunza nyusi, na achiuka na kushononeka, maana, wákala ni tajiri muno.
MRK.10.23	Phapho Jeso achilola pʼande zosi, na achiaamba anafunzie vivi, “Heka ni vikomu muno kwa matajiri kuphenya Ufalumeni kwa Mulungu!” 
MRK.10.24	O anafunzi áangalazwa ni go manenoge. Ela Jeso achigomba kahiri achamba, “Anangu, ni vikomu muno
MRK.10.25	Kʼaviidimikika ngamia kuchira na tʼundu ya tsʼinzano, na kʼaviidimikika muno yenye tajiri kuphenya Ufalumeni kwa Mulungu.” 
MRK.10.26	O anafunzi phapho achangalala muno ta achimuuza vivi, “Bee, ni ani sambi aidimaye kutivywa?” 
MRK.10.27	Jeso achialola, chisha achiaamba, “Mudamu kʼagaidima gago, ela kwa Mulungu kʼakuna rishindaro.”
MRK.10.28	Pʼetero ye achimwamba Jeso, “Sino vidze? Kwani vyo hwáricha gosi huchikutuwa uwe!” 
MRK.10.29	Jeso achiaamba vivi, “Ninamwambira jeri mino, mutʼu yeyosi yericha mudzi wao, nduguze, avyazie, anae hebu mindaye kwa dzulu yangu na kwa dzulu ya Nguma Mbidzo, 
MRK.10.30	kwenye dunia yiyi, undaphokera kʼano gana (100) ya gago gosi, na ahenderwe mauku. Na kwenye o urumwengu udzao, andakala na uzima uphya wa kare na kare. 
MRK.10.31	Elako anji ario ni a mwanzo vivi, andakudzakala a musindikizo, na anji ario ni a musindikizo vivi, andakudzakala a mwanzo.”
MRK.10.32	Jeso na anafunzie ákala a njirani anenda Jerusalemu, naye wákala u mbere zao. Anafunzie áangalala, na o atʼu ariomutuwa achiphenywa ni woga. Jeso achenda nao kahiri kʼanda aratʼu anafunzie kumi na airi, na achanza kwaambira gokala gandakwendamupata. 
MRK.10.33	Yiye wáamba vivi, “Vivi hunakotʼa kwenda Jerusalemu, na kuko, mimi Mutʼu yelaa dzulu nindakwendalaviwa kwa makuhani abomu, na alimu a shariya, na ao andanilamula ninyongwe, na andanilavya kwa atʼu a makabila manjine. 
MRK.10.34	Ao andanihenda chinyago, andanilatsʼira mahe, andanipiga vibokʼo, na aninyonge. Ela tsʼiku ya hahu yichifika, nindafufuka.”
MRK.10.35	Jakobo na Johana, anangwa a Zebedayo, ámwendera Jeso achimwamba vivi, “Mwalimu, hunahenza uhuhendere chitʼu chondokuvoya.” 
MRK.10.36	Jeso naye achiauza vivi, “Munahenza nimuhendereni?” 
MRK.10.37	O achimuudzidza vivi, “Huhenzeze kusagala, mumwenga mukonoo wa kulume, na munjine asagale mukonoo wa kotsʼo phondakala usegere kwako Ufalumeni ubomu, hutawaleni phamwenga.” 
MRK.10.38	Jeso ye achiaamba vivi, “Kʼamumanya muvoyaro mwimwi. Kwani mwi, mukale munaidima kushononeswa dza mimi vyondoshononeswa, hebu kuturika dza vyondoturika mimi?” 
MRK.10.39	O achimuudzidza achimwamba, “Ehʼe hunaidima.” Jeso achiaamba, “Mwimwi mundashononeswa dza mimi vyondoshononeswa, na muturike dza vyondoturika mimi, 
MRK.10.40	ela mimi tsʼimi mulamuli yendalamula kukala, ni yuphiye yendasagala mukono wangu wa kulume, hebu mukono wangu wa kotsʼo. Baba Mulungu nafasi zizo wáaikira aratʼu oatsagula azihwale.”
MRK.10.41	Aratʼu anafunzi anjine kumi ariphosikira gago, áanza kwatsukirirwa ao mutʼu na nduguye. 
MRK.10.42	Ndo phapho Jeso achiaiha osi phamwenga na achiaamba vivi, “Mwimwi munamanya kukala, atawali na vilongozi a mataifa, bee anaatawala atʼu na chiguvuguvu. 
MRK.10.43	Ela mwi kwenu navitsʼikale hivyo. Ahenzaye kukala chilongozi kati yenu, ni seti aahikirehikire anzie osi. 
MRK.10.44	Na yeyosi kati yenu yendahenza kukala wa mwanzo, ni seti akale dza mugulwa muhumiki wa mwimwi mosi. 
MRK.10.45	Maana, ta mimi Mutʼu yelaa dzulu nákudzaahikirahikira atʼu, na nidzilavire kufa kwa niativye anji. Ela tsʼidzire kudzahikirwahikirwa.”
MRK.10.46	Ndo Jeso na anafunzie áfika mudzi wa Jeriko. Ariphokala analaa phapho, duu bomu ra atʼu ráatuwa. Kuko kwákala kuna mutʼu yekala kʼaona aihiwaye Batimayo, yiriyo manaye ni mwanangwa wa Timayo, usegere kʼanda-kʼanda ya yo njira bomu unavoya-voya. 
MRK.10.47	Ariphosikira kukala, Jeso muchina Nazareti unachira, wáanza kugomba kwa laka ra dzulu achamba, “Nonera mbazi Jeso mutʼu wa mudzungu wa Daudi!” 
MRK.10.48	Atʼu anji achimugombera, na achimwamba anyamale. Ela ye, ta achikaza kugomba kwa laka ra dzulu kwamba, “Nonera mbazi Jeso mutʼu wa mudzungu wa Daudi!”
MRK.10.49	Jeso ariphosikira gago, wáima achamba, “Mwiheni adze.” Ndo o atʼu achimwiha achimwamba, “Phenywa ni moyo! Na zuka udze, Jeso unakwiha!” 
MRK.10.50	Ndo yiye achibitʼa valore photsʼi, achitina dzulu na achenda kwa Jeso.
MRK.10.51	Jeso achimuuza vivi, “Unahenza nikuhenderedze?” Ye mutʼu yetsʼona achimuudzidza achimwamba, “Mwalimu, ninavoya nipate kona.” 
MRK.10.52	Jeso ye achimwamba, “Kuluphiroro ridzikuphoza. Kwa vivyo, enda vyako.” Phapho kare ye mutʼu yetsʼona achona, achimutuwa Jeso mo charoni.
MRK.11.1	Jeso na anafunzie ariphokala anatapira Jerusalemu, áfika mudzi wa Betania, na phapho kadzidzi ka Betifage, kariko kʼanda-kʼanda ya mulima wa Mizeituni, achikala adzikalozera mbavu. Phapho, Jeso achihuma anafunzie airi, 
MRK.11.2	achiaamba, “Endani kadzidzi kara kodzokalozera mbavu, na muchendaphenya tu pho kadzidzini, mundamona mwanapʼunda ufungwa, ariye kʼadzangwe kutsukula mutʼu. Muchendamona, muvuguleni, mumurehe phapha. 
MRK.11.3	Na mutʼu yeyosi achimuuza, ‘Kwadze munahenda vino?’ Mwambeni, ‘Bwana unaye haja, na undamuudza sambi yenye.’ ”
MRK.11.4	Ndo ao achenda, achendamona mwanapʼunda mumwenga, njira bomu ufungwa dziyangoni. Ariphokala anamuvugula, 
MRK.11.5	atʼu anjine okala aimire phapho áauza vivi, “Kwadze munamuvugula ye mwanapʼunda?” 
MRK.11.6	O anafunzi achiaudzidza dza vyokala adzambwa ni Jeso, nao achiaricha achenda vyao. 
MRK.11.7	Achimurehera Jeso ye mwanapʼunda, achiika mavalo gao dzulu-dzulu ya ye mwanapʼunda, na Jeso ye achisagala dzuluye. 
MRK.11.8	Na atʼu anji kati ya ro duu ra atʼu, achichachasa mavalo gao kwenye yiyo njira bomu, na anjine o achitema vitai vya mihi kulaa mindani na kuvitandaza mo njirani vivyo. 
MRK.11.9	Atʼu osi okala a mbere za Jeso, na okala a nyumaze, achanza kugomba kʼululu kwamba,
MRK.11.9	“Naalikwe Mulungu!
MRK.11.9	Wáajaliwa ni Mulungu yiye adzaye kwa dzina ra Bwana!
MRK.11.10	Wáajaliwa ni Mulungu uo Ufalume wa Baba Daudi udzao!
MRK.11.10	Naalikwe Mulungu ariye u dzulu mulunguni!”
MRK.11.11	Jeso ariphophenya o mudzi wa Jerusalemu, wákwenda mwenga kwa mwenga ta Hekaluni, achendalola chila chitʼu tʼotʼotʼo. Ela kwakukala, kwákala kudzetswa, achigwirikana na aratʼu anafunzie kumi na airi, achiuya Betania.
MRK.11.12	Kunadzachakwe, áuka Betania, na Jeso achikala una nzala. 
MRK.11.13	Ndo achiwona kwa kure muhi wihiwao mutini,
MRK.11.14	Phapho achiulaphiza achiwamba, “Kʼakuna mutʼu yendarya kahiri matundazo!” Ao anafunzie achigasikira gago.
MRK.11.15	Ndo ariphofika Jerusalemu, Jeso wákwendaphenya boma ra Hekalu, na achanza kwavuguza alae konze o atʼu okala anaguza, na kugula miyo mumo. Chisha, achizipetula-petula meza za aratʼu okala anavunzirana pʼesa, na mabao ga aratʼu okala anaguza ngiya manga. 
MRK.11.16	Yiye kʼamuhenzezere mutʼu yeyosi kuchira na pho Hekaluni na kuno utsukula miyo ya uchuzi. 
MRK.11.17	Chisha achifunza kukala, “Gáandikwa Maandikoni ga Mulungu kukala, ‘Hekalu rangu, bee rindakala ra mavoyo tu kwa dzulu ya mataifa gosi.’ Ela mwi, ninaona mudzirihenda ni pʼanga ya aivi.”
MRK.11.18	Ndo makuhani abomu na alimu a shariya ariphosikira gago, áanza kutsakula njira ya kumuulagira. Ela ámogopha, maana, duu ra atʼu ráangalazwa ni go mafunzoge. 
MRK.11.19	Na kuriphotswa, Jeso na o anafunzie
MRK.11.20	Kunadzachakwe na chiramuko dani-dani, ariphokala anachira, áwona o muhi wa mutini udziuma wosi ta mizi. 
MRK.11.21	Pʼetero achiukumbikira na achimwamba vivi Jeso, “Mwalimu, lola, ufinyalala ura muhi oulaphiza!”
MRK.11.22	Jeso achiaamba, “Mukuluphireni Mulungu! 
MRK.11.23	Ninamwambira jeri mino, mutʼu uu mulima akawamba, ‘Ngʼoka ukadzitiye baharini’ na kʼana shaka mwakwe moyoni ta unakuluphira kukala, vyodzamba vindahendeka, vivyo undahenderwa. 
MRK.11.24	Kwa vivyo, ninamwambira mino, chochosi mumuvoyacho Mulungu kwa njira ya mavoyo, kuluphirani kukala, mudzichiphokera kare, namwi mundahewa. 
MRK.11.25	Mwimapho kwa muvoye na muna maundu na atʼu, asameheni kwanza, kwa ta Abayenu ariye dzulu mulunguni, amusamehe makosa genu namwi.”
MRK.11.27	Jeso na anafunzie áuya kahiri Jerusalemu. Na ariphokala unaenenda mo boma ra Hekalu, makuhani abomu, alimu a shariya na atumia ámwendera, 
MRK.11.28	na achimuuza Jeso achimwamba, “We Jeso, gano ga kuvuguza atʼu muno boma ra Hekalu, unagahenda kwa widimi wani? Na ni ani yekupʼa widimi uno?” 
MRK.11.29	Jeso naye achiaudzidza achiaamba, “Mimi nami nindamuuza swali mwenga, na muchiniudzidzatʼo, hʼaya nami nindamwambira ninahenda maneno gaga kwa widimi wani. 
MRK.11.30	Hebu nambirani, Johana Mubatizi ariphobatiza atʼu, o widimiwe wákala ulaa kwa Mulungu, hebu wákala ulaa kwa atʼu?” 
MRK.11.31	Ela ao achanza kuuzana-uzana ao enye kwa enye vivi, “Aa! Hwambedze asena? Huchamba widimiwe wáhewa ni Mulungu, undahwuza yiye ahwambe, ‘Bee kwadze kʼamumukuluphirire? 
MRK.11.32	Na huchamba widimiwe wálaa kwa atʼu...?’ ” (Áogopha duu ra atʼu, kwakukala, osi ákala anakuluphira kukala, Johana wákala ni mugomvi wa Mulungu jeri.) 
MRK.11.33	Ndo achimuudzidza Jeso achimwamba, “Kʼahumanya sino.” Jeso naye achiaamba, “Hʼaya bee ta mimi nami, tsʼindamwambira yenipʼa widimi wa kuhenda maneno gaga.”
MRK.12.2	Musimu wa zabibu kwiva uriphofika, mwenye munda wáhuma muhendikaziwe kwa aratʼu aroromi, kwa ta akamuhwalire fungure ra mavuno ga zabibu. 
MRK.12.3	Ela aratʼu aroromi achendamugwira ye muhendikazi, achimupiga, na achimuudza mikono miphuphu. 
MRK.12.4	Achimuhuma kahiri muhendikazi munjine. Yuyu naye achidzamulumiza chitswa, na achimuhenda vii. 
MRK.12.5	Mwenye munda kʼatsokere ye, achimuhuma munjine kahiri, na o aroromi achidzahendamuulaga. Na tsʼi yiye hicheye tu, ela anji okala achihumwa ápigwa, na ta anjine achihendaulagwa. 
MRK.12.6	Ndo yiye wásalirwa ni mutʼu mumwenga tu, naye wákala ni mwanawe amuhenzaye. Musindikizowe, wámuhuma vivyo yiye naye na maazo ga kukala, ‘Andakwendamogopha yuyu mwanangu.’ 
MRK.12.7	Ela o aroromi ariphomona ye mwanawe tu, áambana vivi, ‘Yuyu abaye achifa ndiye yendahwala ufa. Ndo nahumuulageni kwa ta abaye achidzafa, ufawe ukale wehu!’ 
MRK.12.8	Ndo achimugwira kare, achimulavya ta konze ya uratʼu munda wa mizabibu, achendamuulaga.” 
MRK.12.9	Ndo Jeso achiuza vivi, “Hʼaya, munaona ye mwenye munda achidza, undakudzaahendadze o aroromi? Ninamwambira mino, yiye achidza, undakudzaaulaga o aroromi, na o munda wa mizabibu aerekezane na aroromi anjine. 
MRK.12.10	Mukale mwi kʼamudzangwe kugasoma Maandiko gano ga Mulungu gaambago,
MRK.12.10	‘Dziwe riro roremwa ni ajengi,
MRK.12.10	vivi ndiro rodzokala dziwe ra tende muno.
MRK.12.11	Bwana ndiye ariyehenda neno riro,
MRK.12.11	naro ni neno ra kuhwangalaza muno’?”
MRK.12.12	Makuhani abomu, alimu a shariya na atumia ariphosikira yiyo tʼadiye, ámanya kukala, Jeso wákala unagomba dzulu yao. Kwa vivyo, achikala anahenza amugwire Jeso, ela achogopha ro duu ra atʼu. Kwa vivyo, achimuricha, achenda vyao.
MRK.12.13	Afarisayo anjine, na atʼu a chama cha Herode áhumwa ni vilongozi a Ayahudi akamuhege Jeso, kwa kumuuza maswali. 
MRK.12.14	Ndo ao achenda kwa Jeso achendamwamba, “Mwalimu, hunamanya kukala, uwe u mujeri, na unafunza ujeri dzulu ya njira ya Mulungu, na kʼogopha, hebu kumupendeleya mutʼu, maana, kʼulola cheo cha mutʼu. Ndo yikale yino Shariya yehu, yinahuhenzeza kuripha kodi kwa Kaisari, hebu kʼayihuhenzeza? Huriphe, hebu hutsʼiriphe?” 
MRK.12.15	Ela Jeso ye wákala udziumanya kare o ulumakwiri wao. Ndo ta achiaamba vivi, “Kwadze munaheza kunihega? Hebu mwenye dinari
MRK.12.16	Mumwenga aripholavya, Jeso achiauza vivi, “Sura rino, na dzina rino ni vya ani?” O achimuudzidza achamba, “Ni vya Kaisari.” 
MRK.12.17	Jeso ye achiaamba, “Hʼaya vya Kaisari mupʼeni mwenye, na vya Mulungu navyo, mupʼeni Mulungu mwenye vivyo.” Ao atʼu achangalazwa muno ni yiye.
MRK.12.19	“Mwalimu, Shariya ya Musa yinahwamba, ‘Mutʼu achihwala na afe achikala muchewe kʼadzangwe kuvyala, nduguye yiye mufadzi ni seti amuhwale ye gungu amuvyalire ana nduguye.’ 
MRK.12.20	Ndo sambi, pʼindi kwákala ndugu mwenga, alume afungahe. Yuyatʼu muvyere wáhwala, ela achifa photsʼivyala naye ye muche. 
MRK.12.21	Muvahawe achimuhwala yuyatʼu gungu, ela yuyu naye achifa photsʼivyala naye vivyo. Nduguye wa hahu naye achimuhwala, ela maneno gachikala dza vivyo. 
MRK.12.22	Ndo achenderera vivyo kuhwala na kufa ta osi afungahe, photsʼipata mwana. Musindikizowe, achifa yuyatʼu muchetʼu naye. 
MRK.12.23	Ndo sambi, tsʼiku atʼu phondafufulwa, muchetʼu ye undakala mukaza ani? Kwani osi afungahe ámuhwala vyo!” 
MRK.12.24	Jeso achiaamba, “Mu alongo mwimwi, maana, kʼamugaelewa Maandiko ga Mulungu, hebu widimi wa Mulungu. 
MRK.12.25	Maana, atʼu phondafufuka, kʼaandahwala hebu kuhwalwa, ela andakala dza malaika a mulunguni. 
MRK.12.26	Na dzulu ya gano maneno ga atʼu kufufuka kulaa kuzimu, mwi Asadukayo mukale kʼamudzangwe kusoma dzuluye mo chitabuni mwa Musa, phara phokala chitsaka chinaaka moho? Phapho Mulungu wámwamba Musa vivi, ‘Mimi ndimi Mulungu wa ano Burahemu, Isaka na Jakobo.’ 
MRK.12.27	Na bee, yiye tsʼi Mulungu wa afadzi, ela ni Mulungu wa aratʼu ario moyo. Kwa vivyo, mu alongo vyenye mwimwi.”
MRK.12.28	Mumwenga wa alimu a shariya wákala wimire phapho, unaasirikisa vyokala Asadukayo analumbana na Jeso. Ariphoona kukala Jeso wákala udziaudzidzatʼo, wámuuza Jeso vivi, “Kati ya malagizo gosi ga Mulungu, ni riphiro ra halahala?” 
MRK.12.29	Jeso achimuudzidza achimwamba, “Lagizo ra halahala ni riri rambaro, ‘Sirikisani mwimwi Aiziraeli! Bwana Mulungu wehu ndiye Bwana wa jeri hicheye tu. 
MRK.12.30	Na mwimwi muhenzeni Bwana Mulungu wenu na myoyo yenu yosi na roho zenu zosi, kwa akili zenu zosi, na kwa mukotse wenu wosi!’ 
MRK.12.31	Na ra phiri ni riri rambaro, ‘Muhenze munzio dza vyo udzihenzavyo uwe mwenye.’ Kʼakuna lagizo rinjine, ririro ni bomu kuriko gaga.”
MRK.12.33	Na ni seti mutʼu amuhenze Mulungu kwa moyowe wosi, kwa akilize zosi, kwa mukotsewe wosi, na amuhenze munziwe dza vyo adzihenzavyo yiye mwenye. Neno riri ndiro ra halahala kuchira sadaka za nyama, na miyo ya mindani yosi yochwayo mbere za Mulungu.” 
MRK.12.34	Jeso ariphoona kukala, ye mutʼu wákala udzimuudzidza chilachu, wámwamba, “Kʼu kure na Ufalume wa Mulungu.” Gariphochira gago, kʼaphana mutʼu yesubutu kumuuza kahiri maswali manjine.
MRK.12.35	Ukati Jeso ariphokala achifunza mo Hekaluni, wáuza vivi, “Kwadze alimu a shariya anaamba kukala, ‘Ye Kʼirisito ni mutʼu wa mudzungu wa Daudi’? 
MRK.12.36	Daudi mwenye wálongozwa ni Roho wa Mulungu na achamba,
MRK.12.36	‘Bwana Mulungu wámwamba Bwana wangu:
MRK.12.36	“Sagala upande wangu wa kulume hutawale phamwenga,
MRK.12.36	ta phondaarimira adawao,
MRK.12.36	na niaike tsʼini za ufalumeo.” ’
MRK.12.37	“Ye Daudi mwenye tu, unamwiha ye Kʼirisito ‘Bwana,’ sambi ye Kʼirisito unaidimadze kukala mutʼu wa mudzunguwe kahiri?”
MRK.12.37	Duu ra atʼu rámusirikisa Jeso na kuno achikala ana raha. 
MRK.12.38	Ndo Jeso achiaamba vivi phokala unafunza, “Dzimanyirireni na alimu a shariya. Ao anahenza kuchira-chira na kuno adzidzivalira mazurungi kwa aonewe ni abomu, na anahenza kulamuswa ni atʼu chiishima ko vyeteni. 
MRK.12.39	Na ahenza kusagala mbere-mbere mo masinagogini, na kusagala mutʼu mwa abomu shuhulini. 
MRK.12.40	Ela anaaiyira magungu miyo yao ta kʼaana haya, na chidzako anaayaza manza atʼu kwa kuvoya mavoyo mare. Tsʼiku ya ulamuli, andatiywa akili vikali muno atʼu dza ao!”
MRK.12.41	Tsʼiku mwenga, Jeso wákala usegere Hekaluni, phephi na chisanduku cha kuhwalira sadaka. Yiye wákala unalolera tʼotʼotʼo viratʼu atʼu anji arivyokala achilavya pʼesa, na kuzitiya mumo. Matajiri manji gálavya pʼesa nyinji. 
MRK.12.42	Ela phapho phachidza muchetʼu mumwenga yekala ni gungu na ni muchiya, achibitʼa ndururu mbiiri mo ndani. 
MRK.12.43	Phapho Jeso achiaiha anafunzie achiaamba, “Ninamwambira jeri, yuyu muchetʼu gungu na muchiya, ulavya na moyo umwenga kuchira anjine osi. 
MRK.12.44	Maana, ao anjine osi álavya sadaka pʼesa zodzokala zi mwao mifukoni tu, ela ana mbeko zao kʼanda. Ela yuno muchetʼungwa muchiya ye, ulavya chila chitʼu chodzokala unacho, na ta kʼana mbeko yinjine kʼanda yodzoyikuluphira.”
MRK.13.1	Jeso ariphokala unauka pho Hekaluni, mwanafunziwe mumwenga wámwamba, “Lola mwalimu, majengo gaga ni madzo muno, na gájengwa na mawe ga vyama!” 
MRK.13.2	Jeso achimwamba, “Majengo gaga ni madzo jeri, ela ninakwambira mino kukala, riri Hekalu rindavunzwa, na gaga mawe gosi ugaonago, bee kʼarindasala ta dziwe mwenga renye dzulu ya rinjine.”
MRK.13.3	Jeso ariphofika mulima wa Mizeituni, wásagala na anafunzie kwerekeza Hekalu. Chidzako ano Pʼetero, Jakobo, Johana na Andireya achimusengerera phephi ao hichiyao achimuuza vivi, 
MRK.13.4	“Hwambire, rira Hekalu rindavunzwa rini? Na ni dalili yani yondoonyesa kukala, neno riro ri phephi na kulairira?” 
MRK.13.5	Jeso achiaudzidza achiaamba, “Dzimanyirireni mutsʼidze mukalembwa ni mutʼu yeyosi. 
MRK.13.6	Maana, atʼu anji andalairira na ahumire dzina rangu aambe, ‘Mimi ndimi yiye Kʼirisito,’ na andaalemba atʼu anji. 
MRK.13.7	Na mundasikira kuna viha, na nziyenziye ya viha. Ela gago gachilairira, mwi tsʼibabaikeni. Gago ni seti galairire mwanzo, ela vivyo tsʼi kwamba gandakala ganaonyesa tsʼiku ya musindikizo wa urumwengu yindakala yifika. 
MRK.13.8	Itsʼi mwenga yindaheha na itsʼi yinjine, na ufalume umwenga undaheha na ufalume unjine. Itsʼi yindasumba kutʼu mbalimbali, na kundakala na nzala, ela maneno gago gandakala ni mwanzo wa yo riki tu, dza muchetʼu yedzanza kulumwa ni ndani ya uvyazi. 
MRK.13.9	Ndo dzimanyirireni mwimwi, maana, atʼu andamugwira amuphirike mbere ya ngambi za atumia, na mundachapwa vibokʼo mo masinagogini. Na mundaphirikwa ta mbere za magavuna na afalume, kwa dzulu yangu. Na uo, ndio ondokala ukati wenu udzo wa kunishuhudiya kwa ao. 
MRK.13.10	Ela Nguma Mbidzo, ni seti yisumurirwe kwa makabila gosi kwanza. 
MRK.13.11	Ao achimugwira na kumuphirika kuko, mutsʼitange-tange chimbere kukala mundagombani. Uo ukati wa malau uchifika, mwimwi gombani rondahewa, maana, maneno gondagagomba, bee gandakala tsʼi genu, ta gago gandagombwa ni Roho wa Mulungu kuchirira mwimwi. 
MRK.13.12	Atʼu ko hwendako andagalukirana ta mutʼu amuguze nduguye aulagwe, na mutumia naye amuguze mwanawe aulagwe. Ana nao andaagalukira avyazi ao na aaguze aulagwe, 
MRK.13.13	na atʼu osi andamumena mwimwi, kwa munanikuluphira. Ela yendavumirira ta musindikizo, bee ndiye yendativywa.”
MRK.13.15	Mutʼu yendakala u dzulu ya nyumba, achitserera naatsʼiphenye nyumbani kuhwala miyoye, itsʼiphokala naachimbire tu. 
MRK.13.16	Yendekala u kwakwe mundani, naatsʼiuye mudzini kwendahwala nguwoze, itsʼiphokala naachimbire tu naye. 
MRK.13.17	Andamanya enye achetʼu ondokala ana tʼumbo na ondokala anaamwisa tsʼiku zizo! 
MRK.13.18	Muvoyeni Mulungu maneno gago gatsʼilairire ukati wa mvula ya mwaka! 
MRK.13.19	Maana, riki yondolairira ukati uo, bee yindakala bomu muno ta kʼayidzangwe kulairira hangu urumwengu uriphoumbwa ta rero. Na ta kʼayindakudzalairira kahiri. 
MRK.13.20	Ela ta vivyo, Mulungu wálamula kare kuziphunguza chimbere tsʼiku zizo za riki, kwa dzulu ya atʼue oatsagula. Kala Mulungu kʼahendere vivyo, riki yiyo yingari kuhwala tsʼiku nyinji, na atʼu angari kufa osi.
MRK.13.21	“Ukati uo, mutʼu achidzamwamba, ‘Ye Kʼirisito hiyu phano!’ Hebu ‘Hiyuya kura!’ Mwimwi mutsʼimukuluphire kamare. 
MRK.13.22	Maana, andalairira Kʼirisito a ulongo, na atʼu adzambao ni agomvi a Mulungu, na ao andakudzahenda dalili na mautʼu-mautʼu ga kwangalaza, kuheza kwalemba vichiidimikika ta o atʼu otsagulwa ni Mulungu. 
MRK.13.23	Bee, mino nidzimwambira chimbere gago, kwa ta gachidzalairira, mutsʼidze mukalembwa. Kwa vivyo, gagwireni!”
MRK.13.24	‘dzuwa rindagwirwa, mwezi kʼaundaala,
MRK.13.25	na nguvu za dzulu zindasumbiswa.’
MRK.13.27	Chisha, nindaahuma malaika angu ende urumwenguni kosi, akaatsole-tsole atʼu angu osi oatsagula kulaa chila pʼembe.”
MRK.13.28	Jeso wáenderera kugomba na anafunzie achiaamba, “Nahuhwaleni mufano wa muhi wa mutini, nimufunzire gaga. Vitaivye vichanza kulavya makodza matsanga tu, munamanya kukala, ukati wa kazikazi ufika. 
MRK.13.29	Ndo dza gago godzomwambira nago. Muchigaona ganahendeka tu, mundamanya kukala, mimi Mutʼu yelaa dzulu ni phephi muno na kuuya. 
MRK.13.30	Ninamwambira jeri mino, atʼu angu oatsagula kʼaandafa akasira, ta garipho maneno gago gosi gandahendeka. 
MRK.13.31	Mbingu na dunia zindakala na musindikizo, ela maneno gangu kʼagandasika. Gago gandakwenderera ta kare na kare.
MRK.13.33	Jeso wáenderera kugomba achamba, “Ndo dzimanyirireni, na kalani kwete,
MRK.13.34	O ukati wa kuuya kwa mimi Mutʼu yelaa dzulu, kunaidima kuhwalanishwa na mutʼu aukaye phakwe mudzini, na kwaika ahendikazie amanyirire chila chitʼu. Yiye nikumwambira chila mumwenga rakwe ra kuhenda, na chisha akamulagizira murinzi wa muyango amanyirire. 
MRK.13.35	Kwa vivyo, dzimanyirireni, maana, kʼamumanya phondauya Bwana mwenye nyumba. Yiye phanjine undauya na dziloni, usiku wa manane, dani-dani hebu chiramuko. 
MRK.13.36	Ndo chesani, kwa ta achidza dulukiza, atsʼidze akadzamona murere. 
MRK.13.37	Ndo godzomwambira mwimwi, ninagaambira chila mutʼu kukala, dzimanyirireni.”
MRK.14.2	Ela ao enye áambana, “Nahutsʼimugwireni uu ukati wa tsʼikukʼuu, atsʼidze atʼu akamanya, na akabitʼa muyuwano.”
MRK.14.4	Anjine a aratʼu atʼu okala a phapho ariphoona gago, átsukirwa muno ta achambana, “Heka ganabanangwa gano mafuha? 
MRK.14.5	Maana, mafuha gaga gangari kuguzwa na gakalaa pʼesa nyinji zenye, zirizo zingari kuhewa achiya.” Na phapho achimugombera ye muchetʼu.
MRK.14.6	Ela Jeso ye achiaamba, “Heka munamuyuga yuno muchetʼu? Hʼa muricheni bee! Yiye godzonihendera ni madzo. 
MRK.14.7	Achiya mundakala nao tsʼiku zosi. Kwa vivyo, ahenzaye kwaaviza, unda-aaviza, ela mimi bee, kʼamundakala nami tsʼiku zosi. 
MRK.14.8	Yiye uhenda vyakwe aidimavyo. Go mafuha udzinimwagira, kuubambanya chimbere mwiri wangu kwa maziko. 
MRK.14.9	Ninamwambira jeri mino, duniani kosi kondasumurirwa Nguma Mbidzo, gaga godzohendwa ni yuyu muchetʼu nago, ni seti gahadzwe kumukumbikira.”
MRK.14.10	Ndo Juda Isikariyoti, mumwenga wa aratʼu anafunzi a Jeso kumi na airi wákwenda kwa makuhani abomu, na achidzilavira kwaonyesa Jeso kwa amugwire. 
MRK.14.11	Makuhani abomu ariphosikira gago áhamirwa, na achimulaga kumuripha pʼesa. Ndo kulaira ukati uo, Juda achanza kutsakula nafasi mbidzo ya kwaonyesa Jeso amugwire.
MRK.14.12	Tsʼiku ya kwanza ya tsʼikukʼuu ya mikahe yotsʼitiywa hamira, ukati urio mwanagonzi wa Pʼasaka nikutsinzwa, Jeso wáuzwa ni anafunzie vivi, “Vyakurya vya tsʼikukʼuu, unahenza hukavibambanyephi sino?”
MRK.14.13	Ndo Jeso achiahuma anafunzie airi achiaamba, “Endani mudzini, na kuko mundakwendaonana na mwabaye mumwenga yedzitsukula chirenje cha madzi. Muchimona, mutuweni 
MRK.14.14	ta ndani ya nyumba yondokwendaphenya, na mwenye undakala u mumo. Ye mwenye muchimona, mwambeni, ‘Mwalimu udzihwamba hudze hukuuze kukala, ni chiphicho cho chumba chondorya tsʼikukʼuu phamwenga na sino anafunzie?’ 
MRK.14.15	Naye undamonyesa chumba chibomu gorofani, murimo chila chitʼu chipangwatʼo kare phatʼuphe. Hʼa mwanze kubambanya leu mumo.”
MRK.14.16	Ndo o anafunzi airi achiuka, achenda ko mudzini, na achendaona chila chitʼu chi sawa dza vyokala Jeso udziaambira, na achanza kujitʼa leu ra tsʼikukʼuu.
MRK.14.17	Dziloniye, Jeso na aratʼu ahumwae a widimi kumi na airi achiloka. 
MRK.14.18	Na ariphokala anarya, Jeso wáamba, “Ninamwambira jeri, mumwenga wenu mwimwi phapha unarya nami, ela undaniguza.” 
MRK.14.19	Phapho anafunzie achishononeka muno ta achigomba mumwenga-mumwenga kwamba, “Bee nami mimi tsʼimi Bwana, hebu ndimi?” 
MRK.14.20	Jeso ye achiaamba, “Ni mumwenga wenu mwimwi kumi na airi, ariye ta unatsʼatsʼa mukahe bakuli mwenga na mimi. 
MRK.14.21	Bee, mimi Mutʼu yelaa dzulu nindakwendaulagwa dza Maandiko ga Mulungu gaambavyo dzulu yangu. Ela undamanya mwenye yiye mutʼu yendaniguza. Yiye ta ni baha kala kʼavyalirwe!”
MRK.14.22	Jeso na anafunzie ariphokala anaenderera kurya leu, Jeso wáhwala mukahe achilavya mumvera kwa Mulungu, chisha achiumega-mega achiapʼa anafunzie na achamba, “Uu ni mwiri wangu, hwalani murye.” 
MRK.14.23	Chisha, Jeso achihwala chikombe cha divai, achilavya mumvera kwa Mulungu na achiapʼa, nao achinwa na kusazirana ta osi. 
MRK.14.24	Chisha achiaamba, “Yiyi ni milatso yangu yihakikishayo Lagano ra Mulungu na atʼu, maana, milatso yangu yindamwagwa yiuse dambi za atʼu anji. 
MRK.14.25	Ninamwambira jeri mino, mimi tsʼindanwa divai kahiri, ta paka tsʼiku yiyatʼu yiriyo nindanwa divai mbiphya ko Ufalumeni kwa Mulungu.” 
MRK.14.26	Musindikizowe osi achiimba pʼambiyo, na achenda mulima wa Mizeituni.
MRK.14.27	‘Nindamubanda murisa ta agwe,
MRK.14.27	nago magonzige gandatsamukana.’
MRK.14.29	Pʼetero ye phapho achimwamba, “Aa asena ta akachimbira osi, ela mimi bee, tsʼindakuricha kamare!” 
MRK.14.30	Jeso achimuudzidza achimwamba, “Ninakwambira jeri mino uwe Pʼetero, usiku wa rero jogolo richiika kʼano mbiiri, undakala udzinitina kʼano tʼahu.” 
MRK.14.31	Ela Pʼetero achidina kwamba, “Ta kumba ni kufa, mimi ni kwete nife nawe, ela tsʼindakutina kamare!” Phapho ta o anafunzi anzie osi nao achamba vivyo.
MRK.14.32	Ndo Jeso na anafunzie achenda ta phatʼu phaihiwapho Getisemane, na achiaamba vivi o anafunzie, “Sagalani phapha mino ninenda nikavoye.” 
MRK.14.33	Chisha achiuka na ano Pʼetero, Jakobo, na Johana, na kuko achendagwirwa ni shenene na achiyugika muno. 
MRK.14.34	Phapho achiaamba ano Pʼetero, “Shenene yihenda muno mwangu moyoni ta yindanirya. Kwa vivyo, chesani kusagala phapha.” 
MRK.14.35	Ndo achisengera mbere vichache, achidzitsupha photsʼi na achivoya kukala, vichikala vinaidimikika utsʼimupate o ukati wa shenene. 
MRK.14.36	Yiye wáamba, “Baba,
MRK.14.37	Chisha, Jeso achizuka achiuya kuratʼu kwa anafunzie ahahu, na achendaaona aphotserwa. Achimulamusa Simoni Pʼetero achimwamba, “Kwadze urere? Kʼwidimire kukala matso ta kumba ni saa mwenga tu?” 
MRK.14.38	Chisha achiaamba, “Bee, tsʼilaleni mwimwi, voyani kwa ta muchijezwa mutsʼigwe dambini. Ninamanya mino, munagahenza na moyo ta ni munashindwa tu.”
MRK.14.39	Ariphomala kugomba gago, Jeso achenda kʼanda kahiri hicheye, achendavoya mavoyo gago ga mwanzo. 
MRK.14.40	Chisha, achizuka achiauyira kahiri aratʼu anafunzie ahahu, na achendaaona arere. Ao ákala ashindwa ni usingizi, ta kʼaaidimire kumuudzidza Jeso.
MRK.14.41	Jeso achendavoya lwa hahu, na ariphouya ko kwa anafunzie, wáalamusa na kuno una-aamba, “Mwi mucheri kudzigolosa ta vivi? Vitosha vivyo, na lamukani bee, maana, saa yangu ya konyeswa kwa atʼu ai anigwire, yifika. 
MRK.14.42	Zukani hwendeni vyehu. Mutʼu yendaaonyesa atʼu mimi anigwire, hiyuno unadza.”
MRK.14.43	Ndo Jeso ariphokala ucheri kugomba gago, Juda, mumwenga wa aratʼu anafunzie kumi na airi, achidza. Yiye wákala ulongoza duu ra atʼu okala ana pʼanga na magundu. Atʼu ao ákala ahumwa ni makuhani abomu, alimu a shariya na atumia a Chiyahudi. 
MRK.14.44	Juda yekala undaaonyesa ao atʼu Jeso amugwire, wákala udziaambira chimbere vyokala undahenda kwamanyisa ni yuphiye Jeso. Yiye wákala udziaamba, “Yendekwendamubusu tu, manyani ndiye mutʼu wenu mumuhenzaye, hʼa phapho mumugwire na mumulongoze na kumurinda.”
MRK.14.45	Ndo phapho Juda achimusengerera kare Jeso achimwamba, “Mwalimu!” Chisha achimubusu. 
MRK.14.46	Ndo aratʼu atʼu okala akudza na ye Juda, achidzamulinga Jeso achimugwira. 
MRK.14.47	Na mumwenga wa aratʼu okala aimire phapho, achitsomola upanga, achimutema muhendikazi wa kuhani mubomu ta achimutosa sikiro. 
MRK.14.48	Jeso achiaamba, “Aa! Mudzikudza na pʼanga na magundu munigwire dza kwamba mimi nákala ninahenza nipinduwe sirikali? 
MRK.14.49	Samba chila tsʼiku nákala ni phamwenga namwi, nichifunza atʼu mo boma ra Hekalu? Heka kʼamunigwirire ko? Ela ta vivyo, Maandiko ga Mulungu nagachimire.”
MRK.14.50	Phapho, anafunzie osi achimuricha, achichimbira. 
MRK.14.51	Jeso aripholongozwa, mutana mumwenga, yekala udzidzifunga shuka, wámutuwa Jeso. O atʼu achiheza kumugwira, 
MRK.14.52	ela yiye achiphonyoka na yo shuka yichitsunduka, achichimbira phuphu.
MRK.14.53	Ao atʼu omugwira Jeso, áuka naye ta kwa kuhani mubomu. Na makuhani abomu osi, atumia a Chiyahudi, na alimu a shariya achirundikana kuko. 
MRK.14.54	Pʼetero achiatuwa, ela wákala u nyuma kure vichache. Achendaphenya ndani ya boma ra kuhani mubomu, achisagala na arinzi, achoha moho. 
MRK.14.55	Ndo makuhani abomu na ngambi yosi achitsakula chisingwa cha kumusingizira Jeso kwa amunyonge, ela kʼaapatire kamare. 
MRK.14.56	Atʼu anji ákudza achilavya ushaidi wao wa ulongo dzulu ya Jeso, ela ao kʼaaerekezanire. 
MRK.14.57	Musindikizowe, anjine áima achilavya ushaidi wa ulongo achamba, 
MRK.14.58	“Mutʼu yuyu wáamba, ‘Nindaribitʼa riri Hekalu rojengwa ni atʼu, na nijenge rinjine rotsʼojengwa ni atʼu, kwa tsʼiku tʼahu tu.’ ” 
MRK.14.59	Ela ta vivyo, ushaidi wao kʼaugwiranire.
MRK.14.60	Ndo kuhani mubomu achiunuka, achiima kati-kati yao na achimwamba Jeso vivi, “Udzigasikira mba godzokwamba ano, hʼaya uchikala una ra kuudzidza, udzidza.” 
MRK.14.61	Ela Jeso ye achinyamala tu zii. Kuhani mubomu achimuuza kahiri vivi, “Ukale we u ye Kʼirisito, Mwana wa Mulungu?” 
MRK.14.62	Jeso achimuudzidza achamba, “Ehʼe mimi ndimi. Na mundanona mimi Mutʼu yelaa dzulu nisegere mukono wa kulume wa Mwenyezi Mulungu, na nonewe ninauya na maingu.” 
MRK.14.63	Kuhani mubomu ariphosikira gago, wáahula valore kwa gago makufuru. Chisha achamba, “Kʼahutakiya ushaidi unjine kahiri! 
MRK.14.64	Mwimwi mosi mudzigasikira makufuruge! Sambi mwi munaambadze?” O achimuudzidza achamba, “Yiye unawirya kunyongwa!”
MRK.14.65	Ndo phapho o atʼu achimulatsʼira mahe ga uso. Chisha achimufunga chibubu, na achimupiga ngumi na kuno anamuuza vivi, “Hwambire, ni ani yedzikupiga?” Arinzi nao, achimuphokera na kumupiga.
MRK.14.66	Pʼetero ariphokala ucheri pho bomani, mumwenga wa ahendikazi a chiche a kuhani mubomu wákudza. 
MRK.14.67	Ariphomona Pʼetero unaoha moho, wámulolatʼo na achimwamba, “Ta uwe udzikala u phamwenga na Jeso muchina Nazareti!” 
MRK.14.68	Ela Pʼetero achitina achamba, “Tsʼirimanya na tsʼirelewa ro urigombaro!” Chisha achiunuka achenda ko dziyangoni, na phapho jogolo richiika. 
MRK.14.69	Ye musichana phomona kahiri Pʼetero, achanza kahiri kwaambira o atʼu okala aimire phapho kukala, “Mutʼu yuyu ni mumwenga wao!” 
MRK.14.70	Pʼetero ye achitina kahiri. Kwimaima vichache, atʼu okala aimire phapho achimwamba Pʼetero kukala, “Hakika uwe udzikala u phamwenga na Jeso, maana, u Mugalilaya.” 
MRK.14.71	Ela Pʼetero achilapha achamba, “Haki ya Mulungu mimi kuulagwa ni phapha, tsʼimumanya mutʼu yiye mumuhadzaye! Nichikala ninalemba, Mulungu naanone!” 
MRK.14.72	Pʼetero ariphogomba vivyo tu, jogolo richiika lwa phiri. Ndo Pʼetero achikumbikira garatʼu maneno gokala udzambirwa ni Jeso kukala, “Usiku wa rero jogolo richiika kʼano mbiiri, undakala udzinitina kʼano tʼahu uwe.” Na phapho Pʼetero achanza kurira.
MRK.15.1	Chiramukoche dani-dani, makuhani abomu, atumia a Chiyahudi, alimu a shariya na ngambi yosi, áchiza ulamuli wao. Chisha, Jeso achifungwa mikowa, na achiphirikwa kwa Pilato. 
MRK.15.2	Pilato achimuuza Jeso vivi, “We ndiwe mufalume wa Ayahudi?” Jeso achimuudzidza achimwamba, “Vinahwalana na vyo wambavyo.”
MRK.15.3	Makuhani abomu álumba kukala, Jeso una makosa manji. 
MRK.15.4	Ndo Pilato achimwamba vivi kahiri, “Kʼuna ra kuudzidza we, na ano atʼu anakulumbira maneno manji?” 
MRK.15.5	Ela Jeso ye kʼaudzidzire ta mwenga, na gago gachimwangalaza muno ye Pilato.
MRK.15.6	Chila ukati wa tsʼikukʼuu ya Pʼasaka, Pilato wákala una ada ya kwavugulira atʼu mufungwa mumwenga, yendakala uhadzwa ni duu ra Ayahudi. 
MRK.15.7	Ndo ukati wa tsʼikukʼuu yiyo, kwákala kuna mutʼu mumwenga aihiwaye Baraba. Yiye wákala ufungwa jela na atʼu anjine ai okala adziulaga atʼu muyuwanoni. 
MRK.15.8	Atʼu anji achimwendera Pilato, achimuvoya aahendere dza adaye. 
MRK.15.9	Pilato achiauza vivi, “Munahenza nimuvugulire mufalume wa Ayahudi?” 
MRK.15.10	Pilato wágomba vivyo, maana, wákala unamanya lwazu-lwazu kukala, makuhani abomu ámuphirika Jeso kwakwe, kwakukala, ákala anamonera chidzitso.
MRK.15.11	Ela makuhani abomu achiakalata atʼu amuvoye Pilato aavugulire Baraba. 
MRK.15.12	Pilato achiauza kahiri achiaamba, “Hʼanga yuno mumwihaye ‘Mufalume wa Ayahudi,’ munahenza nimuhendedze?” 
MRK.15.13	Ela o achigomba kʼululu kwamba, “Muulage kwa kumukotʼa misumari musalabani!” 
MRK.15.14	Pilato achiauza vivi, “Bee kwadze? Kwani wáhenda ii rani yuno mutʼungwa?” Ela o ta achikaza kupiga kʼululu kwamba, “Muulage kwa kumukotʼa misumari musalabani!”
MRK.15.15	Pilato wáhenza kurihamya ro duu ra atʼu. Ndo achiavugulira Baraba, na achamula Jeso apigwe vibokʼo. Chisha, achimulavya akaulagwe kwa kukotʼwa misumari musalabani.
MRK.15.16	Ndo shikari a Chirumi ámuhwala Jeso achenda naye ko ndani ya boma ra ye mubomu wao, na gingi yosi ya shikari yichimuzangila. 
MRK.15.17	Ao phapho achimuvika zurungi ra rangi ya zambarawe, na achilinga chiremba cha vitai vya miya, achimuvika chitswani. 
MRK.15.18	Ndo achanza kumulamusa vivi, “Hʼa kʼamuna utʼu baba mufalume wa Ayahudi?” 
MRK.15.19	Achimupiga chitswani na chidatʼa kwenda-kwenda, achimulatsʼira mahe, na achimumitʼira mavindi dza kwamba anamwabudu. 
MRK.15.20	Ariphomala kumuhenda chinyago, ámuvula ro zurungi ra zambarawe, achimuvika nguwoze. Chisha, achimulongoza kwendamuulaga kwa kumukotʼa misumari musalabani.
MRK.15.22	na achenda ta achifika phatʼu phaihiwapho Goligota kwa Chiburania, na manaye, ni “Muma wa Chitswa.” 
MRK.15.23	Achimupʼa Jeso divai yokala yitsanganywa na dawa ya kusa matsungu anwe, ela Jeso achiyirema. 
MRK.15.24	O shikari achimukotʼa misumari musalabani phapho. Chisha, achigavyana mavaloge kwa kupiga kʼura ya kʼamari. 
MRK.15.25	Ukati uo yákala ni saa tʼahu za chiramuko pho ariphomukotʼa misumari musalabani. 
MRK.15.26	Na dzulu ya musalaba wa Jeso, achikotʼa chibao chokala chidzandikwa gotuma ta aulagwe. Nago gákala ni, “
MRK.15.27	Chisha, o shikari achiakotʼa atʼu anjine airi okala ni anyangʼanyi, mumwenga mukonowe wa kulume, na munjine mukonowe wa kumotsʼo, na Jeso ye achikala adzimwika kati-kati na musalabawe.
MRK.15.30	Amba vino tserera pho musalabani udzitivye!” 
MRK.15.31	Makuhani abomu na alimu a shariya nao, ámuhenda chinyago vivyo. Ao áamba, “Wáativya atʼu anjine, ela vino ye mwenye heka, kʼadzitivya? 
MRK.15.32	Amba ye Kʼirisito, ariye ni mufalume wa Aiziraeli, vino rero naatserere kulaa phara musalabani kwa ta hwone na hukuluphire ndiye jeri.” Phapho ta okala akotʼwa misumari musalabani dza yiye nao, achimwamba dza gago.
MRK.15.33	Dzuwa ririphofika vitswani, ráanza kugwirwa, na itsʼi yiyo yosi kuchikala na dziza masaa mahahu. 
MRK.15.34	Ziriphofika saa chenda za mutsana, Jeso wárira kwa laka ra dzulu achamba, 
MRK.15.35	Ela anjine okala aimire pho phephi ariphosikira vivyo kʼaaelewere, na kwa vivyo achamba, “Sirikisani, unamwiha Eliya.” 
MRK.15.36	Ndo phapho mumwenga wao achimusengerera maruru, achitsʼatsʼa kasiku ka godoro ndani ya divai ya ngwadu, achikadunga na mudatʼa wa mwanzi, achimulambisa chisha achamba, “Nahumuloleni yiye kumba Eliya undakudzamutsereza pho musalabani.” 
MRK.15.37	Jeso achirira kwa laka ra dzulu, achitosa roho.
MRK.15.39	Na mubomu wa shikari a viha mumwenga yekala wimire mbereze ariphoona Jeso vyorira na vyokala unafa, wáamba, “Mutʼu yuyu wákala ni Mwana wa Mulungu jeri.”
MRK.15.41	Achetʼu ao ndio okala achimuhikirahikira Jeso, na ákala akudza osini kulaa Galilaya. Na kwákala kuna achetʼu anjine anji okudza Jerusalemu phamwenga naye.
MRK.15.42+MRK.15.43	Tsʼiku youlagwa Jeso, yákala ni ya kudzibambanya, kwa ta kuchidzachakwe ndiyo tsʼiku ya Sabato. Ndo kuko kwákala kuna mutʼu mumwenga aihiwaye Jesefu, muchina Arimataya. Yiye wákala ni mumwenga wa o atumia a ngambi yekala unamanyikana muno, na wákala unalolera kudza kwa Ufalume wa Mulungu. Ndo kuriphokala kunatswa, yiye wákwenda kwa Pilato photsʼi woga, achendavoya ahewe lo lufu lwa Jeso. 
MRK.15.44	Pilato kʼaaminire kukala, Jeso wákala udzefa kare. Ndo achimulagizira ye mubomu wa shikari a viha achidzamuuza. 
MRK.15.45	Na ariphoambirwa ni ye mubomu kukala, Jeso wákala udzefa jeri, achimuhenzeza Jesefu kwendaluhwala lo lufu. 
MRK.15.46	Phapho Jesefu achendagula sanza. Achidzalutsereza lo lufu, achiluvika sanza ya kitani, na achendaluzika ndani ya mbira yokala yitsongwa mwambani. Chisha, achiphimbilisa dziwe achiribinikʼiza pho muyangoni. 
MRK.15.47	Ano Maryamu muchina Magidala, na Maryamu ameye Jose, áphaona pharatʼu phatʼu ariphozikwa.
MRK.16.1	Dziloni yotuwiriza phokala Sabato yisira, Maryamu muchina Magidala, Salome na Maryamu ameye Jakobo, águla mavumba ga kwendaluphaka lufu lwa Jeso. 
MRK.16.2	Tsʼiku ya mwanzo wa juma ra Ayahudi
MRK.16.3+MRK.16.4	Mo njirani, ákala anenda achiuzana vivi, “Ni ani yendakwendahuphimbilisira dziwe ariuse pho muyango wa yo mbira?” Dziwe riro rákala ni bomu muno. Ela ariphofika, áona dziwe ridziuswa kare. 
MRK.16.5	O achetʼu ariphophenya mo mbirani, ámona mwanalume mumwenga yekala uvala valo dzeruphe tsetsetse, usegere upande wa kulume wa phokala phalazwa lufu lwa Jeso, na ao achogofyerwa muno. 
MRK.16.6	Ela ye mwanalume achiaamba, “Tsʼogofyerweni! Ninamanya kukala, munamutsakula Jeso muchina Nazareti, ariyekotʼwa misumari musalabani. Bee, yiye ufufuka kʼamo mumu. Lolani phokala ulazwa. 
MRK.16.7	Kwa vivyo, mwimwi vivi endani muka-aambire anafunzie, na kamwe Pʼetero vya kukala, vivi unamulongolera kwenda Galilaya. Yiye mundakwendamona kuko dza arivyomwamba.”
MRK.16.8	O achetʼu achilaa mo mbirani, ela achikala adzangalala, na anatetema kwa woga. Chisha, achiuka mairo na kogofyerwa muno ta achikala kʼaaidima kumwambira mutʼu mo njirani godzogaona.
MRK.16.9	Jeso ariphofufuka yo tsʼiku ya mwanzo wa juma ra Ayahudi
MRK.16.10	Ndo Maryamu achenda-aambira aratʼu okala, akala phamwenga na Jeso, na ukati uo ákala anashononeka na kurira. 
MRK.16.11	Ela ao ariphosikira vya kukala Jeso u moyo, na ta yiye wákala udzimona, ao kʼaamukuluphirire vivyo.
MRK.16.12	Gariphochira gago, Jeso wáalairira anafunzie airi, na wákala ugaluka chivinjine. Anafunzi ao ákala alaa ko Jerusalemu. 
MRK.16.13	Ndo ariphomumanya yiye ni ani, áuya achenda-aambira o anziao, ela o kʼaakuluphirire vivyo.
MRK.16.14	Musindikizowe, Jeso wáalairira aratʼu anafunzie kumi na mumwenga ukati okala anarya. Ndo yiye achiagombera muno kwa kutsʼakuluphira kwao, na chiphurye chao, maana, ao kʼaakuluphirire aratʼu okala adzimona phokala ufufuka. 
MRK.16.15	Ndo achiaamba, “Mwimwi endani kwa atʼu osi chila itsʼi, mukaasumurire Nguma Mbidzo. 
MRK.16.16	Na yeyosi yendakuluphira na kubatizwa, undativywa. Ela yeyosi yendarema kunikuluphira, undalamulwa. 
MRK.16.17	Na aratʼu ondokuluphira, andahenda gaga: andalavya pʼepʼo kwa dzina rangu, na andagomba kwa viryomo viphya vinjine. 
MRK.16.18	Ao achigwira nyoka, na achinwa shumu, vivyo kʼavindaahenda vii. Na andaaikira mikono akongo kwavoyera, nao andaphola.”
MRK.16.20	Ela o anafunzi áhwala chiwango, ndo achanza kusumurira neno ra Mulungu chila phatʼu. Bwana Jeso achihenda kazi phamwenga nao, na zo dalili za kwangalaza zozihenda, záahenda atʼu anji akuluphire kukala, o udzumbe wao wákala ni wa jeri.
LUK.1.1	Kwa mwishimiwa Teofilo,
LUK.1.1	Atʼu anji áhenda vyao aidimavyo kwandika dzulu ya maneno garatʼu garigo gáhendeka kati yehu. 
LUK.1.2	Ao áandika garatʼu genye hurigoambirwa ni o atʼu ohendagaona na matso maneno gago hangu pho mwanzo, na ao ndio osema o udzumbe wa Mulungu. 
LUK.1.3	Ndo kwahivira mimi nami nidzikala nichigalola tʼotʼotʼo, na kulilikana dzulu ya maneno gago gosi hangu pho mwanzo, nidzona ni baha mimi nami nikwandikire kwa kugapangatʼo, uwe mwishimiwa Teofilo, 
LUK.1.4	kwa ta nawe widime kumanya ujeri wa maneno garatʼu urigofunzwa.
LUK.1.6	Zakariya na muchewe ákala osi ni atʼu ahendao ga haki jeri, na ákala kʼaana ila kwa ákala adzidzilavira tsetsetse kutuwa shariya, na malagizo gosi ga Mulungu. 
LUK.1.7	Ela ákala kʼa-aajaliwirwe kupata ana, mana, Elizabeti wákala ni tʼasa, na ta chisha osi airi ákala atsakala muno.
LUK.1.8+LUK.1.9	Tsʼiku mwenga, rákala ni jiba ra chirundu cha ano Zakariya kuhenda kazi ya ukuhani mbere za Mulungu. Na makuhani ákala niapige kʼura ya kʼamari, atsagule kuhani mumwenga yendaphenya Hekaluni kwa ta afukize ubani. Ndo tsʼiku yiyo, kʼura yichimugwerera Zakariya, na achiphenya Hekaluni ra Mulungu kwendafukiza ubani, na 
LUK.1.10	duu ra atʼu richikala rirundikana pho phonze kuvoya ukati phokala o ubani unafuka. 
LUK.1.11	Ndo malaika wa Bwana achimulairira Zakariya mo ndani ya Hekalu, achiima upande wa kulume wa cho chijaja cha kufukizira ubani. 
LUK.1.12	Zakariya ariphomona, wádziuhuka, na achogofyerwa muno. 
LUK.1.13	Ela ye malaika achimwamba, “Utsʼogophe Zakariya, mana, mavoyogo ga chila tsʼiku gasikirwa ni Mulungu, na mucheo undainjiza na avyale mwanalume, nawe undamuhatsʼa Johana. 
LUK.1.14	Uwe undahamirwa muno na usikiretʼo, na atʼu anji andahamirwa ni kuvyalwakwe, 
LUK.1.15	mana, yiye undakala mutʼu mubomu mbere za Bwana Mulungu. Yiye kʼandanwa divai hebu uchi wowosi, na undaudzazwa Roho wa Mulungu kulaira ndanini mwa ameye. 
LUK.1.16	Yiye undaalongoza Aiziraeli anji kuuya kwa Bwana Mulungu wao. 
LUK.1.17	Yiye undakala chiroho, na ahende widimi dza mugomvi wa Mulungu Eliya, na undamulongolera Bwana amutsengere njiraye, kwa kwatsanganya atumia na ana ao, na undaahenda atʼu otsʼomogopha Mulungu akale na maazo ga kuhenda ga haki.”
LUK.1.18	Zakariya phapho ye malaika achimwamba, “Ni utʼu wani ondoonyesa kukala, godzogagomba ni ga jeri? Maana, mimi na muche wangu bee, hudzitsakala.” 
LUK.1.19	Ye malaika achimuudzidza achimwamba, “Mimi ni Gaburaeli nikalaye kwa Mulungu, na yiye udzinihuma nidze nigombe nawe, kukwambira yiyi nguma mbidzo. 
LUK.1.20	Na bee sirikisa wahi, vivi undafungwa kauli ta yo tsʼiku yondolairira maneno gago, kwakukala, kʼuukuluphirire udzumbe wangu ondokudzachimira tsʼikuze zichifika.”
LUK.1.21	Ukati uo wenye aratʼu atʼu okala anamutariza Zakariya ákala adzangalala ariphomona utowa muno mo Hekaluni. 
LUK.1.22	Aripholaa konze, kʼaidimire kugomba nao. Ndo ao atʼu achimanya kare kukala, wákala udzona ono mo Hekaluni. Ndo kwakukala, wákala ufungwa kauli, achihendaatsuphira mikono kwaamba auke.
LUK.1.23	Jibare ra kufukiza ubani Hekaluni ririphosira, wáuya kwakwe mudzini. 
LUK.1.24	Ariphokwenda kwakwe mudzini, muchewe Elizabeti kʼatowere achiinjiza kare, naye kʼalaire nyumbani ta myezi mitsano yenye. Yiye wákala achigomba achamba, 
LUK.1.25	“Gaga gáhendwa ni Mulungu mwenye, na udziniusira waibu okala ninao mbere za atʼu.”
LUK.1.26	Elizabeti phokala tʼumboye ni mwezi wa handahu, malaika Gaburaeli wáhumwa ni Mulungu ende mudzi wa Nazareti ko jimbo ra Galilaya, 
LUK.1.27	kwa musichana mumwenga yekala kʼadzangwe kumanya mulume aihiwaye Maryamu. Maryamu wákala ni wendengwa wa Jesefu yekala ni wa murere wa mufalume Daudi. 
LUK.1.28	Malaika achendaphenya nyumbani mwa Maryamu achimulamusa. Chisha achimwamba, “Wáajaliwa mwanamuche uwe, Bwana u phamwenga nawe!” 
LUK.1.29	Ela Maryamu ariphosikira maneno gago wáyugika muno na achaza vivi, “Maneno gano gana maana, yani?” 
LUK.1.30	Ndo phapho ye malaika achimwamba, “Maryamu, utsʼogophe, Mulungu udzikwajaliya. 
LUK.1.31	Na sirikisa wahi: undainjiza, na uvyale mwanalume uriye undamuhatsʼa Jeso. 
LUK.1.32	Yiye undakala mubomu, na undaihiwa Mwana wa Mulungu Ariye Dzulu kuchira osi, na Bwana Mulungu undamupʼa chihi cha utawali cha mukarewe mufalume Daudi. 
LUK.1.33	Ndo undatawala murere wa Jakobo ta kare na kare, na utawaliwe kʼaundasika.”
LUK.1.34	Phapho Maryamu achimuudzidza achimwamba vivi, “Bee vindaidimikikadze vyo, na ta mino ni musichana niriye tsʼidzangwe kukala na mulume?” 
LUK.1.35	Malaika achimuudzidza achimwamba, “Roho wa Mulungu undakutsererera, na widimi wa Mulungu Ariye Dzulu kuchira osi undakukudzirira. Kwa vivyo, mwana yendamuvyala undaihiwa mutakatifu, ariye ni Mwana wa Mulungu ariye u dzulu kuchira osi. 
LUK.1.36	Na chisha, kala uchimanya kukala, ta mubario Elizabeti aambwaye ni tʼasa na utsakala, bee vivi wáinjiza mwanalume ta mwezi uu ni wakwe wa handahu. 
LUK.1.37	Maana, kʼakuna rotsʼoidimikika kwa Mulungu.” 
LUK.1.38	Maryamu achamba, “Mimi ni muhendikazi wa Bwana, kwa vivyo nanihenderwe dza vyodzamba uwe.” Kufikira phapho, ye malaika achiuka.
LUK.1.39	Ziriphochira tsʼiku chʼachʼe, Maryamu wáfunga charo achenda maruru ta mudzi umwenga urio myango ya Judea. 
LUK.1.40	Kuko wákwendaphenya nyumbani mwa Zakariya, na achimulamusa Elizabeti. 
LUK.1.41	Naye Elizabeti aripholamuswa ni Maryamu tu, mwana mo mwakwe ndanini achisumba kwa raha, na Elizabeti achiudzalwa ni Roho wa Mulungu, 
LUK.1.42	na achigomba kwa laka ra dzulu achamba vivi, “Uwe Maryamu wáajaliwa kuchira ache osi, na ye mwana yendamuvyala wáajaliwa vivyo naye!” 
LUK.1.43	Elizabeti achenderera kwamba, “Uu! Mino ni ani ta ameye Bwana wangu adze kwangu! 
LUK.1.44	Maana, uwe phodzonilamusa tu, mwana mumu mwangu ndani akasumba kwa raha. 
LUK.1.45	Baha uwe uriyekuluphira kukala, garatʼu goambirwa ni Mulungu gandachimira.”
LUK.1.46	Phapho Maryamu achiimba wira uu,
LUK.1.46	“Moyo wangu unamulika Mulungu,
LUK.1.47	na roho yangu yinahamirwa kwa Mulungu Mutivyi wangu.
LUK.1.48	Na kwanzira vivi, atʼu a vivyazi vyosi andaniiha mutʼu yeajaliwa,
LUK.1.49	mana, Mwenyezi Mulungu udzinihendera mabomu,
LUK.1.49	na dzinare ni takatifu.
LUK.1.50	Yiye wonera mbazi aratʼu amogophao,
LUK.1.50	kulaa chivyazi ta chivyazi.
LUK.1.51	Uhenda maneno mabomu na widimiwe:
LUK.1.51	udziatsamusa atʼu adzivunyao na mipango yao yosi:
LUK.1.52	udziatiya atʼu apʼore.
LUK.1.53	Enye nzala udziamvunya na vitʼu vidzo,
LUK.1.53	na matajiri udziaricha ende mikono miphuphu.
LUK.1.54	Wá-aaviza achina Iziraeli ahendikazie,
LUK.1.54	na kʼachinyalire chilaganeche choalaga akare ehu.
LUK.1.55	na chisha, undaenderera kwaonera mbazi ta kare na kare.”
LUK.1.56	Na Maryamu wásagala kwa ano Elizabeti ta myezi mihahu, ndo achiuya kwao mudzini.
LUK.1.57	Ukatiwe wa kudzivugula Elizabeti wáfika, na achivyala mwanalume. 
LUK.1.58	Anzie na mbarize ariphosikira nguma yiyo ya kukala, Mulungu wákala udzimonera mbazi, áhamirwa dza yiye.
LUK.1.60	Ela ameye achamba, “Hʼa-a, tsʼivyo, naahatsʼwe Johana.” 
LUK.1.61	O achimwamba, “Bemba kʼaahatsʼa Johana aa kwao mbarini?” 
LUK.1.62	Ndo achimutsuphira mukono abaye kumuuza angehenza mwanawe ahatsʼwe ani. 
LUK.1.63	Naye achivoya chibao cha kwandika na achandika vivi, “Dzinare ni Johana.” Osi phapho achangalala. 
LUK.1.64	Na phapho kare lulimi na laka lwa Zakariya luchivugulwa, achiidima kugomba kahiri, na achimulika Mulungu.
LUK.1.65	O anziao osi achangalala, na nguma zizo zichigotʼa chila phatʼu ko myango ya Judea.
LUK.1.66	Osi osikira maneno gago áaza myoyoni mwao, na achiuzana vivi, “Mwana ye undakala mutʼu wa chidzedze? Maana, widimi wa Mulungu wákala u lwazu kukala, u phamwenga naye.”
LUK.1.67	Zakariya abaye Johana wáudzalwa ni Roho wa Mulungu, na achisema udzumbe wa Mulungu. Yiye wáamba,
LUK.1.68	“Naalikwe Bwana Mulungu wa Aiziraeli,
LUK.1.68	mana, ukudza-aaviza, na kwativya atʼue,
LUK.1.69	na udzihupʼa Mutivyi mwenye widimi,
LUK.1.69	ariye ni wa murere wa Daudi, muhendikaziwe.
LUK.1.70	Mulungu wálaga pho pʼindi kwa njira ya agomvie atakatifu kukala,
LUK.1.71	undahutivya kulaa kwa adawa ehu,
LUK.1.71	na kulaa kwa atʼu osi odzohumena.
LUK.1.72	Yiye wáamba undaasamehe akare ehu,
LUK.1.72	na akumbikire chilaganeche chitakatifu.
LUK.1.73	Mulungu wámulaphira chilagane mukare wehu Burahemu kukala,
LUK.1.74	undahutivya kulaa kwa adawa ehu
LUK.1.74	kwa ta humuhikirehikire photsʼi woga,
LUK.1.75	na hukale hu atakatifu, na kuhenda ga haki mbereze
LUK.1.75	tsʼiku zosi ta kufa kwehu.
LUK.1.76	mugomvi wa Mulungu Ariye Dzulu ya osi,
LUK.1.76	mana, undamulongolera Bwana umutsengere njiraye,
LUK.1.77	kwa kwamanyisa atʼue kukala,
LUK.1.77	andativywa kwa kusamehewa dambi zao.
LUK.1.78	Mulungu wehu una mbazi,
LUK.1.78	na undareha mwanga wa kungʼala wa kutivya,
LUK.1.78	uhudzirire kulaa dzulu,
LUK.1.79	uhufunulire hugwire njira ya reri.”
LUK.1.80	Ye mwanache wákula achikomala chiroho, na achendasagala nyika ta ukati ariphokudzadzimanyisa kwa Ayahudi.
LUK.2.1	Kaisari Augusito wálagizira atʼu osi okala a tsʼini ya utawaliwe atarwe. 
LUK.2.2	Kutarwa kwa atʼu kuko kwákala ni kwa mwanzo, ukati Kireniyo ariphokala ndiye gavuna wa jimbo ra Siriya. 
LUK.2.3	Na chila mutʼu wákwendadzandikishira kwao-kwao.
LUK.2.4	Ndo Jesefu wábanda charo kulaa mudzi wa Nazareti urio Galilaya, ta mudzi wa Betelehemu urio jimbo ra Judea, kovyalwa mufalume Daudi, mana, wákala ni wa murere wa ye Daudi. 
LUK.2.5	Na Jesefu wákwendadzandikisha phamwenga na wendewe Maryamu yekala ukomalirwa. 
LUK.2.6+LUK.2.7	Ariphofika kuko ákwendayona nyumba ya ajeni yidziudzala atʼu kare. Kwa vivyo, achendaphenya dzibanda ra ngʼombe. Na phokala acheri kuko, Maryamu tsʼikuye ya kudzivugula yáfika, na achidzivugula mwanawe wa kwanza mwanalume. Achimufinikʼira nguwo, na achimulaza ndani ya sanduku ra kupʼira nyasi ngʼombe.
LUK.2.8	Pʼande zizo za phephi-phephi na o mudzi wa Betelehemu, kwákala kuna arisa okala achichesa kurinda mifugo yao. 
LUK.2.9	Ndo malaika wa Mulungu achialairira maruru, na mungʼalo wa Mulungu uchiamwirikira kʼanda zosi. Phapho ao arisa achogofyerwa muno, na 
LUK.2.10	ye malaika achiaamba, “Mutsʼogophe! Maana, nidzimurehera Nguma Mbidzo yondoahamira muno atʼu osi. 
LUK.2.11	Rero Mutivyi wenu uvyalwa ko Betelehemu mudzi ovyalwa mufalume Daudi, na ndiye Kʼirisito Bwana. 
LUK.2.12	Mwimwi mundakwendaona dalili zizi: mundakwendaona mwana mutsanga ufinikʼirwa nguwo, na ulazwa ndani ya sanduku ra kupʼira nyasi ngʼombe.”
LUK.2.13	Na phapho kare, duu bomu ra malaika a mulunguni achigwirikana na ye malaika yekala unagomba na o arisa, achimulika Mulungu kwa kwamba,
LUK.2.14	“Mulikeni Mulungu ko dzulu mulunguni,
LUK.2.14	na reri duniani kwa atʼu aajaliwao ni Mulungu!”
LUK.2.15	Ao malaika ariphouka kuuya mulunguni, o arisa áambana, “Hindeni mwenga kwa mwenga ta mudzi wa Betelehemu, hukagaoneni gaga godzambirwa ni malaika wa Mulungu.” 
LUK.2.16	Ndo hinyo achenda mairo, na achendamona Maryamu na Jesefu, na ye mwana wao mutsanga ulazwa ndani ya sanduku ra kupʼira nyasi ngʼombe. 
LUK.2.17	Ao arisa ariphomona ye mwana, achiaambira atʼu osi nguma yokala malaika udziaambira dzulu ya ye mwana. 
LUK.2.18	Osi osikira gago gosemwa ni o arisa áangalala. 
LUK.2.19	Ela Maryamu ye wágaika moyoni maneno gago gosi, na achikala achililikana dzuluye. 
LUK.2.20	Na o arisa achiuya kwao mifugoni na kuno achikala anamulika Mulungu kwa gosi gokala adzambirwa na kona, mana, gosi gákala dza vyokala adzambirwa ni ye malaika.
LUK.2.22	Ukati wa Jesefu na Maryamu wa kudzitakasa wáfika dza vyokala vinahenzwa ni Shariya ya Musa. Ndo achimuhwala ye mwana wao achenda naye Jerusalemu, kwa ta akamulavye mbere za Mulungu, 
LUK.2.23	dza yirivyoandikwa Shariyani ya Bwana kukala, “Chila musundula sanzu wa chilume kulaa chila nyumba naatakaswe na alaviwe kwa Bwana.” 
LUK.2.24	Chisha, ákala akwenda kamare kulavya makafara ga ngiya airi, hebu ana ngiya manga airi dza vyokala vinahenzwa ni Shariya ya Mulungu.
LUK.2.25	Ukati uo kuko Jerusalemu, kwákala kuna mutʼu mumwenga yekala unahenda ga haki, na wádzilavya kumuhikirahikira Mulungu tsetsetse aihiwaye Simioni. Yiye wákala una pʼola ya kona Mulungu achitivya Aiziraeli, na wákala u chiroho. 
LUK.2.26	Na Roho wa Mulungu wákala udzimufunulira kukala, kʼandafa photsʼimona ye Kʼirisito wa Bwana Mulungu yekala ulagwa. 
LUK.2.27	Ndo kwa kulongozwa ni Roho wa Mulungu, Simioni wáphenya Hekaluni, na avyazi a Jeso ariphomureha Hekaluni mwana wao, kwa ta amuhendere dza vyokala vinahenzwa ni Shariya, 
LUK.2.28	Simioni achimuhwala ye mwana achimugwiririra mwakwe mikononi, na achimulavira mumvera Mulungu achamba,
LUK.2.29	“Vivi Bwana Mulungu, udzichimiza chilaganecho
LUK.2.29	ta nikafa dza rero mimi muhumikio ninenda razi.
LUK.2.30	Maana, nidzimona Mutivyi na matso gangu mwenye,
LUK.2.31	Mutivyi yedzimuhuma kwa atʼu osi.
LUK.2.32	na undaahenda Aiziraeli ario ni atʼue amanyikane.”
LUK.2.33	Abaye Jeso na ameye ákala adzangalazwa ni maneno gokala ganagombwa ni Simoni dzulu ya ye mwana wao. 
LUK.2.34	Phapho Simioni achiahatsʼa, chisha achimwamba Maryamu ameye ye mwana, “Aiziraeli anji kʼaandamukuluphira mwana yuyu, na ndo ta andalamulwa ni Mulungu. Ela anjine o andamukuluphira, nao ativywe. Na undangʼaza henzo ra Mulungu, na atʼu anji andamupinga 
LUK.2.35	na maazo gao gandangʼazwa lwazu-lwazu. Na uwe mwenye undasikira utsungu muno mwako rohoni.”
LUK.2.36	Na phákala phana mugomvi wa Mulungu mumwenga wa chiche, muchetʼu mukare aihiwaye Ana mwanangwa wa Fanueli, yekala ni Mwasheri. Muchetʼu yuyu wákala ni gungu. Yiye ariphohwalwa wásagala na mulumewe myaka mifungahe tu, na mulume achifa. 
LUK.2.37	Ndo achirichwa gungu kulaira phapho ta ukati uo wákala ni muchetʼu mukare wa myaka mirongo minane na mine (84). Na ukati uo wosi wákala usagala Hekaluni achifunga na kuvoya usiku na mutsana. 
LUK.2.38	Ndo saa yiyo yenye wádzilavya mbere achimulavira mumvera Mulungu, na achisema nguma ya ye mwana kwa atʼu osi okala analolera Mulungu aativye achina Jerusalemu.
LUK.2.40	Kuko mwana wao achikula na mamura, achiudzala hekima, na Mulungu achenderera kumuhatsʼa.
LUK.2.42	Ndo ariphokala mwana wao Jeso uhenda myaka kumi na miiri, ao ákwenda naye ko tsʼikukʼuuni dza yirivyokala ada yao. 
LUK.2.43	Tsʼikukʼuu yiriphosira, áanza charo cha kuuya kwao, ela Jeso ye achisala ko Jerusalemu photsʼi avyazie kumanya. 
LUK.2.44	Ao avyazie áona dza kwamba u kati ya ro duu ra acharo. Kwa vivyo, o aenenda charo cha tsʼiku nzima, ndo achanza kumuuzira-uzira kati ya mbari zao, na asena ao. 
LUK.2.45	Ariphokala kʼaamonere, áuya Jerusalemu kwenda achimutsakula. 
LUK.2.46	Tsʼiku ya hahu, ákwendamona Hekaluni usegere na alimu a shariya, unaasirikisa na kwauza maswali, 
LUK.2.47	na osi osikira manenoge, áangalazwa ni ko kumanyakwe na maudzidzige. 
LUK.2.48	Avyazie ariphomona áangalala, na ameye achimuuza vivi, “Mwanangu, heka unahutsosa vino? Mimi na abayo hangu dzuzi hunakutsakula ta kʼahurya chitʼu.” 
LUK.2.49	Ela ye achiaudzidza achiaamba, “Mayo, kwadze mwákala munanitsakula? Kʼamumanyire mwi kukala, nákala ninahenzeka nikale nyumbani kwa Baba?” 
LUK.2.50	Ela o avyazie kʼaamanyire chotuma ta agombe gago.
LUK.2.51	Ndo Jeso phapho achiuya phamwenga na avyazie ta mudzi wa Nazareti, na achikala unaasikiza muno. Ela ameye wágaika mwakwe moyoni maneno gago gosi. 
LUK.2.52	Naye Jeso achenderera kukula na mamurage, achikaza kupata hekima na achikaza kuhatsʼwa ni Mulungu, na kuhenzwa ni atʼu nao.
LUK.3.1+LUK.3.2	Kaisari Tʼiberiyo ariphokala uhenda myaka kumi na mitsano (15) ya kutawala Rumi, Mulungu wámwamba Johana mwana wa Zakariya yekala u nyika, asumurire nenore. Ukati uo Pʼonitiyo Pilato wákala unatawala jimbo ra Judea, Herode
LUK.3.3	Ndo Johana achenda pʼande zosi zodziphakana na muho wa Jorodani, achikala unasumurira kukala, ni seti atʼu atye na abatizwe, kwa hata Mulungu aasamehe dambi zao. 
LUK.3.4	Gago gálairira dza mugomvi wa Mulungu Isaya arivyoandika mwakwe chitabuni kukala,
LUK.3.4	“Kuna mutʼu unagomba kwa laka ra dzulu ko nyika unaamba:
LUK.3.4	‘Mutsengereni Bwana njiraye,
LUK.3.4	yiikeni tititi mikondoye.
LUK.3.5	Chila detʼe narisirirwe,
LUK.3.5	chila mulima na mwango nayiikwe reri mwenga,
LUK.3.5	phenye ngurai naphaikwe tititi,
LUK.3.5	njira mbii-mbii nazitengezwe zikale mbidzo.
LUK.3.6	Na chila mutʼu undawona wokofu
LUK.3.6	ulaao kwa Mulungu!’ ”
LUK.3.8	Hʼa vivi bee onyesani kwa mahendo kukala mwátya. Tsʼoneni munaidima kuchimbira kutiywa akili ni Mulungu kudzako kwa kwamba ‘Abayehu ni Burahemu.’ Mana ninamwambira kukala, Mulungu unaidima kugagaluza mawe gaga gakakala anangwa a Burahemu. 
LUK.3.9	Tsoka ridziunulwa kare vivi, na chila muhi otsʼivyala matunda mbidzo undatemwa wochwe.”
LUK.3.10	Duu ra atʼu achimuuza vivi, “Bee huhendedze sambi?” Johana achiaudzidza achiaamba, 
LUK.3.11	“Mwenye mavalo ga ndani mairi, mwenga naamupʼe yetsʼina, na mwenye leu naagavye anzie.” 
LUK.3.12	Atosi a kodi ra miyo nao achidza kwa ta abatizwe, na achimuuza vivi, “Mwalimu, huhendedze sino?” 
LUK.3.13	Johana achiaamba, “Mutsʼivoye kodi ra miyo kuchira chiwango choikwa.” 
LUK.3.14	Shikari nao achimuuza achimwamba, “Hanga sino swi huhendedze?” Johana achiaudzidza achiaamba, “Mutsʼiuhuse-uhuse atʼu kwa muhongwe, hebu kumulumbira mutʼu ulongo. Toshekani na mishahara yenu tu.”
LUK.3.15	Osi ákala analolera kudza kwa Mutivyi, na ndo phapho achanza kudziuza mwao myoyoni dzulu ya Johana, “Akale yuyu ndiye ye Kʼirisito?” 
LUK.3.16	Phapho Johana achiaambira osi kukala, “Mimi ninamubatiza na madzi tu, ela mutʼu wa widimi muno kuriko mimi, undakudza, ariye tsʼiwirya ta kukala muhendikaziwe wa kumuvula virahu. Yiye undamubatiza na Roho wa Mulungu, na moho. 
LUK.3.17	Na yiye unga dza mutʼu yedzigwira lungo mwakwe mikononi, aphetʼe nganu ayitiye chitsagani, na makʼoya akagaoche na moho otsʼofisika.”
LUK.3.18	Kwa gago na manjine manji, Johana wáasumurira atʼu Nguma Mbidzo na kwadinira agaluze njira zao. 
LUK.3.19	Ela Johana wámona Herode Anitipa mufalume wa jimbo ra Galilaya, kukala ni mulongo, na achimugombera kwakukala, wákala udzimutorosa Herodiya mukaza nduguye. Na chisha, achimugombera kahiri kwa mai gosi manjine gokala udzigahenda. 
LUK.3.20	Ndo Herode Anitipa achonjeza uiwe kwa kumufunga Johana.
LUK.3.21	Atʼu osi ariphobatizwa, Jeso naye wábatizwa. Na ariphokala unavoya, mbingu zichifunuka, 
LUK.3.22	na Roho wa Mulungu yemutsererera na umbo dza ra ngiya achidzamudulama. Laka kulaa mulunguni richisikirika richamba,
LUK.3.22	“Uwe u Mwanangu nikuhenzaye,
LUK.3.22	na uwe mimi unanihamira.”
LUK.3.23	Jeso ariphoanza kaziye mbere za atʼu, wákala una myaka yifikayo mirongo mihahu (30) hivi, na atʼu áona dza kwamba wákala ni mwana wa Jesefu,
LUK.3.23	ariye abaye wákala ni Heli.
LUK.3.24	Heli wákala ni mwana wa Matati,
LUK.3.24	na Matati naye wákala ni mwana wa Lawi.
LUK.3.24	Lawi wákala ni mwana wa Meliki,
LUK.3.24	Meliki wákala ni mwana wa Janai,
LUK.3.24	na Janai naye wákala ni mwana wa Jesefu.
LUK.3.25	Jesefu wákala ni mwana wa Matatiya,
LUK.3.25	Matatiya wákala ni mwana wa Amosi,
LUK.3.25	na Amosi naye wákala ni mwana wa Nahumu.
LUK.3.25	Nahumu wákala ni mwana wa Hesili,
LUK.3.25	Hesili wákala ni mwana wa Nagai,
LUK.3.26	Nagai wákala ni mwana wa Maati,
LUK.3.26	Maati wákala ni mwana wa Matatiya,
LUK.3.26	Matatiya wákala ni mwana wa Shemeni,
LUK.3.26	Shemeni wákala ni mwana wa Joseki,
LUK.3.26	na Joseki naye wákala ni mwana wa Juda.
LUK.3.27	Juda wákala ni mwana wa Johanani,
LUK.3.27	Johanani wákala ni mwana wa Resa,
LUK.3.27	Resa wákala ni mwana wa Zerubabeli,
LUK.3.27	Zerubabeli wákala ni mwana wa Shealitiyeli,
LUK.3.27	na Shealitiyeli naye wákala ni mwana wa Neri.
LUK.3.28	Neri wákala ni mwana wa Meliki,
LUK.3.28	Meliki wákala ni mwana wa Adi,
LUK.3.28	Adi wákala ni mwana wa Kosamu,
LUK.3.28	Kosamu wákala ni mwana wa Elamadamu,
LUK.3.28	na Elamadamu naye wákala ni mwana wa Eri.
LUK.3.29	Eri wákala ni mwana wa Joshuwa,
LUK.3.29	Joshuwa wákala ni mwana wa Eliyezeri,
LUK.3.29	Eliyezeri wákala ni mwana wa Jorimu,
LUK.3.29	Jorimu wákala ni mwana wa Matati,
LUK.3.29	na Matati naye wákala ni mwana wa Lawi.
LUK.3.30	Lawi wákala ni mwana wa Simioni,
LUK.3.30	Simioni wákala ni mwana wa Juda,
LUK.3.30	Juda wákala ni mwana wa Jesefu,
LUK.3.30	Jesefu wákala ni mwana wa Jonamu,
LUK.3.30	na Jonamu naye wákala ni mwana wa Eliakimu.
LUK.3.31	Eliakimu wákala ni mwana wa Meleya,
LUK.3.31	Meleya wákala ni mwana wa Mena,
LUK.3.31	Mena wákala ni mwana wa Matata,
LUK.3.31	Matata wákala ni mwana wa Natani,
LUK.3.31	na Natani naye wákala ni mwana wa Daudi.
LUK.3.32	Daudi wákala ni mwana wa Jese,
LUK.3.32	Jese wákala ni mwana wa Obedi,
LUK.3.32	Obedi wákala ni mwana wa Boazi,
LUK.3.32	Boazi wákala ni mwana wa Shela,
LUK.3.32	Shela wákala ni mwana wa Nashoni,
LUK.3.33	Nashoni wákala ni mwana wa Aminadabu,
LUK.3.33	Aminadabu wákala ni mwana wa Adimini,
LUK.3.33	Adimini wákala ni mwana wa Arini,
LUK.3.33	Arini wákala ni mwana wa Hesironi,
LUK.3.33	Hesironi wákala ni mwana wa Pʼeresi,
LUK.3.33	na Pʼeresi naye wákala ni mwana wa Juda.
LUK.3.34	Juda wákala ni mwana wa Jakobo,
LUK.3.34	Jakobo wákala ni mwana wa Isaka,
LUK.3.34	Isaka wákala ni mwana wa Burahemu,
LUK.3.34	Burahemu wákala ni mwana wa Tʼera,
LUK.3.34	Tʼera wákala ni mwana wa Nahori,
LUK.3.35	na Nahori naye wákala ni mwana wa Serugi.
LUK.3.35	Serugi wákala ni mwana wa Reu,
LUK.3.35	Reu wákala ni mwana wa Pʼelegi,
LUK.3.35	Pʼelegi wákala ni mwana wa Eberi,
LUK.3.35	Eberi wákala ni mwana wa Shela,
LUK.3.36	na Shela naye wákala ni mwana wa Kainani.
LUK.3.36	Kainani wákala ni mwana wa Arifakisadi,
LUK.3.36	Arifakisadi wákala ni mwana wa Shemu,
LUK.3.36	Shemu wákala ni mwana wa Nuhu,
LUK.3.36	na Nuhu naye wákala ni mwana wa Lameki.
LUK.3.37	Lameki wákala ni mwana wa Matusela,
LUK.3.37	Matusela wákala ni mwana wa Henoko,
LUK.3.37	Henoko wákala ni mwana wa Jaredi,
LUK.3.37	Jaredi wákala ni mwana wa Mahalaleli,
LUK.3.37	na Mahalaleli naye wákala ni mwana wa Kainani.
LUK.3.38	Kainani wákala ni mwana wa Enosi,
LUK.3.38	Enosi wákala ni mwana wa Seti,
LUK.3.38	Seti wákala ni mwana wa Adamu,
LUK.3.38	na Adamu naye wákala ni wa Mulungu.
LUK.4.1	Ndo Jeso ariphobatizwa muho wa Jorodani, wáuka udziudzalwa ni Roho wa Mulungu, na achilongozwa ni ye Roho kwenda nyika. 
LUK.4.2	Kuko wákwendakala tsʼiku mirongo mine (40), na achijezwa ni Shetani. Ukati uo wosi kʼarirye chochosi, na unamala tsʼiku zizo wákala unasikira nzala muno. 
LUK.4.3	Ndo ye Shetani achimwamba, “Kwahivira uwe u Mwana wa Mulungu, rigaluze dziwe rino rikale mukahe.” 
LUK.4.4	Jeso achimuudzidza achimwamba, “Gáandikwa Maandikoni ga Mulungu kukala, ‘Mukahe hicheye tsʼio umuhendao mutʼu akale na uzima.’ ”
LUK.4.5	Ndo Shetani achimuhwala ta dzulu, achimonyesa maruru-maruru itsʼi zosi za dunia. Chisha achimwamba, 
LUK.4.6	“Nindakupʼa widimi wa itsʼi zosi zizi na utajiri wao, kwakukala, miyo yiyi yosi náyihewa, na ninaidima kumupʼa mutʼu yeyosi nimuhenzaye. 
LUK.4.7	Ndo mino yiyi miyo yosi nindakupʼa uchikala undanabudu mimi.” 
LUK.4.8	Phapho Jeso achimuudzidza achimwamba, “Gáandikwa Maandikoni ga Mulungu kukala, ‘Mwabudu Bwana Mulunguo, na umuhikirehikire yiye hicheye tu!’ ”
LUK.4.9	Phapho Shetani achimuhwala Jeso vivi ta Jerusalemu, na achimuphirika ta dzulu ya chitsuri cha Hekalu na achimwamba, “Kwahivira uwe u Mwana wa Mulungu, dzitsuphe kulaa phapha ta photsʼi. 
LUK.4.10	Mba gáandikwa ta Maandikoni ga Mulungu kukala, ‘Mulungu undakulagizira malaikae akurinde,’ 
LUK.4.11	na chisha, gáandikwa kahiri kukala, ‘Ao andakuunula mwao mikononi, kwa hata utsʼidze ukakwala mawe.’ ”
LUK.4.13	Shetani ariphomala kumujeza kwa chila njira, wámuricha kumutarizira ukati unjine.
LUK.4.14	Gariphochira gago, Jeso wálongozwa ni Roho wa Mulungu kuuya Galilaya, na ngumaye yichigotʼa pʼande zosi za phephi-phephi. 
LUK.4.15	Kuko achanza kwafunza atʼu mwao masinagogini, na osi achimulika.
LUK.4.16	Jeso wákwenda Nazareti kutʼu korerwa, na yiriphofika tsʼiku ya Sabato achiphenya sinagogini dza yirivyokala ni adaye. Mumo achiima kwa ta asome Maandiko ga Mulungu, 
LUK.4.17	na phapho achihewa chitabu choandikwa ni mugomvi wa Mulungu Isaya, na achifunula ta phatʼu phokala phadzandikwa vivi:
LUK.4.18	kwakukala, Mulungu wánitsagula niasumurire achiya Nguma Mbidzo.
LUK.4.18	Yiye udzinihuma niaambire afungwa kukala, andakala tsare,
LUK.4.18	na atʼu otsʼoona andaona kahiri.
LUK.4.19	Mulungu udzinihuma niativye aonerwao,
LUK.4.19	na niaambire kukala,
LUK.4.19	ukati wa Bwana Mulungu wa kwativya atʼue, ufika.”
LUK.4.20	Jeso ariphomala kusoma, achichifunga cho chitabu achimupʼa ye muhendikazi wa mo sinagogini chisha achisagala: atʼu osi achimukodorera matso. 
LUK.4.21	Ndo naye achanza kwaambira kukala, “Pʼande yiyi ya Maandiko ga Mulungu yodzoyisikira nichiyisoma, yichimira rero.” 
LUK.4.22	Osi achihamirwa muno ni yiye, na achangalazwa ni manenoge madzo arigogagomba, chisha achamba, “Yuno samba ni mwana wa Jesefu?”
LUK.4.23	Jeso naye achiaamba, “Nina uhakika mundanambira maana, ya tʼadi yiyi, ‘Muganga dzilagule mwenye,’ na chisha mundaamba, ‘Garatʼu gosi hurigogasikira wágahenda ko Kaparinaumu, gahende phapha kadzidzini phenu napho.’ ” 
LUK.4.24	Achenderera kwamba, “Ninamwambira jeri, mugomvi wa Mulungu kʼakubaliwa kwao. 
LUK.4.25	Ela sirikisani wahi! Ni jeri kukala kwákala magungu manji phapha Iziraeli ukati wa Eliya. Ukati uo kʼakukalire na mvula myaka mihahu na nusu, na phachikala na nzala bomu phapha. 
LUK.4.26	Ela ta vivyo, Eliya kʼahumirwe kwa gungu rorosi phapha, atsʼiphokala wáhumwa kwa gungu mwenga yekala ta tsʼi Muyahudi, ariye wákala achisagala mudzi wa Serepita, boma ra Sidoni. 
LUK.4.27	Na chisha, phapha Iziraeli phákala atʼu anji a mahana ukati wa mugomvi wa Mulungu Elisha, na kʼakuna ta mumwenga yephozwa, atsʼiphokala Naamani tu muchina Siriya hiko yekala ta tsʼi Muyahudi.” 
LUK.4.28	Phapho osi okala a mo sinagogini átsukirwa muno ariphosikira gago. 
LUK.4.29	Chisha osi achizuka, achimugaramisha Jeso alae konze ya mudzi wao okala ujengwa dzulu ya mwango, na achimuchuchusa ta ko chidengodengoni cha o mwango kwa ta amuvoromose. 
LUK.4.30	Ela Jeso achahula kati-kati yao achenda vyakwe.
LUK.4.31	Jeso aripholaa phapho, wákwenda ta mudzi wa Kaparinaumu jimbo ra Galilaya, ariko wákala achiafunza atʼu tsʼiku za Sabato. 
LUK.4.32	Atʼu achangalazwa ni mafunzoge, mana, gákala gana widimi. 
LUK.4.33	Na mo ndani ya sinagogi mwákala muna mutʼu yekala una pʼepʼo, na achigomba kwa laka ra dzulu achamba, 
LUK.4.34	“Unaswini we Jeso muchina Nazareti? Vidze, udzikudzahuhangamiza? Ninakumanya uwe u ani. Uwe u Mutakatifu wa Mulungu!” 
LUK.4.35	Ela Jeso achimuchemera ye pʼepʼo achamba, “Nyamala! Mulae mutʼu yuyu!” Ndo ye pʼepʼo ariphomubitʼa photsʼi ye mutʼu, achimulaa na kʼamulumizire kamare. 
LUK.4.36	Atʼu osi achangalala, achikala anauzana-uzana vivi, “Ni maneno gani gano asena! Maana, kwa widimi na mukotse unaachemera pʼepʼo alae, nao analaa jeri!” 
LUK.4.37	Ngumaye yichigotʼa chila phatʼu jimbo riro.
LUK.4.38	Jeso aripholaa mo sinagogini, wákwenda mudzini kwa Simoni. Kuko mutsedzangwa wa chiche wa Simoni wákala ni mukongo wa chiphuti, na ndo atʼu phapho achimuvoya Jeso amuphoze. 
LUK.4.39	Jeso achendamwimira phephi, achichichemera cho chiphuti, nacho chichimuricha. Ye muchetʼu achizuka kare, achanza kwahikirahikira.
LUK.4.40	Dzuwa ririphotoka, osi okala ana akongo a makongo ga aina-aina, áaphirika kwa Jeso, naye achiabandikira mikono chila mumwenga wao, na osi achiphola. 
LUK.4.41	Na atʼu anji álaiwa ni pʼepʼo, na kuno anagomba kʼululu achamba, “Uwe u Mwana wa Mulungu!” Ao pʼepʼo ákala anamumanya kukala, yiye ni ye Kʼirisito. Ela Jeso achiachemera, na kʼaahenzezere agombe rorosi, kwakukala, wákala kʼenzi ngumaye yigotʼezwe ni ao pʼepʼo.
LUK.4.42	Kunadzachakwe na chiramuko, Jeso wáuka achenda phatʼu kʼanda hicheye photsʼi atʼu. Atʼu achanza kumutsakula, na ariphomona achikulemba-lemba kwa ta atsʼiuke. 
LUK.4.43	Ela ye achiaamba, “Ninahenzwa nisumurire Nguma Mbidzo ya Ufalume wa Mulungu midzi minjine nayo, kwakukala, yiyo ndiyo yohumwa niyihende.” 
LUK.4.44	Ndo achisumurira Nguma Mbidzo masinagogini ko Judea.
LUK.5.2	Jeso achona mashuwa mbiiri zibitʼwa nanga pho kʼanda-kʼanda ya ro ziya, na o avuwi enye achikala álaa anatsukutsa vimia vyao. 
LUK.5.3	Ndo Jeso achiphenya mashuwa mwenga yokala ni ya Simoni na achimwamba, “Simoni,
LUK.5.4	Ariphomala kufunza wámwamba Simoni vivi, “Yiphirike mashuwa chinani phenye mukatsuphe vimia vyenu muvuwe mabeshe.” 
LUK.5.5	Simoni achimuudzidza, “Aa! Baye, siswi hudzihenda hwidimavyo kuvuwa usiku wosi na kʼahupatire kamare, ela kwa ta udzamba, hundatsupha vimia vivyo.” 
LUK.5.6	Na ariphotsupha vimia, achigwira mabeshe manji ta vimia vyao vichanza kukakatʼika. 
LUK.5.7	Achiaiha anziao okala a yo mashuwa yinjine adze aavize. Achidza, go mabeshe achigatiya mashuwa zosi mbiiri na zichiudzala ta zichitsuma kuhoha. 
LUK.5.8+LUK.5.9	Avuwi achangalazwa ni go mabeshe manji gogagwira. Simoni Pʼetero ariphoona gago, achimitʼa mavindi mbere za Jeso achamba, “Nidzimanya mimi ni mudambi ta tsʼiwirya kukala phamwenga nawe ta vichache!” 
LUK.5.10	Jakobo na Johana anangwa a Zebedayo okala ni avuwi dza Simoni áangalala vivyo nao. Jeso achimwamba Simoni, “Utsʼogophe, kwanzira rero undakala uchiavuwa atʼu.” 
LUK.5.11	Ndo ariphoziphirika kʼanda-kʼanda ya ziya zo mashuwa, achibitʼa nanga na achiricha gosi achimutuwa Jeso.
LUK.5.12	Tsʼiku mwenga, Jeso wákala u mudzi umwenga wa Galilaya, kuriko kwákala kuna mutʼu mumwenga yekala una mahana mwiri wosi. Mutʼu yiye ariphomona Jeso tu, wáfinikʼirika vifunefune achimuvoya Jeso achimwamba, “Bwana, nitakasa. Ninamanya unaidima kunitakasa uchihenza.”
LUK.5.13	Jeso achigolosa mukonowe achimukumba na kuno unaamba, “Ninahenza, takasika!” Phapho kare mahana gachimuricha. 
LUK.5.14	Jeso achimwamba, “Utsʼimwambire mutʼu yeyosi gaga godzokuhendera. Ela enda ukadzonyese kwa kuhani tu we, na ukalavye sadaka dza vihenzwavyo ni Shariya ya Musa, na yiyo yindaamanyisa atʼu kukala udzitakaswa.”
LUK.5.15	Ela nguma dzulu ya Jeso yichikaza kugotʼa chila phatʼu. Atʼu anji achidza kwa ta amusirikise na aphozwe makongo gao. 
LUK.5.16	Ela Jeso ye wákala ukati kwa ukati wenda phatʼu kʼanda hicheye photsʼi atʼu kwendavoya.
LUK.5.17	Tsʼiku mwenga, Jeso wákala unafunza duu ra atʼu. Kati ya ro duu ra atʼu, phákala phasegere Afarisayo, na alimu a shariya kulaa chila kadzidzi ka jimbo ra Galilaya, jimbo ra Judea na mudzi wa Jerusalemu. Phapho Bwana Mulungu wákala unamwidimisa Jeso kuphoza akongo. 
LUK.5.18	Ndo phapho pháchidza atʼu anamurehera na lutsʼatsʼa mutʼu wa kupholoza. Atʼu ao áheza kumuphenyeza nyumba yokala Jeso kwa akamwike mbereze, 
LUK.5.19	ela kʼaapatire mwanya wa kumuphenyeza kwa ro duu ra atʼu. Ndo atʼu ao achikotʼa na ngazi ta dzulu ya yo nyumba, achitsamula phatʼu ta achipata mwanya, na achimutsereza na lutsʼatsʼalwe, achimwika mbere za Jeso pho kati-kati ya ro duu ra atʼu. 
LUK.5.20	Jeso ariphoona jisi atʼu ao arivyokala na kuluphiro, wámwamba vivi ye mutʼu, “Musena, udzisamehewa dambizo.”
LUK.5.21	Ndo phapho alimu a shariya na Afarisayo achanza kudziuza vivi, “Ni mutʼu ani yuno amukufuruye Mulungu vino? Kʼakuna mutʼu aidimaye kusamehe dambi, ta atsʼiphokala Mulungu hicheye tu!” 
LUK.5.22	Ela Jeso achimanya maazo gao photsʼiambirwa ta ni mutʼu, na achiauza vivi, “Kwadze munaazavyo mwenu myoyoni? 
LUK.5.23	Ni riphiro ririro dide, ni kumwamba yuno mutʼu wa kupholoza, ‘Udzisamehewa dambizo,’ hebu ni kumwamba, ‘Unuka wenende’? 
LUK.5.24	Bee nindamonyesa vivi kukala, mimi Mutʼu yelaa dzulu nina widimi phapha duniani wa kusamehe atʼu dambi zao.” Phapho Jeso achimwamba ye mutʼu yekala upholoza, “Unuka uhwale lutsʼatsʼalo, wende vyako mudzini.” 
LUK.5.25	Ye mutʼu yekala upholoza achiunuka phapho kare mbere za osi, achihwala lutsʼatsʼalwe achenda vyakwe mudzini na kuno unamulika Mulungu. 
LUK.5.26	Osi achangalala, na achiphenywa ni woga achimulika Mulungu achamba, “Hudzona utʼu wa kwangalaza rero.”
LUK.5.27	Gariphochira gago Jeso wálaa konze ya o mudzi, achimona mutosi wa kodi mumwenga aihiwaye Lawi
LUK.5.28	Lawi achiunuka achiricha gosi achimutuwa. 
LUK.5.29	Lawi achendamuhendera Jeso ujeni ubomu kwakwe mudzini, na phákala phana atosi a kodi anji na atʼu anjine phapho orya naye. 
LUK.5.30	Ndo Afarisayo na alimu a shariya achanza kwanungʼunikira anafunzi a Jeso na kwauza vivi, “Heka munarya na kunwa vinwadzi phamwenga na atosi a kodi na atʼu anjine otsʼoriwa?”
LUK.5.31	Ela Jeso ye achiaamba, “Azima kʼaana haja na muganga, ario na haja na muganga ni akongo. 
LUK.5.32	Mimi tsʼidzire kudzaaiha atʼu adzonao anahenda ga haki atye, ela nákudzaaiha adambi atye.”
LUK.5.33	Atʼu anjine ámwamba Jeso vivi, “Anafunzi a Johana Mubatizi anafunga kʼano nyinji na kuvoya, na anafunzi a Afarisayo nao ndivyo ahendavyo. Ela heka we ano ako kʼaafunga ta anarya na kunwa tu?” 
LUK.5.34	Jeso naye achiauza chitʼadi vivi, “Vidze, munaidima kwahenda atʼu oambirwa nyambura afunge, na ta bwana nyambura ucheri phamwenga nao? Kʼaviidimikika vivyo. 
LUK.5.35	Ela ukati undafika urio bwana nyambura undauswa kati yao, na ukati uo ndipho andafunga.”
LUK.5.36	Chisha Jeso achiaambira tʼadi yiyi, “Kʼakuna mutʼu atosaye chiraka kulaa valo iphya na kuchishona demuni. Achihenda vivyo, undakala udziribananga ro valo iphya, na cho chiraka kʼachindaigana na ro demu. 
LUK.5.37	Hebu kʼakuna mutʼu atiyaye divai mbitsi ndani ya viriba
LUK.5.38	Ela divai mbitsi niyitiywe ndani ya viriba viphya. 
LUK.5.39	Na kʼakuna mutʼu ahenzaye divai mbitsi anwapho ya kwiva, kwakukala, ye nikwamba, yiyatʼu ya kwiva ndiyo mbidzo muno.”
LUK.6.2	Afarisayo anjine achiauza vivi, “Heka munahenda neno ririro tsʼi shariya kuhendwa tsʼiku ya Sabato?” 
LUK.6.3	Jeso achiaudzidza achiaamba, “Vidze, kʼamudzangwe kusoma dzulu ya vyohenda mufalume Daudi na anzie ukati phokala ana nzala? 
LUK.6.4	Daudi ukati uo wáphenya dzumba rokala Aiziraeli achivoya Mulungu, achihwala yiyatʼu mikahe yokala yidziikwa mbere za Mulungu, achirya na achiapʼa o anzie nao. Chishariya, ákala ni makuhani hichiyao tu, okala anahenzezwa arye mikahe yiyo.” 
LUK.6.5	Ndo achimarigiza na kwamba, “Mimi Mutʼu yelaa dzulu ni Bwana ta wa Sabato.”
LUK.6.6	Tsʼiku yinjine ya Sabato, Jeso wáphenya sinagogini achifunza. Mo ndani mwákala muna mutʼu yekala mukonowe wa kulume wákala upholoza. 
LUK.6.7	Phapho alimu a shariya na Afarisayo ákala anatsakula chausa cha kumulumbira Jeso. Ndo achikala a phapho anatariza aone kumba undamuphoza mutʼu tsʼiku yiyo ya Sabato. 
LUK.6.8	Ela Jeso ye achigamanya go maazo gao photsʼiambirwa ta ni mutʼu, na achimwamba ye mutʼu wa kupholoza mukono, “Unuka udze wime phano mbere.” Ye mutʼu achiunuka achendaima pho mbere. 
LUK.6.9	Ndo Jeso achiaamba, “Ninamuuza, ni riphiro ririro ni shariya kurihenda tsʼiku ya Sabato, ni kuhenda neno idzo, hebu kuhenda neno ii, ni kutivya mutʼu, hebu kuulaga?” 
LUK.6.10	Ariphoalola na kona kʼaphana ta mumwenga amuudzidzaye, achimwamba vivi ye mutʼu, “Golosa mukonoo.” Naye achihenda vivyo, na mukonowe uchiuya uzima kamare. 
LUK.6.11	Ela Afarisayo na alimu a shariya achitsukirwa muno ta achiuzana-uzana ra kumuhenda Jeso.
LUK.6.12	Tsʼiku mwenga, Jeso wákotʼa ta mwangoni kwendavoya, na achichesa kuko kuvoya. 
LUK.6.13	Kunadzachakwe achiaiha anafunzie, na kati yao achitsagula atʼu kumi na airi ario wáapʼa dzina ra ahumwa a widimi. 
LUK.6.14	Na o atʼu otsagulwa ndio aa: Simoni (ariye wámuhatsʼa dzina ra Pʼetero), Andireya nduguye ye Pʼetero, Jakobo na Johana, Filipu na Batolomayo, 
LUK.6.15	Matayo
LUK.6.16	Juda
LUK.6.17	Jeso ariphoteremuka kulaa ko mwangoni phamwenga na ao ahumwae a widimi, wáima phatʼu phokala pha tʼambarare. Phapho phákala phana duu bomu ra anafunzie, na atʼu anji okala alaa pʼande zosi za Judea, mudzi wa Jerusalemu na pʼande za kʼanda-kʼanda ya bahari za Tʼiro na Sidoni. Osi ákala ákudzamusirikisa Jeso, na aphozwe makongo gao. 
LUK.6.18	Jeso achiaphoza atʼu osi okala anayugwa ni pʼepʼo a vitswa. 
LUK.6.19	Na atʼu osi ákala anasukumana kwa ta amukumbe, kwakukala, nguvuze za kuphoza zákala zilaa mwakwe mwirini, na osi omukumba, áphola.
LUK.6.20	Jeso wáagalukira anafunzie achiaamba,
LUK.6.20	“Baha mwimwi achiya,
LUK.6.20	mana, Ufalume wa Mulungu ni wenu.
LUK.6.21	Baha mwimwi musikirao nzala vivi,
LUK.6.21	mana, mundakudzamvunywa.
LUK.6.21	Baha mwimwi murirao vivi,
LUK.6.21	mana, mundakudzahamirwa ta mutseke.
LUK.6.23	Maneno gaga gachilairira, mwi hamirwani ta muvine, mana, manoso genu ni mabomu mulunguni. Vivyo bee ndivyo akare ao arivyoahendera agomvi a Mulungu.
LUK.6.24	“Ela mundamanya enye mwimwi murio mu matajiri vivi,
LUK.6.24	mana, mwáphokera kare mazagazi genu ga raha.
LUK.6.25	Mundamanya enye mwimwi odzomvuna vivi,
LUK.6.25	mana, mundakudzasikira nzala.
LUK.6.25	Mundamanya enye mwimwi murio muna raha ta munatseka,
LUK.6.25	mana, mundakudzashononeka na murire.
LUK.6.26	“Mundamanya enye mwimwi mulikwao ni chila mutʼu, mana, akare enu áalika dza vivyo agomvi a Mulungu a ulongo.”
LUK.6.27	Jeso wáenderera kugomba achamba, “Ela ninamwambira mwimwi munisirikisao, ahenzeni adawa enu, ahenderenitʼo aratʼu odzomumena, 
LUK.6.28	avoyereni aajaliwe ni Mulungu aratʼu amulaphizao, na avoyereni nao aratʼu amuhenderao vii. 
LUK.6.29	Mumwenga wao achikupiga ukofi kʼai mwenga, we bee ta mugaluzire yo kʼai yinjine nayo apige. Achihwala kotiro, murichire ta shatiyo nayo. 
LUK.6.30	Chila akuvoyaye-voyaye chitʼu mupʼe, na achikuphoka miyoyo, tsʼimwambe akuudzire. 
LUK.6.31	Ahenderenitʼo anjine dza viratʼu muhenzavyo nao amuhendere.
LUK.6.32	“Maana, muchikala mwahenza aratʼu amuhenzao nao tu, bee muna udzo wani? Kʼamuna udzo, mana, ta adambi nao anaahenza aratʼu aahenzao. 
LUK.6.33	Muchiahenderatʼo aratʼu amuhenderaotʼo nao tu, bee muna udzo wani? Kʼamuna udzo, mana, ta adambi nao anagahenda gago. 
LUK.6.34	Na muchikala munaakopesha aratʼu murio munaaona andamuripha nao tu, mukale munawirya kulikwa na kunoswa? Ngʼo kʼamuwirya, mana, ta adambi anaakopesha adambi anziao, kwa ta ariphwe chitʼu dza chicho! 
LUK.6.35	Kwa vivyo, ahenzeni adawa enu, na ahendereni tʼotʼotʼo. Lavyani photsʼilolera kuriphwa, na manoso genu gandakala mabomu, na mundakala anangwa a Mulungu Ariye Dzulu kuchira osi, mana, yiye ni mudzo ta kwa otsʼo mumvera, na ai. 
LUK.6.36	Mwimwi hendani mbazi dza Abayenu Mulungu arivyo na mbazi.”
LUK.6.37	Chisha Jeso wágomba achamba, “Mutsʼialamule anjine, na ndipho namwi kʼamundalamulwa ni Mulungu: mutsʼialaumu anjine, na ndipho namwi kʼamundalaumiwa ni Mulungu, na asameheni anjine, na ndipho namwi mundasamehewa ni Mulungu, 
LUK.6.38	apʼeni anjine chodzoaphungukira, namwi mundahewa ni Mulungu. Mwimwi mundaphokera na mikono yenu pʼishi ya tele, yodzofyeherwa na kukuchwakuchwa ta kumwagika. Maana, pʼishi yiyatʼu muyihumirayo kwa anjine, ndiyo ariyo Mulungu undayihumira kwenu naye.”
LUK.6.40	Mwanafunzi tsʼi mubomu kuriko mwalimuwe, ela chila mwanafunzi achimala masomoge tʼotʼotʼo, nikukala dza mwalimuwe. 
LUK.6.41	Kwadze unalola chidudu chiricho dzitsoni mwa munzio, ela kʼuchona chikokopha chiricho mwako dzitsoni? 
LUK.6.42	Hebu unaidimadze kumwamba munzio, ‘Musena, hima nikulavye chidudu,’ na kuno kʼuchona chikokopha chiricho mwako dzitsoni? U mulumakwiri uwe! Chilavye mwanzo chikokopha chiricho mwako dzitsoni, na ndipho undaidima kona tʼotʼotʼo ta widime kumulavya chidudu munzio naye.”
LUK.6.43	Jeso wáenderera kugomba achamba, “Muhi udzo wa tʼude za kuriwa kʼauvyala matunda ga kʼoma, hebu muhi wa kʼoma kʼauvyala matunda madzo ga kuriwa. 
LUK.6.44	Atʼu aumanya muhi kwa tʼudeze uvyalazo. Vi lwazu kukala, atʼu kʼaahunda tʼini kulaa kwa mihi ya miya, hebu kʼaahunda zabibu kulaa kwa vitsaka vya mihi ya miya. 
LUK.6.45	Mutʼu mudzo, una madzo mwakwe moyoni, na kwa vivyo, ugomba go madzo galaago mo moyoni. Na mutʼu mui naye, una mai mwakwe moyoni, na kwa vivyo, ugomba go mai galaago mo moyoni. Maana, mutʼu ugomba garatʼu garigo tele mwakwe moyoni.”
LUK.6.46	Chisha Jeso wágomba achamba, “Kwadze munaniiha ‘Bwana, Bwana,’ na kuno kʼamugahenda gano nimwambirago? 
LUK.6.47	Bee ninamwambira mino, chila mutʼu adzaye kwangu, akasikira maneno gangu na kugatuwa, 
LUK.6.48	unga dza mutʼu ajengaye nyumba. Yiye nikuyitsimbira ndani muno ta akakumba mwamba, chisha akayitiya chunu. Ndo muvo wa madzi nikudza ukayipiga yo nyumba, ela ukashindwa vivyo, mana, yájengwa kudiniswa. 
LUK.6.49	Ela asikiraye maneno gangu na kʼagatuwa, unga dza mutʼu yejenga nyumba na kʼayitsimbirire ndani muno, na chisha kʼayitiyire chunu. Ndo muvo wa madzi uriphokudzayipiga, nyumba yiyo yágwa maruru, na yichikuluzwa ni madzi kamare!”
LUK.7.1	Jeso ariphomarigiza kwaambira atʼu gago gosi, wáuka achenda mudzi wa Kaparinaumu. 
LUK.7.2	Kuko kwákala kuna mubomu mumwenga wa shikari a viha wa Chirumi, yekala una muhendikaziwe amuhenzaye muno, ni mukongo yupwi. 
LUK.7.3	Ndo ye mubomu ariphosikira nguma mbidzo ya Jeso, wáahuma atumia a Chiyahudi ende akamutuwe adze amuphoze muhendikaziwe. 
LUK.7.4	Na ao ariphofika kwa Jeso, ákwendamwambira gokala áhumwa, na achimulombera muno achimwamba, “Ye mubomu wa shikari a viha bee unawirya umwavize jeri uwe, 
LUK.7.5	mana, yiye mwenye unaahenza atʼu ehu na kusema ujeri, ndiye ariyehujengera riratʼu sinagogi.” 
LUK.7.6	Ndo Jeso achenda phamwenga nao, na ariphokala unatapira nyumba ya ye mubomu, yiye wáahuma asenae akamwambe Jeso vivi, “Bwana, ye mubomu wa shikari a viha udzamba kʼawirya kukupiga karibu uwe mwakwe nyumbani, 
LUK.7.7	na vivyo ndivyo vyodzomuhenda ta kʼadzire kwako yiye mwenye. Kwa vivyo, yiye udzamba uwe wambe muhendikaziwe aphole tu, naye undaphola. 
LUK.7.8	Maana, ta yiye naye ni mutʼu ariye tsʼini ya widimi wa abomu anjine, na unao shikari tsʼinize. Na nikumuhuma mumwenga naye akenda: akamwiha munjine naye akadza, na nikumwamba muhendikaziwe, ‘Henda rino!’ naye akahenda.” 
LUK.7.9	Ndo Jeso ariphosikira gago, wáangalazwa ni yiye, chisha achigalukira ro duu ra atʼu rokala u phamwenga naro achamba, “Ninamwambira mino, tsʼidzangwe kona mutʼu wa kuluphiro bomu dza yuyu phapha Iziraeli phosi!” 
LUK.7.10	Aratʼu atʼu okala ahumwa kwa ye Jeso achiuya ko nyumbani kwa ye mubomu, na achendamona ye muhendikaziwe uphola kamare.
LUK.7.11	Jeso ariphomuphoza muhendikazi wa ye mubomu wa shikari a viha tu, wákwenda mudzi umwenga wihiwao Naini, phamwenga na anafunzie, na duu bomu ra atʼu. 
LUK.7.12	Ndo phokala unatapira dziyango bomu ra kuphenyera o mudzi, phálairira atʼu okala atsukula lufu lwa mutana mumwenga yevyalwa hicheye tu, mwanangwa wa muchetʼu gungu, na atʼu anji a mudzi uo ákala a phamwenga na ye mufererwa. 
LUK.7.13	Ndo Jeso ariphomona yiye muchetʼu, wámugwizira mbazi muno na achimwamba, “Tsʼirire Mayo.” 
LUK.7.14	Chisha, achendarikumba ro jeneza, na aratʼu okala adziritsukula achiima. Chisha Jeso achamba, “Mutana, ninakwamba lamuka!” 
LUK.7.15	Ye mutana achifufuka achisagala, na achanza kugomba. Jeso achimwamba ye muchetʼu, “Hʼa hiye mwanao.” 
LUK.7.16	Atʼu osi phapho achangalala na achogopha, na achanza kumulika Mulungu achamba, “Mugomvi mubomu wa Mulungu ukudza kati yehu!” na, “Mulungu ukudzaativya atʼue!” 
LUK.7.17	Nguma zizo za Jeso zichigotʼa Judea kosi, na itsʼi za phephi-phephi.
LUK.7.18	Anafunzi a Johana ámwambira ye mwalimu wao nguma dzulu ya maneno gago gosi. Naye Johana achiaiha anafunzie airi 
LUK.7.19	achiahuma kwa Bwana akamuuze kukala, “We ukale ndiwe yeambwa undakudza, hebu hulolere mutʼu munjine?” 
LUK.7.20	Aratʼu anafunzi airi ariphofika kwa Jeso ámwamba, “Sino hudzihumwa ni Johana Mubatizi hudze hukuuze, ‘We ukale ndiwe yeambwa undakudza, hebu hulolere mutʼu munjine?’ ”
LUK.7.21	Ukati uo, Jeso wákala unaaphoza atʼu anji okala anayugika na makongo na pʼepʼo a vitswa, na kwaidimisa kona atʼu otsʼoona. 
LUK.7.22	Ndo Jeso achiaamba vivi, “Endani mukamwambire Johana gaga godzogaona, na godzogasikira: atʼu otsʼoona anaphozwa ta anaona, vigurye anaphozwa ta anenenda tʼotʼotʼo, a mahana anatakaswa, atʼu otsʼosikira anaphozwa ta anasikira vino, atʼu a kufa anafufulwa, na achiya anasumurirwa Nguma Mbidzo. 
LUK.7.23	Kwa vivyo, baha mutʼu yetsʼiricha kunikuluphira!”
LUK.7.24	Ndo adzumbe a Johana ariphouka, Jeso wáanza kugomba na ro duu ra atʼu dzulu ya Johana. Yiye wáauza vivi, “Muriphokwenda kwa Johana ko nyika, mwákala munahenza mukaone ani? Mwákala munahenza mukaone mutʼu wa kuyumbiswa-yumbiswa dza lunyasi lulazwavyo ni pʼeho? 
LUK.7.25	Hʼa mwákwendalola ani? Mukale mwákala mudzikwendalola mutʼu yekala udzidzivalira nguwoze mbidzo? Sirikisani, atʼu avalao nguwo mbidzo na kusagala mazagazi ga raha, anasagala ta madzumbani mwa afalume vivyo! 
LUK.7.26	Ndo sambi nambirani, mwákala mudzikwendalola ani? Mukale mwákala mudzikwendalola mugomvi wa Mulungu? Ni jeri, na bee ninamwambira mino kukala, ye Johana yekwendamona kuko, uchira mugomvi wa Mulungu. 
LUK.7.27	Yiye Johana ndiye ahadzwaye mo Maandikoni ga Mulungu gaambago,
LUK.7.27	‘Sirikisa, ninahuma mudzumbe wangu akulongolere,
LUK.7.27	akakutsengere njirayo.’ ”
LUK.7.28	Jeso achimarigiza na kwamba, “Ninamwambira mino, kati ya binadamu osi, kʼakuna mubomu kumurima Johana Mubatizi. Ela ta vivyo, ariye ni mudide kamare Ufalumeni kwa Mulungu, ni mubomu kumurima ye Johana. 
LUK.7.29	Na atʼu osi ta atosi a kodi ásikira udzumbe wa Johana, na achikubali Mulungu ni mujeri kwa kubatizwa ni ye Johana. 
LUK.7.30	Ela Afarisayo na alimu a shariya árirema ro henzo ra Mulungu rokala ri dzulu yao kwa kurema kubatizwa ni ye Johana.
LUK.7.31	“Ndo sambi nindaahwalanisha atʼu ano na chitʼu chani? Ni atʼu a chidzedze ano? 
LUK.7.32	Atʼu aa anga dza tʼadi ya anache asegereo cheteni virundu viiri, chila chirundu chichambwa ni chinjine, ‘Hudzimupigira ngoma, ela kʼamuvinire! Hukamupigira musego, ela kʼamuririre!’ 
LUK.7.33	Maana, Johana wákudza, achifunga na kʼanirwe ta divai, ela mwi mwákala muchamba, ‘Una pʼepʼo!’ 
LUK.7.34	Nichidza mimi Mutʼu yelaa dzulu. Mimi tsʼifungire na nichinwa ta divai, ela mwi munaamba, ‘Muloleni mutʼu yuno, una mutsare na ni munwadzi, na asenae ni atosi a kodi na atʼu anjine otsʼoriwa.’ 
LUK.7.35	Ela ta vivyo, hekima ya Mulungu yinaonyeswa kukala ni ya jeri ni atʼu osi ayikubalio.”
LUK.7.36	Mufarisayo mumwenga aihiwaye Simoni wámupiga karibu Jeso kwakwe nyumbani, ende akarye leu phamwenga naye. Jeso achenda, achendaphenya nyumbani mwa ye Mufarisayo, achisagala na achirya leu. 
LUK.7.37	Ndo kwákala kuna muchetʼu mumwenga mudzi uo yekala unasagala mazagazi makolo muno. Ariphosikira nguma kukala Jeso wákala u nyumbani kwa ye Mufarisayo, wáhwala tʼupa ya alabasita yokala yina mafuha. 
LUK.7.38	Achenda ta ko nyumbani, achendaima nyuma ya Jeso phakwe maguluni kuno unarira, na phapho matsozige gachimutwenera Jeso maguluni. Phapho ye muchetʼu achivumbama na achigahakusa go magulu ga Jeso na nyereze, chisha achigabusu-busu na kugaphaka garatʼu mafuha. 
LUK.7.39	Ye Mufarisayo yekala udzimupiga karibu Jeso ariphoona gago, wáaza mwakwe moyoni achamba, “Kala mutʼu yuyu ni mugomvi wa Mulungu, angari kumanya muchetʼu yuyu amukumbaye u chidzedze, mana, muchetʼu yuyu unasagala mazagazi makolo muno.” 
LUK.7.40	Phapho Jeso achimwamba vivi ye Mufarisayo, “Simoni, nina chitʼu nihenzacho nikwambire.” Naye Simoni achimwamba, “Hʼaya nambira tu we Mwalimu.” Jeso achamba, 
LUK.7.41	“Kwákala atʼu airi omukopa pʼesa mutʼu mumwenga: mumwenga wákala udzimukopa shilingi helufu mirongo mitsano (50,000), na ye munjine shilingi helufu tsʼano (5,000).
LUK.7.42	Atʼu ao ariphoshindwa ni kuripha madeni gao, yiye mutʼu wáasamehe osi airi. Sambi, ni yuphiye kati ya ano airi yendamuhenza muno ye mutʼu yeakopesha, chisha achiasamehe madeni gao?” 
LUK.7.43	Simoni achimuudzidza achimwamba, “Vi lwazu kukala, yuyatʼu yesamehewa deni bomu, wámuhenza muno.” Phapho Jeso achimwamba, “Ni jeri.”
LUK.7.44	Ndo achimugalukira ye muchetʼu na achimwamba Simoni vivi, “Unamona yuno muchetʼu?” Simoni achivumikiza, “Ee?” Jeso achamba, “Bee, mimi phodzophenya mumu mwako nyumbani, uwe kʼunipʼire madzi ga koga magulu gangu, ela muchetʼu yuyu udzinogesa magulu na matsozige, na akagahakusa na nyereze. 
LUK.7.45	Uwe uriphonilamusa kʼunibusure, ela yuyu muchetʼu hangu phodzophenyera mumu ukala achigabusu magulu gangu tu. 
LUK.7.46	Uwe kʼuniphakire mafuha chitswani, ela yuyu muchetʼu udzigaphaka mafuha ga kunukʼatʼo magulu gangu. 
LUK.7.47	Ndo ninakwambira mino uwe, ta ziripho dambize ni nyinji, ela zisamehewa, mana, udzonyesa menzwa bomu. Ela asamehewaye dambi chʼachʼe, ta yo menzwaye nayo ni chʼachʼe vivyo.”
LUK.7.48	Na Jeso ye muchetʼu achimwamba vivi, “Udzisamehewa dambizo.”
LUK.7.49	Na phapho aratʼu okala a mezani phamwenga naye achiuzana vivi, “Ni mutʼu wa chidzedze yuno aidimaye kumusamehe mutʼu dambi?”
LUK.7.50	Jeso ye achimwamba vivi ye muchetʼu, “Kuluphiroro ridzikutivya enda vyako na reri.”
LUK.8.1	Gariphochira gago tu, Jeso wáahula na kati-kati ya midzi na vidzidzi, achisumurira Nguma Mbidzo ya Ufalume wa Mulungu. Aratʼu ahumwae a widimi kumi na airi ákwenda osini, 
LUK.8.2	na chisha achetʼu anjine nao okala Jeso udzialavya pʼepʼo ai na kwaphoza makongo, ákwenda nao. Ao ni ano Maryamu (muchina Magidala), yelaviwa pʼepʼo ai afungahe, 
LUK.8.3	Joana, mukaza Kuza muhendikazi mubomu wa Herode, Suzana na anjine anji. Ao achetʼu ákala achimuhikirahikira Jeso na o ahumwae a widimi na miyo yao enye.
LUK.8.4	Atʼu áenderera kudza kwa Jeso kulaa chila mudzi, na atʼu anji ariphorundikana Jeso achiaambira tʼadi yiyi: 
LUK.8.5	“Mundimwa mumwenga wákwendamwagira mbeyuze. Ariphokala unamwagira ziratʼu mbeyu, zinjine zágwa njirani, na achizi na njira achiziyaha, na nyama a kuburuka nao achidzazichotʼa. 
LUK.8.6	Zinjine zichigwa mutʼu mokala muna mawe, na ziriphomera, zichinyauka kwakukala, mutsanga wa mumo wákala kʼauna chinemi. 
LUK.8.7	Zinjine zo zágwa kati-kati ya mizi ya mihi ya miya, yo mizi yichifundula na yichikula phamwenga na yo mimera, na yichiyigwira yo mimera. 
LUK.8.8	Na zinjine zichigwa phenye mutsanga udzo, zichimera, zichikula na zichivyala mavuno manji muno.” Ndo kumarigiza Jeso achamba, “Musikizi naasikire!”
LUK.8.9	Jeso wáuzwa ni anafunzie lengo ra yo tʼadi, 
LUK.8.10	naye achamba, “Mwimwi mwájaliwa kumanya njama za Ufalume wa Mulungu, ela ao anjine kʼaajaliwirwe ta aambirwa chitʼadi, kwa ta
LUK.8.10	‘Akaona atsʼimanye nini,
LUK.8.10	na ta akasikira, chisha atsʼelewe.’ ”
LUK.8.11	Jeso wáamba, “Yiyi ndiyo maana ya tʼadi yiyi: mbeyu ni neno ra Mulungu. 
LUK.8.12	Muratʼu njirani mogwa mbeyu fulani, ni mufano wa aratʼu atʼu arisikirao riro neno, chidzako Shetani akadza, na akarilavya mwao myoyoni kwa ta atsʼidze akakuluphira, na phapho akaokoka. 
LUK.8.13	Mura mutʼu mokala muna mawe mogwa zinjine, munaonyesa aratʼu atʼu ario achisikira neno ra Mulungu, anariphokera na raha. Ela kwahivira anga dza mo mutʼu mwenye mawe, neno kʼariaphenya mwao myoyoni: anakuluphira kwa tsʼiku chʼachʼe tu, na achijezwa nikuuya nyuma. 
LUK.8.14	Himura mwenye mizi ya mihi ya miya, ni mufano wa aratʼu atʼu arisikirao riro neno ela achiuka tu, phapho kare nikukala chimoyomoyo, akaphenywa ni chipherephere cha miyo na mazagazi ga raha, na ndo ta kʼaakomala chiroho. 
LUK.8.15	Na muratʼu mwenye mutsanga udzo, ni mufano wa aratʼu atʼu arisikirao riri neno, akariika moyoni, na kurituwa jeri-jeri, na ao nikuvumirira ta akakomala chiroho.”
LUK.8.17	Maana, chochosi chofitswa chindangʼazwa, na chohendwa chinjama-njama, chindakudzahendeka lwazu-lwazu, na chimanywe ni anji.
LUK.8.19	Ndo phapho nduguze Jeso na ameyao achidza, ela kʼaaidimire kumufikira phephi, mana, atʼu ákala ni anji. 
LUK.8.20	Ndo Jeso achambirwa kukala, “Ameyo na nduguzo a chilume a ko konze anahenza akone.” 
LUK.8.21	Ela Jeso ye achiaamba vivi o atʼu, “Mayo na enehu ni aratʼu asikirao neno ra Mulungu na akarigwira.”
LUK.8.22	Tsʼiku mwenga, Jeso wáphenya mashuwani phamwenga na anafunzie achiaamba, “Nahuvukeni ziya hwendeni ngʼambo.” Ndo hinyo achanza charo. 
LUK.8.23	Phokala a mo mashuwani anenda, Jeso wányekererwa ni usingizi achilala. Vuto bomu richanza kuvuma, na madzi gachanza kuphenya mo mashuwani na achikala a maengaengani. 
LUK.8.24	Aratʼu anafunzi achendamulamusa Jeso na kuno anamwamba, “Bwana, Bwana! Hunahoha!” Jeso achilamuka, achirichemera ro vuto na go maimbi manji, nako kuchihurira, kuchikala zizizi. 
LUK.8.25	Chisha achiaamba, “Hʼa ri lwaphi kuluphiro renu?” Ela o achikala adzangalala ta achisala kwambana, “Ni ani yuno, ariye ta unaramba vuto na maimbi gahurire, nago ganamogopha jeri?”
LUK.8.26	Jeso na anafunzie ákwenderera na charo ta achifika itsʼi ya Agerasa, ngʼambo ya ziya, yodzololana na jimbo ra Galilaya. 
LUK.8.27	Jeso aripholaa mo mashuwani tu, mutʼu mumwenga yekala una mapepo kulaa phapho achenda kwakwe. Mutʼu yiye wákala uhenda tsʼiku nyinji kʼavala nguwo, na kʼasagala mudzini ta usagala mabirani. 
LUK.8.28+LUK.8.29	Go mapepo gákala ukati unji nikumulokera, na kwa vivyo, wákala achirindwa na chisha kuno ufungwa minyororo ya magulu na pʼingu mikononi. Ela ye wákala achilokerwa ni higo mapepo, unayitosa yo minyororo, na azivunze zo pʼingu, na ndo akaziswe ni higo mapepo ta nyika. Ndo Jeso achigachemera go mapepo gamulae yiye mutʼu. Ye mutʼu achidzibitʼa mbereze achigomba kwa laka ra dzulu achamba, “Unamini we Jeso Mwana wa Mulungu Ariye Dzulu kuchira osi? Ninakuvoya utsʼiniturise!” 
LUK.8.30	Phapho Jeso achimuuza achimwamba, “Kwani we dzinaro ndiwe ani?” Ye achiudzidza achamba, “Ndimi Jeshi.” Na wásema dzina riro, mana, pʼepʼo anji ákala adzimupagaa. 
LUK.8.31	Ao pʼepʼo achimulombera Jeso atsʼialavye kwa mutʼu yiye na kwendayaya bopʼo rotsʼosika.
LUK.8.32	Kwákala kuna duu bomu ra nguluwe a kufuga okala anarisa jemajema ra mwango. Ndo ao pʼepʼo achimulombera Jeso aahenzeze akaaphenye ao nguluwe, naye achiahenzeza. 
LUK.8.33	Phapho o pʼepʼo achimulaa ye mutʼu, achendaaphenya o nguluwe, na achivoromoka ta ziyani achihoha. 
LUK.8.34	Arisa a o nguluwe ariphoona gago, ákaza mairo achenda-aambira atʼu nguma zizo ko midzini na mindani. 
LUK.8.35	Atʼu achidza mairo kudzalola godzolairira. Achenda ta kokala Jeso, achendamona, na ye mutʼu yekala udzimulavya pʼepʼo wákala usegere phephi naye uvala nguwo, na akilize zidziuyatʼo kamare. Atʼu phapho achogopha muno. 
LUK.8.36	Aratʼu atʼu arioona maneno gago gachihendeka, áambira atʼu anjine jisi mutʼu yiye ariyepagaiwa ni mapepo arivyophozwa ni Jeso. 
LUK.8.37	Chisha, atʼu osi a phephi-phephi na yo itsʼi ya Agerasa áphenywa ni woga muno, na achimuvoya Jeso auke phapho. Jeso naye ta kʼasitire, achiphenya kahiri mashuwani kuuya Galilaya. 
LUK.8.38	Ye mutʼu yekala ulaiwa ni pʼepʼo wámuvoya Jeso ende osi. Ela Jeso kʼamuhenzezere, itsʼiphokala wámwamba, 
LUK.8.39	“Uya mudzini ukaseme higo maneno mabomu godzohenderwa ni Mulungu.” Ndo ye mutʼu achenda achitaratara chila phatʼu mudzi uo go maneno mabomu gokala uhenderwa ni Jeso.
LUK.8.40	Jeso ariphouya ngʼambo ya ziya kahiri, atʼu anji ámutsangira kwakukala, osi ákala anamutariza. 
LUK.8.41	Ndo mutʼu mumwenga aihiwaye Jairo yekala ni mubomu wa sinagogi achidza. Jairo achimitʼa mavindi mbere za Jeso, achimuvoya ende kwakwe mudzini, 
LUK.8.42	kwakukala, mwanawe mumwenga tu, wa chiche wa myaka kumi na miiri, wákala ni mukongo yupwi.
LUK.8.42	Jeso phokala unenda, atʼu ákala anamufyeha kosikosi. 
LUK.8.43	Ndo phákala phana muchetʼu mumwenga kati ya ro duu ra atʼu yekala ugaya na ukongo wa muruwo myaka kumi na miiri, na
LUK.8.44	Ndo muchetʼu yiye achimutuwa Jeso nyuma, achikumba mutse wa valore, na kuruwakwe kuchituma phapho kare. 
LUK.8.45	Jeso phapho achiuza achamba, “Ni ani yedzinikumba?” Osi achamba kukala kʼakuna mutʼu yekala udzimukumba, chisha Pʼetero ye achamba, “Mwalimu, wuzadze vyo nawe ta u kati-kati ya duu ra atʼu na anakufyeha?” 
LUK.8.46	Ela Jeso ye achamba, “Ni vivyo, ela phana mutʼu udzinikumba, mana, ninasikira mukotse wangu udzinilaa.” 
LUK.8.47	Ye muchetʼu ariphoona kukala kʼaidima kudzifitsa, wádzilavya mwenye na kuno unatetema kwa woga,
LUK.8.48	Jeso achimwamba, “Mayo, kuluphiroro ridzikuphoza, kwa vivyo, enda vyako na reri.”
LUK.8.49	Jeso ariphokala ucheri kugomba gago, mutʼu mumwenga kulaa mudzini kwa Jairo, ye mubomu wa sinagogi wákudza achidzamwambira Jairo mwenye kukala, “Mwanao kuratʼu udzefa, kwa vivyo, tsʼimutsose bule ye mwalimu!” 
LUK.8.50	Ela Jeso ye ariphosikira gago wámwamba Jairo vivi, “Utsʼibabaike, kuluphira tu, na mwanao undaphola.” Ndo achiunuriza charo achenda vyao kuko.
LUK.8.51	Ariphofika ko mudzini, Jeso kʼamuhenzezere mutʼu yeyosi aphenye mo ndani phamwenga naye, atsʼiphokala Pʼetero, Johana, Jakobo na avyazi a ye musichana. 
LUK.8.52	Atʼu osi ákala anarira na kushononeswa ni ye musichana. Ela Jeso achiaamba, “Tsʼirireni, mana, kʼafire yuyu ta ni urere tu!” 
LUK.8.53	Ela o atʼu phapho achimona Jeso dza kwamba tsʼi muzima, mana, o ákala anamanya ye mwanache udzefa, ela ye unaamba urere tu. 
LUK.8.54	Ndo Jeso achimugwira mukono achamba, “Lamuka mwanache!” 
LUK.8.55	Na phapho achiudza moyo, na achizuka phapho kare. Jeso achilagiza ahewe wari ye mwanache. 
LUK.8.56	Avyazie achangalala, ela Jeso ye achiaamba atsʼimwambire mutʼu yeyosi gago gokala gahendeka.
LUK.9.1	Jeso wáaiha phamwenga aratʼu ahumwae a widimi kumi na airi, achiapʼa widimi dzulu ya pʼepʼo osi na widimi wa kuphoza makongo, 
LUK.9.2	na phapho achiahuma ende akasumurire dzulu ya Ufalume wa Mulungu, na aphoze makongo. 
LUK.9.3	Yiye wá-aamba ahumwae vivi, “Mutsʼitsukule chochosi ko mwendako: kala ndatʼa, mukʼoba, leu, pʼesa, hebu ta valo ra kʼanda. 
LUK.9.4	Na nyumba yondopiga hodi na mupigwe karibu, sagalani mumo ukati muchikala munafunza ta phondaukira kadzidzi kako. 
LUK.9.5	Phatʼu phophosi pharipho enye andarema kumupiga karibu, ukani, na muchikala munalaa pho kadzidzini, kutʼani-kutʼani vumbi rondakala ri mwenu maguluni, kwaonyesa kukala, andamanya enye.” 
LUK.9.6	Ndo o ahumwa a Jeso a widimi achanza charo, achichira na vidzidzini kuno anasumurira Nguma Mbidzo na kuphoza akongo chila phatʼu.
LUK.9.8	Anjine o ákala achamba, “Eliya ulairira,” na anjine áamba, “Mumwenga wa agomvi a Mulungu a pʼindi ufufuka.” 
LUK.9.9	Ela Herode ye achamba, “Yiye Johana námulagizira achitoswa chitswa, sambi ni ani ye nimusikiraye ngumaze?” Kwa vivyo, achikala una pʼola amone Jeso muno.
LUK.9.10	Ahumwa a Jeso okala na widimi ariphouya, ámwambira Jeso gosi gokala adzigahenda ko kwao charoni, na Jeso achiuya na ao tu hichiyao ta kadzidzi ka Betisaida. 
LUK.9.11	Ela o atʼu ariphomanya kukala yiye wákala udziuka, ámutuwa, na ariphokwendamona, Jeso achiapiga karibu, achiasumurira nguma dzulu ya Ufalume wa Mulungu, na achiaphoza okala ni akongo.
LUK.9.12	Dzuwa phokala rinalewalewa, aratʼu ahumwae kumi na airi a widimi ámwendera achimwamba, “Alage aa atʼu kwa ta ende vidzidzini na mindani yiriyo phephi-phephi, akadzipatire maleu na mutʼu mwa kulala, mana, phapha huripho bee ni nyika.” 
LUK.9.13	Ela ye Jeso achiaamba, “Apʼeni mwimwi leu arye.” O achimuudzidza achimwamba, “Huriyo nayo ni mikahe mitsano na mabeshe mairi tu, ta kʼahumanya hwende hukaagulirephi leu, ela bee ta kʼahumanya kumba hundarigulaphi leu ra kwamvunya atʼu aa osi!” 
LUK.9.14	Maana, phákala phana alume apatao helufu tsʼano (5,000) phapho. Jeso phapho achiaamba anafunzie vivi, “Aambireni atʼu asagale maduu-maduu ga atʼu mirongo mitsano-mitsano (50) ahewe leu.” 
LUK.9.15	Anafunzi achihenda vyokala adzambwa, na atʼu osi achisagala. 
LUK.9.16	Jeso achiyihwala yiyatʼu mikahe mitsano na garatʼu mabeshe mairi, achilola dzulu mulunguni, achilavya mumvera kwa Mulungu, chisha achanza kuyimega-mega, na achiapʼa o anafunzie aapʼe atʼu agavyane. 
LUK.9.17	Phapho atʼu osi achirya ta achimvuna, na anafunzi a Jeso achitsola-tsola visiku vya yo mikahe na vya go mabeshe vyokala visala, na achiudzaza vikaphu kumi na viiri.
LUK.9.18	Tsʼiku mwenga, Jeso wákala unavoya kʼanda hicheye, na anafunzie achenda phephi naye. Ndo yiye achiauza vivi, “Atʼu anaamba mino ni ani?” 
LUK.9.19	O achimuudzidza achimwamba, “Atʼu anaamba uwe u Johana Mubatizi, anjine o anaamba u Eliya, na ta anjine anaamba kukala uwe u mumwenga wa agomvi a Mulungu a pʼindi ariye wáfufuka.” 
LUK.9.20	Jeso achiauza kahiri achiaamba, “Hanga mwi, munaamba mino ni ani?” Pʼetero achimuudzidza achimwamba, “Uwe ndiwe ye Kʼirisito wa Mulungu.”
LUK.9.21	Jeso wáafungira atsʼimwambire mutʼu maneno gago, 
LUK.9.22	na achenderera kugomba achamba, “Ni seti mimi Mutʼu yelaa dzulu nituriswe muno, na niremwe ni atumia, makuhani abomu, na alimu a shariya. Na ta nindaulagwa, ela tsʼiku ya hahu nindafufuka.” 
LUK.9.23	Chisha, achiaambira atʼu osi vivi, “Mutʼu yeyosi ahenzaye kukala mwanafunzi wangu, ni seti ariche njiraze mwenye, autsukule musalabawe chila tsʼiku,
LUK.9.24	Maana, ahenzaye kutivya maishage mwenye, bee kʼandapata uzima. Ela alavyaye maishage kwa dzulu yangu, undapata uzima. 
LUK.9.25	Na vina faida yani mutʼu kuupata utajiri wosi wa dunia, ela ye mwenye atsʼipate uzima? Kʼaphana! 
LUK.9.26	Mutʼu achinonera waibu mimi na mafunzo gangu, mimi Mutʼu yelaa dzulu nami nindakudzamonera waibu mutʼu yiye ukati mimi phondakudza na mungʼalo wangu, mungʼalo wa Baba Mulungu, na wa malaika atakatifu. 
LUK.9.27	Na ninamwambira jeri, phana anjine phapha ario kʼaandafa photsʼiwona Ufalume wa Mulungu.”
LUK.9.28	Jeso ariphogomba dzulu ya chifoche, wákala vivi ta zichichira tsʼiku nane hivi, ndo achiahwala ano Pʼetero, Johana na Jakobo, achenda nao ta dzulu mwangoni kwendavoya. 
LUK.9.29	Ariphokala unavoya, suraye yágaluka chivinjine, na ta mavaloge nago gachigaluka meruphe tsetsetse. 
LUK.9.30	Ndo phapho kare phachilairira atʼu airi achigomba naye, nao ákala ni agomvi a Mulungu Musa na Eliya, 
LUK.9.31	na ao álairira na mungʼalo wa Mulungu, achigomba naye dzulu ya vyokala undachimiza lengo ra Mulungu kwa kufa Jerusalemu. 
LUK.9.32	Pʼetero na anzie ákala arere jeri-jeri, ela achilamuka vivyo, achiwona o mungʼalo wa Jeso, na aratʼu atʼu airi okala aimire phamwenga naye nao achiaona. 
LUK.9.33	Ndo ao atʼu airi phokala anauka, Pʼetero achimwamba Jeso vivi, “Mwalimu, ni vidzo vivi vya kukala naswi hu phapha, ndo ima hujenge vibanda vihahu: chimwenga chako, chimwenga cha Musa, na chinjine cha Eliya.” Ela ujeri ni kwamba, kʼamanyire rokala unagomba.
LUK.9.34	Pʼetero phokala unagomba gago, phálairira ingu phapho kare na richiima dzulu yao kwaerekeza, na ingu riro ririphoazizira dzuwa, aratʼu anafunzi áogofyerwa muno. 
LUK.9.35	Na laka kulaa ko inguni richamba, “Yuyu ndiye Mwanangu yemutsagula, musirikiseni.” 
LUK.9.36	Ariphosikira laka riro, ámona Jeso u phapho hicheye, na o anafunzi kʼaagahendere ngʼanzi na mutʼu yeyosi maneno gago gokala adzigaona.
LUK.9.37	Kunadzachakwe, Jeso na anafunzie ariphokala ateremuka kulaa ko mwangoni, duu bomu ra atʼu ráonana nao. 
LUK.9.38	Phapho mutʼu mumwenga kati ya ro duu achigomba kwa laka ra dzulu achamba, “Mwalimu, ninakuvoya umonere mbazi mwanangu, ariye ni ye mumwenga tu, 
LUK.9.39	na una pʼepʼo ariye achimulokera unamupigisa kʼululu phapho kare, na achanza vivyo nikumufitisa na kumulavya fulo mulomoni ta akakala kʼadzimanya kahiri kwa masaa manji genye. 
LUK.9.40	Kala ni ano anafunzio náavoya amulavye, ela kʼaaidimire.” 
LUK.9.41	Phapho Jeso achiaamba, “Atʼu mwimwi kʼamuna kuluphiro, na mu adambi! Nindakala namwi ta rini? Na nindamuvumirira ta rini?” Chisha achimwamba ye mutʼu, “Hebu murehe ye mwanao phano.” 
LUK.9.42	Ndo mwanache phokala unenda kwa Jeso, pʼepʼo achimubitʼa photsʼi, na achimufitisa. Ela Jeso achimuchemera ye pʼepʼo, na mwanache achiphola na achihewa abaye. 
LUK.9.43	Atʼu osi phapho achangalazwa ni widimi ubomu wa Mulungu.
LUK.9.43	Atʼu ariphokala acheri kwangalazwa ni maneno gokala gahendwa ni Jeso, Jeso wá-aamba anafunzie vivi, 
LUK.9.44	“Hegani masikiro genu mugasikire tʼotʼotʼo maneno gaga: mimi Mutʼu yelaa dzulu nindalaviwa kwa atʼu ario andaniulaga.” 
LUK.9.45	Ela ao anafunzi kʼaamanyire maana, ya maneno gago, mana, manaye yákala yifitsika kwa atsʼelewe, na ao achogopha kumuuza dzulu ya maneno gago.
LUK.9.47	Ela Jeso ye achimanya maazo gokala ga mwao myoyoni, na achimuhwala mwanache mudide achimwimisa mbereze 
LUK.9.48	na achiaamba, “Mutʼu amuphokeraye mwanache dza yuyu kwa dzina rangu, bee unaniphokera mimi, na aniphokeraye mimi, unamuphokera yuyatʼu yenihuma. Ye ariye ni mudide kati yenu, ndiye mubomu kuchira mwimwi mosi.”
LUK.9.49	Johana achimukatʼa ulimi achimwamba, “Bwana, hudzimona mutʼu mumwenga unalavya pʼepʼo kwa kuhumira dzinaro, naswi hukamukahaza, kwakukala, yiye bee tsʼi mumwenga wehu.” 
LUK.9.50	Ela Jeso ye achimwamba, “Mutsʼimukahaze mutʼu dza yiye, mana, yetsʼimupinga bee unavuhira kwenu.”
LUK.9.51	Ukati uriphokala u phephi na kufika wa Jeso kuhwalwa ende dzulu mulunguni, Jeso wáamula kwenda Jerusalemu. 
LUK.9.52	Ndo wáahuma adzumbe amulongolere, na ao achendaphenya kadzidzi kamwenga ka Asamariya, kwa ta amubambanyire phatʼu. 
LUK.9.53	Ela achina phapho kʼaahenzere kudzamuphokera, kwakukala, wákala unamanyikana lwazu-lwazu kukala, u njirani kwenda Jerusalemu. 
LUK.9.54	Ndo anafunzie airi, Johana na Jakobo ariphoona gago áamba, “Bwana, unahenza huvoye Mulungu abitʼe moho kulaa mulunguni waoche atʼu ano?”
LUK.9.55	Ela Jeso ye achiagalukira achiagombera,
LUK.9.56	na achiuka phapho achenda kadzidzi kanjine.
LUK.9.57	Phokala a njirani anenda, mutʼu mumwenga wámwamba Jeso vivi, “Mino nindakutuwa uwe kosi kondakwenda.” 
LUK.9.58	Ela Jeso ye achamba, “Mbewa ana miina, na nyama a kuburuka ana nyumba, ela mimi Mutʼu yelaa dzulu tsʼina phatʼu pha koya.”
LUK.9.59	Chisha achimwamba mutʼu munjine vivi, “Uwe nituwa.” Ela ye achamba, “Bwana, niricha nikazike baba mwanzo.” 
LUK.9.60	Ela Jeso ye achimwamba, “Ga mahanga garichire ao ario chiroho áfa, ela uwe hinde ukasumurire dzulu ya Ufalume wa Mulungu.”
LUK.9.62	Ela Jeso ye achimwamba, “Mutʼu agwiraye jembe na kwanza kurima, ela chidzako auchirire kuriika jembe fuzini, tsʼi mundimwa, na mutʼu dza yiye bee kʼawirya kwenye Ufalume wa Mulungu.”
LUK.10.1	Gariphochira gago, Bwana wáatsagula anafunzi anjine mirongo mifungahe
LUK.10.2	Yiye wá-aamba, “Kuna nyoha, ela aguwi ni achache. Ndo muvoyeni Mulungu mwenye munda ahume aguwi anjine mwakwe mundani akaavize kuguwa. 
LUK.10.3	Vivi endani, mana, ninamuhuma, ela manyani kukala, munga dza anagonzi endao kati-kati ya tsʼimba. 
LUK.10.4	Ndo mutsʼitsukule pʼochi, mukʼoba hebu virahu, na mutsʼihende lubando mo njirani. 
LUK.10.5	Muchiphenya nyumba yoyosi, enye nyumba yiyo alamuseni vivi mwanzo, ‘Enye muno kʼamuna utʼu? Mulungu naamupʼe reri!’ 
LUK.10.6	Phachikala phana mutʼu ahenzaye reri, undapata reri yenu, ela chikala kʼaphana, mundauka nayo enye. 
LUK.10.7	Na sagalani nyumba yiyo murye na kunwa chondohewa, mana, muhendikazi unawirya kuriphwa mushaharawe. Mwimwi mutsʼikale miyango-miyango. 
LUK.10.8	Na muchifika mudzi wowosi na atʼu a phapho achimupiga karibu, viryeni vyondolavirwa, 
LUK.10.9	mwaphoze akongo ondokala a mudzi uo, na mwaambire kukala, ‘Ufalume wa Mulungu u phephi.’ 
LUK.10.10	Ela muchenda mudzi wowosi, na atʼu a phapho areme kumupiga karibu, ukani na muchikala mu mumo njirani mwao bomu munachira, aambeni, 
LUK.10.11	‘Ta riri vumbi ra mudzi wenu ririro mwehu maguluni hunarikutʼa kumonyesa mundamanya enye. Na chisha manyani kukala, Ufalume wa Mulungu u phephi.’ 
LUK.10.12	Na ninamwambira mino kukala, tsʼiku ya ulamuli yichifika, Mulungu undaatiya akili vikali achina mudzi uo kuchira yiyatʼu yondohewa achina Sodoma.”
LUK.10.14	Mulungu undamutiya akili vikali mwimwi tsʼiku ya ulamuli kuchira o achina Tʼiro na Sidoni. 
LUK.10.15	Na mwi achina Kaparinaumu, munaona enye mundaunulwa dzulu mulunguni? Ngʼo! Mundatsuphwa kuzimu!”
LUK.10.17	O anafunzi mirongo mifungahe
LUK.10.18	Jeso achiaamba, “Mino nákala gago gosi ninagaona, na nichimona Shetani vyogwa dza mufyu wa chikwakwara kulaa mulunguni. 
LUK.10.19	Sirikisani wahi, mino námupʼa widimi wa kuvyoga ta nyoka na vizimba, na widimi wosi wa kurima mudawa, na kʼakuna chondomuzuru. 
LUK.10.20	Ela ta vivyo, mutsʼihamirwe muno kwakukala, pʼepʼo anamogopha, hamirwani tu kwakukala, madzina genu gáandikwa mulunguni, kwenye chitabu cha uzima.”
LUK.10.21	Roho wa Mulungu wámuhenda Jeso ukati uo wenye ahamirwe ta achamba, “Baba, uriye u Bwana wa mbingu na dunia, ninakulavira mumvera kwakukala, gaga udzigafitsa atʼu adzonao ana hekima na anamanya, na udzigafunulira atʼu ario dza anache adide. Ni tʼotʼotʼo Baba, kwakukala, vivyo ndivyo urivyohenza.”
LUK.10.23	Chisha, Jeso achiagalukira anafunzie hichiyao achiaamba, “Mwájaliwa mwimwi, kwakukala, munagaona na matso genu gaga! 
LUK.10.24	Ninamwambira jeri, agomvi a Mulungu anji na afalume anji átamani muno agaone gaga mugaonago, ela kʼaagaonere. Achitamani asikire gaga mugasikirago, ela kʼaagasikirire vivyo.”
LUK.10.26	Jeso naye achimuudzidza kwa kumuuza vivyo achimwamba, “Kwani Maandiko ga Mulungu ganaambadze? Uchigasoma welewani we mo?” 
LUK.10.27	Ye achimuudzidza achimwamba, “Ganaamba, ‘Muhenze Bwana Mulunguo na moyoo wosi na rohoyo yosi, kwa mukotseo wosi na akilizo zosi. Na muhenze munzio dza vyo udzihenzavyo uwe mwenye.’ ” 
LUK.10.28	Phapho Jeso achimwamba, “Udziudzidzatʼo! Na bee henda vivyo, nawe undaupata uo uzima uphya wa kare na kare.”
LUK.10.29	Ela ye mwalimu wa shariya wáhenza kudzonyesa kukala ni muhaki, na ndo achimuuza Jeso kahiri vivi, “Na musena ni yuphiye?” 
LUK.10.30	Phapho Jeso achimuudzidza kwa kumwambira tʼadi yiyi: “Mutʼu mumwenga wákala unateremuka kulaa Jerusalemu wenda mudzi wa Jeriko, na achigwirana na anyangʼanyi omupiga achimuphoka miyoye, na achimuricha udzegwa phapho uzimya moyo. 
LUK.10.31	Ndo vyálairira kukala, kuhani mumwenga wákala unateremuka na yiyo njira bomu naye, ela ariphomona, wáchira na kʼanda ta kʼamurungire. 
LUK.10.32	Mulawi mumwenga naye dza vivyo, ariphofika phapho wámona na achichira na kʼanda vivyo. 
LUK.10.33	Ela Musamariya mumwenga yekala naye una yiyo njira bomu, wáfika pharatʼu phokala ye mutʼu, na ariphomona tu achimushononekera muno. 
LUK.10.34	Ndo phapho, achimuhendera hʼamehʼame kwa kumutiya mafuha
LUK.10.35	Kunadzachakwe, achilavya magana mairi
LUK.10.36	Ndo Jeso achimarigiza na kumuuza vivi ye mwalimu wa shariya, “Hʼaya, kati ya ano atʼu ahahu, ni yuphiye yemuhikirahikira dza munziwe ye mutʼu yekala upigwa ni anyangʼanyi?”
LUK.10.37	Ye mwalimu wa shariya achimuudzidza achimwamba, “Ni yuyatʼu yemugwizira mbazi ta achimurarisa.” Jeso phapho achimwamba, “Hʼa nawe enda ukahende dza vivyo vyenye.”
LUK.10.39	Marita wákala una nduguye wa chiche aihiwaye Maryamu, na Maryamu tsʼiku yiyo wásagala phephi na Jeso achisirikisa mafunzoge. 
LUK.10.40	Ela Marita wákala una makazi manji ta gachikala gadzimuchira chimo. Ndo achimwendera Jeso achimwamba, “Bwana, kʼona vii ta vichache we kukala, yuno mwenehu udzinirichira makazi gosi nigahende hichiyangu? Mwambe adze anavize bee.” 
LUK.10.41	Ela Bwana Jeso achimuudzidza, “Uwe Marita unadzangaisha, na kudziyuga na gago makazigo manji. 
LUK.10.42	Ela chihenzwacho ni chitʼu chimwenga tu, na munzio Maryamu utsagula cho chitʼu cha jeri, na chitʼu chicho kʼandaphokwa.”
LUK.11.1	Tsʼiku mwenga, Jeso wákala u phatʼu unavoya, na ariphomala kuvoya, mwanafunziwe mumwenga wámwamba, “Bwana, hungehenza uhufunze kuvoya dza Johana Mubatizi arivyoafunza anafunzie.” 
LUK.11.2	Jeso achiaamba, “Muchikala munavoya, ambani:
LUK.11.2	‘Baba,
LUK.11.2	Ufalumeo naudze.
LUK.11.3	Hupʼe chila tsʼiku leu huriro huna haja naro,
LUK.11.4	na husamehe dambi zehu,
LUK.11.4	mana, siswi naswi hunaasamehe osi ahukoserao,
LUK.11.4	na utsʼihutiye majezoni.’
LUK.11.5	Chisha achiapʼa tʼadi yiyi, “Nahwambe kwa mufano una musenao. Ndo umutuwe na usiku wa manane ukamwambe, ‘Musena wangu, pʼore kwa kukuyuga, ela ninakuvoya unipʼe ta kumba ni wari odzosala, 
LUK.11.6	mana, nidzilokerwa ni musena wangu munjine ariye ta u charoni, na tsʼina cha kumupʼa.’ 
LUK.11.7	Ela musenao ye ta atsʼiunuke mo chitʼandani akwambe, ‘Utsʼiniyuge! Mino nidzisindika kare luvi, na mimi na anangu bee hu tʼandikoni. Kwa vivyo, tsʼindazuka mino kwa ta nikupʼe chitʼu uwe!’ 
LUK.11.8	Na ninamwambira mino, ta aripho undakala kʼazukire na kukupʼa ro leu dza kwamba kʼu musenawe, uwe utsʼone waibu ta áenderera kumuvoya, na musindikizowe undazuka akupʼe cho uhenzacho, kwakukala, udzenderera kumuvoya. 
LUK.11.9	Ndo ninamwambira mino, voyani, namwi mundahewa: tsakulani, namwi mundapata, na pigani hodi, namwi mundasundulirwa muyango. 
LUK.11.10	Maana, chila avoyaye unahewa, atsakulaye unapata, na apigaye hodi unasundulirwa muyango. 
LUK.11.11	Ni mutumia ani phano kati yenu, ariye achivoywa
LUK.11.12	Hebu achivoywa tumbi, akale ye nikumupʼa chizimba? 
LUK.11.13	Bee, chikala mwimwi tu, ta muripho mu ai, munamanya kwapʼa ana enu miyo midzo, akale Baba Mulungu ariye mulunguni kʼandaapʼa Rohowe kwa unji aratʼu amuvoyao?”
LUK.11.14	Tsʼiku mwenga, Jeso wákala unamulavya mutʼu pʼepʼo yekala udzimuhenda kʼagomba. Ndo yiye pʼepʼo achimulaa, na yuyatʼu mutʼu achiidima kugomba, na phapho duu ra atʼu rokala ri phapho richangalala. 
LUK.11.15	Ela atʼu anjine achamba, “Unaalavya pʼepʼo kwa widimi ahewao ni Belizabuli, ye mubomu wa pʼepʼo,” 
LUK.11.16	na anjine o, achimuheza kwa kumwamba ahende dalili ya konyesa kukala, widimiwe ulaa kwa Mulungu. 
LUK.11.17	Ela ye kwahivira wákala udzigamanya kare maazo gao, achiaambira tʼadi yiyi, “Chila ufalume ogavikana virundu-virundu viyuwanavyo, nikuvunzika, na atʼu amwenga nao achigavikana na kuyuwana, mudzi undafa. 
LUK.11.18	Ndo chikala Shetani naye unadzigavya, o ufalumewe kʼaundatowa. Na munaamba kukala, mimi bee ninaalavya pʼepʼo, kwakukala, Belizabuli unanipʼa widimi wa kuhenda vivyo. 
LUK.11.19	Sambi chikala mino vyo ndivyo nilavyavyo pʼepʼo, o atʼu enu anaalavya kwa widimi wa ani? Bee, vyo atʼu enu enye alavyavyo pʼepʼo, ndivyo vimuvungavyo ulongo. 
LUK.11.20	Na tsʼivyo bee ta ujeri wenye ni kukala, ninaalavya pʼepʼo kwa widimi wa Mulungu, na vivi vinaonyesa kukala, Ufalume wa Mulungu ukudza kare kwenu.
LUK.11.21	“Mutʼu wa mukotse na achikala una chʼinga, arindapho nyumbaye, miyoye yosi kʼayikumbwa ni mutʼu. 
LUK.11.22	Ela mutʼu wa mukotse kumurima yiye naye amudzagamirapho na kumurima, ye nikwanza kuzihwala zo chʼinga zokala mwenye udzizikuluphira, na ndo nikwendayigavya asenae yo miyo yodziyinyangʼanya. 
LUK.11.23	Kwa vivyo, yetsʼigwirikana na mimi, unanipinga, na yeyosi yetsʼinaaviza kwareha atʼu kwangu, bee unaatsamula.”
LUK.11.24	Jeso wáenderera kufunza chitʼadi achamba, “Pʼepʼo achilaa kwa mutʼu, nikwendazunguluka nyika kutsakula phatʼu pha koya, ela achikala kʼapata nikwamba, ‘Nindauya kwa mutʼu wangu kolaa.’ 
LUK.11.25	Ndo auyapho nikwendamona ye mutʼu unga dza nyumba yophyerwatʼo, na chila mwiyo kwikwa phatʼuphe. 
LUK.11.26	Na achona vivyo, nikwendatsaka pʼepʼo anzie afungahe, ai muno kuriko yiye mwenye, na osi akendamuphenya ye mutʼu. Na phapho mazagazige mutʼu yiye nikukala mai muno kuriko pho mwanzo.”
LUK.11.27	Jeso ariphogomba gago, muchetʼu mumwenga kati ya riratʼu duu ra atʼu wágomba kwa laka ra dzulu achamba, “Una raha ye muchetʼu yekuvyala na kukwamwisa uwe!” 
LUK.11.28	Ela Jeso ye achimuudzidza achimwamba, “Ni tʼotʼotʼo, ela mwenye raha muno ni yuyatʼu asikiraye neno ra Mulungu na kurigwira.”
LUK.11.30	Maana, viratʼu Jona arivyokala dalili ya Mulungu kwa achina Ninewi, mimi Mutʼu yelaa dzulu nami ndivyo vyondakala dalili kwenu mwimwi. 
LUK.11.31	Malikiya kulaa Sheba
LUK.11.32	Achina Ninewi andalairira ukati atʼu mwimwi muchikala munalamulwa, na andalavya ushaidi kwamba, atʼu mwimwi mu alongo! Maana, ao achina Ninewi átya ariphosikira masumuriro ga Jona, na vivi phapha, phana mubomu kumurima Jona!”
LUK.11.34	Matsogo ndigo garigo dza taa ra mwirio. Gachikala ni mazima, mwirio wosi una mwanga, ela matsogo gachikala ni makongo, bee ta o mwirio nao ni seti ukale na dziza gigigi. 
LUK.11.35	Ndo dzimanyirire, utsʼidze ukakala o mwanga udzonao unao mwako ndani ni dziza. 
LUK.11.36	Maana, mwirio wosi uchikala una mwanga photsʼi ta chilungo chimwenga chiricho dzizani, mwirio wosi undangʼala dza viratʼu taa rakavyo na kukupʼa mwanga.”
LUK.11.37	Jeso ariphomala kugomba, Mufarisayo mumwenga wámupiga karibu ende osi kwakwe nyumbani akarye leu. Ndo achenda, achendaphenya na achisagala kurya leu. 
LUK.11.38	Ela ye Mufarisayo wáangalala ariphomona Jeso unarya leu na ta kʼaogere mikono dza vyokala vinahenzwa ni jadi yao. 
LUK.11.39	Jeso achimwamba vivi, “Mwimwi Afarisayo bee mutsukutsa vikombe na masahani konze hicheye, ela mwenu ndani mu tele ukora na ui. 
LUK.11.40	Bee kʼamumanya mwimwi! Vino yuno yetengeza kuno konze samba ndiye yetengeza ta ko ndani nako? 
LUK.11.41	Mwimwi lavyani na moyo umwenga mwapʼe achiya, namwi mutsuke tsetsetse ndani na konze.
LUK.11.43	“Mundamanya enye mwimwi Afarisayo, mana, munahenza kusagala mbere-mbere mo masinagogini, na kuhenza kulamuswa ni atʼu chiishima ko vyeteni. 
LUK.11.44	Mundamanya enye, mana, munga dza mbira zotsʼomanyikana, atʼu anenenda dzulu-dzulu yao photsʼimanya.”
LUK.11.45	Phapho mumwenga wa alimu a shariya achimwamba, “Mwalimu, uchigomba maneno gago dzulu ya Afarisayo, bee unahuphenyerera ta siswi naswi.” 
LUK.11.46	Ela Jeso ye achimuudzidza achimwamba, “Mundamanya enye mwimwi alimu a shariya namwi, mana, munaahwika atʼu mizigo yotsʼitsukulika na kuno mwi enye kʼamugolosa ta chala kwaaviza mizigo yiyo. 
LUK.11.47	Mundamanya enye, mana, munagajengera vikuta mabira ga agomvi a Mulungu aratʼu ario akare enu áaulaga. 
LUK.11.48	Vivyo vinaonyesa kukala, ta mwimwi enye munakubali na munagalavira ushaidi mahendo ga akare enu. Maana, o áaulaga ao agomvi a Mulungu, na vino mwi namwi munagajengera vikuta mabira gao. 
LUK.11.49	Vivyo ndivyotuma ta Mulungu mwenye hekima achamba, ‘Nindaaphirikira agomvi angu na adzumbe angu, ela andaaulaga anjine ao, na anjine aahendere mauku.’ 
LUK.11.50	Kwa vivyo, atʼu mwimwi mundatiywa akili kwa kuulagwa kwa agomvi a Mulungu osi hangu mwanzo wa urumwengu, 
LUK.11.51	kwanzira Abeli ariphoulagwa ta chifo cha Zakariya, ariye ámuulaga kati-kati ya chijaja cha kulavira makafara na Hekalu mo bomani. Ndo ninamwambira jeri atʼu mwimwi kukala, mundatiywa akili kwa mahendo gago gosi.
LUK.11.52	“Mundamanya enye mwimwi alimu a shariya, mana, mwáahenda atʼu atsʼimumanye Mulungu. Mwimwi enye mwákala kʼamwenzi kumumanya, na muchiaziza anjine okala anahenza amumanye!”
LUK.11.53	Jeso ariphokala unauka phatʼu phapho, aratʼu Afarisayo na alimu a shariya achanza kumuphenyerera kumuuza maswali makomu-makomu, 
LUK.11.54	kuheza kumuhega amugwire achigomba neno rorosi ii.
LUK.12.2	Chila chofinikʼirwa chindafunulwa, na chila chofitswa chindamanyikana. 
LUK.12.3	Kwa vivyo, chila murirorigomba dzizani, atʼu andarisikira na mutsana, na chila murirorigomba pʼorepʼore ndani ya vyumba vyodzosindikwa, atʼu andahendapanda dzulu ya nyumba arisumurire.”
LUK.12.4	Chisha, Jeso achiagalukira aratʼu atʼu achiaamba, “Ninamwambira asena angu, mutsʼiaogophe atʼu aulagao mwiri na achihenda vivyo akakala kʼaana rinjine ii muno ra kuhenda. 
LUK.12.5	Nindamwambira ye muwiryaye kumogopha: mogopheni Mulungu, ariye achiulaga mwiri, una widimi wa kutsupha mutʼu moho wa Jahanamu. Ninamwambira mino, yuyu bee ndiye muwiryaye kumogopha jeri!
LUK.12.6	“Hwalani mufano wa vinyama vidide vya kuburuka. Vivyo kala nikuguzwa, vitsano vilaa shilingi mbiiri tu, chisha Mulungu kʼavinyala vivyo ta kamwenga. 
LUK.12.7	Nichiuya upande wenu mwimwi, ta zo nyere zenu zosi mo mwenu vitswani, Mulungu unazimanya ni ngaphi! Ndo mutsʼogophe, mana, mwimwi muna tende muno kuchira duu ra vyo vinyama vya kuburuka!”
LUK.12.8	Jeso wágomba achamba, “Ninamwambira jeri, mutʼu yeyosi ashuhudiyaye jamani kukala, yiye ni mutʼu wangu, bee ta mimi Mutʼu yelaa dzulu nami nindakudzashuhudiya dza vivyo mbere za malaika a Mulungu kukala, yiye ni wangu. 
LUK.12.9	Ela anitinaye jamani, bee ta mimi nami nindamutina dza vivyo mbere za malaika a Mulungu.
LUK.12.12	Maana, Roho wa Mulungu undamufunza ukati uo cho muhenzwacho mugombe.”
LUK.12.13	Mutʼu mumwenga kati ya riratʼu duu ra atʼu wámwamba Jeso vivi, “Mwalimu, mwambire muvyere wangu hugavye ufa huriorichirwa ni baba.” 
LUK.12.14	Jeso achimuudzidza achimwamba, “Abaye, ni ani yenipʼa utumia wa kulamula kumugavya ufa wenu?”
LUK.12.15	Na phapho achenderera kwaambira osi kukala, “Dzimanyirireni mutsʼilaiwe ni matso kamare kwa vya atʼu, mana, mazagazi ga mutʼu kʼagatsukulwa ni unji wa miyo ariyo nayo.” 
LUK.12.16	Chisha achiaambira tʼadi yiyi, “Kwákala dzumbe mumwenga ariye mundawe wákala udzuudzala chila chitʼu. 
LUK.12.17	Ndo yiye mutʼu achaza mwakwe moyoni achamba, ‘Nina chila chitʼu jeri, ela tsʼina phatʼu pha kuviika, nindahendadze mino? 
LUK.12.18	Chitʼu chondahenda ni chichi, nindavomola vitsaga vyangu na nikotʼe vibomu vyenye, na mumo nindaikatʼo matsere gangu gosi na miyo yangu yosi. 
LUK.12.19	Nichimala kuhenda vivyo, nindaidima kuyamba roho yangu, vivi unayo mbeko yiriyo undahumira myaka minji. Kwa vivyo, sagala uhurire, urye miyo tu we, unwe na kudzihendera uhenzaro.’ 
LUK.12.20	Ela phapho Mulungu achimwamba, ‘U muzuzu uwe. Uu usiku wa rero rohoyo yindatoswa. Hʼaya, vitʼu vyosi vyo urivyodzirundikira vindakala vya ani?’ ” 
LUK.12.21	Jeso achimarigiza na kwamba, “Vivyo ndivyo virivyo kwa mutʼu adzirundikiraye miyo mwenye tu bahi, kwa Mulungu tsʼi tajiri.”
LUK.12.22	Chisha Jeso achiaamba anafunzie vivi, “Ndo ninamwambira mino, mutsʼibabaikire mazagazi genu, kukala mundaryani, hebu mutsʼibabaikire miiri yenu, kukala mundavalani. 
LUK.12.23	Maana, uzima ndio chitʼu cha maana, kuchira leu, na mwiri nao una maana, muno kuchira nguwo. 
LUK.12.24	Hwalani mufano wa nyama a kuburuka. Ao kʼaarima na kʼaaguwa, hebu kʼaana vitsaga, ela Mulungu unaarisa vivyo. Hʼa kafuje mwi murio ta muna mana muno kuchira o nyama a kuburuka? 
LUK.12.25	Na mutsʼibabaike kwakukala, kʼakuna aidimaye kudzonjezera ta dakika mwenga kwakwe maishani kwa kubabaika. 
LUK.12.26	Ndo muchikala kʼamwidima kuhenda ta neno dide dza rino, kwadze mubabaikire gano manjine? 
LUK.12.27	Hwalani mufano wa maruwa gatsamulavyo nago. Gago kʼagahenda kazi, na kʼagadzifumira nguwo, ela ninamwambira mino, ni madzo go genye ta Selemani mwenye na utajiriwe wosi, chisha kʼadzivikire nguwo mbidzo dza mwenga ra maruwa gaga. 
LUK.12.28	Ndo chikala Mulungu unagamanyirira ta maruwa garigo rero ga phapho na machero ganangʼolwa, akale yiye kʼandamwidimisa mupate nguwo mwimwi? Heka mwi ta kuluphiro renu ni dide vino? 
LUK.12.29	Hʼa bee mutsʼiike mbere kutsakula chondarya hebu chondanwa, na mutsʼibabaike kamare. 
LUK.12.30	Kwakukala, gago gosi bee ndigo gazungulukirwago ni atʼu osi otsʼimumanya Mulungu. Ela mwimwi Abayenu Mulungu unamanya kukala, gago munago haja. 
LUK.12.31	Ndo kurichisa vivyo, ikani mbere maneno ga Ufalumewe, na gago mundaonjezwa dzuluye.”
LUK.12.32	Jeso wágomba achamba, “Mutsʼogophe mwimwi achache, kwakukala, Abayenu Mulungu uhenza kumupʼa uo ufalumewe. 
LUK.12.33	Guzani miyo yenu yosi na pʼesa zondopata mukaapʼe achiya, na vivyo mundakala munadziikira mbeko mulunguni, kuriko utajiri ni wa kamare na kʼauphunguka. Kuko aivi kʼaafika, na hebu kʼaubanangwa ni myungu. 
LUK.12.34	Maana, moyo wa mutʼu chila ukati waza pharatʼu pharipho utajiriwe.”
LUK.12.36	Kalani dza ahendikazi amutarizao tajiri wao auye kulaa nyamburani, kwa ta achifika muyangoni na kupiga hodi tu, mumuvugulire phapho kare. 
LUK.12.37	Baha aratʼu ahendikazi ario tajiri wao achiuya undakudzaaona a matso. Ninamwambira jeri, phapho ye tajiri achona vivyo undavula nguwoze mbidzo, avale za kazi na aambe o ahendikazie asagale, ye aahikirehikire. 
LUK.12.38	Na ta kala ni usiku wa manane hebu ni pʼeho za kucha, ao ahendikazi andahamirwa vivyo achidzaonewa ni ye tajiri wao a matso. 
LUK.12.39	Ela kalani muchimanya kukala, kala mwenye nyumba nikumanya ni usiku wa saa ngaphi urio mwivi undakudza,
LUK.12.40	Ndo ta mwimwi namwi, kalani kwete ukati wosi, mana, mimi Mutʼu yelaa dzulu nindakudza ukati urio mundakala kʼamunilolera.”
LUK.12.41	Pʼetero achimwamba, “Bwana, gano ni ga dzulu yehu siswi hichiyehu tu, hebu ta atʼu osi?” 
LUK.12.42	Bwana Jeso naye achimuudzidza kwa kumuuza vivi, “Hebu nimwambire muhendikazi wa kukuluphirika, na mwenye hekima arivyo. Muhendikazi wa kukuluphirika ni yuyatʼu ariye tajiri undamwika mwimirizi wa ahendikazi anzie kwa ta aapʼe leu ukati uwiryao. 
LUK.12.43	Ndo baha ye muhendikazi wa kukuluphirika ariye tajiriwe achiuya, undakudzamona unahenda godzomulagiza. 
LUK.12.44	Ninamwambira jeri mino, tajiri achona vivyo, undamwika muhendikazi yiye mwimirizi wa miyoye yosi. 
LUK.12.45	Ela achikala muhendikazi yiye undaaza mwakwe moyoni na aambe, ‘Aa, tajiri wangu undachelewa kuuya,’ ndo ta aaphenyerere kwapiga o ahendikazi anzie ache kwa alume, chidzako aanze kurya na kunwa ta akole, 
LUK.12.46	tajiriwe undakudza tsʼiku yiriyo undakala kʼamulolera, na saa ariyo kʼayimanya. Phapho ndipho tajiriwe undamutiya akili vikali, na amwike duu mwenga na aratʼu otsʼokuluphira. 
LUK.12.47	Na muhendikazi amanyaye ahenzwago ahende ni tajiriwe ela ye akose kudziikatʼo na kugahenda, yiye kutiywakwe akili kundakala kubomu muno. 
LUK.12.48	Ela yuyatʼu ariye kʼamanya ahenzwago ahende ni tajiriwe, ta akahenda gawiryago atiywe akili, kutiywakwe akili kundakala kuchache. Yehewa manji undahenzwa alavye manji, na yehewa manji muno undahenzwa alavye manji muno vivyo.”
LUK.12.49	Jeso wáenderera kugomba achamba, “Kudza kwangu kundaricha dunia yitiywe tsʼanzala, nami ta ninaaza kala yáashwa kare vivi. 
LUK.12.50	Ela mimi ni seti nishononeswe muno, nife musalabani, na gago gananiyuga muno ta paka gachimire! 
LUK.12.51	Munaona nákudza duniani kureha reri? Ngʼo tsʼivyo, ta náreha mugavikano. 
LUK.12.52	Maana, kwanzira vivi, nyumba ya atʼu atsano andagavikana ahahu kwa airi, na airi kwa ahahu. 
LUK.12.53	Atʼu andagavika, ta mutumia amureme mwanawe wa chilume, na mwana wa chilume naye amureme abaye. Achetʼu andaarema ana ao a chiche, na o ana a chiche nao, andaarema amezao. Achetʼu enye akaza ana andaarema akaza ana ao, na akaza ana nao, andaarema mevyala ao.”
LUK.12.54	Jeso wá-aambira kahiri maduu ga atʼu kukala, “Muchona maja, na muchisikira musindo tu phapho munaamba, ‘Mvula yindanya,’ na chidzako nikunya jeri. 
LUK.12.55	Muchona vuto ra vuri rinavuma munaamba, ‘Kundakala na kazikazi,’ na chidzako vinakala vivyo jeri. 
LUK.12.56	Mwi alumakwiri, munamanya kulola chimbere virimo vyondakala kwa kulola duniani na mainguni, ndo heka sambi kʼamwidima kumanya gano gahendekago vino?”
LUK.12.57	Chisha phapho Jeso wáamba, “Na kwadze kʼamwidima kudzilamulira enye neno idzo ra kuhenda? 
LUK.12.58	Achikala mulumbirio unakuphirika kotini, henda widimavyo werekezane naye mo njirani, kwa ta atsʼidze akakuphirika mbere ya mulamuli, na mulamuli akakulavya kwa shikari, shikari nao akakutiya jela. 
LUK.12.59	Ninamwambira mino, uchitiywa kuko, kʼundalaa ta ulavye tʼatʼu yosi.”
LUK.13.1	Ukati uo atʼu anjine ámwambira Jeso dzulu ya atʼu a Galilaya ario Pilato wákala udzialagizira achitemwa-temwa ta achifa ukati phokala analavya makafara kwa Mulungu, na milatso yao yichitsanganyikana na yo ya makafara. 
LUK.13.2	Ndo Jeso achiauza vivi, “Sambi munaona o Agalilaya a kuulagwa ákala ni adambi muno kuchira Agalilaya anziao osi? 
LUK.13.3	Tsʼivyo vivyo bee, na ninamwambira mino, ta mwimwi namwi mutsʼiphotya, mundahangamizwa dza ao. 
LUK.13.4	Hebu munaona ara atʼu kumi na anane (18) ofinikʼirwa ni chidzumba cha mawe cha chimo chire kura Siloamu na kufa phapho kare, ákala ni adambi muno kuchira anjine osi okala anasagala Jerusalemu? 
LUK.13.5	Tsʼivyo vivyo bee, na ninamwambira mino, ta mwimwi namwi mutsʼiphotya, mundahangamizwa dza ao.”
LUK.13.6	Chisha Jeso achiaambira tʼadi yiyi: “Mutʼu mumwenga wákala una muhi wa mutini mwakwe mundani wa mizabibu, na yiye wákala achenda achiulola kwa ta awone uvyala matunda ahunde ngawa, ela wákala achifika wendawona kʼaudzangwe kuvyala hata matunda mwenga. 
LUK.13.7	Ndo achimwamba ye muroromi wa mundawe, ‘Lola, mimi nidzihenda myaka mihahu ya kudza nichidza kwa hata nihunde matunda ga mutini uu, na tsʼidzangwe kona ta mwenga. Ndo sambi uteme, mana, unabananga mutsanga wangu bule.’ 
LUK.13.8	Ela yiye muroromi wa munda achimwamba, ‘Mutumia, nahuuriche mwaka uu kahiri, nami nindautsimbira bopʼo kuzunguluka na niutiyire mboleya. 
LUK.13.9	Uchikala undavyala matunda mwaka udzao, bee vindakala ni vidzo, ela uchikala kʼauvyalire, hʼa bee phapho undautema.’ ”
LUK.13.10	Tsʼiku mwenga ya Sabato Jeso wákala unafunza sinagogini, 
LUK.13.11	na mumo mwákala muna muchetʼu mumwenga yekala una pʼepʼo, yekala udzimuyuga myaka kumi na minane (18). Muchetʼu yiye wákala ta wenenda chivumbavumba kʼaidima kwima tititi kwa yiye pʼepʼo. 
LUK.13.12	Ndo Jeso ariphomona yiye muchetʼu, wámwiha achimwamba, “Mayo, udzihendwa uvugukwe.” 
LUK.13.13	Na chisha achimubandikira mikono kumuvoyera, na phapho kare mwiriwe uchitororoka kahiri, na achimulika Mulungu. 
LUK.13.14	Ela mubomu wa sinagogi wátsukirwa muno, kwakukala, Jeso wákala udzimuphoza ye muchetʼu tsʼiku ya Sabato. Ndo ye mubomu wa sinagogi achiaambira aratʼu atʼu okala arundikana phapho kukala, “Tsʼiku zehu za kuhenda kazi ni tʼandahu. Ndo mwimwi kalani muchidza tsʼiku zizo muphozwe makongo genu, ela mutsʼidze phapha, kudzaphozwa tsʼiku ya Sabato.” 
LUK.13.15	Phapho Bwana Jeso achiudzidza achamba, “Mwi alumakwiri! Phakale phana yeyosi phano ariye kʼasundulira ngʼombewe, hebu pʼundawe kulaa chaani akendaneswa tsʼiku ya Sabato? 
LUK.13.16	Asena! Bee, vikale ni vii vivi kumuhenda avugukwe tsʼiku ya Sabato yuyu muchetʼu wa mudzungu wa Burahemu, ariye Shetani udzimuyuga myaka kumi na minane?” 
LUK.13.17	Ariphogomba gago, osi okala anashindana naye ágwirwa ni haya muno, na atʼu osi achihamirwa muno kwa maneno gosi mabomu gokala udzigahenda.
LUK.13.18	Jeso wáuza vivi, “Ufalume wa Mulungu u chidzedze? Nindauhwalanisha na utʼu wani? 
LUK.13.19	Ufalume wa Mulungu unaidima kuhwalanishwa na tʼadi ya mbeyu ya haradali yiriyo mutʼu mumwenga wáyihwala achiyiphanda mwakwe mundani, yichimera na kukula ta uchikala muhi ubomu. Nyama a kuburuka achidzajenga nyumba zao mo mwakwe vitaini.”
LUK.13.20	Jeso wáuza kahiri achamba, “Nindauhwalanisha Ufalume wa Mulungu na utʼu wani? 
LUK.13.21	Ufalume wa Mulungu unaidima kuhwalanishwa na tʼadi yiyi. Tsʼiku mwenga, muchetʼu wáhwala hamira achiyitsanganya phamwenga na unga wa nganu daba mwenga, achiukanda, na yo nganu yosi yichikolea hamira.”
LUK.13.22	Jeso wáenderera na charoche cha kwenda Jerusalemu, achichira na midzini na vidzidzini kusumurira neno ra Mulungu. 
LUK.13.23	Mutʼu mumwenga achimuuza vivi, “Mwalimu, akale atʼu ondotivywa ni achache?” 
LUK.13.24	Jeso achiaamba, “Hendani chadi muphenye uzimani na muyango ufufu. Ninamwambira mino, anji andahenza kuphenya, ela kʼaandaidima.
LUK.13.25	“Ukati undafika ambapho mwenye nyumba undazuka asindike luvi, na phapho mwimwi mundaanza kwima konze mupige hodi muchamba, ‘Bwana, husundulire.’ Ela yiye undamuudzidza amwambe, ‘Tsʼimumanya mulaako.’ 
LUK.13.26	Namwi mundaanza kumwamba, ‘Aa! Bwana, samba ndiswi okala huchirya na kunwa phamwenga nawe, na ta uwe wáfunza ta mwehu vidzidzini.’ 
LUK.13.27	Ela ye undamwamba, ‘Tsʼimumanya mulaako mwimwi, na kwa vivyo, niukirani phapha. Mwimwi mosi bee, mu atʼu muhendao mai!’ 
LUK.13.28	Phapho ndipho mundadzuta, na murire ta ga milatso chisha, musale konze vivyo. Na mundaaona ano Burahemu, Isaka na Jakobo na agomvi a Mulungu osi, ko Ufalumeni kwa Mulungu, ela mwi mundakala mudzitsuphwa konze! 
LUK.13.29	Atʼu andakudza kulaa mulairo wa dzuwa na mutswerero wa dzuwa, kulaa vurini na mwakani, adze arye shuhuli phamwenga na ao, ko Ufalumeni kwa Mulungu. 
LUK.13.30	Aratʼu ario ni a musindikizo vivi, andakala a mwanzo, na aratʼu ario ni a mwanzo vivi, andakala a musindikizo.”
LUK.13.31	Ukati uo, Afarisayo anjine ámwendera Jeso achendamutsunira kukala, “Herode unahenza akuulage, kwa vivyo, uka phapha wende phatʼu phanjine.” 
LUK.13.32	Jeso ye achiaudzidza achiaamba, “Endani mukamwambe vivi ye mbewa, ‘Rero na machero ninalavya pʼepʼo na kwaphoza akongo, ela tsʼiku ya hahu, nindamarigiza kazi yangu.’ 
LUK.13.33	Ela ta vivyo, rero, machero na muhondo ni seti nikale ni charoni, mana, kʼaviidimikika mugomvi wa Mulungu kuulagwa konze ya Jerusalemu!
LUK.13.34	“Atʼu a Jerusalemu! Mwi achina Jerusalemu! Mwimwi munaaulaga agomvi a Mulungu na kwapiga mawe aratʼu adzumbe ario Mulungu unaahuma kwenu! Ni kʼano ngaphi mino zohenza kwaudza phamwenga atʼu enu dza kolo ra kʼukʼu riakuyakuyavyo anae mwakwe makwaphani, ela mwi kʼamukubalire vivyo. 
LUK.13.35	Bee, vivi Mulungu ta kʼandaulola kahiri mudzi wenu. Na ninamwambira jeri, kʼamundanona kahiri ta mwambe, ‘Wáajaliwa ni Mulungu yiye adzaye kwa dzina ra Bwana!’ ”
LUK.14.1	Tsʼiku mwenga ya Sabato, Jeso wápigwa karibu achendarya leu nyumbani kwa mumwenga wa vilongozi a Afarisayo, na atʼu osi okala a kuko achikala anamulolera kumba undahendadze. 
LUK.14.2	Mbere za Jeso phákala phana mutʼu mumwenga yekala una ukongo wa tsʼafura. 
LUK.14.3	Ndo Jeso achiauza alimu a shariya na Afarisayo achiaamba, “Vidze, yikale shariya yinahuhenzeza kumuphoza mutʼu tsʼiku ya Sabato?” 
LUK.14.4	Ela ao achinyamala zizizi. Jeso phapho achimugwira mukono ye mukongo, achimuphoza na achimuricha ende vyakwe. 
LUK.14.5	Chisha o achiaamba vivi, “Ni ani kati yenu ariye kala mwanawe
LUK.14.6	Ela o kʼaamuudzidzire vivyo.
LUK.14.7	Jeso aratʼu atʼu okala adzalikwa wáaona anadzitsagulira nafasi za kwanza-kwanza za atʼu abomu, na phapho achiakanya achiaamba, 
LUK.14.8	“Mutʼu achikwambira nyambura, tsʼendesagala nafasi za kwanza-kwanza za abomu, mana, nikukala mutʼu munjine mubomu muno kukuchira uwe udzambirwa naye. 
LUK.14.9	Na umanye chikala mutʼu dza yiye wáambirwa, ye mwenye yemwambira mosi airi unaidima kudza akakwamba, ‘Muphise nafasi yuno.’ Na phapho undaifyika mbere za atʼu osi uchambwa wende nyuma, chisha ukasagale gogoni. 
LUK.14.10	Ndo uchambirwa shuhuli, enda ukasagale ko nyuma gogoni, na phapho musenao yekwambira achidza undakudzakwamba, ‘Musena wangu, nzo hiku mbere vihini kutʼu kwa abomu.’ Na phapho undaava mbere za osi ondokala asegere phamwenga nawe. 
LUK.14.11	Maana, chila adziunulaye, undaudzwa nyuma, na adziudzaye nyuma, undaishimiwa.”
LUK.14.12	Chisha, Jeso achimwamba vivi yuyatʼu Mufarisayo yekala udzimupiga karibu, “Uchikala unausa shuhuli, yikale ni mutsana hebu ni usiku, tsʼiaambire asenao, nduguzo a chilume, mbarizo hebu anzio ario ni matajiri tu. Maana, uchihenda vivyo, ao nao andakudzakwambira shuhuli zao tsʼiku zinjine, na andakala adzikuripha. 
LUK.14.13	Ela ra kuhenda uchikala unausa shuhuli ni riri. Aambire achiya, virema, viswere na atʼu otsʼoona, 
LUK.14.14	nawe undahatsʼwa, mana, ao kʼaana cha kukuripha. Mulungu mwenye undakuripha ukati atʼu ahendao ga haki phondafufuka.”
LUK.14.15	Mumwenga wa aratʼu okala asegere phamwenga na Jeso ariphosikira gago, wámwamba vivi, “Una raha ye mutʼu yendarya leu ko Ufalumeni kwa Mulungu.”
LUK.14.16	Ela Jeso ye achimwambira tʼadi yiyi, “Mutʼu mumwenga wáika shuhuli bomu na achiaambira atʼu anji. 
LUK.14.17	Tsʼiku ya shuhuli yiriphofika, achimuhuma muhendikaziwe aka-aambire okala adzambirwa adze, mana, chila chitʼu chákala chikamilika. 
LUK.14.18	Ela chila yetuwiwa wákala una gakwe ta osi. Wa kwanza wámwamba vivi ye muhendikazi, ‘Nágula munda mino, sambi ni seti nende nikaulole. Ndo ninakuvoya unisamehe.’ 
LUK.14.19	Wa phiri achendaamba, ‘Nágula ngʼombe kumi za kurima, na vivi ni njirani kwendazibaza. Ndo ninakuvoya unisamehe.’ 
LUK.14.20	Wa hahu ye achamba, ‘Náhwala mino, kwa vivyo, tsʼindaidima kuricha musena nyumbani hicheye.’ 
LUK.14.21	Phapho yuyatʼu muhendikazi achiuya achendamwambira tajiriwe dzulu ya gago. Tajiri achitsukirwa muno ta achimwamba muhendikaziwe, ‘Enda maruru njira bomu na vichochoro vya mudzi, uka-aambire achiya, virema, atʼu otsʼoona na viswere adze.’ 
LUK.14.22	Muhendikazi achenda maruru, na ariphomala kuhenda dza vyokala udzambwa, achiuya achidzamwamba tajiriwe vivi, ‘Bwana, nidzihenda dza vyodzonilagiza, ela phacheri na nafasi vivyo.’ 
LUK.14.23	Ndo ye tajiri achimwamba kahiri yuyatʼu muhendikazi, ‘Enda mirimira ya mudzi na matanyikoni ukaagaramishe atʼu adze aphenye, kwa ta nyumba yangu yiudzale. 
LUK.14.24	Maana, ninakwambira mino, aratʼu oambira kʼaphana ta mumwenga yendatata shuhuli yangu.’ ”
LUK.14.25	Tsʼiku mwenga, maduu manji ga atʼu gákala ganamutuwa-tuwa Jeso. Ndo achiagalukira atʼu achiaamba, 
LUK.14.26	“Mutʼu yeyosi adzaye kwangu, kʼaidima kukala mwanafunzi wangu photsʼinihenza mimi kuchira vyo ahenzavyo abaye na ameye, muchewe na anae, nduguze osi a chiche na a chilume na ta ye mwenye naye. 
LUK.14.27	Mutʼu photsʼihwala musalabawe mwenye na kunituwa, kʼaidima kukala mwanafunzi wangu. 
LUK.14.28	Ni ani kati yenu, ariye achihenza kujenga dzumba bomu ra mawe, chisha ra chimo, kʼandasagala kwanza akataradiya garama za kujengera, kwa ta amanye kumba una chasi cha kumalira yo jengo? 
LUK.14.29	Achikala kʼandasagala akataradiya, mumanye achitsimba musinzi na chidzako ashindwe ni kumala kujenga, atʼu andamutseka 
LUK.14.30	amwambe, ‘Mutʼu yuyu wáheza kujenga, ela vivi gadzimushinda kamare.’
LUK.14.31	“Hebu ni mufalume ani, ariye achihenza kwendaheha na mufalume munjine, kʼandasagala kwanza akaaza kumba undaidima yiye na shikarie helufu kumi (10,000), kuheha na mwenye jeshi ra shikari helufu mirongo miiri (20,000)? 
LUK.14.32	Achona kʼandaidima, undahuma adzumbe akamwambe ye mufalume munjine kukala, ‘Munzio udzamba uhenza reri kʼenzi kʼondo,’ photsʼi ta ye mufalume munjine kudza. 
LUK.14.33	Ndo ta mwimwi namwi, kʼakuna ta mumwenga wenu yendakala mwanafunzi wangu photsʼiniika mimi mbere ya vitʼuvye vyosi.”
LUK.14.34	Jeso wáamba, “Munyu ni udzo, ela uchikala kʼaukoza, undawudzadze kukala udzo kahiri? 
LUK.14.35	Munyu uchikala kʼaukoza, kʼauwirya kahiri kwa mutsanga, hebu kwa mboleya. Ndo atʼu nikuutsupha kure. Musikizi naasikire!”
LUK.15.2	Afarisayo na alimu a shariya achanza kunungʼunika phapho kwamba, “Muloleni yuno Jeso! Unaapiga karibu adambi, na ta unarya nao.” 
LUK.15.3	Jeso achiaudzidza kwa kwaambira tʼadi yiyi: 
LUK.15.4	“Nahwambe mumwenga wenu akale una magonzi gana mwenga (100), ela phalairire tsʼiku amanye mwenga tu riyaya, munaona ye undahendadze? Yiye undagaricha dzeruni garatʼu mirongo chenda na chenda (99) ende akaritsakule riratʼu mwenga rodzoyaya ta arone. 
LUK.15.5	Achirona, nikuhamirwa muno ta akaripiga chibega akenda naro mudzini. 
LUK.15.6	Achifika mudzini, nikwaiha asenae na anzie aka-aamba, ‘Hosini nahuhamirweni, mana, nidzirona riratʼu gonzi rangu rodzokala riyaya.’ 
LUK.15.7	Ndo ninamwambira, vivyo bee ndivyo virivyo ko mulunguni. Kuko nikukala na raha bomu kwa kutya kwa mudambi mumwenga, kuriko atʼu mirongo chenda na chenda (99) adzonao anahenda ga haki ta kʼaatakiya kutya.”
LUK.15.8	Chisha Jeso wá-aamba, “Hebu nahwambe akale muchetʼu una noti kumi za magana matsano-matsano (500).
LUK.15.9	Na achiyona, nikwambira anzie na asenae kukala, ‘Hosini nahuhamirweni, mana, nidziyona yiyatʼu noti yangu yodzokala yiyaya.’ 
LUK.15.10	Ndo ninamwambira, yiyo ndiyo raha bomu yondokala mbere za malaika a mulunguni, kwa kutya kwa mudambi mumwenga.”
LUK.15.11	Jeso wáenderera kugomba achamba, “Kwákala mutumia mumwenga na anae airi a chilume. 
LUK.15.12	Tsʼiku mwenga, ye muvaha wámwamba abaye vivi, ‘Baba, uratʼu mutaro wangu onipangira ta ukafa dza rero ninihwale, nipʼa mwenye vivi.’ Ndo ye mutumia achiagavya miyoye. 
LUK.15.13	Ziriphochira tsʼiku chʼachʼe, ye muvaha vivyo wáhwala miyoye yosi yokala uhewa, achiyiguza, na achiuka na zo pʼesa achenda itsʼi ya kure, ariko wákwendazifuja. 
LUK.15.14	Ariphozimala kuzihumira tsetsetse, kwálairira nzala bomu itsʼi yiyo na yiye achanza kwangaika. 
LUK.15.15	Ndo achendauza kazi kwa muchina itsʼi yiyo mumwenga. Yiye muchina kuko achendamwandika kazi ya kurisa nguluwe kwakwe mundani. 
LUK.15.16	Ndo ye mutana achisirima muno na nzala ta achaza kurya ta go makanda gokala ganariwa ni o nguluwe, ela kʼakuna mutʼu yemupʼa. 
LUK.15.17	Ndo wásirima vivyo na nzala ta musindikizowe akili zichimukudzirira, na phapho achamba, ‘Aa! Kwa baba kuna ahendikazi anji na ao niarye ta auriche, ela mino heka phano ta nitsuma kwirika na nzala? 
LUK.15.18	Bee, mimi nindauya kwa baba nikamwambe, “Baba, mimi nákukosa, na ni dambi ta kwa Mulungu. 
LUK.15.19	Vivi mimi tsʼiwirya kwihiwa mwanao kahiri. Ela ninakuvoya unihende dza mumwenga wa ahendikazio.” ’ 
LUK.15.20	Ndo hiye achanza charo cha kuuya kwa abaye. Ela yiye phokala unatapira mudzi wao, abaye wámona, na kwa utsungu wa mwana, achimukazira achendamuunula, na achimubusu.
LUK.15.21	“Ela phapho, ye mwana achimwamba abaye vivi, ‘Baba, mimi nákukosa, na ni dambi ta kwa Mulungu. Vivi mimi tsʼiwirya kwihiwa mwanao kahiri.’ 
LUK.15.22	Ela abaye ye achiaamba ahendikazie vivi, ‘Kahwaleni yiyatʼu nguwo mbidzo, pʼehe ya dahabu na virahu maruru adze avale mwanangu! 
LUK.15.23	Na kafungeni yuya mwanandewa wa kunona mumutsinze niuse hati ra mwanangu! 
LUK.15.24	Maana, yuyu mwanangu wákala dza kwamba udzefa, ela ye kumba ta u moyo, wákala uhangamika, ela vino uzumbuka.’ Ndo o ahendikazi achanza kuhikahika kuhenda gokala adzambwa, na hati richiuswa.
LUK.15.25	“Ukati uo, ye muvyerewe wákala u mundani. Mauyi phokala unatapira pho mudzini, wásikira ngoma zinapigwa na atʼu anaimba. Phapho achiima achisirikisa, 
LUK.15.26	na ariphomona mumwenga wa o ahendikazi ao, achimutsuphira mukono kumwiha. Ariphokudza achimuuza vivi, ‘Kudzegwani kura?’ 
LUK.15.27	Ye muhendikazi achimwamba, ‘Muvahao uloka, na abayo udzimutsinzira yuyatʼu mwanandewa wa kunona kumuusira hati, mana, mwanawe udziuya mudzini na ni muzima kamare.’ 
LUK.15.28	Ela ye muvyere ariphosikira gago, wátsukirwa muno ta achirema ta kuphenya pho mudzini. Ye muhendikazi achiuya achendamwambira abaye. Phapho abaye achilaa, achendamulombera aphenye, 
LUK.15.29	ela ye achimuudzidza achimwamba, ‘Mimi nidzikuhikirahikira myaka minji, na tsʼidzangwe kukukosera kamare, na kʼudzangwe kunipʼa ta mwana mbuzi mumwenga nikausa shuhuli phamwenga na asena angu! 
LUK.15.30	Ela yuno mwanao yekwendarya miyoyo yosi na madzichetʼu phodzoloka tu, udzimutsinzira ye mwanandewa wa kunona!’ 
LUK.15.31	Abaye achimuudzidza achimwamba, ‘Mwanangu, uwe tsʼiku zosi hu hosi phapha, na chila niricho nacho ni chako. 
LUK.15.32	Ela kwahivira yuno nduguyo wákala dza kwamba udzefa, na kumba u moyo, wákala uyaya, ela vino uzumbuka, nidzona ni vidzo humuusire hati, kwa ta hosini huhamirweni phamwenga.’ ”
LUK.16.1	Jeso wá-aambira anafunzie tʼadi yiyi: “Pʼindi kwákala kuna tajiri mumwenga yekala una karaniwe wa kwimirira miyoye. Ye tajiri achitsunirwa ni atʼu kukala, ye karaniwe wákala unamwiyira miyoye. 
LUK.16.2	Ndo yuyatʼu tajiri achimwiha achimwamba, ‘Atʼu anaamba unaniiyira uwe! Sambi, lavya isabu yosi ya pʼesa zopata na zohumira, mana, uwe kʼwidima kukala karani wangu kahiri.’ 
LUK.16.3	Ye karani achaza mwakwe moyoni achamba, ‘Tajiri wangu unanifuta kazi yangu ya ukarani, nindahendadze mino? Kala ni kwendarima tsʼiidima, na kwendavoya-voya dza achiya ni waibu. 
LUK.16.4	Ela nidzimanya ra kuhenda vivi kwa ta nichifutwa kazi, atʼu akale ananimanya ni mutʼu mudzo, na ta anipige karibu mwao midzini.’ 
LUK.16.5	Ndo achanza kwaiha adeni a tajiriwe mumwenga-mumwenga. Achimuuza ye wa kwanza, ‘Wiswani ni tajiri wangu we?’ 
LUK.16.6	Ye achimuudzidza achimwamba, ‘Ninaiswa madiramu gana mwenga (100) ga mafuha.’ Ye karani achimwamba, ‘Nindakuphunguzira mino, hwala risiti ya isabuyo usagale wandike maruru madiramu mirongo mitsano (50).’ 
LUK.16.7	Achimuuza mudeni wa phiri, ‘We nawe unaiswani?’ Ye achimuudzidza achimwamba, ‘Ninaiswa magunia gana mwenga (100) ga nganu.’ Ye karani achimwamba, ‘Uwe nawe nidzikuphunguzira vivyo, hwala risiti ya isabuyo wandike magunia mirongo minane (80).’
LUK.16.8	“Ndo ye tajiri achimulika yiye karani yekala tsʼi mwaminifu, mana, wáhenda kaziye na akili. Na bee, ataifa anahenda maneno gao na akili kuriko atʼu ario mwangani.
LUK.16.9	“Ndo ninamwambira mino, humirani miyo yenu tʼotʼotʼo muriyo nayo phapha duniani, kwa ta atʼu amugwire usena, na chisha yichisira miyo yiyo, mwende mukaphokerwe mulunguni, kuriko uzima kʼauna musindikizo. 
LUK.16.10	Mutʼu achikala mwaminifu kwenye maneno madide-madide, undakala mwaminifu ta na mabomu, ela mutʼu atsʼiphokala mwaminifu kwenye maneno madide-madide, kʼandakala mwaminifu vivyo ta kwenye maneno mabomu. 
LUK.16.11	Ndo muchikala mwimwi kʼamundakala aaminifu na uu utajiri wa phapha duniani, bee kʼamundaaminiwa ta na o utajiri wa jeri wa mulunguni. 
LUK.16.12	Na muchikala kʼamudzangwe kukala aaminifu na miyo yiriyo tsʼi yenu, bee kʼamundahewa ta yo yenu.
LUK.16.14	Afarisayo ariphosikira gago gosi, ámuphurya Jeso, kwakukala, ákala anahenza pʼesa muno. 
LUK.16.15	Ela Jeso ye achiaamba, “Mwimwi munadzihenda mu adzo mbere za atʼu, ela Mulungu unayimanya myoyo yenu. Maana, chiratʼu chonewacho ni atʼu china maana, Mulungu unachona tsʼi chitʼu.
LUK.16.17	Ela ta vivyo, ni utʼu udide kwa mbingu na dunia kukala na musindikizo kuriko kufutwa kadona kamwenga ka Shariya.
LUK.16.19	Jeso wáenderera kugomba achamba, “Kwákala tajiri mumwenga yekala achivala nguwo za gali za rangi ya zambarawe na ya kitani, na mazagazige gákala ni ga raha tsʼiku zosi. 
LUK.16.20	Na chisha, kwákala kuna muchiya mumwenga aihiwaye Lazaro, yekala una vironda mwiri wosi, na wákala achilazwa muhalani pha ye tajiri. 
LUK.16.21	Ndo Lazaro wákala achaza ahewe ta kumba ni zo pʼukupʼuku zokala zichigwa tsʼini ya meza ya ye tajiri, na dzulu ya gago, madiya nago gákala gachidza gachilamba vyo virondavye!
LUK.16.22	“Ndo Lazaro wákudza achifa, na malaika a Mulungu achihwala rohoye yichendasagala mulunguni phephi na Burahemu.
LUK.16.23	na rohoye yichenda kuzimu kuriko wákwendaturika muno, ta achiriyariya na achimona Burahemu kwa kure na Lazaro u phapho phephi naye. 
LUK.16.24	Ndo achiiha kwa laka ra dzulu achamba, ‘Baba Burahemu, nonera mbazi, na muhume Lazaro atobe ta kumba ni lo lukombelwe madzini, adze anitenezerwe mulomoni, mana, ninaturika muno mimi phapha mohoni.’ 
LUK.16.25	Ela Burahemu achimuudzidza achimwamba, ‘We baye unamanya uriphokala u duniani, wásagala mazagazi ga raha, ela Lazaro ye achikala urichirwa kusirima. Ndo vivi Lazaro naye unarya raha phapha, ela we nawe sere jibaro usirime. 
LUK.16.26	Chisha, tsʼi gago hicheye tu, ela phátsimbwa bopʼo bomu pho kati-kati yehu na mwimwi, kwa ta ahenzao kudza kuko kwenu kulaa kuku kwehu atsʼiidime, na a kuko kwenu atsʼiidime kudza kuku kwehu.’ 
LUK.16.27	Yuyatʼu yekala tajiri achamba, ‘Bee chisha ninakuvoya vivyo Baba, umuhume Lazaro ende kwehu, 
LUK.16.28	mana, nina enehu atsano kuko. Ndo naaende aka-aambire atye, atsʼidze akadza kuku sheneneni.’ 
LUK.16.29	Ela Burahemu ye achimwamba, ‘Kuna Musa na agomvi a Mulungu a kwaambira nduguzo atye. Ndo o nduguzo anahenzwa asirikise go gagombwago ni ao tu.’ 
LUK.16.30	Ela ye achamba, ‘Baba Burahemu kʼavitosha vivyo! Kala mutʼu ni kufufuka kulaa kuzimu akenda-aambira, phapho ndipho nikutya.’ 
LUK.16.31	Burahemu ye achamba, ‘Achikala kʼaandamusikira Musa na agomvi a Mulungu, bee ta mutʼu akafufuka kulaa kuzimu, chisha o kʼaandakwendamusikira vivyo.’ ”
LUK.17.1	Jeso wá-aamba anafunzie vivi, “Mahezo gandalairira gondaahenda atʼu ahende dambi, ela undamanya mwenye yiye mutʼu yendaahenda atʼu ahende dambi. 
LUK.17.2	Vingekalatʼo muno kala mutʼu yiye nikufungwa lwala lubomu lwa tsʼingo na akendatsuphwa kati-kati ya baharini, kuriko yiye kumuhenda mumwenga wa aa ario chiroho ni atsanga ariche kunikuluphira. 
LUK.17.3	Ndo dzimanyirireni! Nduguyo achikukosa mukanye, na achitya, musamehe. 
LUK.17.4	Achikukosa kʼano fungahe tsʼiku mwenga na chila achikosa unakubali kosare, musamehe vivyo.”
LUK.17.5	Ndo ahumwae a widimi achimwamba vivi, “Bwana! Hujenge kwa ta huhende kuluphiro ra kudina.” 
LUK.17.6	Bwana Jeso naye achiaudzidza achiaamba, “Kala ngawa muna kakuluphiro ta kumba ni kadide dza mbeyu ya haradali tu, mungari kwidima kuwamba muhi uu wa muchilifi, ‘Ngʼoka ukadzitiye baharini,’ nao ungari kumogopha.”
LUK.17.7	Chisha phapho Jeso achamba, “Nahwambe mumwenga wenu akale una muhendikazi ariye ni muroromi wa munda, hebu murisa wa magonzi. Ndo achiuya kulaa mundani, akale nikumwamba ye muhendikazi, ‘Nzo maruru, urye leu’? 
LUK.17.8	Ngʼo tsʼi hivyo! Itsʼiphokala undamwamba, ‘Nijitʼira leu na dzifunge nguwo zidine kwa ta unilavire leu na nirye ta nimale kurya na kunwa, ndipho nawe urye na unwe.’ 
LUK.17.9	Na ye muhendikazi achigahenda gago, kʼawirya mumvera, kwakukala, uchimiza godzambwa. 
LUK.17.10	Ndo ni dza mwimwi namwi, muchihenda gosi goambwa, ambani, ‘Siswi hu ahendikazi tu, na hudzihenda kazi yehu.’ ”
LUK.17.11	Jeso ariphokala u charoni kwenda Jerusalemu, wáchira na miphaka ya Samariya na Galilaya. 
LUK.17.12	Na ariphokala unaphenya kadzidzi kamwenga, wáonewa ni atʼu kumi okala ana mahana. Ao atʼu ákala aimire kure vichache, 
LUK.17.13	na achiiha kwa laka ra dzulu achamba, “Mwalimu Jeso, hwonere mbazi.” 
LUK.17.14	Jeso ariphoaona wá-aamba, “Endani mukadzonyese kwa makuhani.” Ndo ariphokala anenda, achiphola. 
LUK.17.15	Mumwenga wao ariphoona kukala uphozwa, wáuya kwa Jeso na achikala kuno unamulika Mulungu kwa laka ra dzulu. 
LUK.17.16	Achendagwa vifunefune mbere za Jeso achimulavira mumvera. Mutʼu yuyu wákala tsʼi Muyahudi wákala ni Musamariya. 
LUK.17.17	Ndo phapho Jeso achamba, “Odziphozwa samba ni atʼu kumi, hebu tsʼivyo? Sambi o anjine chenda a lwaphi? 
LUK.17.18	Kʼaphana munjine yedziuya kudzamulika Mulungu hata ni yuyu mujeni hicheye tu?” 
LUK.17.19	Chisha Jeso achimwamba vivi ye mutʼu, “Zuka wende vyako, kuluphiroro ridzikuphoza.”
LUK.17.20	Ukati umwenga, Afarisayo ámuuza Jeso vivi, “Ufalume wa Mulungu undakudza rini?” Jeso naye achiaudzidza achiaamba, “Ufalume wa Mulungu kʼaudza kwa njira yonekayo. 
LUK.17.21	Hebu kʼakuna yendaidima kwamba, ‘Lola, hinyu phano,’ hebu ‘hinyura phara.’ Maana, Ufalume wa Mulungu u mwehu ndani.”
LUK.17.22	Chisha achiaamba anafunzie vivi, “Ukati unadza urio mundaaza niuye nidze nikale namwi ta kumba ni tsʼiku mwenga mimi Mutʼu yelaa dzulu, ela kʼavindakala vivyo. 
LUK.17.23	Atʼu andamwamba, ‘Lolani hiyu phano,’ hebu ‘Hiyuya phara,’ ela mwi mutsʼilae, hebu mutsʼiatuwe kwendalola. 
LUK.17.24	Maana, mimi Mutʼu yelaa dzulu nichikala ninadza, nindaonewa lwazu dza viratʼu mufyu umetavyo maruru kulaa upande umwenga ta unjine. 
LUK.17.25	Ela ni seti nishononeswe muno, na niremwe ni atʼu a chivyazi chichi gachikala gago ta kʼagadzangwe kulairira. 
LUK.17.26	Viratʼu atʼu arivyokala ukati wa Nuhu, ndivyo vyondakala ukati nichikala ninadza mimi Mutʼu yelaa dzulu. 
LUK.17.27	Ukati wa Nuhu, atʼu áenderera kurya na kunwa, kuhwala na kuhwalwa ta ukati Nuhu ariphophenya safinani. Muvo wa madzi uriphokudza, uchidzaahosa atʼu osi. 
LUK.17.28	Na vindakala dza vyolairira ukati wa Lutu. Ukati wa Lutu atʼu áenderera kurya na kunwa, kugula na kuguza, kuphanda na kujenga. 
LUK.17.29	Ela tsʼiku yiyatʼu Lutu ariphouka mudzi wa Sodoma, moho unji uchidza dza mvula kulaa mulunguni, na uchiahangamiza osi. 
LUK.17.30	Vivyo ndivyo vyondakala tsʼiku yiyo mimi Mutʼu yelaa dzulu phondalairira.
LUK.17.32	Galilikaneni gomupata mukaza Lutu. 
LUK.17.33	Yeyosi adzonaye unaidima kugativya maishage mwenye photsʼi mimi, unazinza rohoye, ela yendagarichira mimi maishage undagativya. 
LUK.17.34	Ninamwambira mino, tsʼiku yiyo na usiku atʼu airi andakala arere tʼandiko mwenga, na mumwenga undahwalwa, na ye munjine arichwe. 
LUK.17.35	Achetʼu airi andakala anasukumana, na mumwenga undahwalwa, na ye munjine arichwe.”
LUK.17.37	Phapho ao achimuuza vivi, “Bwana, gandahendekaphi gano?” Naye achiaamba, “Pharatʼu phenye chimba ndipho phondarundikana nderi.”
LUK.18.1	Chisha, Jeso wáatarira anafunzie tʼadi yiyi kwaonyesa kukala, ni seti avoye ukati wosi photsʼikuluphukwa. 
LUK.18.2	Jeso wáamba, “Kwákala mulamuli mumwenga mudzi umwenga yekala kʼamogopha Mulungu, hebu kumumanya mutʼu. 
LUK.18.3	Na mudzi uo vivyo, kwákala kuna muchetʼu gungu mumwenga yekala achimwendera yiye mulamuli kʼano nyinji na kumwamba, ‘Nihehera nipate haki yangu yophokwa ni mudawa wangu.’ 
LUK.18.4	Ndo tsʼiku nyinji záchira na yiye mulamuli achikala kʼenzi kumuhehera yiye gungu. Ela musindikizowe achaza mwakwe moyoni achamba, ‘Ta niripho mimi tsʼimogopha Mulungu hebu kumumanya mutʼu, 
LUK.18.5	ela nindamuhehera vivyo yuyu muchetʼungwa, kwakukala, unadza achiniyuga, na nitsʼiphohenda vivyo, bee undaenderera kudza phapha kwenda-kwenda ta musindikizo ganitsose go gakwe!’ ”
LUK.18.6	Ndo Jeso achenderera kwamba, “Chikala ye mulamuli mui tu wáona ni baha amuhehere ye muchetʼungwa kwa ta wákala unenda achimuvoya gago kwenda, 
LUK.18.7	ndo akale Mulungu kʼandaahehera atʼu oatsagula, ario anamuririra usiku na mutsana? Akale undaaumirirya atʼu achimuririra? 
LUK.18.8	Ninamwambira mino, undaahehera maruru. Ela ta garipho maneno ga hivyo, nikale mino Mutʼu yelaa dzulu nichiuya kahiri duniani, nindakudzaona atʼu ondokala acheri kunikuluphira?”
LUK.18.9	Jeso wá-aambira tʼadi yiyi atʼu okala anadzona anahenda ga haki, na anaaphurya anjine. 
LUK.18.10	Yiye wá-aamba, “Kwákala alume airi okwenda Hekaluni kwendavoya. Mumwenga wákala ni Mufarisayo, na ye munjine wákala ni mutosi wa kodi.
LUK.18.11	“Ye Mufarisayo wákwendaima achivoya chimoyomoyo kwamba, ‘Ninakulavira mumvera Mulungu, kwakukala, mimi tsʼinga dza atʼu anjine ario ni anyangʼanyi, adambi, azembe, na hebu ta tsʼinga dza yuyu mutosi wa kodi. 
LUK.18.12	Mino ninafunga kʼano mbiiri kwa juma, na ninalavya sadaka na fungu ra kumi ra pato rangu.’
LUK.18.13	“Ela ye mutosi wa kodi wáima kʼanda, na ta kʼalolere dzulu mulunguni atsʼiphokala wágwira hama kwa utsungu tu na achamba, ‘Mulungu, nonera mbazi, mimi ni mwenye dambi.’
LUK.18.15	Tsʼiku mwenga, atʼu ámurehera Jeso anache adide kwa ta aabandikire mikonoye aahatsʼe, na anafunzi ariphoaona aratʼu atʼu oareha, achiagombera. 
LUK.18.16	Ela Jeso ye achiaiha ende kwakwe aratʼu anache na achiaamba anafunzie vivi, “Mutsʼiazize ao anache, aricheni adze kwangu, mana, Ufalume wa Mulungu ni wa atʼu ario dza aa anache. 
LUK.18.17	Ninamwambira jeri, mutʼu yeyosi yetsʼi kuluphiro dza ra mwanache mudide, kʼandaphenya kwenye Ufalume uo.”
LUK.18.18	Chilongozi mumwenga wa Chiyahudi wámuuza Jeso achimwamba, “Mwalimu mudzo, ninihendedze mino ta ndo niupate uzima uphya wa kare na kare?” 
LUK.18.19	Jeso achimuuza naye achimwamba, “Kwadze unaniiha mudzo? Kʼakuna ariye mudzo, atsʼiphokala Mulungu tu bahi. 
LUK.18.20	Ukale unagamanya gano malagizo ga Mulungu gaambago, ‘Utsʼizinge, utsʼiulage, utsʼiiye, utsʼilavye ushaidi wa ulongo, na aishime abayo na ameyo’?” 
LUK.18.21	Ye achamba, “Gago gosi bee ninagamanya, na nidzigatuwiriza hangu utana wangu.” 
LUK.18.22	Jeso ariphosikira gago achimwamba, “Uwe ucheri kukosa kuhenda chitʼu chimwenga tu. Kaguze chila chitʼu uricho nacho na pʼesa zondopata wagavye achiya. Uchihenda vivyo, undakala udzidziikira mbeko mulunguni, hʼaya chidzako udze unituwe.” 
LUK.18.23	Ela ye mutʼu ariphosikira gago, wáshononeka, mana, wákala ni tajiri muno.
LUK.18.24	Jeso ariphomona unashononeka, wáamba, “Heka ni vikomu muno kwa matajiri kuphenya Ufalumeni kwa Mulungu! 
LUK.18.25	Kʼaviidimikika ngamia kuchira na tʼundu ya tsʼinzano, na kʼaviidimikika muno yenye tajiri kuphenya Ufalumeni kwa Mulungu.” 
LUK.18.26	Aratʼu atʼu ariphosikira gago achiuza achamba, “Bee, ni ani sambi aidimaye kutivywa?” 
LUK.18.27	Jeso achiudzidza achamba, “Gotsʼoidimwa ni atʼu, Mulungu unagaidima.”
LUK.18.28	Pʼetero naye achimuuza vivi, “Sino vidze? Kwani vyo hwáricha midzi yehu huchikutuwa!” 
LUK.18.29	Jeso achiaamba, “Ninamwambira jeri, mutʼu yeyosi yericha mudzi wao, muchewe, nduguze, avyazie hebu anae kwa dzulu ya Ufalume wa Mulungu, 
LUK.18.30	undaphokera manji muno kuchira gogaricha ukati uu, na chisha akale na uzima uphya wa kare na kare kwenye o urumwengu udzao.”
LUK.18.31	Jeso wáausa kʼanda aratʼu ahumwae kumi na airi a widimi achenda-aamba, “Sirikisani! Vivi hunakotʼa kwenda Jerusalemu, na kuko chila chitʼu choandikwa ni agomvi a Mulungu dzulu ya mimi Mutʼu yelaa dzulu, chindachimizwa. 
LUK.18.32	Maana, mimi nindakwendalaviwa kwa atʼu a makabila manjine, na ao andanihenda chinyago, anihendere maneno ga waibu, na anilatsʼire mahe. 
LUK.18.33	Ao andanipiga vibokʼo, na chisha aniulage, ela tsʼiku ya hahu yichifika, nindafufuka.” 
LUK.18.34	Phapho ao anafunzi achililikana, ela kʼaamanyire chokala chinagombwa ni Jeso, mana, ujeri wa maneno gago kʼaaumanyire.
LUK.18.35	Jeso ariphokala unatapira mudzi wa Jeriko, mutʼu mumwenga yekala kʼaona, wákala usegere njira bomu unavoya-voya achirao. 
LUK.18.36	Ariphosikira duu ra atʼu rinachira, wáuza vivi, “Kudzegwani asena?” 
LUK.18.37	O atʼu achimwamba, “Ni Jeso muchina Nazareti unachira rero.” 
LUK.18.38	Ndo yiye achigomba kwa laka ra dzulu achamba, “Nonera mbazi Jeso mutʼu wa mudzungu wa Daudi!” 
LUK.18.39	Aratʼu atʼu okala a mbere achimugombera na achimwamba anyamale, ela ye ta achikaza kugomba kwa laka ra dzulu kwamba, “Nonera mbazi Jeso mutʼu wa mudzungu wa Daudi!” 
LUK.18.40	Jeso ariphosikira gago wáima, achilagiza areherwe kwakwe. Ndo ye mutʼu yetsʼona ariphofiswa phephi, Jeso achimuuza achimwamba, 
LUK.18.41	“Unahenza nikuhenderedze?” Ye mutʼu yetsʼona achimuudzidza achimwamba, “Bwana, ninavoya nipate kona.” 
LUK.18.42	Jeso achimwamba, “Ona! Kuluphiroro ridzikuphoza.” 
LUK.18.43	Phapho kare ye mutʼu yetsʼona achona, achimutuwa Jeso na kuno unamulika Mulungu. Aratʼu atʼu osi ariphoona gago, achimulika Mulungu nao.
LUK.19.1+LUK.19.2	Jeso wáenderera na charoche ta achiphenya mudzi wa Jeriko, okala uchisagala mutʼu aihiwaye Zakayo. Zakayo wákala ni mubomu wa atosi a kodi, na wákala ni dzumbe muno. Ndo Jeso ariphokala unachira na mudzi uo, 
LUK.19.3	Zakayo wáhenza kumona, ela kwakukala, atʼu ákala ni anji, na ta chisha kwakukala, wákala ni mwiphi, kʼaidimire kumona. 
LUK.19.4	Ndo sambi achilongola mbere mairo, achendakwera dzulu ya mukuyu kwa hata amone Jeso, mana, wákala undachira na phapho. 
LUK.19.5	Ndo Jeso ariphofika phatʼu phapho, achilola dzulu na achimwamba vivi, “Zakayo, tserera maruru, mimi rero ni mujenio.” 
LUK.19.6	Zakayo achitserera maruru na achihamirwa muno hata achimupiga karibu Jeso na nyemi ende kwakwe nyumbani. 
LUK.19.7	Ela atʼu osi ariphoona gago, áanza kunungʼunika achamba, “Ukwendakala mujeni wa mutʼu mwenye dambi.” 
LUK.19.8	Ndo Jeso ariphokala u nyumbani mwa Zakayo, Zakayo wáima achimwamba, “Bwana, mimi nindaapʼa achiya nusu ya miyo yangu, na nichikala námuzulumu mutʼu, nindamuripha chasi chicho chenye, bee chisha kʼano ne.” 
LUK.19.9	Jeso achiudzidza achamba, “Rero yuyu utivywa phamwenga na atʼue, mana, kwa kuluphirore, udzonyesa ni mutʼu wa mudzungu wa Burahemu naye. 
LUK.19.10	Na mimi Mutʼu yelaa dzulu, nákudzaatsakula adambi dza yuyu niativye.”
LUK.19.11	Atʼu áenderera kusirikisa maneno ga Jeso, na yiye achiaambira tʼadi yiyi, mana, wákala umirimira ya Jerusalemu, na kwakukala, atʼu ákala anaona Ufalume wa Mulungu kʼauna pʼindi kahiri undalairira tu. 
LUK.19.12	Ndo yiye wáamba, “Kwákala mutʼu mumwenga yekala unamanyikana muno. Mutʼu yiye wáfunga charo kwenda itsʼi ya kure, kwa ta akahewe ufalume na auye kwao. 
LUK.19.13	Ela ariphokala kʼadzangwe kuuka, wáaiha ahendikazie kumi achiapʼa helufu kumi-kumi (10,000) chila mumwenga, na achiaamba vivi, ‘Zichuzireni vivi ta niuye.’ Chidzako hiye achenda vyakwe. 
LUK.19.14	Ela achina kuko kwao ákala kʼaamwenzi, na ndo ta achihuma adzumbe ende akamwambire ye chilongozi wa yo itsʼi ya kure yokala unenda kukala, ‘Kʼahumwenzi mutʼu yuyu akale mufalume wehu.’
LUK.19.15	“Ela ye mutʼu wa kumanyikana wákwendahewa vivyo o ufalume, na achiuya kwao. Ariphouya tu, achialagizira aihiwe aratʼu ahendikazi okala udziapʼa ziratʼu pʼesa, kwa ta amanye chila mumwenga wápata faida chasi chani. 
LUK.19.16	Ndo muhendikazi wa kwanza wákudza achamba, ‘Mutumia, faida niriyopata bee ni kʼano kumi ya ziratʼu pʼesa zonipʼa.’ 
LUK.19.17	Naye achimwamba, ‘Vyohenda uwe ni vidzo, na uwe u muhendikazi mudzo. Na kwakukala udzikala mwaminifu na neno dide, nindakupʼa ulongozi wa midzi kumi!’ 
LUK.19.18	Muhendikazi wa phiri achidza naye, na achamba, ‘Mutumia, faida niriyopata bee ni kʼano tsʼano ya ziratʼu pʼesa zonipʼa.’ 
LUK.19.19	Ye achimwamba, ‘Uwe nawe nindakupʼa ulongozi vivyo wa midzi mitsano.’
LUK.19.20	“Ela ye wa hahu achidza achamba, ‘Mwabaye, hwala pʼesazo hizi. Mino nákala nidzizifunga chitambaani tʼotʼotʼo, na nichizifitsa. 
LUK.19.21	Mino náhenda vivyo, kwakukala, uwe u musiru muno, na u mutʼu uhenzaye kudzipatira faida ya bule yotsʼiyihendera kazi.’ 
LUK.19.22	Ndo phapho ye mufalume achimwamba, ‘Ninakulamula kutuwirizana na manenogo mwenye godzogomba, uwe u muhendikazi mui! Hʼaya nawe wámanya kukala mino ni musiru, na ni mutʼu nihenzaye kudzipatira faida ya bule photsʼiyihendera kazi, 
LUK.19.23	heka sambi kʼwendereziika bengi pʼesa zangu zikatsuma ta vino vyouya nikazihwala na faidaye?’
LUK.19.24	“Ndo ye mufalume achiaamba aratʼu okala a phapho, ‘Muphokeni ye zo pʼesa mukamupʼe yepata faida mara kumi.’ 
LUK.19.25	Ela o achimwamba, ‘Mutumia, samba ye una mara kumi ya zizo kare!’ 
LUK.19.26	Ela ye mufalume achiudzidza naye achamba, ‘Ahumiraye cho aricho nacho, undaonjezwa akale na vinji, ela yuyatʼu yetsʼichihumira, undaphokwa ta cho aricho nacho. 
LUK.19.27	Ndo vivi agwireni adawa angu okala kʼaaenzi nikale mufalume wao mwarehe phapha, ninahenza mwaulage phapha nami ninalola.’ ”
LUK.19.28	Jeso wágomba gago, chisha achialongolera anafunzie achenda Jerusalemu. 
LUK.19.29	Ariphokala unatapira vidzidzi vya Betifage na Betania kʼanda-kʼanda ya mulima wa Mizeituni, wáahuma anafunzie airi 
LUK.19.30	achiaamba, “Endani kadzidzi kara kodzokalozera mbavu, na muchendaphenya tu pho kadzidzini, mundamona mwanapʼunda, ariye kʼadzangwe kutsukula mutʼu. Muchendamona, muvuguleni mumurehe phapha. 
LUK.19.31	Na mutʼu yeyosi achimuuza, ‘Kwadze munamuvugula?’ Mwambeni, ‘Bwana una haja naye.’ ”
LUK.19.32	Ndo o anafunzi airi achenda, na achendaona dza vyokala Jeso udziaambira. 
LUK.19.33	Ariphokala anamuvugula yuyatʼu mwanapʼunda, enye ye mwanapʼunda áauza achiaamba, “Kwadze munamuvugula ye mwanapʼunda?” 
LUK.19.34	O achiaudzidza kukala, “Bwana unaye haja.” 
LUK.19.35	Na achimurehera Jeso ye mwanapʼunda. Chisha, achiika mavalo gao dzulu-dzulu ya ye mwanapʼunda, na Jeso achikwera dzuluye. 
LUK.19.36	Jeso achenderera na charo cha kwenda Jerusalemu dzulu ya ye mwanapʼunda, na atʼu achichachasa mavalo gao kwenye yiyo njira bomu.
LUK.19.37	Ariphokala unatapira Jerusalemu, phenye muteremuko wa mulima wa Mizeituni, anafunzie na duu bomu ra atʼu achanza kupiga njerejere kwa raha, na kumulika Mulungu kʼululu kwa maneno mabomu gokala adzigaona. 
LUK.19.38	Ao ágomba kʼululu kwamba,
LUK.19.38	“Wáajaliwa ni Mulungu yiye Mufalume adzaye kwa dzina ra Bwana.
LUK.19.38	Reri mulunguni, na nguma kwa Mulungu!”
LUK.19.39	Ndo anjine a Afarisayo okala a kati ya ro duu ra atʼu achimwamba Jeso, “Mwalimu, anyamaze aa anafunzio!” 
LUK.19.40	Ela Jeso ye achiaudzidza achiaamba, “Ninamwambira jeri, aa achinyamala tu, gaga mawe gandapiga kʼululu.”
LUK.19.41	Jeso ariphofika phephi kamare na Jerusalemu ta kuno achikala unawona, wáuririra 
LUK.19.42	achamba, “Vingari kukala ni baha ta kala ngawa mudziumanya rero udzumbe wa Mulungu urio ungari kumurehera reri! Ela vino kʼau lwazu kwenu. 
LUK.19.43	Maana, ukati undafika urio adawa enu andamulingira dzikuta amulinge kwa ta amuphenyerere kulaa kosikosi, 
LUK.19.44	na uu mudzi wenu undavunzwa, na atʼu osi aulagwe. Ao kʼaandaricha ta dziwe mwenga rikale dzulu ya rinjine, mana, kʼamuumanyire uratʼu ukati okala Mulungu ukudza kwa amutivye.”
LUK.19.45	Jeso wákwendaphenya boma ra Hekalu. Mumo achona achuzi, na achanza kwavuguza alae konze. 
LUK.19.46	Yiye wá-aamba, “Gáandikwa Maandikoni ga Mulungu kukala, ‘Hekalu rangu bee rindakala ra mavoyo tu.’ Ela mwi, ninaona mudzirihenda ni pʼanga ya aivi.”
LUK.19.48	ela kʼaapatire njira ya kumuulagira, mana, atʼu osi ákala anamusirikisa tʼotʼotʼo, kʼaahenzere achirwe ta ni neno mwenga.
LUK.20.1	Tsʼiku mwenga, Jeso wákala u Hekaluni unafunza atʼu na kwasumurira dzulu ya Nguma Mbidzo. Makuhani abomu, alimu a shariya phamwenga na atumia achidza, 
LUK.20.2	na achimuuza Jeso achamba, “Hwambire, we unahenda maneno gano ga kwavuguza atʼu muno boma ra Hekalu kwa widimi wani? Na ni ani yekupʼa widimi uno?” 
LUK.20.3	Jeso naye achiaudzidza kwa kwauza swali achiaamba, 
LUK.20.4	“Hebu nambirani, Johana Mubatizi ariphobatiza atʼu, o widimiwe wákala ulaa kwa Mulungu, hebu wákala ulaa kwa atʼu?” 
LUK.20.5	Ela o achikwatya kwambana enye kwa enye: “Huchamba widimiwe wálaa kwa Mulungu, undahwuza yiye ahwambe, ‘Bee kwadze kʼamumukuluphirire?’ 
LUK.20.6	Na huchamba widimiwe wálaa kwa atʼu, atʼu osi phapha andahupiga mawe, kwakukala, osi ákala anakuluphira kukala, Johana wákala ni mugomvi wa Mulungu.” 
LUK.20.7	Ndo achimuudzidza achimwamba kukala kʼaamanya widimiwe wálaaphi. 
LUK.20.8	Jeso naye achiaamba, “Hʼaya bee ta mimi nami tsʼindamwambira yenipʼa widimi wa kuhenda maneno gaga.”
LUK.20.10	Musimu wa zabibu kwiva uriphofika, mwenye munda wámuhuma muhendikaziwe kwa aratʼu aroromi, kwa ta akamuhwalire fungure ra mavuno ga zabibu. Ela aratʼu aroromi ákwendamupiga ye muhendikazi, na achimuudza mikono miphuphu. 
LUK.20.11	Yuyatʼu mwenye munda achimuhuma kahiri muhendikazi munjine, ela o achendamupiga yuyu naye na achimuhenda vii, chisha achimuudza mikono miphuphu vivyo. 
LUK.20.12	Mwenye munda achimuhuma kahiri wa hahu: yuyu naye achendamupiga ta achimulumiza mbavu, na chisha achimutsupha konze ya o munda. 
LUK.20.13	Phapho yuyatʼu mwenye munda achaza mwakwe moyoni achamba, ‘Nindahendadze mino? Mimi vivi nindamuhuma mwanangu mwenye nimuhenzaye, mana, yuyu anaidima akendamogopha.’ 
LUK.20.14	Ela aratʼu aroromi ariphomona tu áambana vivi, ‘Yuyu abaye achifa ndiye yendahwala ufa. Ndo nahumuulageni kwa ta abaye achidzafa, ufawe ukale wehu.’ 
LUK.20.15	Ndo achimugwira achimulavya konze ya uratʼu munda wa mizabibu achendamuulaga.”
LUK.20.15	Ndo phapho Jeso achiuza vivi, “Hʼaya munaona ye mwenye achidza, undakudzaahendadze o aroromi? 
LUK.20.16	Yiye achidza, undakudzaaulaga o aroromi, na o munda wa mizabibu aerekezane na aroromi anjine.” Atʼu ariphosikira maneno gago achirema achamba, “Nagatsʼikale hivyo kamare!”
LUK.20.17	‘Dziwe riro roremwa ni ajengi,
LUK.20.17	vivi ndiro rodzokala dziwe ra tende muno!’
LUK.20.18	“Mutʼu achigwa dzulu ya dziwe riro, undatoka visiku-visiku, na richimugwerera mutʼu, rindamutisatisa.”
LUK.20.19	Alimu a shariya na makuhani abomu ámanya kukala, tʼadi yiyo yákala yi dzulu yao. Ndo achikala anahenza amugwire Jeso phapho kare, ela ni áogopha atʼu tu. 
LUK.20.20	Ndo sambi achikala anamwinza, na achiahonga atʼu anjine adzihende kukala ni adzo, na achiahuma akamuhege Jeso na maneno kwa ta achiudzidza ii, aidime kumugwira na amuphirike kwa abomu a sirikali. 
LUK.20.21	Ndo ao atʼu okala áhongwa achendamwamba Jeso vivi, “Mwalimu, hunamanya kukala, unagomba na unafunza maneno ga jeri. Hunamanya kukala, uwe kʼulola cheo cha mutʼu, na unafunza ujeri dzulu ya njira ya Mulungu. 
LUK.20.22	Ndo sambi, hwambire chikala ni shariya hebu tsʼi shariya kuripha kodi kwa Kaisari!”
LUK.20.23	Ela Jeso wáumanya o muhego wao, na phapho achiaamba vivi, 
LUK.20.24	“Mwenye dinari
LUK.20.25	O achimuudzidza achimwamba, “Ni vya Kaisari.” Jeso achiaamba, “Hʼaya vya Kaisari mupʼeni mwenye, na vya Mulungu navyo, mupʼeni Mulungu mwenye vivyo.” 
LUK.20.26	Ao atʼu achangalazwa ni maudzidzige. Achinyamala tu zii. Muhambo wao phapho mbere za atʼu kʼaugwirire neno rorosi.
LUK.20.28	“Mwalimu, Shariya ya Musa yinahwamba, ‘Mutʼu achihwala na afe achikala muchewe kʼadzangwe kuvyala, nduguye yiye mufadzi ni seti amuhwale ye gungu amuvyalire ana nduguye.’ 
LUK.20.29	Ndo sambi, pʼindi kwákala ndugu mwenga, alume afungahe. Yuyatʼu muvyere wáhwala, ela achifa photsʼivyala naye ye muche. 
LUK.20.30	Muvahawe achimuhwala yuyatʼu gungu, ela yuyu naye kʼavyalire naye achifa vivyo. 
LUK.20.31	Nduguye wa hahu naye achimuhwala, ela maneno gachikala dza vivyo. Ndo achenderera vivyo kuhwala na kufa ta osi afungahe, photsʼipata mwana. 
LUK.20.32	Musindikizowe, achifa yuyatʼu muchetʼu naye. 
LUK.20.33	Ndo sambi, tsʼiku atʼu phondafufulwa, muchetʼu ye undakala mukaza ani? Kwani osi afungahe ámuhwala vyo.”
LUK.20.34	Jeso achiaamba, “Phapha duniani atʼu anahwala na kuhwalwa. 
LUK.20.35	Ela aratʼu ondokala anawirya kufufulwa kulaa kuzimu na apate uzima uphya wa kare na kare, kʼaandahwala hebu kuhwalwa. 
LUK.20.36	Kuko atʼu andakala dza malaika a Mulungu, na kʼaandafa kahiri. Ao andakala ni anangwa a Mulungu kwa ta andakala áfufulwa kulaa kuzimu. 
LUK.20.37	Na dzulu ya kufufulwa kwa atʼu, samba Musa wákungʼaza lwazu-lwazu mo Maandikoni ga Mulungu dzulu ya chitsaka chokala chinaaka moho? Phapha Musa unamuhadza Bwana dza Mulungu wa ano Burahemu, Isaka na Jakobo. 
LUK.20.38	Na bee, yiye tsʼi Mulungu wa afadzi, ela ni Mulungu wa aratʼu ario moyo, mana, aratʼu osi oaiha kwakwe ana uzima wa kare na kare.”
LUK.20.39	Alimu a shariya anjine achamba, “Mwalimu udziudzidza tʼotʼotʼo kamare.” 
LUK.20.40	Na kʼaphana ta mumwenga wao yesubutu kumuuza kahiri maswali manjine.
LUK.20.41	Jeso wáauza achamba, “Vyambikadze kukala, ye Kʼirisito ni mutʼu wa mudzungu wa Daudi, 
LUK.20.42	na ye Daudi mwenye kwenye chitabu cha Zaburi unaamba kukala,
LUK.20.42	‘Bwana Mulungu wámwamba Bwana wangu,
LUK.20.42	“Sagala upande wangu wa kulume hutawale phamwenga,
LUK.20.43	ta phondaarimira adawao,
LUK.20.43	na niaike tsʼini za ufalumeo?” ’
LUK.20.44	“Ye Daudi mwenye tu, unamwiha ye Kʼirisito ‘Bwana,’ sambi ye Kʼirisito unaidimadze kukala ni mutʼu wa mudzunguwe kahiri?”
LUK.20.45	Atʼu osi ariphokala anamusirikisa, Jeso wá-aamba anafunzie vivi, 
LUK.20.46	“Dzimanyirireni na alimu a shariya. Ao ahenza kuchira-chira na kuno adzidzivalira mazurungi kwa aonewe ni abomu, na ahenza kulamuswa ni atʼu chiishima ko vyeteni, ahenza kusagala mbere-mbere mo masinagogini, na kusagala mutʼu mwa abomu shuhulini. 
LUK.20.47	Ela anaaiyira magungu miyo yao ta kʼaana haya, na chidzako, anaayaza manza atʼu kwa kuvoya mavoyo mare. Tsʼiku ya ulamuli andatiywa akili vikali muno ao!”
LUK.21.1	Tsʼiku mwenga, Jeso wákala u Hekaluni unalolera tʼotʼotʼo vyo matajiri arivyokala anabitʼa sadaka zao ndani ya chisanduku cha kuhwalira sadaka mo Hekaluni. 
LUK.21.2	Phapho pháchidza muchetʼu mumwenga yekala ni gungu na ni muchiya, achibitʼa ndururu mbiiri mo ndani. 
LUK.21.3	Ndo Jeso achamba, “Ninamwambira jeri, yuyu muchetʼu gungu na muchiya ulavya sadakaye na moyo umwenga kuchira anjine osi. 
LUK.21.4	Maana, ao anjine osi alavya sadaka pʼesa zodzokala zi mwao mifukoni tu, ela ana mbeko zao kʼanda. Ela yuno muchetʼungwa muchiya ye, ulavya chila chitʼu chodzokala unacho, na ta kʼana mbeko yinjine kʼanda yodzoyikuluphira.”
LUK.21.5	Anafunzi a Jeso anjine ákala anagomba dzulu ya Hekalu, jisi ririvyojengwa tʼotʼotʼo na mawe ga maana, na kutiywa maleleo kwa pʼesa za sadaka zokala zilavirwa Mulungu. Ndo phapho Jeso achamba, 
LUK.21.6	“Ukati undafika urio riri Hekalu bee, rindavunzwa, na gaga mawe gosi mugaonago bee kʼarindasala ta dziwe mwenga renye dzulu ya rinjine.”
LUK.21.7	Ndo ao anafunzi achimuuza vivi, “Mwalimu, rira Hekalu rindavunzwa rini? Na ni dalili yani yondoonyesa kukala, neno riro ri phephi na kulairira?”
LUK.21.8	Jeso achiaudzidza achiaamba, “Dzimanyirireni mutsʼidze mukalembwa, mana, atʼu anji andalairira na andarihumira dzina rangu aambe, ‘Mimi ndimi yiye Kʼirisito,’ na ‘Uratʼu ukati ufika.’ Ela mwi tsʼiatuweni gao! 
LUK.21.9	Na muchisikira kuna viha na miyuwano, mutsʼiphenywe ni woga, kwakukala, ni seti gago galairire mwanzo, ela vivyo tsʼi kwamba gandakala ganaonyesa tsʼiku ya musindikizo wa urumwengu yi phephi.”
LUK.21.10	Ndo achenderera kwamba, “Itsʼi mwenga yindaheha na itsʼi yinjine, na ufalume umwenga undaheha na ufalume unjine. 
LUK.21.11	Itsʼi yindasumba muno, na kundakala na nzala na makongo ga lugwiza kutʼu mbalimbali. Kundakala na maneno ga kogofya, na mautʼu-mautʼu manjine ga kwangalaza ko mbinguni. 
LUK.21.12	Na gachikala gago gosi kʼagadzangwe kulairira, mwimwi mundagwirwa muhenderwe mauku, muphirikwe masinagogini kwa alamuli na mufungwe jela, na mundaphirikwa ta mbere za afalume na magavuna, kwakukala, munanikuluphira. 
LUK.21.13	Na uo ndio ondokala ukati wenu udzo wa kunishuhudiya. 
LUK.21.14	Na vivi amulani kutsʼalilikana chimbere myoyoni mwenu vyondoudzidza. 
LUK.21.15	Maana, uo ukati uchifika, mimi mwenye nindamupʼa hekima na widimi wa kugomba ta ao adawa enu ashindwe ni kumuvunga ulongo, hebu kumupinga. 
LUK.21.16	Na ta avyazi enu, ndugu zenu, mbari zenu na asena enu nao andamugalukira, na ta andahendaaulaga anjine enu. 
LUK.21.17	Atʼu osi andamumena, kwa munanikuluphira. 
LUK.21.18	Ela gago kʼagandamuhenda chochosi kamare. 
LUK.21.19	Mwimwi gwiririrani kuluphiro renu kinyi tu, namwi mundatiya.”
LUK.21.20	Jeso wáamba, “Muchidzayona Jerusalemu yilingwa ni majeshi, manyani kukala, ukatiwe wa kuvunzwa ufika. 
LUK.21.21	Ndo phapho ondokala a Judea, naakazire virimani, ondokala a Jerusalemu phenye, naauke, na ondokala a phephi-phephi nao, naatsʼende kamare pho Jerusalemu. 
LUK.21.22	Maana, tsʼiku zizo zindakala ni tsʼiku za kutiywa akili, kwa ta garatʼu gosi goandikwa ni agomvi a Mulungu gachimire. 
LUK.21.23	Andamanya enye achetʼu ondokala ana tʼumbo na ondokala anaamwisa tsʼiku zizo! Maana, kundakala na riki bomu itsʼi yiyi, na chitai cha Mulungu chindaapata aa. 
LUK.21.24	Anjine andaulagwa na upanga, anjine andahwalwa mateka kwenda itsʼi zosi, na Jerusalemu yindakala mikononi mwa atʼu a makabila manjine ta ukati wao wa kutawala phondasirira.
LUK.21.26	Atʼu andagwirwa ni muchechetʼa ta agwe kwa woga vyo aloleravyo maneno gondalairira duniani, mana, nguvu za dzulu zindasumbiswa. 
LUK.21.27	Ndo chidzako, munone mimi Mutʼu yelaa dzulu ni mainguni ninadza na widimi na mungʼalo unji wa Mulungu. 
LUK.21.28	Maneno gago gachanza kuhendeka, imani na muunule vitswa vyenu mulole dzulu, kwakukala, phapho bee ndipho Mulungu undamutivya kamare.”
LUK.21.29	Chisha Jeso wá-aambira tʼadi yiyi, “Nahuhwaleni mufano wa muhi wa mutini na mihi minjine. 
LUK.21.30	Mwimwi muyonapho yidzanza kulavya makodza matsanga, munamanya kukala, ukati wa kazikazi ufika. 
LUK.21.31	Ndo dza gago godzomwambira nago. Muchigaona ganahendeka tu, manyani kukala, Ufalume wa Mulungu u phephi. 
LUK.21.32	Ninamwambira jeri mino, atʼu angu oatsagula kʼaandafa akasira, ta garipho gago gosi gandahendeka. 
LUK.21.33	Mbingu na dunia zindakala na musindikizo, ela maneno gangu kʼagandasika. Gago gandakwenderera ta kare na kare.”
LUK.21.34	Jeso wáenderera kugomba achamba, “Dzimanyirireni, mutsʼidze maisha genu mukagabananga kwa kuhenda mahendo makolo, unwadzi unji, hebu kukala chimoyomoyo kwa mazagazi gaga. Mwimwi muchikala kʼamundadzimanyirira, tsʼiku yiyo yondouya yindakudzamugwira dulukiza 
LUK.21.35	dza muhego wa fyuko ugwiravyo, na yindaakudzirira atʼu osi a chila phatʼu phapha duniani. 
LUK.21.36	Ndo dzimanyirireni, na muvoye chila tsʼiku kwa ta mwidime kupata mukotse wa kumuchiza azima kwenye maneno gago gosi gondalairira, na mwime mbere za mimi Mutʼu yelaa dzulu.”
LUK.21.38	Atʼu osi ákala achenda Hekaluni na chiti kwa ta akamusirikise.
LUK.22.2	Makuhani abomu na alimu a shariya achikala anatsakula njira ya kumuulagira Jeso, ela ni áogopha atʼu tu.
LUK.22.3	Ndo Shetani wámuphenya Juda aihiwaye Isikariyoti, mumwenga wa aratʼu ahumwa a Jeso kumi na airi a widimi. 
LUK.22.4	Juda achendadzila na makuhani abomu na abomu arinzi a Hekalu dzulu ya jisi vyokala undaaonyesa Jeso. 
LUK.22.5	Na ao achihamirwa, na acherekezana naye kumuripha pʼesa achiahendera vivyo. 
LUK.22.6	Juda achikubali, na ndo achanza kutsakula nafasi mbidzo ya kwaonyesa Jeso photsʼikalapho duu ra atʼu.
LUK.22.7	Ndo tsʼiku ya kwanza ya tsʼikukʼuu ya mikahe yotsʼitiywa hamira, ukati urio mwanagonzi wa Pʼasaka nikutsinzwa, yáfika. 
LUK.22.8	Ndo Jeso wáalagiza Pʼetero na Johana maneno gaga. Wá-aamba, “Endani mukahubambanyire vyakurya vya tsʼikukʼuu, kwa ta hudze huryeni.” 
LUK.22.9	Na ao achimuuza vivi, “Vyakurya vya tsʼikukʼuu, unahenza hukavibambanyephi sino?” 
LUK.22.10	Ye achiaamba, “Endani vivi ta muchikala munaphenya pho Jerusalemu, mundaonana na mutumia yendakala utsukula chirenje cha madzi. Muchimona, mutuweni ta ndani ya nyumba yondokwendaphenya, na mwenye undakala u mumo. 
LUK.22.11	Ye mwenye muchimona mwambeni, ‘Mwalimu udzihwamba hudze hukuuze kukala, ni chiphicho cho chumba chondorya tsʼikukʼuu phamwenga na sino anafunzie?’ 
LUK.22.12	Naye undamonyesa chumba chibomu gorofani, murimo chila chitʼu chipangwatʼo kare phatʼuphe. Hʼa mwanze kubambanya leu mumo.” 
LUK.22.13	Ndo Pʼetero na Johana achenda, achendaona chila chitʼu chi sawa dza vyokala Jeso udziaambira, na achanza kujitʼa leu ra tsʼikukʼuu.
LUK.22.14	Saa ya leu yiriphofika, Jeso wákwendaphenya na achirya phamwenga na ahumwae a widimi. 
LUK.22.15	Ndo Jeso achiaamba, “Nákala nichigaaza muno gaga ga kurya tsʼikukʼuu yiyi phamwenga namwi nichikala tsʼidzangwe kushononeswa ta kufa. 
LUK.22.16	Ninamwambira jeri, tsʼindayirya kahiri tsʼikukʼuu yiyi ta manaye yimanywe ko Ufalumeni kwa Mulungu.”
LUK.22.17	Chisha, Jeso achihwala chikombe cha divai, achimulavira mumvera Mulungu na achiaamba, “Hwalani chichi chikombe cha divai, na munwe na kusazirana ta mosi. 
LUK.22.18	Maana, ninamwambira mino, tsʼindanwa divai kahiri ta Ufalume wa Mulungu udze.” 
LUK.22.19	Na achihwala mukahe nao, achilavya mumvera kwa Mulungu, chisha achiumega-mega, achiapʼa na achiaamba, “Uu ni mwiri wangu, urio ninaulavya kwa dzulu yenu. Ndo hwalani murye, na kalani muchihenda vivi kunikumbikira.” 
LUK.22.20	Chisha dza vivyo vyenye kahiri, ariphomala kurya chilaliro achiapʼa chikombe cha divai na achiaamba, “Chikombe chichi cha divai chinonyesa Lagano Iphya ra Mulungu na atʼu, rihakikishwaro ni milatso yangu yondomwagika kwa dzulu yenu.
LUK.22.22	Mimi Mutʼu yelaa dzulu nindakwendaulagwa dza Mulungu arivyodzila. Ela undamanya mwenye yiye mutʼu yendaniguza mimi.”
LUK.22.23	Phapho anafunzie achanza kuuzana ao kwa ao dzulu ya ni yuphiye kati yao yekala undahenda neno riro.
LUK.22.25	Ndo phapho Jeso achiaamba, “Afalume a mataifa anaatawala atʼu na chiguvuguvu, na vilongozi ao ahenza kwihiwa, ‘Asena a anatsʼi.’ 
LUK.22.26	Ela mwimwi kwenu tsʼi hivyo, itsʼiphokala ye mubomu kati yenu naakale dza mudide kamare kuriko mosi, na ye ariye ni chilongozi, naakale dza muhendikazi. 
LUK.22.27	Kwani mubomu ni ani sambi? Akale ni yuya asagalaye kutariza leu, hebu ni yuya mulavi wa leu? Photsʼo tanga-tanga, ni yuyatʼu asagalaye kutariza leu! Ela ta garipho ga hivyo, mino ni phapha kati yenu kumuhikirahikira dza muhendikazi.
LUK.22.28	“Mwimwi ndimwi mudzisagala nami ukati wosi wa majezo gangu gojezwa, 
LUK.22.29	na ninamupʼa widimi na ufalume mwimwi, dza viratʼu vyenye nirivyohewa widimi na ufalume ni Baba, 
LUK.22.30	kwa ta murye na munwe nami kwangu Ufalumeni, na musagale vihini vya utawali, mutawale mbari kumi na mbiiri za Iziraeli.
LUK.22.31	“Simoni, Simoni! Sirikisa! Shetani uhenzezwa ni Mulungu amuheze mosi kwa ta amanye kuluphiro renu dza mutʼu aphetʼavyo matsere, akagaika hicheye na wiswa kʼanda. 
LUK.22.32	Ela nidzikuvoyera mino kwa ta utsʼiuye nyuma. Ela ye Shetani achimala kukuheza na uchiuya kwangu, ajenge nduguzo a chiroho nao.” 
LUK.22.33	Pʼetero ye achimuudzidza achimwamba, “Bwana, mimi ni kwete ta kumba ni kufungwa nifungwe nawe, na ta kumba ni kufa nife nawe vivyo.” 
LUK.22.34	Jeso ye achimuudzidza achimwamba, “Ninakwambira mino uwe Pʼetero, usiku wa rero jogolo kʼarindaika photsʼi uwe kukala udzinitina kʼano tʼahu!”
LUK.22.36	Ndo Jeso achiaamba, “Bee, vivi mwenye pʼochi naayitsukule, na mwenye mukʼoba naye, naahende dza vivyo. Yetsʼe upanga, naaguze kotire apate pʼesa akagule umwenga. 
LUK.22.37	Maana, ninamwambira mino, go Maandiko ga Mulungu gaambago, ‘Wáikwa duu mwenga na atʼu ai,’ ni seti nigachimize mimi, na garatʼu goandikwa dzulu yangu, ga phephi na kuchimira vivi.” 
LUK.22.38	Anafunzie achamba, “Bwana phapha phana miiri kare.” Jeso ye achiaamba, “Yinausa shuhuli yiyo.”
LUK.22.39	Jeso wáuka Jerusalemu na dza yirivyokala adaye, achenda mulima wa Mizeituni, na anafunzie achimutuwa. 
LUK.22.40	Ariphofika kuko, wá-aamba anafunzie vivi, “Kalani phapha mudzivoyere kukala mutsʼiphenye majezoni.” 
LUK.22.41	Chisha achiaricha, achenda chihezo cha mutʼu kujeza dziwe rikafika, achimitʼa mavindi na achivoya vivi: 
LUK.22.42	“Baba, richikala ni henzoro, niusira yiyi shenene yonipangira. Ela ta vivyo henda uhenzavyo uwe, tsʼi mimi nihenzavyo.” 
LUK.22.43	Phapho malaika kulaa mulunguni achimulairira kudzamutiya moyo. 
LUK.22.44	Shenene bomu yokala unayo yámuhenda akaze kuvoya, na mvukuhi dza madwena ga milatso, zichanza kumulaa na kujera ta photsʼi.
LUK.22.45	Ariphomala mavoyoge, wáauyira anafunzie, na achendaaona aphotserwa kwa shenene bomu. 
LUK.22.46	Jeso achiauza vivi, “Kwadze murere? Lamukani muvoye, kwa ta mutsʼidze mukaphenya majezoni.”
LUK.22.47	Jeso ariphokala ucheri kugomba, duu ra atʼu rokala rilongozwa ni Juda mumwenga wa aratʼu kumi na airi, rákudza. Juda achimusengerera phephi Jeso kwa amubusu. 
LUK.22.48	Ela Jeso ye achimwamba, “Juda, unanonyesa mimi Mutʼu yelaa dzulu kwa atʼu aa anigwire kwa kunibusu?” 
LUK.22.49	Aratʼu anafunzie ariphoona maneno gokala ganahendeka, achamba, “Bwana, hwaanze ano?” 
LUK.22.50	Na mumwenga wao achimutema upanga muhendikazi wa kuhani mubomu achimutosa sikirore ra kulume. 
LUK.22.51	Phapho Jeso achiaamba, “Hʼai hʼai hʼai! Nagasire.” Achiritsola ro sikiro ra ye mutʼu achiribandika kahiri phatʼuphe, na achimuphoza.
LUK.22.52	Chisha Jeso achiaamba vivi o makuhani abomu, abomu a arinzi a Hekalu na atumia okala akudzamugwira, “Vidze, mudzikudza na myundu na magundu munigwire dza kwamba mimi nákala ninahenza nipinduwe sirikali? 
LUK.22.53	Samba nákala nichikala namwi chila tsʼiku Hekaluni, na heka kʼamunigwirire ko? Bee hʼayani mwi asena ni ukati wenu, ukati wa dziza ritawale naro.”
LUK.22.54	Ndo ao phapho ámugwira Jeso, achiuka naye kwenda nyumbani kwa kuhani mubomu. Pʼetero achiatuwa, ela wákala u nyuma kure vichache. 
LUK.22.55	Ko ndani ya boma kwákala kukutʼwa moho, na atʼu achikala asegere phapho anawoha. Ndo Pʼetero naye achendaphenya na achisagala nao. 
LUK.22.56	Muhendikazi mumwenga wa chiche ariphomona Pʼetero usegere phephi na pho mohoni, wámukotʼorera matso achamba, “Mutʼu yuyu ukala u phamwenga na Jeso naye.” 
LUK.22.57	Ela Pʼetero ye achitina achamba, “We muchetʼungwa we, mino tsʼimumanya mutʼu yiye.” 
LUK.22.58	Kwimaima vichache, mutʼu munjine achimona Pʼetero na achamba, “Uwe nawe u mumwenga wa atʼu a Jeso.” Ela Pʼetero ye achiudzidza achamba, “We baye we, tsʼi mumwenga wa atʼue mino!” 
LUK.22.59	Rinachira saa mwenga hivi, mutʼu munjine achidina kwamba, “Hakika yuyu ukala u phamwenga na Jeso jeri, mana, ni Mugalilaya naye.” 
LUK.22.60	Ela Pʼetero achamba, “We baye we, mino tsʼirimanya ta ro ugombaro!”
LUK.22.60	Na phapho kare phokala ta unagomba gago, jogolo richiika. 
LUK.22.61	Bwana Jeso achigaluka achimulola Pʼetero, naye Pʼetero achikumbikira garatʼu gokala udzambirwa ni Bwana kukala, “Rero richikala jogolo kʼaridzangwe kwika, undanitina kʼano tʼahu uwe.” 
LUK.22.62	Phapho Pʼetero achilaa konze, achendarira muno.
LUK.22.63	Aratʼu atʼu okala anamwimirira Jeso, ámupiga na kumuhenda chinyago. 
LUK.22.64	Ao ámufunga zuzu. Achimupiga na kwanza kumuuza vivi, “Ni ani yedzikupiga? Hebu hwambire!” 
LUK.22.65	Na achimwamba maneno manji ga kuhakana.
LUK.22.66	Kuriphocha, ngambi ya atumia áonana phamwenga, ambapho makuhani abomu na alimu a shariya ákudza. Jeso achirehewa mbere za yo ngambi yao. 
LUK.22.67	Na ao achimwamba vivi, “Hwambire chikala uwe ndiwe ye Kʼirisito.” Ela Jeso ye achiaamba, “Ta nikamwambira kʼamundanikuluphira, 
LUK.22.68	na chisha ta nikamuuza kʼamundaniudzidza. 
LUK.22.69	Ela kwanzira vivi, mimi Mutʼu yelaa dzulu nindasagala upande wa kulume wa Mwenyezi Mulungu.”
LUK.22.70	Phapho osi achamba, “Ndo uhenza wambe we u Mwana wa Mulungu!” Ye achamba, “Mwimwi munanaamba ni yiye.” 
LUK.22.71	Phapho o achamba, “Kʼahutakiya ushaidi unjine kahiri, siswi enye hudzimusikira achidzamba ni Mwana wa Mulungu.”
LUK.23.1	Atʼu osi a yo ngambi ázuka achimuphirika Jeso mbere za Pilato. 
LUK.23.2	Ariphofika kuko, áanza kumulumbira Jeso kwamba kukala, “Hwámugwira mutʼu yuyu unaayaza atʼu ehu. Yiye wákala una-aamba atsʼiriphe kodi kwa Kaisari, na kudzamba hangwe yiye ni mufalume aihiwaye ye Kʼirisito.” 
LUK.23.3	Phapho Pilato achimuuza Jeso vivi, “We ndiwe mufalume wa Ayahudi?” Jeso achimuudzidza achimwamba, “Vinahwalana na vyo wambavyo.” 
LUK.23.4	Pilato achiaamba makuhani abomu na duu ra atʼu kukala, “Mutʼu yuyu ninamona kʼana kosa rorosi.” 
LUK.23.5	Ela ao achidina kwamba, “Unaasunganya atʼu yiye na mafunzoge itsʼi yosi ya Judea. Wáanza Galilaya na ta vino ufika hiku nako.”
LUK.23.6	Pilato ariphosikira gago wáuza kumba Jeso wákala ni muchina Galilaya. 
LUK.23.7	Na ariphomanya kukala, Jeso wákala ulaa chipande chitawalwacho ni Herode, wálagizira aphirikwe kwa Herode yekala ukati uo wákala u Jerusalemu.
LUK.23.8	Herode wáhamirwa muno ariphomona Jeso, mana, wákala usikira kare ngumaze, na ndo ta achikala udzanza pʼindi kutamani amone yiye mwenye. Dzulu ya gago, wákala unahenza amone Jeso achihenda dalili. 
LUK.23.9	Ndo achimuuza Jeso maswali manji kwa chiwango chire, ela Jeso ye kʼamuudzidzire chitʼu. 
LUK.23.10	Makuhani abomu na alimu a shariya phapho achidzilavya mbere, achimulumbira muno na chitsinzira. 
LUK.23.11	Na phapho Herode phamwenga na shikarie achimuhenda Jeso chinyago na kumwifya-ifya, chisha achimuvika valo ra chitawali na achimuudza kwa Pilato. 
LUK.23.12	Pho pʼindi Herode na Pilato ákala kʼaagwirana, ela tsʼiku yiyo ákala asena.
LUK.23.13	Ndo Pilato wáika monano wa makuhani abomu, vilongozi na atʼu, 
LUK.23.14	na yiye achiaamba vivi, “Mutʼu yuyu mwámureha kwangu jeri, muchamba kukala wákala unaayaza atʼu. Sambi sirikisani! Neno riro niriphoritsagula mbere zenu, tsʼimonere una kosa rorosi kutuwirizana na go malumbano genu gogalavya. 
LUK.23.15	Na chisha, tsʼi mimi hichiyangu, ela ta Herode naye kʼamonere una kosa rorosi, na vivyo ndivyo vyodzotuma ta udzimuudza kwangu. Ndo sambi vi lwazu kukala, mutʼu yuyu kʼahendere chochosi chiidimacho kumuhenda alamulwe kunyongwa. 
LUK.23.16	Ndo mino vivi nindamulamula achapwe milanga, na nimuriche.”
LUK.23.18	Ela osi achigomba kʼululu phamwenga achamba, “Muulage yiye Jeso, sino huvugulire Baraba!” 
LUK.23.19	(Baraba wákala ufungwa jela kwa kureha muyuwano mudzini, na chisha kwakukala, wákala udziulaga.)
LUK.23.20	Pilato wákala unahenza amuriche tsare Jeso, na vivyo vyámuhenda agombe nao kahiri, 
LUK.23.21	ela o achigomba kʼululu achamba, “Muulage, muulage kwa kumukotʼa misumari musalabani!” 
LUK.23.22	Pilato achiauza lwa hahu achiaamba, “Bee kwadze? Kwani wáhenda ii rani yuno mutʼungwa? Heka tsʼirona ro kosare riidimaro kumuhenda aulagwe? Mino bee nindamwamba apigwe vibokʼo na chidzako nimuriche.”
LUK.23.23	Ela o achikaza kugomba kʼululu kwamba, Jeso ni seti aulagwe kwa kukotʼwa misumari musalabani. Ndo ádina kugomba kʼululu vivyo ta musindikizowe, 
LUK.23.24	Pilato achona aahendere vyokala anahenza. 
LUK.23.25	Achimulavya jela yuyatʼu yekala anamuhenza, ariye wákala ufungwa kwa kureha muyuwano na kuulaga, na achimulavya Jeso kwao amuhende vyokala anahenza.
LUK.23.26	Shikari ámulongoza Jeso kwendamuulaga, na ariphokala anenda, áonana na mutʼu mumwenga aihiwaye Simoni muchina Kurene, yekala unaloka Jerusalemu kulaa vidzidzini. Ndo achimugwira, achimugaramisha autsukule uratʼu musalaba wa Jeso. Achimwika mbere Jeso, na Simoni achimutuwiriza na o musalaba. 
LUK.23.27	Maduu-maduu ga atʼu gachimutuwa, na kati yao ákala ni achetʼu okala anashononeka na kumuririra Jeso. 
LUK.23.28	Ela Jeso achiagalukira achiaamba, “Mwi ano mayo a Jerusalemu! Mutsʼiniririre mimi, ela dziririreni mwimwi enye na ana enu. 
LUK.23.29	Maana, tsʼiku zindafika ambapho atʼu andaamba, ‘Baha aratʼu achetʼu ario kʼaavyalire kamare!’ 
LUK.23.30	Na ndio ukati urio atʼu andakwatya kwamba, ‘Virima hugwerereni!’ na, ‘Myango hufinikʼireni!’ 
LUK.23.31	Maana, chikala o muhi witsi tu unaochwa, hʼaya kafuje yo mifu vindakaladze?”
LUK.23.32	Jeso wákala ulongozwa na atʼu anjine airi okala ni anyangʼanyi, ende akaulagwe phamwenga naye. 
LUK.23.33	Ariphofika phatʼu phaihiwapho, “Muma wa Chitswa,” achikotʼwa misumari misalabani. Mumwenga na musalabawe mukonowe wa kulume, na ye munjine mukonowe wa kumotsʼo. Jeso achimwika kati-kati na musalabawe. 
LUK.23.34	Phapho Jeso achamba, “Baba, asamehe, kwakukala, kʼaamanya ro ahendaro.” Chisha, shikari achigavyana mavaloge kwa kupiga kʼura ya kʼamari. 
LUK.23.35	Atʼu ákala aimire phapho analolera, na vilongozi nao achimuhenda chinyago kwa kwamba, “Wáativya anjine mba ye, bemba vino naadzitivye chikala yiye ndiye ye Kʼirisito jeri, mutʼu yetsagulwa ni Mulungu!” 
LUK.23.36	Shikari nao ámuhenda chinyago vivyo. Ámwendera achendamupʼa divai ya ngwadu kwa ta anwe na 
LUK.23.37	achimwamba, “Uchikala uwe u mufalume wa Ayahudi jeri, hʼa dzitivye mwenye.”
LUK.23.38	Na pho dzulu ya musalabawe phákala phadzandikwa vivi, “
LUK.23.39	Mumwenga wa aratʼu anyangʼanyi airi okotʼwa misumari musalabani wámuhakana na kumwamba, “Samba we ndiwe ye Kʼirisito? Amba vino dzitivye we mwenye, na chisha naswi uhutivye.” 
LUK.23.40	Ela ye munyangʼanyi munjine achimugombera ye munziwe achimwamba, “Heka kʼumogopha Mulungu we? Uwe nawe udzilamulwa kuulagwa dza yiye! 
LUK.23.41	Chisha, uwe na mimi hunawirya kuhendwa vivi, kwakukala, hunariphwa kutuwirizana na garatʼu hurigogahenda. Ela yiye mutʼungwa kʼahendere ii rorosi.” 
LUK.23.42	Chisha achamba, “Jeso, utsʼininyale ukati uchiphenya kwako Ufalumeni.” 
LUK.23.43	Phapho Jeso achimwamba, “Ninakuhakikishira kukala, rero hundakala phamwenga ko mulunguni kwenye raha.”
LUK.23.45	na pʼaziya ya Hekalu yichahuka kati-kati. 
LUK.23.46	Ndo Jeso achirira kwa laka ra dzulu achamba, “Baba, roho yangu nayiika mwako mikononi.” Ariphogomba gago achitosa roho.
LUK.23.47	Phapho yuyatʼu mubomu wa shikari a viha ariphoona gohendeka, achimulika Mulungu achamba, “Hakika mutʼu yuyu wákala unahenda ga haki.” 
LUK.23.48	Atʼu osi okala arundikana phapho kulolera chihendo chicho ariphoona gago gokala galairira, áuya kwao midzini na kuno anashononeka muno.
LUK.23.49	Ela asenae osi phamwenga na aratʼu achetʼu omutuwa kulaa Galilaya, áima kure achigalolera gago.
LUK.23.50+LUK.23.51	Kwákala mutʼu mumwenga aihiwaye Jesefu muchina kadzidzi kamwenga ka Ayahudi kaihiwako Arimataya. Jesefu wákala ni mutʼu mudzo na ahendaye ga haki, na wákala unalolera kudza kwa Ufalume wa Mulungu. Yiye ta aripho wákala ni mumwenga wa ngambi bomu ya Ayahudi, ela wákala kʼagahenzere go ga Ayahudi anzie ga kumulamula Jeso anyongwe. 
LUK.23.52	Ndo yiye wákwenda kwa Pilato, achendavoya ahewe lufu lwa Jeso, na achihenzezwa. 
LUK.23.53	Achilutsereza kulaa musalabani, achiluvika sanza ya kitani, na achendaluzika ndani ya mbira yokala yitsongwa dziweni, yiriyo yákala kʼayidzangwe kuzikwa mutʼu. 
LUK.23.54	Tsʼiku yiyo yákala ni Ijumaa, na atʼu ákala adzanza kudzibambanya ause tsʼikukʼuu ya Sabato yokala yinga dza macheroye.
LUK.23.55	Aratʼu achetʼu omutuwa Jeso kulaa Galilaya ámutuwa Jesefu, achiyona yiyatʼu mbira, na jisi Jeso arivyozikwa. 
LUK.23.56	Ndo achiuya kwao midzini, achendalubambanyira mavumba na mafuha ga kunukʼatʼo lufu lwa Jeso.
LUK.23.56	Tsʼiku ya Sabato achoya dza yirivyokala yinahenzwa ni Shariya yao.
LUK.24.1	Tsʼiku ya mwanzo wa juma ra Ayahudi
LUK.24.2	Ariphofika kuko, ákwendarona ridziuswa riratʼu dziwe rokala ribinikʼizirwa mbira, na ridziikwa kʼanda ya yo mbira. 
LUK.24.3	Ariphophenya ndani ya mbira, kʼaalonere lo lufu lwa Bwana Jeso. 
LUK.24.4	Ndo ariphokala acheri kwangalala mumo dzulu ya neno riro, achihendaona kare atʼu airi okala anametameta muno aimire mumo phephi nao. 
LUK.24.5	Ao achetʼu achogofyerwa muno ta achishindwa ni kwalola. Aratʼu atʼu achiaamba, “Kwadze munamutsakula mbirani mutʼu ariye u moyo? 
LUK.24.6	Yiye ufufuka kʼamo mumu. Lilikanani maneno arigomwambira ukati ariphokala u kura Galilaya. 
LUK.24.7	Yiye wámwambira kukala, ni seti yiye Mutʼu yelaa dzulu alaviwe kwa vilongozi a Ayahudi amugwire, na ao andamukotʼa misumari musalabani, ela tsʼiku ya hahu undafufuka.”
LUK.24.8	Phapho ao achetʼu achigakumbikira garatʼu manenoge, 
LUK.24.9	achilaa mbirani na achenda-aambira aratʼu ahumwa a Jeso a widimi kumi na mumwenga, na anjine nao nguma za maneno gago gosi. 
LUK.24.10	Ao osema nguma zizo kwa ahumwa a Jeso a widimi ákala ni: Maryamu muchina Magidala, Joana na Maryamu ameye Jakobo, phamwenga na achetʼu anjine oatuwa. 
LUK.24.11	Ela ao ahumwa a Jeso a widimi achigahwalira maneno gago dza kwamba kʼagana maana, na ndo ta kʼaakuluphirire. 
LUK.24.12	Ela Pʼetero wálaa, achikaza mairo ta ko mbirani. Ariphovumbama na kutsungurira mo ndani, achona yiyatʼu sanza ya kitani tu hicheye, na achiuya mudzini na kwangalala dzulu ya gago gokala galairira.
LUK.24.13	Tsʼiku yiyo mwenga, anafunzi airi a Jeso ákala anenda kadzidzi kamwenga kaihiwako Emau, phatʼu phapatapho kʼilomita kumi na mwenga kulaa Jerusalemu. 
LUK.24.14	Mo njirani ákala anenda achigomba dzulu ya gokala galairira. 
LUK.24.15	Ndo enye vyokala anatarirana na kuuzana-uzana, Jeso mwenye achilairira achigwirikana nao. 
LUK.24.16	Ao phapho ámona na matso gao jeri, ela kʼaamumanyire ndiye.
LUK.24.17	Jeso achiauza vivi, “Munenda muchigombani mwi?” O achiima, achinyamala zizizi, na achikunza nyusi zao kwa utsungu. 
LUK.24.18	Phapho mumwenga aihiwaye Kileopa achimuudzidza achimwamba, “Kwani we ukale u mujeni ko Jerusalemu? Bee ta kumba u mujeni, nawe bee ndiwe mujeni hicheyo Jerusalemu yosi yetsʼimanya golairira kuko vivi dzuzi?” 
LUK.24.19	Ye achiaudzidza achiaamba, “Ni maneno gani asena golairira ko?” O nao achimuudzidza achimwamba, “Mba kuna maneno gomupata Jeso muchina Nazareti. Yiye wákala ni mugomvi wa Mulungu, yeajaliwa ni ye Mulungu widimi wa kuhenda vilinge vinji na kufunza, na atʼu osi ákala adzimukubali. 
LUK.24.20	Tsʼo makuhani abomu na vilongozi ehu gachikala kʼagaahamira kare gago, ta achimulavya alamulwe kunyongwa, na achimukotʼa misumari musalabani. 
LUK.24.21	Ela sino hwákala hunamukuluphira kukala, yiye ndiye ariye angari kuhutivya siswi Ayahudi. Na dzulu ya gago gosi wahi, yiyi rero bee ni tsʼiku ya hahu hangu maneno gago gahendeke. 
LUK.24.22	Na achetʼu anjine a kwehu adzihwangalaza. Maana, ákwenda ko mbirani na dani-dani, 
LUK.24.23	ela kʼenderelona lo lufulwe. Akauya na akadzaamba kukala, álairirwa ni malaika a Mulungu odzoambira kukala hangwe ufufuka ta u moyo. 
LUK.24.24	Ndo anafunzi anziehu akenda ko mbirani kwendalola, na akendaona dza godzogombwa ni ao achetʼu, mana, álola mo mbirani, ela kʼaamonere.”
LUK.24.25	Ndo phapho Jeso achiaamba, “Kwadze mwi mucheri dzizani vino na myoyo yenu ni mikomu ta kʼamukuluphira gara gosi gogombwa ni agomvi a Mulungu? 
LUK.24.26	Agomvi a Mulungu áamba ni seti ye Kʼirisito ashononeswe, ndipho aphenye kwakwe ubomuni!” 
LUK.24.27	Ndo Jeso achanza kwaambira lwazu-lwazu maneno gosi gokala ga dzuluye kwenye Maandiko ga Mulungu, kwanzira vitabu vya Musa ta vya agomvi a Mulungu osi.
LUK.24.28	Ariphokala anatapira karatʼu kadzidzi kokala anenda, Jeso achidzihenda dza kwamba undachira phapho aenderere na charo, 
LUK.24.29	ela ao achimulombera achamba, “Kala phapha phamwenga naswi, mana, vivi kudzetswa na kwenenda na usiku tsʼi kudzo.” Ndo achiphenya pho kadzidzini, achikala phamwenga nao. 
LUK.24.30	Ariphosagala kwa arye phamwenga nao, achihwala mukahe, achimulavira mumvera Mulungu, chisha achiumega achiapʼa. 
LUK.24.31	Ndo phapho achingʼalwa ni matso achimukumbikira. Ela phapho kare achihendamona kʼapho phapho. 
LUK.24.32	Ndo achambana, “Vidze, udzikala usikiradze ko kuhamirwa we musena mo moyoni, phodzokala unahungʼazira gara Maandiko ga Mulungu kura njirani?” 
LUK.24.33	Ndo achiuka kare saa yiyo yenye achiuya Jerusalemu. Achendaaona aratʼu ahumwa a Jeso a widimi kumi na mumwenga, na aratʼu anjine okala a phamwenga nao a chirundu 
LUK.24.34	anaamba, “Bwana ufufuka jeri, kwakukala, udzimulairira Simoni!”
LUK.24.35	Ndo aratʼu anafunzi airi achiaambira garatʼu gokala gadzialairira njirani, na jisi arivyomukumbikira Bwana ukati wa kumega mukahe.
LUK.24.36	Ao anafunzi airi ariphokala acheri kwaambira gago, Jeso mwenye achiima kati yao, na achiaamba, “Kʼamuna utʼu? Reri yikale namwi.”
LUK.24.37	Ela o achahukwa ni myoyo, na achiphenywa ni woga achona dza kwamba adzona tunusi. 
LUK.24.38	Ela ye achiauza achiaamba, “Kwadze munaogofyerwa na kuyugika mwenu myoyoni? 
LUK.24.39	Lolani maganja gangu na vifumba vyangu, na mundaona ndimi yekotʼwa misumari musalabani. Nikumbani mumanye ndimi jeri, mana, tunusi kʼarina mwiri wa misoza dza munonavyo mimi.”
LUK.24.40	Ariphogomba gago, achiaonyesa maganjage na vifumbavye. 
LUK.24.41	Ela o achikala kʼaadzangwe kukuluphira vivyo, mana, áhamirwa na achangalala. Jeso ye achiauza vivi, “Muna leu rorosi phano?” 
LUK.24.42	Anafunzie achimupʼa chisiku cha beshe ra kukanga. 
LUK.24.43	Achichihwala, achirya na kuno osi anamulolera. 
LUK.24.44	Chisha achiaamba, “Yiyi ndiyo maana, ya garatʼu maneno nirigomwambira ukati niriphokala nicheri phamwenga namwi. Mwimwi námwamba ni seti gachimire gosi goandikwa dzulu yangu mo Shariyani mwa Musa, mo vitabuni mwa agomvi a Mulungu, na mo chitabu cha Zaburi.”
LUK.24.45	Chisha achiaambira lwazu-lwazu, na achiaidimisa kumanya maana, ya go Maandiko ga Mulungu. 
LUK.24.46	Jeso wá-aamba, “Gáandikwa kukala ye Kʼirisito undashononeswa na aulagwe, ela tsʼiku ya hahu undafufuka kulaa kuzimu. 
LUK.24.47	Na udzumbe wa kwahenda atʼu atye kwa asamehewe dambi zao wáandikwa vivyo nao, na ni seti usumurirwe itsʼi zosi kwa dzinare, na undaanzira Jerusalemu. 
LUK.24.48	Mwimwi ndimwi mashaidi a maneno gago. 
LUK.24.49	Na mimi mwenye nindamuhumira yuyatʼu ariye Baba wálaga undamuhuma, ela tarizani phapha Jerusalemu kwanza ta muhewe uratʼu widimi wa dzulu.”
LUK.24.51	Ariphokala unaahatsʼa, achihwalwa kwenda dzulu mulunguni, o achiaricha. 
LUK.24.52	Ao anafunzi achanza kumwabudu,
LUK.24.53	na achikala akala Hekaluni kumulika Mulungu.
JHN.1.1	Pho mwanzo phokala urumwengu kʼaudzangwe kuumbwa, Neno wa Mulungu wákalako. Yiye wákala u na Mulungu, na ta yiye naye wákala ni Mulungu. 
JHN.1.2	Ukati uo wa mwanzo, Neno wa Mulungu wákala u kuko kare na Mulungu. 
JHN.1.3	Vyumbe vyosi vyáumbwa kwa njiraye, na kʼakuna ta chumbe chimwenga choumbwa photsʼi yiye. 
JHN.1.4	Yiye ndiye chanzo cha uzima, na uzima uo ndio mwanga wa anadamu. 
JHN.1.5	Na mwanga uo unaamwirikira atʼu ario dzizani. Anjine a o atʼu ario dzizani ákala kʼaawenzi na, achiheza kuuziza, ela achishindwa vivyo.
JHN.1.7	kudza-aambira atʼu dzuluye, kwa ta atʼu osi amukuluphire kuchirira ye Johana. 
JHN.1.8	Yiye wákala tsʼiye uo mwanga, ela wákudza tu ye, kudza-aambira atʼu dzulu ya ye ariye ndiye mwanga.
JHN.1.9	Ye ariye ndiye mwanga wa jeri wákala unadza duniani, na yiye unaamwirikira atʼu osi. 
JHN.1.10	Yiye wákudza duniani, na ta yo dunia yáumbwa kwa njiraye, ela atʼu a yo dunia kʼaamumanyire. 
JHN.1.11	Yiye wálokera na kwa atʼue enye, ela anji a o atʼue enye kʼaamukubalire. 
JHN.1.12	Ela aratʼu osi omukubali na kumukuluphira, wáahenda akale na haki ya kukala anangwa a Mulungu. 
JHN.1.13	Ao kʼaavyalirwe kulairirana na mulatso, hebu kwa konana chimwiri, na hebu kwa mutʼu kuhenza apate ana, ela Mulungu mwenye ndiye Abayao.
JHN.1.14	Ye Neno wa Mulungu wákala mudamu, na wásagala naswi. Siswi hwáwona o ubomuwe, ubomu urio ni wa yiye Mwana wa hicheye yelaa kwa Baba Mulungu na yiye u tele mbazi, na ujeri. 
JHN.1.15	Yiye ndiye mutʼu ariye Johana Mubatizi wá-aambira atʼu dzuluye phogomba kwa laka ra dzulu kukala, “Yuyu ndiye yekala ninamuhadza phoamba, ‘Yendekudza nyuma zangu una widimi muno kuriko mimi, maana, wákalako hangu phokala tsʼidzangwe kuvyalwa.’ ” 
JHN.1.16	Na kwahivira wákala u tele mbazi, udzenderera kuhwonera mbazi. 
JHN.1.17	Maana, Mulungu wálavya Shariya kuchirira Musa, na achonyesa mbazize na ujeriwe kuchirira Jeso Kʼirisito. 
JHN.1.18	Kʼakuna ta mumwenga yekala udzimona Mulungu kare. Ela ye Mwana wa hicheye, ariye naye ni Mulungu na kʼarichana na Mulungu, wáhumanyisa vyo Mulungu arivyo.
JHN.1.19	Vilongozi a Ayahudi ko Jerusalemu áahuma makuhani na Alawi kwa Johana akamuuze vivi, “We u ani?” 
JHN.1.20	Johana ariphokwendauzwa, kʼaremere kwaudzidza, ela wágomba lwazu-lwazu kukala, “Mimi tsʼimi ye Kʼirisito.” 
JHN.1.21	O achimwamba, “Tsʼigo go, hwambire we u ani? Vidze, we u Eliya?” Johana achiudzidza achamba, “Ngʼo, tsʼimi Eliya mino.” O achimuuza kahiri achimwamba, “Ukale ndiwe ye mugomvi wa Mulungu?” Johana achiudzidza achamba, “Ngʼo, tsʼimi mino!” 
JHN.1.22	Ao achimuuza kahiri achimwamba, “Bee, we u yuphiye sambi? Hwambire uwe u ani kwa ta huka-aambire ohuhuma nao amanye.” 
JHN.1.23	Phapho Johana achiudzidza achamba,
JHN.1.23	“Mimi ndimi mutʼu niriye ninagomba kwa laka ra dzulu ko nyika kukala,
JHN.1.23	‘Yiikeni tititi njira ya Bwana.’ ”
JHN.1.23	Maneno dza gago gágombwa chimbere ni mugomvi wa Mulungu Isaya.
JHN.1.24	Anjine a o atʼu okala ahumwa, ákala ni Afarisayo. 
JHN.1.25	Ndo ao achimuuza Johana vivi, “Uchikala we tsʼiwe ye Kʼirisito, hebu Eliya, hebu ye mugomvi wa Mulungu, kwadze unabatiza?” 
JHN.1.26	Johana achiaudzidza achiaamba, “Mino ninabatiza na madzi, maana, ye Kʼirisito u phapha kati yenu, ta itsʼiphokala ni kʼamudzangwe kumumanya. 
JHN.1.27	Yiye ndiye yendakudza nyuma zangu, na mimi tsʼiwirya ta kukala muhendikaziwe wa kumuvula virahu.” 
JHN.1.28	Maneno gago gáhendeka ko Betania, ngʼambo ya muho wa Jorodani kokala Johana unabatiza atʼu.
JHN.1.29	Kunadzachakwe, Johana wámona Jeso unadza kwakwe, na achamba, “Asenani, yuyatʼu ndiye Mwanagonzi wa Mulungu ausaye dambi za dunia! 
JHN.1.30	Yuyatʼu ndiye yekala ninagomba dzuluye niriphoamba, ‘Yendekudza nyuma zangu una widimi muno kuriko mimi, maana, wákalako hangu phokala tsʼidzangwe kuvyalwa.’ 
JHN.1.31	Ta mimi mwenye nákala tsʼimumanya ni ani, ela nákudza nichibatiza atʼu na madzi, kwa ta nimumanyise kwa Aiziraeli.”
JHN.1.32	Ndo phapho Johana achanza kwaambira atʼu jisi arivyomumanya mutʼu yiye. Yiye wá-aamba, “Mimi nidzona Roho wa Mulungu unatserera na umbo dza ra ngiya kulaa mulunguni, na akahurira dzulu-dzuluye. 
JHN.1.33	Ta mimi tsʼingamumanyire ni ani, itsʼiphokala Mulungu phokala unanihuma nibatize atʼu wánamba, ‘Mutʼu yendamona utserererwa ni Roho wangu, na ahurire dzulu-dzuluye, yiye ndiye yendaabatiza atʼu na Roho wa Mulungu.’ 
JHN.1.34	Ndo vivyo nidzivyona, na ninamwambira kukala, yuyu ni Mwanangwa wa Mulungu.”
JHN.1.35	Tsʼiku yotuwiriza, Johana wákala wimire phamwenga na anafunzie airi. 
JHN.1.36	Ariphomona Jeso unachira, wá-aamba vivi, “Lolani! Yuyatʼu ndiye Mwanagonzi wa Mulungu.” 
JHN.1.37	Ao anafunzi airi ágasikira maneno gago, na achimutuwa Jeso. 
JHN.1.38	Jeso aripholola nyuma na kona ao anafunzi airi anamutuwa, wáauza vivi, “Mutsakulani?” O nao achimuuza achamba, “Rabi” (yiriyo manaye ni mwalimu), “Kwani we usagalaphi?” 
JHN.1.39	Jeso achiaamba, “Nituwani namwi mundakona.” Ao anafunzi achimutuwa, na achiphaona pho phatʼu phokala achisagala. Ukati uo, gari ni madzuwa ga dziloni, kwa vivyo, achimarigiza dzuwa naye phapho.
JHN.1.40	Mumwenga wa ao anafunzi airi omutuwa nyuma Jeso, wákala ni Andireya nduguye Simoni Pʼetero. 
JHN.1.41	Ndo Andireya wáanza kwendamutsakula nduguye Simoni mwanzo ta achimona. Ariphomona wámwamba, “Hwámona ye Masihi” (yiriyo manaye ni Kʼirisito). 
JHN.1.42	Chisha, achimuphirika Simoni kwa Jeso. Jeso naye achimulola Simoni, na achamba, “Uwe u Simoni mwana wa Johana. Na vivi nidzikuhatsʼa rinjine ndiwe Kefa,” (ririro kwa Chiyunani ni Pʼetero).
JHN.1.43	Kunadzachakwe, Jeso wákwenda jimbo ra Galilaya. Kuko, wákwendamona Filipu na achimwamba, “Filipu, nituwa.” 
JHN.1.44	Filipu wákala ni muchina Betisaida, kadzidzi kolaa ano Andireya na Pʼetero. 
JHN.1.45	Ndo Filipu naye achendamona Natanieli na achimwamba, “Natanieli, hudzimona Jeso mwana wa Jesefu, kulaa Nazareti. Yiye ndiye yehadzwa ni Musa na agomvi a Mulungu anjine kukala undakudza.” 
JHN.1.46	Ela Natanieli achimwamba, “Hangu rini chitʼu chidzo chikalaa Nazareti?” Filipu achimwamba, “Unaambadze? Hebu hinde ukamone.” 
JHN.1.47	Jeso ariphomona Natanieli unaloka, wáamba, “Munamona ye alokaye! Yiye bee ni Mwiziraeli mwenye, na mwakwe ndani kʼamuna ulongo.” 
JHN.1.48	Natanieli achimuuza achimwamba, “Udzinimanyadze?” Jeso achimwamba, “Uwe phodzokala u kolo ra mutini, na ta phodzokala Filipu kʼadzangwe kukwiha, mino nidzikala ninakona vivyo.” 
JHN.1.49	Phapho Natanieli achimwamba, “Mwalimu, uwe u Mwanangwa wa Mulungu jeri. Uwe u Mufalume wa Iziraeli!” 
JHN.1.50	Jeso achimwamba, “Vidze, udzikuluphira vino kwakukala, nidzikwamba, nidzikona hangu u kolo ra mutini? Hʼa bee manya kukala, undaona mabomu kuchira gaga.” 
JHN.1.51	Jeso achenderera kwamba, “Ninamwambira jeri-jeri, mundaona mbingu zifunuka, na mone malaikangwa a Mulungu anakwera, na kutserera kwa mimi Mutʼu yelaa dzulu.”
JHN.2.1	Tsʼiku ya hahu, kwákala na nyambura mudzi wa Kana ko jimbo ra Galilaya. Ameye Jeso wákala u phapho, 
JHN.2.2	na Jeso naye wákala u pho nyamburani phamwenga na anafunzie, maana, ákala adzambirwa. 
JHN.2.3	Ndo phapho divai yásira, na Maryamu achimutuwa mwanawe Jeso achendamwamba, “Baba, divai yisira!” 
JHN.2.4	Jeso achimuudzidza achimwamba, “Mayo, gago tsʼi gehu, maana, ukati wangu opangirwa ni Mulungu kʼaudzangwe.” 
JHN.2.5	Ela phapho Maryamu achiaamba o ahendikazi, “Rorosi rondaambwa ni Jeso, hendani.”
JHN.2.6	Phapho phákala phana masimikiro mabomu mahandahu ga mawe, garigo chila simikiro rákala riudzala madaba mane, hebu matsano. Gago gákala gadziikwa phapho kwa kutuwiriza jadi za Chiyahudi za kudzitakasa. 
JHN.2.7	Ndo Jeso achiaamba o ahendikazi, “Gaudzazeni madzi go masimikiro,” na ao achigaudzaza tele-tele. 
JHN.2.8	Chisha achiaamba, “Hʼaya hekani machache mukamuphirikire ye mubomu wa nyambura.” 
JHN.2.9	Madzi gago gákala gagaluka divai. Ndo mubomu wa nyambura ariphotsumbula yo divai, kʼayimanyire kokala yilaa. Ela o ahendikazi oheka go madzi ákala anamanya. Phapho mubomu wa nyambura achimwiha muloli 
JHN.2.10	achimwamba, “Kawaida mutʼu ausaye shuhuli wanza kulavya divai mbidzo mwanzo ta atʼu achitosheka, ndo akalavya yiriyo tsʼi mbidzo. Ela uwe ninaona udziyiika yo divai mbidzo ta vivi!”
JHN.2.11	Yiyi ndiyo dalili ya kwanza ya dalili za Jeso za kwangalaza, na wáyihenda ko mudzi wa Kana, jimbo ra Galilaya, na phapho achonyesa ubomuwe, nao anafunzie achimukuluphira.
JHN.2.14	Mumo, wáona atʼu okala anaguzirana ngʼombe, magonzi na ngiya manga, na okala anavunzirana pʼesa asegere mwao mezani. 
JHN.2.15	Jeso achihwala ngʼongo, achizisuka chikoto, na achialavya konze ya Hekalu phamwenga na magonzi na ngʼombe zao. Achizimwaga zo pʼesa za okala anavunzirana, na achizipetula-petula zo meza zao. 
JHN.2.16	Chisha, aratʼu okala anaguza ngiya manga achiaamba vivi, “Aa auseni phapha. Mutsʼiyihende chete nyumba ya Baba!” 
JHN.2.17	Ndo gariphochira gago, anafunzie achikumbikira gáandikwa Maandikoni ga Mulungu kukala, “Mimi vyo niyihenzavyo nyumbayo Mulungu, bee vindanirya.”
JHN.2.18	Vilongozi a Ayahudi anjine átsukirwa na achimuuza Jeso vivi, “Kwani undahenda dalili yani yondohwonyesa kukala, Mulungu wákuhuma jeri uhende maneno gano?” 
JHN.2.19	Jeso achiaudzidza achiaamba, “Ribitʼeni Hekalu riri, nami nindariunula kwa tsʼiku tʼahu.” 
JHN.2.20	Phapho o Ayahudi achimwamba, “Hekalu riri rojengwa myaka mirongo mine na mihandahu (46), wambadze we kukala, undarijenga kwa tsʼiku tʼahu?”
JHN.2.21	Ela Jeso ye wákala unagomba dzulu ya Hekalu ririro ni mwiriwe. 
JHN.2.22	Ndo ariphokudzafufulwa kulaa kuzimu, anafunzie achikumbikira kukala, wákala udzigagomba gago, na achigakuluphira Maandiko ga Mulungu, na garatʼu maneno gokala Jeso achigagomba.
JHN.2.23	Jeso ariphokala u tsʼikukʼuuni ya Pʼasaka ko Jerusalemu, atʼu anji ámukuluphira ariphoona zo dalilize za kwangalaza arizozihenda. 
JHN.2.24	Ela Jeso kʼaatuwire gao, maana, wákala unaamanya atʼu osi vyo arivyo. 
JHN.2.25	Yiye wákala kʼatakiya kwambirwa ni mutʼu dzulu ya atʼu, maana, wákala unagamanya lwazu-lwazu maazo gao.
JHN.3.1	Kwákala chilongozi mumwenga wa Chiyahudi wa chirundu cha Afarisayo, aihiwaye Nikodemo. 
JHN.3.2	Tsʼiku mwenga na usiku yiye, wákwenda kwa Jeso, achimulamusa chisha achimwamba, “Mwalimu, hunamanya kukala uwe u mwalimu uriyeolohewa ni Mulungu, kwakukala, kʼaphana mutʼu aidimaye kuhenda zizi dalili za kwangalaza uzihendazo photsʼi Mulungu.”
JHN.3.3	Jeso achimwamba, “Ninakwambira jeri-jeri uwe, mutʼu atsʼiphovyalwa luphya, kʼaidima kuwona Ufalume wa Mulungu.” 
JHN.3.4	Nikodemo achimuuza vivi, “Kwani mutʼu muzima unaidimadze kuvyalwa kahiri? Akale unaidima kuuya ndanini mwa ameye, na akavyalwa lwa phiri?” 
JHN.3.5	Jeso achimuudzidza achimwamba, “Ninakwambira jeri-jeri uwe, mutʼu atsʼiphovyalwa kuchirira madzi na kuchirira Roho wa Mulungu,
JHN.3.6	Mwiri wa mudamu uvyalwa ni abaye na ameye, ela mazagazi ga chiroho gavyalwa ni Roho wa Mulungu. 
JHN.3.7	Utsʼangalale kwakukala, nidzikwambira kukala, ni seti muvyalwe luphya. 
JHN.3.8	Vuto nikuvuma na kwenda rihenzako, na nikukala unarisikira vyo rivumavyo, ela kʼumanya rilaako, hebu rendako. Ndo Roho wa Mulungu naye uvyala mazagazi ga chiroho dza vivyo.”
JHN.3.9	Nikodemo achimuuza vivi, “Uu! Maneno gano ganaidimikikadze?” 
JHN.3.10	Jeso achimuudzidza achimwamba, “Uwe u mwalimu mwenye umanyikanaye kwa Ayahudi. Ndo kwadze kʼugamanya maneno gano? 
JHN.3.11	Ninakwambira jeri-jeri uwe, mimi ninagomba nigamanyago, na gogaona na matso, ela mwi kʼamuwenzi udzumbe wangu. 
JHN.3.12	Nichikala nidzimwambira gano maneno ga phapha duniani tu namwi kʼamukuluphira, fuje nichidzamwambira maneno ga mulunguni? 
JHN.3.13	Kʼakuna mutʼu yekwenda dzulu mulunguni, ela mimi Mutʼu yelaa dzulu nálaa kuko mulunguni. 
JHN.3.14+JHN.3.15	Viratʼu Musa arivyomuunula dzulu yuyatʼu nyoka wa shaba ko nyika, mimi Mutʼu yelaa dzulu nami, ni seti niunulwe dzulu dza vivyo, kwa ta chila anikuluphiraye akale na uzima uphya wa kare na kare.” 
JHN.3.16	Maana, Mulungu wáahenza atʼu a dunia muno ta achimulavya Mwanawe wa hicheye, kwa chila amukuluphiraye atsʼihangamike, ela akale na uzima uphya wa kare na kare. 
JHN.3.17	Maana, Mulungu wámuhuma Mwanawe duniani kudzaakombola atʼu, ela kʼamuhumire adze aalamule.
JHN.3.18	Chila amukuluphiraye Mwana kʼalamulwa, ela yetsʼimukuluphira, ulamulwa kare ni mulongo kwakukala, kʼamukuluphirire Mwana wa hicheye wa Mulungu. 
JHN.3.19	Na Mulungu unaalamula atʼu ni alongo kwakukala, wáhuma Mwanawe, ariye ndiye mwanga, ela atʼu ahenza dziza kuriko o mwanga kwakukala, mahendo gao gákala ni mai. 
JHN.3.20	Chila mutʼu ahendaye mai umena mwanga, na kʼadza pho phenye o mwanga, kwakukala, kʼenzi mahendoge mai gamwirikwe. 
JHN.3.21	Ela ahendaye ga haki unadza mwangani, kwa ta vimanywe lwazu kukala, gakwe gohenda wáidimiswa ni Mulungu.
JHN.3.22	Gariphochira gago, Jeso wákwenda vidzidzi vya jimbo ra Judea phamwenga na anafunzie, achikala kuko tsʼiku nyinji, na o anafunzie achibatiza atʼu. 
JHN.3.23	Johana naye wákala unaenderera kubatiza atʼu ko Ainoni, phephi na mudzi wa Salemu, kwakukala, kwákala kuna madzi manji, na atʼu ákala anenda kwenda kwa akabatizwe. 
JHN.3.24	(Ukati uo, Johana wákala kʼadzangwe kufungwa.)
JHN.3.25	Tsʼiku mwenga, kwálairira kʼani kati ya anafunzi a Johana, na Muyahudi mumwenga dzulu ya kutakaswa ndani ya madzi. 
JHN.3.26	Ndo ao anafunzi achimutuwa Johana achendamwamba, “Mwalimu, yuyatʼu mutʼu yekala naye ko ngʼambo ya muho wa Jorodani na ta wákala uchiambira atʼu dzuluye, bee vivi naye unabatiza, na atʼu osi anamutuwa yiye.”
JHN.3.27	Johana achiaudzidza achiaamba, “Mutʼu kʼaidima kupata chitʼu chochosi photsʼihewa ni Mulungu. 
JHN.3.28	Samba námwambira chimbere mwi kukala, ‘Mimi tsʼimi ye Kʼirisito, ela ni náhumwa ni Mulungu nimulongolere’? 
JHN.3.29	Mwimwi nimumanye kukala, mwari ni wa muloli, ela musena wa muloli aimaye na kusikira laka ra muloli, nikuhamirwa muno. Sambi, yiyo ndiyo raha nisikirayo mimi, na yichimira. 
JHN.3.30	Yiye ni seti ahwale nguma, nami nguma yangu yiphunguke.”
JHN.3.31	Adzaye kulaa dzulu, u dzulu kuchira osi; na alaaye duniani, ni wa phapha duniani, na ugomba ga phapha duniani. Ela adzaye kulaa mulunguni, u dzulu kuchira osi, 
JHN.3.32	na ugomba dzulu ya garatʼu arigogaona na kugasikira, ela ni atʼu achache tu akuluphirao udzumbewe. 
JHN.3.33	Mutʼu aukuluphiraye udzumbewe, bee unakubali tsetsetse kukala, Mulungu ni mujeri. 
JHN.3.34	Maana, ye mutʼu ahumwaye ni Mulungu ugomba ga ye Mulungu, maana, Mulungu unamwajaliya mutʼu yiye Rohowe photsʼi chipimo. 
JHN.3.35	Baba Mulungu unamuhenza ye Mwanawe, na maneno gosi wámurichira yiye. 
JHN.3.36	Kwa vivyo, amukuluphiraye ye Mwana, unao uzima uphya wa kare na kare. Ela yetsʼimukuluphira, kʼandaupata uzima uo, maana, Mulungu unaenderera kumutsukirirwa.
JHN.4.1+JHN.4.2+JHN.4.3	Afarisayo ásikira nguma kukala, Jeso wákala unabatiza na kwapata anafunzi anji kuriko Johana. (Ela ujeri ni kwamba, Jeso wákala kʼabatiza itsʼiphokala o anafunzie.) Ndo Jeso
JHN.4.4	na charo chicho, chámuhenda achire na jimbo ra Samariya.
JHN.4.6	Phatʼu phapho, phákala phana chisima cha Jakobo, naye Jeso achisagala kʼanda-kʼanda ya cho chisima, maana, wákala utsoka na charo, na dzuwa rákala ri vitswani. 
JHN.4.7+JHN.4.8	Anafunzie achimuricha phapho, achenda madukani kugula leu.
JHN.4.7+JHN.4.8	Ndo muchetʼu mumwenga wa Chisamariya achidza phapho kudzaheka madzi. Jeso achimwamba, “Mayo, nihekera madzi ninwe.” 
JHN.4.9	Ela ye muchetʼu wa Chisamariya achimwamba, “Aa! Univoyadze madzi we Muyahudi, na mino ni muchetʼu wa Chisamariya?” (Chijadi, Ayahudi kʼaatsanganyikana na Asamariya.
JHN.4.10	Jeso achimuudzidza achimwamba, “Kala unamanya Mulungu ahenzacho kukupʼa, na kala mimi nikuvoyaye madzi nami unanimanya ni ani, ungari udzinivoya kare, nami ningari nidzikupʼa madzi ga uzima.” 
JHN.4.11	Ye muchetʼu achimwamba, “Mutumiangwa, uwe kʼuna ndoo ya kuhekera madzi, na chisima chichi chi ndani. Hʼaya udzigapataphi go madzi ga uzima? 
JHN.4.12	Hebu, we unadzihenda u mubomu kuchira mutumia Jakobo? Yiye ndiye yehusiyira chisima chichi, na ye mwenye, anae na mifugoye ákala achinwa madzi ga chisima chichi vivyo.” 
JHN.4.13	Jeso achimuudzidza achimwamba, “Chila anwaye madzi gaga, undagwirwa ni chʼiru kahiri. 
JHN.4.14	Ela yendanwa madzi gondamupʼa mimi, bee kʼandagwirwa ni chʼiru ta kare na kare. Maana, madzi gondamupʼa gandakala dza dzitso ra madzi mo mwakwe ndani, na gandaenderera kumupʼa uzima uphya wa kare na kare.” 
JHN.4.15	Phapho ye muchetʼu achimwamba vivi, “Mutumiangwa, bee nipʼa madzi gago kwa ta nitsʼisikire chʼiru kahiri, hebu kudzaheka madzi phapha.”
JHN.4.16	Jeso ye achimwamba, “Enda ukamwihe mulumeo udze naye phapha.” 
JHN.4.17	Ye muchetʼu achimuudzidza achimwamba, “Tsʼina mulume mino.” Jeso naye achimwamba vivi, “Udzigomba ujeri kukala, kʼuna mulume. 
JHN.4.18	Maana, uwe wáhwalwa ni alume atsano, na ye uriye naye vivi tsʼi mulumeo. Kwa vivyo, vyodzogomba bee, ni ujeri kamare.”
JHN.4.19	Phapho ye muchetʼu achimwamba, “Mutumiangwa, ninaona uwe u mugomvi wa Mulungu. 
JHN.4.20	Sambi ni hivi baba, akare ehu ákala achivoya dzulu ya chirima chichi, na ta siswi vivi huvoya phapho. Ela mwi Ayahudi munaamba kukala, Mulungu ni seti avoywe ko Jerusalemu! Ndo ajeri ni aphio?”
JHN.4.21	Phapho Jeso achimwamba, “Mayo, nikuluphira. Ukati unadza urio kʼundatakiya kumuvoya Baba Mulungu dzulu ya chirima chichi, hebu ko Jerusalemu. 
JHN.4.22	Mwimwi Asamariya munamuvoya yetsʼimumanya, ela sino Ayahudi hunamumanya ye humuvoyaye. Maana, wokofu wángʼazwa kuchirira siswi Ayahudi. 
JHN.4.23	Ela ukati unadza, na mwanzo ta ni ufika kare vivi, urio amuvoyao Baba Mulungu jeri, andamuvoya kwa kulongozwa ni Roho na ujeri, maana, Baba Mulungu unahenza avoywe ni atʼu dza ao. 
JHN.4.24	Ninakuhenza umanye kukala, Mulungu ni Roho, na atʼu amuvoyao ni seti avoye kwa kulongozwa ni Roho, na ujeri.” 
JHN.4.25	Ye muchetʼu achimwamba, “Mimi ninamanya kukala, ye Masihi” (yiriyo manaye ni Kʼirisito), “undakudza. Na achidza, undahwambira chila chitʼu.” 
JHN.4.26	Phapho Jeso achimwamba, “Mayo, mimi nigombaye nawe ndimi ye Masihi.”
JHN.4.27	Anafunzie áuya ukati uo, na áangalala muno ariphomona Jeso unagomba na muchetʼu. Ela kʼaphana mutʼu yemuuza ye muchetʼu, “Uhenzani?” Hebu yemuuza Jeso, “Kwadze unagomba na yuno?”
JHN.4.28	Ye muchetʼu achiyiricha nyunguye phapho, achiuya mudzini achenda-aamba atʼu vivi, 
JHN.4.29	“Asenani! Mimi nidzonana na mutʼu yedzinambira maneno gangu gosi gohenda! Mimi ninaona yiye ta ndiye Kʼirisito. Hindeni mukamone!” 
JHN.4.30	Atʼu achilaa pho mudzini, achenda kwa Jeso.
JHN.4.31	Ukati uo wenye, anafunzie ákala anamulombera Jeso anamwamba, “Mwalimu, arya leu.” 
JHN.4.32	Ela Jeso ye achiaudzidza achiaamba, “Mimi nina leu riro mwimwi kʼamurimanya.” 
JHN.4.33	Anafunzie achiuzana-uzana vivi, “Vidze, phakale phana mutʼu yedzimurehera leu?” 
JHN.4.34	Jeso achiaudzidza achiaamba, “Leu rangu ni kuhenda henzo ra yenihuma, na niyimale kaziye. 
JHN.4.35	Mwimwi muchiphanda ni seti mwambe, huna myezi mine ndo huguwe. Ela ninamwambira mino kukala, tsuphani matso kuzunguluka phapha phosi huripho, na mundaona mavuno gafika ga kuguwa. 
JHN.4.36	Vivi ye muguwi unapata muzawe kare, na kuguwakwe ni kwahenda atʼu apate uzima uphya wa kare na kare, kwa ta muphandi na ye muguwi adze ahamirwe phamwenga. 
JHN.4.37	Kwa vivyo, tʼadi yiyi yambayo, ‘Mumwenga ni kuphanda na munjine akaguwa,’ ni ya jeri. 
JHN.4.38	Ndo mimi nidzimuhuma mukaguwe mavuno garigo tsʼimwi gáphanda. Atʼu anjine ndio ohenda kazi, ela mwimwi mwendaguwa go mavuno.”
JHN.4.39	Maneno gogombwa ni ye muchetʼu kukala, “Udzinaambira maneno gangu gosi nirigohenda” ndigo goahenda Asamariya anji a mudzi uo amukuluphire Jeso. 
JHN.4.40	Ndo o Asamariya okwenda kwa Jeso ámuvoya akale kwao, naye achisagala mitsana miiri. 
JHN.4.41	Na manenoge gogomba phapho gáahenda atʼu anji muno amukuluphire. 
JHN.4.42	Phapho o atʼu ákala achimwamba ye muchetʼu, “Siswi vivi hunakuluphira na hunamanya kukala, yuyu ndiye Mutivyi wa urumwengu jeri, maana, ta siswi enye hudzisikira, ela tsʼi kwamba hunakuluphira kwa go manenogo hicheye tu.”
JHN.4.43	Ziriphochira zo tsʼiku mbiiri, Jeso wáuka phapho achilongoza kwenda Galilaya. 
JHN.4.44	Maana, Jeso mwenye wákala ugomba kare kukala, “Mugomvi wa Mulungu kʼaishimiwa kwao.” 
JHN.4.45	Kwa vivyo, Jeso ariphofika ko Galilaya, achina Galilaya ámutsangira kwakukala, ákala adzigaona gosi gogahenda ko Jerusalemu ukati wa tsʼikukʼuu ya Pʼasaka, maana, ao nao ákala a kuko.
JHN.4.47	Ndo ye mubomu ariphosikira kukala, Jeso wákala ulaa Judea na ukudza Galilaya, wámutuwa, achendamulombera kukala, ende akamuphoze mwanawe, maana, wákala ni mukongo ta yupwi! 
JHN.4.48	Jeso achimwamba, “Atʼu mwimwi mutsʼiphoona dalili na mautʼu-mautʼu ga kwangalaza, kʼamundakuluphira!” 
JHN.4.49	Ye mubomu achimwamba, “Bwana, uwe hinde vivi kare, photsʼi mwanangu kufa.” 
JHN.4.50	Jeso achimwamba, “Enda tu we, mwanao uphola.” Ye mubomu achikuluphira maneno ga Jeso, na achanza charo cha kuuya mudzini. 
JHN.4.51	Ndo mwenye ariphokala ucheri njirani unauya, achonana na ahendikazie anamutuwa, na achimwambira kukala, mwanawe wákala kʼana neno. 
JHN.4.52	Achiauza saa yorichirwa mwanawe, nao achimwamba, “Ni dzana saa fungahe za mutsana pho chiphuti chiriphomuricha.” 
JHN.4.53	Phapho ye mutumia achikumbikira kukala, yákala ni saa yiyo yenye yiriyo Jeso wámwamba, “Mwanao uphola.” Ndo yiye mwenye ariphofika mudzini, achikuluphira phamwenga na adamue osi. 
JHN.4.54	Yiyi yákala ni dalili ya kwangalaza ya phiri yohendwa ni Jeso ko Galilaya, na yiyi wáyihenda ariphokala adziuya kuko kulaa Judea.
JHN.5.1	Gariphochira gago, Jeso wáuya Jerusalemu, maana, kwákala kuna tsʼikukʼuu ya Ayahudi. 
JHN.5.2	Na kuko Jerusalemu, phephi na Dziyango ra Magonzi, phana bopʼo ra madzi riihiwaro Betizata kwa Chiburania, ririro rina mavaranda matsano. 
JHN.5.3	Mo mavarandani mwákala muna akongo anji alazwa, atʼu otsʼoona, virema, na a kupholoza.
JHN.5.5	Ndo phapho phákala phana mutʼu mumwenga yekala ugaya na ukongo myaka mirongo mihahu na minane (38). 
JHN.5.6	Jeso achimona uhembelele phapho, na wákala unamanya kare kukala, wákala ukala phapho tsʼiku nyinji. Ndo achimulamusa, chisha achimuuza vivi, “Vidze, ukale unahenza kuphola we?” 
JHN.5.7	Ye mutʼu achimuudzidza achimwamba, “Aa! Baba, tsʼina mutʼu wa kunitiya madzini gatsivulwapho, na chila nichamba ninaheza kuphenya, mukongo munjine nikukala udzinilongolera kare.” 
JHN.5.8	Phapho Jeso achimwamba, “Unuka, uhwale tʼandikoyo na wenende.” 
JHN.5.9	Phapho kare ye mutʼu achiphola, achihwala tʼandikoye na achenenda.
JHN.5.9	Neno riro ráhendeka tsʼiku ya Sabato. 
JHN.5.10	Kwa vivyo, vilongozi a Ayahudi ariphomona ye mutʼu yephozwa utsukula tʼandikoye, ámwamba, “Rero ni Sabato, kwa vivyo, shariya kʼayikuhenzeza kutsukula tʼandikoyo.” 
JHN.5.11	Ela ye achiaamba, “Nidziphozwa mino, na ye mutʼu yedziniphoza ndiye yedzinamba, ‘Hwala tʼandikoyo wenende.’ ” 
JHN.5.12	O Ayahudi achimuuza vivi, “Ye mutʼu yedzikwamba, ‘Hwala tʼandikoyo wenende,’ ni ani?” 
JHN.5.13	Ela ye mutʼu yekala uphozwa wákala kʼamanya ni ani, maana, Jeso wákala uyaya mo duu bomu ra atʼu.
JHN.5.14	Ndo gariphochira gago, Jeso wákwendamona Hekaluni ye mutʼu yekala udzimuphoza na achimwamba, “Unaona mba vino u muzima kamare, hʼa bee utsʼihende dambi kahiri utsʼidze ukagwirwa ni kuu kuchira rokala naro.” 
JHN.5.15	Ye mutʼu unalaa phapho, wákwenda kwa vilongozi a Ayahudi achenda-aambira kukala, Jeso ndiye yemuphoza.
JHN.5.16	Jeso wákala maneno dza gago unagahenda ta tsʼiku ya Sabato, na o vilongozi a Ayahudi ákala achimuhendera mauku kwa gago. 
JHN.5.17	Ela Jeso ye achiaamba, “Baba unahenda kazi tsʼiku zosi ta vivi, na mimi nami ninahenda kazi dza vivyo.” 
JHN.5.18	Na Jeso ariphogomba maneno gago, o vilongozi a Ayahudi ádina kutsakula njira ya kumuulagira. Maana, o ákala anamona unadzihenda u sawa na Mulungu kwahivira wákala udzamba ni Abaye, ela tsʼi kwakukala, wákala uvunza shariya ya Sabato hicheye tu.
JHN.5.19	Ela Jeso ye achiaudzidza kahiri achiaamba, “Ninamwambira jeri-jeri, mimi Mwana tsʼiidima kuhenda gangu mwenye, ta itsʼiphokala ninahenda chiratʼu nichonacho Baba unachihenda. Maana, chiratʼu chihendwacho ni Baba, mimi Mwana nami ndicho nihendacho. 
JHN.5.20	Maana, Baba unanihenza mimi Mwanawe, na unanonyesa maneno gosi ahendago. Na vivi undanonyesa kazi bomu kuchira zizi, na nizihende ta mwimwi mosi mwangalale. 
JHN.5.21	Ndo viratʼu Baba Mulungu afufulavyo nyufu na kwaudza moyo, mimi Mwanawe nami, ninaapʼa uzima osi niahenzao. 
JHN.5.22	Dzulu ya gago, Baba Mulungu kʼalamula mutʼu, maana, o ulamuli wosi wánipʼa mimi Mwanawe, 
JHN.5.23	kwa ta atʼu osi anogophe mimi Mwana, dza viratʼu amogophavyo ye Baba Mulungu. Na yetsʼinogopha mimi Mwana, kʼamogopha ta ye Baba Mulungu yenihuma.
JHN.5.24	“Ninamwambira jeri-jeri mino, arisikizaye neno rangu, na kumukuluphira yenihuma, unao uzima uphya wa kare na kare. Yiye kʼalamulwa, maana, wálaa kare chifoni achiphenya uzimani. 
JHN.5.25	Ninamwambira jeri-jeri mino, ukati unadza, na mwanzo ta ni ufika kare vivi, urio atʼu ario chifoni cha chiroho andasikira laka ra mimi Mwana wa Mulungu, na ondorituwa andakala na uzima. 
JHN.5.26	Maana, Baba Mulungu ndiye chanzo cha uzima, na mimi Mwanawe nami, wánaajaliya kukala, chanzo cha uzima dza vivyo. 
JHN.5.27	Na chisha, wánipʼa widimi wa kulamula kwakukala, mimi ndimi Mutʼu yelaa dzulu. 
JHN.5.28	Ndo mwimwi mutsʼangalazwe ni gago, kwakukala, ukati unadza urio afadzi osi ario mbirani andasikira laka rangu, 
JHN.5.29	na afufuke. Na aratʼu ohenda madzo, achifufuka andakala na uzima uphya wa kare na kare, ela aratʼu ohenda mai, achifufuka, anenda ulamulini. 
JHN.5.30	Ela ta vivyo, mimi tsʼiidima kuhenda gangu mwenye. Kwa vivyo, mimi nilamula viratʼu nambwavyo nilamule, na o ulamuli wangu ni wa haki. Maana, maazo gangu tsʼi kuhenda nihenzavyo mimi mwenye, ela ni kuhenda henzo ra yenihuma.”
JHN.5.31	Jeso wáenderera kugomba achamba, “Mimi nichenderera kudzilavira ushaidi mwenye, mundawona dza kwamba ushaidi wangu tsʼi wa jeri. 
JHN.5.32	Ela phana munjine alavyaye ushaidi dzulu yangu, nami ninamanya kukala, ushaidi alavyao dzulu yangu, bee ni wa jeri. 
JHN.5.33	Mwimwi mwáahuma atʼu kwa Johana, na yiye wálavya ushaidi wa jeri dzulu yangu. 
JHN.5.34	Ela ta vivyo, mimi tsʼitakiya ushaidi wa mutʼu, ta uo wa Johana nidzimuhadzira tu kwa mokoke. 
JHN.5.35	Gago maneno ga Johana gákala dza taa ra mukono mumwirikiraro njira, na o mwangawe wámuhamira kwa chiwango. 
JHN.5.36	Ela o ushaidi nirio nao dzulu yangu, uchira hinyo wa Johana. Maana, zo kazi nirizohewa ni Baba Mulungu nizichimize, ni zizi zenye nizihendazo, na zizi ni ushaidi dzulu yangu kukala, ye Baba Mulungu mimi wánihuma. 
JHN.5.37	Na chisha, ye Baba Mulungu yenihuma, yiye mwenye naye wálavya ushaidi vivyo dzulu yangu, ta mwi ni kʼamudzangwe kusikira lakare, hebu kona umbore, 
JHN.5.38	na nenore kʼarimo mwenu ndani, maana, mimi yenihuma mwi kʼamunikuluphira. 
JHN.5.39	Mwimwi munagasomatʼo Maandiko ga Mulungu na kulilikana dzuluye, kwa munaona munaidima kupata uzima uphya wa kare na kare kuchirira vivyo. Bee manyani kukala, gago ganalavya ushaidi dzulu yangu, 
JHN.5.40	ta mwi ni munarema kudza kwangu kudzapata o uzima uphya wa kare na kare.
JHN.5.41	“Mimi tsʼi kwamba ninahenza kulikwa ni atʼu, 
JHN.5.42	ela mwi ni ninamumanya kʼamumwenzi Mulungu kamare. 
JHN.5.43	Maana, mimi nákudza na ga Baba, na kʼamuniphokera. Ela, mutʼu munjine achidza na gakwe mwenye, mwimwi yiye munamuphokera. 
JHN.5.44	Mwimwi kʼamwidima kukuluphira! Maana, mwi muhenza kulikana mwimwi enye kwa enye, ela kʼamutsakula kulikwa ni ye Mulungu wa hicheye. 
JHN.5.45	Bee, tsʼoneni mino ndimi yendamulumbira kwa Baba Mulungu. Ye mukare wenu Musa, ariye Shariyaye munayituwa, ndiye amulumbiraye. 
JHN.5.46	Kala mwákala munamukuluphira Musa, ta mimi nami mungari kunikuluphira, maana, Musa wáandika dzulu yangu. 
JHN.5.47	Ela kwahivira kʼamugakuluphira go arigogaandika, hʼaya bee gano maneno gangu mundaidimadze kugakuluphira?”
JHN.6.1	Gariphochira gago, Jeso wáphenya mashuwani achivuka ziya ra Galilaya, (hebu ziya ra Tʼiberiya). 
JHN.6.2	Duu bomu ra atʼu richitsegatsega ro ziya kumutuwa kwakukala, ákala adzona dalili za kwangalaza zokala achizihenda za kwaphoza akongo. 
JHN.6.3	Jeso kuko achambuka mwangoni, achisagala phamwenga na anafunzie.
JHN.6.4	Ukati uo, tsʼikukʼuu ya Ayahudi ya Pʼasaka yákala yi phephi.
JHN.6.5	Ndo Jeso ariphotsupha matso na kona atʼu analoka kuloka, wámuuza Filipu achimwamba, “Leu ra kwamvunya atʼu ano osi, hundarigulaphi?” 
JHN.6.6	(Wágomba vivyo kumuheza Filipu tu, ela ye mwenye wákala unamanya rondarihenda.) 
JHN.6.7	Filipu achimuudzidza vivi, “Ta leu rigulwaro ni mahelufu ga pʼesa, chisha kʼarindaahenda chila mumwenga apate utʼu wa kusika moyo.” 
JHN.6.8	Mumwenga wa anafunzie aihiwaye Andireya, nduguye Simoni Pʼetero, achimwamba, 
JHN.6.9	“Phana mwanache wa chilume mumwenga phapha mwenye mikahe mitsano ya mere, na mabeshe mairi. Ela ta vivyo, bee vyo nini wahi kwa duu bomu ra atʼu dza rino?”
JHN.6.10	Phapho Jeso achamba, “Aambireni atʼu asagale ahewe leu.” Phatʼu phapho phákala phana nyasi nyinji. Ndo o atʼu achisagala, na alume hichiyao ákala anapata helufu tsʼano (5,000). 
JHN.6.11	Jeso achiyihwala yiyatʼu mikahe, achilavya mumvera kwa Mulungu, na achiapʼa anafunzie aapʼe o atʼu agavyane. Achihwala go mabeshe nago, achihenda dza vivyo, na chila mutʼu achipata cha kumumvunya. 
JHN.6.12	Atʼu ariphomvuna, Jeso wá-aamba anafunzie vivi, “Tsolani-tsolani visiku vyodzosala. Hendani mitsunzu mutsʼibanange leu.” 
JHN.6.13	Ndo achitsola-tsola visiku vyokala visazwa ni o atʼu, na achiudzaza vikaphu kumi na viiri vya visiku vya mikahe ya mere. 
JHN.6.14	O atʼu ariphoona yo dalili ya kwangalaza yohendwa ni Jeso, áamba, “Yuyu ndiye ye mugomvi wa Mulungu yeambwa undakudza duniani!” 
JHN.6.15	Ela Jeso ye achiuka hicheye achiuya ko mwangoni kahiri, maana, wákala unamanya andakudzamugwira amuhende mufalume wao.
JHN.6.16	Kuriphotswa, o anafunzi a Jeso áteremuka ta ziyani, 
JHN.6.17	achendaphenya mashuwani, na achanza kuvuka kwenda Kaparinaumu. Ukati uo, kwákala kuhenda dziza, na Jeso wákala kʼadzangwe kwagwira. 
JHN.6.18	Ndo enye vyokala anenda, maimbi gachanza kuyipiga yo mashuwa, maana, kwákala kuna vuto bomu. 
JHN.6.19	O anafunzi ariphokala ákwenda kʼilomita tsʼano hebu tʼandahu, ámona Jeso unaenenda dzulu-dzulu ya madzi, ta udziyifikira phephi yo mashuwa, na achogofyerwa muno. 
JHN.6.20	Ela Jeso achiaamba, “Tsʼogofyerweni, ndimi!” 
JHN.6.21	Phapho o anafunzi achikala razi kumupakiya Jeso mo mashuwani, ela phapho kare mashuwa yichifika ko itsʼi yokala anenda.
JHN.6.22	Kunadzachakwe, atʼu anji áanza kurundikana ko upande wa phiri wa ro ziya kokala Jeso urisa atʼu mikahe. Ao ákala anatariza amone Jeso, maana, ákala anamanya kukala, yiye na anafunzie ákala ákudza na mashuwa mwenga kuko, na yiyo yákala yidziuka na anafunzie hichiyao, Jeso ye achikala adzimuricha kuko. 
JHN.6.23	Mashuwa zinjine zokala zilaa mudzi wa Tʼiberiya, zákudzatiya nanga phephi na phapho phatʼu pharipho Jeso wákala udziamvunya atʼu okala achira helufu tsʼano (5,000) na mikahe mitsano. 
JHN.6.24	Ndo ao atʼu ariphomanya kukala, Jeso na anafunzie ákala kʼaapho phapho, achiphenya mashuwa zizo, na achenda Kaparinaumu kwendamutsakula ye Jeso.
JHN.6.25	Ariphokwendamona ko Kaparinaumu, ámuuza vivi, “Mwalimu, wákudza rini kuno?” 
JHN.6.26	Jeso ye achiaudzidza achiaamba, “Ninamwambira jeri-jeri, mwimwi munanitsakula kwa ko kukala námupʼa mikahe muchirya ta muchimvuna, ela tsʼi kwakukala, mwáona dalili za kwangalaza. 
JHN.6.27	Ela bee tsʼihendeni chadi cha kuhenda kazi kwa mupate leu ribanangikaro tu. Itsʼiphokala, hendani chadi cha kuhenda kazi kwa mupate leu rotsʼibanangika, rondaenderera kumupʼa uzima uphya wa kare na kare. Mimi Mutʼu yelaa dzulu nindamupʼa riro, maana, ndimi yechizwa ni Baba Mulungu nirilavye.” 
JHN.6.28	Ao atʼu phapho achimuuza vivi, “Sambi huhendedze kwa ta huhende zo kazi za Mulungu?” 
JHN.6.29	Jeso ye achiaudzidza achiaamba, “Mulungu kazi amuhenzayo muyihende, bee ni kunikuluphira mimi yenihuma.”
JHN.6.30	O atʼu achimwamba, “Uwe niuhuhendere dalili ya kwangalaza ta huyone, ndo hukukuluphire. Kwa vivyo, undahuhendera dalili yani we? 
JHN.6.31	Maana, ta akare ehu árya leu riihiwaro mana, ko nyika, dza gaambavyo Maandiko ga Mulungu kukala, ‘Wáapʼa mukahe kulaa mulunguni arye.’ ” 
JHN.6.32	Jeso achiaamba, “Ninamwambira jeri-jeri, Musa tsʼiyeulavya mukahe kulaa mulunguni kwapʼa akare enu. Baba ndiyeulavya, na vivi unamupʼa mukahe wenye wa jeri kulaa mulunguni. 
JHN.6.33	Maana, mukahe ulaviwao ni Mulungu, ni yuyatʼu alaaye dzulu mulunguni kudzaapʼa atʼu a dunia uzima.”
JHN.6.34	O atʼu achimwamba, “Mutumiangwa, hupʼe mukahe uo tsʼiku zosi.” 
JHN.6.35	Phapho Jeso achiaamba, “Mimi ndimi mukahe upʼao atʼu uzima, na adzaye kwangu kʼandasikira nzala, na anikuluphiraye kʼandasikira chʼiru kamare. 
JHN.6.36	Ela dza nirivyomwambira chimbere, mwimwi ta muripho mudzinona, kʼamunikuluphira vivyo. 
JHN.6.37	Ela ta vivyo, osi nihewao ni Baba Mulungu andakudza kwangu, na yeyosi adzaye kwangu tsʼindamuvuguza kamare. 
JHN.6.38	Maana, mimi nálaa dzulu mulunguni nichidza phapha, kudzahenda henzo ra yenihuma, ela tsʼidzire kudzahenda gangu mwenye. 
JHN.6.39	Na henzo ra yenihuma ni riri; kukala, nitsʼimuyaze ta mutʼu mumwenga mwenye kati ya aratʼu osi onipʼa, ela nidze niafufule osini tsʼiku ya musindikizo wa urumwengu. 
JHN.6.40	Maana, henzo ra Baba ni kukala, chila anonaye mimi Mwana na kunikuluphira, apate uzima uphya wa kare na kare, nami nindamufufula tsʼiku ya musindikizo wa urumwengu.”
JHN.6.41	Ndo sambi phapho vilongozi a Ayahudi achanza kunungʼunika dzuluye kwakukala, Jeso wákala udzamba, “Mimi ndimi mukahe olaa mulunguni.” 
JHN.6.42	Ao áamba, “Samba yuno Jeso ni mwana wa Jesefu, na hunamumanya ta ameye! Hʼa sambi vino wambadze, ‘Nálaa dzulu mulunguni’?” 
JHN.6.43	Ela Jeso achiaphenyerera achiaamba, “Richani kunungʼunikirana. 
JHN.6.44	Kʼakuna aidimaye kudza kwangu photsʼilongozwa ni Mulungu Baba yenihuma. Na yendalongozwa ni Baba Mulungu ta adze kwangu, nindamufufula tsʼiku ya musindikizo wa urumwengu. 
JHN.6.45	Agomvi a Mulungu áandika vivi, ‘Atʼu osi andafunzwa ni Mulungu.’ Na chila mutʼu yedzimusirikisa na kudzifunza kulaa kwa ye Baba Mulungu, unadza kwangu. 
JHN.6.46	Na nichigomba vivyo tsʼi kwamba ninaamba phana mutʼu yemona Baba Mulungu, ta itsʼiphokala ni mimi yelaa kwakwe ndimi yemona ye Baba Mulungu. 
JHN.6.47	Na ninamwambira jeri-jeri, chila anikuluphiraye unao uzima uphya wa kare na kare. 
JHN.6.48	Mimi ndimi mukahe urehao uo uzima. 
JHN.6.49	Mwimwi mosi munamanya kukala, akare enu árya mana ko nyika, ela ao áfa. 
JHN.6.50	Ela mimi ndimi uo mukahe ulaao dzulu mulunguni, kwa atʼu arye na atsʼife. 
JHN.6.51	Nidzimwambira, na ninamwambira kahiri kukala, mimi ndimi uo mukahe ulaao mulunguni urehao uzima. Mutʼu yendarya mukahe uu, undakala na uzima ta kare na kare. Mukahe uu ni mwiri wangu, urio nindaulavya kwa ta atʼu a dunia apate uzima.”
JHN.6.52	Ndo Ayahudi achanza kuhenderana kʼani muno. Ao áamba, “Unaidimadze yuno kuhupʼa mwiriwe hurye?” 
JHN.6.53	Ela Jeso ye achiaamba, “Ninamwambira jeri-jeri mwimwi, mutsʼiphourya mwiri wa mimi Mutʼu yelaa dzulu, na kunwa milatso yangu, kʼamuna uzima mwenu ndani. 
JHN.6.54	Aryaye mwiri wangu na kunwa milatso yangu, unao uzima uphya wa kare na kare, na nindamufufula tsʼiku ya musindikizo wa urumwengu. 
JHN.6.55	Maana, mwiri wangu ndiro leu renye, na milatso yangu ndiyo madzi genye ga kunwa. 
JHN.6.56	Auryaye mwiri wangu, na kunwa milatso yangu, yiye unasala mwangu ndani, nami mwakwe ndani. 
JHN.6.57	Viratʼu nirivyo mimi ni moyo kwa ye Baba Mulungu yenihuma na ariye u moyo, vivyo ndivyo osi aniryao mimi andakala moyo kwa mimi vivyo. 
JHN.6.58	Ndo kalani muchimanya kukala, mimi ndimi mukahe wenye olaa dzulu mulunguni. Kwa vivyo, yeyosi aryaye mukahe uu undakala na uzima ta kare na kare, ela kʼandafa dza akare enu na ta ákala adzerya mana.” 
JHN.6.59	Jeso wágomba gago phokala unafunza sinagogini ko Kaparinaumu.
JHN.6.60	Ndo sambi anafunzie anji ariphosikira gago, áamba, “Neno riri ni komu muno ta kʼakuna aidimaye kurikubali!”
JHN.6.61	Jeso achimanya mwenye photsʼiambirwa ni mutʼu kukala, anafunzie ákala ananungʼunika dzulu ya neno riro. Ndo achiauza vivi, “Vidze, neno rino rinamukwaza hebudze? 
JHN.6.62	Bee, vindakaladze sambi muchidzanona mino Mutʼu yelaa dzulu ninauya ko dzulu kokala mwanzo? 
JHN.6.63	Mwimwi manyani kukala, aapʼaye atʼu uzima ni Roho, ela mutʼu kʼaidima kupata uzima mwenye. Na gaga maneno godzomwambira galaa kwa ye Roho, na ganalavya uzima. 
JHN.6.64	Ela ta vivyo, anjine kati yenu phapha kʼaakuluphira.” (Jeso wágomba vivyo kwakukala, wákala unamanya kulaa hangu mwanzo ni aphio okala kʼaamukuluphira, na ni ani yekala undamuguza.) 
JHN.6.65	Chisha achamba, “Gaga ndigotuma ta nichimwamba, kʼakuna aidimaye kudza kwangu photsʼiidimiswa ni Baba Mulungu.”
JHN.6.66	Ndo kufikira phapho, anafunzie anji ámuricha, na kʼaamutuwire kahiri.
JHN.6.67	Phapho Jeso achiauza vivi o ahumwae kumi na airi a widimi, “Vidze, mwi namwi munahenza muuke?” 
JHN.6.68	Simoni Pʼetero achimuudzidza achimwamba, “Bwana, bee hwende kwa ani sino, na uwe ndiwe mwenye maneno garehago uzima uphya wa kare na kare? 
JHN.6.69	Sino hunagakuluphira, na hunamanya kukala, uwe ndiwe yuyatʼu Mutakatifu wa Mulungu.” 
JHN.6.70	Jeso achiaamba vivi, “Mino námutsagula mwenye mwimwi kumi na airi. Ela ta vivyo, mumwenga wenu una pʼepʼo!” 
JHN.6.71	(Jeso phapho wákala unagomba dzulu ya Juda, mwana wa Simoni Isikariyoti, ariye ta aripho wákala u kati ya aratʼu kumi na airi, ela yiye wákala ndiye yendamuguza Jeso.)
JHN.7.1	Gariphochira gago, Jeso waenenda kuzunguluka mo jimbo ra Galilaya. Yiye kʼahenzere kwenda jimbo ra Judea kwakukala, vilongozi a Ayahudi kuko ákala anamutsakula kwa amuulage. 
JHN.7.2	Ela tsʼikukʼuu ya Ayahudi ya kulala miwekani yiriphokala yi phephi, 
JHN.7.3	nduguze Jeso a chilume ámwamba vivi, “Uwe unawirya wuke phapha wende jimbo ra Judea, kwa ta anafunzio kuko akaone kazizo uzihendazo. 
JHN.7.4	Maana, mutʼu achikala unahenza amanyikane kʼahenda utʼu chisirisiri. Ndo kwahivira uwe unaidima kuhenda maneno gaga, dzilavye kwa atʼu a dunia akagaone.” 
JHN.7.5	(Ao ágomba vivyo, maana, ta o nduguze nao ákala kʼaamukuluphira vivyo!)
JHN.7.6	Ela Jeso ye achiaamba, “Ukati wangu opangirwa ni Mulungu kʼaudzangwe kufika. Ela mwimwi ukati wosi kwenu u sawa. 
JHN.7.7	Atʼu a dunia kʼaaidima kumumena mwimwi, ela mino ananimena, maana, nina-aambira kukala, mahendo gao ni mai. 
JHN.7.8	Kwa vivyo, mwimwi endani ko tsʼikukʼuuni. Ela mino vivi tsʼi mucharo, maana, ukati wangu opangirwa ni Mulungu kʼaudzangwe kufikatʼo.”
JHN.7.9	Jeso ariphogomba vivyo, o nduguze a chilume áanza charo chao cha kwenda tsʼikukʼuuni, naye achisala ko Galilaya. 
JHN.7.10	Ela o nduguze a chilume ariphouka kwenda ko tsʼikukʼuuni, yiye naye wákwenda, ela chisirisiri, kʼadzilavire jamani.
JHN.7.11	Vilongozi a Ayahudi ákala adzanza kumutsakula Jeso hangu mwanzo wa yo tsʼikukʼuu, na ákala anaenderera kumuuzira kumba phana mutʼu yedzimona.
JHN.7.12	Atʼu pho duuni ákala anagomba dzuluye, ela chinjama-njama. Anjine ao áamba, “Ni mutʼu mudzo.” Ela anjine o ákala anaamba, “Hʼa-a, unaayaza atʼu yiye.” 
JHN.7.13	Ela ta vivyo, kʼaphana mutʼu yesubutu kuhadza ngumaze jamani kwa kogopha vilongozi a Ayahudi.
JHN.7.14	Tsʼikukʼuu yiriphofika kati-kati, Jeso wákwenda Hekaluni, na achendaanza kufunza. 
JHN.7.15	Ayahudi phapho achangalala, na achamba, “Mutʼu yuno umanyadze maneno vino na ta kʼagasomerere?”
JHN.7.16	Jeso achiaudzidza phapho kare achiaamba, “Mafunzo gangu nigafunzago tsʼi gangu, ela galaa kwa yenihuma. 
JHN.7.17	Mutʼu yeyosi ahenzaye kuhenda henzo ra Mulungu, bee undaidima kumanya kumba gaga mafunzo gangu galaa kwa Mulungu, hebu ni ninagomba gangu mwenye. 
JHN.7.18	Mutʼu adzigomberaye manenoge mwenye tu, unadzitsakulira nguma ye mwenye. Ela amutsakuliraye nguma yemuhuma, ni mujeri, na mwakwe ndani kʼamuna ulongo wowosi. 
JHN.7.19	Mwimwi Musa wámupʼa Shariya, ela kʼaphana ta mumwenga wenu ayituwaye yo Shariya. Hʼa heka munahenza muniulage, na Shariya ya Musa yinaamba, mutsʼiulage?”
JHN.7.20	O achimuudzidza achimwamba, “Una pʼepʼo uwe! Hʼa ni ani ye ahenzaye akuulage?” 
JHN.7.21	Jeso achiaamba, “Mimi niriphohenda yiyatʼu kazi mwenga ya kumuphoza mutʼu yo tsʼiku ya Sabato, yiyo yámwangalaza mosi, na yichimutsukiza. 
JHN.7.22	Mwimwi Musa wámwamba mwabitʼetsʼi ana enu, ela ujeri ni kwamba, kuko kwanzwa ni akare, ta Musa ye wákudzakwika dza shariya tu. Na vivi mudziima munabitʼatsʼi mwana mutsanga ta tsʼiku ya Sabato, na vivyo munadzona kʼamuhenda kazi. 
JHN.7.23	Ndo chikala mwana mutsanga sambi unabitʼwatsʼi ta tsʼiku ya Sabato kwa ta Shariya ya Musa yitsʼivunzwe, kwadze munanitsukirirwa mino kwakukala, námuphoza mutʼu mwiri wosi kamare tsʼiku ya Sabato? 
JHN.7.24	Hebu richani kulamula maneno chidzulu-dzulu, lamulani haki.”
JHN.7.25	Kufikira phapho, achina Jerusalemu anjine achamba, “Vidze, chisha yuno tsʼiye mutʼu ariye vilongozi a Ayahudi anamutsakula amuulage? 
JHN.7.26	Lolani vino! Heka hiye unafunza jamani, na kʼaamwamba utʼu! Phanjine o vilongozi amanya kukala, yuyu ndiye ye Kʼirisito? 
JHN.7.27	Hʼa-a, ye Kʼirisito mwenye achidza, kʼaphana mutʼu yendamumanya kutʼu alaako, ela sino hunamumanya kolaa mutʼu yuyu!”
JHN.7.28	Jeso wákala ucheri kufunza mo Hekaluni, na achigomba kwa laka ra dzulu achamba, “Ni vivyo, munanimanya jeri, na ta ko nilaako munakumanya nako! Ela mimi tsʼidzire na gangu mwenye, nákudza na ga yenihuma, ariye ni mujeri ta mwi ni kʼamumumanya. 
JHN.7.29	Ela mino ninamumanya kwakukala, nálaa kwakwe, na yiye ndiye yenihuma.”
JHN.7.30	Jeso ariphogomba vivyo, o vilongozi a Ayahudi áheza kumulinga, ela kʼaphana mutʼu yemugwira kwakukala, ukatiwe opangirwa ni Mulungu wákala kʼaudzangwe kufika. 
JHN.7.31	Ela atʼu anji pho duuni ámukuluphira, na achamba, “Ta ye Kʼirisito akadza, chisha kʼandahenda dalili nyinji za kwangalaza, kuchira zizi zodzohendwa ni mutʼu yuyu!”
JHN.7.32	Afarisayo árisikira ro duu ra atʼu rinatsunirana maneno gago dzulu ya Jeso. Ndo ao na makuhani abomu achihuma arinzi a Hekalu akamugwire.
JHN.7.33	Ela Jeso ye achamba, “Nicheri namwi kwa tsʼiku chʼachʼe, na chisha nindakwenda kwa yenihuma. 
JHN.7.34	Na mwimwi mundanitsakula, ela kʼamundanona, maana, phondakala mimi, mwimwi kʼamwidima kudza.”
JHN.7.35	O vilongozi a Ayahudi achigomba ao kwa ao achamba, “Mutʼu yuno upanga kwendaphi ko ariko kʼahundamona? Vidze, akale upanga kwenda kwa Ayahudi anziehu otsamukana kati ya Ayunani, na akafunze o Ayunani? 
JHN.7.36	Una lwaphi yuno achamba vino, ‘Mundanitsakula, ela kʼamundanona,’ na achamba, ‘Phatʼu phondakala mimi, mwimwi kʼamwidima kudza’?”
JHN.7.38	Dza gaambavyo Maandiko ga Mulungu kukala, ‘Anikuluphiraye mimi, mwakwe moyoni mundakala muchilaa madzi ga uzima!’ ” 
JHN.7.39	(Yiye wágomba gago dzulu ya Roho wa Mulungu, ariye aratʼu okala anamukuluphira Jeso, ákala andamuphokera. Maana, ukati uo Roho wa Mulungu wákala kʼadzangwe kuhumwa kwa atʼu kwakukala, Jeso wákala kʼadzangwe kuhewa ubomuwe.)
JHN.7.40	Atʼu ágasikira go maneno gogombwa ni Jeso. Ndo anjine kati ya o atʼu achamba, “Mutʼu yuyu ndiye ye mugomvi wa Mulungu vyenye!” 
JHN.7.41	Anjine o achamba, “Yuyu ndiye ye Kʼirisito!” Ela atʼu anjine o achamba, “Kwani ye Kʼirisito undalaa Galilaya? 
JHN.7.42	Samba go Maandiko ga Mulungu ganaamba kukala, ye Kʼirisito undalaa murere wa mufalume Daudi, na undavyalwa Betelehemu, mudzi okala achisagala ye Daudi!” 
JHN.7.43	Ndo o atʼu maazo gao gákala kʼaga sawa dzulu ya Jeso. 
JHN.7.44	Atʼu anjine ákala anahenza amugwire, ela kʼaphana mutʼu yeheza kumugwira.
JHN.7.45	Arinzi a Hekalu ariphouya kwa o makuhani abomu na Afarisayo, áuzwa vivi, “Heka kʼamumurehere ye Jeso?” 
JHN.7.46	O arinzi a Hekalu achamba, “Siswi kʼahudzangwe kona mutʼu wa kugomba maneno dza godzokala unagagomba yiye!” 
JHN.7.47	Afarisayo achiaudzidza achiaamba, “Mwi namwi mudzilembwa vivyo? 
JHN.7.48	Ko mukale mudzimona mumwenga wa vilongozi a atʼu, hebu mumwenga wa Afarisayo yedzimukuluphira? 
JHN.7.49	Go madzitʼu godzogaona gakuluphira kuko, bee kʼagamanya Shariya, na galaniwa.”
JHN.7.51	“Munamanya asena, kutuwirizana na shariya yehu, kʼahuhenzwa hulamule mutʼu photsʼimusikiza mwanzo, na kumumanya gakwe ahendago.”
JHN.7.52	Ela o vilongozi achamba, “We nawe ulaa Galilaya hebudze? Hebu tsakula mo Maandikoni ga Mulungu, na undaona kukala, kʼakuna mugomvi wa Mulungu alaaye Galilaya!” 
JHN.7.53	Vilongozi a Ayahudi ariphokala kʼaana ra kumuhenda Jeso, chila mutʼu wágwira njira achenda kwakwe mudzini.
JHN.8.1	Jeso ariphomala kufunza atʼu Hekaluni, wákwenda ko mulima wa Mizeituni.
JHN.8.2	Kunadzachakwe na chiramuko dani-dani, wáuya kahiri ko Hekaluni. Atʼu osi achenda kwakwe, naye achisagala achiafunza. 
JHN.8.3	Ndo alimu a shariya na Afarisayo, achimureha muchetʼu mumwenga yekala ugwirwa unazinga. Achimwimisa pho mbere za atʼu osi, 
JHN.8.4	chisha achimwamba Jeso vivi, “Mwalimu! Muchetʼu yuyu ugwirwa unazinga. 
JHN.8.5	Na mo Shariyani, Musa wáhulagiza humupige na mawe vivi ta afe chila muchetʼu azingaye. Ndo we mwalimu, unaamba humuhendedze yuno?” 
JHN.8.6	Áuza neno riro kumuhega Jeso tu, kwa apate chisingwa cha kumulumbira. Ela Jeso achivumbama, achandika photsʼi na chala. 
JHN.8.7	Ariphokaza kumuuza, Jeso wárungarara achamba, “Mutʼu yetsʼi dambi kati yenu, naakale wa mwanzo kumupiga dziwe.” 
JHN.8.8	Chisha achivumbama kahiri, achikala unaandika-andika photsʼi. 
JHN.8.9	O atʼu ariphosikira gago, chila mutʼu wáuza moyowe, chidzako achanza kuuka mumwenga-mumwenga, na o atumia ndio olongola kuuka. Achimuricha phapho ye muchetʼu wimire mbere za Jeso. 
JHN.8.10	Jeso achirungarara, na achimuuza vivi ye muchetʼu, “Mayo, a lwaphi vino odzokureha? Vidze, kʼaphana ta mumwenga yedzilamula kukutiya akili?” 
JHN.8.11	Ye muchetʼu achimuudzidza achimwamba, “Kʼaphana ta mumwenga baba!” Jeso naye achimwamba, “Ta mimi tsʼilamula kukutiya akili. Enda vyako, na kwanzira vivi utsʼihende dambi kahiri.”
JHN.8.14	Jeso achiaudzidza achiaamba, “Ni vivyo chila nigombapho maneno dzulu yangu, shaidi ni mimi mwenye. Ela ta vivyo, ushaidi wangu ni wa jeri, maana, mimi ninakumanya kolaa, na ko nendako. Ela mwi kʼamunimanya kolaa, hebu ko nendako. 
JHN.8.15	Mwimwi munanilamula chidamu, ela mino tsʼilamula mutʼu yeyosi. 
JHN.8.16	Na ta nikalamula, ulamuli wangu ni wa jeri, maana, mimi tsʼilamula hichiyangu, ela nilamula phamwenga na yenihuma. 
JHN.8.17	Mba ta mo mwenu Shariyani gáandikwa kukala, ushaidi wa atʼu airi ni wa jeri. 
JHN.8.18	Ndo mimi ni mumwenga wa go mashaidi galavyago ushaidi dzulu yangu, na ta Baba yenihuma naye, unalavya ushaidi dzulu yangu vivyo.” 
JHN.8.19	Phapho kare achimuuza vivi, “U lwaphi ye abayo?” Jeso achiaudzidza achiaamba, “Mwimwi mimi kʼamunimanya, na ta ye Baba naye kʼamumumanya vivyo. Kala mimi mwánimanya, ta ye Baba mungari kumumanya naye.” 
JHN.8.20	Jeso wágomba maneno gago kwenye chumba cha visanduku vya kwikira pʼesa phokala unafunza mo Hekaluni. Na kʼaphana mutʼu yemugwira, kwakukala, ukatiwe okala upangirwa ni Mulungu wákala kʼaudzangwe kufika.
JHN.8.21	Jeso wá-aambira atʼu kahiri kukala, “Ninauka mino, na mwimwi mundanitsakula, ela mundafa na dambi zenu vivyo, maana, ko nendako mwimwi kʼamwidima kudza.” 
JHN.8.22	Ndo phapho o Ayahudi achiuzana vivi, “Vidze, akale undadziulaga? Kwadze unaamba, ‘Ko nendako mwimwi kʼamwidima kudza’?”
JHN.8.23	Ela Jeso ye achiaamba, “Mwimwi mwa phapha photsʼi, ela mino ni wa hiko dzulu. Mwimwi mwa phapha duniani, ela mino tsʼi wa hipha duniani. 
JHN.8.24	Gago ndigotuma ta nichimwamba, mundafa na dambi zenu. Na bee muchikala kʼamundanikuluphira kukala, mimi ndimi yiye Kʼirisito, mwi bee mundafa na dambi zenu vyenye.”
JHN.8.25	Ndo o achimuuza vivi, “We u ani sambi?” Jeso achiaudzidza achiaamba, “Mwimwi námwambira hangu mwanzo kukala mimi ni ani! 
JHN.8.26	Nisirikisani wahi, mimi nina manji ga kugomba dzulu yenu, na nina manji ga kumulamulira, ela yenihuma ni mujeri, na atʼu a dunia nina-aambira gogasikira kulaa kwakwe.” 
JHN.8.27	O atʼu phapho kʼaamanyire kukala, Jeso wákala unagomba nao dzulu ya Abaye Mulungu. 
JHN.8.28	Ndo Jeso achamba, “Phondoniunula dzulu mimi Mutʼu yelaa dzulu, bee phapho ndipho mundamanya kukala, mimi ndimi yiye Kʼirisito, na kukala tsʼihenda gangu mwenye, ela ninagomba garatʼu Baba Mulungu arigonifunza. 
JHN.8.29	Yenihuma u phamwenga nami: yiye kʼanirichire hichiyangu, maana, mimi tsʼiku zosi ninahenda garatʼu gamuhamirago.” 
JHN.8.30	Na unamarigiza kugomba gago, atʼu anji achimukuluphira.
JHN.8.31	Jeso wá-aamba vivi o Ayahudi okala adzimukuluphira, “Muchirituwiriza neno rangu, mundakala anafunzi angu a jeri. 
JHN.8.32	Na mundaumanya ujeri, na o ujeri undamuhenda mukale tsare.” 
JHN.8.33	O achimwamba, “Siswi hu atʼu a mudzungu wa Burahemu, na kʼahudzangwe kamare kukala agulwa ahumiki a mutʼu yeyosi. Hʼa uhwambadze we kukala, hundakala tsare?” 
JHN.8.34	Jeso achiaudzidza achiaamba, “Ninamwambira jeri-jeri, chila ahendaye dambi, ni mugulwa muhumiki wa dambi. 
JHN.8.35	Na mugulwa muhumiki kʼaenderera ta kare na kare kogulwa, ela mwana wa phapho unaenderera ta kare na kare. 
JHN.8.36	Ndo ye Mwana achimuhenda mukale tsare, bee mundakala tsare jeri. 
JHN.8.37	Ninakubali kukala, mwimwi mu atʼu a mudzungu wa Burahemu! Ela munahenza muniulage kwakukala, neno rangu kʼarimuphenya. 
JHN.8.38	Mimi ninamwambira garatʼu goonyeswa ni Baba Mulungu, na mwimwi namwi muhenda garatʼu gogasikira kulaa kwa abayenu.”
JHN.8.39	Ayahudi achimuudzidza achimwamba, “Baba sino ni Burahemu!”
JHN.8.39	Jeso achiaamba, “Kala mwimwi mu anangwa a Burahemu jeri, mungari kuhenda maneno dza gokala gachihendwa ni Burahemu. 
JHN.8.40	Ela vino mwi munahenza muniulage mimi mutʼu yedzimwambira ujeri ousikira kulaa kwa Mulungu. Bee manyani kukala, Burahemu kʼahendere hivyo. 
JHN.8.41	Kwa vivyo, mwimwi munaonyesa munahenda garatʼu maneno gahendwago ni abayenu.”
JHN.8.41	O achimuudzidza achimwamba, “Sino kʼahu ana a vuweni! Sino abayehu ni mumwenga tu, naye ni Mulungu.” 
JHN.8.42	Jeso achiaamba, “Kala Mulungu ni abayenu jeri, mimi mungari kunihenza, kwakukala, nálaa kwakwe. Mimi tsʼidzire mwenye, ela ye Mulungu ndiye yenihuma. 
JHN.8.43	Hʼa kwadze kʼamugamanya gano nigagombago? Vivyo ni kwakukala, kʼamwidima kurisikiza neno rangu. 
JHN.8.44	Ndo mwimwi abayenu ni Shetani, na genu muhenzago ni kutuwa zo tʼamaa mbii za ye abayenu. Yiye wákala ni muulagi hangu mwanzo, na unapinga ujeri, maana, mwakwe ndani kʼamuna ujeri. Shetani kulemba ndiyo kaziye, maana, yiye ni mulongo, na ndiye abaye ulongo. 
JHN.8.45	Ela mino ninagomba ujeri, na gago ndigo gatumago ta mwimwi kʼamunikuluphira! 
JHN.8.46	Ndo ni ani kati yenu aidimaye konyesa kukala, nina dambi? Na kwahivira ninagomba ujeri, kwadze sambi kʼamunikuluphira? 
JHN.8.47	Bee, ariye ni wa Mulungu, unasikiza maneno ga Mulungu. Kwa vivyo, cho chitumacho ta mwimwi kʼamugasikiza, bee ni ko kukala, kʼamu a Mulungu.”
JHN.8.48	O Ayahudi achimwamba, “Vivi bee hu ajeri huchikwamba uwe u Musamariya, na una pʼepʼo!”
JHN.8.49	Jeso achiaudzidza achiaamba, “Mino bee tsʼina pʼepʼo, ta ni ninamwishima Baba, ela mwi kʼamuniishima. 
JHN.8.50	Na mimi bee tsʼi kwamba ninadzitsakulira ubomu mimi mwenye. Mulungu ndiye anitsakuliraye, na yiye ndiye mulamuli. 
JHN.8.51	Ninamwambira jeri-jeri, mutʼu yendatuwiriza neno rangu, bee kʼandalamulwa chifo ta kare na kare.”
JHN.8.52	Phapho o Ayahudi achimwamba, “Vivi bee, hudzimanya kukala, uwe una pʼepʼo jeri! Ye Burahemu na agomvi a Mulungu tu áfa, ela we unaamba hangwe, ‘Yendetuwiriza neno rangu, bee kʼandalamulwa chifo ta kare na kare!’ 
JHN.8.53	Unadzona we u mubomu kuchira abayehu Burahemu? Yiye wákala ni mubomu na achifa, na ta o agomvi a Mulungu nao áfa vivyo. Hʼa we unadzona u ani sana ta unaamba yendatuwiriza nenoro, kʼandalamulwa chifo ta kare na kare?”
JHN.8.54	Ela Jeso ye achiudzidza achamba, “Kala bee o ubomu ninadzipʼa mwenye, ubomu wangu ungari kukala kʼauna tende. Ela vino o ubomu nihewa ni Baba, ariye mwimwi munaamba, ‘Ni Mulungu wehu,’ 
JHN.8.55	ela kʼamudzangwe kumumanya. Ela mino ninamumanya, na kala náamba tsʼimumanya, bee ningari nákala ni mulongo dza vyo mwimwi murivyo. Ela mino ninamumanya, na ninarituwa nenore. 
JHN.8.56	Abayenu Burahemu wátikwatikwa phokala unalolera ukati wangu wa kudzira, naye achiwona, na achihamirwa.”
JHN.8.57	Ela o Ayahudi achimwamba, “Hangwedze? Uwe mwanache wa dzana yenye ta kʼufisa ta myaka mirongo mitsano (50), hʼa wámonadze Burahemu na ta wáfa pʼindi yenye hiko?”
JHN.8.58	Phapho Jeso ye achiaamba, “Ninamwambira jeri-jeri, ta phokala Burahemu kʼadzangwe kuvyalwa, mino neriko.” 
JHN.8.59	Phapho kare o Ayahudi achitsola mawe kwa amupige, ela Jeso achidzifitsa, na chidzako achilaa mo Hekaluni.
JHN.9.1	Jeso ariphokala unachira na njiraze, wámona mutʼu mumwenga yevyalwa na kʼaona. 
JHN.9.2	Ndo anafunzie achimuuza vivi, “Mwalimu, mutʼu yuyu wávyalwa na kʼaona. Ndo sambi, akale ni ye mwenye yehenda dambi, hebu ni o avyazie ta ndo avyalwe vino?” 
JHN.9.3	Jeso achiudzidza achamba, “Yuyu mwenye tsʼi kwamba wáhenda dambi, hebu o avyazie, ela wávyalwa vivyo, kwa ta kazi za Mulungu zonyeswe kuchirira yiye. 
JHN.9.4	Vivi kucherivyo mutsana, ni seti huhendeni kazi za yenihuma. Usiku unadza, na kʼakuna mutʼu aidimaye kuhenda kazi na usiku. 
JHN.9.5	Vivi nicherivyo phapha duniani, ni mwanga wa atʼu a yo dunia.”
JHN.9.6	Jeso ariphomarigiza kugomba gago, wálatsʼa mahe photsʼi, achihenda tʼophe chisha achimuphaka matsoni ye mutʼu yekala kʼaona, 
JHN.9.7	na achimwamba, “Enda ukaoge uso bopʼo ra madzi ra Siloamu.” (Maana ya dzina riri ni “Yehumwa”). Ndo ye mutʼu yekala kʼaona achendaoga usowe, na achiuya kuno unaona tʼotʼotʼo kamare.
JHN.9.8	Ndo anzie asagalao nao phephi, na aratʼu atʼu okala achimona achivoya-voya pho mwanzo phokala kʼaona achamba, “Chisha, yuno tsʼi yuyatʼu mutʼu yekala achisagala na kuvoya-voya?” 
JHN.9.9	Anjine achamba, “Ndiye!” Ela anjine o achamba, “Ngʼo, yuyu tsʼiye kamare ta ni adziigana tu.” Ela ye mutʼu mwenye achamba, “Mimi bee ndimi yekala tsʼona!”
JHN.9.10	Ndo achimuuza vivi, “Aa! Vyákaladze ta vino unaona tʼotʼotʼo kamare?” 
JHN.9.11	Ye achiudzidza achamba, “Ye mutʼu aihiwaye Jeso phodzonona, ulatsʼa mahe photsʼi akahenda tʼophe, chisha akaniphaka matsoni na akanamba, ‘Enda ukaoge uso Siloamu.’ Bee nikendaoga uso wangu mino, na phapho kare nikaanza kona.”
JHN.9.12	O atʼu achimuuza vivi, “Ukwendaphi vino mutʼu ye aihiwaye Jeso?” Ye achiudzidza achamba, “Tsʼimumanya ariko.” 
JHN.9.13+JHN.9.14	Tsʼiku Jeso aripholatsʼa mahe na kuhenda tʼophe zophozera ye mutʼu yekala kʼaona, yákala ni tsʼiku ya Sabato. Ndo o atʼu achimuphirika kwa Afarisayo ye mutʼu. 
JHN.9.15	Afarisayo nao achimuuza vyokala ta ndo achiidima kona.
JHN.9.15	Ye mutʼu achiaudzidza achiaamba, “Mutʼu aihiwaye Jeso phodzonona, ulatsʼa mahe photsʼi akahenda tʼophe, chisha akaniphaka matsoni na akanamba, ‘Enda ukaoge uso Siloamu.’ Bee nikendaoga, na vino ndo ninaona.”
JHN.9.16	Phapho anjine a ao Afarisayo achamba, “Mutʼu yiye Jeso kʼalaire kwa Mulungu, maana, kʼatuwa shariya za Sabato.” Ela anjine o achamba, “Mudambi bee, kʼaidima kuhenda dalili za kwangalaza dza zizi.” Ndo ao Afarisayo kʼaaerekezanire. 
JHN.9.17	Phapho achimuuza kahiri ye mutʼu kukala, “Uwe wáphozwa matsogo ni Jeso ta vino unaona tʼotʼotʼo kamare. Ndo unaambadze we dzuluye?” Ye achamba, “Ninaona mutʼu yiye ni mugomvi wa Mulungu!”
JHN.9.18	O vilongozi a Ayahudi kʼaakubalire vivyo kukala, mutʼu yiye wávyalwa na kʼaona jeri, na vino matsoge gákala gaphozwa ta unaona. Ndo achilagizira avyazie akaihiwe. 
JHN.9.19	Avyazie ariphokudza, ao áauza vivi, “Yuno ni ye mwana wenu mwambaye mwámuvyala na kʼaona? Hʼaya hwambireni vyákaladze ta vino unaona?” 
JHN.9.20	O avyazie achamba, “Yuyu ni mwana wehu kamare, na hwámuvyala kʼaona jeri. 
JHN.9.21	Ela ta siswi naswi kʼahumanya kumba vyákaladze ta vino unaona, na hebu kʼahumumanya yemuphoza matsoge. Kwa vivyo, mwimwi muuzeni ye mwenye vivi kwakukala, tsʼi mwanache kahiri, naye undasema mwenye.” 
JHN.9.22	Avyazie ágomba vivyo kwakukala, ákala anaogopha o vilongozi a Ayahudi. Maana, ao vilongozi ákala adzerekezana kukala, mutʼu yeyosi yendakubali kukala Jeso ni ye Kʼirisito, bee avuguzwe kamare sinagogini. 
JHN.9.23	Gago ndigotuma ta ao avyazie aambe, “Yiye tsʼi mwanache kahiri, muuzeni ye mwenye.”
JHN.9.24	Ndo o vilongozi achimwiha lwa phiri ye mutʼu yekala kʼaona pho mwanzo achimwamba, “Gomba ujeri mbere za Mulungu! Sino hunamanya kukala, Jeso ni mudambi.” 
JHN.9.25	Ye achiudzidza achamba, “Yiye achikala ni mudambi, bee mino gago tsʼigamanya. Rangu nimanyaro ni kukala, nákala tsʼona, ela vino ninaona.”
JHN.9.26	O vilongozi achimuuza kahiri vivi, “Kwani Jeso wákuhendadze ta ndo matsogo gachanza kona?” 
JHN.9.27	Ye mutʼu achiaudzidza achiaamba, “Mwimwi nidzimwambira kare, namwi kʼamugasirikisire. Hʼa kwadze munahenza nimwambire kahiri? Mutsuma mukale anafunzie namwi hebudze?”
JHN.9.28	O achimwifya achimwamba, “Kala uwe mwanafunzi wa Jeso, ela sino hwa Musa. 
JHN.9.29	Maana, hunamanya ta Mulungu wágomba na Musa. Ela kʼahundatuwa mutʼu ariye ta kʼahumumanya wálaaphi sino!” 
JHN.9.30	Ye mutʼu achiudzidza achamba, “Riri ni neno ra kwangalaza! Mwimwi kʼamumumanya kolaa yiye, ela wániphoza matso gangu ta ninaona. 
JHN.9.31	Siswi hunamanya kukala, Mulungu kʼaasikiza adambi, ela usikiza chila amogophaye, na ahendaye henzore. 
JHN.9.32	Na hangu dunia yiumbwe, kʼakudzangwe kusikirwa mutʼu udzimuphoza mutʼu yevyalwa na kʼaona. 
JHN.9.33	Ndo kala yiye kʼalaire kwa Mulungu, kʼangaidimire kuniphoza.” 
JHN.9.34	O achimuudzidza achimwamba, “Mutʼu yevyalwa u tele madambi uwe, bee unahufunzani?” Na phapho achimuvuguza sinagogini.
JHN.9.35	Jeso wásikira kukala, o vilongozi ákala adzimuvuguza ye mutʼu yemuphoza. Ndo achimutsakula na ariphomona achimuuza vivi, “Vidze, we unamukuluphira ye Mutʼu yelaa dzulu?”
JHN.9.36	Ye mutʼu yekala kʼaona pho mwanzo achamba, “Aa! Ni yuphiye ye Mutʼu yelaa dzulu baba? Nambira kwa ta niidime kumukuluphira.” 
JHN.9.37	Jeso achimwamba, “Uwe vivi ta unamona, maana, ta ni yuyu agombaye nawe.” 
JHN.9.38	Phapho ye mutʼu achamba, “Ninakuluphira Bwana!” Chisha, achimitʼa mavindi mbereze achimwabudu. 
JHN.9.39	Chisha Jeso achamba vivi, “Mimi phapha duniani nákudza kwa nilamule, kwa ta atʼu otsʼoona aone, na aratʼu adzonao anaona, atsʼone.” 
JHN.9.40	Anjine a Afarisayo okala a phephi naye ágasikira maneno gago na achimwamba vivi, “Unaambadze? Yaani ta siswi kʼahwona?” 
JHN.9.41	Jeso achiaamba, “Kala mwimwi munakubali chiroho kʼamona, mungari kʼamuna makosa. Ela vivi mudzambavyo, ‘Hunaona,’ mundasala na dambi zenu vivyo.”
JHN.10.1+JHN.10.2	Jeso wáamba, “Ninamwambira jeri-jeri, murisa wa magonzi uphenya girini na muyangoni. Ela uchidzamona mutʼu unaphenya na mwanyani, manya yiye ni mwivi, na ni munyangʼanyi. 
JHN.10.3	Murisa ndiye avugulirwaye muyango wa giri ni murinzi, na go magonzi ganamanya lakare. Kwa vivyo, yiye nikugaiha magonzige, chila mwenga na dzinare, nago gakamutuwa. 
JHN.10.4	Achilavya magonzige gosi konze, nikugalongolera mbere, na go magonzi nikumutuwa nyuma, maana, ganamanya lakare. 
JHN.10.5	Ela gago kʼagatuwa kamare mujeni, ta achiheza kugaiha, nikumuchimbira, maana, kʼagamanya laka ra ye mujeni.” 
JHN.10.6	Jeso wá-aambira tʼadi yiyo o vilongozi a Ayahudi, ela o kʼaagamanyire gokala una-aambira.
JHN.10.7	Ndo Jeso achigomba kahiri achamba, “Ninamwambira jeri-jeri, mimi ndimi muyango wa giri ra magonzi. 
JHN.10.8	Kwa vivyo, o vilongozi a ulongo osi onilongolera, ákala ni aivi na anyangʼanyi, ela ta vivyo magonzi kʼagaasikizire. 
JHN.10.9	Mimi ndimi o muyango wa giri. Aphenyaye mumo kuchirira mimi, u salama, na undakala achiphenya na kulaa kwendarisa. 
JHN.10.10	Mwivi achenda phatʼu unenda kwa ta akaiye, aulage, na abanange tu. Ela mino nákudza kwa ta niapʼe atʼu angu uzima, bee chisha uzima wa tele.
JHN.10.11	“Mimi ndimi murisa mumanyiriri, na murisa mumanyiriri bee unalavya ta uzimawe kwa dzulu ya magonzige. 
JHN.10.12	Ela mwandikwa tsʼi murisa mumanyiriri dza mimi mwenye, na go magonzi tsʼi gakwe. Kwa vivyo, yiye aonapho tsʼimba unadza, nikugaricha go magonzi, na akachimbira. Ndo ye tsʼimba nikugadidimusa, na akagaphenyerera jeri-jeri. 
JHN.10.13	Na unachimbira kwakukala, ni mwandikwa tu, go magonzi kʼagamuluma. 
JHN.10.14	Mimi ndimi murisa mumanyiriri na magonzi gangu ninagamanya, nago gananimanya 
JHN.10.15	dza viratʼu Baba Mulungu animanyavyo, nami ninamumanya ye Baba Mulungu. Na mimi ninalavya uzima wangu kwa dzulu ya go magonzi. 
JHN.10.16	Chisha, nina magonzi manjine garigo, tsʼi ga giri riri. Gago ni seti nigatuwe nidze nago, na gago nago gandasikiza laka rangu. Kwa vivyo, kundakala bidi mwenga ra magonzi tu, na murisa mumwenga, ariye ni mimi mwenye. 
JHN.10.17	Baba Mulungu unanihenza kwakukala, ninalavya uzima wangu kwa dzulu ya magonzi gangu, kwa ta nidze niupate kahiri uo uzima. 
JHN.10.18	Kʼaphana mutʼu wa kuniusira uzima wangu, ta mino nindaulavya tu kwa henzo rangu mwenye. Mino nina widimi wa kuulavya uzima wangu, na widimi wa kuupata kahiri, maana, Baba ndiyenilagiza nihende vivyo.”
JHN.10.19	Kufikira phapho, Ayahudi kʼaaerekezanire kahiri kwa maneno gago. 
JHN.10.20	Anji ao áamba, “Yuyu una pʼepʼo, na unaayuka. Ndo kwadze munamusirikisa?” 
JHN.10.21	Ela anjine o achamba, “Mutʼu ariye na pʼepʼo, bee kʼaidima kugomba maneno dza gaga. Ye mutʼu ariye na pʼepʼo unaidimadze kumuphoza mutʼu yetsʼona?”
JHN.10.22	Ko Jerusalemu, kwákala tsʼikukʼuu ya kukumbikira kutakaswa kwa Hekalu, na yiyo yáuswa ukati wa pʼeho. 
JHN.10.23	Jeso wákala u mo Hekaluni unaenenda varanda ra Selemani. 
JHN.10.24	Ndo Ayahudi achiphenya mo ndani achimuzunguluka, chisha achimuuza vivi, “We Jeso, undahwika chimoyomoyo ta rini sambi? Uchikala uwe ndiwe ye Kʼirisito, vivi bee hwambire lwazu.”
JHN.10.25	Jeso achiaudzidza achiaamba, “Mwimwi námwambira kare, ela mwi kʼamunikuluphira. Mino ninahenda kazi kwa dzina ra Baba Mulungu, na kazi zizo zinaonyesa kukala mimi ni ani. 
JHN.10.26	Ela mwi kʼamunikuluphira kwakukala, kʼamu bidini ra magonzi gangu. 
JHN.10.27	Mino magonzi gangu ganasikiza laka rangu, mimi mwenye ninagamanya na gananituwa. 
JHN.10.28	Na ninagapʼa uzima uphya wa kare na kare. Kwa vivyo, chiroho kʼagafa kamare, na kʼakuna aidimaye kuniphoka. 
JHN.10.29	Maana, Baba Mulungu ndiyenipʼa go magonzi, na yiye ni mubomu kuchira osi. Kwa vivyo, kʼakuna aidimaye kumuphoka ye Baba Mulungu. 
JHN.10.30	Mimi na ye Baba Mulungu hu chitʼu chimwenga.”
JHN.10.31	Ayahudi phapho achitsola mawe kahiri kwa amupige. 
JHN.10.32	Jeso ye achiaamba, “Nidzihenda kazi nyinji mbidzo zoambwa ni Baba Mulungu nidze nizihende, na ta mwimwi mudzikala muchizona. Ndo ni yiphiyo kati ya zozihenda yomutsumayo kunipigira mawe?”
JHN.10.34	Jeso achiaudzidza achiaamba, “Samba gáandikwa ta mwenu Shariyani kukala, Mulungu wá-aamba vilongozi fulani, ‘Mu milungu.’ 
JHN.10.35	Na mwimwi munamanya kukala, Maandikoge gagomba ujeri tsʼiku zosi. Ndo chikala Mulungu wáaiha milungu aratʼu oapʼa nenore, 
JHN.10.36	hʼaya, mino Mutakatifu wa Mulungu yehumwa ni ye Baba Mulungu nichidza phapha duniani, ninamukufurudze Mulungu nichamba, ‘Ndimi Mwana wa Mulungu’? 
JHN.10.37	Nichikala zizi nizihendazo tsʼizo kazi zihendwazo ni Baba Mulungu, hʼaya tsʼinikuluphireni. 
JHN.10.38	Ela nichikala mimi ninahenda zo kazi zihendwazo ni Baba Mulungu, bee ta muripho mimi mwenye kʼamunikuluphira, ela zo kazi nizihendazo zikuluphireni, kwa ta mwidime kumanya tʼotʼotʼo kukala, ye Baba Mulungu u mwangu ndani, nami ni mwakwe ndani.”
JHN.10.39	Phapho achiheza kahiri kumugwira, ela Jeso achiaphonyoka, na achiuka phapho 
JHN.10.40	achiuya kahiri ko ngʼambo ya muho wa Jorodani, phatʼu phokala Johana Mubatizi wáabatiza atʼu pho mwanzo, na Jeso achisagala kuko. 
JHN.10.41	Atʼu anji achenda kwakwe kuko, na ngʼanzi zao zákala zi dzuluye. Ao ákala achamba, “Johana kʼahendere dalili ya kwangalaza ta mwenga. Ela gosi gogagomba dzulu ya Jeso, bee ni ga jeri kamare.” 
JHN.10.42	Na atʼu anji phatʼu phapho achimukuluphira Jeso.
JHN.11.3	Ndo ao ndugu a chiche achihuma mutʼu akamwambe Jeso kukala, “Bwana, ye Lazaro umuhenzaye, bee ni mukongo ta kʼadzimanya!”
JHN.11.4	Ela Jeso ye ariphokwendaambirwa gago, wáamba, “Ukongo uo bee kʼaundasikira chifoni, itsʼiphokala undaonyesa ubomu wa Mulungu, kwa ta mimi Mwanangwa wa Mulungu nimanywe nina ubomu kuchirira uo ukongo.” 
JHN.11.5	Jeso wákala unaahenza ano Marita, na mwanalume wao Lazaro. 
JHN.11.6	Kwa vivyo, ariphosikira kukala, Lazaro wákala ni mukongo, wásagala kuko kokala kwa tsʼiku mbiiri kahiri, 
JHN.11.7	na zizo ziriphosira, wá-aamba anafunzie vivi, “Hindeni Judea kahiri.”
JHN.11.8	Ela o anafunzie achimwamba, “Aa! Mwalimu, huuyedze Judea, na ta ni dzuzi yenye phokala Ayahudi átsuma kukuulaga na mawe?”
JHN.11.9	Phapho Jeso achiudzidza achamba, “Masaa ga mutsana ni kumi na mairi, na mutʼu achenenda na mutsana kʼakwala, maana, mwanga wa dunia unamuhenda aone tsetsetse kamare. 
JHN.11.10	Ela mutʼu achenenda na usiku ndo akwalapho kwakukala, kʼakuna mwanga wa kumwaviza kona.” 
JHN.11.11	Jeso ariphomarigiza kugomba gago, wá-aamba anafunzie vivi, “Musena wehu Lazaro urere kuko, ela ninenda kuko kwa nikamulamuse.” 
JHN.11.12	Phapho o anafunzie achiudzidza achamba, “Bwana, achikala urere, bee undahenda baha.” 
JHN.11.13	Ao áona kukala, Jeso wákala udzamba Lazaro wákala urere usingizi wenye tu, ela ye wákala udzamba Lazaro udzefa. 
JHN.11.14	Ndo Jeso achiaambira lwazu-lwazu kukala, “Lazaro udzefa. 
JHN.11.15	Ela kwa dzulu yenu mwimwi, ninahamirwa vivi nirivyo tsʼikalireko kuko ukati wa kufakwe, kwa ta mwimwi vivi mwidime kukuluphira. Ndo hindeni kwakwe vivi.” 
JHN.11.16	Tʼomasi (aihiwaye Pʼatsa) achiaamba anafunzi anzie vivi, “Siswi naswi hindeni ko Judea. Chikala ni kufa, hukafeni na mwalimu wehu.”
JHN.11.17	Jeso ariphokala unatapira Betania, wáambirwa kukala, Lazaro wákala uzikwa kare ta uhenda mitsana mine mbirani. 
JHN.11.18	Kadzidzi ka Betania ka phephi na mudzi wa Jerusalemu, phatʼu phapatapho kʼilomita tʼahu. 
JHN.11.19	Na Ayahudi anji ákala ákudzaazika, na kwausa uvumvu Marita na Maryamu kutuwirizana na chifo cha ndugu yao Lazaro. 
JHN.11.20	Ndo Marita ariphosikira kukala Jeso wákala unaloka, wálaa mairo nyumbani achendamutsangira na ndiro, ela Maryamu ye, achisala mo nyumbani. 
JHN.11.21	Marita wámwamba Jeso vivi, “Bwana, kala uwe wákala u phapho, mwenehu kʼangafere! 
JHN.11.22	Ela ninamanya kukala, ta vivi chochosi chondomuvoya Mulungu, undakupʼa.” 
JHN.11.23	Jeso achimungolangola Marita achimwamba, “Nyamala dede, nduguyo undafufuka.” 
JHN.11.24	Marita achimuudzidza achimwamba, “Ninamanya kukala undafufuka, ela bee vyo, tsʼi pho tsʼiku ya musindikizo wa urumwengu, phondakala atʼu anafufulwa?” 
JHN.11.25	Phapho Jeso achimwamba, “Mimi ndimi ufufulo, na uzima. Kwa vivyo, anikuluphiraye mimi, ta akafa nindamufufula akale na uzima vivyo, 
JHN.11.26	na ariye una uo uzima urehewao ni kunikuluphira mimi, chiroho kʼafa kamare. Vidze, unagakuluphira go?” 
JHN.11.27	Marita achimwamba, “Ehʼe, Bwana! Mino ninakuluphira kukala, uwe ndiwe ye Kʼirisito, Mwanangwa wa Mulungu, yekudza phapha duniani.”
JHN.11.28	Marita unamarigiza kugomba gago, wákwendamwiha njama nduguye Maryamu, achimwamba, “Mwalimu ukudza, na unakwiha.” 
JHN.11.29	Maryamu ariphosikira gago tu achiunuka kare, achenda kwa Jeso. 
JHN.11.30	Jeso wákala kʼadzangwe kuphenya pho kadzidzini, ta wákala ucheri pharatʼu phokala Marita ukwendamuphokera. 
JHN.11.31	Aratʼu atʼu okala a mo nyumbani phamwenga na Maryamu anamuusa uvumvu, ámutuwa ariphomona uzuka na ulaa konze maruru. Ao áona dza kwamba unenda mbirani kwa nduguye kwendarira.
JHN.11.32	Ndo Maryamu ariphofika phokala Jeso, wámona, na achimitʼa mavindi mbereze achimwamba, “Bwana, kala uwe wákala u phapho, mwenehu kʼangafere!” 
JHN.11.33	Jeso ariphomona unarira, na ao Ayahudi okala anaye nao anarira vivyo, wáshononeka muno mwakwe rohoni na achiyugika. 
JHN.11.34	Chisha achiuza vivi, “Mwámuzikaphi?” O achiudzidza achamba, “Bwana, hinde hukakonyese kozikwa.” 
JHN.11.35	Jeso achenda na kuno unabagarikwa ni matsozi. 
JHN.11.36	Ndo Ayahudi achamba, “Jeso wákala unamuhenza Lazaro asena! Lolani vyo amuririravyo!” 
JHN.11.37	Ela anjine ao achamba, “Akale yuyu mutʼu yemuphoza mutʼu yekala ta uvyalwa na kʼaona, wákala kʼaidima kumuziza Lazaro atsʼife?”
JHN.11.38	Jeso achifika mbirani pha Lazaro na kuno unashononeka na kuyugika vivyo mwakwe rohoni. Mbira yenye yákala ni pʼanga ya dziwe, na yákala yifinikʼirwa na dziwe bomu pho muyangoni. 
JHN.11.39	Jeso achamba, “Riuseni ro dziwe!” Marita nduguye ye mufadzi Lazaro achimwamba, “Aa! Bwana, uhenda tsʼiku ne yiye hangu azikwe. Ndo ro dziwe richiuswa, kʼaphandakalika phapha.” 
JHN.11.40	Jeso achimwamba, “Samba nákwambira we kukala, uchikuluphira undawona ubomu wa Mulungu?”
JHN.11.41	Ndo o atʼu achiriusa ro dziwe. Jeso achilola dzulu mulunguni achamba, “Ninakulavira mumvera Baba, kwakukala, udziphokera mavoyo gangu. 
JHN.11.42	Mimi ninamanya kukala, mavoyo gangu unagaphokera tsʼiku zosi. Ela ninagomba maneno gaga tu kwa dzulu ya aa atʼu aimireo phapha, kwa ta aidime kukuluphira kukala, uwe ndiwe yenihuma.” 
JHN.11.43	Ariphomarigiza kugomba gago, Jeso wámwiha Lazaro kwa laka ra dzulu achamba, “Lazaro! Laa konze!” 
JHN.11.44	Lazaro achilaa konze na sanzaze ufungwa vivyo, na Jeso achiaamba, “Muvuleni zo sanza mumuriche ende vyakwe.”
JHN.11.45	Ndo Ayahudi anji kati ya okala akudzaausa uvumvu ano Maryamu, na adzona cho chihendo chohendwa ni Jeso, ámukuluphira. 
JHN.11.46	Ela anjine ao achenda kwa Afarisayo achenda-aambira dzulu ya gokala gahendwa ni Jeso. 
JHN.11.47	Ndo makuhani abomu na Afarisayo achonana dza ngambi kwa ta adzile. Ao áanza kuuzana vivi, “Hʼaya asenani! Huhendedze? Kwani vyo mutʼu yuyu unahenda dalili nyinji za kwangalaza. 
JHN.11.48	Na huchimuricha aenderere, hʼaya chila mutʼu undamukuluphira, na phapho Arumi andakudza kare adze ahutaphe Hekalu rehu, na itsʼi yehu!”
JHN.11.49	Phapho mumwenga wao aihiwaye Kayafa, ariye wákala ndiye kuhani mubomu mwaka uo, achiaamba, “Mwimwi bee kʼamuna mumanyaro kamare! 
JHN.11.50	Vino bee, kʼamona ni baha kwenu mutʼu mumwenga kufa kwa dzulu ya atʼu osi, kuriko itsʼi nzima kuhangamika?” 
JHN.11.51	Kayafa maneno gago kʼagagombere yiye mwenye tu, ela kwahivira wákala ndiye kuhani mubomu mwaka uo, wákala unasema chimbere kukala, Jeso undafa kwa dzulu ya Ayahudi osi. 
JHN.11.52	Na chifo cha Jeso chákala kʼachindaativya Ayahudi hichiyao, ela chákala chindaareha phamwenga anangwa a Mulungu osi otsamukana hipha na hipha mumu duniani akale amwenga.
JHN.11.53	Ndo kwanzira tsʼiku yiyo, ao áchiza kukala, andamuulaga Jeso. 
JHN.11.54	Jeso achiyimanya yo ngewa yao. Kwa vivyo, kʼaenendere kahiri lwazu-lwazu kati ya Ayahudi, ela wáuka phapho, achenda phephi na nyika, mudzi wihiwao Efuraimu, achendasagala kuko phamwenga na anafunzie.
JHN.11.55	Tsʼikukʼuu ya Ayahudi ya Pʼasaka yiriphokala yi phephi, atʼu anji álaa makwao achenda Jerusalemu, kwa ta akadzitakase chimbere. 
JHN.11.56	O atʼu áenderera kumutsakula Jeso, na ariphorundikana phamwenga Hekaluni achiuzana vivi, “Munaonadze asena! Akale Jeso undakudza tsʼikukʼuuni?” 
JHN.11.57	Makuhani abomu na Afarisayo ákala alagiza kukala, mutʼu achimumanya Jeso aripho, aambire, kwa ta amugwire.
JHN.12.1	Phokala zisere tsʼiku tʼandahu tu yifike yo Pʼasaka, Jeso wáuya kahiri Betania, kokala kuchisagala Lazaro yekala udzimufufula kulaa kuzimu. 
JHN.12.2	Kuko Jeso achijitʼirwa chilaliro. Marita ndiye ahikirahikira, na Lazaro ye wákala ni mumwenga wa omurisa Jeso.
JHN.12.4	Ela mumwenga wa anafunzie aihiwaye Juda Isikariyoti, ariye chisha wákala ndiye yendamuguza Jeso, achamba, 
JHN.12.5	“Kwadze mafuha gano ga gali kʼagaguzirwe? Gaga kala gáguzwa, gangari gálaa pʼesa nyinji zenye, na zizo zingari kuhewa achiya.” 
JHN.12.6	Yiye wágomba vivyo, tsʼi kwakukala, wákala unaaonera mbazi achiya, ela kwakukala, wákala ni mwivi, na kwahivira wákala ndiye mwiki wa pʼesa zao, wákala achiziiya kʼano nyinji zo pʼesa kulaa mo kasandukuni.
JHN.12.7	Ela Jeso ye achamba, “Mutsʼimuyuge ye muchetʼu! Yiye wákala una haki ya kugaika ta rero, na vivi udziniphaka kuniikatʼo kwa maziko gangu. 
JHN.12.8	Achiya mundakala nao tsʼiku zosi. Kwa vivyo, ahenzaye kwaaviza, unda-aaviza, ela mimi bee kʼamundakala nami tsʼiku zosi.”
JHN.12.9	Ayahudi anji ásikira kukala Jeso u Betania. Ndo achenda kuko kwa akamone ye Jeso, na kamare amone Lazaro yekala ufufulwa ni Jeso kulaa kuzimu. 
JHN.12.10	Ndo makuhani abomu achamula kumuulaga ta Lazaro naye, 
JHN.12.11	kwakukala, Ayahudi anji ákala anaaricha ao vilongozi ao, na kumukuluphira Jeso kwa yiye.
JHN.12.12+JHN.12.13+JHN.12.14	“Naalikwe Mulungu!
JHN.12.12+JHN.12.13+JHN.12.14	Wáajaliwa ni Mulungu yiye adzaye kwa dzina ra Bwana,
JHN.12.12+JHN.12.13+JHN.12.14	ariye ta ni mufalume wa Iziraeli!”
JHN.12.12+JHN.12.13+JHN.12.14	Maneno gago gosi gálairira dza Maandiko ga Mulungu gaambavyo,
JHN.12.15	Lolani, Mufalume wenu hiye
JHN.12.15	upanda mwanapʼunda unadza.”
JHN.12.16	Ukati uo, anafunzie kʼaagamanyire maneno gago. Ela Jeso ariphokudzafufulwa na kuhwalwa kwenda mulunguni, ndipho ariphomanya kukala, gago gákala gadzandikwa dzuluye, na wákala uhenderwa kare.
JHN.12.17	Aratʼu atʼu okala u phamwenga nao ukati ariphomufufula Lazaro, ndio okala akwenda-aambira atʼu dzulu ya maneno gago. 
JHN.12.18	Ndo atʼu anji ákwendamutsangira Jeso, kwakukala, ákala asikira kukala, Jeso wákala uhenda dalili yiyo ya kwangalaza. 
JHN.12.19	Jeso ariphophokerwa Jerusalemu na njerejere, Afarisayo áanza kuuzana enye kwa enye achambana, “Uu asena, ela gano gehu gandakala? Atʼu osi anamutuwa yiye kwani vyo!”
JHN.12.20	Kati ya o atʼu okala akudzavoya o ukati wa tsʼikukʼuu yiyo, ákala ni Ayunani. 
JHN.12.21	Ndo ao ámutuwa Filipu, muchina kadzidzi ka Betisaida kariko jimbo ra Galilaya, achamba, “Mutumiangwa, hunahenza humone Jeso.”
JHN.12.22	Filipu achendamwambira Andireya, nao osi airi achendamwambira Jeso. 
JHN.12.23	Phapho Jeso achiaamba vivi, “Vivi bee o ukati urio mimi Mutʼu yelaa dzulu nindahewa ubomu ufika. 
JHN.12.24	Ninamwambira jeri-jeri, mbeyu yitsʼiphozikwa mutsangani, yinasala yiyo mbeyu kwenda tu. Ela yichizikwa mutsangani yinamera, na yivyale muno yenye. 
JHN.12.25	Kwa vivyo, mutʼu aikaye mbere kuhenza maishage undagayaza, ela yetsʼiika mbere kuhenza maishage phapha duniani, undagaikatʼo kwa dzulu ya uzima uphya wa kare na kare. 
JHN.12.26	Anihikirayehikiraye, ni seti anituwe, na pharatʼu niripho, muhendikazi wangu naye undakala phapho. Na Baba Mulungu undamwishima ye mutʼu anihikirayehikiraye mimi.
JHN.12.27	“Mimi vivi ninayugika mwangu rohoni ta tsʼimanya kumba nambedze. Nambe, ‘Baba nokola ukati uu?’ Ngʼo tsʼivyo. Maana, mimi bee nákudza kwa lengo riro renye. 
JHN.12.28	Baba Mulungu, onyesa ubomu wa dzinaro.” Phapho kare laka richisikirika kulaa mulunguni richamba, “Nidziwonyesa kare ubomu wa dzina rangu, na nindawonyesa kahiri.” 
JHN.12.29	Duu bomu ra atʼu okala aimire phapho árisikira laka riro, na anjine ao achamba kukala, chákala ni chikwakwara. Ela anjine o achamba, “Malaika ugomba naye!” 
JHN.12.30	Ela Jeso ye achiaamba, “Laka riro rodzorisikira bee rikala ri dzulu yenu mwimwi, ela tsʼi kwa dzulu yangu mimi. 
JHN.12.31	Vivi u phephi na kufika o ukati wa ulamuli wa yiyi dunia, na vivi ye mutawali wa yiyi dunia
JHN.12.32	Na mimi nichiunulwa dzulu kulaa phapha tsʼi, atʼu osi nindaavuha kwangu.” 
JHN.12.33	Jeso wágomba vivyo kusema vyokala undafa chifo cha kukotʼwa misumari musalabani.
JHN.12.35	Jeso achiaudzidza achiaamba, “Mwanga mucheri nao kwa tsʼiku chʼachʼe tu. Kwa vivyo, enendani vivi mucherivyo na o mwanga, kwa ta dziza ritsʼidze rikadzamuchira, maana, aenendaye dzizani, bee kʼamanya endako. 
JHN.12.36	Vivi murivyo na o mwanga, ukuluphireni kwa ta mukale ana a o mwanga.” Unamarigiza kugomba maneno gago, Jeso wáuka phapho achendazama kʼanda.
JHN.12.37	Ta aripho Jeso wáhenda dalili nyinji za kwangalaza mbere zao, ela o atʼu kʼaamukuluphirire vivyo, 
JHN.12.38	kwa ta maneno gogombwa ni mugomvi wa Mulungu Isaya gachimire. Isaya wáamba,
JHN.12.38	“Bwana, heka atʼu ano kʼaakuluphira udzumbe wehu?
JHN.12.38	Heka kʼaphana ta mumwenga yeuhuswa ni widimio?”
JHN.12.39	Ao atʼu kʼaakuluphirire, maana, Isaya wágomba kahiri achamba,
JHN.12.40	na myoyo yao udziyihenda yikale mifu.
JHN.12.40	Kalapho tsʼi vivyo, angari kona na matso gao,
JHN.12.40	kumanya mwao myoyoni,
JHN.12.40	na phapho angari kugaluka kwangu,
JHN.12.40	nami ningari kwaphoza.”
JHN.12.41	Isaya wágomba maneno gago kwakukala, wáona ubomu wa Jeso, na achigomba dzuluye.
JHN.12.42	Ela ta vivyo, vilongozi anji a Chiyahudi ámukuluphira Jeso, ela ni áogopha kugomba lwazu-lwazu mbere za vilongozi anziao okala ni Afarisayo, kwakukala, ákala anaogopha kuvuguzwa masinagogini. 
JHN.12.43	Ao áhenza muno kulikwa ni atʼu kuchira kulikwa ni Mulungu.
JHN.12.44	Chisha, Jeso wágomba kwa laka ra dzulu achamba, “Mutʼu anikuluphiraye mimi, kʼanikuluphira mimi hichiyangu tu, ela unamukuluphira ta yenihuma. 
JHN.12.45	Na anonaye mimi, unamona ta yenihuma naye. 
JHN.12.46	Mino ni mwanga, nami nákudza duniani kwa ta osi anikuluphirao atsʼisale dzizani. 
JHN.12.47	Agasikiraye maneno gangu na kʼagatuwa tsʼimulamula mino, maana, mino nákudza duniani kudzaativya atʼu a yo dunia, ela tsʼidzire kudzaalamula. 
JHN.12.48	Ye aniremaye na kʼatuwa maneno gangu, bee mulamuliwe ni gago maneno gangu gogagomba, na gago gandamulamula tsʼiku ya musindikizo. 
JHN.12.49	Gago gandakala kwakukala, mimi tsʼigombere gangu mwenye. Baba Mulungu mwenye yenihuma wánilagiza ga kugomba, na ga kufunza. 
JHN.12.50	Na ninamanya kukala, ro lagizore rinareha uzima uphya wa kare na kare. Ndo mino gangu nigombago ni garatʼu Baba Mulungu arigonilagiza nigagombe.”
JHN.13.1	Pʼasaka yákala kʼayidzangwe kwanza, na Jeso wákala unamanya kare kukala, ukatiwe wa kuuka duniani kuuya kwa Baba Mulungu, wákala ufika, na atʼue okala nao phapha duniani wáahenza ta musindikizo. 
JHN.13.2	Dziloni yiyo, Jeso na anafunzie ákala asegere anatariza chilaliro. Shetani wákala udzimutiya kare Juda, mwana wa Simoni Isikariyoti, maazo ga kumuguza Jeso. 
JHN.13.3	Jeso wákala unamanya vivyo kukala, Baba Mulungu wákala udzimupʼa widimi dzulu ya chila chitʼu. Na chisha, wákala unamanya vivyo kukala, wálaa kwa Mulungu, na vino wákala unauya kwa ye Mulungu.
JHN.13.4	Ndo Jeso wáunuka, achivula valore achiriika kʼanda, achihwala mukumbuuwe achidzifunga chununi. 
JHN.13.5	Chisha, achitiya madzi kʼaraini, achanza kwaogesa anafunzie magulu, na kwahakusa na o mukumbuu okala udzidzifunga. 
JHN.13.6	Ndo achimufikira Simoni Pʼetero, ela Pʼetero ye achimwamba, “Aa! Bwana, unahenza unogese magulu mimi?” 
JHN.13.7	Jeso achimuudzidza achimwamba, “Kʼumanya cho nichihendacho vivi, ela hurira tu we undakudzachimanya.” 
JHN.13.8	Pʼetero achimwamba, “Aa! Bwana, bee kʼundanogesa kamare magulu gangu.” Jeso achimwamba vivi, “Bee nawe nitsʼiphokogesa, kʼuna ushirika na mimi.” 
JHN.13.9	Simoni Pʼetero achimwamba, “Hʼa bee chikala ni vivyo, utsʼinogese magulu hicheye tu, ela nogesa mikono, na ta chitswa changu nacho!” 
JHN.13.10	Phapho Jeso achimwamba, “Mutʼu yedzoga kare, kʼatakiya koga kahiri ta niaoge magulu tu, maana, mwiriwe wosi utsuka. Na mwimwi mudzitsuka, ta ni tsʼi mosi tu.” 
JHN.13.11	(Jeso wákala unamumanya kare yekala undamuguza. Gago ndigotuma ta achamba, “Mwimwi mudzitsuka, ta ni tsʼi mosi tu.”)
JHN.13.13	Mwimwi munaniiha Mwalimu na Bwana, na mu ahaki, maana, vivyo ndivyo nirivyo. 
JHN.13.14	Ndo mimi Bwana wenu na Mwalimu wenu, nidzimogesa magulu phapha, na mwimwi namwi bee nimogesane magulu dza vivyo. 
JHN.13.15	Gaga godzigahenda ni mufano nidzimupʼa kwa ta namwi muhende dza vivi vyodzomuhendera. 
JHN.13.16	Ninamwambira jeri-jeri, mugulwa muhumiki tsʼi mubomu kuchira muguliwe, na ahumwaye tsʼi mubomu kuchira ye amuhumaye. 
JHN.13.17	Baha mwimwi muchikala mundagahenda maneno gago, maana, mudziima munagamanya vivi.”
JHN.13.19	Mino gago nidzimwambira chimbere gachikala kʼagadzangwe ta kulairira, kwa ta phondalairira mwidime kukuluphira kukala, mimi ndimi yiye Kʼirisito. 
JHN.13.20	Ninamwambira jeri-jeri, amupigaye karibu yeyosi nimuhumaye, bee unanipiga karibu ta mimi nami, na anipigaye karibu mimi, bee unamupiga karibu yuyatʼu yenihuma.”
JHN.13.21	Ariphomarigiza kugomba gago, Jeso wáyugika muno rohoni, ta phapho achisema kukala, “Ninamwambira jeri-jeri, mumwenga wenu bee undaniguza.” 
JHN.13.22	Anafunzie achilolana, ela kʼaamumanyire yekala unamuhadza. 
JHN.13.23	Mwanafunziwe mumwenga yekala unamuhenza muno wákala usegere kutuwirizana naye. 
JHN.13.24	Ndo Simoni Pʼetero achimufinyira dzitso mwanafunzi yiye kumwamba, “Muuze ye mwalimu pho ni ani yendamuguza.” 
JHN.13.25	Ndo yiye mwanafunzi achimuvumbamira Jeso, achimuuzira pho sikironi vivi, “Bwana, yendahenda go ni ani?” 
JHN.13.26	Jeso achiudzidza achamba, “Yendemupʼa chichi chisiku cha mukahe chondochitsʼatsʼa mutsuzini, ndiye.” Ndo achichitsʼatsʼa mutsuzini, na achimupʼa Juda, mwana wa Simoni Isikariyoti. 
JHN.13.27	Juda ariphochiphokera chisiku chicho, achiphenywa ni Shetani. Ndo Jeso achimwamba, “Ro ririro undarihenda, bee rihende maruru!” 
JHN.13.28	Ela kʼaphana ta mumwenga wa aratʼu okala asegere phapho yemanya kwadze Jeso wámwamba vivyo. 
JHN.13.29	Kwahivira Juda wákala ni mwiki wa kasanduku ka pʼesa, anjine ao áona kukala, wákala udzimwamba akagule miyo yokala yinahenzwa pho tsʼikukʼuuni, hebu akalavye chochosi kwa achiya.
JHN.13.30	Ndo Juda ariphochirya cho chisiku cha mukahe tu, achilaa konze kare, na ta kwákala ni usiku.
JHN.13.31	Juda aripholaa, Jeso wáamba, “Vivi ubomu wangu mimi Mutʼu yelaa dzulu unangʼazwa, na mimi nami ninangʼaza kukala, Mulungu ni mubomu. 
JHN.13.32	Na nichingʼaza kukala, Mulungu ni mubomu, Mulungu naye undangʼaza ubomu wangu nirio ninao mimi, na gago undagahenda sambi yenye.
JHN.13.34	Anangu, ninamupʼa lagizo iphya, naro ni kwamba, mwimwi henzanani. Na henzanani dza nirivyomuhenza mimi. 
JHN.13.35	Muchihenzana, atʼu osi andamanya kukala, mwimwi mu anafunzi angu.”
JHN.13.36	Simoni Pʼetero achimuuza vivi, “Kwani wendaphi Bwana we?” Jeso achiudzidza achamba, “Nendako kʼwidima kunituwa vivi, ela undanituwa chidzakoche.” 
JHN.13.37	Pʼetero achimwamba, “Bwana, kwadze tsʼiidima kukutuwa vino? Mimi ni kwete ta kufa kwa dzuluyo!” 
JHN.13.38	Jeso achimuudzidza achimwamba, “Uwe u kwete jeri ta kufa kwa dzulu yangu? Ninakwambira jeri-jeri, usiku wa rero jogolo kʼarindaika, photsʼi uwe kukala udzinitina kʼano tʼahu!”
JHN.14.1	Jeso wá-aamba anafunzie, “Mutsʼiyugike mwenu myoyoni. Mwimwi mukuluphireni Mulungu, na nikuluphirani mimi nami. 
JHN.14.2	Kuuka kwangu bee ni kwa kwendamubambanyira phatʼu, maana, nyumbani mwa Baba muna makalo manji. Kala maneno gago tsʼi ga jeri, ningari tsʼimwambirire ninendamubambanyira phatʼu. 
JHN.14.3	Na nichendamubambanyira makalo, nindauya nidze nimuhwale, kwa ta namwi mukakale phondakala mimi. 
JHN.14.4	Munayimanya yo njira ya ko nendako mwimwi.”
JHN.14.5	Tʼomasi achimuuza vivi, “Aa! Bwana, ko wendako tu sino kʼahukumanya. Hʼaya yo njira ya kuhufisako hundayimanyadze?” 
JHN.14.6	Jeso achimuudzidza achimwamba, “Mimi ndimi njira, ujeri na uzima. Kʼakuna aidimaye kudza kwa Baba photsʼinichirira mimi. 
JHN.14.7	Kwahivira mwimwi munanimanya, bee ta Baba naye munamumanya.
JHN.14.8	Filipu achimwamba, “Bwana, hwonyese ye Baba Mulungu, na vivyo vindahutosha.” 
JHN.14.9	Jeso achimuudzidza achimwamba, “Filipu, mimi vyodzosagala namwi mwimwi, ela we kʼudzangwe kunimanya? Yedzenona mimi, udzimona ta Baba Mulungu naye. Hʼa wambadze, ‘Hwonyese ye Baba Mulungu we?’ 
JHN.14.10	Kʼukuluphira we kukala, mino ni ndani mwa Baba Mulungu, na Baba Mulungu naye u mwangu ndani? Maneno nimwambirago tsʼi gangu mwenye tu, ela Baba Mulungu ariye unasagala mwangu ndani ndiye ahendaye kazize kuchirira mimi. 
JHN.14.11	Mwimwi nikuluphirani nichamba kukala, mimi ni ndani mwa Baba Mulungu, na Baba Mulungu naye u mwangu ndani, hebu nikuluphirani kwa zo kazi zozihenda.
JHN.14.12	“Ninamwambira jeri-jeri, anikuluphiraye mimi, yiye naye undahenda kazi dza zo nizihendazo mimi, na ta undahenda kazi bomu kuchira zizo, kwakukala, mimi ninenda kwa Baba. 
JHN.14.13	Ndo chochosi chondovoya kwa dzina rangu, nindachihenda, kwa ta ubomu wa Baba wonyeswe kuchirira mimi Mwanawe. 
JHN.14.14	Kwa vivyo, muchinivoya chochosi kwa dzina rangu, mino nindachihenda.”
JHN.14.15	Jeso wáenderera kugomba achamba, “Anangu, mwimwi muchikala munanihenza, bee mundagatuwa malagizo gangu. 
JHN.14.16	Nami nindamuvoya Baba Mulungu, naye undamupʼa Mwavizi munjine, yendakudzakala namwi ta kare na kare. 
JHN.14.17	Mwavizi yiye ni Roho wa Mulungu wa ujeri, na atʼu a dunia kʼaaidima kumuphokera, maana, kʼaamona, na kʼaamumanya. Ela mwi munamumanya, maana, unasagala kati yenu, na undakala mwenu ndani.
JHN.14.18	“Mino mwimwi tsʼindamuricha dza anachiya, nindamuuyira kahiri. 
JHN.14.19	Uu ukati uchache udzao uchisira, atʼu a dunia kʼaandanona kahiri, ela mwimwi ndimwi ondonona. Mwimwi mundakala na uzima kwakukala, mimi nindauya muzima. 
JHN.14.20	Tsʼiku yiyo nichifufuka, mundamanya kukala, mimi ni ndani mwa Baba, mwi namwi mu mwangu ndani, na mimi nami ni mwenu ndani.
JHN.14.21	“Aphokeraye malagizo gangu na kugatuwa, ndiye anihenzaye. Na anihenzaye mimi, undahenzwa ni Baba, nami nindamuhenza na kudzonyesa lwazu-lwazu kwakwe.”
JHN.14.22	Juda munjine (tsʼi huya mwana wa Isikariyoti) achamba, “Bwana, kwadze undadzonyesa kwehu siswi tu, ela kʼundadzonyesa kwa atʼu a dunia?” 
JHN.14.23	Jeso achimuudzidza achimwamba, “Mutʼu achinihenza mimi, bee niagatuwe maneno gangu. Achigatuwa, Baba undamuhenza mutʼu yiye, na mimi na Baba, hundakwendasagala naye mutʼu yiye. 
JHN.14.24	Ela mutʼu yetsʼinihenza mimi, bee kʼagatuwa maneno gangu. Na manyani kukala, gago maneno mugasikirago tsʼi gangu mwenye, ela galaa kwa Baba Mulungu yenihuma.
JHN.14.25	“Maneno gago nidzimwambira vivi hucherivyo hosini, 
JHN.14.26	ela ye Mwavizi, yaani Roho wa Mulungu, ariye Baba Mulungu undamuhuma adze kwenu kwa dzina rangu, undakudzamufunza chila chitʼu, na amukumbikize gosi gomwambira.
JHN.14.27	“Mimi ninamurichira reri, na reri yangu nimupʼayo kʼayinga dza reri yilaviwayo ni atʼu a dunia. Ndo mutsʼiyugike mwenu myoyoni, hebu kukala aoga. 
JHN.14.28	Mimi námwambira kare mwimwi kukala, nindamuricha, ela mino ni seti nimuuyire kahiri! Ndo kala mwimwi munanihenza jeri, mungari kukala munahamirwa kwakukala, ninenda kwa Baba Mulungu, maana, ye Baba Mulungu ni mubomu kuchira mimi. 
JHN.14.29	Nidzimwambira gago vivi chimbere gachikala kʼagadzangwe kulairira, kwa ta phondalairira mwidime kukuluphira. 
JHN.14.30	Mino tsʼindagomba namwi maneno manji kahiri, kwakukala, mutawali wa yiyi dunia unanituwa. Yiye tsʼi kwamba unaniidima, 
JHN.14.31	ela ninahenda golagizwa ni Baba Mulungu, kwa ta atʼu a dunia amanye kukala, ninamuhenza Baba Mulungu.
JHN.14.31	“Ndo unukani huphaukeni phapha!”
JHN.15.1	Jeso wáenderera kugomba achamba, “Enehu, mimi bee ndimi sina ra muhi wa muzabibu wenye, mwi mu vitai, na Baba Mulungu ndiye mundimwa. 
JHN.15.2	Ndo ye Baba Mulungu ariye ndiye mundimwa nikuvitema vitai vyangu vyosi vyotsʼivyala matunda, na vitai vivyalavyo, nikuvitsanira, kwa ta vikaze kuvyala muno. 
JHN.15.3	Mwimwi dza vitai vivyalavyo, mudzitsanirwa kare, kwa ro neno niriromwambira. 
JHN.15.4	Ndo endererani kukala mwangu ndani, nami nindaenderera kukala mwenu ndani. Chitai kʼachiidima kuvyala matunda chichikala chitemwa. Chivyala tu, chichikala chi phakwe muhini. Kwa vivyo, mwimwi namwi kʼamwidima kuvyala matunda ga mimi muzabibu wenye mutsʼiphoenderera kukala mwangu ndani.
JHN.15.5	“Mimi nidzimwambira, na ninamwambira kahiri kukala, mimi ndimi ro sina ra muzabibu, namwi mu vitai. Ndo mwimwi muchenderera kukala mwangu ndani, nami mwenu ndani, mundavyala matunda nyinji, kwakukala, photsʼi mimi bee kʼamwidima kuvyala zo matunda zangu. 
JHN.15.6	Mutʼu atsʼiphoenderera kukala mwangu ndani, unga dza chitai chotemwa. Kwa vivyo, nikutsuphwa na kuuma. Na vitai dza vivyo ndivyo vipigwavyo maiyi na kochwa. 
JHN.15.7	Muchenderera kukala mwangu ndani, na maneno gangu muchenderera kugaika mwenu myoyoni, voyani chochosi muhenzacho, namwi mundahenderwa. 
JHN.15.8	Muchivyala matunda manji, na konyesa vivyo kukala mu anafunzi angu a jeri, atʼu andamulika Baba Mulungu muno. 
JHN.15.9	Mino ninamuhenza mwimwi dza viratʼu Baba Mulungu anihenzavyo mimi. Ndo mwimwi endererani kukala mwangu menzwani. 
JHN.15.10	Muchigatuwa malagizo gangu, mundaenderera kukala mwangu menzwani, dza mimi viratʼu vyotuwa malagizo ga Baba, na ninaenderera kukala mwakwe menzwani. 
JHN.15.11	Mimi nidzimwambira maneno gago, kwa ta raha yangu yikale mwenu ndani, na kwa ta raha yenu yikale ya kamare. 
JHN.15.12	Riri ndiro lagizo rangu: henzanani dza vyo nimuhenzavyo mimi. 
JHN.15.13	Kʼakuna mutʼu wa menzwa bomu kuchira yiyi ya mutʼu kudzilavya kufa kwa dzulu ya asenae. 
JHN.15.14	Ndo mwimwi mu asena angu muchigahenda go nimulagizago. 
JHN.15.15	Mino mwimwi tsʼimwiha ahendikazi kahiri, kwakukala, muhendikazi kʼagamanya go gahendwago ni tajiriwe. Gago ndigo gatumago ta mino nidzimwiha asena angu, maana, gosi gogasikira kulaa kwa Baba Mulungu, mwimwi námumanyisa. 
JHN.15.16	Mwimwi kʼamunitsagulire, ela mino námutsagula, na nichimuhuma kwa ta mwende mukavyale matunda gondaenderera hata kare na kare, na phapho Baba Mulungu undamupʼa chochosi chondavoya kwa dzina rangu. 
JHN.15.17	Ndo lagizo rangu kwenu ni riri: henzanani.”
JHN.15.18	Jeso wáenderera kugomba achamba, “Enehu, atʼu a dunia achimumena, kumbikirani kukala, áanza kunimena mimi. 
JHN.15.19	Kala mwimwi mu atʼu a dunia, o atʼu a dunia angari kumuhenza dza anziao. Ela kwahivira kʼamu atʼu a dunia, ta ni námutsagula kulaa kati ya o atʼu a dunia, ndo ao adzimumena. 
JHN.15.20	Munagakumbikira gara maneno gomwambira kukala, ‘Mugulwa muhumiki tsʼi mubomu kuchira tajiriwe’? Ndo kwahivira ao ánihendera mauku, bee andamuhendera mauku ta mwimwi. Na kalapho átuwa mafunzo gangu, ta go genu nago angari kugatuwa. 
JHN.15.21	Ao andamuhendera gago gosi kwa dzulu yangu, maana, kʼaamumanya yenihuma. 
JHN.15.22	Kala mimi tsʼidzireaambira maneno ga Mulungu, kʼaangakalire na dambi, ela vino kʼaaidima kudzihehera kukala, kʼaana dambi. 
JHN.15.23	Yedzenimena mimi, bee ta Baba naye udzimumena vivyo. 
JHN.15.24	Kala mimi tsʼihendere kazi kati yao zirizo kʼazidzangwe kuhendwa ni mutʼu munjine yeyosi, kʼaangakalire na dambi. Ela vino ázona zo kazi zozihenda, na achinimena na Baba vivyo. 
JHN.15.25	Ndo gago gáhendeka kwa gachimize Andiko rambaro, ‘Atʼu ánimena bule!’
JHN.15.26	“Ela mino nindamuhumira Mwavizi kulaa kwa Baba Mulungu, na yiye ni ye Roho wa Mulungu wa ujeri. Yiye undalaa kwa Baba Mulungu, na achimudzira undalavya ushaidi dzulu yangu. 
JHN.15.27	Ndo mwimwi namwi aambireni atʼu dzulu yangu kwakukala, mwákala nami hangu mwanzo.
JHN.16.1	“Mimi nidzimwambira maneno gago gosi kumujenga, kwa ta mutsʼiuye nyuma. 
JHN.16.2	O atʼu a dunia andamuvuguza masinagogini. Na mwanzo ta ukati unadza urio mutʼu undakala uchiulaga mumwenga wenu, ye unaona anamuhikirahikira Mulungu. 
JHN.16.3	Na ao andagahenda maneno gago kwakukala, kʼaamumanyire Baba Mulungu, na ta mimi. 
JHN.16.4	Ndo nidzimwambira maneno gago, kwa ta ukatiwe uchifika, mudze mukumbikire kukala, námwambira kare gago. Mino maneno gago tsʼimwambirire hangu mwanzo kwakukala, neri ni namwi.”
JHN.16.5	Jeso wáenderera kugomba achamba, “Ela vino ninenda kwa yenihuma, na heka kʼaphana ta mumwenga wenu aniuzaye ga ko nendako? 
JHN.16.6	Hata itsʼiphokala mwi mudziudzala shenene myoyoni kwakukala, nidzimwambira maneno gago.
JHN.16.7	“Bee ninamwambira jeri mino, kuuka kwangu ni maneno madzo kwenu, maana, nitsʼiphouka, yiye Mwavizi kʼandamukudzirira. Ela nichenda, nindakwendamuhuma amudzirire. 
JHN.16.8	Ye Mwavizi achidza, undaafunulira lwazu-lwazu atʼu a dunia kukala, ana dambi, kʼaana haki na ulamuli wao ni wa ulongo. 
JHN.16.9	Yiye undaafunulira kukala, ana dambi, kwakukala, kʼaanikuluphira. 
JHN.16.10	Undaafunulira kʼaana haki, kwakukala, ninenda kwa Baba, namwi kʼamundanona kahiri. 
JHN.16.11	Na undaafunulira ulamuli wao ni wa ulongo, kwakukala, ye mutawali wa yiyi dunia ulamulwa.
JHN.16.12	“Mimi nicheri na manji ga kumwambira, ela kʼamwidima kugagwira vivi. 
JHN.16.13	Ela ye Roho wa ujeri achidza, undamulongoza mumanye ujeri wosi, maana, yiye kʼandagomba gakwe mwenye, ela undagomba chila arisikiraro, na undamwambira chimbere maneno garigo gandalairira. 
JHN.16.14	Yiye Roho undaonyesa ubomu wangu, maana, undahwala garatʼu gangu amwambire mwimwi. 
JHN.16.15	Vya Baba vyosi ni vyangu. Gago ndigo gatumago ta nidzimwamba, ye Roho wa Mulungu undahwala garatʼu gangu amwambire.”
JHN.16.16	Jeso wáenderera kwamba, “Usere ukati uchache nimuyaye, na ukati uchache uchichira, munone vivyo kahiri!”
JHN.16.17	Phapho anafunzie anjine achiuzana vivi, “Unaambadze yuno achamba, ‘Usere ukati uchache nimuyaye, na ukati uchache uchichira, munone vivyo kahiri!’? Na unaambadze achamba, ‘kwakukala, ninenda kwa Baba Mulungu.’?” 
JHN.16.18	Ndo ao áenderera kuuzana-uzana, “Unaambadze yuno achamba, ‘Ukati uchache’? Kʼahugamanya gago gakwe agombago.”
JHN.16.19	Jeso wámanya kukala, ákala ahenza amuuze gago. Ndo achiaamba, “Vidze, munauzana-uzana dzulu ya godzokala ninagagomba phodzamba, ‘Usere ukati uchache nimuyaye, na ukati uchache uchichira, munone vivyo kahiri!’? 
JHN.16.20	Bee, ninamwambira jeri-jeri, mwimwi mundarira na mugwirwe ni mukunguru, ela atʼu a dunia o andahamirwa. Mundashononeka, ela shenene yenu yindagaluka raha. 
JHN.16.21	Mwimwi bee mudzihwalana na tʼadi ya muchetʼu wa tʼumbo. Muchetʼu wa tʼumbo achikala unasikira utsungu, undamona utsukirwa kwakukala, ukatiwe wa kusikira lwembe lunatsinza ufika. Ela achivyala mwanawe tu, riki zizo zosi nikuzinyala ta ukamona unatseka-tseka kwakukala, uvyala mutʼu phapha duniani. 
JHN.16.22	Ndo ni dza mwimwi namwi, vivi muna shenene. Ela nindamona kahiri, na phapho mundahamirwa, na kʼaphana mutʼu yendamuusira raha yiyo. 
JHN.16.23	Tsʼiku yiyo kʼamundaniuza utʼu. Ninamwambira jeri-jeri, Baba Mulungu undamupʼa chila chitʼu chondomuvoya kwa dzina rangu. 
JHN.16.24	Mwimwi ta vivi kʼamudzangwe kuvoya chochosi kwa dzina rangu. Ndo voyani namwi mundahewa, na kuhamirwa kondahamirwa mwimwi, bee kundakala kwa kamare.
JHN.16.25	“Mimi nidzimwambira chitʼadi maneno gago. Ela ukati unadza urio tsʼindagomba namwi chitʼadi kahiri, ela nindamwambira maneno ga Baba Mulungu lwazu-lwazu. 
JHN.16.26	Tsʼiku yiyo, mundavoya kwa dzina rangu, na vivyo tsʼi kwamba ninaamba nindamuvoyera kwa Baba Mulungu. 
JHN.16.27	Tsʼivyo naambavyo vivyo, maana, yiye Baba Mulungu mwenye unamuhenza mwimwi, kwakukala, mwimwi namwi mudzinihenza, na munakuluphira kukala, nálaa kwa Mulungu. 
JHN.16.28	Mimi nálaa kwa ye Baba Mulungu nichidza phapha duniani, na vino ninauka duniani ninenda kwa Baba Mulungu.”
JHN.16.29	Phapho anafunzie achimwamba, “Ee, vivi bee unahwambira lwazu-lwazu kamare, ta kʼuhumira tʼadi kahiri. 
JHN.16.30	Vivi bee hudzimanya kukala, uwe unamanya chila chitʼu, ta mutʼu kʼatakiya kukuuza. Kwa vivyo, vivi vinahuhenda hukuluphire kukala, wálaa kwa Mulungu jeri.” 
JHN.16.31	Jeso achiaudzidza achiaamba, “Vidze, munakuluphira vino? 
JHN.16.32	Bee ukati unadza, na ta mwanzo ni ufika kare, urio mundatsamukana mwimwi. Chila mumwenga wenu undakwenda kwao, na mino mundaniricha hichiyangu. Ela mino tsʼi hichiyangu kwakukala, Baba Mulungu u phamwenga nami. 
JHN.16.33	Enehu, nidzimwambira maneno gago, kwa ta mukale mwangu ndani, na phapho mukale na reri. Phapha duniani mundapata riki, ela kalani angumbau, maana, mino yiyi dunia nidziyirima.”
JHN.17.1	Jeso ariphomarigiza kugomba gago, wálola dzulu mulunguni achamba,
JHN.17.1	“Baba, ufika o ukati! Ndo ungʼaze o ubomu wa mimi Mwanao kwa ta mimi Mwanao nami, niungʼaze o ubomuo, 
JHN.17.2	dza viratʼu vyonipʼa widimi dzulu ya atʼu osi mimi Mwanao, kwa ta niapʼe uzima uphya wa kare na kare aratʼu osi onipʼa. 
JHN.17.3	Na uzima uphya wa kare na kare ni uu: atʼu akumanye uwe Mulungu wa jeri wa hicheyo, na animanye vivyo mimi Jeso Kʼirisito yenihuma.
JHN.17.4	Mimi nángʼaza ubomuo phapha duniani, kwa kumala kuyihenda kaziyo yonipʼa. 
JHN.17.5	Ndo vivi Baba, ninakuvoya ungʼaze ubomu wangu ko mulunguni, ubomu uratʼu okala hunao hosi hangu dunia kʼahudzangwe kuyiumba.
JHN.17.6	Baba, aa atʼu onipʼa kulaa mumu duniani, náangʼazira uwe u ani. Atʼu aa ákala ni ako, ela uchialavya kwangu, nao nenoro adzirigwira. 
JHN.17.7	Vivi anamanya kukala, chila chitʼu niricho nacho, chilaa kwako. 
JHN.17.8	Maana, mino náapʼa garatʼu maneno gonipʼa uwe, nao achigaphokera. Vivi anamanya jeri kukala, nálaa kwako, na anakuluphira kukala, uwe ndiwe yenihuma.
JHN.17.9	Mimi vivi ninaavoyera aa. Mino tsʼivoyera atʼu a dunia, ela ninaavoyera aa onipʼa uwe, maana, ni atʼuo. 
JHN.17.10	Na atʼuo osi ni angu, na atʼu angu osi ni ako, na ao anaenderera kungʼaza kukala, mimi ni mubomu. 
JHN.17.11	Mimi vivi ninadza kwako, tsʼindasagala duniani kahiri, ela aa atʼu angu acheri phapha duniani. Baba mutakatifu, arinde na wamanyirire tʼotʼotʼo kwa widimi wa dzinaro, dzina ririro wánipʼa mimi, kwa ta aidime kukala chitʼu chimwenga dza mimi na uwe hurivyo chitʼu chimwenga. 
JHN.17.12	Tsʼiku zosi zodzokala nao, nidziarinda tʼotʼotʼo kwa widimi wa dzina ronipʼa. Mimi aa osi nidziarinda tʼotʼotʼo ta kʼaphana ta mumwenga yeyaya, ta atsʼiphokala yekala udzambwa undayaya, kwa ta Maandikogo gachimire. 
JHN.17.13	Ela vino ninadza kwako, na ninavoya maneno gaga vivi nicherivyo phapha duniani, kwa ta atʼu aa ahamirwe dza vyo nihamirwavyo mimi. 
JHN.17.14	Aa náasumurira nenoro, nao achiriphokera, na atʼu a dunia adziamena kwakukala, aa tsʼi a dunia dza mimi nirivyo tsʼi wa dunia. 
JHN.17.15	Mimi tsʼi kwamba ninavoya wause phapha duniani, ela ninavoya wamanyirire tʼotʼotʼo na yuyatʼu Mui. 
JHN.17.16	Aa tsʼi a dunia dza mimi nirivyo tsʼi wa dunia. 
JHN.17.17	Dziikire tʼotʼotʼo aa atʼu angu kuchirira ujerio, urio ni nenoro. 
JHN.17.18	Mimi ninaahuma mumu duniani dza viratʼu vyenye vyonihuma uwe duniani, 
JHN.17.19	na mimi mwenye ninadziikatʼo kwa kaziyo tu, kwa dzulu yao, kwa nao adziiketʼo jeri kwa kaziyo tu bahi.”
JHN.17.20	“Baba, ninaavoyera aa atʼu angu, na chisha ninaavoyera ta o anjine ario andanikuluphira kwa neno rondasumurirwa ni aa, 
JHN.17.21	kwamba osini akale chitʼu chimwenga Baba, dza viratʼu uwe urivyo mwangu ndani, na mimi nirivyo mwako ndani. Ninavoya vivyo kwamba akale mwehu ndani, kwa ta atʼu a dunia akuluphire kukala, uwe wánihuma jeri. 
JHN.17.22	Mimi nidziangʼazira o ubomu onipʼa uwe, kwa ta akale chitʼu chimwenga dza mimi na uwe hurivyo chitʼu chimwenga, 
JHN.17.23	mimi nikale mwao ndani, nawe ukale mwangu ndani, kwa ta hosini hukale chitʼu chimwenga kamare, na phapho atʼu a dunia amanye kukala, uwe ndiwe yenihuma, na unaahenza atʼu ao dza vyo unihenzavyo mimi.
JHN.17.24	Baba! Ninahenza o atʼu onipʼa adze akale nami phondakala mimi, kwa ta aone ubomu wangu, ubomu uratʼu onipʼa kwakukala, wánihenza, phokala ta urumwengu kʼaudzangwe kuumbwa. 
JHN.17.25	Baba muhaki, atʼu a dunia kʼaakumanya, ela mino ninakumanya, na aa atʼu angu nao anamanya kukala, ndiwe yenihuma. 
JHN.17.26	Aa atʼu angu náangʼazira uwe u ani, na nindaenderera kuhenda vivyo, kwa ta yo menzwa uriyo nayo kwangu yikale mwao ndani, na kwa ta mimi nami nikale mwao ndani.”
JHN.18.1	Jeso ariphomala kuvoya mavoyo gago, wáuka na anafunzie, achahula detʼe ra Kedironi achenda o upande unjine, kuriko kwákala kuna kadzunda ka mizeituni, na yiye achendaphenya phapho na anafunzie. 
JHN.18.2	Juda, yekala undamuguza Jeso, wákala unakamanya pho karipho kadzunda kako, kwakukala, Jeso wákala achonana na o anafunzie kuko mara kwa mara.
JHN.18.3	Ndo Juda achilongoza gingi ya shikari na arinzi a Hekalu kulaa kwa makuhani abomu, na Afarisayo. Ao ákala ana myundu, magundu, mikalanga, na mataa, na Juda achidza nao vivi ta pho kadzundani.
JHN.18.4	Jeso wákala unagamanya gosi gokala gandamupata. Ndo yo gingi ya shikari na o arinzi ariphofika pho kadzundani, ye achidzilavya achiauza vivi, “Ni ani ye mumutsakulaye?” 
JHN.18.5	O achimuudzidza achimwamba, “Hunamutsakula Jeso muchina Nazareti!” Jeso achiaamba, “Mimi bee, ndimi yiye.” Juda yemuguza Jeso wákala wimire phapho phamwenga nao.
JHN.18.6	Jeso ariphoamba, “Mimi ndimi yiye,” alume átinira nyuma ta achigwa.
JHN.18.7	Jeso achiauza kahiri, “Ni ani ye mumutsakulaye mwi?” O achimuudzidza achimwamba, “Jeso muchina Nazareti mba!” 
JHN.18.8	Jeso achiaamba, “Bee samba nidzimwambira kare mwi kukala, mimi ndimi yiye. Kwa vivyo, muchikala munatsakula mimi, hʼa bee nigwirani mimi kare, ano anjine o aricheni ende vyao.” 
JHN.18.9	Jeso wágomba vivyo kuchimiza garatʼu maneno gokala udzigagomba ukati phokala unavoya kukala, “Náarinda tʼotʼotʼo aa osi onipʼa, ta kʼaphana ta mumwenga yeyaya.”
JHN.18.10	Simoni Pʼetero wákala una upanga. Ndo phapho achiutsomola kare maruru achimutema Maliko muhendikazi wa kuhani mubomu, achimutosa sikirore ra kulume. 
JHN.18.11	Jeso achimwamba Pʼetero, “Hʼai, hʼai, hʼai! Udza upangao mwakwe chowani. Shenene yiyi nápangirwa ni Baba Mulungu, na kʼamwidima kuyiziza yitsʼinipate!”
JHN.18.12	Yiyatʼu gingi ya shikari na mubomu wao na o arinzi a Chiyahudi ámugwira Jeso achimufunga mikowa. 
JHN.18.13	Ariphomala kumufunga mikowa, ámuphirika kwa Anasi kwanza, maana, Anasi wákala ni mutsedzangwa wa Kayafa, yekala ndiye kuhani mubomu mwaka uo. 
JHN.18.14	Kayafa ndiye yekala udziaambira o vilongozi a Ayahudi anjine kukala, ni baha mutʼu mumwenga kufa kwa dzulu ya atʼu osi.
JHN.18.15	Simoni Pʼetero na mwanafunzi munjine ámutuwa Jeso. Yiye mwanafunzi munjine wákala ni musenangwa wa ye kuhani mubomu Anasi. Kwa vivyo, achendahenzezwa kuphenya phamwenga na Jeso ta mo bomani mwa ye kuhani mubomu, 
JHN.18.16	ela Pʼetero ye achisala konze phephi na o muyango. Chidzakoche, ye mwanafunzi yekala ni musenangwa wa ye kuhani mubomu achilaa konze achendamwambira ye musichana yekala unaimirira o muyango, amuhenzeze Pʼetero naye aphenye. Musichana achikubali, achimuvugulira muyango Pʼetero achiphenya ndani. 
JHN.18.17	Ye musichana yekala u muyangoni achimuuza Pʼetero vivi, “Chisha, we ukale kʼu mumwenga wa anafunzi a yuno mutʼu yedzigwirwa?” Pʼetero achimuudzidza achimwamba, “Hʼa-a, tsʼi mumwenga wa anafunzie mino.”
JHN.18.18	Ahendikazi na arinzi ákala akutʼa moho wa makala anaoha kwakukala, kwákala kuna pʼeho. Ndo Pʼetero naye achendaima phapho koha o moho.
JHN.18.19	Mo ndani, ye kuhani mubomu Anasi wáanza kumuuza maswali Jeso dzulu ya anafunzie, na mafunzo gokala ufunza. 
JHN.18.20	Jeso achimuudzidza achimwamba, “Mimi nidzifunza atʼu a dunia jamani, maana, nidzifunza masinagogini, na Hekaluni kʼano nyinji, mutʼu monanamo Ayahudi osi, na hebu tsʼifunzire neno rorosi chisirisiri. 
JHN.18.21	Ndo kwadze sambi, unaniuza kahiri mimi? Uchikala una maswaligo, auze aratʼu nirioafunza. Ao anagamanya goafunza.” 
JHN.18.22	Ariphomarigiza kugomba gago, murinzi mumwenga yekala wimire phephi naye wámupiga ukofi na achimwamba, “Utsʼimuudzidze hivyo kuhani mubomu!” 
JHN.18.23	Jeso achimuudzidza achimwamba, “Mimi nichikala nidzigomba mai, hʼaya gaseme phapha chila mumwenga agasikire! Ela nichikala nidzigomba madzo, heka sambi unanipiga?”
JHN.18.24	Anasi ariphomala kumuuza-uza Jeso, wálagiza aphirikwe kwa kuhani mubomu Kayafa, na kuno ufungwa mikowa vivyo, naye achiphirikwa.
JHN.18.25	Ukati uo, Pʼetero wákala ucheri kwima phapho unaoha moho. Ndo o atʼu okala a phapho achimuuza vivi, “Chisha, we samba u mumwenga wa anafunzi a mutʼu yuno yedzigwirwa?” Pʼetero achigakahala gago achamba, “Tsʼi mumwenga wa anafunzie mino!” 
JHN.18.26	Phapho phákala phana muhendikazi mumwenga wa ye kuhani mubomu Anasi. Yiye wákala ni mubaringwa wa yuyatʼu yetoswa sikiro ni Pʼetero, naye achimuuza achimwamba, “Samba nidzikona u phamwenga naye we kura kadzundani?” 
JHN.18.27	Pʼetero achirema kahiri, na phapho kare jogolo richiika.
JHN.18.28	Jeso ariphophirikwa kwa Kayafa, yiye wámuuza maswali ta pʼeho za kucha. Ndo kunahendawewe, vilongozi a Ayahudi ámuusa Jeso pho pha Kayafa, achimuphirika dzumba ra utawali ra Arumi. Ela o vilongozi a Ayahudi kʼaaphenyere mo ndani ya ro dzumba. Maana, kala áphenya, angari ákahazwa kurya Pʼasaka, kwakukala, angari áambwa tsʼi atakatifu kwa aphenya nyumba ya atʼu ario tsʼi ya Ayahudi. 
JHN.18.29	Ariphokala adzimuhumira Pilato mutʼu akaambirwe dzulu ya Jeso, Pilato wáatuwa ko konze achendaauza vivi, “Mudzikudzamulumbira kwa kosa rani yuno?” 
JHN.18.30	O achimuudzidza achimwamba, “Kala mutʼu yuyu kʼahendere mai, hungari kʼahumurehere kwako.” 
JHN.18.31	Pilato achiaamba, “Hʼa bee achikala wáhenda mai, muhwaleni enye mukamulamule kutuwirizana na shariya yenu.” O Ayahudi achimuudzidza vivi, “Chishariya, siswi kʼahuhenzezwa kunyonga mutʼu.” 
JHN.18.32	(Ayahudi ágomba vivyo kwa achimize gokala gasemwa chimbere ni Jeso dzulu ya vyokala undafa).
JHN.18.33	Pilato achiuya mo ndani ya dzumba ra utawali, na achiaamba o shikari amuphenyeze ye Jeso mo ndani. Ndo kuko achimuuza vivi, “We ndiwe Mufalume wa Ayahudi?” 
JHN.18.34	Jeso achimuudzidza achimwamba, “We go uniuzago ni gako uwe mwenye, hebu we go wáhendaambirwa ni atʼu anjine dzulu yangu?” 
JHN.18.35	Pilato achimuudzidza achimwamba, “Mino ninakuuza nimanye, we nawe unaniuza maswaligo. Kwani mino ni Muyahudi dza uwe? Hebu mino ndimi yekudzakugwira? Atʼuo mwenye na makuhani enu abomu ndio odzikureha phapha. Sambi we nambira, wákosani?” 
JHN.18.36	Jeso achimuudzidza achimwamba, “Ufalume wangu tsʼi wa hipha duniani mino. Kala ufalume wangu ni wa phapha duniani, atʼu angu angari apiga kʼondo kunihehera nitsʼigwirwe, na kuphirikwa kwa abomu a Ayahudi. Ela vino ufalume wangu tsʼi wa hipha duniani!” 
JHN.18.37	Phapho Pilato achimwamba, “Kwa vivyo, we u mufalume?” Jeso achimuudzidza achimwamba, “U muhaki uchinamba ni mufalume. Maana, mino návyalwa kwa gago, na nákudza duniani kudza-aambira atʼu ujeri. Na chila mutʼu ariye ni wa ujeri, unanisikiza.” 
JHN.18.38	Pilato achimwamba, “Ujeri nini?”
JHN.18.38	Pilato ariphomarigiza kugomba gago, wáatuwa kahiri o Ayahudi ko konze ya ro dzumba achenda-aamba, “Mino ninamona mutʼu yuyatʼu kʼana kosa rorosi. 
JHN.18.39	Ela kutuwirizana na ada yenu, ninimuvugulire mufungwa mumwenga ukati wa Pʼasaka. Sambi vino, mukale munanihenza nimuvugulire ye mufalume wa Ayahudi?” 
JHN.18.40	Phapho o atʼu achiudzidza kʼululu achamba, “Hʼa-a, kʼahumwenzi yiye. Sino huvugulire Baraba!” (Baraba wákala ni mumwenga wa chikundi chokala chinahenza chipinduwe sirikali.)
JHN.19.1	Ndo Pilato wámulagizira Jeso ahwalwe na apigwe vibokʼo. 
JHN.19.2	Na shikarie achilinga chiremba cha vitai vya miya, achimuvika chitswani, na achimuvika zurungi ra rangi ya zambarawe. 
JHN.19.3	Achikala anadza achidza pho mbereze na kumwamba, “Hʼa kʼamuna utʼu baba, mufalume wa Ayahudi?!” Chisha amupige makofi.
JHN.19.4	Shikari ariphomala kumupiga, na kumuhenda chinyago Jeso, ámuudza kwa Pilato. Pilato achilaa konze kahiri achiaamba, “Mwi, mino yuyu mutʼu nidzimwamba arehewe phapha phonze mudze mumone, ela manyani kukala, ulamuli wangu ni uo wa kukala, tsʼimona una kosa rorosi.” 
JHN.19.5	Ndo Jeso achilaviwa konze na kuno uvala cho chiremba cha vitai vya miya, na zurungi ra zambarawe. Pilato achiaamba, “Hʼaya hiye ye mutʼu!”
JHN.19.6	Ela o makuhani abomu na arinzi ariphomona tu, ágomba kʼululu achamba, “Muulage kwa kumukotʼa misumari musalabani! Muulage kwa kumukotʼa misumari musalabani!” Pilato achiaamba, “Aa, hʼa hiye, muhwaleni mwimwi enye mukamuulage kwa kumukotʼa misumari musalabani, maana, mino tsʼimona una kosa rorosi.” 
JHN.19.7	O Ayahudi achimuudzidza achimwamba, “Sino hunayo shariya, na kutuwirizana na shariya yiyo, ni seti anyongwe, kwakukala, wádzihenda hangwe ni Mwanangwa wa Mulungu.”
JHN.19.8	Pilato ariphosikira gago, wákaza kuphenywa ni woga muno. 
JHN.19.9	Ndo achiuya mo dzumbani ra utawali, naye achendamuuza Jeso vivi, “Kwani we wálaaphi?” Ela Jeso ye kʼaudzidzire neno rorosi. 
JHN.19.10	Phapho Pilato achimwamba, “Aa, kʼuniudzidza we! Kʼunimanya mino nina widimi wa kukuvugula na kukuricha tsare, na widimi wa kukulavya ukaulagwe kwa kukotʼwa misumari musalabani?” 
JHN.19.11	Jeso achimuudzidza achimwamba, “Kʼungakalire na widimi wowosi kamare dzulu yangu kala kʼuhewerwe kulaa dzulu. Kwa vivyo, yenilavya kwako, bee una dambi bomu kukuchira.”
JHN.19.12	Pilato ariphosikira gago, wáheza kutsakula chila njira ya kumurichira tsare Jeso. Ela Ayahudi o achimwamba, “Uchimurichira tsare mutʼu yiye, bee undakala u mudawa wa Kaisari. Maana, chila mutʼu adzihendaye kukala, ni mufalume dza yiye, bee ni kukala unamupinga Kaisari!” 
JHN.19.13	Ndo sambi Pilato ariphosikira maneno gago, achimulavya Jeso konze, achisagala chihi cha ulamuli, phatʼu phaihiwapho “Phatʼu pha Mawe,” hebu “Gabata” kwa Chiburania.
JHN.19.14	Dzuwa rákala ri vitswani, na atʼu ákala anadzibambanya, maana, Sabato ya tsʼikukʼuu ya Pʼasaka yákala yindaanza dziloniye. Ndo Pilato achiaamba Ayahudi vivi, “Hʼaya hiye mufalume wenu!” 
JHN.19.15	O achigomba kʼululu achamba, “Muuse yiye! Muuse yiye! Na muulage kwa kumukotʼa misumari musalabani!” Pilato achiauza vivi, “Vidze, vivi bee munahenza nimuulage kwa kumukotʼa misumari musalabani mufalume wenu?” Makuhani abomu achimuudzidza achimwamba, “Sino kʼahuna mufalume munjine ta ni Kaisari tu!”
JHN.19.16	Ndo Pilato achimulavya Jeso kwao, kwa akaulagwe kwa kukotʼwa misumari musalabani.
JHN.19.16	Ndo shikari achimulongoza Jeso, 
JHN.19.17	na yiye achilaa phapho na kuno utsukula musalabawe mwenye. Achenda naye vivi ta phatʼu phaihiwapho “Phatʼu pha Muma wa Chitswa” (ambapho phaihiwa “Goligota” kwa Chiburania). 
JHN.19.18	Phapho ndipho ariphomuulaga Jeso kwa kumukotʼa misumari musalabani, na atʼu anjine airi: mumwenga mukonowe wa kulume na munjine mukonowe wa kotsʼo, Jeso ye achikala u pho kati-kati yao. 
JHN.19.19	Ndo Pilato wákala udzandika dzina ra cheo chibaoni, na achamba chikakotʼwe pho dzulu-dzulu ya o musalaba wa Jeso. Dzina ra cheo riro rákala ni, “
JHN.19.20	Ayahudi anji árisoma ro dzina ra cheo rokala ridzandikwa phapho, kwakukala, phatʼu phapho aripho Jeso wákotʼwa misumari musalabani, phákala ni phephi na o mudzi. Na chisha, rákala ridzandikwa kwa viryomo vihahu, Chiburania, Chilatini na Chiyunani. 
JHN.19.21	Ndo makuhani abomu achimwamba Pilato, “Rigaluze riro kulaa, ‘Mufalume wa Ayahudi’ rikale, ‘Mutʼu yuyu wádzamba, ni Mufalume wa Ayahudi.’ ” 
JHN.19.22	Pilato achiudzidza achamba, “Vyodzandika mimi ni vivyo, kʼavigaluzwa!” 
JHN.19.23	Shikari ariphomukotʼa misumari Jeso musalabani, áhwala mavaloge achigavya mafungu mane, fungu kwa chila shikari. Na árihwala ta zurungire naro, ririro rákala rishonwa phyululu. 
JHN.19.24	Ndo o shikari achambana, “Nahutsʼirahuleni riri zurungi, ela nahuripigireni kʼura ya kʼamari hulole kumba ni ani yendaripata.” Neno riro ráhendeka kwa richimize Andiko ra Mulungu rambaro,
JHN.19.24	“Ágavyana mavalo gangu,
JHN.19.24	na ta zurungi rangu achiripigira kʼura ya kʼamari.”
JHN.19.24	Na vivi ndivyo vyohenda o shikari.
JHN.19.25+JHN.19.26	Atʼu okala aimire phephi na o musalaba wa Jeso ukati phokala o shikari anagavyana zo nguwo, ákala ni ameye, chaneye, Maryamu mukaza Kileopa, Maryamu muchina Magidala na mwanafunzi yekala unamuhenza muno. Jeso ariphomona ameye wimire phapho phephi na ye mwanafunzi yekala unamuhenza muno, wámwamba ameye vivi, “Sirikisa mayo! Yiye ni mwanao.” 
JHN.19.27	Chisha, achimugalukira ye mwanafunzi achimwamba, “Sirikisa dede, yiye ni ameyo.” Na kulaira phapho, ye mwanafunzi wámuhwala ameye Jeso achendasagala naye kwakwe.
JHN.19.29	Phapho phákala phana bakuli ra divai ya ngwadu. Shikari mumwenga achivika kasiku ka godoro mo divaini na tsʼa ya datʼa ra mwanzi, chisha achimulambisa Jeso. 
JHN.19.30	Jeso ariphomiza yo divai ya ngwadu wáamba, “Nidziyimala kazi yangu vivi!” Ndo achivumbamisa usowe, achitosa rohoye.
JHN.19.31	Tsʼiku yiyo yákala ni ya kudzibambanya, kwa ta dziloniye atʼu aanze Sabato ya tsʼikukʼuu ya Pʼasaka. Ndo o abomu a Ayahudi ámuvoya ruhusa Pilato aahume shikarie akaavunze magulu o atʼu okala akotʼwa misumari misalabani, kwa afe maruru, na auswe pho misalabani. Ao ámuvoya ahende vivyo kwakukala, ákala kʼaaenzi o atʼu akale pho misalabani ta Sabato, na Sabato yiyo yákala yindakala bomu.
JHN.19.32	Ndo o shikari achendagavunza go magulu ga o atʼu airi okala akotʼwa misumari musalabani dza Jeso. 
JHN.19.33	Ela ariphomufikira Jeso, ámona udzefa kare, na kwa vivyo, kʼaamuvunzire magulu. 
JHN.19.34	Ela shikari mumwenga achimudunga fumo ra mbavuni, na phapho kare milatso na madzi vichilaa. 
JHN.19.35	(Yegaona gago, unalavya ushaidiwe, na ushudawe ni wa jeri na ye mwenye unamanya unagomba ujeri, kwa ta mwimwi namwi mukuluphire.) 
JHN.19.36	Maana, maneno gago gáhendeka kwa gachimize Andiko rambaro, “Kʼaphana ta musozawe umwenga ondavunzwa.” 
JHN.19.37	Na chisha, kwa ta gachimize Andiko rinjine rambaro, “Andamulola yedzimudunga fumo.”
JHN.19.38	Gariphosira gago, mutʼu mumwenga aihiwaye Jesefu muchina Arimataya wákwendamuvoya ruhusa Pilato ya kuluhwala lufu lwa Jeso akaluzike. Jesefu wákala ni mwanafunzi wa Jeso, ela wákala u chisirisiri kwa kogopha vilongozi a Ayahudi. Pilato achimuhenzeza, naye achendaluhwala lo lufu lwa Jeso. 
JHN.19.39	Nikodemo naye, ariye pho mwanzo wákala ukwenda kwa Jeso na usiku, wákwenda phamwenga na ye Jesefu, na yiye wátsukula mutsanganyiko wa udi na ubani, wa kʼilo mirongo mihahu (30). 
JHN.19.40+JHN.19.41	Phatʼu phapho aripho Jeso wáulagwa, phákala phana kadzunda, na pho kadzundani phákala phana mbira mbiphya yokala yitsongwa dziweni, na kʼayidzangwe kuzikwa mutʼu. Ndo ao ariphohwala lo lufu lwa Jeso, áluvika sanza ya kitani, na o udi na ubani achiutiya mumo kutuwirizana na maziko ga Chiyahudi. 
JHN.19.42	Na achimuzika Jeso phapho kwakukala, Sabato yiyo ya tsʼikukʼuu ya Pʼasaka, yákala yi phephi na kwanza, na kamare kwahivira mbira yiyo yákala yi phephi kare.
JHN.20.1	Ziriphochira tsʼiku mbiiri bada ya kuzikwa kwa Jeso, yákala ni tsʼiku ya mwanzo wa juma ra Ayahudi.
JHN.20.2	Ndo achikaza mairo achenda kwa Simoni Pʼetero na yuyatʼu mwanafunzi munjine yekala achihenzwa ni Jeso muno. Achenda-aambira kukala, “Adzilulavya mo mbirani lo lufu lwa Bwana, na kʼahumanya kodzokwendalwika.”
JHN.20.3	Pʼetero na ye mwanafunzi munjine achilaa, na achikazira kwenda ko mbirani. 
JHN.20.4	Osi airi ákaza mairo, ela ye mwanafunzi munjine wákala wa mbere ta ko mbirani. 
JHN.20.5	Ariphofika, wávumbama achitsungurira ko ndani, achona yiyatʼu sanza ya kitani, ela kʼaphenyere mo ndani. 
JHN.20.6	Simoni Pʼetero ye, yekala u nyumaze ariphofika tu, achiphenya kare mo mbirani, na achona yo sanza yi mumo, 
JHN.20.7	na cho chidemu chokala chifungirwa Jeso chitswani. Chicho chidemu chákala kʼachi phamwenga na yo sanza, ela chákala chikunzwa, na chidziikwa kʼanda hicheye. 
JHN.20.8	Ndo ye mwanafunzi munjine yefika pho mbirani na chimbere, achiphenya mo mbirani naye, achona na achikuluphira. 
JHN.20.9	(Maana, ta phapho, o ákala kʼaadzangwe kumanya kulaa mo Maandikoni kukala, ni seti afufuke kulaa kuzimu.)
JHN.20.10	Ndo o anafunzi airi achikulaa kuko, achiuya kwao midzini.
JHN.20.11	Ela Maryamu ye wáima konze ya yo mbira achikala unarira. Chisha, achivumbama na kuno unarira vivyo, achitsungurira mo mbirani, 
JHN.20.12	na achona malaika airi a Mulungu okala ana mavalo meruphe asegere pholazwa lufu lwa Jeso, mumwenga upande wa chitswani, na ye munjine upande wa maguluni. 
JHN.20.13	Ao malaika achimuuza vivi, “Urizwa nini mayo?” Maryamu achiaudzidza achiaamba, “Aa, nirizwa ni kukala adziluhwala lufu lwa Bwana wangu, na ta tsʼimanya kodzokwendalwika.” 
JHN.20.14	Unamarigiza kugomba gago, wágaluka na achona mutʼu wimire phapho, ela kʼamumanyire kukala ni Jeso. 
JHN.20.15	Jeso achimuuza vivi, “Urizwa nini mayo? Na ni ani ye umutsakulaye?” Maryamu achona kukala, yiye ni mutsunzi wa pho kadzundani. Ndo achimwamba, “Mutumiangwa, uchikala ndiwe yedziluhwala, nambira kodzokwendalwika nikaluhwale.” 
JHN.20.16	Jeso achimwiha, “Maryamu!” Naye Maryamu achigaluka, na achigomba kwa Chiburania achamba, “Raboni!” yaani “Mwalimu!” 
JHN.20.17	Jeso achimwamba “Richa kunigwira, maana, mimi tsʼenda dzulu kwa Baba Mulungu vivi kare. Ela enda ko kwa enehu uka-aambire kukala, ‘Ni phephi na kwenda dzulu kwa Baba, ariye ni Abayenu ta mwimwi, kwa Mulungu wangu, ariye ni Mulungu wenu ta mwimwi.’ ”
JHN.20.18	Ndo Maryamu muchina Magidala achenda-aambira aratʼu anafunzi kukala, “Asenani, mimi nidzimona ye Bwana!” Na chisha achiapʼa o udzumbewe.
JHN.20.19	Tsʼiku yiyo ya kwanza ya ro juma bee dziloni ya kausiku, anafunzi a Jeso ákala arundikana nyumbani, na kuno nyuvi zisindikwa kwakukala, ákala ni aoga na vilongozi a Ayahudi. Ndo achihendamona Jeso wimire kati-kati yao kare tu, na achiaamba, “Enehu, kalani na reri!” 
JHN.20.20	Ariphomarigiza mulamuso uo, wáaonyesa maganjage, na pho mbavuni kwa amumanye kukala ndiye. Ndo ao anafunzi achihamirwa muno kwa kumona Bwana.
JHN.20.21	Jeso achiaamba vivi kahiri, “Kalani na reri! Mimi ninamuhuma dza viratʼu Baba Mulungu arivyonihuma.” 
JHN.20.22	Na ariphogomba gago, wáavivira pʼumuzi, na achiaamba, “Phokerani Roho wa Mulungu. 
JHN.20.23	Muchisamehe dambi za mutʼu yeyosi, zizo zisamehewa, na yeyosi ariye dambize kʼamuzisamehe, zizo kʼazisamehewa.”
JHN.20.24	Tʼomasi, mumwenga wa aratʼu kumi na airi, (ariye wihiwa Pʼatsa), wákala kʼapho ukati Jeso ariphoalairira aratʼu anzie. 
JHN.20.25	Ndo Tʼomasi ariphouya, aratʼu anafunzi anzie ámwamba, “Aa! Tʼomasi, siswi hudzimona Bwana!” Ela Tʼomasi achiaudzidza achiaamba, “Mwi asena, mino bee paka nihendemona ye Jeso mwenye, na ta nimukumbe mo mwakwe maganjani mokotʼwa misumari, na pho phakwe mbavuni phodungwa fumo, hʼaya ndo nikuluphire. Ela photsʼikala vivyo, hʼa-a tsʼindakuluphira mino.”
JHN.20.26	Yiriphofika tsʼiku ya nane, ao anafunzi a Jeso ákala arundikana phamwenga kahiri mo ndani, na Tʼomasi wákala u mumo tsʼiku yiyo. Nyuvi zákala zifungwa vivyo, ela achihendamona Jeso u kati-kati yao kare kahiri, na achiaamba, “Enehu, kalani na reri!” 
JHN.20.27	Chisha achimwamba Tʼomasi, “Tʼomasi, bandika chalacho mumu mwangu maganjani mokotʼwa misumari, chisha golosa mukonoo ubandike phano mbavuni phodungwa fumo. Na richa kura kutsʼakuluphirako, ukuluphire!” 
JHN.20.28	Tʼomasi achiudzidza achamba, “Aa! Bwana wangu na Mulungu wangu!” 
JHN.20.29	Jeso achimwamba, “Ii, udzikuluphira vino kwakukala, udzinona? Bee, baha o akuluphirao photsʼi kona.”
JHN.20.30	Jeso wáhenda dalili za kwangalaza zinjine nyinji mbere zehu siswi anafunzie, zirizo kʼazandikirwe mumu chitabuni. 
JHN.20.31	Ela gaga gadzandikwa kwa ta mukuluphire kukala Jeso ndiye ye Kʼirisito, Mwanangwa wa Mulungu, na kwa kukuluphira, mupate uzima uphya wa kare na kare kwa dzinare.
JHN.21.1	Gariphochira gago, Jeso wáalairira kahiri o anafunzie ko kʼanda-kʼanda ya ziya ra Tʼiberiya,
JHN.21.2	Simoni Pʼetero, Tʼomasi aihiwaye Pʼatsa, Natanieli muchina Kana ko jimbo ra Galilaya, Johana na Jakobo anangwa a Zebedayo, na anafunzi anjine airi, ákala osini a phamwenga. 
JHN.21.3	Simoni Pʼetero ndiyeanza kwamba, “Ninenda nikavuwe asena,” na o anzie achamba, “Ta siswi hundakutuwa.” Ndo phapho achilaa achendaphenya mashuwani, ela usiku uo wosi kʼaagwirire chitʼu.
JHN.21.4	Phokala kunahendawewe, Jeso wákala wimire kʼanda-kʼanda ya ro ziya, ela o anafunzi kʼaamumanyire kukala ndiye. 
JHN.21.5	Ndo Jeso achiaamba, “Vidze anangu, kʼamudzangwe kugwira ta beshe mwenga?” O achimuudzidza achimwamba, “Ngʼo! Kʼahudzangwe kugwira ta mwenga.” 
JHN.21.6	Phapho Jeso achiaamba, “Tsuphani nyavu mukono wa kurya wa mashuwa, namwi mundagwira mabeshe.” Ndo achitsupha nyavu yao dza vyoambwa, na achigwira mabeshe manji muno ta kʼaaidimire kuyivuha na kuyitiya ndani yo nyavu. 
JHN.21.7	Phapho yuyatʼu mwanafunzi yekala achihenzwa ni Jeso muno achimwamba Pʼetero, “Ni Bwana!” Simoni Pʼetero ariphosikira vya kukala ni Bwana, wádzifunga zurungire (kwakukala, wákala udzirivula), na achitinira mo madzini. 
JHN.21.8	Ela o anafunzi anjine ásala mo mashuwani, na achiyivuha pʼorepʼore yo nyavu yokala yi tele mabeshe, maana, ákala kʼaa kure na ko konze ya madzi, ta phákala ni phatʼu phafikapho nyago gana (100).
JHN.21.9	Aripholaa mo madzini, áona moho wa makala ukutʼwa ta mibano ya mabeshe yinakangwa phapho, na mukahe. 
JHN.21.10	Jeso achiaamba, “Rehani mabeshe machache ga godzogagwira.”
JHN.21.11	Ndo Simoni Pʼetero achiphenya mashuwani, na achiyivuha yo nyavu ta ko kʼanda-kʼanda, na yákala yidziudzala mabeshe mabomu, mabeshe gana mwenga na mirongo mitsano na mahahu (153). Na ta garipho go mabeshe gákala ni manji mo nyavuni, ela kʼayikakatʼikire. 
JHN.21.12	Jeso achiaamba, “Nzoni mufungule.” Phapho, o anafunzi osi ámumanya kukala ni Bwana, na kwa vivyo, kʼaphana ta mumwenga kati yao yemuuza, “We u ani?” 
JHN.21.13	Jeso achiuhwala o mukahe achiagavya, na achihwala go mabeshe nago achiagavya vivyo.
JHN.21.14	Lulu lwákala ni lwa hahu lwa Jeso kwalairira anafunzie pho ariphofufuka kulaa kuzimu.
JHN.21.15	Ariphomala kufungula, Jeso wámuuza Simoni Pʼetero vivi, “Simoni, mwana wa Johana! Ukale uwe unanihenza muno mimi kuchira aa?” Pʼetero achimuudzidza achimwamba, “Ehʼe Bwana, mba ta uwe unamanya kukala, mimi ninakuhenza.” Jeso achimwamba, “Hʼa bee risa anagonzi angu.” 
JHN.21.16	Achimuuza lwa phiri, “Simoni, mwana wa Johana! Ukale unanihenza uwe?” Pʼetero achimuudzidza achimwamba, “Ehʼe Bwana, mba ta uwe unamanya kukala, mimi ninakuhenza.” Jeso achimwamba, “Garorome magonzi gangu bee.” 
JHN.21.17	Chisha achimuuza lwa hahu, “Simoni, mwana wa Johana! Unanihenza jeri uwe mimi?” Phapho Pʼetero achishononeka kwakukala, Jeso wámuuza lwa hahu: “Unanihenza jeri uwe mimi?” Na achimwamba, “Bwana, uwe unamanya gosi. Uwe unamanya kukala, mimi ninakuhenza.” Jeso achimwamba, “Hʼa bee risa magonzi gangu. 
JHN.21.18	Na ninakwambira jeri-jeri, uwe phokala u mutumia murika, wákala uchidzivika nguwo mwenye, na kwenda kwako uhenzako. Ela uchitumia, undakudzagolosa mikonoyo, na mutʼu akufunge mikowa na akuphirike kutʼu kotsʼokuhenza.” 
JHN.21.19	(Jeso wágomba vivyo, kusema vyokala Pʼetero undafa kwa angʼaze ubomu wa Mulungu.) Ariphomala kugomba gago achimwamba, “Hʼa bee nituwa.”
JHN.21.21	Ndo Pʼetero ariphomona unaatuwa, wámuuza Jeso vivi, “Bwana, vidze yuya?” 
JHN.21.22	Jeso achimuudzidza achimwamba, “Hʼa nichikala ninamuhenza asale ta phondauya, ni gako go? Uwe nituwa mimi tu.” 
JHN.21.23	Ndo nguma zichigotʼa kati ya akuluphiri kukala, mwanafunzi yiye kʼandafa. Ela Jeso wákala kʼagombere na Pʼetero kukala kʼandafa. Ye wáamba, “Hʼa nichikala ninamuhenza asale ta phondauya, ni gako go?”
JHN.21.24	Mwanafunzi yiye bee wágaona na matsoge mwenye gago, na ndiye agashuhudiyaye na kugaandika, na hunamanya kukala ushudawe ni wa jeri.
JHN.21.25	Kuna maneno manjine manji gohendwa ni Bwana Jeso, garigo kala gáandikwa gosi kutuwirizana, bee ninaona ta yo dunia yenye yingari kutsʼagotʼa kuviika vitabu virivyo vingari kwandikwa.
ACT.1.2	ta tsʼiku ariphohwalwa kwenda dzulu mulunguni. Yiye phokala kʼadzangwe kuhwalwa kwenda dzulu mulunguni, aratʼu ahumwae a widimi okala udziatsagula, wáapʼa malagizo kuchirira Roho wa Mulungu. 
ACT.1.3	Na Jeso ariphoturiswa ta kuulagwa, wáfufuka na achialairira o ahumwae kʼano nyinji kwa tsʼiku mirongo mine (40), kwa njira zoonyesa lwazu kamare kukala, wákala u moyo. Ao ahumwae ámona, naye achigomba nao dzulu ya Ufalume wa Mulungu. 
ACT.1.4	Tsʼiku mwenga, yiye na ao ahumwae ákala adzonana phamwenga, na achiaamba vivi, “Mwimwi tsʼiukeni phapha Jerusalemu. Tarizani vivi ta mupate ye Mwavizi yelagwa ni Baba Mulungu, ariye ni yemwambira kare dzuluye. 
ACT.1.5	Mwimwi munamanya kukala, Johana wábatiza na madzi, ela zichichira tsʼiku chʼachʼe, mwimwi mundakudzabatizwa na Roho wa Mulungu.”
ACT.1.6	Tsʼiku yinjine, Jeso wáonana na o ahumwae a widimi, nao achimuuza vivi, “Vidze Bwana, ukale vino ndipho o ufalume undawudza kwa Aiziraeli?” 
ACT.1.7	Ela Jeso ye achiaudzidza achiaamba, “Mwimwi tsʼi kazi yenu kumanya gandakala rini maneno gago. Ukati na virimo vya maneno gago, u tsʼini ya widimi wa Baba. 
ACT.1.8	Ela ye Roho wa Mulungu achimudzira na kuhurira dzulu-dzulu ya chila mumwenga wenu, mundahenda widimi. Na phapho, mundashuhudiya dzulu yangu phapha Jerusalemu, Judea na Samariya kosi, na ta duniani kosi.”
ACT.1.10	Ela Jeso vyokala uchira mainguni unenda dzulu, o áenderera kulola ko dzulu vivyo. Ndo phapho kare pháchidza alume
ACT.1.11	Na achiauza vivi, “Mwi achina Galilaya! Kwadze mwimire phano na kuno munalola dzulu mulunguni? Bee manyani kukala, Jeso uhwalwa akenda dzulu mulunguni. Ela undauya chivyodzimona unenda ko dzulu mulunguni.”
ACT.1.12	Jeso ariphohwalwa kwenda dzulu mulunguni, anafunzie áuya Jerusalemu kulaa ko mulima wa Mizeituni, urio u phephi na pho Jerusalemu, phatʼu pharipho phanafika kʼilomita mwenga.
ACT.1.13	Ao ariphofika pho mudzini, ákwera gorofani, achendaphenya mo chumbani mokala achisagala. Ao ákala ni Pʼetero, Johana, Jakobo na Andireya, Filipu na Tʼomasi, Batolomayo na Matayo, Jakobo wa Alifayo, Simoni yekala achiihiwa Zelote, na Juda wa Jakobo. 
ACT.1.14	Na ao osi áenderera kugwirana chivimwenga, na ákala achivoya na lengo mwenga phamwenga na achetʼu fulani, Maryamu ameye Jeso, phamwenga na nduguze Jeso a chilume nao.
ACT.1.15	Tsʼiku mwenga, kwákala monano wa akuluphiri okala anafika gana mwenga na mirongo miiri (120). Ndo Pʼetero wáima mbere zao na 
ACT.1.16+ACT.1.17	achamba, “Akuluphiri asena, pʼindi Daudi wálongozwa ni Roho wa Mulungu, achisema chimbere maneno gokala gandamugwira Juda, na gago gákala ni seti gachimire. Juda wákala ni mumwenga wehu, maana, yiye wátsagulwa huhendeni kazi phamwenga. Ela yiye wákudzagaluka, achialongoza atʼu achimugwira Jeso.”
ACT.1.19	Chila mutʼu phapha Jerusalemu wágasikira maneno gago. Kwa vivyo, chicho chiwanja chichihewa dzina ra “Akelidama” kwa chiryomo chigombwacho phapha, na manaye ni, “Chiwanja cha Milatso.”) 
ACT.1.20	Maana, ye Daudi mo Zaburini wáandika vivi,
ACT.1.20	“Phakwe mudzini naphatsamwe,
ACT.1.20	Phapho naphatsʼisagalwe ni mutʼu yeyosi.”
ACT.1.20	Na chisha, mumo vivyo, wáandika vivi,
ACT.1.20	“Nafasiye ya kazi, nayihwalwe ni mutʼu munjine.”
ACT.1.23	Ndo o akuluphiri achihadza atʼu airi. Wa kwanza wákala ni Jesefu yekala achiihiwa Barisaba, na dzinare rinjine rákala ni Jusito. Na wa phiri wákala ni Matiya. 
ACT.1.24	Ariphogahadza go madzina, ávoya vivi, “Bwana, uwe unamanya maazo ga chila mutʼu. Ndo hunakuvoya uhufunulire kumba ni yuphiye kati ya aa atʼu airi, uriye wámutsagula 
ACT.1.25	akale muhumwao wa widimi. Mutʼu yiye niahwale nafasi yorichwa ni Juda, yekwenda ko kutʼu kokala unawirya kukala.” 
ACT.1.26	Ndo phapho achipiga kʼura ya kʼamari, na kʼura yichimugwerera Matiya, na yiye achigwirikana na o ahumwa a Jeso a widimi kumi na mumwenga.
ACT.2.2	Enye phokala a phapho, phapho kare phávuma utʼu dza vuto kulaa mulunguni, na muvumo uo uchenda udzala yo nyumba yosi yokala asegere. 
ACT.2.3	Chisha, o akuluphiri achona vitʼu dza luchemi lwa moho, luchitsamuka na kuhurira dzulu-dzulu ya chila mumwenga wao. 
ACT.2.4	Osi achiudzalwa ni Roho wa Mulungu, na achanza kugomba viryomo vinjine vyoidimiswa ni ye Roho wa Mulungu.
ACT.2.5	Phapho Jerusalemu, phákala phanasagala Ayahudi kulaa chila itsʼi phapha duniani, na ao ákala anamukuluphira Mulungu. 
ACT.2.6	Ndo ao ariphosikira kʼululu zizo, anji ákwenda, achendarundikana phapho. Ela achangalala muno, kwakukala, ao chila mumwenga wásikira chiryomoche chinagombwa ni o akuluphiri. 
ACT.2.7	Ndo ao áangalala na achimaka achamba, “Aa! O atʼu hwasikirao anagomba, samba osi ni achina Galilaya? 
ACT.2.8	Ndo vidzanzadze ta vino chila mumwenga wehu unasikira chiryomoche agombacho chinagombwa ni ao? 
ACT.2.9	Phapha anjine ehu ni achina Pʼariti, anjine ni achina Medi na Elami, anjine ni achina Mesopotamia, anjine ni achina Judea, anjine ni achina Kapadokiya, anjine ni achina Pʼonito na Asiya, 
ACT.2.10	anjine ni achina Furugiya na Pʼamufuliya, anjine ni achina Misiri na pʼande za Libiya phephi na Kurene, na anjine ni ajeni kulaa Rumi. 
ACT.2.11	Anjine ni Ayahudi chihumbo, na anjine ni atʼu ohendaphenya dini ya Chiyahudi. Na anjine o, álaa Kirete na Warabuni. Ela, heka chila mumwenga wehu unaasikira anagomba maneno mabomu ga Mulungu kwa chiryomoche mwenye!?” 
ACT.2.12	Ao áangalala na achiyugika muno ta achiuzana vivi, “Uu! Ni maneno gani gano?” 
ACT.2.13	Ela anjine achiaphurya o akuluphiri achamba, “Atʼu aa akola!”
ACT.2.14	Pʼetero ariphoona o atʼu ákala anayugika, wázuka phamwenga na aratʼu ahumwa anzie kumi na mumwenga, achisumiza na achanza kwasumurira udzumbe o atʼu kwa laka ra dzulu. Yiye wá-aamba, “Ayahudi asena na anjine mosi musagalao phapha Jerusalemu, imani nimungʼazire gaga, na bee, gasirikiseni tʼotʼotʼo gondamwambira. 
ACT.2.15	Atʼu aa kʼaakolere dza vyo mwazavyo, maana, vivi bee ta ni saa tʼahu za chiramuko. 
ACT.2.16	Ndo ujeri ni kwamba, garatʼu maneno gogombwa pʼindi ni mugomvi wa Mulungu Joeli, vivi ganaanza kuchimira. 
ACT.2.17	Joeli wáamba,
ACT.2.17	‘Bwana Mulungu unaamba kukala,
ACT.2.17	“Tsʼiku za musindikizo wa urumwengu,
ACT.2.17	atʼu osi nindaaudzaza Roho wangu.
ACT.2.17	Ndo ana enu a chiche na a chilume, andasema udzumbe wangu.
ACT.2.17	Atumia enu murika andaona maono,
ACT.2.17	na atumia enu andaloheswa.
ACT.2.18	Ahendikazi angu nao, ache kwa alume,
ACT.2.18	nindaaudzaza Roho wangu tsʼiku zizo,
ACT.2.18	na ao andasema udzumbe wangu.
ACT.2.19	Nindahenda mautʼu-mautʼu ga kwangalaza ko mbinguni,
ACT.2.19	na phapha duniani, nindahenda dalili za kwangalaza.
ACT.2.19	Kuko kundakala milatso,
ACT.2.19	na kundakala na moho ondolavya mosi ta kukale gigigi.
ACT.2.20	Dzuwa rindagwirwa ta kuhende dziza,
ACT.2.20	na mwezi nao undagwirwa ta kukale dododo dza milatso,
ACT.2.20	ndipho yifike yo tsʼiku bomu,
ACT.2.20	yiriyo Mimi Bwana Mulungu, nindakudzaalamula atʼu osi.
ACT.2.21	Ndo chila yendamuvoya Bwana,
ACT.2.21	Bwana undamutivya.” ’ ”
ACT.2.22	Pʼetero wáenderera kugomba achamba, “Bee kʼamona Aiziraeli asena, vivi ninamwambira maneno dzulu ya Jeso muchina Nazareti, na gago gasirikiseni tʼotʼotʼo vivyo. Mwimwi enye munamanya kukala, ye Jeso muchina Nazareti wáfunulwa kwenu ni Mulungu kukala, una widimi wa chimulungu kuchirira vyo vilinge, mautʼu-mautʼu ga kwangalaza na dalili, virivyo Mulungu wávihenda kati yenu kuchirira yiye. 
ACT.2.23	Jeso wálaviwa ni Mulungu achidza kwenu, na mwimwi namwi muchimulavya kwa atʼu ai, na phapho muchimuhenda aulagwe kwa kukotʼwa misumari musalabani, maana, vivyo ndivyo vyokala Mulungu upanga, na udzamula kare. 
ACT.2.24	Ela Mulungu wámuvugula Jeso minyororo ya chifo kwa kumufufula kulaa kuzimu, maana, vyákala kʼaviidimikika kukala, chifo chenderere kumufunga. 
ACT.2.25	Maana, ta Daudi wágomba vivi dzuluye,
ACT.2.25	‘Ninamanya kukala, Bwana ukati wosi u mbere zangu,
ACT.2.25	na u mukono wangu wa kulume.
ACT.2.25	Kwa vivyo, tsʼindayugika kwa gago.
ACT.2.26	Gago gananihamira,
ACT.2.26	na chisha, ninapiga njerejere kwa raha.
ACT.2.26	Mimi ta niripho nindafa,
ACT.2.26	ela ninalolera kukala, nindakala na uzima uphya.
ACT.2.27	Maana, roho yangu kʼundayiricha kuzimu,
ACT.2.27	hebu lufu lwa mimi mutakatifuo, kʼundariricha role mbirani.
ACT.2.28	Uwe udzinifunulira njira zifisazo uzimani,
ACT.2.28	na unanihenda nihamirwe muno, kwakukala, u phamwenga nami.’
ACT.2.29	“Enehu, mimi ninamwambira na kanuni dzulu ya maneno gomugwira mukare wehu Daudi. Yiye wáfa na achizikwa, na mbiraye yi phapha phehu ta rero. 
ACT.2.30	Ela yiye wákala ni mugomvi wa Mulungu, na kwa vivyo, wákala unachimanya cho chilagane chokala ulagwa ni Mulungu. Mulungu wákala ulapha kukala, yiye Daudi achifa, undamuhenda mutʼu mumwenga wa mudzunguwe ye Daudi, akale mutawali dza yiye vyokala. 
ACT.2.31	Na chisha, Daudi wáfunulirwa chimbere maneno gokala gandahendwa ni Mulungu. Na kwa vivyo, achigomba dzulu ya kufufulwa kwa ye Kʼirisito pho ukati ariphoamba kukala, yiye kʼarichirwe kuzimu, na hebu lufulwe kʼarolere mbirani. 
ACT.2.32	Ndo asena, Mulungu wámufufula jeri yiye Jeso ta siswi hosi, hu mashaidi ga lairiro riro. 
ACT.2.33	Chisha, yiye Jeso wáhwalwa achenda mulunguni achendasagala mukono wa kulume wa Abaye Mulungu, na achihewa Roho wa Mulungu dza vyokala ulagwa. Ndo Jeso naye udzihutserezera ye Roho wa Mulungu. Kwa vivyo, gaga mugaonago na kugasikira, ganahendwa kwakukala, ye Roho wa Mulungu udzihutsererera. 
ACT.2.34	Daudi kʼahwalirwe akenda dzulu mulunguni chimwiri dza Jeso. Kwa vivyo, yiye ariphoamba,
ACT.2.34	‘Bwana Mulungu wámwamba Bwana wangu,
ACT.2.34	“Sagala upande wangu wa kulume hutawale phamwenga,
ACT.2.34	ta phondaarimira adawao,
ACT.2.35	na niaike tsʼini za ufalumeo,” ’
ACT.2.35	“wákala kʼadzihadza yiye mwenye.
ACT.2.36	“Ndo mwimwi na Aiziraeli anjine osi, nimumanye na mukubali kukala, yiye Jeso muriyemuulaga kwa kumukotʼa misumari musalabani, vivi Mulungu wámwika akale Bwana, na ye Kʼirisito!”
ACT.2.37	O atʼu ariphosikira gago, ádzuta ta achimuuza Pʼetero na o ahumwa anzie vivi, “Hʼa bee sambi huhendedze enehu?” 
ACT.2.38	Pʼetero achiaudzidza achiaamba, “Atyani, na chila mumwenga wenu abatizwe kwa dzina ra Jeso Kʼirisito, kwa ta mupate kusamehewa madambi genu, na phapho muphokere Roho wa Mulungu dza manoso. 
ACT.2.39	Yiye Roho wa Mulungu ndiye yelagwa mwimwi na atʼu a mudzungu wenu, na atʼu osi phapha duniani, ario Bwana Mulungu wehu undaaiha kwakwe.” 
ACT.2.40	Pʼetero wáenderera kwaambira manji ga kwakanya, na achiavoya achiaamba, “Mwimwi tiyani, mutsʼigwirwe ni gondachigwira chichi chivyazi chii chotsʼikuluphira!” 
ACT.2.41	Tsʼiku yiyo, atʼu atapirao helufu tʼahu (3,000) ákuluphira udzumbewe, achibatizwa na ao achigwirikana na o akuluphiri.
ACT.2.42	Ao osi ákala achidzilavya kufunzwa ni o ahumwa a Jeso a widimi, ákala achikala na ushirika, kurya phamwenga, na kuvoya phamwenga.
ACT.2.43	Ahumwa a Jeso a widimi áenderera kuhenda mautʼu-mautʼu ga kwangalaza na dalili nyinji, na gago gachimuhenda chila mutʼu amogophe Mulungu muno. 
ACT.2.44	Akuluphiri osi áenderera kukala chitʼu chimwenga, na miyo yao nayo, ákala ahumira chivimwenga. 
ACT.2.45	Ao ákala akaguza ta miyo yao, na zo pʼesa akagavyana kutuwirizana na haja za chila mumwenga. 
ACT.2.46	Ao áenderera kuvoya phamwenga mo Hekaluni chila tsʼiku, na ákala arya phamwenga kwao midzini na kuno anahamirwa, na ana myoyo mimwenga, 
ACT.2.47	na kumulika Mulungu. Atʼu osi ákala anaaishima ao akuluphiri, na chila tsʼiku, atʼu ákala achitivywa, na ao Bwana wákala achiaonjeza kwa ro duu ra akuluphiri.
ACT.3.1	Tsʼiku mwenga, ukati wa mavoyo ga mutsana ga saa chenda wákala ufika, na Pʼetero na Johana achikala anenda Hekaluni. 
ACT.3.2	Enye ariphokala anatapira pho Hekaluni, áona mutʼu utsukulwa unarehewa pho dziyango ra ro Hekalu, riihiwaro “Idzo.” Mutʼu yiye wákala upholoza hangu kuvyalwakwe, na chila tsʼiku wákala wikwa phapho dziyangoni, kwa avoye-voye o atʼu okala achiphenya mo Hekaluni. 
ACT.3.3	Ndo ariphoona ao ano Pʼetero na Johana anaphenya mo Hekaluni, wáavoya amupʼe chochosi. 
ACT.3.4	Pʼetero na Johana achimulolatʼo, na ye Pʼetero achimwamba, “Hebu kaza kuhulola baye.” 
ACT.3.5	Ndo ye mutʼu achikotʼola kwalola jeri na kuno unalolera kupata chochosi kulaa kwao. 
ACT.3.6	Ela Pʼetero achimwamba, “Mimi tsʼina pʼesa kamare, ela cho changu niricho nacho, nindakupʼa. Kwa dzina ra Jeso Kʼirisito muchina Nazareti, zuka wenende!” 
ACT.3.7	Na Pʼetero achimugwira mukono wa kulume achimuzula, naye maguluge na ngunyuze vichidina phapho kare. 
ACT.3.8	Ndo ye mutʼu achanza gegenyegegenye na achenenda. Chidzako achiphenya phamwenga nao mo Hekaluni, naye bee achenenda na kutina-tina na kuno unamulika Mulungu. 
ACT.3.9	Atʼu osi okala a mumo ámona vyokala unaenenda, na kumulika Mulungu. 
ACT.3.10	Ariphomukumbikira kukala, ndiye yekala achivoya-voya pho dziyango ra ro Hekalu riihiwaro Dziyango Idzo, áangalazwa muno ni gokala uhenderwa.
ACT.3.11	Yuyatʼu mutʼu yekala upholoza ariphophozwa, wáenderera kugwirana na o ano Pʼetero na Johana ta achiphenya phamwenga phatʼu phaihiwapho, Varanda ra Selemani. Atʼu osi okala a mo Hekaluni, achangalala muno, na achanza kukazira kwenda phokala ao. 
ACT.3.12	Ndo Pʼetero ariphoona o atʼu árundikana phapho, wá-aamba, “Ayahudi asena, kwadze neno rino rinamwangalaza? Kwadze munahukodorera matso vino? Bee, tsʼoneni dza kwamba mutʼu yuyu udziidima kwenenda kwa widimi wehu, hebu kwa kutuwa kwehu dini tʼotʼotʼo! 
ACT.3.13	Mimi ninamuhenza mumanye kukala, ye Mulungu yekala achivoywa ni ano Burahemu, Isaka, Jakobo na akare ehu anjine, udzonyesa kukala, muhendikaziwe Jeso una nguvu za chimulungu. Yuyu Jeso ndiye yuyatʼu mutʼu muriyemugwira, na muchimulavya kwa atʼu achimuulaga. Mwimwi muriphomuphirika mbere za Pilato, Pilato wáamula kumuricha tsare, ela mwi muchimurema vivyo muchamba tsʼi mufalume wenu. 
ACT.3.14	Jeso wákala ni ye mutakatifu, na muhaki kamare. Ela mwi mwámurema, na muchivoya muvugulirwe mutʼu munjine yekala ni muulagi. 
ACT.3.15	Mwimwi mwámuulaga Jeso, ariye ndiye ye aapʼaye atʼu uzima uphya wa kare na kare. Ela manyani kukala, Mulungu wámufufula kulaa kuzimu, na siswi hu mashaidi a kukala, wáfufuka jeri. 
ACT.3.16	Ndo yuyu mutʼu mumonaye, na ariye ta munamumanya, upata mukotse kwa kukuluphira dzina ra Jeso. Widimi wa Jeso, na kuluphiro rilaaro kwa yiye ndivyo vyodzomuhenda mutʼu yuyu aphole kamare dza mumonavyo mosi.
ACT.3.17	“Ayahudi asena, mimi nina kanuni kukala, mwimwi na vilongozi enu muriphohenda gago, mwákala kʼamumanya muhendaro. 
ACT.3.18	Ela vyo vyenu vyohenda, vyáchimiza maneno ga Mulungu gogombwa chimbere ni agomvie osi kukala, ye Kʼirisitowe wákala ni seti aturike. 
ACT.3.19	Ndo atyani vivi, na mugaluke kwa Mulungu, kwa ta yiye afute madambi genu. 
ACT.3.20	Mwimwi hendani vivyo, kwa ta Bwana Mulungu amuhende musagale na reri, na amuudzire Jeso, ariye wámutsagula akale ye Kʼirisito kwa dzulu yenu. 
ACT.3.21	Ela ta vivyo, Jeso undaenderera kukala kuko mulunguni ta ufike o ukati urio Mulungu undaudza vitʼu vyosi dza vyokala mwanzo. Maneno gago gágombwa chimbere pʼindi ni Mulungu kuchirira o agomvie atakatifu. 
ACT.3.22	Mba ta Musa wáamba, ‘Bwana Mulungu wenu undamutsagulira mutʼu kulaa kati yenu, akale mugomviwe dza mimi. Gakwe gosi gondakudzamwambira, munahenzwa mugatuwe. 
ACT.3.23	Ela mutʼu yeyosi ariye kʼandatuwa maneno ga yiye, undalaviwa kulaa duu ra atʼu a Mulungu, na ahangamizwe.’
ACT.3.24	“Mugomvi wa Mulungu Samweli na osi otuwiriza, ásema chimbere dzulu ya gaga maneno gahendekago vivi. 
ACT.3.25	Viratʼu vilagane vyolagwa ni Mulungu kuchirira agomvie, vi dzulu yenu. Na ro lagano roikwa ni Mulungu na akare enu, ri dzulu yenu vivyo. Mulungu wámwamba Burahemu, ‘Atʼu a viryomo vyosi phapha duniani, andahatsʼwa kuchirira mutʼu wa mudzunguo.’ 
ACT.3.26	Ndo Mulungu wámutsagula Jeso akale muhendikaziwe, na achimuhuma kwenu kwanza, kwa adze amuhatsʼe kuchirira kumuhenda chila mumwenga wenu ariche njiraze mbii.”
ACT.4.1	Pʼetero na Johana ariphokala acheri kwasumurira atʼu neno ra Mulungu mo Hekaluni, makuhani, mubomu wa arinzi a ro Hekalu na Asadukayo, ákwenda pho phao phokala. 
ACT.4.2	Atʼu ao átsukirwa muno kwakukala, o ano Pʼetero ákala anaasumurira atʼu kukala, afadzi andafufulwa kulaa kuzimu dza Jeso arivyofufulwa. 
ACT.4.3	Ndo achiagwira o ano Pʼetero na Johana, ela kwákala kudzetswa kare. Kwa vivyo, achiatiya ndani ta kuchicha. 
ACT.4.4	Ela ta vivyo, anji a o atʼu okala asikira udzumbe wao, ákuluphira, na ao achonjeza isabu ya akuluphiri, ta alume hichiyao achikala anatapira helufu tsʼano (5,000).
ACT.4.5	Kuriphocha, vilongozi a Ayahudi, atumia a ngambi na alimu a shariya áonana phamwenga pho Jerusalemu. 
ACT.4.6	Anasi yekala ulongola kukala kuhani mubomu, wákala u phapho. Kayafa yekala ndiye kuhani mubomu ukati uo, Johana, Alekizanda na atʼu anjine a mudzungu wa kuhani mubomu nao, ákala a phapho. 
ACT.4.7	Ndo ngambi yichilagiza Pʼetero na Johana arehewe mbere zao, na achidzaauza vivi, “Yuno mutʼu yekala upholoza mwámuphoza kwa widimi wa ani, na kwa dzina rani?” 
ACT.4.8	Pʼetero phapho wákala udziudzalwa ni Roho wa Mulungu, na kwa vivyo achiaudzidza vivi, “Vilongozi na atumia a ngambi! 
ACT.4.9	Maneno gohenderwa mutʼu yuyu yekala upholoza, bee gámokola. Ela kwahivira mudziuza vyophozwa, 
ACT.4.10	hunamuhenza mwimwi na Aiziraeli osi mumanye kukala, mutʼu yuyu aimireye mbere zenu, ni muzima kamare, kwakukala, wáphozwa kwa widimi wa dzina ra Jeso Kʼirisito muchina Nazareti. Yiye mwimwi mwámuulaga kwa kumukotʼa misumari musalabani, ela Mulungu wámufufula kulaa kuzimu. 
ACT.4.11	Jeso ndiye ariye Maandiko ga Mulungu ganagomba dzuluye kukala,
ACT.4.11	‘Riri dziwe ririro mwárirema mwimwi ajengi,
ACT.4.11	vivi ndiro rodzokala dziwe ra tende muno!’
ACT.4.12	“Yiye Jeso hicheye, ndiye ariye unaidima kutivya. Maana, phapha duniani phosi, adamu kʼaahewerwe dzina ra mutʼu munjine yeyosi, ririro siswi hunaidima kutivywa kuchirira riro.”
ACT.4.13	Ao atumia a ngambi ariphoona vyo ano Pʼetero na Johana arivyogomba photsʼi woga, na ákala anaamanya kʼaana chisomo cha tende na ni atʼu a kawaida, áangalala na phapho achiamanya kukala, ao ákala achikala phamwenga na Jeso. 
ACT.4.14	Mutʼu yekala uphozwa, wákala wimire phamwenga nao phapho. Kwa vivyo, o atumia a ngambi kʼaaidimire kugomba chitʼu kwakukala, ákala anamona ni muzima kamare. 
ACT.4.15	Ndo o atumia a ngambi achiaamba o ano Pʼetero na Johana alae konze, na o achisala ko ndani achigatsagula. 
ACT.4.16	Ao áuzana achamba, “Hʼaya asena, hwahendedze atʼu ano? Kwani vyo, chila mutʼu asagalaye phapha Jerusalemu unamanya kukala, ao áhenda dalili ya kwangalaza jeri, na ta siswi naswi kʼahwidima kugarema. 
ACT.4.17	Ela ta vivyo, atʼu aa nahwakanyeni vyenye kukala, atsʼimwambire mutʼu yeyosi kahiri dzulu ya dzina ra Jeso, kwa ta neno riri huriulageni, na phapho kʼarindagotʼa kwa atʼu.”
ACT.4.18	Ndo ariphoerekezana vivyo, achialagizira akaihiwe adze ndani kahiri, na achidzaakahaza kukala, atsʼigombe, hebu kufunza kamare kwa dzina ra Jeso. 
ACT.4.19	Ela Pʼetero na Johana achiaudzidza vivi, “Lamulani enye kumba ni haki mbere za Mulungu kumwishima mwimwi kuriko kumwishima yiye. 
ACT.4.20	Ela kala ni siswi, kʼahwidima kuricha kugomba dzulu ya go maneno hurigogaona na kugasikira.” 
ACT.4.21	Atumia a ngambi ariphosikira vivyo, akaaza kwakanya chisiru, na chidzako achiaricha tsare. Ao kʼaaidimire kwatiya akili kwakukala, atʼu osi ákala anamulika Mulungu kwa gokala gahendeka. 
ACT.4.22	Dalili yiyo yákala ni ya kwangalaza, maana, mutʼu yephozwa wákala una myaka yodzochira mirongo mine (40).
ACT.4.23	Pʼetero na Johana ariphorichwa tsare tu, áuya kare kwa akuluphiri anziao, achenda-aambira gosi garatʼu gokala adzambwa ni makuhani abomu, na atumia a ngambi. 
ACT.4.24	O akuluphiri anziao ariphosikira gago, ágwirikana chivimwenga achimuvoya Mulungu vivi, “Bwana Mwenyezi, uwe ndiwe yeumba mbingu, dunia, bahari na vyosi virivyo mwao ndani. 
ACT.4.25	Uwe ndiwe uriyemuhenda mukare wehu Daudi, ariye ni muhumikio agombe kwa widimi wa Rohoo kwamba,
ACT.4.25	‘Heka atʼu a makabila manjine ni asiru muno?
ACT.4.25	Heka atʼu anadzila mipango yiriyo ta kʼayindakala?
ACT.4.26	Afalume a phapha duniani ádziika chʼenichʼeni,
ACT.4.26	na atawali áonana phamwenga kwa amupinge Bwana Mulungu
ACT.4.26	na ye Kʼirisitowe.’
ACT.4.28	Ao áhenda vivyo kuchimiza garatʼu gokala udzigaaza, na kudzila hangu mwanzo kuchirira widimio na henzoro. 
ACT.4.29	Ndo Bwana, ao vivi anahwogofya, ela hunakuvoya siswi ahendikazio, uhwidimise kusumurira nenoro photsʼi woga kamare. 
ACT.4.30	Golosa mukonoo wa kuphoza uphoze atʼu, na henda dalili na mautʼu-mautʼu ga kwangalaza kwa dzina ra Jeso, muhumikio mutakatifu.”
ACT.4.31	O akuluphiri ariphomarigiza kuvoya tu, pharatʼu phatʼu phokala arundikana, phásumba na osi achiudzalwa ni Roho wa Mulungu, na achenderera kusumurira neno ra Mulungu photsʼi woga.
ACT.4.33	O ahumwa a Jeso a widimi áenderera kwaambira atʼu na mukotse unji kukala, Bwana Jeso wáfufuka jeri, na Mulungu achiahatsʼa muno ao osini. 
ACT.4.34	Kʼakuna ta mumwenga kati yao yekala na haja na utʼu, na achikosa. Maana, ákala achiimaima vivi, atʼu okala ana minda hebu nyumba anaguza, 
ACT.4.35	na pʼesa zondopatikana zirehewe kwa ahumwa a Jeso a widimi. Ao ákala achireherwa anazigavya chila mutʼu kutuwirizana na hajaze.
ACT.4.36+ACT.4.37	Mumwenga wa o akuluphiri oguza minda yao na pʼesa achizireha kwa ahumwa a Jeso a widimi, ni Jesefu. Jesefu wákala ni Mulawi, na kwao kwákala ni Kupuro. Ahumwa a Jeso, yiye ákala amwiha Barinaba na manaye ni, “Mutʼu aatiyaye moyo anzie.”
ACT.5.1	Mutʼu mumwenga aihiwaye Anania na muchewe Safira, águza munda wao nao. 
ACT.5.2	Ela acherekezana atanye kʼanda chasi fulani cha zo pʼesa zokala apata, na chidzako ahwale ziratʼu zondokala zisala, ende akaalembe ahumwa a Jeso a widimi aambe ni zosi. Ndo Anania ariphokwendalavya ziratʼu zokala zisala, 
ACT.5.3	Pʼetero wámuuza vivi, “Anania, vikaladze ta we ukaphenywa ni Shetani, na ukadziikira kʼanda chasi fulani cha zo pʼesa zozipata phoguza munda, ta vino unamulemba Roho wa Mulungu? 
ACT.5.4	Anania, uwe phokala kʼudzangwe kuuguza o munda, wákala ni maliyo. Na ta uriphouguza, pʼesa zozipata zákala ni zako vivyo, uzihumire vyako uhenzavyo! Ndo ni utʼu wani okuhenda wamule kuhenda neno rino? Bee uwe manya kukala, kʼumulembere mutʼu, ela udzimulemba Mulunguo!” 
ACT.5.5	Anania ariphosikira gago, wágwa na achifa phapho kare. Atʼu osi ogasikira gago, áogofyerwa muno. 
ACT.5.6	Atumia murika achidzalufinikʼira nguwo lufulwe, na achilulavya konze achendaluzika.
ACT.5.7	Gariphochira masaa mahahu hivi, Safira mukaza Anania wákudzaphenya mo ndani, ela achikala kʼadzangwe kugamanya gokala gadzimupata mulumewe. 
ACT.5.8	Ndo Pʼetero achimwamba, “Safira, zino pʼesa zodzorehewa ni mulumeo, zikale ni zosi zozipata muriphoguza o munda wenu?” Safira achiudzidza achamba, “Ehʼe ni zosi.” 
ACT.5.9	Pʼetero achimuuza vivi, “Vikaladze ta mukaima njama na mulumeo kukala, mumuheze Roho wa Bwana? Bee uwe manya kukala, mulumeo udzefa ta ukwendazikwa kare. Na vivi odzokwendamuzika hinyo a muyangoni anauya, na ta uwe nawe andakudzakuhwala!” 
ACT.5.10	Phapho kare Safira naye achigwa mbere za Pʼetero, na achifa. Atumia murika ariphokudzamona udzefa, áluhwala lo lufulwe achilulavya konze, na achendaluzika pho mbirani pha ye mulumewe. 
ACT.5.11	Ndo akuluphiri osi na anjine osi osikira maneno gago goapata Anania na muchewe Safira, áogofyerwa muno.
ACT.5.12	Ahumwa a Jeso a widimi ákaza kuhenda vilinge na mautʼu-mautʼu manji ga kwangalaza kati ya atʼu. Akuluphiri osi ákala ukati kwa ukati, anaonana phamwenga mo Hekaluni pho varanda ra Selemani. 
ACT.5.13	Kʼakuna mutʼu munjine yeyosi yesubutu kudzitiya ro duu ra akuluphiri, ela o anatsʼi áalika o akuluphiri. 
ACT.5.14	Ela ta vivyo, atʼu anji muno, ache kwa alume ámukuluphira Bwana, na achonjeza isabu ya akuluphiri. 
ACT.5.15	Gago gosi gohendwa ni o ahumwa a Jeso a widimi, gáahenda atʼu aaphirike akongo njira bomu na kwalaza tsʼatsʼani na makuchʼini, kwa ta Pʼetero achamba unachira, anjine afikirwe ta kumba ni cho chivurivuriche tu. 
ACT.5.16	Atʼu anji kulaa midzi ya kʼanda-kʼanda ya Jerusalemu ákala achidza nao, kureha akongo ao, na atʼu okala anayugwa ni mapepo mai, na ao osini ákala achiphozwa.
ACT.5.17	Ahumwa a Jeso a widimi phokala anaenderera kuhenda vyo vilinge na mautʼu-mautʼu manji ga kwangalaza, kuhani mubomu, na anzie osi okala ni atʼu a chama cha Asadukayo, áaonera chidzitso. 
ACT.5.18	Ndo achiagwira ahumwa a Jeso a widimi, na achendaatiya ndani ya yo jela bomu. 
ACT.5.19	Ela kuriphofika usiku, malaika wa Bwana achendayivugula yo miyango ya jela, na achialavya konze o ahumwa a Jeso a widimi. 
ACT.5.20	Chisha, achiaamba vivi, “Endani mukaime boma ra Hekalu, mwambire atʼu chila chitʼu dzulu ya uu uzima uphya.” 
ACT.5.21	Ahumwa a Jeso a widimi ágatuwa gago, na achirauka chiti achendaphenya boma ra Hekalu achanza kufunza.
ACT.5.21	Ariphokala anaenderera kufunza, kuhani mubomu na anzie, áhenda monano wa ngambi bomu ya atumia a Chiyahudi, na chisha achiahuma atʼu ko jela ende akaahwale o ahumwa a Jeso a widimi. 
ACT.5.22	Ela ao ahendikazi ohumwa ariphofika ko jela, kʼendereaona o ahumwa a Jeso a widimi. Kwa vivyo, achiuya achendasema. 
ACT.5.23	Ao ákwendaamba vivi, “Siswi hudzikwendaona miyango ya jela yifungwatʼo, na arinzi anayirinda jeri. Ela huriphovugula yo miyango, kʼahumonere mutʼu yeyosi mo ndani.” 
ACT.5.24	Mubomu wa arinzi a Hekalu na makuhani abomu ariphosikira gago, áangalala achikala kʼaamanya kulairirani. 
ACT.5.25	Ndo phokala acheri kwangalala phapho, mutʼu mumwenga achidza achiaamba, “Higa maneno mba atumia! Aratʼu atʼu oatiya ndani dzana, vivi aimire baraza ra Hekalu anaafunza atʼu.” 
ACT.5.26	Phapho mubomu wa arinzi a Hekalu, phamwenga na shikarie achenda ko barazani, kwendaahwala. Ela kʼaasukumire-sukumire kwakukala, ákala ni aoga áona dza kwamba andapigwa mawe ni atʼu.
ACT.5.27	Ariphokwenda nao, ákwendaaimisa mbere za yo ngambi kwa auzwe ni kuhani mubomu. 
ACT.5.28	Ndo kuhani mubomu achiaamba vivi, “Siswi hwámukahaza tsetsetse kukala, mutsʼifunze kamare kwa dzina ra mutʼu yiye. Ela heka vino mwi mudzigotʼeza mafunzo genu phapha Jerusalemu phosi, na mudzidina kwamba ndiswi omuulaga mutʼu yiye?” 
ACT.5.29	Pʼetero na o ahumwa a Jeso a widimi anzie achiudzidza vivi, “Siswi ni seti humogophe Mulungu, ela tsʼi adamu. 
ACT.5.30	Mwimwi muriphomuulaga Jeso kwa kumukotʼa misumari musalabani, Mulungu wa akare ehu wámufufula. 
ACT.5.31	Na Mulungu ariphomufufula, wámukweza cheo, kwa kumwika mukonowe wa kulume achikala chilongozi na Mutivyi, kwa aahende Aiziraeli atye, na phapho apate kusamehewa madambi gao. 
ACT.5.32	Siswi hu mashaidi ohendagaona na matso maneno gago, na ye Roho wa Mulungu ariye Mulungu uapʼa amogophao, unangʼaza vivyo dzulu ya maneno gago.”
ACT.5.33	Atumia a yo ngambi ariphosikira gago, átsukirwa muno ta achikala anahenza aaulage. 
ACT.5.34	Ela Mufarisayo mumwenga aihiwaye Gamalieli, ariye wákala ni mwalimu wa shariya na unaishimiwa ni atʼu osi, wázuka, na achamba o ahumwa a Jeso a widimi alaviwe konze vichache. 
ACT.5.35	Chisha, achiaamba vivi o atumia a ngambi, “Kʼamona Aiziraeli asena, galilikaneni tʼotʼotʼo gaga mutsumago kwahendera atʼu aa! 
ACT.5.36	Mwimwi munamanya kukala, yo myaka hulaayo, kwálairira mutʼu mumwenga aihiwaye Teuda. Yiye wádzamba ni mubomu, na atʼu apatao magana mane (400) achimutuwa. Ela yiye wáulagwa, na o atʼu osi okala achimutuwa achitsamukana, na gago ga yiye gachisira. 
ACT.5.37	Gariphochira gago, ukati wa kutarwa atʼu phokala ufika, kuchilairira Juda muchina Galilaya, na yiye naye achiavuha atʼu achimutuwa. Ela yiye naye wáulagwa, na o atʼue okala achimutuwa achitsamukana nao. 
ACT.5.38	Ndo maoni gangu ni kwamba, aricheni ende vyao aa, maana, chikala gaga gao agahendago ni maneno gao gogadzila enye, kʼagandakwenderera. 
ACT.5.39	Ela gachikala ni ga Mulungu, munaheha na Mulungu bule, na kʼamundaidima kwaziza!”
ACT.5.40	Ao atumia a ngambi achigakubali gago maneno ga Gamalieli, na ndipho achialagizira arehewe ndani o ahumwa a Jeso a widimi. Achialamula achapwe vibokʼo, na achiakanya atsʼifunze kahiri kwa dzina ra Jeso, chisha achiaricha achenda vyao. 
ACT.5.41	Ahumwa a Jeso a widimi o ariphorichwa, áuka pho ngambini na kuno ta anahamirwa, kwakukala, ákala anamanya Mulungu wáatara anawirya aturike kwa dzulu ya dzina ra Jeso. 
ACT.5.42	Ndo achenderera kufunza na kusumurira Nguma Mbidzo chila tsʼiku mo Hekaluni na midzini mwa atʼu kukala, Jeso ndiye ye Kʼirisito.
ACT.6.1	Isabu ya anafunzi a Jeso phokala yikaza konjezeka, akuluphiri okala agomba Chiyunani, ánungʼunika kwa dzulu ya akuluphiri okala agomba Chiburania. Aratʼu okala agomba Chiyunani ánungʼunika kukala, magungu gao gákala kʼagatarwa haja zao za chila tsʼiku. 
ACT.6.2	Ndo ahumwa a Jeso a widimi kumi na airi achiaiha phamwenga anafunzi osi, na achiaamba vivi, “Akuluphiri asena, tsʼitʼo kukala siswi huriche kusumurira neno ra Mulungu, kwa hutuwe wa kugavya atʼu, gao arigo ana haja nago. 
ACT.6.3	Ndo mwimwi akuluphiri asena, tsagulani atʼu afungahe kati yenu, ario nguma yao ni mbidzo, munaamanya a chiroho, na ana hekima, naswi hundaapʼa kazi yiyo, 
ACT.6.4	na phapho siswi hundahumira ukati wehu wosi kwa mavoyo na kusumurira neno ra Mulungu.”
ACT.6.5	Neno riro ráahamira akuluphiri osi, na ndo ta achitsagula Sitefano, mutʼu yekala una kuluphiro bomu na u chiroho muno. Wa phiri achitsagula Filipu, wa hahu achikala Pʼurokoroni, wa ne achitsagula Nikanora, wa tsano achikala Tʼimona. Wa handahu achitsagula Pʼarimena, na wa fungahe achikala Nikolao muchina Anitiyokiya. Yuyu ni mutʼu wa kabila rinjine, ariye phokala kʼadzangwe kukala mukuluphiri, wákala ni mutʼu wa dini ya Chiyahudi. 
ACT.6.6	Atʼu ao achirehewa mbere za o ahumwa a Jeso a widimi, nao achiaikira mikono achiavoyera konyesa kukala, atsagulwa ahende kazi yiyo.
ACT.6.7	Neno ra Mulungu ráenderera kugotʼa, isabu ya anafunzi ko Jerusalemu yichenderera konjezeka muno, na ta makuhani anji achimukuluphira Bwana.
ACT.6.8	Sitefano wákala unahenda vilinge na mautʼu-mautʼu manji ga kwangalaza kati ya atʼu, kwakukala, Mulungu wákala udzimuhatsʼa muno, na kumupʼa widimiwe. 
ACT.6.9	Ela kuchilairira atʼu fulani omupinga. Anjine kati yao ákala ni atʼu a sinagogi riihiwaro “Sinagogi ra atʼu ario tsare.” Ao ákala ni achina Kurene na Alekizandiriya, na anjine ákala ni achina Kilikiya na Asiya. Atʼu ao ámupinga Sitefano, 
ACT.6.10	ela ao kʼaaidimire kumurima, maana, wákala una hekima, na wákala ugomba go alongozwago ni Roho wa Mulungu agombe. 
ACT.6.11	Ndo achimugwirira atʼu fulani aambe kukala, “Yuyu Sitefano hwámusikira unagomba maneno ga kumwifya Musa, na ga kumwifya Mulungu!” 
ACT.6.12	Maneno gago gáasunganya atʼu, atumia a Chiyahudi na alimu a shariya. Ndo achimutuwa Sitefano achendamugwira, na achimuphirika mbere za ngambi. 
ACT.6.13	Na chisha, achenda na mashaidi gao ga ulongo gokala ahendagagwira, na ao achamba vivi, “Mutʼu yuyu unaenderera kugomba maneno ga kwifya Hekalu takatifu, na Shariya ya Musa. 
ACT.6.14	Maana, hwámusikira ta unaamba hangwe, Jeso muchina Nazareti undarivunza kamare riri Hekalu, na agagaluze go maada gohewani ni Musa.” 
ACT.6.15	Osi okala a pho ngambini ámukodorera matso Sitefano, na usowe achiwona ugaluka dza wa malaika.
ACT.7.1	Ndo kuhani mubomu wámuuza Sitefano vivi, “Vidze, gano maneno wambwago wágagomba, ukale we wágagomba jeri?”
ACT.7.3	Na Mulungu ariphomulairira, wámwamba vivi, ‘Burahemu, ariche mbarizo utsame yiyi itsʼi yenu, wende itsʼi yondakwamba wende.’ 
ACT.7.4	Ndo Burahemu wátsama itsʼi ya Akalidayo, achendasagala Harani. Na abaye ariphofa, Mulungu wámwamba atsame vivyo kuko Harani nako, na achidzasagala yiyi itsʼi musagalayo vivi. 
ACT.7.5	Ela Mulungu kʼamupʼire Burahemu ta phatʼu phafikapho lwayo lwa kʼukʼu, phakale phakwe phenye. Mulungu wámulaga Burahemu tu kukala, itsʼi yiyo yindakala yakwe na atʼu a mudzunguwe, na ukati uo Burahemu wákala kʼana ta mwana. 
ACT.7.6	Mulungu wámwamba vivi, ‘Atʼu a mudzunguo andakudza kwendasagala itsʼi yiriyo tsʼi yao, na kuko andahendwa agulwa ahumiki na ahendwe vii myaka magana mane (400). 
ACT.7.7	Ela mimi, nindaatiya akili ao atʼu a itsʼi yiyo ondaahenda agulwa ahumiki. Na chisha, nindaalavya itsʼi yiyo o atʼu a mudzunguo, kwa hata adze aniabudu phatʼu phapha.’ 
ACT.7.8	Na chisha, Mulungu wáhenda kubitʼwatsʼi kukale dalili ya riro lagano roriika na Burahemu. Ndo Burahemu ariphomuvyala mwanawe Isaka, wámubitʼatsʼi mutsana wa nane. Isaka naye ariphokudzavyala mwanawe Jakobo, wámubitʼatsʼi. Jakobo naye ariphovyala aratʼu anae kumi na airi, ario ndio akare ehu, wáabitʼatsʼi vivyo.
ACT.7.10	na achimutivya na rikize zosi. Mulungu wámwajaliya hekima ta vivyo vichimuphota Farao, na Farao achimuhenda gavuna wa Misiri, na yo nyumbaye. 
ACT.7.11	Ndo kwákudzagwa nzala bomu ko itsʼi zosi za Misiri na Kanani, yiriyo yáaturisa atʼu muno, na o akare ehu ákala kʼaapata kamare leu. 
ACT.7.12	Ndo Jakobo wásikira kukala, ko itsʼi ya Misiri, kwákala kunapatikana leu. Ndo achiahuma anae, ario ndo akare ehu ende ko Misiri lwa kwanza. 
ACT.7.13	Akare ehu ariphouya kuko charo chao cha phiri, Jesefu wádzimanyisa kwa o nduguze, na ta Farao naye achiamanya o atʼu a Jesefu. 
ACT.7.14	Chisha, ye Jesefu wálagizira kukala, abaye na atʼue osi ende ko Misiri, na osi ákala ni atʼu mirongo mifungahe na atsano (75). 
ACT.7.15	Ndo Jakobo wákwenda ko Misiri, kuriko yiye na akare ehu anjine ásagala ta achifa, 
ACT.7.16	na nyufu zao zichiudzwa Shekemu zichendazikwa kokala Burahemu ugula mbira kulaa kwa anangwa a Hamori, na chasi fulani cha pʼesa.
ACT.7.18	Na yákaza konjezeka vivyo hata mufalume munjine ariye kʼamumanyire Jesefu, achanza kutawala ko Misiri. 
ACT.7.19	Ndo yiye wáahendera unyama atʼu a chiryomo chehu, na achiahendera vii o akare ehu kwa kwagaramisha aaike konze ana ao atsanga kwa afe.
ACT.7.21	na ariphokwendamwika ko konze, mwanangwa wa chiche wa Farao wámuhwala na achimurera dza mwanawe. 
ACT.7.22	Ndo Musa wáfunzwa maneno gosi ga hekima ya Amisiri, na yiye wáishimika muno kwa manenoge gokala achigomba, na mahendoge gokala achihenda.
ACT.7.24	Tsʼiku mwenga kuko, Musa wámona Mwiziraeli munziwe unapigwa ni Mumisiri. Ndo achendamukanira, na achimuriphiza kumupiga ye Mumisiri, na phapho achimuulaga. 
ACT.7.25	Musa wákala unaona Aiziraeli anzie andamanya kukala, Mulungu wákala unamuhumira yiye kwakombola, ela o kʼaagamanyire gago. 
ACT.7.26	Ndo kunadzachakwe, Musa wáona Aiziraeli anzie airi anapigana. Musa achiakanya, na achiheza kwatsanganya kwa kwaamba, ‘Mwi samba ta mu ndugu! Hʼa heka sambi munapigana?’ 
ACT.7.27	Ela yuyatʼu yekala unamupiga munziwe, achimusukuma Musa kʼanda, na achimwamba, ‘Ni ani yedzikwika ukale chilongozi na mulamuli wehu we? 
ACT.7.28	Hebu unahenza uniulage dza vyomuulaga yuya Mumisiri dzana?’ 
ACT.7.29	Musa ariphosikira vivyo, wáchimbirira itsʼi ya Midiyani. Achendasagala kuko dza mujeni ta achihwala, na achivyala analume airi.
ACT.7.31	Musa ariphoona gago, wáangalala ta achisengera phephi kwa aonetʼo. Ela achisikira laka ra Bwana Mulungu rinaamba, 
ACT.7.32	‘Mimi ndimi Mulungu wa akareo, ano Burahemu, Isaka na Jakobo!’ Musa phapho achiphenywa ni woga, na achanza kutetema ta kʼasubutire kulola kahiri. 
ACT.7.33	Bwana Mulungu achimwamba, ‘Vula virahuvyo kwakukala, phapho wimirepho ni phatʼu phatakatifu.’ 
ACT.7.34	Chisha, achenderera kumwamba, ‘Mimi nidzigaona kamare go mai gahenderwago atʼu angu ko itsʼi ya Misiri. Na cho chiriro chao nidzichisikira, na nidzikudzaativya. Ndo vivi, ninahenza nikuhume ko Misiri.’ ”
ACT.7.36	Ndo Musa ndiye yealongoza Aiziraeli kulaa itsʼi ya Misiri kwa kuhenda mautʼu-mautʼu ga kwangalaza na dalili ko Misiri. Vivyo wáenderera kuvihenda Bahari ya Shamu, na phokala a nyika myaka mirongo mine (40). 
ACT.7.37	Musa yuyu vivyo, ndiye yeamba Aiziraeli, ‘Mulungu undamutsagulira mutʼu kulaa kati yenu, akale mugomviwe dza mimi.’ 
ACT.7.38	Na ukati Aiziraeli ariphokala a phamwenga ko nyika, Musa yuyu vivyo, ndiye yekala mutsanganyi wa malaika wa Bwana na o Aiziraeli. Malaika yiye yegomba naye mulima wa Sinai, ndiye ariyemupʼa Musa garatʼu maneno garehago uzima, ahupʼe siswi.
ACT.7.39	“Ela akare ehu árema kumusikiza Musa, chisha achimurema, na ta achaza kuuya itsʼi ya Misiri. 
ACT.7.40	Ndo ao achimwamba vivi Haruni, ‘Hutengezere milungu, yitsukulwe mbere zehu, yihulongoze vyo hwendavyo. Maana, Musa yehulongoza kulaa Misiri, kʼahumanya ugwirwa nini!’ 
ACT.7.41	Phapho ndipho achitengeza chinyago chokala chinga dza ndama. Achichilavira sadaka na kuchiusira shuhuli kwa anachabudu cho chitʼu chokala adzichitengeza na mikono yao enye. 
ACT.7.42	Ndo Mulungu wáuka kati yao, achiaricha aabudu zo nyenyezi nyinji za mbinguni. Vivi vinagwa sawa na goandikwa chitabu cha agomvi a Mulungu kukala,
ACT.7.42	‘Mwi Ayahudi, mimi tsʼimi muriyenilavira sadaka
ACT.7.42	na kuniusira shuhuli yo myaka mirongo mine
ACT.7.42	yokala mu nyika.
ACT.7.43	Mwimwi mwátsukula hema ra mulungu Moloki,
ACT.7.43	na chinyago chokala chinga nyenyezi ya mulungu wenu Rafani.
ACT.7.43	Vivyo vinyago vyovitengeza, ndivyo murivyovyabudu,
ACT.7.43	na gago gandanihenda nimuhende muhwalwe mateka
ACT.7.43	ta kure kwenye kuchira mudzi wa Babuloni.’
ACT.7.45	Chisha, akare ehu áritsukula ro hema o ukati okala analongozwa ni Joshuwa ta achendahwala yiyatʼu itsʼi yiriyo enye áuswa ni Mulungu. Na ro hema rákala phapho ta ukati wa mufalume Daudi. 
ACT.7.46	Daudi wámuphota Mulungu, na achimuvoya ahenzezwe ajenge nyumba yiriyo Ayahudi andamwabudu yiye Mulungu wa Jakobo. 
ACT.7.47	Ela nyumba yiyo, yákudzajengerwa Mulungu ni Selemani, mwana wa ye Daudi. 
ACT.7.48	Ela ta vivyo, Mulungu Ariye Dzulu kuchira osi, kʼakala nyumba zijengwazo ni adamu. Vivi vinagwa sawa na maneno ga Mulungu gogombwa ni mugomviwe kukala, 
ACT.7.49	‘Bwana Mulungu unaamba, “Mbingu ni chihi changu cha utawali,
ACT.7.49	na dunia ni phatʼu phangu pha kwikira magulu.
ACT.7.49	Ndo mundanijengera nyumba ya chidzedze?
ACT.7.49	Na hata ni lwaphi phondaoya?
ACT.7.50	Mino samba ndimi niriyetengeza vivyo vyosi!” ’ ”
ACT.7.52	Ao akare enu kʼaana mugomvi wa Mulungu ariye kʼaamuhenderere mauku. Na ao áaulaga ta osema udzumbe wa Mulungu dzulu ya kudza kwa ye mwenye haki. Mwi namwi vino, mwámonyesa atʼu ai achimugwira, na muchimuhenda aulagwe. 
ACT.7.53	Mwimwi ndimwi ohewa Shariya ni Mulungu kuchirira malaika, ela kʼamuyituwire vyokala yinaamba!”
ACT.7.54	Atumia a ngambi ariphosikira gago maneno gogombwa ni Sitefano, ámutsukirirwa muno ta achisaga meno. 
ACT.7.55	Ela Sitefano ye achikala udziudzalwa ni Roho wa Mulungu. Achilola dzulu mulunguni achona mungʼalo wa Mulungu, na Jeso wimire mukono wa kulume wa Mulungu. 
ACT.7.56	Ndo Sitefano achamba vivi, “Aa! Mimi ninaona mbingu zifunuka, na Jeso Mutʼu yelaa dzulu wimire mukono wa kulume wa Mulungu.”
ACT.7.57	Sitefano ariphogomba vivyo, atʼu osi okala a phapho, ápiga kʼululu muno, na achifimba masikiro gao. Chisha, osini achimutinira Sitefano chivimwenga, 
ACT.7.58	achimukuruta ta achimulavya pho mudzini, na achanza kumupiga mawe. O atʼu okala álavya ushaidi ámurichira mutana aihiwaye Saulo,
ACT.7.59	Ao atʼu áenderera kumupiga mawe Sitefano, na ye Sitefano achivoya vivi, “Bwana Jeso, riphokere roho rangu!” 
ACT.7.60	Chisha, achimitʼa mavindi achirira kwa laka ra dzulu achamba, “Bwana, tsʼiatarire dambi riri.” Ariphomarigiza kugomba gago, achitoka roho.
ACT.8.1+ACT.8.2	Sitefano ariphokala unaulagwa, Saulo wákala u phapho, na yiye naye achona ni sawa ko kuulagwa.
ACT.8.1+ACT.8.2	Sitefano ariphoulagwa, atʼu amuvoyao Mulungu ámuzika, na achishononeka muno kwa yiye. Na tsʼiku yiyo yenye, akuluphiri okala a Jerusalemu, áanza kuhenderwa mauku muno, na anji achichimbira achenda majimbo ga Judea na Samariya ta atsʼiphokala aratʼu ahumwa a Jeso a widimi tu, ndio kʼaachimbirire. 
ACT.8.3	Saulo naye wákala unaheza kurihangamiza ro duu ra atʼu okala adzimukuluphira Jeso. Yiye wákala achenda chila nyumba na kwagwira akuluphiri, ache kwa alume, na kwatiya jela.
ACT.8.4	Akuluphiri ochimbira Jerusalemu, ákwenda achisumurira Nguma Mbidzo dzulu ya Jeso, chila arikokwenda. 
ACT.8.5	Mumwenga wao wákala ni Filipu, na yiye wáteremuka achenda mudzi wa Samariya, na achisumurira udzumbe dzulu ya ye Kʼirisito kuko. 
ACT.8.6	Atʼu a phapho ariphosikira o udzumbe wa Filipu na kona zo dalili arizozihenda, osi ágasirikisa tʼotʼotʼo gokala unagagomba. 
ACT.8.7	Atʼu anji álaviwa pʼepʼo na kuno anapiga kʼululu o pʼepʼo, na atʼu anji okala ni viswere na enye vigurye, achiphozwa nao. 
ACT.8.8	Na achina mudzi uo achihamirwa muno.
ACT.8.9	Ko mudzi wa Samariya, kwákala kuna mutʼu mumwenga aihiwaye Simoni. Yiye wákala udzangalaza atʼu na tʼamboze za chitsai kwa chiwango, na wákala unadzona ni mubomu. 
ACT.8.10	Atʼu osi, adide na abomu ámusirikisa tʼotʼotʼo na achamba, “Yuyu Simoni ni mulungu aihiwaye ‘Widimi ubomu.’ ” 
ACT.8.11	Atʼu ákala dza anafunzi a Simoni kwa vyokala udziaangalaza na tʼamboze za chitsai kwa chiwango chire. 
ACT.8.12	Ela ariphokudzakuluphira Nguma Mbidzo yokala yinasumurirwa ni Filipu dzulu ya Ufalume wa Mulungu, na dzulu ya dzina ra Jeso Kʼirisito, ábatizwa osi achetʼu na atumia. 
ACT.8.13	Na ta ye Simoni mwenye naye wámukuluphira Jeso, na achibatizwa. Ndo achimutuwa Filipu, kokosi arikokwenda, na achangalazwa ni dalili na vilinge vya kwangalaza vyokala achivyona vichihendwa.
ACT.8.14	Ahumwa a widimi a Jeso okala a Jerusalemu ariphosikira kukala, achina Samariya ákala adziriphokera neno ra Mulungu, áahuma ano Pʼetero na Johana ende kuko. 
ACT.8.15	Pʼetero na Johana ariphofika ko Samariya, áavoyera o akuluphiri, kwa ta aphokere Roho wa Mulungu. 
ACT.8.16	Maana, ao ákala abatizwa kwa dzina ra Bwana Jeso tu, ela ta mumwenga wao wákala kʼadzangwe kutserererwa ni Roho wa Mulungu. 
ACT.8.17	Ndo Pʼetero na Johana achendaaikira mikono ao akuluphiri, nao achimuphokera Roho wa Mulungu.
ACT.8.18	Simoni ariphoona o akuluphiri aphokera Roho wa Mulungu kwa kwikirwa mikono na kuvoyerwa ni o ahumwa a Jeso a widimi, wáatsomolera pʼesa ano Pʼetero na Johana achiaamba, 
ACT.8.19	“Nipʼani nami widimi uu, kwa ta yeyosi yendamwikira mikono, aphokere Roho wa Mulungu.”
ACT.8.20	Ela Pʼetero achimuudzidza achimwamba, “Kaphye nazo zo pʼesazo! Maana, unaona unaidima kuripha pʼesa, kwa Mulungu akuhende ukale na widimi uu wa kwavoyera atʼu aphokere Rohowe! 
ACT.8.21	Uwe kazi yiyi tsʼi yako kamare, kwakukala, moyoo kʼau sawa mbere za Mulungu. 
ACT.8.22	Na bee atya uriche uno uio, na umuvoye Bwana kwa ta vichiidimikika akusamehe kwakukala na myazo yiyo. 
ACT.8.23	Uwe ninakona u tele chidzitso, na udzisagalirwa ni dambi.” 
ACT.8.24	Simoni achiudzidza achamba, “Mwinyi asena, nivoyerani kwa Bwana, kwa ta nitsʼigwirwe ta ni mwenga ra godzogagomba.”
ACT.8.25	Pʼetero na Johana ariphoshuhudiya na kusumurira udzumbe dzulu ya Bwana, áuya Jerusalemu. Na mo njirani, ákwenda achisumurira Nguma Mbidzo, vidzidzi vinji vya ro jimbo ra Samariya.
ACT.8.26	Tsʼiku mwenga, malaika wa Bwana wámwamba Filipu vivi, “Dzibambanye, wende upande wa mwakani, kwenye njira yichirayo na nyika, yiteremukayo kulaa Jerusalemu kwenda Gaza.” 
ACT.8.27	Ndo Filipu achidzibambanya, achanza charo. Mubomu mumwenga wa Chiitiyopiya yekala kʼavyala, wákala una yiyo njira. Yiye wákala ni mubomu wa kwika pʼesa zosi za Malikiya wa Itiyopiya.
ACT.8.28	na ukati uo wákala unauya mudzini. Yiye wákala usegere mwakwe garini ra kuvuhiwa ni farasi, unasoma chitabu cha mugomvi wa Mulungu Isaya. 
ACT.8.29	Ndo Roho wa Mulungu achimwamba Filipu vivi, “Phinzira rira gari rivuhiwaro ni farasi ukale phephi naro, na urituwe-tuwe nyuma.” 
ACT.8.30	Filipu achikaza ta achirifikira ro gari, na achimusikira unasoma chitabu cha mugomvi wa Mulungu Isaya, ye mutʼu yekala u mo garini. Filipu achimuuza achimwamba, “Vidze unayimanya yo maana, ya go ugasomago?”
ACT.8.31	Ye mutʼu achimuudzidza Filipu vivi, “Gaga tsʼiidima kugamanya manaye, ta mupaka nipate mutʼu wa kunambira ndipho nigamanye.” Phapho ye mutʼu achimwamba Filipu apande mo garini asagale, ende phamwenga. 
ACT.8.32	Na pʼande ya Maandiko yokala unayisoma, ni yiyi yambayo,
ACT.8.32	“Wálongozwa dza gonzi rendarotsinzwa,
ACT.8.32	na kʼalavire sauti ta vichache,
ACT.8.32	dza viratʼu mwanagonzi ahuriravyo ukati wa kutoswa nyoga.
ACT.8.33	Yiye wáifywa, na kʼalamulirwe chi haki.
ACT.8.33	Kʼakuna yendaidima kugomba dzulu ya chivyaziche,
ACT.8.33	maana, mazagazige ga phapha duniani gásira.”
ACT.8.34	Ye mubomu wa Chiitiyopiya achimuuza Filipu vivi, “Ye mugomvi wa Mulungu phano, wákala unagomba dzuluye mwenye, hebu dzulu ya mutʼu munjine?” 
ACT.8.35	Ndo Filipu achanza na yiyo pʼande ya Maandiko ga Mulungu, na achimwambira Nguma Mbidzo dzulu ya Jeso. 
ACT.8.36	Ndo ariphokala anaenderera na charo chao kwenye yiyo njira bomu, áfika phatʼu phokala phana madzi. Ndo ye mubomu wa Chiitiyopiya achamba, “Phano ta higa madzi. Kukale kuna utʼu wowosi urio unaidima kunihenda nitsʼibatizwe?”
ACT.8.38	Phapho ye Mwitiyopiya achamba ro gari riimiswe, na osi airi achitserera, achiphenya ta kati-kati ya go madzi, na phapho Filipu achimubatiza. 
ACT.8.39	Aripholaa mo madzini, Filipu wáuswa ni Roho wa Bwana phapho ta ye Mwitiyopiya kʼamonere kahiri. Ela ye achikala unahamirwa muno, na achenderera na charoche. 
ACT.8.40	Filipu naye unauswa phapho ni ye Roho wa Mulungu, wángʼalwa ni matso u mudzi wa Azoto. Ndo achizunguluka midzi yosi kusumurira Nguma Mbidzo ta achifika mudzi wa Kaisariya.
ACT.9.1	Ukati uo, Saulo wáenderera kwaogofya anafunzi a Bwana, na ta wákala unahenza aaulage. Ndo yiye wákwenda ta kwa kuhani mubomu, 
ACT.9.2	achendavoya ahewe baruwa za kumumanyisa yiye ni ani, kwa vilongozi a masinagogi ko Damasiko. Yiye wáhenda vivyo kwakukala, wákala unahenza akaagwire na aaphirike Jerusalemu, muchetʼu hebu mulume yeyosi atuwaye Njira ya Bwana. 
ACT.9.3	Ndo Saulo wáanza charo cha kwenda Damasiko. Ela ariphokala unatapira o mudzi, wábiririkirwa maruru pʼande zosi ni mungʼalo kulaa mulunguni. 
ACT.9.4	Phapho yiye achigwa photsʼi, na achisikira laka ra mutʼu rinamwamba, “Saulo, Saulo! Kwadze unanihendera mauku?”
ACT.9.5	Saulo naye achiuza achamba, “U ani we bwana?” Ro laka ra mutʼu richimuudzidza richimwamba, “Mimi ni Jeso, ariye uwe unanihendera mauku. 
ACT.9.6	Elako, zuka vivi uphenye pho mudzini, na phapho undaambirwa cho uhenzwacho uhende.”
ACT.9.7	Aratʼu atʼu okala a charoni phamwenga na ye Saulo, áima phapho achikala kʼaana ra kugomba. Ro laka árisikira, ela kʼaaonere mutʼu. 
ACT.9.8	Ndo Saulo wázuka, ela ariphongʼaza matsoge, achikala kʼaona kamare. Aratʼu anzie achimugwira mukono, achimutsetseza ta achiphenya pho mudzi wa Damasiko. 
ACT.9.9	Phapho achendamala tsʼiku tʼahu na kʼaona, kʼarya na kʼanwa chochosi.
ACT.9.10	Ko Damasiko, kwákala kuna mwanafunzi mumwenga wa Bwana, aihiwaye Anania. Ndo Bwana achimulairira ononi na achimwiha, “Anania!” Anania achiihika achamba, “Himi phano Bwana!” 
ACT.9.11	Bwana naye achimwamba, “Dzibambanye wende nyumbani kwa Juda kura njira bomu yiihiwayo ya tititi, ukauze mutʼu mumwenga aihiwaye Saulo kulaa mudzi wa Tʼariso. Yiye vivi unavoya, 
ACT.9.12	na udzona ono. Na ko ononi udzona mutʼu aihiwaye Anania, udzimukwendera akamwikira mikono na kumuvoyera kwa aone kahiri.”
ACT.9.13	Ela ye Anania achiudzidza achamba, “Bwana, mutʼu yiye nidzambirwa ngumaze ni atʼu anji dzulu ya mai manji arigoahendera atʼuo ko Jerusalemu, 
ACT.9.14	na vivi wákudza phapha kwa wáhewa widimi ni makuhani abomu, agwire atʼu osi avoyao kwa dzinaro.” 
ACT.9.15	Ela Bwana achimuudzidza Anania vivi, “Mutʼu yiye nidzimutsagula anihikirehikire, kwa kwasumurira dzina rangu atʼu a makabila manjine na afalume ao, na kwa Ayahudi. Ndo uwe enda tu we! 
ACT.9.16	Mimi mwenye nindamonyesa vyondoturika muno, kwa arihende dzina rangu rimanywe.”
ACT.9.17	Ndo Anania achenda, achendaphenya yo nyumba yokala Saulo. Achimwikira mikono, na achamba vivi, “Saulo musena, mimi nidzihumwa ni Bwana Jeso mwenye yekulairira ko njirani phokala unadza phapha. Yiye udzinihuma kwa uwe widime kona kahiri, na wudzalwe ni Roho wa Mulungu.” 
ACT.9.18	Ndo phapho kare, vitʼu dza mbala vichigwa kulaa mo matsoni mwa Saulo, na achiidima kona kahiri. Saulo achiima achibatizwa, 
ACT.9.19	na ariphoarya leu, mukotsewe uchimuuyira.
ACT.9.19	Saulo ariphookoka, wákala tsʼiku chʼachʼe phamwenga na anafunzi a Jeso ko Damasiko, 
ACT.9.20	na achanza kare kusumurira masinagogini kukala, yiye Jeso ndiye Mwana wa Mulungu. 
ACT.9.21	Atʼu osi omusikira áangalala na achiuzana vivi, “Chisha, mutʼu yuno tsʼiye ariye wáahendera mauku atʼu okala anavoya kwa dzina ra Jeso ko Jerusalemu? Na samba phano ta ni wákudza kwa aagwire ao avoyao kwa dzina ra Jeso vivyo, aaphirike kwa makuhani abomu?” 
ACT.9.22	Ela mahubiri ga Saulo gákaza kuhenda nguvu, na achiaonyesa o Ayahudi okala anasagala ko Damasiko kukala, Jeso ndiye ye Kʼirisito, na ao kʼaaidimire kulumbana naye.
ACT.9.24	Ela Saulo wáyimanya ngewa yiyo. Ao ákala achimwinza usiku na mutsana mo madziyangoni gaphenyago pho mudzini kwa amuulage. 
ACT.9.25	Ndo usiku umwenga, anafunzie ámuhwala achimutiya ndani ya dzikaphu, achimulavya na mwanyani okala u ro dzikuta rokala rizunguluka o mudzi, na achimutsereza ta photsʼi.
ACT.9.26	Saulo aripholaa mudzi wa Damasiko, wáuya Jerusalemu. Ariphofika kuko, wáheza kugwirikana na o anafunzi a kuko, ela osi ákala anamogopha, na kʼaakuluphirire kukala, yiye naye wákala udziima ni mwanafunzi wa Jeso. 
ACT.9.27	Ndo Barinaba achimwaviza kwa kwenda naye ko kwa ahumwa a widimi a Jeso. Barinaba achenda-aambira dzulu ya Saulo arivyomona Bwana, phokala u njirani wenda Damasiko, na dzulu ya Bwana arivyogomba naye. Na chisha, achiaambira vyokala Saulo usumurira neno ra Mulungu kwa dzina ra Jeso ko Damasiko photsʼi woga. 
ACT.9.28	Ndo Saulo achanza kukala phamwenga na o anafunzi a kuko, na achizunguluka Jerusalemu yosi kusumurira neno ra Mulungu kwa dzina ra Jeso photsʼi woga. 
ACT.9.29	Na chisha, wákala achigomba na kulumbana kwenda na Ayahudi agombao Chiyunani, na ao nao achikala adziima ngewa amuulage. 
ACT.9.30	Ela o akuluphiri ágamanya gago, na ndipho achimuusa Saulo ta mudzi wa Kaisariya, na phapho achimwamba ende vyakwe Tʼariso.
ACT.9.31	Ndo akuluphiri a majimbo ga Judea, Galilaya na Samariya kosini, ásagala na reri. Ao ájengwa, achitiywa moyo ni Roho wa Mulungu, achenderera kumogopha Bwana, na isabu ya akuluphiri yichikaza konjezeka.
ACT.9.32	Pʼetero wázunguluka chila phatʼu konana na akuluphiri, na achiteremuka ta achifika kwa atʼu a Mulungu okala anasagala mudzi wa Luda. 
ACT.9.33	Ndo kuko, wákwendamona mutʼu mumwenga aihiwaye Enea. Enea wákala upholoza ta uhenda myaka minane kʼaunuka kamare chitʼandani. 
ACT.9.34	Ndo Pʼetero achimwamba, “Enea, Jeso Kʼirisito unakuphoza. Unuka uhandike mwenye chitʼandacho.” Enea achiunuka phapho kare. 
ACT.9.35	Atʼu anji okala anasagala o mudzi wa Luda na tʼambarare ya Saroni ámona Enea phokala uphozwa, na achimukuluphira Bwana.
ACT.9.36	Ko mudzi unjine wa Jopa kwákala muchetʼu mumwenga aihiwaye Tʼabita, na wákala ni mwanafunzi. (Dzinare ra Chiyunani wákala ndiye Dorika).
ACT.9.37	Ela wákudzagwirwa ni ukongo na achifa. Atʼu achilogesa lufulwe, na achilwika chumba cha gorofani. 
ACT.9.38	Mudzi wa Jopa kʼau kure na mudzi wa Luda. Ndo anafunzi a Bwana ariphosikira kukala, Pʼetero wákala u mudzi wa Luda, ámuhumira atʼu airi na udzumbe uu, “Hunakuvoya udze kwehu maruru.” 
ACT.9.39	Pʼetero achenda kare phamwenga na okala ahumwa, na ariphofika kuko, wápandizwa gorofani, chumba chokala ye mufa. Achetʼu magungu anji ámuzunguluka Pʼetero na kuno anarira, na achimonyesa mazurungi na nguwo zirizo Dorika wákala udzizishona phokala u moyo. 
ACT.9.40	Pʼetero achialavya konze osini, na achimitʼa mavindi achivoya. Chisha, achilugalukira lo lufu na achamba, “Tʼabita, lamuka!” Tʼabita achifunula matsoge, na ariphomona Pʼetero, achisagala. 
ACT.9.41	Pʼetero achimugwira mukono kumwaviza aime. Chisha, achiaiha aratʼu akuluphiri na go magungu, achiarichira ye Tʼabita achikala u moyo. 
ACT.9.42	Nguma za lairiro riro zichigotʼa chila phatʼu ko Jopa, na atʼu anji achimukuluphira Bwana. 
ACT.9.43	Pʼetero achisagala kwa chiwango ko Jopa, kwa mutʼu mumwenga aihiwaye Simoni, ariye wákala ni mukotʼi wa chʼingo.
ACT.10.1	Ko mudzi wa Kaisariya, kwákala mutʼu mumwenga aihiwaye Korineliyo. Yiye wákala ni mubomu wa gingi mwenga ya shikari yiihiwayo, “Gingi ya Italiya.” 
ACT.10.2	Korineliyo wákala ni mutʼu mudzo, na yiye na atʼue osi ákala anamukuluphira, na kumuvoya Mulungu. Na wákala achilavya muno na moyo umwenga kwaaviza Ayahudi okala ni achiya, na wákala unamuvoya Mulungu tsʼiku zosi.
ACT.10.3	Tsʼiku mwenga, wáona ono na chitʼu kama saa chenda hivi. Ko ononi, wáona chingʼangʼa malaika wa Mulungu yemukudzira na achimwamba, “Korineliyo!” 
ACT.10.4	Korineliyo achimulola na woga ye malaika na chisha, achimwamba, “Unani bwana?” Ye malaika achiudzidza achamba, “Mulungu udzigasikira mavoyogo, na udzikona vyo ulavyavyo na moyo umwenga kwapʼa achiya. 
ACT.10.5	Ndo vivi huma atʼu Jopa akamwihe mutʼu mumwenga aihiwaye Simoni, na dzinare rinjine ndiye Pʼetero. 
ACT.10.6	Yiye usegere na Simoni, mukotʼi wa chʼingo, na yiye nyumbaye yi phephi na ko baharini.” 
ACT.10.7	Ye malaika ariyegomba gago ariphouka, Korineliyo wáaiha ahendikazie airi a nyumbani, na shikariwe mumwenga, ariye wákala ndiye amuhikirayehikiraye tsʼiku zosi, na wákala unamukuluphira na kumuvoya Mulungu. 
ACT.10.8	Korineliyo achiaambira gosi gokala galairira, na achiahuma Jopa.
ACT.10.9	Kunadzachakwe, dzuwa phokala ri vitswani, aratʼu atʼu ahahu okala ahumwa ni Korineliyo ákala anatapira o mudzi wa Jopa. Pʼetero wákala u ko Jopa, na ukati uo wákala upanda dzulu ya nyumba
ACT.10.10	Ndo kuko wágwirwa ni nzala ta achikala unahenza leu arye, na phokala leu rinajitʼwa wáyaywa ni fahamu, na achona ono. 
ACT.10.11	Ko ononi, wáona mbingu zifunuka, na utʼu dza shuka bomu yigwirwa mitseye mine, yinatserezwa photsʼi. 
ACT.10.12	Kati-kati ya shuka yiyo, phákala phana chila aina ya nyama, nyama a magulu mane, nyama a kuhambala na nyama a kuburuka. 
ACT.10.13	Chisha, Pʼetero achisikira laka ra mutʼu rinamwamba, “Unuka Pʼetero, utsinze nyama urye!” 
ACT.10.14	Ela Pʼetero achiudzidza achamba, “Vivyo kʼaviidimikika kamare Bwana, maana, tsʼidzangwe kutata kamare chitʼu chochosi chiricho ni najisi.” 
ACT.10.15	Ro laka ra mutʼu achirisikira kahiri rinamwamba, “Tsʼiwambe ni najisi, utʼu urio udzambwa ni Mulungu kʼauna najisi.” 
ACT.10.16	Gago gáhendeka kʼano tʼahu, na chisha yiyatʼu shuka yichivuhiwa yichiudzwa maruru ko mbinguni.
ACT.10.17	Pʼetero phokala ucheri kwangalala na kudziuza maana, ya ono riro, aratʼu atʼu okala ahumwa ni Korineliyo ákala adziyizumbula nyumba ya Simoni, na achidza ta achidzaima pho dziyangoni. 
ACT.10.18	Ndo ao achiuza vivi, “Hunahenza mutʼu mumwenga aihiwaye Simoni, na dzinare rinjine ndiye Pʼetero.”
ACT.10.19	Pʼetero ye ukati uo wákala ucheri kudziuza maana, ya ro ono, na phapho achambwa vivi ni Roho wa Mulungu, “Pʼetero, kuna atʼu ahahu ko dziyangoni, na ao anakutsakula uwe. 
ACT.10.20	Ndo unuka wende ko tsʼini, na utsʼisite kwenda phamwenga nao, kwakukala, ao ndimi yeahuma.” 
ACT.10.21	Ndo phapho Pʼetero achenda ko tsʼini, achenda-aamba vivi o atʼu, “Mimi ndimi ye Pʼetero mumutsakulaye. Hʼaya nambirani sambi, munani?”
ACT.10.22	Ao atʼu achimuudzidza Pʼetero achimwamba, “Siswi hudzihumwa kwako ni mubomu wa shikari, Korineliyo. Yiye ni mutʼu mudzo amukuluphiraye na kumuvoya Mulungu, na unaishimiwa ni Ayahudi osi. Ndo yiye wáambwa ni malaika wa Mulungu akulagizire, wende ko kwakwe nyumbani, kwa ta uchikala una rorosi ra kumwambira, ukamwambire.” 
ACT.10.23	Ndo Pʼetero achiapiga karibu, na tsʼiku yiyo achilala kuko.
ACT.10.23	Kunadzachakwe, Pʼetero wáanza charo phamwenga na o atʼu okala áhumwa ni Korineliyo, na anafunzi fulani a Bwana a ko mudzi wa Jopa. 
ACT.10.24	Tsʼiku yotuwiriza, ndipho achifika Kaisariya. Kuko, Korineliyo phamwenga na atʼue na asenae okala udziaalika, ákala anamutariza Pʼetero. 
ACT.10.25	Pʼetero ariphokala unaphenya pha Korineliyo, Korineliyo wákwendamuphokera, na achimitʼa mavindi mbereze kumwabudu. 
ACT.10.26	Ela Pʼetero achimwamba, “Ima Korineliyo,” na achimuunula. Chisha achimwamba, “Ta mimi nami ni mutʼu tu!” 
ACT.10.27	Ndo Korineliyo wáunuka, na Pʼetero achenderera kugomba naye vyokala anaphenya mo nyumbani. Pʼetero ariphophenya mumo, wáona atʼu anji arundikana. 
ACT.10.28	Achialamusa chisha achiaamba, “Mwimwi munamanya kukala, shariya yehu siswi Ayahudi yinahukahaza hutsʼigwirikane, hebu ta kwendalamusana na atʼu a makabila manjine. Ela Mulungu wánifunulira nitsʼimone mutʼu yeyosi kukala, una najisi. 
ACT.10.29	Na gago ndigotuma ta niriphoambwa ninahenzwa kuku, nidzikudza photsʼi maneno. Ndo nambirani vivi, mwániihirani?”
ACT.10.30	Korineliyo achiudzidza achamba, “Tsʼiku tʼahu zodzochira na chitʼu kama saa chenda za mutsana dza vivi, nákala ninavoya mwangu nyumbani. Ndo phapho, mutʼu yekala uvala mavalo ga kumetameta, achilairira mbere zangu maruru. 
ACT.10.31	Na achinamba, ‘Korineliyo! Mulungu udzigasikira mavoyogo, na udzikona vyo ulavyavyo na moyo umwenga kwapʼa achiya. 
ACT.10.32	Ndo huma atʼu Jopa akamwihe Simoni, ariye dzinare rinjine ndiye Pʼetero. Yiye usegere na Simoni, mukotʼi wa chʼingo, na yiye usagala phephi na ko baharini.’ 
ACT.10.33	Ndo nami nichikulagizira kare, na vivi udzihendatʼo kudza. Siswi hosi vivi hu phapha, na Mulungu u phamwenga naswi kwa ta husikire chochosi chiricho Bwana udzikulagiza uhwambire.”
ACT.10.35	Mutʼu wa chiryomo chochosi amuvoyaye Mulungu na kuhenda ga haki, yiye unaphokerwa ni Mulungu. 
ACT.10.36	Mulungu wáphirika Nguma Mbidzo kwa Aiziraeli. Na Nguma Mbidzo yiyo ni kukala, mutʼu yeyosi unaidima kuphokera reri kuchirira kumukuluphira Jeso Kʼirisito, ariye ndiye Bwana wa osi. 
ACT.10.37	Mwimwi munagamanya golairira yo itsʼi yosi ya Aiziraeli. Gago gáanzira Galilaya, bada ya Johana kwasumurira atʼu udzumbe wa kwaamba atʼu atye, na abatizwe. 
ACT.10.38	Mwimwi munamumanya Jeso muchina Nazareti. Yiye Mulungu wámutsagula, achimutserezera Rohowe, na achimupʼa widimi. Mulungu wákala u phamwenga naye, na ndipho yiye achenda hiku na hiku, achihenda madzo, na achiaphoza osini okala apagaiwa ni Shetani. 
ACT.10.39	Siswi hu mashaidi oona maneno gosi arigogahenda Jerusalemu, na itsʼi yosi ya Ayahudi. Na yiye wáulagwa kwa kukotʼwa misumari musalabani. 
ACT.10.40	Ela Mulungu wámufufula kulaa kuzimu tsʼiku ya hahu, na achimuhenda aonewe. 
ACT.10.41	Yiye kʼaonewerwe ni chila mutʼu, ela hwámona siswi okala hudzitsagulwa hangu pʼindi ni Mulungu hukale mashaidige, yaani, siswi hurio hwárya, na huchinwa phamwenga naye phokala ufufuka. 
ACT.10.42	Na wáhulagiza huzisumurire ngumaze kwa atʼu osi, na hushuhudiye kukala, yiye ndiye ariyetsagulwa ni Mulungu, akale mulamuli wa atʼu ario moyo na afadzi. 
ACT.10.43	Agomvi a Mulungu osini ágomba dzulu ya Jeso achamba, chila yendamukuluphira Jeso, undasamehewa dambize kuchirira ye Jeso.”
ACT.10.44	Pʼetero ariphokala ucheri kugomba maneno gago, Roho wa Mulungu wáatsererera osi okala anasirikisa udzumbe uo. 
ACT.10.45	Akuluphiri a Chiyahudi okala akwenda phamwenga na Pʼetero, áangalala ariphoona Mulungu udziatserezera Rohowe atʼu a makabila manjine nao. 
ACT.10.46	Ao ákala anaasikira o atʼu a makabila manjine anagomba na viryomo, na kumulika Mulungu. Ndo phapho Pʼetero achamba, 
ACT.10.47	“Atʼu aa adzimuphokera Roho wa Mulungu dza siswi vyomuphokera. Ndo phakale phana yeyosi, ariye unaidima kwamba atsʼibatizwe na madzi?” 
ACT.10.48	Pʼetero phapho achilagiza abatizwe kwa dzina ra Jeso Kʼirisito, na ganasira gago, ao ámuvoya Pʼetero akale nao kwa tsʼiku chʼachʼe.
ACT.11.1	Ahumwa a Jeso a widimi okala asagala Jerusalemu, na akuluphiri ko jimbo ra Judea kosi ásikira kukala, atʼu a makabila manjine ákala adziriphokera neno ra Mulungu nao. 
ACT.11.2	Ndo Pʼetero ariphouya Jerusalemu, wálaumiwa ni akuluphiri a Chiyahudi.
ACT.11.3	Ao ámwamba, “Uwe wákwendasagala na atʼu otsʼobitʼwatsʼi, na ta uchirya phamwenga nao!” 
ACT.11.4	Phapho Pʼetero achanza kwaambira mwenga-mwenga dzulu ya gokala gahendeka ta gosi.
ACT.11.5	Yiye wáamba vivi, “Tsʼiku mwenga, mimi nákala ninavoya ko mudzi wa Jopa, na nichona ono. Ko ononi, náona utʼu dza shuka bomu yigwirwa mitseye mine, yinatserezwa kulaa mbinguni, na yichirehewa ta phephi na phokala mimi. 
ACT.11.6	Bee, mimi náyilolatʼo, na kati-kati ya shuka yiyo, nichona nyama a magulu mane a kufuga na nyama a weruni, nyama a kuhambala na nyama a kuburuka. 
ACT.11.7	Chisha, nichisikira laka ra mutʼu rinanamba, ‘Unuka Pʼetero utsinze nyama urye.’ 
ACT.11.8	Ela mimi nichiudzidza nichamba, ‘Vivyo kʼaviidimikika kamare Bwana, maana, tsʼidzangwe kutata kamare chitʼu chochosi chiricho china najisi.’ 
ACT.11.9	Ro laka ra mutʼu nichirisikira kahiri kulaa mulunguni rinanamba, ‘Tsʼiwambe ni najisi, utʼu urio udzambwa ni Mulungu kʼauna najisi.’ 
ACT.11.10	Gago gáhendeka kʼano tʼahu, na chisha yiyatʼu shuka yichivuhiwa, yichiudzwa ko mbinguni.
ACT.11.11	“Shuka yiriphoudzwa ko mbinguni, atʼu ahahu ákudza yo nyumba yokala hunasagala. Atʼu ao ákala áhumwa kulaa Kaisariya anituwe mimi. 
ACT.11.12	Phapho nichambwa ni Roho wa Mulungu, nitsʼisite kwenda phamwenga nao. Ndo nichigwirikana na akuluphiri anjine ahandahu a mudzi wa Jopa huchenda hosini. Na huriphofika kuko, huchendaphenya nyumbani mwa Korineliyo. 
ACT.11.13	Korineliyo naye achihwambira vyolairirwa ni malaika wa Mulungu mwakwe nyumbani, na achambwa, ‘Huma atʼu Jopa akamwihe Simoni, ariye dzinare rinjine ndiye Pʼetero. 
ACT.11.14	Yiye undakudzakwambira udzumbe urio undakutivya uwe na atʼuo osi.’ 
ACT.11.15	Na niriphokala nidzanza kugomba, Roho wa Mulungu wáatsererera ao, dza viratʼu arivyohutsererera siswi pharatʼu mwanzo. 
ACT.11.16	Phapho nichikumbikira garatʼu maneno ga Bwana arigogagomba ga kwamba, ‘Johana wábatiza na madzi, ela mwimwi mundakudzabatizwa na Roho wa Mulungu.’ 
ACT.11.17	Ndo achikala ye Mulungu wáapʼa atʼu a makabila manjine Rohowe yehupʼa siswi ukati huriphomukuluphira Bwana Jeso Kʼirisito, mino bee ni ani ta nimuzize Mulungu kuhenda henzore?”
ACT.11.18	Ariphosikira gago, áricha kumulaumu Pʼetero achimulika Mulungu achamba, “Vyo kumba Mulungu wáapʼa atʼu a makabila manjine nafasi ya kutya kwa akale na uzima uphya wa kare na kare nao!”
ACT.11.20	Ela anjine ao okala ni achina Kupuro na Kurene, ákwenda Anitiyokiya, na achendasumurira Nguma Mbidzo dzulu ya Bwana Jeso, kwa atʼu a makabila manjine
ACT.11.21	Na ao, widimi wa Bwana wáhenda kazi phamwenga nao, na atʼu anji ámukuluphira na kumugalukira Bwana.
ACT.11.22	Akuluphiri okala a Jerusalemu ágasikira gokala gahendeka ko Anitiyokiya, na ndipho achimuhuma Barinaba ende kuko. 
ACT.11.23	Barinaba ariphofika kuko na kona vyo Mulungu arivyokala udziaonera mbazi o atʼu, wáhamirwa na achiadinisira aenderere kumutuwa Bwana na myoyo yao yosi. 
ACT.11.24	Maana, Barinaba wákala ni mutʼu mudzo yekala una kuluphiro bomu, na yekala udziudzala Roho wa Mulungu, na atʼu anji muno ákuluphira Bwana.
ACT.11.25	Chisha, Barinaba wákwenda mudzi wa Tʼariso, achendamutsakula Saulo. 
ACT.11.26	Ariphomona, ákwenda osi Anitiyokiya. Ndo ao osi airi ákala na o akuluphiri a kuko mwaka wosi, na achiafunza anji ao. Ko Anitiyokiya ndiko anafunzi a Bwana áanza kwihiwa ajeso.
ACT.11.27	Ukati uo wenye, ndio urio agomvi a Mulungu fulani ákudza Anitiyokiya kulaa Jerusalemu. 
ACT.11.28	Mumwenga wao wákala unaihiwa Agabo, na yiye wálongozwa ni Roho wa Mulungu achisema chimbere kukala, kundakala nzala bomu dunia yosi. (Nzala yiyo yálairira ukati wa utawali wa Kilaudiyo). 
ACT.11.29	Ndo anafunzi a Bwana okala a mudzi wa Anitiyokiya achamula, chila mumwenga alavye chochosi kutuwirizana na patore, chiphirikwe chika-aavize akuluphiri okala anasagala Judea. 
ACT.11.30	Ndo achihenda vivyo, na achiahuma Barinaba na Saulo, aphirike mutsango wao kwa vilongozi a kanisa ra Jerusalemu.
ACT.12.1	Ukati uo, ndio urio mufalume Herode Agiripa wálagizira ajeso anjine aanze kuhenderwa mauku. 
ACT.12.2	Yiye wálagizira Jakobo nduguye Johana aulagwe, na achitemwa na upanga ta achifa jeri. 
ACT.12.3	Ariphoona kukala, gago gákala ganaahamira Ayahudi, wáenderera kuhenda mai kwa kulagiza Pʼetero agwirwe. (Gago gáhendeka ukati wa tsʼikukʼuu ya kurya mikahe yotsʼitiywa hamira.) 
ACT.12.4	Pʼetero ariphogwirwa, wátiywa ndani, na achikala unarindwa ni virundu vine vya shikari ane-ane okala achiphisana. Herode Agiripa wákala unatariza juma riro ra tsʼikukʼuu ya Pʼasaka richire, ndipho amulavye, amulamule jamani. 
ACT.12.5	Ndo Pʼetero ariphokala u ko jela, akuluphiri ákala anamuvoyera kwa Mulungu na myoyo yao yosi.
ACT.12.6	Usiku okala Pʼetero unalalira kulaviwa mbere za atʼu anji alamulwe, wákala urere kati-kati ya shikari airi, na kuno ufungwa minyororo hiku na hiku na o shikari. Na shikari anjine, ákala anarinda muyango wa yo jela. 
ACT.12.7	Ndo malaika wa Bwana achimulairira Pʼetero phapho kare, mwanga uchimwirika cho chumba cha jela. Ye malaika achimupiga-piga Pʼetero mbavuni kumulamusa na kuno unamwamba, “Lamuka wunuke maruru!” Phapho kare yo minyororo yichigwa kulaa mikononi mwa Pʼetero. 
ACT.12.8	Chisha, ye malaika achimwamba Pʼetero, “Funga mukandao, na uvale virahuvyo.” Pʼetero achihenda vivyo, na phapho ye malaika achimwamba, “Vala valoro unituwe.” 
ACT.12.9	Pʼetero achimutuwa ta konze, ela wákala kʼamanya kukala, gago gokala ganahendwa ni ye malaika, gákala ni ga jeri. Yiye wáona dza kwamba, ni unaona ono tu. 
ACT.12.10	Ndo áchira shikari a kwanza phao chikaloni na phiri dza vyo, na achifika pho dziyango ra chuma riphenyezaro pho mudzini. Ro dziyango richivuguka renye naro, nao achilaa konze. Ndo achenenda-enenda na yo njira, na Pʼetero achihendaona urichwa kare hicheye ni ye malaika.
ACT.12.11	Phapho ndipho Pʼetero achimanya kukala, gákala ni ga jeri gokala gahendeka na achamba, “Vivi nina kanuni Bwana udzimuhuma malaikawe akadzanitivya kwa ta nitsʼihendwe vii ni Herode Agiripa, na nitsʼipatwe ni gokala ganahenzwa ni Ayahudi.”
ACT.12.12	Pʼetero ariphomanya ulaa jela jeri, wákwenda mwenga kwa mwenga ta nyumbani kwa Maryamu ameye Johana, ariye dzinare rinjine ndiye Mariko. Kuko, atʼu anji ákala arundikana anavoya. 
ACT.12.13	Pʼetero achipiga hodi o muyango wa konze, na muhendikazi mumwenga wa chiche aihiwaye Roda, achenda ko muyangoni kwa akamusundulire. 
ACT.12.14	Ndo ye musichana ariphomanya riro rákala ni laka ra Pʼetero, wáhamirwa muno ta achiricha kuvugula muyango, achiuya mairo ko ndani achendaamba, “Ni Pʼetero ta wimire pho muyangoni.” 
ACT.12.15	Atʼu achimwamba, “Una vitswa uwe!” Ela ye achidina kwamba, “Ni Pʼetero jeri yenye!” Phapho o achimwamba, “Bee manya yiye ni malaikawe.”
ACT.12.16	Ela Pʼetero ye ukati uo wákala unaenderera kupiga hodi. Musindikizowe, ávugula muyango na achimona ndiye jeri, na achangalala. 
ACT.12.17	Pʼetero achiatsuphira mukono achianyamaza, na achiaambira vyokala ulaviwa jela ni Bwana. Chisha, achiaamba akamwambire Jakobo, na aratʼu akuluphiri anjine dzulu ya neno riro, naye achilaa achiuka achenda phatʼu phanjine.
ACT.12.18	Kuriphocha, aratʼu shikari okala anarinda, áangalala muno na achikala a chimoyomoyo kwa ákala kʼaamanya Pʼetero ugwirwa nini. 
ACT.12.19	Herode Agiripa achilagizira kuhendwe musako, ela kʼaamugwirire. Ndo achilagizira o shikari auzwe, na aulagwe. Na Herode achiuka Judea, achendasagala Kaisariya.
ACT.12.20	Herode Agiripa wákala kʼapatana na atʼu a midzi ya Tʼiro na Sidoni. Ela aa, itsʼi yao yákala yipata leu kulaa itsʼi yokala yinatawalwa ni ye Herode. Ndo achina Tʼiro na Sidoni áagwira adzumbe achiahuma kwa Bulasito, ariye wákala ni mumwenga wa o aimirizi abomu a Herode. Ao achendamwambira Bulasito kukala, midzi yao yinahenza yerekezane na Herode, na achikubali 
ACT.12.21	ta achiika tsʼiku yokala undaaphirika akagombe naye. Tsʼiku yiriphofika, Herode wákudza na kuno achikala uvala nguwoze za chifalume, achisagala chihini phakwe cha utawali, achanza kwaambira atʼu maneno. 
ACT.12.22	Aratʼu atʼu achimupigira njerejere achimulika na kuno anaamba, “Yuyu unagomba dza mulungu kamare, ela kʼagomba dza mutʼu!” 
ACT.12.23	Malaika wa Bwana achimugwiza ukongo Herode phapho kare, kwakukala, wáahenda atʼu ariche kumulika Mulungu, achilikwa yiye. Ndo Herode achiriwa ni minyolo ya mwakwe ndani ta achifa.
ACT.12.24	Ela neno ra Mulungu richikaza kugotʼa, na atʼu anji na anji, achimukuluphira Mulungu.
ACT.12.25	Ndo Barinaba na Saulo ariphomala kuhenda kazi yokala ahumwa ayihende, áuka Jerusalemu achiuya Anitiyokiya, na charo chicho ákwenda na Johana, ariye dzinare rinjine ndiye Mariko.
ACT.13.1	Ko kanisa ra Anitiyokiya, kwákala kuna akuluphiri anjine okala ni agomvi a Mulungu, na anjine ákala ni alimu. Ao ákala ni: Barinaba, Simioni ariye dzinare rinjine ndiye Mwiru, Lukiyo muchina Kurene, Saulo na Manaeni, ariye wáfugwa phamwenga na mufalume Herode Anitipa. 
ACT.13.2	Ndo kwáhenda ukati achifunga na achikala anamwabudu Bwana, na Roho wa Mulungu achiaamba, “Nirichirani Barinaba na Saulo, ahende kazi yodzoaihira.” 
ACT.13.3	Ndo ariphomala kufunga na kuvoya, áaikira mikono achiavoyera, na achiaricha achenda vyao.
ACT.13.4	Barinaba na Saulo phohumwa ni ye Roho wa Mulungu, áteremuka ta mudzi wa Selekiya, na kuko achendapanda meli achenda ta chisiwa cha Kupuro. 
ACT.13.5	Ariphofika mudzi wa Salami, ásumurira neno ra Mulungu masinagogini, na Johana Mariko achikala ni mwavizi wao.
ACT.13.6	Analaa mudzi wa Salami, ákwenda ta mudzi wa Pʼafo, urio wákala u pʼembe ya phiri ya cho chisiwa. Kuko, ákwendamona Muyahudi mumwenga yekala ni mutsai, na dzinare wákala ndiye Bari-Jeso. Yiye wákala unadzamba ni mugomvi wa Mulungu. 
ACT.13.7	Bari-Jeso wákala ni musenangwa wa Serigiyo Pʼaulo, ariye wákala ndiye mubomu wa cho chisiwa, na yiye wákala ni chimanyi muno. Ndo Serigiyo Pʼaulo wáalagizira ano Barinaba na Saulo, kwa ta adze amwambire neno ra Mulungu. 
ACT.13.8	Ela ye mutsai Bari-Jeso, ariye Chiyunani wákala wihiwa Elima, achiheza kwapinga kwa amuzize ye mubomu wa chisiwa atsʼimukuluphire Jeso. 
ACT.13.9	Ndo Saulo ariye dzinare rinjine ndiye Pʼaulo achikala udziudzalwa ni Roho wa Mulungu, achimulola muno ye Elima na achamba, 
ACT.13.10	“Uwe u mwana wa Shetani, na unapinga chila ririro ni ra haki. Uwe u mulembi wa kupindukiya, na mukorofi mubomu! Undaricha rini we kugaluza ujeri wa Bwana na kuuhenda ulongo? 
ACT.13.11	Bee, vivi Bwana undakutiya akili kwa kukuhenda utsʼone, na uwe kʼundawona mwanga wa dzuwa kwa chiwango.”
ACT.13.11	Ndo ye mutʼu achanza kona utʼu dza kunje na dziza phapho kare, na achanza kwenda hiku na hiku kutsakula mutʼu amugwire mukono amulongoze. 
ACT.13.12	Mubomu wa chisiwa wáangalazwa muno ni widimi wa mafunzo ga Bwana, na ariphoona gago, achikuluphira.
ACT.13.13	Kulaa Pʼafo, Pʼaulo na o anzie ápanda meli achenda ta mudzi wa Pʼeriga, urio jimbo ra Pʼamufuliya. Ela kuko, Johana Mariko achendaaricha, achiuya Jerusalemu. 
ACT.13.14	Osala achenderera na charo kulaa phapho Pʼeriga ta mudzi wa Anitiyokiya phephi na jimbo ra Pʼisidiya. Tsʼiku ya Sabato yiriphofika, achendaphenya ndani ya sinagogi achisagala. 
ACT.13.15	Neno richisomwa kulaa Shariya ya Musa, na kulaa Maandiko ga agomvi a Mulungu. Ndo abomu a riratʼu sinagogi achiaamba ano Pʼaulo vivi, “Ayahudi asena, muchikala muna neno ra kwatiya moyo anzienu, aambireni.”
ACT.13.16	Ndo phapho Pʼaulo wáima achisumiza na achamba vivi, “Nisirikisani Aiziraeli asena na mwimwi anjine mosi murio munamwabudu Mulungu! 
ACT.13.17	Siswi Aiziraeli ye Mulungu wehu wáatsagula akare ehu, na achiahenda akale anji phokala a ujenini itsʼi ya Misiri. Mulungu kuko wáalavya kwa widimiwe ubomu. 
ACT.13.18	Yiye wáavumirira myaka mirongo mine (40) ko nyika. 
ACT.13.19	Yiye wágahenda makabila mafungahe ga itsʼi ya Kanani gahangamizwe, na yo itsʼi yao achiapʼa o atʼue yikale yao. 
ACT.13.20	Maneno gaga gosi gáhendeka myaka magana mane na mirongo mitsano (450).
ACT.13.20	“Ariphoanza kusagala ko itsʼi ya Kanani, Mulungu wáahenda alongozwe ni alamuli ta ukati wa mugomvi wa Mulungu Samweli ariphoanza kulongoza. 
ACT.13.21	Ela ao ávoya aikirwe mufalume wao, na Mulungu achiatsagulira Saulo mwana wa Kishi. Yiye wákala ni mutʼu wa mbari ya Benjameni, na wátawala myaka mirongo mine (40). 
ACT.13.22	Mulungu ariphomuusa yiye, wáatsagulira Daudi achikala mufalume wao. Na Mulungu wáamba vivi dzuluye, ‘Daudi mwana wa Jese, nidzimona ni mutʼu anihamiraye muno, na undachimiza gangu gosi nihenzago agahende.’ 
ACT.13.23	Mulungu wáalaga Aiziraeli kukala, mutʼu wa mudzungu wa yuyu Daudi undakala Mutivyi wehu, na kwa vivyo, wáhurehera Jeso. 
ACT.13.24	Na Jeso ariphokala kʼadzangwe kudza, Johana wámulongolera achihusumurira siswi Aiziraeli hosini kukala, ni seti hutye na hubatizwe. 
ACT.13.25	Johana ariphokala unamarigiza kaziye, wáauza atʼu vivi, ‘Mukale munaona mino ni ani? Mimi bee tsʼimi ye mutʼu mumuloleraye. Elako, yiye undakudza nyuma zangu, na mimi tsʼiwirya ta kukala muhendikaziwe wa kumuvula virahu.’
ACT.13.26	“Aiziraeli asena murio mu atʼu a mudzungu wa Burahemu, na anjine mosi mumwabuduo Mulungu, mwimwi manyani kukala, Mulungu udziureha kwehu uu udzumbe wa kutivya! 
ACT.13.27	Achina Jerusalemu na abomu ao kʼaamanyire kukala Jeso ndiye Mutivyi, na kʼaagamanyire manaye go maneno ga agomvi a Mulungu gasomwago chila Sabato. Elako, ágachimiza vivyo go maneno ga agomvi a Mulungu aripholamula Jeso anyongwe. 
ACT.13.28	Ao ta aripho kʼaamupatire na kosa riwiryaro anyongwe, ela o ámuvoya Pilato vivyo amulamule kunyongwa. 
ACT.13.29	Na ariphomala kuhenda gosi gokala gadzandikwa dzuluye, yiye wátserezwa kulaa pho musalabani, achendazikwa. 
ACT.13.30	Ela Mulungu wámufufula kulaa kuzimu, 
ACT.13.31	na Jeso wáalairira kwa tsʼiku nyinji aratʼu anafunzie omutuwa kulaa Galilaya ta Jerusalemu. Ao vivi, ndio mashaidige ashuhudiyirao Ayahudi. 
ACT.13.32	Mulungu wáalaga akare ehu chilagane, na vivi hudzikudza phapha, kumusumurira Nguma Mbidzo 
ACT.13.33	ya kwamba, cho chilagane choalaga akare ehu, udzihuchimizira siswi adzukulu ao, kwa kumufufula Jeso kulaa kuzimu. Gago ganagwa sawa na goandikwa Zaburi ya phiri kukala,
ACT.13.33	‘Uwe u Mwanangu;
ACT.13.33	Mimi rero ninasema kukala ni Abayo.’
ACT.13.34	‘Nindamunosa manoso matakatifu jeri gomulaga Daudi.’
ACT.13.35	‘Kʼundariricha lufu lwa mutakatifuo role mbirani.’
ACT.13.36	“Daudi ariphokala u moyo, wáhenda henzo ra Mulungu. Na ariphofa, wázikwa mabirani pha akaree, na mwiriwe uchola. 
ACT.13.37	Ela Jeso ye wáfufulwa ni Mulungu kulaa kuzimu, na kwa vivyo, mwiriwe kʼawolere.
ACT.13.38+ACT.13.39	“Bee asena, ninamuhenza mumanye kukala, vivi munasumurirwa udzumbe dzulu ya kusamehewa dambi kuchirira ye Jeso. Vivi chila mumwenga amukuluphiraye Jeso, unasamehewa dambi zosi na akale tsare, neno ririro rákala kʼariidima kuhendwa ni Shariya ya Musa. 
ACT.13.40	Ndo dzimanyirireni gatsʼidze gakamupata go maneno gogombwa ni agomvi a Mulungu kukala,
ACT.13.41	Angaikani, na muhangamike,
ACT.13.41	maana, mimi ninahenda utʼu uu ukati wenu,
ACT.13.41	urio mwimwi kʼamundaukuluphira
ACT.13.41	ta mutʼu akamwambira!’ ”
ACT.13.42	Pʼaulo na Barinaba ariphokala analaa mo sinagogini, aratʼu atʼu áamba adze kahiri tsʼiku ya Sabato yokala yindatuwiriza, kwa adze akaze kugomba dzulu ya maneno gago. 
ACT.13.43	Monano uo uriphomarigizika, Ayahudi anji, na atʼu a makabila manjine okala aphenya dini ya Chiyahudi, ágwirikana na ano Pʼaulo na Barinaba. Pʼaulo na Barinaba achigomba nao, na achiatiya moyo kukala, aenderere kuukuluphira udzo wa Mulungu.
ACT.13.44	Tsʼiku ya Sabato yiriyotuwiriza, karibu chila mutʼu pho mudzi uo, wákwendasirikisa udzumbe dzulu ya Bwana. 
ACT.13.45	Ela o vilongozi a Ayahudi ariphoona ro duu ra atʼu, áphenywa ni chidzitso, na achipinga go maneno gokala ganagombwa ni Pʼaulo, na ye mwenye achimuhakana. 
ACT.13.46	Elako, Pʼaulo na Barinaba áaudzidza photsʼi woga achamba, “Mwimwi mwákala mudziikwa mukale a kwanza kusikira neno ra Mulungu. Ela kwakukala, mudzirikahala na munadzona kʼamuwirya uzima uphya wa kare na kare, hʼa bee hunamuricha hwende kwa atʼu a makabila manjine. 
ACT.13.47	Maana, Bwana wáhulagiza achihwamba vivi,
ACT.13.47	‘Mwimwi nidzimutsagula mukale mwanga kwa atʼu a makabila manjine,
ACT.13.47	kwa ta Mulungu aativye atʼu duniani kosi, kuchirira mwimwi.’ ”
ACT.13.48	Bee, atʼu a makabila manjine ariphosikira gago, áhamirwa, na achiulika o udzumbe dzulu ya Bwana. Na aratʼu osi okala átsagulwa apate uzima uphya wa kare na kare, ákuluphira.
ACT.13.49	Udzumbe dzulu ya Bwana wágotʼa chila phatʼu upande uo. 
ACT.13.50	Ela vilongozi a Ayahudi áasunganya alume okala anamanyikana pho mudzi uo na achetʼu a makabila manjine okala ana vyeo na anamuvoya Mulungu, kwa aapinge ao ano Pʼaulo na Barinaba. Ndo ao áanza kwahendera mauku Pʼaulo na Barinaba, na chisha ta achihendaavuguza kulaa pho phao chidzidzini. 
ACT.13.51	Ndo Pʼaulo na Barinaba achikutʼa-kutʼa vumbi rokala ri mwao maguluni dza onyo kwao, chisha achenda mudzi wa Ikoniyo. 
ACT.13.52	Ela o anafunzi a ko mudzi wa Anitiyokiya áudzalwa ni raha muno, na Roho wa Mulungu.
ACT.14.1	Pʼaulo na Barinaba ariphokala a Ikoniyo, maneno gákala dza vyokala gákala ko Anitiyokiya. Ao ákwendasumurira neno ra Mulungu ko sinagogini ta Ayahudi anji na atʼu a makabila manjine anji achikuluphira. 
ACT.14.2	Ela Ayahudi anjine orema kukuluphira, áasunganya atʼu a makabila manjine ta achitsukirwa, kwa aapinge ao ano Pʼaulo na Barinaba. 
ACT.14.3	Ela ta vivyo, Pʼaulo na Barinaba áenderera kukala kuko tsʼiku nyinji, achigomba udzumbe dzulu ya Bwana Jeso photsʼi woga. Bwana naye achiapʼa widimi wa kuhenda dalili na mautʼu-mautʼu ga kwangalaza na gago gachingʼaza lwazu kukala, udzumbe okala anaugomba dzulu ya mbazize nyinji, wákala ni wa jeri. 
ACT.14.4	Atʼu a mudzi uo achigavikana maduu mairi. Duu mwenga richiunga mukono Ayahudi, na ro rinjine richiunga mukono o ahumwa a Jeso a widimi.
ACT.14.5	Musindikizowe, anjine a o atʼu a makabila manjine, Ayahudi phamwenga na abomu ao, áamula kwahendera mai ao ahumwa a Jeso a widimi, na kwapiga mawe. 
ACT.14.6	Ela ao ahumwa a Jeso a widimi ágamanya gago, na achichimbirira jimbo ra Lukaoniya. Kuko, achenda midzi ya Lusitira na Deribe, na pʼande za phephi-phephi, 
ACT.14.7	achenderera kusumurira Nguma Mbidzo.
ACT.14.8	Kuko mudzi wa Lusitira, kwákala kuna mutʼu mumwenga ariye wákala upholoza magulu hangu kuvyalwakwe, na wákala kʼadzangwe kwenenda kamare. 
ACT.14.9	Ndo Pʼaulo ariphokala unasumurira Nguma Mbidzo, mutʼu yiye wámusirikisa. Pʼaulo naye achimulolatʼo, na ariphoona kukala una kuluphiro ra kwidima kuphozwa, 
ACT.14.10	wágomba kwa laka ra dzulu achimwamba, “Unuka wime tititi.” Phapho kare, ye mutʼu wa kupholoza achiunuka, na achanza kwenenda. 
ACT.14.11	Duu ra atʼu ririphoona gokala gahendwa ni Pʼaulo, ráanza kupiga kʼululu kwa chiryomo cha Chilukaoniya kwamba, “Asenani, milungu yidzihutsererera dza adamu!” 
ACT.14.12	Barinaba ámwiha Zeu, na Pʼaulo achimwiha Herime, kwakukala, wákala ndiye mugomvi. 
ACT.14.13	Kuhani wa Hekalu ra Zeu,
ACT.14.14	Pʼaulo na Barinaba ariphosikira gago gokala anahenza agahende, áahula nguwo zao konyesa kukala, ákala kʼaagaenzi. Chisha, achidudula mairo kati-kati ya ro duu ra atʼu na kuno anagomba kwa laka ra dzulu kwamba, 
ACT.14.15	“Mwi asena, heka munahenda vino? Siswi kʼahu milungu, hu anadamu dza mwimwi. Sino hudzikudzamusumurira Nguma Mbidzo kwa mupate kuricha kuyabudu yiyi milungu ya ulongo, mugaluke mumwabudu Mulungu ariye moyo. Yiye ndiye yeumba mbingu na dunia, bahari na vyosi virivyo mwao ndani. 
ACT.14.16	Pho pʼindi, Mulungu wáaricha atʼu a chila chiryomo ahende ahenzavyo. 
ACT.14.17	Ela ta vivyo, udzenderera kwafunulira atʼu kukala u kuko kwa kwahendera madzo. Ndo yiye mwimwi unamubitʼira mvula kulaa mbinguni. Ukati wa kuguwa, unamupʼa nyoha, na chisha unamupʼa vyakurya vinji, na unamuhenda muhamirwe.” 
ACT.14.18	Pʼaulo na Barinaba ágomba gago gosi kwaziza o atʼu atsʼialavire sadaka, ela yákala gagada vivyo ko kwaziza.
ACT.14.19	Ela Ayahudi fulani ákudza kulaa Anitiyokiya-Pʼisidiya na Ikoniyo, achidzaahenda atʼu auye upande wao. Ndo achimupiga mawe Pʼaulo ta achimona dza kwamba udzefa, na phapho achimukuruta achimulavya konze ya o mudzi. 
ACT.14.20	Ela akuluphiri ariphokwendarundikana phapho na kumuzunguluka, wáunuka, achiuya ko mudzini. Kunadzachakwe, yiye phamwenga na Barinaba ákwenda Deribe.
ACT.14.21	Pʼaulo na Barinaba ákwendasumurira Nguma Mbidzo ko Deribe, na achipata anafunzi anji a Bwana. Aripholaa phapho, áchira na Lusitira na Ikoniyo, achiuya Anitiyokiya-Pʼisidiya. 
ACT.14.22	Midzi yiyo yosi yochirira, áajenga akuluphiri akaze kukomala chiroho, na achiatiya moyo aenderere kugagwiririra kinyi gago arigogakuluphira. Ao ákala achiaamba vivi, “Siswi akuluphiri, ni seti huturike muno huchikala kʼahudzangwe kwendaphenya Ufalumeni kwa Mulungu.” 
ACT.14.23	Pʼaulo na Barinaba átsagula vilongozi kwenye chila kanisa kwa dzulu ya o akuluphiri, achivoya na kufunga, na achiaika tsʼini ya urinzi wa Bwana, ariye ákala anamukuluphira.
ACT.14.24	Pʼaulo na Barinaba ariphouka jimbo ra Pʼisidiya, áfika kahiri jimbo ra Pʼamufuliya, 
ACT.14.25	na achendasumurira udzumbe wa Mulungu mudzi wa Pʼeriga. Aripholaa phapho, ákwenda mudzi wa Ataliya, 
ACT.14.26	na anauka kuko, achipanda meli achiuya Anitiyokiya, jimbo ra Siriya. Kuko ndiko kuriko, pho mwanzo ákala alaviwa kwa Mulungu, kwa Mulungu aarinde, na aafunulire udzowe kwa dzulu ya kazi yiriyo ákala adziyichimiza phapho.
ACT.14.27	Ariphofika ko Anitiyokiya, áhenda monano na o akuluphiri a phapho, achiaambira gosi gokala Mulungu udzigahenda kuchirira ao, na vyokala Mulungu udziavugulira njira atʼu a makabila manjine ta akuluphira. 
ACT.14.28	Na ásagala kuko na aratʼu akuluphiri kwa tsʼiku nyinji.
ACT.15.2	Neno riro richiahenda Pʼaulo na Barinaba alumbane muno na o atʼu okala anafunza vivyo. Ndo vichamulwa kukala Pʼaulo na Barinaba, phamwenga na akuluphiri fulani a kanisa ra Anitiyokiya, ende Jerusalemu, ende akagagombe na ahumwa a Jeso a widimi, na vilongozi a kanisa ra kuko gago.
ACT.15.3	Atʼu ohumwa kwenda Jerusalemu ásiswa ni o akuluphiri a pho Anitiyokiya, nao achichira na majimbo ga Foinike na Samariya. Ao áambira atʼu a kuko dzulu ya vyokala atʼu a makabila manjine adzimugalukira Mulungu kwa kumukuluphira Jeso, na nguma zizo zichiahamira muno ao akuluphiri osi. 
ACT.15.4	Na ariphofika Jerusalemu, áphokerwa ni akuluphiri a kuko, ahumwa a Jeso a widimi, na vilongozi ao. Ndo nao achiaambira dzulu ya maneno gosi gokala Mulungu udzigahenda kuchirira ao. 
ACT.15.5	Ela akuluphiri anjine okala ni a chama cha Afarisayo, áima achamba, “Atʼu a makabila manjine ni seti abitʼwetsʼi, na alagizwe atuwirize vyo yambavyo yo Shariya ya Musa.”
ACT.15.6	Ndo ahumwa a Jeso a widimi na vilongozi a kanisa achonana, achigomba dzulu ya neno riro. 
ACT.15.7	Ariphokala áhwala chiwango chire kugomba dzulu ya neno riro, Pʼetero wáima achamba, “Akuluphiri asena, mwimwi munamanya kukala, phapho mwanzo Mulungu wánitsagula mimi kulaa kati yenu, kwa nisumurire Nguma Mbidzo kwa atʼu a makabila manjine. Mulungu wáhenda vivyo kwa ao apate kuyisikira, na ayikuluphire. 
ACT.15.8	Mulungu unamanya maazo ga chila mutʼu, na yiye wángʼaza kukala, udziakubali ao kwa kwapʼa Rohowe dza vyohupʼa siswi. 
ACT.15.9	Siswi na ao Mulungu wáhuhwalira sawa. Kwa vivyo, ao áusirwa madambi gao, kwakukala, ámukuluphira nao. 
ACT.15.10	Ndo kwadze sambi munamuheza Mulungu kwa kwahwika muzigo ubomu o akuluphiri? Muzigo uo wáshinda akare ehu, na ta siswi naswi kʼahwidima kuutsukula. 
ACT.15.11	Bee ninamwambira mino kukala, vivyo tsʼivyo. Siswi hunakuluphira kukala, Mulungu unahutivya kwa mbazi za Bwana Jeso, na ao nao a vivyo.”
ACT.15.12	Pʼaulo na Barinaba nao ásema dzulu ya vyokala Mulungu uhenda dalili na mautʼu-mautʼu ga kwangalaza kuchirira ao ko kwa atʼu a makabila manjine, na atʼu osi pho monanoni achinyamala zizizi kusirikisa. 
ACT.15.13	Ariphomala kugomba, Jakobo wáamba, “Hebu nigombe vichache nami, akuluphiri asena! 
ACT.15.14	Phapha Simoni Pʼetero usema vyo arivyo Mulungu wáanza kungʼaza unaamanyirira atʼu a makabila manjine, kwa kutsagula anjine ao achikala atʼue. 
ACT.15.15	Bee, neno riri rinagwa sawa kamare na maneno gogombwa ni agomvi a Mulungu mo Maandikoni kukala,
ACT.15.15	‘Bwana unaamba,
ACT.15.16	Yiyo nindayijenga kahiri niyiudze dza vyokala.
ACT.15.17	Nindagahenda gago kwa ta atʼu anjine osi,
ACT.15.17	yaani, atʼu a makabila manjine gosi
ACT.15.17	nirigogaiha akale angu, anitsakule.
ACT.15.18	Vivyo ndivyo naambavyo mimi Bwana niriyehenda neno riri rimanyikane hangu pho kare.” ’ ”
ACT.15.19	Jakobo wáenderera kugomba achamba, “Kwa vivyo, mimi vivi ninaona, hutsʼiayugeni ao atʼu a makabila manjine amugalukirao Mulungu. 
ACT.15.20	Siswi ta rehu ra kuhenda ni hwaandikireni baruwa hwaambire kukala, atsʼirye vyakurya vyodzolaviwa sadaka kwa milungu ya vinyago, atsʼirye nyama yeyosi yedzishongolwa, ariye kʼamwagirwe milatso, na atsʼizinge. 
ACT.15.21	Ao na-aambirwe gago, maana, ni kati ya go malagizo ga Musa, na gago gáanza pʼindi kusomwa masinagogini mosi chila tsʼiku ya Sabato, na kusumurirwa chila mudzi.”
ACT.15.22	Ahumwa a Jeso a widimi, vilongozi a kanisa na akuluphiri osi áamula kutsagula atʼu fulani kulaa kati yao, na aahume Anitiyokiya, phamwenga na Pʼaulo na Barinaba. Ndo achitsagula Sila na Juda, ariye dzinare rinjine ndiye Barisaba. Atʼu ao airi ákala ni vilongozi kati ya o akuluphiri. 
ACT.15.23	Achiapʼa baruwa yokala yinaamba vivi:
ACT.15.23	“Ni siswi ahumwa a Jeso a widimi, vilongozi a kanisa na akuluphiri anzienu. Hunamulamusa mwimwi akuluphiri a makabila manjine murio Anitiyokiya, na majimbo ga Siriya na Kilikiya. 
ACT.15.24	Siswi hwásikira kukala, kuna atʼu anjine olaa kuku kwehu achidza ko kwenu photsʼihumwa ni siswi, na achidzamwangaisha, na achimuyuga maroho na go gao gogomba. 
ACT.15.25	Bee siswi hosi kuku hudzonana, na hukaerekezanani hwatsagule atʼu fulani, na hukaahuma adze ko kwenu phamwenga na akuluphiri anziehu hwahenzao, ano Barinaba na Pʼaulo, 
ACT.15.26	atʼu ario ázinza mazagazi gao kwa dzulu ya dzina ra Bwana wehu Jeso Kʼirisito. 
ACT.15.27	Kwa vivyo, hunaahuma Sila na Juda ko kwenu, adze akaze kumwambira na mulomo gaga hugaandikago. 
ACT.15.28	Ndo siswi hudzifunulirwa ni Roho wa Mulungu kukala, hutsʼimuhwike muzigo unjine, na ga halahala ni kwamba: 
ACT.15.29	tsʼiryeni vyakurya vyodzolaviwa sadaka kwa milungu ya vinyago, tsʼiryeni nyama za nyama odzoshongolwa, ario kʼaamwagirwe milatso, na mutsʼizinge. Muchihenda vivi vyodzomwamba, mundakala munahendatʼo, na kalanitʼo.”
ACT.15.30	Atʼu okala ahumwa ariphosiswa, ákwenda Anitiyokiya kuriko ákwendahenda monano wa akuluphiri osi na achiapʼa yiyatʼu baruwa. 
ACT.15.31	Akuluphiri a kuko achiyisomerwa, na achihamirwa muno kwa go manenoge gáatiya moyo. 
ACT.15.32	Juda na Sila, ario ákala ni agomvi a Mulungu, ágomba maneno manji kulaa kwa Bwana kwatiya moyo, na kwajenga o akuluphiri. 
ACT.15.33	Ariphosagala kuko kwa tsʼiku fulani, akuluphiri a Anitiyokiya áasisa, na achiavoyera reri. O nao achiuya Jerusalemu kwa aratʼu okala adziahuma.
ACT.15.35	Ela Pʼaulo na Barinaba ásala ko Anitiyokiya achifunza, na kusumurira udzumbe dzulu ya Bwana phamwenga na atʼu anjine anji.
ACT.15.36	Ariphomala tsʼiku fulani ko Anitiyokiya, Pʼaulo wámwamba Barinaba, “Hinde chila mudzi huriosumurira udzumbe dzulu ya Bwana, hukaalamuse akuluphiri ayaehu, na hwaone endereravyo.” 
ACT.15.37	Ndo Barinaba achikala unahenza Johana, ariye dzinare rinjine ndiye Mariko, ende naye. 
ACT.15.38	Ela Pʼaulo kʼahamirirwe ni kwenda na Mariko, ariye pho mwanzo wákala udziaricha jimbo ra Pʼamufuliya, na wáricha kuhenda kazi nao. 
ACT.15.39	Ndo Pʼaulo na Barinaba álumbana phapho ta musindikizowe achirichana. Barinaba achigwirikana na Mariko, achipanda meli achenda Kupuro. 
ACT.15.40	Pʼaulo naye achimutsagula Sila. Akuluphiri a phapho achialavya kwa Mulungu kwa Mulungu aarinde, na ao nao achiuka. 
ACT.15.41	Charo chicho, Pʼaulo ye wáchira na ko majimbo ga Siriya na Kilikiya achiajenga akuluphiri.
ACT.16.1	Pʼaulo na Sila áenderera na charo ta achifika Deribe, na chidzako achenda Lusitira. Kuko, ákwendaonana na mutana mumwenga aihiwaye Tʼimoti, ariye wákala ni mwanafunzi wa Jeso. Ameye naye wákala ni mukuluphiri, na wákala ni Muyahudi, ela abaye wákala ni Muyunani. 
ACT.16.2	Tʼimoti wákala unalikwa ni o akuluphiri a Lusitira, na Ikoniyo. 
ACT.16.3	Pʼaulo wáhenza kumutsukula Tʼimoti charo chicho. Kwa vivyo, wámuhwala achimubitʼatsʼi, na wámubitʼatsʼi Tʼimoti, maana, Ayahudi osi a pʼande zizo ákala anamanya kukala, abaye Tʼimoti wákala ni Muyunani, na Ayunani ákala kʼaabitʼwatsʼi. 
ACT.16.4	Ndo ao ákwenda mudzi ta mudzi, achiaambira akuluphiri malagizo gokala galaviwa ni ahumwa a Jeso a widimi na vilongozi a makanisa ko Jerusalemu, kwa agatuwe. 
ACT.16.5	Ndo akuluphiri ákaza kukomala chiroho, na isabu yao yichikala yinaonjezeka chila tsʼiku.
ACT.16.6	Pʼaulo na anzie áchira na muphaka wa Furugiya na Galatiya, kwahivira ákala azizwa ni Roho wa Mulungu, atsʼisumurire udzumbe wa Mulungu ko jimbo ra Asiya. 
ACT.16.7	Ariphofika muphaka wa jimbo ra Musiya, áheza kuphenya jimbo ra Bitunia, ela Roho wa Jeso achiaziza. 
ACT.16.8	Ndo ao achichira na Musiya, achiteremuka ta mudzi wa Tʼorowa. 
ACT.16.9	Usiku uo, Pʼaulo wáona ono, ambapho wámona mutumia mumwenga wa Makedonia wimire unamulombera unamwamba, “Vuka udze Makedonia udze uhwavize.” 
ACT.16.10	Pʼaulo ariphohwambira
ACT.16.11	Huripholaa mudzi wa Tʼorowa, hwákwenda na meli tititi ta chisiwa cha Samotirake, na kunadzachakwe huchitiya nanga mudzi wa Neapoli. 
ACT.16.12	Huripholaa phapho, hwákwenda ta Filipi, urio ni mudzi ubomu wa jimbo ra Makedonia, na wákala unatawalwa ni Arumi. Phapho huchisagala kwa tsʼiku fulani. 
ACT.16.13	Tsʼiku ya Sabato yiriphofika, hwálaa konze ya o mudzi, huchenda ta kʼanda-kʼanda ya muho, pharipho hwákala hunalolera kona phatʼu pha kuvoya. Ndo huchisagala, huchigomba na achetʼu okala arundikana phapho. 
ACT.16.14	Mumwenga wa o achetʼu okala anahusirikisa, wákala ni Ludiya. Ludiya wákala ni muchetʼu amwabuduye Mulungu. Kwao kwákala ni mudzi wa Tiyatira, na wákala ni muchuzi wa nguwo za kitani, za rangi ya zambarawe, zirizo zákala zi gali muno. Ndo phapho Bwana achivugula moyowe ta achigakubali maneno gogombwa ni Pʼaulo. 
ACT.16.15	Huriphomubatiza na atʼue, wáhwamba, “Kwahivira mudzinona nidzimukuluphira Bwana, hindeni mukakale kwangu.” Na wáhulombera hwende.
ACT.16.16	Tsʼiku mwenga, hwákala hunenda phatʼu pha kuvoya, na huchonana na musichana mumwenga yekala ni mugulwa muhumiki, na wákala una pʼepʼo yekala unamuhenda aseme chimbere maneno gokala gandakudzalairira. Ndo yiye wákala unaapatira pʼesa nyinji matajirige kwa ko kusemakwe maneno chimbere. 
ACT.16.17	Ndo musichana yiye wáhutuwa na kuno unagomba kwa laka ra dzulu kwamba, “Atʼu aa ni ahendikazi a Mulungu Ariye Dzulu kuchira osi, na anamusumurira vyo arivyo Mulungu unaidima kumutivya.” 
ACT.16.18	Na wáenderera kugomba kwa laka ra dzulu na kuno unaamba vivyo tsʼiku nyinji, ta tsʼiku mwenga Pʼaulo gachimusinya. Ndo achimugalukira, na achimwamba ye pʼepʼo yekala udzimupagaa ye musichana, “Ninakuchemera kwa dzina ra Jeso Kʼirisito, mulae musichana yuyu.” Ndo ye pʼepʼo achilaa phapho kare.
ACT.16.19	Matajiri ga ye musichana gariphoona njira yao ya kupatira pʼesa kuchirira ye musichana yitoswa, áagwira Pʼaulo na Sila, achiakuruta ta cheteni kwa alamuli. 
ACT.16.20	Ariphoafisa kwa o alamuli, áalumbira achamba, “Atʼu aa ni Ayahudi, na anayuga mudzi wehu. 
ACT.16.21	Aa anafunza maada garigo tsʼi shariya kwa siswi Arumi kugakubali, hebu kugatuwa.” 
ACT.16.22	Duu ra atʼu richigwirikana na o atʼu okala anaalumbira Pʼaulo na Sila, na kwa vivyo, richiasunganira. Aratʼu alamuli achilagiza Pʼaulo na Sila avulwe nguwo, na achapwe vibokʼo. 
ACT.16.23	Ariphochapwa vibokʼo vinji, átiywa ndani, na ye shikari wa jela achilagizirwa aamanyirire muno. 
ACT.16.24	Shikari wa jela ariphoambwa vivyo, wáatiya chumba cha ndani kamare cha yo jela, na magulu gao achigafunga kati-kati ya magogo mairi.
ACT.16.25	Kuriphofika phephi na usiku wa manane, Pʼaulo na Sila ákala anavoya na kwimba mira ga kumulika Mulungu, na o afungwa anjine ákala anaasirikisa. 
ACT.16.26	Ndo itsʼi yichisumba muno maruru ta yo misinzi ya jela yichitukuka. Ndo miyango ya jela yosini yichivuguka yenye phapho kare, na minyororo yokala yifungirwa ao afungwa osi yichivuguka nayo. 
ACT.16.27	Shikari wa jela aripholamuka na kona kukala, miyango yi wazi, wáona dza kwamba afungwa osi ákala achimbira. Kwa vivyo, achitsomola upangawe achikala unahenza adziulage. 
ACT.16.28	Ela Pʼaulo achimwiha kwa laka ra dzulu achimwamba, “Afungwa hosini hu phapha. Kwa vivyo, utsʼidziulage bule!”
ACT.16.29	Shikari wa jela achilagizira aphirikirwe taa, na achikazira ko ndani, achendadzitsupha mbere za Pʼaulo na Sila na kuno unatetema kwa woga. 
ACT.16.30	Chidzako, achialavya cho chumba cha ndani, na achiauza vivi, “Atumia, nihendedze mino ta ndipho nitivywe?” 
ACT.16.31	O achimwamba, “Mukuluphire Bwana Jeso, nawe undativywa phamwenga na atʼuo osi.” 
ACT.16.32	Ndo Pʼaulo na Sila ámusumurira udzumbe dzulu ya Bwana yiye shikari wa jela phamwenga na atʼue. 
ACT.16.33	Chisha, yiye shikari wáahwala achendaatsukutsa vironda vyao saa yiyo na usiku, na achibatizwa na atʼue osi phapho. 
ACT.16.34	Chidzako, achenda na Pʼaulo na Sila ta ko nyumbani kwakwe, na achiapʼa leu. Yiye na atʼue osi ákala anahamirwa, kwahivira ákala adzimukuluphira Mulungu.
ACT.16.35	Chiramukoche, alamuli áahuma shikari ao, achenda ko jela kwendamuphirikira shikari wa jela udzumbe uu, “Avugule aratʼu atʼu ende vyao.” 
ACT.16.36	Ndo ye shikari wa jela achimwamba Pʼaulo, “Alamuli alagiza muvugulwe. Kwa vivyo, munaidima kulaa mukenda vyenu na reri.” 
ACT.16.37	Ela Pʼaulo achiudzidza achamba, “Hangwedze? Ao áhupiga vibokʼo jamani photsʼi malau gehu kugombwa, na siswi ta huna haki za Chirumi! Chisha, achihutiya ndani, ela vino anahenza ahulavye chisiri! Hʼa bee kʼaviidimikika kamare vivyo! Ao niadze ao enye, adze ahuvugulire.”
ACT.16.38	Ao shikari achenda-aambira alamuli vyokala udzamba Pʼaulo, na ariphosikira kukala Pʼaulo na Sila ákala ana haki za Chirumi, áogopha muno. 
ACT.16.39	Kwa vivyo, ákwendaavoya aasamehe, na ariphoalavya jela, áavoya auke phapho mudzi uo. 
ACT.16.40	Pʼaulo na Sila aripholaa jela, ákwenda nyumbani kwa Ludiya. Kuko achendaonana na ndugu a chijeso, achiatiya moyo na achiuka.
ACT.17.1	Pʼaulo na anzie aripholaa Filipi, áchira na midzi ya Amufipoli na Apolonia, achenda Tesalonike. Kuko, kwákala kuna sinagogi ra Ayahudi. 
ACT.17.2	Pʼaulo wákala una ada ya kukala, chila tsʼiku ya Sabato, niende sinagogini. Ndo ariphokala u ko Tesalonike, wákwenda sinagogini Sabato tʼahu mufululizo, na wáasomera atʼu Maandiko na kuuzana-uzana nao dzulu ya gago. 
ACT.17.3	Na wá-aambira na achiangʼazira lwazu kukala, ye Kʼirisito wákala ni seti aturiswe, na afufuke kulaa kuzimu. Yiye wáenderera kwaambira achiaamba, “Jeso niriye ninamusumurira udzumbe dzuluye, ndiye ye Kʼirisito.” 
ACT.17.4	Anjine kati ya o Ayahudi ákuluphira maneno gogombwa ni Pʼaulo, na achigwirikana na ye Pʼaulo na Sila. Na chisha, Ayunani anji okala anamwabudu Mulungu phamwenga na achetʼu anji okala anamanyikana muno, ágwirikana nao vivyo.
ACT.17.5	Ela Ayahudi anjine achiphenywa ni chidzitso. Kwa vivyo, achiagwirira atʼu ai, ario kazi yao yákala ni kuzunguluka cheteni, na ao osini achanza muyuwano pho mudzini phosi. Chisha, achendavunza nyumba ya Jasoni, achikuluphira kukala, andaapata ano Pʼaulo na Sila mumo, kwa ta aalavye, aarehe kwa alamuli. 
ACT.17.6	Ela kʼa-aapatire, na kwa vivyo, achimukuruta Jasoni phamwenga na akuluphiri anjine ta ko kwa alamuli na kuno anapiga kʼululu kwamba, “O atʼu odzoyuga dunia nzima, vivi a phapha phehu mudzini, 
ACT.17.7	na yuyu Jasoni wáapiga karibu kwakwe nyumbani. Ao osi anahenda maneno garigo ga chinyume cha shariya za Kaisari, kwa kwamba hangwe, kuna mufalume munjine mwenye aihiwaye Jeso.” 
ACT.17.8	Abomu a mudzi na ro duu ra atʼu ariphosikira gago, áyugika muno. 
ACT.17.9	Achiahenda Jasoni na anzie alavye samanzi, ndipho achiaricha achenda vyao.
ACT.17.10	Dzuwa ririphotoka, aratʼu akuluphiri áakalata Pʼaulo na Sila achenda mudzi wa Beroya. Na ariphokala a kuko, ákwenda sinagogini ra Ayahudi. 
ACT.17.11	Atʼu a kuko mwendo wao wákala ni udzo kuchira wa aratʼu a mudzi wa Tesalonike. Kwa vivyo, áuphokera na nyemi muno uratʼu udzumbe, na achikala chila tsʼiku anasomatʼo Maandiko kulola kumba ganagwa sawa na gogombwa ni Pʼaulo. 
ACT.17.12	Anji a Ayahudi ákuluphira, na chisha achetʼu a Chiyunani amanyikanao muno, phamwenga na alume a Chiyunani, achikuluphira vivyo nao. 
ACT.17.13	Ela Ayahudi a ko Tesalonike ariphomanya kukala, Pʼaulo wákala unasumurira neno ra Mulungu ko Beroya nako, ákwenda kuko, achendasunganya atʼu, na achikubitʼa muyuwano. 
ACT.17.14	Ndo aratʼu akuluphiri achimuphirika maruru Pʼaulo ta kʼanda-kʼanda ya bahari, ela Sila na Tʼimoti achisala ko Beroya. 
ACT.17.15	Aratʼu akuluphiri anjine omusisa Pʼaulo, ákwenda naye na meli ta mudzi ubomu wa Atene. Ariphokala anauya, achilagizwa ni ye Pʼaulo kukala, adze aambire Sila na Tʼimoti amutuwe maruru viidimikikavyo.
ACT.17.16	Pʼaulo ariphokala u Atene unatariza ano Sila na Tʼimoti, wáshononeka muno ariphoona mudzi uo una milungu minji ya vinyago. 
ACT.17.17	Kuko, yiye wákala achenda sinagogini kugomba na Ayahudi, na atʼu anjine okala anamwabudu Mulungu. Na chila tsʼiku wákala achigomba na atʼu okala achidza cheteni. 
ACT.17.18	Ela alimu okala anaihiwa a Epikuro na a Sitoiki achanza kugomberana na Pʼaulo. Anjine áuza achamba, “Unaambadze yuno baye yetsʼimanya kugomba?” Na anjine achamba, “Unaoneka unasumurira dzulu ya milungu miphya.” Maana, Pʼaulo wákala unasumurira Nguma Mbidzo dzulu ya Jeso, na dzulu ya ufufulo. 
ACT.17.19	Ndo ao ámuhwala Pʼaulo achimuphirika kwa ngambi yokala yichiihiwa Areopago, na achimwamba, “Hwambire, gano mafunzogo maphya godzokala unagasumurira ga dzulu yani? 
ACT.17.20	Maneno manjine godzogasikira unagasumurira, ni majeni kwehu. Kwa vivyo, hunahenza humanye, mafunzo gano manaye nini?” 
ACT.17.21	Achina Atene osi, na anjine okala ni ajeni na ásagala kuko, kazi yao yákala ni kwambirana maneno majeni godzogasikira ukati wosi.
ACT.17.22	Ndo Pʼaulo wázuka achiima mbere za yo ngambi ya Areopago na achamba, “Mwimwi achina Atene ninamona munayogopha milungu yenu kwa chila njira. 
ACT.17.23	Maana, mimi niriphokala ninazunguluka kulola yo miyo yenu muyabuduyo, náona chijaja cha kumulavira Mulungu sadaka chidzandikwa, ‘Kwa mulungu yetsʼimanyikana.’ Ndo yuyu mumwabuduye na kʼamumumanya, ndiye niriye ninamusumurira dzuluye. 
ACT.17.24	Mulungu yeumba urumwengu na vyosi virivyomo, ni Bwana wa mbingu na dunia, na kwa vivyo, yiye kʼakala mahekalu gojengwa ni atʼu. 
ACT.17.25	Na hebu kʼatakiya chochosi chotengezwa ni mikono ya adamu. Maana, yiye ndiye aahendaye atʼu osi akale moyo, na ndiye aapʼaye vitʼu vyosi. 
ACT.17.26	Mulungu wáumba mutʼu mumwenga wa kwanza, na kulairirana na yiye, kuchipatikana atʼu a viryomo vyosi. Na Mulungu achiahenda asagale kutʼu mbalimbali phapha duniani phosi, maana, wákala upanga kamare ni rini, na ni lwaphi atʼu ao angesagala. 
ACT.17.27	Mulungu wáhenda vivyo kwa ta atʼu amutsakule, na amone, ta viripho ni kuchirira kuphaphasa-phaphasa. Maana, Mulungu kʼa kure na chila mumwenga wehu. 
ACT.17.28	Yiye ndiye ahuhendaye hukale moyo, hudziidime na hukaleko. Gago ganagwa sawa na maneno gogombwa ni mangui genu manjine kukala, ‘Siswi naswi hu anae.’
ACT.17.29	“Ndo kwahivira siswi hunga dza Mulungu, kʼahuhenzwa humone Mulungu unga dza utʼu utengezwao na dahabu, pʼesa hebu dziwe, utʼu utengezwao ni ulachu wa mutʼu. 
ACT.17.30	Mulungu pho pʼindi kʼaataririre madambi dza gago, kwakukala, atʼu ákala kʼaamanya. Ela vivi unaalagiza atʼu osi chila phatʼu atye. 
ACT.17.31	Ndo ni baha atʼu atye, maana, yiye wáika tsʼiku kare yiriyo undaalamula atʼu osi duniani kwa haki, na kwa njira ya mutʼu mumwenga ariyemutsagula. Mulungu wáafunulira atʼu osi neno riri, kwa kumufufula mutʼu yiye kulaa kuzimu.”
ACT.17.32	Ariphomusikira Pʼaulo unagomba dzulu ya neno ra kufufuka kwa afadzi, anjine ao ákwatya kutseka chikumwifya. Ela anjine o achamba, “Hundahenza udze uhwambire kahiri dzulu ya neno riri.” 
ACT.17.33	Chisha, Pʼaulo achiuka pho ngambini. 
ACT.17.34	Ela atʼu fulani ámutuwa, achikala akuluphiri. Kati yao wákala ni Diyonisiyo, mutʼu wa yo ngambi ya Areopago, mwanamuche mumwenga aihiwaye Damari, na ta anjine.
ACT.18.1	Gariphochira gago, Pʼaulo wáuka mudzi wa Atene, achenda mudzi ubomu wa Korito. 
ACT.18.2	Kuko wákwendamona Muyahudi mumwenga aihiwaye Akula, muvyalwa wa jimbo ra Pʼonito. Akula na muchewe Pʼirisila ákala akudza kulaa itsʼi ya Italiya dza dzuzi-dzuzi, kwakukala, Kaisari Kilaudiyo wákala ulagiza Ayahudi osi auke Rumi.
ACT.18.3	na kwahivira, ao ákala ni mafundi ga kufuma mahema dza yiye, achikala nao achihenda kazi nao. 
ACT.18.4	Na chila Sabato wákala achenda sinagogini, achenda achigomba na Ayahudi na Ayunani kuheza kwavuha akuluphire.
ACT.18.5	Sila na Tʼimoti ariphokwenda ko Korito kulaa Makedonia, Pʼaulo wáanza kuhumira ukatiwe wosi kusumurira Nguma Mbidzo. Yiye wáashuhudiya Ayahudi kukala, Jeso ndiye ye Kʼirisito. 
ACT.18.6	Ela ao Ayahudi ariphomupinga na kwanza kumuhakana, Pʼaulo wáhwala valore achirifufula mbere zao na achiaamba, “Muchiyaya mundamanya enye, mimi tsʼina lawama yoyosi dzulu ya neno riro. Na kwanzira rero, nindakwendaasumurira atʼu a makabila manjine.” 
ACT.18.7	Chisha, Pʼaulo achilaa mo sinagogini, achendasagala nyumbani kwa mutʼu mumwenga aihiwaye Tito Jusito. Tito Jusito wákala ni mutʼu wa kabila rinjine, na wákala unamwabudu Mulungu. Nyumbaye yákala yi phephi na riro sinagogi. 
ACT.18.8	Kʼirisipo yekala ni mubomu wa sinagogi, wámukuluphira Bwana phamwenga na atʼue osi. Na Akorito anji osikira udzumbe wa Pʼaulo ákuluphira, na achibatizwa.
ACT.18.9	Usiku umwenga, Bwana wágomba na Pʼaulo ononi achimwamba, “Utsʼogophe Pʼaulo! Uwe enderera kusumurira Nguma Mbidzo, na hebu ta utsʼinyamale. 
ACT.18.10	Maana, mimi ni phamwenga nawe, na kwa vivyo, kʼaphana mutʼu yendakugwavukira na aidime kukuhenda vii phapha, kwakukala, atʼu anji a mudzi uu ni angu.” 
ACT.18.11	Ndo Pʼaulo wásagala kuko mwaka umwenga na nusu, achifunza neno ra Mulungu kati yao.
ACT.18.12	Ela ukati Galiyo ariphoikwa gavuna wa Akaya, Ayahudi ágwirana achimulinga Pʼaulo achimugwira, na achimuphirika kotini. 
ACT.18.13	Ariphofika kuko ámulumbira achamba, “Mutʼu yuyu unaalembalemba atʼu amwabudu Mulungu kwa njira yiriyo yi chinyume cha shariya!” 
ACT.18.14	Pʼaulo ariphokala uhenza agombe, Galiyo wá-aamba Ayahudi vivi, “Hebu sirikisani mwi Ayahudi! Kala mutʼu yuyu munamulumbira kwa wáhenda mai, phapho ningari ni kwete kumusirikisa. 
ACT.18.15	Ela, kwakukala, munamulumbira kwa kʼani tu dzulu ya maneno, madzina na shariya yenu, gago galamuleni enye. Mino tsʼindalamula maneno dza gago!” 
ACT.18.16	Phapho Galiyo achiavuguza alae konze ya koti. 
ACT.18.17	Ndo o Ayahudi osi achimugwira Sositene, ariye wákala ndiye mubomu wa sinagogi ukati uo, achimupiga mbere za koti phapho kare. Ela Galiyo kʼagatuwire mijali kamare maneno gago.
ACT.18.19	Kulaa phapho, ákwenda ta mudzi wa Efeso, na phapho Pʼaulo achirichana na Akula na Pʼirisila, ye achenda sinagogini, achendagomba na Ayahudi. 
ACT.18.20	Achina phapho achimuvoya asagale nao kwa tsʼiku nyinji, ela yiye kʼahenzere. 
ACT.18.21	Ela ariphokala unauka, wá-aamba, “Mulungu achihenza nindauya kahiri phapha phenu.” Na achipanda meli achiphauka pho Efeso.
ACT.18.22	Pʼaulo unalaa Efeso, meli yákwendatiya nanga Kaisariya. Pʼaulo achikotʼa achendaalamusa akuluphiri a Jerusalemu, na chisha, achitserera achenda Anitiyokiya ko Siriya. 
ACT.18.23	Kuko, wásagala tsʼiku fulani, na chidzako achenderera na charo, na achichira na majimbo ga Galatiya na Furugiya, achiatiya moyo akuluphiri osi a kuko.
ACT.18.24	Muyahudi mumwenga aihiwaye Apolo, muvyalwa wa mudzi wa Alekizandiriya, wákwenda Efeso. Yiye wákala ni mutʼu amanyaye kugomba, na wákala unamanya tʼotʼotʼo Maandiko ga Mulungu. 
ACT.18.25	Mutʼu yiye bee, wákala ufunzwa dzulu ya Njira ya Bwana, na wákala achifunzatʼo na nguvu dzulu ya Jeso. Gakwe gofunza gákala ni ga jeri kamare. Ela chakwe chokala unamanya, ni dzulu ya ubatizo tu, urio Johana wákala unasumurira dzuluye. 
ACT.18.26	Ndo Apolo wáanza kugomba photsʼi woga mo sinagogini, na Pʼirisila na Akula ariphomusikira, ámuhwala achenda naye kwao nyumbani, achendamufunza akaze kuyimanya muno yiyo Njira ya Mulungu.
ACT.18.27	Apolo ariphoamula kwenda jimbo ra Akaya, aratʼu akuluphiri a Efeso ámutiya moyo kukala ende, na achiaandikira baruwa akuluphiri a ko Akaya kukala, amuphokere. Naye Apolo ariphofika kuko, wá-aaviza muno o atʼu okala adzimukuluphira Bwana Jeso kwa mbazi za Mulungu. 
ACT.18.28	Maana, wáenderera kwarima Ayahudi chilachu jamani, kwa kwangʼazira kulaa Maandikoni kukala, Jeso ndiye ye Kʼirisito.
ACT.19.1	Ukati Apolo ariphokala u Korito, Pʼaulo wáenderera na charo, na achichira na itsʼi ya Asiya ta achifika mudzi wa Efeso, na kuko achendaonana na akuluphiri fulani. 
ACT.19.2	Pʼaulo achiauza achiaamba, “Vidze, mukale muriphokuluphira, mwákudza muchiphokera Roho wa Mulungu?” O achiudzidza achamba, “Kʼahuphokerere! Na ta kʼahudzangwe kusikira kukala, kuna Roho wa Mulungu.” 
ACT.19.3	Pʼaulo achiauza kahiri achiaamba, “Kwani mwi mwábatizwa ubatizo uphio?” O nao achiudzidza achamba, “Siswi hwábatizwa ubatizo wa Johana.” 
ACT.19.4	Phapho Pʼaulo achiaamba, “Johana wáabatiza atʼu okala adzetya, na achiaambira o Ayahudi vivyo kukala, niamukuluphire Jeso, ariye wákala undakudza nyumaze.” 
ACT.19.5	O akuluphiri ariphosikira gago, ábatizwa kwa dzina ra Bwana Jeso. 
ACT.19.6	Ndo Pʼaulo achiaikira mikono achiavoyera. Roho wa Mulungu achiatsererera, nao achanza kugomba viryomo, na chisha achisema udzumbe wa Mulungu. 
ACT.19.7	Osi ákala ni atʼu afikao kumi na airi.
ACT.19.8	Pʼaulo kuko wáhenda myezi mihahu ya kwenda achenda sinagogini kugomba na kwalombera kwa dzulu ya Ufalume wa Mulungu photsʼi woga. 
ACT.19.9	Ela anjine ákala ana chiphurye, na achirema kukuluphira. Na chisha, achanza kugomba vii jamani dzulu ya Njira ya Bwana. Phapho Pʼaulo achiaricha, ye achidziika kʼanda na aratʼu anafunzi a Bwana, na achikala achigomba na atʼu chila tsʼiku kwenye dzumba rokala richiuswa myonano ni Turano. 
ACT.19.10	Pʼaulo wáenderera kuhenda vivyo ta achimala myaka miiri, na phapho atʼu osi a jimbo ra Asiya, Ayahudi na atʼu a makabila manjine, achiidima kusikira udzumbe dzulu ya Bwana.
ACT.19.11	Pʼaulo ariphokala u ko Efeso, wáidimiswa ni Mulungu kuhenda vilinge vya kwangalaza. 
ACT.19.12	Maana, atʼu ákala achihwala ta vitambaa na nguwo zokala zichihumirwa ni ye Pʼaulo achiziphirika kwa akongo, nao achiphozwa makongo gao, na aratʼu okala ana pʼepʼo, achilaiwa ni o pʼepʼo.
ACT.19.13	Ndo Ayahudi fulani ákwenda hiku na hiku, achiheza kulavya pʼepʼo kwa kuhumira dzina ra Bwana Jeso. Ao ákala achona mutʼu una pʼepʼo anaamba, “Ninakuchemera kwa dzina ra Jeso ariye Pʼaulo unasumurira ngumaze, laa!” 
ACT.19.14	Anangwa afungahe a kuhani mubomu wa Chiyahudi mumwenga aihiwaye Sekewa, ákala a kati ya ao okala achihenda vivyo. 
ACT.19.15	Ndo tsʼiku mwenga ariphohenda vivyo, pʼepʼo wáaudzidza achiaamba, “Kala ni Jeso, ninamumanya. Pʼaulo naye, ninamumanya vivyo. Ela mwi heka tsʼimumanya! Hʼa bee nambirani, mu ano ani mwi?” 
ACT.19.16	Chisha, ye mutʼu yekala una ye pʼepʼo achiatinira osi achiagwavukira, na achiarima mukotse. Ndo achiapiga muno ta achiguvyuka-guvyuka, nao achilaa mairo mo nyumbani, achichimbira phuphu.
ACT.19.17	Maneno gago gámanywa ni atʼu osi ko Efeso, kala Ayahudi hebu atʼu a makabila manjine. Ndo osi achiphenywa ni woga, na dzina ra Bwana Jeso richilikwa. 
ACT.19.18	Akuluphiri anji ádzilavya jamani, achisema enye maneno mai gokala achigahenda. 
ACT.19.19	Anjine okala ahenda utsai pho mwanzo, ákusanya vitabu vyao vya utsai achivyocha mbere za osi. Na ariphotara garama ya vitabu vivyo, áona yinafika vipande helufu mirongo mitsano vya pʼesa (50,000). 
ACT.19.20	Ndo gago mahendo gosi gauhenda udzumbe dzulu ya Bwana ukaze kugotʼa, na atʼu anji achikaza kuukuluphira.
ACT.19.21	Gariphochira gago, Pʼaulo wáamula kwenda Jerusalemu, ela achire na majimbo ga Makedonia na Akaya. Pʼaulo wápanga vivi mwakwe moyoni, “Nichifika kuko Jerusalemu, ni seti nende ta Rumi nako.” 
ACT.19.22	Ndo achiahuma aavizie airi, Tʼimoti na Erasito, amulongolere kwenda Makedonia. Ela ye achisala ko Asiya kwa chiwango.
ACT.19.23	Pʼaulo ariphokala udziahuma Tʼimoti na Erasito ela ye usala ko Asiya, kwálairira muyuwano ubomu ko Efeso, kwa dzulu ya yiyo Njira ya Bwana. 
ACT.19.24	Kuko kwákala kuna mutʼu mumwenga yekala una chanda cha vyuma vya pʼesa, aihiwaye Demetiriyo. Yiye kaziye yákala ni kutengeza vidzumba vidide virivyo dza Hekalu. Vidzumba vivyo wákala uvitengezera ye mulungu wa chiche aihiwaye Aritemi,
ACT.19.25	Ndo tsʼiku mwenga Demetiriyo wáaiha phamwenga ahendikazie na anjine osi okala ana kazi dza yo yakwe na achiaamba, “Ahendikazi asena, mwimwi munamanya kukala, siswi bee hupata pʼesa kuchirira uu uchuzi wehu. 
ACT.19.26	Ela mba vino munasikira na kudzonera enye vyo Pʼaulo aalembavyolembavyo atʼu anji, na kwagaluza akubali kukala, yiyi milungu huyitengezayo siswi adamu, tsʼi milungu kamare. Na gago bee tsʼi kwamba unagahenda phapha Efeso hicheye, ela ta ni wágahenda karibu jimbo rosi ra Asiya. 
ACT.19.27	Bee manyani asena kukala, kuna hatari ya uchuzi wehu kuphurywa, na atʼu anaidima kona Hekalu ra Aritemi, ariye ni mulungu wehu mubomu wa chiche, kʼarina tende. Na gago gachihendeka, atʼu kʼaandawona kahiri o ubomu wa ye Aritemi, ariye atʼu a Asiya na duniani kosi anamwabudu.”
ACT.19.28	O atʼu ariphosikira gago, átsukirwa muno, na achanza kupiga kʼululu kwamba, “Mubomu ni mulungu Aritemi wa Aefeso!” 
ACT.19.29	Ndo mudzi wosi uchiudzala muyuwano. Ao atʼu achiagwira Gayo na Arisitako, achina Makedonia, ario ákala ákudza na ye Pʼaulo, na achiuka nao mairo ta kutʼu kokala atʼu achihenda myonano. 
ACT.19.30	Pʼaulo wákala uhenza ende akagombe nao o atʼu, ela akuluphiri achimuziza. 
ACT.19.31	Na chisha, abomu anjine a riro jimbo ra Asiya ákala ni asenae, na ao nao achimuhumira udzumbe achimulombera atsʼidzizinze kwa kwenda ko wanja okala atʼu achihenda myonano. 
ACT.19.32	Atʼu okala akwenda kuko ákala anapiga kʼululu muno. Anjine ákala anagomba hiri, na anjine hirira ta uratʼu monano uchivurugika. Anji ao kʼaamanyire ta ákala adzonana phapho kwadze. 
ACT.19.33	Ndo phapho Ayahudi ámusukuma Alekizanda ta pho mbere za atʼu, na achanza kumwambira ra kugomba. Alekizanda achiunula mukono kwa apate nafasi ya kwahehera pho mbere za riratʼu duu ra atʼu. 
ACT.19.34	Ela o atʼu ariphomanya kukala, wákala ni Muyahudi, osini ápiga kʼululu chivimwenga kwa masaa mairi kwamba, “Mubomu ni mulungu Aritemi wa Aefeso!”
ACT.19.35	Musindikizowe, karani wa mudzi wáidima kwanyamaza na achiaamba vivi, “Achina Efeso, ni ani yetsʼimanya kukala, mudzi uu wa Efeso, ndio umanyirirao Hekalu ra mulungu mubomu Aritemi, na chira chinyagoche chogwa kulaa dzulu? 
ACT.19.36	Gago ni maneno garigo kʼaphana aidimaye kugarema. Ndo bee hurirani mutsʼihende chitʼu chochosi photsʼililikana. 
ACT.19.37	Lolani vino mudziagwira aa atʼungwa na kwareha phapha, na tsʼi kwamba ta phanjine ányangʼanya vitʼu kulaa Hekaluni, hebu kumuhakana mulungu wehu wa chiche. 
ACT.19.38	Bee, Demetiriyo na ahendikazi anzie achikala ana malau na mutʼu yeyosi, vizimba vi kuko na alamuli. Kwa vivyo, naende akalumbane kuko. 
ACT.19.39	Na muchikala muna malau manjine, gago gaphirikeni kwenye monano wa halali. 
ACT.19.40	Mwimwi nimumanye kukala, hunaidima kulumbirwa hukaambwa, rero hudzibitʼa muyuwano. Na kʼahwidima kudzihehera bee, maana, kʼaphana ariye na chausa cha kumanyikana chodzoricha ta hubitʼe muyuwano.” 
ACT.19.41	Unamarigiza kugomba gago, wáutsamula o monano.
ACT.20.1	Uratʼu muyuwano wa Efeso uriphosira, Pʼaulo wáaiha phamwenga kahiri aratʼu akuluphiri, na achiatiya moyo. Ariphomala kwatiya moyo, achialaga achenda Makedonia. 
ACT.20.2	Na kuko wákwenda hiku na hiku, achiatiya moyo akuluphiri kwa kwasumurira udzumbe unji. Ndo chisha achifika Uyunani, 
ACT.20.3	na kuko achikusagala myezi mihahu. Ariphokala unadzibambanya ende Siriya, wámanya kukala, Ayahudi ákala adzimwimira ngewa amuulage. Ndo achamula kuuya kwa kuchirira Makedonia. 
ACT.20.4	Na charo chicho, wákwenda na Sopatiro wa Pʼiriho kulaa Beroya, Arisitako na Sekundo kulaa Tesalonike, Gayo kulaa Deribe, Tukiko na Tʼorofimo, atʼu a jimbo ra Asiya, na Tʼimoti. 
ACT.20.5	Atʼu ao áhulongolera achendahutariza Tʼorowa. 
ACT.20.6	Sino huchikala ko Filipi ta tsʼiku za tsʼikukʼuu ya kurya mikahe yotsʼitiywa hamira zichisira, ndipho huchipanda meli huchenda Tʼorowa. Charo chicho hwámala tsʼiku tsʼano, na huriphofika kuko, hwásagala tsʼiku fungahe.
ACT.20.7	Tsʼiku ya mwanzo wa juma ra Ayahudi
ACT.20.8	Siswi hwákala hu dzulu gorofani, na chumba hurichokala, chákala chidzashwa mataa manji. 
ACT.20.9	Ndo mumo, mwákala muna mwanache mumwenga aihiwaye Eutuko usegere dirishani. Pʼaulo ariphokala unaenderera kugomba na o atʼu, Eutuko wáanza kunyekererwa ni usingizi, na musindikizowe achilala kamare, na achilaa gorofa ya hahu ta achigwa photsʼi. Atʼu achendamuunula, ela achikala udzefa kare. 
ACT.20.10	Pʼaulo naye achitserera ko photsʼi, achendamuvumbamira achimunyangʼanyira mwakwe mikononi ye mwanache, na o atʼu achiaamba vivi, “Tsʼibabaikeni, kwakukala, u moyo yuyu mwana!” 
ACT.20.11	Chisha, Pʼaulo achipanda kahiri gorofani, achendamega mukahe achirya. Ariphomala kurya, achenderera kugomba ta chiramuko dani-dani, ndipho achiuka. 
ACT.20.12	Yuya mwanache yekala udzegwa, wákala udziuya muzima kamare, na gago gáahamira muno aratʼu atʼu. Ndo ámuhwala, achimuphirika kwao mudzini.
ACT.20.13	Pʼaulo wáamula kwenda na nyayo kulaa Tʼorowa ta mudzi wa Aso. Sino hwápanda meli huchimulongolera, ela hwákala hudzilaganani, hwende hukamupakiye melini kuko. 
ACT.20.14	Ndo ariphohwona ko Aso, hwámupakiya melini, na huchenda ta mudzi wa Mitulene. 
ACT.20.15	Phapho napho huchiuka, na kunadzachakwe huchifika chisiwa cha Kiyo. Tsʼiku yotuwiriza, huchenda ta huchitiya nanga chisiwa cha Samo, na ndipho kunadzachakwe huchifika mudzi wa Mileto. 
ACT.20.16	Pʼaulo wákala udzamula achilaa Mileto, atsʼichire na mudzi ubomu wa Efeso, kwakukala, wákala kʼenzi achelewe muno ko Asiya. Yiye wákala u maruru unahenza vichiidimikika akale Jerusalemu tsʼiku ya tsʼikukʼuu ya Pʼenitekosite.
ACT.20.17	Pʼaulo ariphokala u ko mudzi wa Mileto, wáalagizira vilongozi a kanisa ra Efeso adze aonane naye. 
ACT.20.18	Ndo ao vilongozi ariphokudza, wá-aamba vivi, “Mwimwi munamanya vyo nirivyosagala kati yenu, ukati wangu wosi osagala kwenu, kulaira yiyatʼu tsʼiku niriphokudza jimbo ra Asiya. 
ACT.20.19	Mimi niriphokala kuko, námuhikirahikira Bwana na kuno ninalaiwa ni matsozi, ela mino nichikala murumwengu vivyo. Na chisha, návumirira majezo manji, maana, Ayahudi fulani ákala achiniimira ngewa aniulage. 
ACT.20.20	Mwimwi munamanya vivyo kukala, tsʼina tsʼiku yorema kumusumurira neno rorosi rokala rindamwaviza, ta mimi námufunza jamani, na kwenu midzini. 
ACT.20.21	Ayahudi na atʼu a makabila manjine ná-aambira kukala, atye amugalukire Mulungu, na amukuluphire Bwana wehu Jeso. 
ACT.20.22	Bee asena, mimi vivi ninenda Jerusalemu kwa ninamusirikisa Roho wa Mulungu, ela tsʼimanya gondanipata kuko. 
ACT.20.23	Itsʼiphokala, chila mudzi nendao, Roho wa Mulungu unanifunulira kukala, nindafungwa, na nituriswe. 
ACT.20.24	Ela ta vivyo, mimi ni kwete kuulavya uzima wangu yichibidi. Maana, rangu ra halahala nirihenzaro, ni nimale kuhenda yiyi kazi yohewa ni Bwana Jeso, yiriyo ni kusumurira Nguma Mbidzo dzulu ya mbazi za Mulungu.
ACT.20.25	“Mimi nákwenda hiku na hiku kati yenu nichisumurira dzulu ya Ufalume wa Mulungu. Ela vivi ninamanya kukala, mwimwi mosi kʼamundanona kahiri. 
ACT.20.26	Vivi rero ninamwambira lwazu kukala, mumwenga wenu achiyaya, mimi tsʼina lawama yoyosi dzulu ya neno riro, 
ACT.20.27	maana, tsʼina tsʼiku yorema kumusumurira henzo rosi ra Mulungu. 
ACT.20.28	Mwimwi vivi dzimanyirireni enye, na mwamanyirire o atʼu ario Roho wa Mulungu wámwika mukale vilongozi ao, kwa ta mukale arisa amanyiriri, a kanisa ra Mulungu, ririro wáripata kwa milatso ya Mwanawe wa hicheye. 
ACT.20.29	Mimi ninamanya nichiuka, alimu a ulongo ario anga dza mbewa asiru, andakudza kati yenu, na ao kʼaandaonera mbazi akuluphiri. 
ACT.20.30	Na chisha, ta anjine kati ya vilongozi, andagaluka agombe maneno ga ulongo, kwa aavuhe akuluphiri, na aahende aatuwe ao tu. 
ACT.20.31	Kwa vivyo, kalani matso! Mwimwi kalani muchimanya kukala, mimi tsʼitsokere kumukanya chila mumwenga wenu chila usiku na mutsana ta nichimala myaka mihahu, na ukati uo nákala ninaturika muno.
ACT.20.32	“Vivi mwimwi ninamwika tsʼini za urinzi wa Mulungu, na udzumbe dzulu ya mbazi za Mulungu, urio una widimi wa kumujenga mwimwi, na kumuhenda mugapate garatʼu manoso arigogaikira atʼue. 
ACT.20.33	Mimi tsʼitamanire pʼesa, dahabu hebu nguwo za mutʼu yeyosi. 
ACT.20.34	Munamanya mwimwi enye kukala, náhenda kazi na mikono yangu mwenye, kwa nidzipatire gangu nirigo nina haja nago na asena. 
ACT.20.35	Bee go gangu gosi gogahenda, gákala ganamonyesa vyo muhenzwavyo muhende kazi, kwa mwaavize atʼu ario ni awele. Kalani muchimanya kukala, Bwana Jeso mwenye wáamba, ‘Alavyaye unanoswa muno kuriko ye aphokeraye.’ ”
ACT.20.36	Pʼaulo ariphomala kugomba gago, wámitʼa mavindi phamwenga na o vilongozi achivoya. 
ACT.20.37	Ariphomala kuvoya, ao vilongozi ámulaga kwa kumubusu na kuno osi anarira muno. 
ACT.20.38	Neno rokala rinaashononesa muno, ni rokala udzirigomba kukala, kʼaandamona kahiri. Ndo ao achimusisa ta ko melini.
ACT.21.1	Huriphorichana nao na kʼahwenzi, hwápanda meli na huchenda mwenga kwa mwenga vivi ta chisiwa cha Kosi. Kunadzachakwe, hwákwenderera na charo ta chisiwa cha Rodo, na huripholaa phapho, hwákwenda mudzi wa Pʼatara. 
ACT.21.2	Kuko huchona meli yokala yinenda mudzi wa Foinike. Ndo huchendaphenya hiyo sino, huchenderera na charo. 
ACT.21.3	Huriphofika phatʼu phokala hunaidima kona chisiwa cha Kupuro, hwáchira na upandewe wa mwakani, huchilongoza kwenda jimbo ra Siriya. Na huchendabitʼa nanga mudzi wa Tʼiro, pharipho yo meli yokala hunasafiriya yákala yindatsereza mizigo. 
ACT.21.4	Siswi naswi huchitserera huchendaonana na akuluphiri a phapho, na huchikala phamwenga nao kwa tsʼiku fungahe. Ao akuluphiri a phapho ámwamba Pʼaulo atsʼende Jerusalemu kwakukala, ákala afunulirwa ni Roho wa Mulungu amwambire vivyo. 
ACT.21.5	Ela o ukati wehu wa kukala phapho uriphosira, hwáanza kuuya kwehu melini, na o akuluphiri phapho, ache kwa alume, na ana ao álaa naswi ta konze ya o mudzi, achihusisa ko kʼanda-kʼanda ya bahari. Phapho hosini huchimitʼa mavindi huchivoya. 
ACT.21.6	Huriphomala kuvoya huchilaganani, na sino huchendaphenya mo mwehu melini, na o akuluphiri o achiuya kwao.
ACT.21.7	Huripholaa Tʼiro, hwákwenderera na charo chehu ta huchifika mudzi wa Tʼolemai. Phapho huchendaalamusa ndugu zehu a chijeso, na huchikala nao tsʼiku mwenga. 
ACT.21.8	Kunadzachakwe, hwáuka huchenda mudzi wa Kaisariya. Kuko huchenda nyumbani kwa Filipu, ye muvumisi wa Nguma Mbidzo, ariye wákala ni mumwenga wa aratʼu atʼu afungahe otsagulwa ko Jerusalemu. 
ACT.21.9	Filipu wákala una ana ane a chiche okala kʼaadzangwe kuhwalwa, na ákala ana chipaji cha kugomba udzumbe wa Mulungu.
ACT.21.11	Ndo yiye wákudzahwala mukanda wa Pʼaulo, na achidzifunga nao mikono na magulu, na achamba, “Roho wa Mulungu unaamba vivi, ‘Ayahudi a Jerusalemu andakwendamufunga dza vivi ye mwenye mukanda uu, na amulavye kwa atʼu a makabila manjine!’ ” 
ACT.21.12	Huriphosikira gago, siswi na aratʼu akuluphiri a mudzi uo hwámulombera Pʼaulo kukala, atsʼende Jerusalemu. 
ACT.21.13	Ela ye achihuudzidza achamba, “Tsʼambeni hivyo, na tsʼirireni, maana, vyo muriravyo munanishononesa. Mino ni kwete kwendafungwa, na ta kuulagwa kwa dzulu ya Bwana Jeso ko Jerusalemu.” 
ACT.21.14	Huriphoshindwa ni kumulombera, hwágaricha, na huchamba, “Mahenzo ga Bwana, nagachimire.”
ACT.21.15	Huriphosagala phatʼu phapho kwa tsʼiku fulani, hwáfunganya mizigo yehu kahiri, huchenderera na charo cha kukotʼa kwenda Jerusalemu. 
ACT.21.16	Anjine kati ya o akuluphiri a ko Kaisariya, ákwenda phamwenga naswi achihuphirika mudzini kwa Munasoni, kokala hundalala. Munasoni wákala ulaa Kupuro, na wákala ni mukuluphiri wa myaka minji.
ACT.21.17	Huriphofika Jerusalemu, akuluphiri a kuko áhuphokeratʼo muno. 
ACT.21.18	Kunadzachakwe, Pʼaulo phamwenga na siswi hwákwendamulamusa Jakobo, na vilongozi osi a kanisa, ákala a phapho nao. 
ACT.21.19	Huriphoalamusa tu, Pʼaulo wá-aambira gosi gokala Mulungu udzigahenda kuchirira yiye kati ya atʼu a makabila manjine. 
ACT.21.20	Ao ariphosikira gago, ámulika Mulungu. Chisha achimwamba Pʼaulo, “Mukuluphiri munziwehu, uwe unaona kukala, kuna mahelufu ga Ayahudi ario ni akuluphiri, na ao osi agwira tʼotʼotʼo Shariya ya Musa. 
ACT.21.21	Ela ao ápata ngumazo kukala, wákala uchiafunza Ayahudi osi ario anasagala kati ya atʼu a makabila manjine kukala, atsʼituwe Shariya ya Musa, atsʼibitʼetsʼi ana ao a chilume, na ta atsʼituwe ada zinjine za Chiyahudi. 
ACT.21.22	Sambi huhendedze vino? Maana, ao kwa hakika andasikira kukala, u phapha. 
ACT.21.23	Bee, uwe vivi henda dza vyondokwamba siswi. Phapha hunao atʼu ane ario árya chirapho. 
ACT.21.24	Ndo uwe gwirikana nao mwao mavoyoni ga kudzitakasa mbere za Mulungu, ukaariphire garama zao, kwa anyolwe viphala. Uchihenda vivyo, atʼu osi andamanya kukala, go maneno goambirwa dzuluyo tsʼi ga jeri, na kukala uwe mwenye ucheri kusagala kutuwirizana na Shariya ya Musa. 
ACT.21.25	Dzulu ya aratʼu atʼu a makabila manjine ario ni akuluphiri, hudziaandikira baruwa kare kwaambira maneno gehu gogachiza kukala, atsʼirye vyakurya vyodzolaviwa sadaka kwa milungu ya vinyago, atsʼirye nyama za nyama odzoshongolwa, ario kʼaamwagirwe milatso, na atsʼizinge.”
ACT.21.26	Ndo kunadzachakwe, Pʼaulo wákwenda na ao atʼu ane achendahenda mavoyo ga kudzitakasa phamwenga nao. Chisha achendaphenya Hekaluni, na achisema tsʼiku ya musindikizo wa kudzitakasa, na dzulu ya sadaka yondolaviwa kwa dzulu ya chila mumwenga wao.
ACT.21.27	Phokala zizo tsʼiku fungahe za kudzitakasa zi phephi na kusira, Ayahudi okala alaa jimbo ra Asiya ámona Pʼaulo u ndani ya Hekalu. Ndo ao achisunganya ro duu ra atʼu, na achimugwira Pʼaulo. 
ACT.21.28	Ao ápiga kʼululu achamba, “Alume asena a Chiiziraeli, hwavizeni, hwavizeni! Yuyu ndiye mutʼu aafunzaye atʼu chila phatʼu maneno gahupingago, gapingago Shariya ya Musa, na riri Hekalu. Na dzulu ya gago, udziatiya atʼu a makabila manjine Hekaluni, na kuphabananga phapha phatʼu phatakatifu.” 
ACT.21.29	Chotuma ta agombe gago ni kukala, ákala adzimona Tʼorofimo muchina Efeso
ACT.21.30	Mudzi wosi wa Jerusalemu uchigotʼa muyuwano, na atʼu achidza kulaa pʼembe zosi, achidzamugwira Pʼaulo, na achimukuruta ta achimulavya mo Hekaluni, na phapho kare miyango ya ro Hekalu yichisindikwa. 
ACT.21.31	Ao atʼu ariphokala ahenza amuulage ye Pʼaulo, nguma zámufikira mubomu wa shikari a viha a Chirumi kukala, Jerusalemu yosi yákala yidziudzala muyuwano. 
ACT.21.32	Ye mubomu ariphosikira gago, wáhwala shikari na abomu ao maruru na achirituwa ro duu ra atʼu. Ndo atʼu ariphomona ye mubomu na shikarie, áricha kumupiga ye Pʼaulo. 
ACT.21.33	Ye mubomu achimutuwa Pʼaulo achendamugwira, na achimwamula afungwe kati-kati ya shikari airi. Mukono uno ufungwe na yuno, na uno ufungwe na hiyu. Chisha achiauza vivi, “Ni ani yuno, na uhendadze?” 
ACT.21.34	Anjine kati ya ro duu ra atʼu achigomba hiri, na anjine achigomba rinjine. Chisha, ao atʼu ákala anayuwana muno ta ye mubomu kʼaidimire kuchimanya cho chisa chenye. Kwa vivyo, wáalagizira o shikarie amuphirike Pʼaulo ndani ya ngome. 
ACT.21.35	Ndo ao ámulongoza Pʼaulo, ela ariphofika ngazini, yáabidi amuunule kwa o muyuwano wa atʼu. 
ACT.21.36	Maana, duu bomu ra atʼu rámutuwa na kuno rinapiga kʼululu rinaamba, “Muulageni.”
ACT.21.37	Shikari a viha ariphokala anamutiya Pʼaulo ndani ya yo ngome yao, Pʼaulo wámuvoya ye mubomu wa shikari a viha achimwamba, “Nikale ninaidima kugomba nawe vichache?” Ye mubomu achimuudzidza achimwamba, “Kumba unamanya Chiyunani we? 
ACT.21.38	Ukale we tsʼiwe yuya Mumisiri ariye vino dzuzi-dzuzi wázula ui wa kwalongoza majahili helufu ne (4,000) ta nyika?” 
ACT.21.39	Pʼaulo ye achimuudzidza achimwamba, “Mimi ni Muyahudi, na návyalwa Tʼariso mudzi umanyikanao ko jimbo ra Kilikiya. Ndo ninakuvoya unihenzeze nigombe na aa atʼu.”
ACT.21.40	Ye mubomu achimuhenzeza. Ndo Pʼaulo achiima dzulu ya zo ngazi, achiatsuphira mukono kwanyamaza, na ariphonyamala achanza kugomba nao kwa chiryomo cha Chiburania.
ACT.22.1	Yiye wá-aamba, “Ano baba na ndugu zangu, nisirikisani vivi nidziheheravyo mbere zenu!” 
ACT.22.2	Ao ariphomusikira unagomba nao kwa chiryomo cha Chiburania, ákaza kunyamala kuchira pho mwanzo. Ndo Pʼaulo achenderera kugomba, achamba,
ACT.22.4	Mimi nákala nichiahendera mauku aratʼu atʼu okala anatuwa yiyi Njira ya Bwana, na ta anjine nichiahenda aulagwe. Atʼu náagwira ache kwa alume, na kwaphirika jela, 
ACT.22.5	ta ye kuhani mubomu na ngambi yosi ya atumia ni mashaidi ga lairiro riro. Aa ánandikira ta baruwa zokala ni niziphirike kwa aratʼu Ayahudi asena okala a mudzi wa Damasiko, kwa ta akanihenzeze niagwire atʼu okala anatuwa Njira ya Bwana kuko, na niarehe na kuno afungwa pʼingu ta Jerusalemu, adze atiywe akili.”
ACT.22.6	Pʼaulo wáenderera kugomba achamba, “Tsʼiku ninenda ko Damasiko, nákwenda vivi ta dzuwa rinaamba rinafika vitswani, nichikala ninatapira phapho. Ela nábiririkirwa maruru pʼande zosi ni mungʼalo kulaa mulunguni. 
ACT.22.7	Na phapho kare nichigwa photsʼi nichisikira laka ra mutʼu richinamba, ‘Saulo, Saulo! Kwadze unanihendera mauku?’ 
ACT.22.8	Mimi nami nichiuza nichamba, ‘U ani we Bwana?’ Ro laka ra mutʼu richiniudzidza richinamba, ‘Mimi ni Jeso muchina Nazareti, ariye uwe unanihendera mauku.’ 
ACT.22.9	Aratʼu atʼu okala a charoni phamwenga nami áwona o mungʼalo, ela kʼaarisikirire ro laka ra ye mutʼu yegomba nami. 
ACT.22.10	Ndo nichiuza vivi, ‘Nihendedze sambi Bwana?’ Bwana naye achiniudzidza achinamba, ‘Vivi zuka uphenye pho Damasiko, na phapho undaambirwa yo kazi yotsagulirwa uyihende.’ 
ACT.22.11	Phapho nichizuka, ela uratʼu mwanga wákala udziniulaga matso. Kwa vivyo, aratʼu asena achinigwira mukono achinitsetseza ta huchiphenya pho Damasiko.
ACT.22.12	“Kuko Damasiko, kwákala kuna mutʼu mumwenga aihiwaye Anania. Anania wákala ni mutʼu amwabuduye Mulungu kwa kuyituwirizatʼo shariya yehu, na wákala unaishimiwa muno ni Ayahudi okala anasagala ko Damasiko. 
ACT.22.13	Ndo Anania wákudzaima phephi nami, achinilamusa, na achinamba vivi, ‘Saulo musena, ona kahiri!’ Ndo nichona kahiri phapho kare, na nichimulola. 
ACT.22.14	Chisha Anania achinamba, ‘Mulungu wa akare ehu, udzikutsagula widime kumanya mahenzoge, na umone yuyatʼu Muhumikiwe mwenye haki, na umusikire uwe mwenye mwiri. 
ACT.22.15	Uwe undakala shaidiwe, waambire atʼu osi garatʼu urigogasikira, na gogaona. 
ACT.22.16	Ndo utsʼitowe. Vivi zuka ubatizwe, na wusirwe dambizo kwa kurikubali dzina ra Bwana.’ ”
ACT.22.17	Pʼaulo wáenderera kugomba achamba, “Bee, niripholaa kuko, náuya Jerusalemu. Na niriphokala ni Hekaluni ninavoya, nichona ono. 
ACT.22.18	Ko ononi, námona Bwana na achinamba, ‘Saulo! Uka maruru phapha Jerusalemu, kwakukala, achina phapha kʼaandaukubali ushudao dzulu yangu.’ 
ACT.22.19	Mimi phapho nichimuudzidza nichimwamba, ‘Bwana, aa enye anamanya kukala, mimi ndimi yekala nichichira-chira masinagogini, kwagwira, na kwahenda apigwe atʼu okala anakukuluphira. 
ACT.22.20	Na anamanya vivyo kukala, shaidio Sitefano ariphoulagwa, mimi nami nákala ni phapho, na nichichikubali chihendo chicho, na ta nichigarinda go makoti ga okala anamuulaga.’ 
ACT.22.21	Ndo Bwana achinamba, ‘Uka ninakuhuma kure, kwa atʼu a makabila manjine.’ ”
ACT.22.22	O atʼu ukati uo wosi ákala anamusirikisa ye Pʼaulo, ela ariphogomba maneno gago, achanza kupiga kʼululu achamba, “Muulageni! Mutʼu dza yiye kʼawirya kukala moyo.” 
ACT.22.23	Na ákwenderera kupiga kʼululu vivyo na kuno anaahula nguwo zao na kutifula mitsanga dzulu kwa kutsukirwa. 
ACT.22.24	Ndo ye mubomu wa o shikari a viha wa Chirumi achilagiza o shikarie amuphirike Pʼaulo ndani ya ngome yao. Chisha, achilagiza apigwe vibokʼo kwa aseme ni kwadze Ayahudi ákala anamupigira kʼululu hivyo. 
ACT.22.25	Ela ariphokala anamufunga kwa amuchape vyo vibokʼo, Pʼaulo wámuuza mubomu mumwenga wa o shikari yekala u phephi naye. Yiye wámuuza vivi, “Vidze, ni shariya kupiga vibokʼo mutʼu mwenye haki za Chirumi na kʼadzangwe kulamulwa?”
ACT.22.26	Ye mubomu wa o shikari a viha ariphosikira gago, wákwendamwambira ye mubomuwe naye kukala, “Mutʼu yuyu, bee kumba una haki za Chirumi! Ndo we, utsuma umuhendedze?” 
ACT.22.27	Ndo ye mubomu wa shikari a viha achimutuwa Pʼaulo, na achimuuza vivi, “We una haki za Chirumi?” Pʼaulo achimuudzidza vivi, “Ee ninazo.” 
ACT.22.28	Ye mubomu wa shikari a viha achimwamba, “Mimi nálavya pʼesa nyinji ndipho nichikala na haki za Chirumi.” Pʼaulo ye achimwamba, “Mino bee návyalwa na haki zizo za Chirumi.”
ACT.22.29	Phapho kare aratʼu okala a chʼenichʼeni kumuuza Pʼaulo achiuka. Na ta ye mubomu wa shikari a viha naye wáphenywa ni woga ariphomanya kukala, Pʼaulo una haki za Chirumi, na ákala adzimufunga kare minyororo.
ACT.22.30	Ye mubomu wa shikari a viha wákala unahenza agamanye go malumbano garigo Ayahudi ákala anamulumbira Pʼaulo. Ndo kunadzachakwe, wáalagizira makuhani abomu na ngambi yosi yonane, naye achilagizira Pʼaulo avugulwe minyororo, na arehewe mbere za yo ngambi.
ACT.23.1	Pʼaulo ariphorehewa, wáalola photsʼi haya o atumia a ngambi, na chidzako achanza kugomba achamba, “Ayahudi asena, mimi nidzisagala na maazo ga kukala ninahenda madzo mbere za Mulungu ta rero.” 
ACT.23.2	Phapho kuhani mubomu Anania achiaamba aratʼu okala adziima phephi na Pʼaulo kukala, amupige o mulomo. 
ACT.23.3	Pʼaulo ariphopigwa, wámwamba Anania vivi, “Ta uwe undapigwa ni Mulungu, uwe mulumakwiri udzihendaye u mutʼu mudzo! Unaidimadze kunilamula kutuwirizana na shariya na kuno we mwenye unayivunza kwa kunamba nipigwe?”
ACT.23.4	Atʼu okala aimire phephi na ye Pʼaulo achimwamba, “Heka unamuhakana kuhani mubomu wa Mulungu we?” 
ACT.23.5	Phapho Pʼaulo achiudzidza vivi, “Ayahudi asena, tsʼimanyire kukala, yuyu ni kuhani mubomu. Maana, ta Maandiko ga Mulungu ganaamba vivi, ‘Utsʼimuhadze na mai mutawali wa atʼuo.’ ”
ACT.23.7	Ariphomarigiza kugomba gago, phákala malau mafu kati ya Afarisayo na Asadukayo, na o monano uchigavikana maduu mairi. 
ACT.23.8	(Na chisa chákala ni chichi, Asadukayo ákala agwiririra kukala, afadzi kʼaafufuka, kʼakuna malaika, na kʼakuna roho. Ela Afarisayo o anagakubali gago mahahu gosi.) 
ACT.23.9	Ndo kʼululu zichikaza konjezeka, na alimu anjine a shariya okala ni a chirundu cha Afarisayo, achiima na achilumba chisiru achamba, “Mutʼu yuyu kʼana kosa rorosi. Na nikwenda akakala roho, hebu malaika wa Mulungu ugomba naye!”
ACT.23.10	Go malau gákaza kukala mafu, ta ye mubomu wa shikari a viha achikala ni moga unaona dza kwamba Pʼaulo undatsonyolwa-tsonyolwa. Kwa vivyo, achilagiza shikarie adudule ta pho kati-kati ya ro duu ra atʼu, amulavye Pʼaulo kwa mabavu na akamuudze ndani ya ngome yao.
ACT.23.11	Usiku uo, Bwana wáima phephi na Pʼaulo achimwamba vivi, “Dzipʼe moyo! Udzinishuhudiya Jerusalemu, na ta ni seti ukahende vivyo mudzi wa Rumi.”
ACT.23.12	Kunadzachakwe, Ayahudi ákwenda njama, na kuko achendaarya chirapho cha kukala, “Nahutsʼiryeni, hebu kunwa ta humuulage Pʼaulo.” 
ACT.23.13	Atʼu odzochira mirongo mine (40) ndiofunga njama yiyo. 
ACT.23.14	Ndo ao ákwenda kwa makuhani abomu na o atumia a ngambi achenda-aamba vivi, “Sino hudzerya chirapho kukala, kʼahundatata chochosi ta humuulage Pʼaulo. 
ACT.23.15	Ndo vivi mwimwi jimula na ngambi, humani udzumbe kwa mubomu wa shikari a viha, mumwambe amurehe Pʼaulo kwenu muchidzisingizira kukala, munahenza mupate nguma kamili dzulu ya malauge. Na siswi hundamwimirira njirani humuulage ta phapha atsʼifike.”
ACT.23.16	Ela muphwa wa Pʼaulo wásikira dzulu ya mupango uo. Ndo achenda ndani ya yo ngome ya shikari, achendamwambira Pʼaulo dzulu ya mupango uo. 
ACT.23.17	Pʼaulo achimwiha mumwenga wa abomu a shikari a viha achimwamba vivi, “Muhwale mutana yuno wende naye kwa ye mubomu mwenye wa viha. Una utʼu yuyu ahenzao amwambire.” 
ACT.23.18	Ye mubomu wa shikari a viha achimuhwala ye mutana, achimulongoza ta kwa ye mubomu mwenye wa shikari a viha achendamwamba vivi, “Yuyatʼu mufungwa Pʼaulo udziniiha na akanivoya nimurehe mutana yuyu kwako, maana, una neno ahenzaro akwambire.” 
ACT.23.19	Mubomu mwenye wa shikari a viha achimugwira mukono ye mutana achenda naye kʼanda achendamuuza vivi, “Ni utʼu wani o uhenzao unambire?”
ACT.23.20	Ye achamba vivi, “Ayahudi adzerekezana akuvoye kukala, Pʼaulo aphirikwe ngambini machero, achidzisingizira kukala, atumia a ngambi angehenza akaze kupata nguma kamili dzuluye. 
ACT.23.21	Ela uwe utsʼikubali, maana, kuna atʼu odzochira mirongo mine (40), ario adzimwimirira amuulage. Ao adzerya chirapho kukala, kʼaandarya, hebu kunwa ta amuulage. Vivi a kwete anatariza ulamulio tu!” 
ACT.23.22	Phapho ye mubomu mwenye achimwamba, “Utsʼimwambire mutʼu yeyosi kukala udzinaambira nguma zizi,” na achimuricha achenda vyakwe.
ACT.23.23	Ndo ye mubomu mwenye wa shikari a viha achiaiha abomu a shikari airi achiaamba vivi, “Aambireni shikari magana mairi (200), shikari mirongo mifungahe (70) a kupanda farasi, na shikari magana mairi (200) a mikʼukʼi akale kwete kwenda mudzi wa Kaisariya saa tʼahu za usiku. 
ACT.23.24	Na mwikireni Pʼaulo farasi wa kupanda na a kʼanda, na bee mufiseni salama salamini kwa ye gavuna Felisi.” 
ACT.23.25	Chidzako, ye mubomu mwenye achimwandikira ye gavuna baruwa yambayo vivi:
ACT.23.26	“Kwa mwishimiwa gavuna Felisi, ni mimi Kilaudiyo Lusiya, na ninakulamusa. 
ACT.23.27	Ayahudi ámugwira mutʼu yuyu arehewaye kwako, na achikala anahenza amuulage. Ela mimi niriphoambirwa, nákwenda jimula na shikari angu nichendamona, na nichimutivya kwakukala, náambirwa yiye una haki za Chirumi. 
ACT.23.28	Niriphomutivya, mimi námuphirika mbere za ngambi yao bomu, kwa ta nimanye chisa chokala chinaaricha ta amulumbire. 
ACT.23.29	Ndo phapho nichimanya kukala, malumbano genye, bee gákala ga dzulu ya pʼande fulani-fulani za shariya yao. Kwa vivyo, mimi tsʼonere kukala uhenda chochosi chiidimacho kumuhenda alamulwe kunyongwa, hebu kufungwa. 
ACT.23.30	Ela vivi náambirwa kukala, Ayahudi adziima ngewa amuulage. Kwa vivyo, nidzamula arehewe kwako maruru, na ná-aambira vivyo o amulumbirao kukala, arehe malumbano gao mberezo.”
ACT.23.31	Ndo ao shikari ámuhwala Pʼaulo dza arivyolagizwa, na achimuphirika usiku uo ta mudzi wa Anitipatiri. 
ACT.23.32	Kunadzachakwe, o shikari a magulu áuya kwao ngomeni, achiaricha o shikari a kupanda farasi achenderera na charo jimula na Pʼaulo. 
ACT.23.33	Ariphofika Kaisariya, ámupʼa yo baruwa ye gavuna, na achimwika Pʼaulo tsʼini ya widimiwe. 
ACT.23.34	Felisi ariphosoma baruwa yiyo, wámuuza Pʼaulo jimbo alaaro. Ariphoambirwa kukala, wákala ni muchina jimbo ra Kilikiya, 
ACT.23.35	wámwamba vivi, “Nindasirikisa malaugo achidza o alumbirio.” Ndo achimulagizira Pʼaulo aikwe tsʼini ya urinzi ndani ya boma ra mufadzi Herode.
ACT.24.1	Ziriphochira tsʼiku tsʼano, ye kuhani mubomu aihiwaye Anania wákwenda Kaisariya jimula na atumia fulani, na wakili mumwenga wa shariya aihiwaye Tʼeritulo. Kuko, ákwenda kwa ye gavuna, achendamwambira malumbano gao dzulu ya Pʼaulo. 
ACT.24.2	Pʼaulo ariphoihiwa, Tʼeritulo wáanza kulumba vivi, “Mwishimiwa Felisi, uwe udzihulongoza kare tsʼiku nyinji, na ukati uo wosi hudzisagala na reri, na uo ulongozio udzendereza itsʼi yehu muno. 
ACT.24.3	Atʼu osi phapha phehu itsʼini, anahamirwa muno ni ulongozio uwe mwishimiwa, na huna mumvera nawe muno. 
ACT.24.4	Mwishimiwa Felisi, mimi tsʼenzi nikaze kuyaza ukatio, ela siswi hunakuvoya kwa mbazizo uhusirikise vichache tu. 
ACT.24.5	Sino mutʼu yuyu Pʼaulo hwámugwira kwakukala, hwámumanya ni mui muno. Yiye unabitʼa muyuwano kati ya Ayahudi duniani kosi, na chisha ni chilongozi wa chira chama cha achina Nazareti. 
ACT.24.6	Chisha, yuyu wáheza ta kuritiya najisi Hekalu, na phapho sino ndipho huchimugwira.
ACT.24.8	Ndo uwe mwenye uchimuuza unaidima kumanya go maneno gosi humulumbirago bee ni ga jeri.” 
ACT.24.9	Ayahudi nao phapho achigomba achamba, malumbano gago gosi ni ga jeri.
ACT.24.10	Ndo gavuna Felisi wámuhadza Pʼaulo naye kwa agombe. Pʼaulo achanza kugomba kwa kwamba, “Ninahamirwa kudzihehera mberezo nichimanya kukala, udzikala mulamuli wa itsʼi yiyi kwa myaka minji.
ACT.24.11	“Uwe uchihenza, unaidima kuhakikisha kukala, mimi tsʼidzangwe kuhenda ta tsʼiku kumi na mbiiri hangu niriphokwenda Jerusalemu kwendamwabudu Mulungu. 
ACT.24.12	Bee mwishimiwa Felisi, aa Ayahudi kʼaanonere ninalumbana na mutʼu yeyosi kwenye ro Hekalu, na kʼaanonere ninaasunganya atʼu abitʼe muyuwano kwenye masinagogi, hebu phatʼu phanjine phophosi mudzi uo. 
ACT.24.13	Na kʼaaidima kugahakikisha gaga malumbano godzonihendera. 
ACT.24.14	Nikubalicho mberezo ni kwamba, mimi bee ninamuvoya Mulungu wa akare ehu kwa kutuwa Njira yiyatʼu yiriyo aa Ayahudi anayiiha chama cha ulongo. Mimi ninakuluphira maneno gosi goandikwa Shariyani mwa Musa, na chila roandikwa ni agomvi a Mulungu. 
ACT.24.15	Na ninamukuluphira Mulungu dza vyo amukuluphiravyo aa kukala, atʼu osi adzo na ai andakudzafufuka kulaa kuzimu. 
ACT.24.16	Ndo ninahenda vyangu niidimavyo tsʼiku zosi kwa nidzone ninahenda ga haki mbere za Mulungu na ta atʼu.
ACT.24.18	Ndo ukati phokala ninahenda gago mo Hekaluni phapho ndipho aa ánona, na nákala nidzigamala kare mavoyo ga kudzitakasa, na phapho kʼaphakalire na duu ra atʼu, na tsʼibitʼire muyuwano wowosi. 
ACT.24.19	Ukati uo okala a phapho ni Ayahudi fulani kulaa jimbo ra Asiya. Na chikala nina kosa ra kulumbirwa, ao ndio awiryao kukala phapha mberezo, akalavya malumbano gao. 
ACT.24.20	Hebu aa ario phapha, naaseme kosa rangu rorona ukati niriphodzihehera mbere za ngambi bomu. 
ACT.24.21	Mimi tsʼimanya kale kosa rangu ni garatʼu gogagomba, phoima mbere zao kukala, ‘Rero munanilamula kwakukala, ninakuluphira kukala, afadzi andafufuka!’ ”
ACT.24.22	Phapho Felisi, ariye ye mwenye wákala unayimanya yo Njira ya Bwana, wágavunza go malau, na achiaamba vivi, “Malau genu nindagalamula ukati mubomu wa shikari a viha Lusiya, achidza phapha.” 
ACT.24.23	Chisha, achimulagizira ye mubomu wa shikari amuudze Pʼaulo ndani, ela akale tsare kulaa-laa konze ya yo jela vichache, na asenae atsʼizizwe kumupʼa gakwe arigo una haja nago.
ACT.24.24	Ziriphochira tsʼiku chʼachʼe, Felisi wáuya jimula na muchewe Durusila, ariye wákala ni Muyahudi. Yiye wákudzamulagizira Pʼaulo achirehewa, na achidzamusirikisa unagomba dzulu ya kumukuluphira Kʼirisito Jeso. 
ACT.24.25	Ela ukati Pʼaulo ariphoanza kugomba dzulu ya kuhenda ga haki, dzulu ya mutʼu kudzidinisa atsʼihende dambi, na dzulu ya tsʼiku ya ulamuli, Felisi wáphenywa ni woga ta achamba vivi, “Vivi enda! Nindakwiha kahiri ukati nichipata nafasi.” 
ACT.24.26	Ukati uo, Felisi ye wáona Pʼaulo undamuhonga pʼesa. Gago ndigo gomuhenda ta achimwiha Pʼaulo mara kwa mara agombe naye.
ACT.24.27	Yiye Felisi wákala unahenza aapendelee Ayahudi. Ndo ukatiwe wa kutawala uriphosira bada ya myaka miiri, wámuricha Pʼaulo ndani. Phapho nafasiye ya ugavuna yichihwalwa ni Pʼorikiyo Fesito.
ACT.25.1	Fesito ariphogwira chihi cha ugavuna, wákala tsʼiku tʼahu, na chidzako achilaa mudzi wa Kaisariya, achenda Jerusalemu kwendadzimanyisa kwa atʼu osi. 
ACT.25.2	Ariphofika kuko, makuhani abomu jimula na vilongozi a Chiyahudi, ámupʼa nguma dzulu ya malumbano gokala ga dzulu ya Pʼaulo. Na achimuvoya Fesito 
ACT.25.3	aahendere udzo kwa kumureha Pʼaulo Jerusalemu, nao ákala adzerya njama ya amuulage njirani. 
ACT.25.4	Ela ye achiaudzidza achiaamba vivi, “Pʼaulo ucheri chizimbani ko Kaisariya, na mimi nindakwenda kuko vivi sambi. 
ACT.25.5	Kwa vivyo, yiye achikala wáhenda kosa rorosi, nanende na vilongozi kati yenu, ende akalavye malumbano gao dzuluye kuko.”
ACT.25.6	Fesito wásagala kuko Jerusalemu kwa mitsana minane, chenda kumi hivi, ndipho achiuya Kaisariya. Kunadzachakwe, wákwenda ko chizimbani, na achilagizira Pʼaulo arehewe mbereze. 
ACT.25.7	Pʼaulo ariphorehewa pho mbereze, Ayahudi okala alaa Jerusalemu ámuzunguluka na achanza kulavya malumbano manji maziho-maziho, garigo gákala kʼaanago ushaidi. 
ACT.25.8	Ndo Pʼaulo naye achanza kudzihehera vivi, “Mimi tsʼihendere kosa rorosi dzulu ya shariya za Chiyahudi, hebu dzulu ya Hekalu, hebu dzulu ya Kaisari.”
ACT.25.9	Fesito wáhenza kupendeleya Ayahudi. Kwa vivyo, wámuuza Pʼaulo kukala, “Vidze, we ungehenza kwenda Jerusalemu ukalamulwe mbere zangu kuko dzulu ya malumbano gano?” 
ACT.25.10	Pʼaulo achiudzidza achamba vivi, “Mimi vivi niimire mbere za koti ra Arumi, na phapha ndipho niwiryapho kulamulwa. Na dza mumanyavyo tʼotʼotʼo, mimi bee tsʼiahenderere Ayahudi ui wowosi. 
ACT.25.11	Elako, nichikala nidzoneka kukala, nina kosa riwiryaro ninyongwe, mino ni kwete kufa. Ela ichikala malumbano gago gogalavya aa tsʼi ga jeri, bee kʼakuna aidimaye kunilavya kwao. Na vivi, ninahenza nikatʼe pili kwa Kaisari.”
ACT.25.12	Ndo Fesito ariphomarigiza kugomba na o atumiae, wámwamba Pʼaulo vivi, “Uwe udzikatʼa pili kare kwa Kaisari. Kwa vivyo, vivi undaphirikwa kwa yiye Kaisari.”
ACT.25.13	Ziriphochira tsʼiku chʼachʼe, mufalume Agiripa na nduguye wa chiche Berinike, ákwenda Kaisariya kwendamulamusa gavuna Fesito. 
ACT.25.14	Ao ákala kuko kwa tsʼiku fulani, naye Fesito achimwambira ye mufalume dzulu ya malau ga Pʼaulo. Yiye wámwamba vivi, “Phapha phana mutʼu mumwenga ariye Felisi wámuricha chizimbani. 
ACT.25.15	Na phokala nidzikwenda Jerusalemu, makuhani abomu na atumia a Chiyahudi ánambira malumbano gao dzuluye, na achinilombera nimulamule. 
ACT.25.16	Ela mino nichiaudzidza kukala, tsʼi ada ya Chirumi kumulavya mutʼu atiywe akili photsʼi mulumbiriwe konana naye, na kuhewa nafasi ya kudzihehera. 
ACT.25.17	Ndo niriphokudza nao phapha, mimi tsʼiimire, ela násagala na atumia angu, na kunadzachakwe nichimulagizira mutʼu yiye achirehewa mbere zangu. 
ACT.25.18	O alumbirie ágomba, ela kʼaalavire malumbano mai dza vyokala ninalilikana. 
ACT.25.19	Ela tu, ákala ana mushindano naye dzulu ya maneno fulani ga dini yao, na dzulu ya mutʼu mumwenga aihiwaye Jeso, ariye wáfa, ela Pʼaulo ye wákala unaamba u moyo. 
ACT.25.20	Mimi phapho tsʼimanyire njira ya kugapeleleza maneno gago. Ndo nichimuuza Pʼaulo ichikala undahenza kwenda kotini Jerusalemu kwa dzulu ya malau gago. 
ACT.25.21	Ela Pʼaulo ye achikatʼa pili kwa Kaisari, na mimi nichilagiza arindwe ko chizimbani ta phondaamba aphirikwe kwa ye Kaisari.”
ACT.25.22	Ndo Agiripa achimwamba Fesito vivi, “Ningehenza nimusirikise mutʼu yiye mimi mwenye mwiri.” Fesito achimuudzidza achimwamba vivi, “Undamusirikisa machero.”
ACT.25.23	Ndo kunadzachakwe, Agiripa na Berinike áfika na kuno avala nguwo za chifalume pho baraza ra monano. Ao ákala alongozana na mubomu wa shikari a viha na vilongozi vya o mudzi. Fesito achimulagizira Pʼaulo achirehewa mo ndani. 
ACT.25.24	Ndo achamba vivi, “Mufalume Agiripa na mosi murio phapha phamwenga naswi! Phapha mbere zehu phana mutʼu, ariye Ayahudi osi a phapha, na a ko Jerusalemu analalamika kwa kupiga kʼululu kukala, mutʼu yuyu bee unawirya anyongwe. 
ACT.25.25	Ela mimi tsʼimonere kukala, wákala uhenda chii chochosi ta awirye kunyongwa. Ndo Pʼaulo wákatʼa pili kwa Kaisari, na mimi nichikala nidzamula nimulavye ende kuko. 
ACT.25.26	Mimi chiupande wangu, bee tsʼina udzumbe kamili urio ninaidima kumwandikira Kaisari dzuluye. Gago ndigo godzotuma ta nidzimureha phapha mbere zehu, na kamwe mberezo uwe mufalume Agiripa, kwa ta huchimala kumupeleleza, nipate ra kwandika dzuluye. 
ACT.25.27	Maana, vindakala kʼavina tende kumuphirika mufungwa photsʼihadza lwazu-lwazu manenoge alumbirwago.”
ACT.26.1	Ndo mufalume Agiripa achimwamba Pʼaulo vivi, “Unahenzezwa kudzihehera.” Na phapho Pʼaulo achanza kudzihehera vivi,
ACT.26.2	“Mufalume Agiripa, ninadzona kukala, nina bahati mbidzo rero kudzihehera mberezo dzulu ya garatʼu malumbano gosi garigo Ayahudi ákala anagomba dzulu yangu. 
ACT.26.3	Ninaona vivyo kwakukala, uwe mwenye unamanya ada zehu, na maneno fulani garehago malumbano kati yehu. Ndo ninakuvoya wahi unisirikise na uvumiriri.
ACT.26.4	“Mimi vyosagala kati ya atʼu angu na ko Jerusalemu kulaa hangu ni mwanache, vinamanywa tʼotʼotʼo ni vilongozi osi a Ayahudi. 
ACT.26.5	Aa adzinimanya tsʼiku nyinji, na achihenza anaidima kushuhudiya dzulu yangu kukala, mimi hangu pho mwanzo, násagala dza mumwenga wa atʼu a chama cha dini yehu, yaani cha Afarisayo, chiricho ndicho chenye shariya kʼomu-kʼomu muno. 
ACT.26.6	Na vivi ni phapha nilamulwe, kwa ninakuluphira chiratʼu chilagane aricho Mulungu wáalaga akare ehu. 
ACT.26.7	Chilagane chicho ni chiratʼu chikuluphirwacho ni ziratʼu mbari kumi na mbiiri za itsʼi yehu. Ao anamwabudu Mulungu kwa moyo wao wosi usiku na mutsana. Bee mufalume Agiripa, aa Ayahudi ananilumbira kwa kuluphiro riro tu! 
ACT.26.8	Na kwadze mwi Ayahudi asena munaona vikomu muno kukuluphira kukala, Mulungu nikwafufula afadzi?
ACT.26.10	Maneno gago ndigo go gahenda ko Jerusalemu. Mimi mwenye nákala nidzihewa widimi ni makuhani abomu, na náatiya jela atʼu anji amukuluphirao Jeso. Na aripholamulwa aulagwe, mimi nápiga kʼura ya kukubali. 
ACT.26.11	Mimi náahenda atiywe akili masinagogini kʼano nyinji, na náheza ta kwagaramisha ariche kukuluphira. Na mwanzo mino bee, nákala nidziatsukirirwa muno ta nichendaatsakula ta midzi ya kure, na kwahendera mauku.”
ACT.26.12	Pʼaulo wáenderera kwamba vivi, “Ukati umwenga, nákala ninenda Damasiko, na phapho nákala nidzihenzezwa, na nidzilagizwa ni makuhani abomu, kwendaahendera mauku atʼu amukuluphirao Jeso. 
ACT.26.13	Mwishimiwa, dzuwa ririphofika vitswani, nákala ni njirani ninenda vyangu, na ndipho nichona mungʼalo wa kungʼala kuriko wa dzuwa, uchinibiririkira kulaa mulunguni, na uchinizunguluka mimi na aratʼu okala hu hosini mo charoni. 
ACT.26.14	Siswi hosi phapho hwágwa photsʼi, nami nichisikira laka ra mutʼu richigomba kwa Chiburania richamba vivi, ‘Saulo, Saulo! Kwadze unanihendera mauku? Uwe unadzilumiza bule dza nzao yipigayo hala ndatʼa ya bwanawe.’ 
ACT.26.15	Ndo nami nichiuza nichamba, ‘U ani we Bwana?’ Ro laka ra mutʼu richiniudzidza kukala, ‘Mimi ni Jeso, uriye uwe unanihendera mauku. 
ACT.26.16	Elako, unuka vivi wime! Mimi nidzikulairira, kwa ta nikuhende ukale muhendikazi wangu, na undaashuhudiyira atʼu anjine maneno godzogaona rero, na garatʼu gondakudzakonyesa. 
ACT.26.17	Mimi nindakutivya kati ya Ayahudi, na atʼu a makabila manjine. Mimi nindakuhuma kwao, 
ACT.26.18	ukaangʼaze matso gao, wahende alae dzizani aphenye mwangani, na walavye utawali wa pʼepʼo amugalukire Mulungu, kwa ta apate kuusirwa madambi gao, na apate kwikwa duu ra atʼu angu, kuchirira kunikuluphira mimi.’ ”
ACT.26.19	Pʼaulo wáenderera kwamba vivi, “Kwa vivyo mufalume Agiripa, mimi nátuwa goambirwa ko ono riro ra Mulungu, 
ACT.26.20	na nichanza kwasumurira ao okala ko mudzi wa Damasiko. Chidzako nichendaasumurira achina Jerusalemu, itsʼi ya Ayahudi, na ta kwa atʼu a makabila manjine. Mimi náakalata atʼu atye, na aonyese kwa mahendo kukala, áricha dambi zao achimugalukira Mulungu. 
ACT.26.21	Gago ndigo goahenda aa Ayahudi anigwire phokala ni Hekaluni, na átsuma kuniulaga. 
ACT.26.22	Ela Mulungu unanaaviza, na ndo ta vivi rero niimire phapha kulavya ushuda kwenu, mwimwi abomu na otsʼo vyeo. Nigagombago ni garatʼu goambwa ni agomvi a Mulungu na Musa kukala, gandalairira. 
ACT.26.23	Yaani kukala, yámubidi ye Kʼirisito afe, na akale wa mwanzo kufufuka kulaa kuzimu, kwa aatangazire Ayahudi na atʼu a makabila manjine kukala, aokoke na uo undakala dza mwanga kwao.”
ACT.26.24	Pʼaulo ariphofika phapho kwenye kudziheherakwe, gavuna Fesito wámutsinza ulimi achimwamba, “Una vitswa uwe Pʼaulo! Cho chisomocho chibomu chidzikutiya vitswa vivi.”
ACT.26.25	Ela Pʼaulo ye achimuudzidza achimwamba, “Tsʼina vitswa mino, mwishimiwa Fesito. Na rangu nigombaro, bee ni ujeri uphuphu, 
ACT.26.26	ta uwe mufalume Agiripa unagamanya maneno gaga. Kwa vivyo, mimi ninaidima kugomba photsʼi wasiwasi mberezo. Mino nina kanuni unagamanya gago gosi, maana, gago kʼagahendekere kutʼu chifitsoni. 
ACT.26.27	Mufalume Agiripa, ninamanya kukala, unagakuluphira go gákwandikwa ni o agomvi a Mulungu.”
ACT.26.28	Mufalume Agiripa ye achimuudzidza achimwamba, “Vidze, unaona uno ukati uchache odzogomba nami unaidima kunihenda mujeso?” 
ACT.26.29	Pʼaulo ye achimuudzidza achimwamba, “Mino ninamuvoya Mulungu kukala, ta kumba vindahwala ukati unji, hebu ukati uchache, mwimwi mosi munisirikisao vivi rero, mukale vyo nirivyo mimi, ta ni mwi mukale photsʼi yiyi minyororo, na gago tsʼigavoyera uwe hicheyo tu!”
ACT.26.30	Phapho ye mufalume, ye gavuna, Berinike na osi okala a phamwenga nao ázuka, 
ACT.26.31	achilaa konze, na kuko achambana vivi, “Mutʼu yuyu kʼahendere chochosi chiidimacho kumuhenda anyongwe, hebu kufungwa.” 
ACT.26.32	Mufalume Agiripa achimwamba vivi ye gavuna, “Mutʼu yuyu kala kʼakatʼire pili kwa Kaisari, angari kurichwa akalaa jela.”
ACT.27.1	Viripholamulwa kukala, siswi hwende na meli ta itsʼi ya Italiya, Pʼaulo jimula na afungwa anjine áikwa tsʼini ya urinzi wa Juliyo, yekala ni mubomu wa gingi mwenga ya shikari yiihiwayo “Gingi ya Kaisari.” 
ACT.27.2	Ndo siswi hwákwendapanda meli ya kulaa Adiramito, yokala yinachira na bandari fulani za jimbo ra Asiya, na huchanza charo. Arisitako kulaa Tesalonike ko Makedonia, wákala u phamwenga naswi. 
ACT.27.3	Kunadzachakwe, hwátiya nanga bandari ya Sidoni. Juliyo phapho achimuhenderatʼo Pʼaulo kwa kumuhenzeza aonane na akuluphiri a phapho, na amupʼe gakwe arigo una haja nago. 
ACT.27.4	Huripholaa phapho Sidoni, hwákwenderera na charo, ela kwakukala, vuto rákala rinahupinga, hwáfyukira upande wa chisiwa cha Kupuro. 
ACT.27.5	Ndo siswi hwenderera vivyo, na huchichira na kʼanda-kʼanda ya bahari ya majimbo ga Kilikiya na Pʼamufuliya, ta huchendatiya nanga mudzi wa Mura, urio u jimbo ra Lukiya. 
ACT.27.6	Phapho ye mubomu wa shikari wátsakula na achona meli yokala yilaa Alekizandiriya yinenda itsʼi ya Italiya, na achihupandiza mumo.
ACT.27.7	Huripholaa phapho, hwákwenda pʼorepʼore, na huchimala tsʼiku nyinji mo charoni, ndipho huchifika phephi na mudzi wa Nido kwa gada. Huriphoona vuto richeri kuhupinga, hwáshindwa ni kwenda mbere tititi. Kwa vivyo, hwáchira na upande wa mwakani wa chisiwa cha Kirete phephi na chipande cha itsʼi cha Salimone chophenya ndani ya bahari. 
ACT.27.8	Kuko nako hwáchira kwa gada na yo kʼanda-kʼanda ta huchifika phatʼu phaihiwapho Bandari Mbidzo, phephi na mudzi wa Laseya.
ACT.27.9	Siswi hwákala hudziyaza kare ukati unji, na ta tsʼiku ya kufunga
ACT.27.10	“Atumia, ninaona charo chichi chindakala na ndai, na hasara nyinji. Yiyi meli na yo mizigo yodzopakiywa yindahangamika, na siswi enye naswi hundakala maengaengani.” 
ACT.27.11	Ela ye mubomu wa shikari kʼagatuwire gago maneno ga Pʼaulo, ta ye wátuwa maoni golaviwa ni ye dereva wa yo meli, na ga mwenye yo meli. 
ACT.27.12	Bandari yiyo ya phapho yákala kʼayina phatʼu phadzo pha kukala ukati wa pʼeho ya mwaka. Kwa vivyo, anji áhenza kwenderera na charo, vichiidimikika meli yifike Foinike. Foinike ni bandari ya Kirete yodzerekeza mwakani mutswerero wa dzuwa, na vurini mutswerero wa dzuwa. Kuko ákala anaidima kukala uo ukati wa pʼeho.
ACT.27.13	Pʼeho ziriphoanza kupiga kulaa mwakani, ao áona uo ndio ukati wa kuhenda gokala apanga. Kwa vivyo, ángʼola nanga, achanza charo na achichira na phephi na kʼanda-kʼanda ya yo bahari ko Kirete. 
ACT.27.14	Ela phapho kare vuto bomu riihiwaro, “Vuto ra mulairo wa dzuwa,” richanza kuvuma kulaa ko chisiwani. 
ACT.27.15	Ndo vuto riro richiyipiga yo meli ta huchishindwa ni kwenda, na phapho huchiyiricha yikukulwe ni ro vuto yo meli. 
ACT.27.16	Ela ta vivyo, chisiwa chimwenga chiihiwacho Kauda, cháhuyeka vichache na ro vuto, na huchiidima kuritivya kwa gada ro dau ra meli. 
ACT.27.17	Ahendikazi a mo melini ariphoripakiya ro dau mo ndani, áchiza mikowa na tsʼini ya meli, achiyifunga kinyi kuzunguluka. Chisha, achigavugula go maguwo, achigatsereza, na achiyiricha yo meli yikukulwe ni ro vuto. Ao áhenda vivyo kwakukala, ákala anaogopha anaona anaidima kukwama jenjeni, kʼanda-kʼanda ya bahari ko Libiya. 
ACT.27.18	Ela vuto ráenderera kuvuma muno vivyo ta kunadzachakwe, ao achanza kutsupha madzini yo mizigo yokala yi mo melini. 
ACT.27.19	Tsʼiku ya hahuye, ao ahendikazi áanza kutsupha madzini kati ya zo nanga zokala zi mo ndani, mikowa na milingoti. 
ACT.27.20	Na siswi kʼahwidimire kona dzuwa, hebu nyenyezi kwa tsʼiku nyinji, na vuto naro ráenderera kuvuma muno vivyo ta makuluphiro gehu gosi ga kutiya gachihulaa.
ACT.27.21	Ariphomala tsʼiku nyinji photsʼirya leu, Pʼaulo wázuka achiima kati yao na achamba, “Atumia, ni baha kala mwátuwa go gangu ga kutsʼauka Kirete. Kala mwáhenda vivyo, gaga kʼagangahugwirire, na hasara yiyi nayo, kʼayingahupatire vivyo. 
ACT.27.22	Ela ta vivyo, ninamuvoya kukala mudzipʼe moyo, maana, ni meli tu yondohangamika, ela kʼaphana ta mumwenga wenu yendafa. 
ACT.27.23	Gago mimi ninagamanya kwakukala, dzana na usiku malaika wa Mulungu ariye mimi ni wakwe, na niriye ninamwabudu wánilairira. Ndo yiye 
ACT.27.24	wánamba vivi, ‘Pʼaulo utsʼogophe! Uwe ni seti wende ukaime mbere za Kaisari. Mulungu udzikonera mbazi kwa udzowe ta aa osi ario charoni nawe undaativya kʼaandahoha.’ 
ACT.27.25	Kwa vivyo, dzipʼeni moyo atumia, maana, ninakuluphira Mulungu kukala, vindakala dza vyonamba. 
ACT.27.26	Ela ta vivyo, ni seti hukasindikwe kʼanda-kʼanda ya chisiwa fulani.”
ACT.27.27	Usiku wa tsʼiku ya kumi na ne, hwákala hucheri kukukulwa ni vuto kwenye yo bahari ya Adiriya.
ACT.27.28	Kwa vivyo, ápima china cha yo bahari, kwa kuhwala lugwe achifunga chuma, na achilurichira, na achona ni futi gana na mirongo miiri (120). Anaima-ima vichache, achipima kahiri, na achipata futi mirongo chenda (90). 
ACT.27.29	Phapho achogopha kukala, meli yao yinaidima kukwama myambani, na kwa vivyo, achitsereza nanga ne, nyuma ya yo meli, na phapho achivoya wa kucha. 
ACT.27.30	Atʼu a yo meli, phapho achikala ahenza achimbire. Kwa vivyo, átsereza madzini ro dau ra meli, na achidzisingizira kukala, ákala anendabitʼa nanga upande wa mbere wa yo meli. 
ACT.27.31	Ela phapho Pʼaulo achimwamba ye mubomu wa shikari na o shikarie, “Aa atʼu a yiyi meli achichimbira mumu melini, bee ta mwimwi namwi kʼamundatiya.” 
ACT.27.32	Phapho kare o shikari achiyitosa yo mikowa yokala yidziumija ro dau ra meli, achiriricha rikuluzwe ni go madzi.
ACT.27.33	Phephi na pʼeho za kucha, Pʼaulo wáalombera osi kwa arye leu. Yiye wá-aamba vivi, “Mudzihenda tsʼiku kumi na ne vivi za ndai, na kʼamurya leu. 
ACT.27.34	Ndo ninamuvoya mino kukala, murye leu mupate mukotse. Maana, mwimwi kʼamundayaza ta ludzere lumwenga lwenye kulaa mwenu vitswani.” 
ACT.27.35	Ariphomarigiza kugomba gago, Pʼaulo wáhwala mukahe, achimulavira mumvera Mulungu mbere zao osi, achiumega na achanza kurya. 
ACT.27.36	Phapho osi achiatsereza maroho gao, na achirya. 
ACT.27.37	Hosini mo melini hwákala hu atʼu magana mairi na mirongo mifungahe na ahandahu (276). 
ACT.27.38	Phokala chila mutʼu udzerya ta umvuna, ao átsupha mizigo ya nganu mo baharini kwa yo meli yeleletʼo.
ACT.27.39	Kuriphocha, o atʼu a yo meli áona itsʼi yiriyo ao kʼaaidimire kuyimanya. Ela áona mukono wa bahari okala kʼau ndani, na achamula kuyiimisa phapho yo meli. 
ACT.27.40	Kwa vivyo, átosa mikowa ya nanga, na achiyiricha yizizimire baharini. Na chisha, ukati uo áyivugula yo mikowa yokala yifungirwa sukani ya yo meli. Ndo achifunga guwo mwenga kuhenda pʼeho, na achilongoza kwenda ko kʼanda-kʼanda ya yo bahari. 
ACT.27.41	Ela yo meli yákwendagutʼa gome, na yichigwirwa o upande wa mbere. Ndo o upande wa nyuma uchanza kuvunzika vipande-vipande kwa kupigwa ni go maimbi.
ACT.27.42	O shikari ákala atsuma kwaulaga o afungwa osi kwa áogopha kukala, achojerera ta konze, angechimbira. 
ACT.27.43	Ela ye mubomu wa shikari wákala unahenza amutivye Pʼaulo. Kwa vivyo, wáakahaza atsʼigahende gago. Ndo chidzako achiaamba vivi, “Amanyaye madzi, naagagwe alae konze.” 
ACT.27.44	Na o anjine achiaamba, aatuwe nyuma kwa kugwiririra mbao na vipande vya yo meli yokala yivunzika. Na vivyo ndivyo siswi hosi hurivyofika azima ko konze ya madzi.
ACT.28.1	Huriphofika azima ko itsʼi, hwáambirwa kukala, chisiwa chicho chákala chinaihiwa Malita. 
ACT.28.2	Achina phapho, tsʼi mbazi zizo zohwonyesa. Mvula yákala yidzanza kunya, na kuchikala kuna pʼeho. Kwa vivyo, ao áhukutʼira moho, na achihuphokera hosini. 
ACT.28.3	Ndo Pʼaulo naye wáhwala hiha ra kʼuni, na achikala unazitiya pho mohoni. Phapho kwa ro teri ra moho, bafye richitsomoka kulaa mo kʼunini, na richimuluma mukononi, na kʼaririchirire. 
ACT.28.4	Achina phapho phorona ro bafye rinalewalewa pho mukononi, áambana vivi, “Hakika mutʼu yuyu ni muulagi, na ta aripho utivywa kʼahohere, ela vivi mulungu aihiwaye Haki, kʼandamuricha akale moyo.” 
ACT.28.5	Ela Pʼaulo ye wáritimvya mohoni ro bafye, na ta kʼarisikirire kuhambala kamare. 
ACT.28.6	Ao atʼu achona phanjine Pʼaulo undafutuka, hebu agwe kare afe. Ela ao ariphomulolera kwa chiwango chire na kʼahendeka utʼu wowosi, ágaluza myazo yao achamba, “Mutʼu yuyu ni mulungu.”
ACT.28.7	Phephi na phatʼu phapho, phákala phana minda ya Pʼubiliyo, mubomu wa chisiwa chicho. Yiye wáhuphokera chisena, na huchikala ajenie tsʼiku tʼahu. 
ACT.28.8	Ela abaye Pʼubiliyo wákala u chitʼandani ni mukongo wa kombereza na fyokwa ya milatso. Ndo Pʼaulo wákwendamulola, achimwikira mikono na achimuvoyera, naye achirichirwa. 
ACT.28.9	Atʼu ariphoona gago, akongo osi a chisiwa chicho árehewa kwa Pʼaulo, nao achiphozwa. 
ACT.28.10	Achina chisiwa chicho áhwishima muno, na huriphokala hunadzibambanya huuke kahiri na meli, áhupʼa chila chitʼu chokala hunacho haja.
ACT.28.11	Huriphomala myezi mihahu pho chisiwa chicho, hwáanza charo chehu kahiri na meli mwenga ya kulaa Alekizandiriya yiihiwayo, “Milungu Pʼatsa.” Meli yiyo yákala yitiya nanga phapho chisiwani ukati wa vuto. 
ACT.28.12	Siswi huriphofika mudzi wa Sirakusa, hwásagala phapho mitsana mihahu. 
ACT.28.13	Huripholaa phapho, hwákwenda ta mudzi wa Regiyo. Kunadzachakwe, vuto ráanza kuvuma kulaa pʼande za mwakani, na huchenderera na charo chehu. Ziriphochira tsʼiku mbiiri, huchifika bandari ya Pʼotiyoli. 
ACT.28.14	Kuko huchonana na akuluphiri anjine, ario áhuvoya hukale nao kwa tsʼiku fungahe. Ndo vivyo ndivyo vyoidima kumala charo chehu cha madzi, na ko mbere huchimarigiza na magulu ta mudzi wa Rumi. 
ACT.28.15	Akuluphiri a mudzi wa Rumi ákala asikira kukala hunaloka, na ndo anjine achidzahutsangira kadzidzi kaihiwako Soko ra Apiyo, na anjine kadzidzi kaihiwako Utʼeli Tʼahu. Pʼaulo ariphoaona ao, wámulavira mumvera Mulungu, na achiphenya moyo.
ACT.28.16	Huriphofika mudzi wa Rumi, Pʼaulo wáhenzezwa kupanga nyumba ya hicheye, ela tu akale na shikari wa kumumanyirira. 
ACT.28.17	Ziriphochira tsʼiku tʼahu, Pʼaulo wáaiha vilongozi a Chiyahudi asagalao kuko Rumi. Ariphokudza phamwenga, Pʼaulo wá-aamba vivi, “Ayahudi asena, mimi tsʼiahenderere chitʼu chochosi chii atʼu ehu, hebu kupinga ada za akare ehu, ela nágwirwa vivyo ko Jerusalemu, na nichilaviwa dza mufungwa kwa Arumi. 
ACT.28.18	Ariphoniuza na kunona kukala, tsʼina makosa gogosi gaidimago kunihenda nilamulwe kunyongwa, vilongozi a Arumi áhenza aniriche. 
ACT.28.19	Ela Ayahudi árema neno riro, na ndipho yichinibidi nikatʼe pili kwa Kaisari, ta niripho tsʼikalire na chochosi cha kwalumbira Ayahudi asena. 
ACT.28.20	Gago ndigo godzotuma ta nidzivoya kukala nonane, na nigombe namwi, maana, mimi nidzifungwa minyororo yiyi kwa ninakuluphira dza Ayahudi anjine kukala, afadzi andafufuka.”
ACT.28.21	O vilongozi a Chiyahudi achimuudzidza achimwamba, “Siswi kʼahudzangwe kuphokera baruwa yoyosi kulaa Judea, hebu kʼakuna muchina kuko yeyosi yekudza phapha, kudzalavya nguma mbii dzuluyo. 
ACT.28.22	Ela sino hungehenza hukusikire vyo mwenye wambavyo. Maana, hunamanya kukala, chicho chamacho bee, chinapingwa ni atʼu chila phatʼu.”
ACT.28.23	Phapho achiika tsʼiku ya kudzaonana na ye Pʼaulo kahiri, na ukati uo atʼu anji muno ákudza pho phakwe nyumbani. Ndo Pʼaulo wáasumurira dzulu ya Ufalume wa Mulungu, kulaa chiramuko ta dziloni. Yiye wáheza kwalombera akubali o udzumbe dzulu ya Jeso, kwa kuhumira Shariya ya Musa na Maandiko ga agomvi a Mulungu. 
ACT.28.24	Anjine kati ya o vilongozi a Ayahudi ákuluphira kukala, gogomba ni ga jeri, ela anjine o kʼaakuluphirire. 
ACT.28.25	Ndo phachikala na mugavikano kati yao, na achanza kuuka. Ariphokala anaenderera kuuka, Pʼaulo wáamba vivi, “Roho wa Mulungu wágomba ujeri phogomba na akare ehu, kwa njira ya mugomviwe Isaya kukala,
ACT.28.26	“Kusikira mundasikira, ela kʼamundaelewa,
ACT.28.26	na kulola mundalola, ela kʼamundamanya nini.
ACT.28.27	Maana, myoyo yao yikala mifu,
ACT.28.27	kʼaahega masikiro gao tʼotʼotʼo,
ACT.28.27	na kʼaaenzi kugalolatʼo go agaonago.
ACT.28.27	Kalapho tsʼi vivyo, ao angari kona na matso gao,
ACT.28.27	angari kusikira na masikiro gao,
ACT.28.27	kumanya mwao myoyoni,
ACT.28.27	na phapho angari kugaluka kwangu,
ACT.28.27	nami ningari kwaphoza.” ’ ”
ACT.28.28	Ndo Pʼaulo wáamarigizira na kwaamba vivi, “Manyani vivi kukala, udzumbe wa kutivya, urio ulaa kwa Mulungu, Mulungu unahenza aupʼe atʼu a makabila manjine, na ao andausirikisa.”
ACT.28.30	Pʼaulo wásagala myaka miiri yenye yo nyumba yokala udziyipanga yiye mwenye kuko, na achikala achimupiga karibu chila yekwendamulamusa. 
ACT.28.31	Yiye wásumurira dzulu ya Ufalume wa Mulungu, na achifunza dzulu ya Bwana Jeso Kʼirisito photsʼi woga, na wáhenzezwa kugomba na chila mutʼu.
ROM.1.1	Ni mimi Pʼaulo muhendikazi wa Jeso Kʼirisito. Mimi nátsagulwa ni Mulungu nikale muhumwa wa widimi wa ye Jeso Kʼirisito, na achinihuma nisumurire Ngumaye Mbidzo.
ROM.1.2	Mulungu wáalaga atʼu yiyo Nguma Mbidzo kuchirira Maandiko ga agomvie pʼindi yenye, 
ROM.1.3	na Nguma Mbidzo yiyo yi dzulu ya Mwanawe. Yiye upandewe wa chidamu, wálaa mudzungu wa mufalume Daudi. 
ROM.1.4	Ela upandewe wa Roho wa utakatifu, wáonyeswa kukala, ni Mwanangwa wa Mulungu ariye na widimi, o ukatiwe wa kufufuka kulaa kuzimu, na yiye Jeso Kʼirisito ndiye Bwana wehu. 
ROM.1.5	Mulungu kuchirira Jeso Kʼirisito, mimi wánonera mbazi, na achiniika nikale muhumwa wa widimi wa ye Jeso Kʼirisito, na nimuhikirehikire, kwa ta nialongoze atʼu a viryomo vyosi amukuluphire, na amwishime. 
ROM.1.6	Mwimwi ajeso a Rumi namwi mu mumo kwakukala, Mulungu wámwiha mukale a Jeso Kʼirisito.
ROM.1.7	Ndo ninamwandikira baruwa mwimwi ajeso mosi a Rumi. Mwimwi Mulungu unamuhenza, na wámwiha mukale atʼue. Baba Mulungu na Bwana Jeso Kʼirisito, naamuhatsʼe, na amuhende musagale na reri yao.
ROM.1.8	Enehu a chijeso, rangu ra kwanza ni kwamba, ninamulavira mumvera Mulungu kuchirira Jeso Kʼirisito kwa mwimwi, kwakukala, nguma yigotʼa chila phatʼu kukala, munamukuluphira Jeso Kʼirisito jeri. 
ROM.1.9+ROM.1.10	Mwimwi ninamuvoyera ukati wosi mo mwangu mavoyoni, na maneno gaga ni ga jeri ta ye Mulungu unamanya. Mimi ninamuhikirahikira Mulungu chivyangu vyosi niidimavyo, kwa kwasumurira atʼu Nguma Mbidzo dzulu ya Mwanawe. Ndo rangu nivoyaro ni kukala, ngawa nipate ukati vivi nidze ko kwenu. Elako, gago ninahenza gatuwane na mahenzo ga Mulungu. 
ROM.1.11	Mimi ninahenza muno nimone, kwa ta nimupʼe chitʼu fulani cha chiroho cha kumujenga. 
ROM.1.12	Na nichigomba vivyo ni ninaamba, mimi na mwimwi, bee hundajenganani. Yaani, kuluphiro renu rindanijenga, na rangu naro rimujenge.
ROM.1.14	Mimi nina muzigo wa kuhikirahikira atʼu osi, Ayunani, na ario tsʼi Ayunani,
ROM.1.15	Gago ndigo ganihendago ta ninahenza muno nidze nimusumurire Nguma Mbidzo mwimwi achina Rumi.
ROM.1.17	Yiyo Nguma Mbidzo yinangʼaza lwazu-lwazu vyo Mulungu aphokeravyo atʼu dza enye haki, na Mulungu uphokera mutʼu kwa kuluphirore tu bahi. Vivi vinagwa sawa na Maandikoge gaambago, “Mutʼu yedziphokerwa ni Mulungu dza mwenye haki kwa kumukuluphira yiye, undakala na uzima.”
ROM.1.18	Mulungu unangʼaza vyondoabitʼira chitaiche adambi osi ario anauziza ujeri, kwa go gao mai gosi agahendago. 
ROM.1.19	Maana, anamanya kukala, Mulungu ndiye muumbi dza atʼu osi amanyavyo, kwakukala, Mulungu unaenderera kwangʼazira. 
ROM.1.20	Kulaira Mulungu ariphoumba urumwengu, atʼu anamanya tʼotʼotʼo kukala, widimiwe kʼauna musindikizo, na yiye ndiye Mulungu wa jeri. Maneno gago kʼagaoneka, ela ganamanyikana. Atʼu gago anagamanya, kwa kona vyo vitʼu vyoumbwa ni ye Mulungu. Ndo atʼu kʼaana cha kudzihehera. 
ROM.1.21	Atʼu anamanya kukala, kuna Mulungu, ela anarema kumwishima, na kumulavira mumvera dza Mulungu wa jeri. Ndo maazo gao gadziima kʼagana tende, na ga dzizani. 
ROM.1.22	Enye anadzona ana hekima, ela ni azuzu. 
ROM.1.23	Ao anaricha kumuvoya Mulungu ariye moyo ta kare na kare, o anavoya vinyago, virivyo vyátsongwa dza atʼu ario anafa, nyama a kuburuka, nyama a magulu mane, hebu nyama a kuhambala.
ROM.1.24	Ndo kwakukala, atʼu ákala ana madambi muno hivi, Mulungu wáaricha ahende go maneno mai agaazago, na vivi anahenderana maneno ga waibu. 
ROM.1.25	Atʼu ao áricha kukuluphira ujeri wa Mulungu achikuluphira ulongo. Ao áabudu na kuhikirahikira vyoumbwa ni Mulungu, achiricha kumuvoya na kumuhikirahikira ye Muumbi mwenye, ariye unawirya kulikwa ta kare na kare! Amina.
ROM.1.26	Ndo gago ndigotuma ta Mulungu achiaricha atʼu akale na tʼamaa zao mbii, ta ache achihendana ache, maneno garigo tsʼi ga kawaida. 
ROM.1.27	Alume nao achiricha ga kawaida ga kulala na ache, ta o ahenza kuhendana ache ao enye, na vivi Mulungu unaatiya akili awiryayo, kwa go gao mai gogahenda.
ROM.1.28	Atʼu árema kutuwa gokala anagamanya dzulu ya Mulungu, na ndo Mulungu naye achiaricha akale na akili za kuhenza kuhenda mai, kwa ta ahende go arigo kʼaawirya kugahenda. 
ROM.1.29	Atʼu ao adziudzala ui wosi, ana moyo, anahenderana mai, adziudzala chidzitso, anamenana, anaulagana, analembana, na anapigana makarama. Chisha, anatsunana, 
ROM.1.30	anahadzana na mai, adzimumena Mulungu, anahakanana, ana ngulu na anadziunula, analilikana njira mbiphya za kuhendera mai, na kʼaaishima avyazi ao. 
ROM.1.31	Ao kʼaamanya madzo nini na mai nini, kʼaachimiza vilagane vyao, na kʼaana mbazi. 
ROM.1.32	Ao anamanya kukala, lagizo ra Mulungu rinaamba, mutʼu asagalaye mazagazi dza gago niafe. Ela o anaenderera kugahenda, na ta o ahendao madambi dza gago nao, anaalika.
ROM.2.2	Mulungu unaalamula ni alongo o ahendao gago, ela hosini hunamanya kukala, yiye ulamula haki na hakiye. 
ROM.2.3	Asena, mwimwi munaalamula anzienu ni alongo kwa anahenda mai, ela mwimwi namwi, gago munagahenda. Bee, manyani kamare kukala, Mulungu undamulamula mu alongo ta mwimwi. 
ROM.2.4	Mwimwi, Mulungu unamonera mbazi muno, na unagavumirira go genu ta kʼamutiya akili kwa unamuhenza mutye. Ela heka mwi munamuphurya kwa unamonera mbazi? 
ROM.2.5	Mwimwi kʼamwambirika na munarema kutya, ela manyani kukala, Mulungu undamutiya akili vikali muno yo tsʼiku yondobitʼa chitaiche, na kulamula haki na hakiye. 
ROM.2.6	Yiye undamuripha chila mutʼu gakwe awiryago kwa gohenda. 
ROM.2.7	Endererao kuhenda madzo na kumutsakula Mulungu kwa aalike, aahende aishimike, na akale moyo ta kare na kare, Mulungu ao undaaripha uzima uphya wa kare na kare. 
ROM.2.8	Ela o anjine ario adzimanya ao enye tu bahi, anarema kutuwa ujeri ta anaenderera kuhenda mai, ao Mulungu undaatsukirirwa, na aatiye akili. 
ROM.2.9	Atʼu osi ahendao mai, Mulungu ao undaashononesa, na aaturise. Na ko kutiywa akili kundaanza na o Ayahudi, ndipho chidzako kwende ko kwa atʼu a makabila manjine. 
ROM.2.10	Ela osi ahendao madzo, Mulungu ao undaapʼa ubomuwe, aahende aishimike, na asagale na reri. Na gago gandaanza ko kwa Ayahudi, ndipho gende ko kwa atʼu a makabila manjine. 
ROM.2.11	Na Mulungu undalamula vivi, maana, kʼalola cheo cha mutʼu.
ROM.2.12	Ayahudi osi a tsʼini za Shariya ya Musa. Ndo ao ahendapho dambi, andalamulwa ni Mulungu chishariya. Na atʼu a makabila manjine osi, kʼaa tsʼini za yiyo Shariya. Ela ao nao achihenda dambi, andayaya. 
ROM.2.13	Mulungu undalamula vivi, kwakukala, yiye kʼachiza atʼu dza enye haki kwa anamanya Shariya tu. Atʼu achizwao ni Mulungu dza enye haki, ni aratʼu atuwao malagizo ga Shariya. 
ROM.2.14	Atʼu a makabila manjine kʼaahewerwe Shariya ya Musa. Ela o enye aamulapho kuhenda malagizo ga Shariya, bee nikukala anaonyesa anagamanya go ahenzwago ahende, na arigo kʼaahenzwa agahende, ta aripho kʼaahewerwe yiyo Shariya. 
ROM.2.15	Go gao ahendago, bee ganaonyesa kukala, go malagizo ga Shariya ga mwao myoyoni. Na chisha, go gao agaazago nago, ganaonyesa malagizo ga Shariya ga mwao myoyoni. Maana, ukati unjine anadzamba enye, “Gaga godzigahenda, bee ni mai,” na ukati unjine anadzamba, “Hudzihenda ga jeri.” 
ROM.2.16	Maneno gaga gosi gandahendeka yo tsʼiku ya ulamuli wa Mulungu. Mulungu wámwika Jeso Kʼirisito alamule maneno garigo myoyoni mwa atʼu tsʼiku yiyo, na gago ndigo nigasumurirago kwenye yo Nguma Mbidzo.
ROM.2.17	Mwi Ayahudi, mwimwi enye munadzamba mu Ayahudi, mukuluphira Shariya ya Musa, na muna ngulu kwa mu atʼu otsagulwa ni Mulungu. 
ROM.2.18	Mwimwi munagamanya go muhenzwago ni Mulungu muhende, na Shariya yinamufunza vyo muhenzwavyo kutsagula ga haki. 
ROM.2.19	Mwimwi enye munagomba kumala kukala, mu aonyesi a njira a atʼu otsʼoona, mu mwanga kwa atʼu ario dzizani, 
ROM.2.20	munadzona munaidima kwambira njira za Mulungu atʼu ario kʼaazimanya, na kwafunza atʼu ario anga dza anache. Mwimwi kwahivira muna Shariya, munadzona munamanya chila chitʼu, na renu rondagomba, munaramba ni ra jeri kamare. 
ROM.2.21	Ndo maswali gangu ni: heka mwi munaafunza atʼu anjine, ela mwi enye kʼamudzibaza? Heka munaasumurira atʼu kukala atsʼiiye, ela mwi enye munaiya? 
ROM.2.22	Heka muna-aamba atʼu atsʼizinge, ela chidzako mwi enye munazinga? Heka mudziamena o atʼu avoyao milungu ya vinyago, na chidzako mwendaiya mumo madzumba gavoywago milungu ya vinyago? 
ROM.2.23	Mwimwi muna ngulu kwa Mulungu wámupʼa Shariya, ela heka munamutiya waibu ye Mulungu, kwa kuyivunza yo Shariyaye? 
ROM.2.24	Bee, gago ganagwa sawa na go Maandiko gaambago, “Atʼu a makabila manjine anamwifya Mulungu kwa mwimwi!”
ROM.2.25	Kukala mutʼu abitʼwayetsʼi, kuna tende tu, chikala undatuwa malagizo ga Mulungu. Ela utsʼiphohenda vivyo, bee undakala kʼwachirire na rorosi o atʼu otsʼobitʼwatsʼi, ario ni atʼu a makabila manjine. 
ROM.2.26	Atʼu a makabila manjine achituwa malagizo ga Mulungu, hakika Mulungu undaapʼa haki yosi, na ishima yokala upanga kwapʼa Ayahudi! 
ROM.2.27	Na phapho mwanzo, ao atʼu a makabila manjine otsʼobitʼwatsʼi, andakala adzimuchira na manji muno mwimwi Ayahudi mubitʼwaotsʼi, na munayimanya muno yenye yo Shariya ya Mulungu, ela kʼamuyituwa. 
ROM.2.28	Anjine anaoneka ni Ayahudi, ela tsʼi Ayahudi enye. Kubitʼwatsʼi tsʼiko kumuhendako mutʼu akale Muyahudi mwenye. 
ROM.2.29	Ndo Muyahudi mwenye, ni yuyatʼu ariye ni mutʼu wa Mulungu ta ko kwakwe ndani. Na gago gahendwa ni Roho wa Mulungu, ela Shariya yohendaandikwa, kʼayigaidima. Ndo mutʼu wa vivyo unalikwa ni Mulungu, ta atsʼipholikwa ni atʼu.
ROM.3.1	Kunaavizani sambi ko kukala Muyahudi? Hebu kuno kubitʼwatsʼi, kokolani? 
ROM.3.2	Kuko kunaaviza muno, bee chisha chila upande. Chitʼu cha kwanza ni kwamba, Mulungu wáangʼazira Ayahudi manenoge gosi, maana, wáaona anakuluphirika. 
ROM.3.3	Ela ujeri ni kwamba, Ayahudi anjine ákala kʼaakuluphirika. Ndo mukale munaona Mulungu kʼakuluphirika kwa Ayahudi anjine kʼaakuluphirika? 
ROM.3.4	Ngʼo! Vivyo tsʼivyo kamare! Maana, ta chila mwanadamu akakala mulongo, ela Mulungu ye ugomba ujeri ukati wosi. Vivi vinagwa sawa na Maandiko ga Mulungu gaambago,
ROM.3.4	“Ndo uwe u mujeri kwa go unilumbirago,
ROM.3.4	na una haki ya kunilamula.”
ROM.3.5	“Chikala madambi gehu ganamuhenda Mulungu aoneke ni mudzo, bemba siswi hunamuhenderatʼo, hebu tsʼivyo vyo? Ndo yiye Mulungu achihutiya akili, undakala kʼana haki.” (Vivyo ndivyo aambavyo atʼu anjine.) 
ROM.3.6	Ngʼo! Vivyo tsʼivyo kamare! Maana, ye Mulungu kala kʼana haki, angari kukala kʼaidima kuulamula urumwengu.
ROM.3.7	Atʼu nikwenda akalumba akaamba, “Siswi huchihenda mai, atʼu ta ndipho anaona lwazu-lwazu kukala, Mulungu unahenda ga jeri kamare, na vivyo hukala hunamuhenda alikwe. Ndo kwadze sambi hulamulwe hu adambi vivyo?” 
ROM.3.8	Ndo ao naamanye kukala, vivyo ni sawa na kwamba, “Nahuhendeni mai, kwa ta madzo gadze.” Atʼu anjine ananiifya kwa kunilumbira kwamba, mimi nami ninagagomba gago. Ndo ao andatiywa akili kutuwirizana na go makosa gao.
ROM.3.9	Ndo hwambedze sambi? Hukale sino Ayahudi hudziachira o anjine? Ngʼo! Maana, mimi nidzimuhadzira kare kukala, atʼu a makabila manjine na ta Ayahudi osi, anatawalwa ni dambi. 
ROM.3.10	Gago ganagwa sawa na vifungu-vifungu vya Maandiko ga Mulungu vyambavyo:
ROM.3.10	“Kʼakuna mwenye haki mbere za Mulungu,
ROM.3.10	ta mumwenga kʼakuna!
ROM.3.11	Kʼakuna mutʼu amumanyaye Mulungu jeri,
ROM.3.11	hebu amutsakulaye.
ROM.3.12	Atʼu osi anamuricha Mulungu,
ROM.3.12	osi ayaya.
ROM.3.12	Kʼakuna ahendaye madzo,
ROM.3.12	ta mumwenga ngawa kʼakuna.”
ROM.3.13	dza kʼungu ya kola yilaayo mbira yiriyo wazi.
ROM.3.13	Milomo yao yigomba maneno ga kulemba,
ROM.3.13	na makanwa gao, gana utsungu dza wa mafira.”
ROM.3.15	na kuulaga anziao.
ROM.3.16	Phao phosi endapho anaturisa atʼu,
ROM.3.16	na kwahangamiza.
ROM.3.17	Ao kʼaamanya kusagala na reri na atʼu.”
ROM.3.19	Kufikira phapho hunaonani kukala, gago gosi goandikwa Shariyani, ga dzulu ya o atʼu ario a tsʼini za yo Shariya, ta ao kʼaana chitʼu cha kudzihehera ta chimwenga. Na chisha, hunaonani vivyo kukala, atʼu osi phapha duniani a tsʼini za ulamuli wa Mulungu. 
ROM.3.20	Maana, kʼakuna mutʼu aidimaye kuphokerwa ni Mulungu dza mwenye haki kwa unatuwa Shariya, ta itsʼiphokala, yinaahenda atʼu amanye ni adambi.
ROM.3.21	Ela vivi, Mulungu wángʼaza njira ya kwaphokerera atʼu dza enye haki photsʼi shariya, na yiyo ndiyolagwa pʼindi Maandikoni. 
ROM.3.22	Ndo ni kuchirira kumukuluphira Jeso Kʼirisito, ndiko kumuhendako Mulungu aaphokere atʼu dza enye haki. Na osi akuluphirao, ndio aphokerwao ni Mulungu dza enye haki. Ndo kʼakuna tafauti kamare kati ya Ayahudi, na atʼu a makabila manjine. 
ROM.3.23	Maana, atʼu osi áhenda dambi, na anaphungukirwa ni kukala na haki dza Mulungu. 
ROM.3.24	Ela kwa mbazi za Mulungu, atʼu osi anaidima kuphokerwa dza enye haki kwa njira ya Jeso Kʼirisito yekombola atʼu. 
ROM.3.25	Ndo Mulungu wámulavya Jeso Kʼirisito dza sadaka, kwa ta aahende atʼu asamehewe madambi gao. Na Mulungu usamehe atʼu madambi gao akuluphirapho kukala, ye Jeso Kʼirisito wáfa kwa dzulu yao. Mulungu wámutiya akili Jeso kwa aonyese kukala, wákala niaatiye akili o adambi, ta aripho pho pʼindi wávumirira ta kʼagatuwire mijali go madambi gao. 
ROM.3.26	Ndo vivi, wáonyesa vyo yirivyo hakiye yámuhenda amutiye akili Jeso kwa dambi za atʼu, na yeyosi akuluphiraye yiyo sadaka ya Jeso, unaphokerwa ni Mulungu dza mwenye haki.
ROM.3.27	Hukale hunaidima kudziunula sambi hukaamba, huna utʼu wowosi huriouhenda, urio unaidima kumuhenda Mulungu ahuphokere dza enye haki? Ngʼo! Maana, Mulungu uphokera atʼu kwa kuluphiro rao tu, ela tsʼi kwa mahendo gao. 
ROM.3.28	Ndo atʼu aphokerwa ni Mulungu dza enye haki kwa kumukuluphira Jeso Kʼirisito tu, ela tsʼi kwa anatuwa Shariya. 
ROM.3.29	Mwimwi nimumanye kukala, Mulungu ni wa atʼu osi, ela tsʼi wa Ayahudi hichiyao tu. 
ROM.3.30	Maana, Mulungu wa jeri ni mumwenga, na yiye, o Ayahudi abitʼwaotsʼi, na atʼu a makabila manjine otsʼobitʼwatsʼi, osi undaaphokera dza enye haki kwa kuluphiro rao tu. 
ROM.3.31	Ndo vikale vyo vinaimanisha Shariya kʼayina tende kwa sino huphokerwa ni Mulungu dza enye haki kwa kuluphiro? Ngʼo! Vivyo tsʼivyo kamare, ta hukala hunayiika Shariya phatʼuphe pha haki.
ROM.4.1	Enehu a chijeso, mimi vivi ninagomba dzulu ya Burahemu mukare wehu siswi Ayahudi, ariye naye wáphokerwa ni Mulungu dza mwenye haki kwa kuluphirore. 
ROM.4.2	Kala Burahemu wáphokerwa ni Mulungu dza mwenye haki kwa mahendoge, hʼaya angari kukala una utʼu wa kuhendera ngulu, ela tsʼi mbere za Mulungu kamare. 
ROM.4.3	Maana, ta Maandiko ga Mulungu ganaamba, “Burahemu wámukuluphira Mulungu, ndipho achiphokerwa dza mwenye haki kwa kuko.”
ROM.4.4	Mutʼu achihenda kazi, unariphwa, na cho chakwe ariphwacho, atʼu kʼaaidima kuchamba ni manoso, ela aamba ni jashore. 
ROM.4.5	Ndo mutʼu yetsʼilola ga kaziye kwamba yindamokola, ta umukuluphira Mulungu aasameheye adambi dza kwamba unaapʼa manoso, Mulungu mutʼu yiye undamuphokera dza mwenye haki, kwakukala, unamukuluphira. 
ROM.4.6	Daudi naye wágomba dza gago dzulu ya baha yiriyo na mutʼu aphokerwaye ni Mulungu dza mwenye haki, na wákala kʼalola ga kaziye yimokole. 
ROM.4.7	Yiye wáamba,
ROM.4.7	“Baha yuyatʼu ariye mahendoge mai gásamehewa,
ROM.4.7	mutʼu ariye dambize zásamehewa.
ROM.4.8	Na baha yuyatʼu ariye Mulungu kʼandamutarira kamare madambige.”
ROM.4.9	Ndo yikale baha yo, yi dzulu ya Ayahudi hichiyao tu, ario ni atʼu abitʼwaotsʼi, hebu ta kwa atʼu a makabila manjine nao, ario ni atʼu otsʼobitʼwatsʼi? Mimi nidzimwandikira Andiko rambaro, “Burahemu wáphokerwa ni Mulungu dza mwenye haki kwa kuluphirore.” 
ROM.4.10	Ndo ninamuhenza mumanye vivyo kukala, Burahemu unaphokerwa ni Mulungu dza mwenye haki, wákala kʼadzangwe kubitʼwatsʼi, ela tsʼi hipho ariphokala ubitʼwatsʼi kare. 
ROM.4.11	Burahemu wákudzabitʼwatsʼi phokala uphokerwa kare ni Mulungu dza mwenye haki. Kubitʼwatsʼi kuko, kwákala kunaonyesa kukala, Mulungu wákala udzimuphokera kare Burahemu, maana, wákala unamukuluphira kare ta phokala kʼadzangwe kubitʼwatsʼi. Ndo Burahemu ndiye mukare wa chiroho wa osi amukuluphirao Mulungu ario kʼaabitʼwatsʼi, na Mulungu unaaphokera vivyo dza enye haki. 
ROM.4.12	Atʼu abitʼwaotsʼi nao, yiye Burahemu ni mukare wao wa chiroho vivyo. Na tsʼi kwakukala ábitʼwatsʼi, ela kwakukala, ao nao anatuwa yo njira ya kuluphiro yotuwiwa ni mukare wehu Burahemu phokala kʼadzangwe kubitʼwatsʼi.
ROM.4.14	Kalapho o atʼu atuwao Shariya ndiophokera cho chilagane, ko kumukuluphira Mulungu kungari kʼakuna maana, na cho chilagane cholagwa ni Mulungu nacho, chingari kʼachina tende kamare. 
ROM.4.15	Shariya ya Musa ndiyo yirehayo chitai cha Mulungu. Photsʼo shariya, kʼaphavunzwa shariya.
ROM.4.17	na vivyo vinagwa sawa na Maandiko ga Mulungu gaambago, “Uwe nidzikwika ukale mukare wa atʼu a viryomo vinji.” Ndo ye Mulungu yekuluphirwa ni Burahemu, wámwika Burahemu akale mukare wehu. Mulungu yiye ndiye ye afufulaye afadzi, na aihaye vitʼu virivyo kʼaviko dza kwamba vi kuko kare. 
ROM.4.18	Burahemu ariphoambwa ni Mulungu, “Atʼu a mudzunguo andakala anji muno,” kwákala kʼakuna chochosi cha kumuhenda agakuluphire gago. Ela ye wáenderera kumukuluphira Mulungu, na kulolera gokala ulagwa, ta chilagane chicho chichichimira. 
ROM.4.19	Burahemu unalagwa chilagane chicho ni Mulungu, wákala unatapira myaka gana mwenga (100), ambapho wákala kʼaidima utʼu kahiri. Muchewe Sara naye wákala kʼavyala, ela Burahemu ye wáenderera kumukuluphira Mulungu jeri-jeri vivyo. 
ROM.4.20	Gosi gago wákala achigalilikana, ela kʼagamuhendere ariche kumukuluphira Mulungu. Chisha, kʼakalire na moyo wa kwamba, “Gaga golagwa ni Mulungu kʼagaidimikika,” ta ye wákaza kumukuluphira Mulungu vyenye, na achimuhenda Mulungu alikwe. 
ROM.4.21	Yiye Burahemu wákala una kanuni kamare kukala, Mulungu wákala una widimi wa kugahenda gokala udzimulaga. 
ROM.4.22	Ndo yiye Burahemu, “wáphokerwa ni Mulungu dza mwenye haki kwa kuluphirore.” 
ROM.4.23	Na Maandiko gago gaambago, “Yiye wáphokerwa ni Mulungu,” kʼaga dzulu ya Burahemu hicheye tu. 
ROM.4.24	Mwimwi manyani kukala, gago ga dzulu yehu ta siswi hurio Mulungu undahuphokera dza enye haki, maana, hunamukuluphira yiye Mulungu yemufufula Bwana wehu Jeso Kʼirisito kulaa kuzimu. 
ROM.4.25	Mulungu wámulavya Jeso Kʼirisito afe kwa madambi gehu, na achimufufula kulaa kuzimu kwa ahuphokere dza enye haki.
ROM.5.1	Ajeso asena, kwahivira Mulungu wáhuphokera dza enye haki kwa kuluphiro, vivi hunasagala na reri na Mulungu, kuchirira Bwana wehu Jeso Kʼirisito. 
ROM.5.2	Yiye ndiyehwidimisa kumanya uo udzo wa Mulungu kwa hwámukuluphira, na vivi Mulungu unaenderera kuhwonyesa udzowe. Ndo hunahamirwa muno yenye, kwakukala, hunalolera na kanuni kukwezwa, hukale phamwenga na Mulungu. 
ROM.5.3	Na chisha, hunahamirwa vivyo hushononeswapho, kwakukala, hunamanya shenene yinareha kuvumirira, 
ROM.5.4	na kuvumirira kunareha mwendo umuhamirao Mulungu, na mwendo uo, ndio urehao kukala na kanuni na go hugalolerago. 
ROM.5.5	Na go hugalolerago, bee kʼagandahuvunza moyo kwakukala, Mulungu wáhupʼa Rohowe kare, na ye Rohowe unahungʼazira kukala, Mulungu unahuhenza muno.
ROM.5.6	Na Jeso Kʼirisito naye, wáfa o ukati okala upangirwa ni Mulungu, kwa ahwavize siswi atʼu okala hu ai, na kʼahwidima kudzaviza enye. 
ROM.5.7	Mutʼu kudzilavira kufa kwa dzulu ya mutʼu atuwaye malagizo ga shariya, bee ni neno ifu muno: ta mara kumi ni baha kwa dzulu ya mutʼu mudzo, kahi mutʼu unaidima kudzilavira kufa. 
ROM.5.8	Ela Mulungu wáhwonyesa unahuhenza muno, kwa kumulavya Jeso Kʼirisito afe kwa dzulu yehu, na ta siswi hwákala hucheri adambi. 
ROM.5.9	Ndo kwahivira vivi siswi hwáphokerwa ni Mulungu dza enye haki, kwa Jeso Kʼirisito wámwaga milatsoye, rindakala neno dide muno kwakwe kuhutivya siswi na cho chitai cha Mulungu. 
ROM.5.10	Nichigomba vivyo ninaamba, siswi hwákala hu adawa a Mulungu, ela Mulungu achihugwira usena vivyo kuchirira chifo cha Mwanawe. Ndo kwahivira hudziima hu asenangwa a Mulungu, rindakala neno dide muno ko kudzativywa ni Jeso kwakukala, u moyo. 
ROM.5.11	Na ta tsʼi gago hicheye tu, ela Mulungu unahuhenda huhamirwe kuchirira Bwana wehu Jeso Kʼirisito, ariye ndiyehuhenda hukale asena a ye Mulungu vivi.
ROM.5.13	Shariya phokala kʼayidzangwe kulaviwa, dambi yákala yi phapha duniani kare. Ela photsʼi shariya, dambi kʼayitarwa. 
ROM.5.14	Ela kwanzira ukati wa Adamu ta ukati wa Musa, atʼu osi áfa ta aripho ákala kʼaahendere dambi dza ya Adamu, ya kutsʼatuwa lagizo rokala uhewa ni Mulungu. Adamu wákala ni chelelezo cha Kʼirisito yekudza nyumaze. 
ROM.5.15	Ndo kuna tafauti kati ya dambi, na vyo Mulungu aasamehevyo atʼu kwa mbazize mwenye. Maana, yuyu mutʼu mumwenga Adamu, wáarehera atʼu chifo kwa dambiye. Ela yuyu mutʼu munjine Jeso Kʼirisito, achiarehera atʼu musamaha kuchirira mbazi za Mulungu. 
ROM.5.16	Viratʼu Mulungu aasamehevyo atʼu kwa mbazize mwenye, vi tafauti na dambi ya ye mutʼu mumwenga. Ulamuli wa yiyo dambi mwenga, wáarehera atʼu kutiywa akili. Ela o musamaha wa Mulungu wa dambi nyinji kwa mbazize mwenye, unamuhenda aaphokere atʼu dza enye haki. 
ROM.5.17	Kwa dambi ya mutʼu mumwenga, atʼu anji áfa jeri kwa yiye mutʼu mumwenga. Ela gohendwa ni ye mutʼu munjine, yaani Jeso Kʼirisito, ni madzo muno yenye. Atʼu osi aonerwao mbazi muno ni Mulungu, na aphokerwao ni Mulungu dza enye haki, andanoswa uzima uphya wa kare na kare kwa gohendwa ni Jeso.
ROM.5.18	Ndo viratʼu arivyo atʼu osi álamulwa ni alongo, na achitiywa akili kwa dambi mwenga, atʼu osi vivyo anaphokerwa dza enye haki, na kuhewa uzima kwa hendo mwenga ra haki. 
ROM.5.19	Atʼu anji andaphokerwa ni Mulungu dza enye haki kwakukala, mutʼu mumwenga Jeso Kʼirisito wámogopha Mulungu, dza viratʼu arivyo atʼu anji átarwa ana dambi kwakukala, mutʼu mumwenga Adamu kʼamogophere Mulungu. 
ROM.5.20	Shariya yiripholaviwa, malairiroge ni kwamba, atʼu áhenda madambi muno. Ela atʼu ariphohenda madambi muno, Mulungu achiaonera mbazi muno yenye. 
ROM.5.21	Ndo kumarigiza ni kwamba, viratʼu arivyo atʼu áfa kwa dambi, atʼu vivi anaphokerwa dza enye haki kwa mbazi za Mulungu, ta anahewa uzima uphya wa kare na kare kuchirira Bwana wehu Jeso Kʼirisito.
ROM.6.1	Ndo hwambedze sambi? Hwenderere kuhenda dambi kwa Mulungu akaze kuhwonera mbazi muno? 
ROM.6.2	Ngʼo! Vivyo navitsʼikale kamare! Siswi kʼahufungwa ni dambi kahiri. Kwa vivyo, hundaendereradze kusagala mazagazi ga kuhenda dambi? 
ROM.6.3	Hebu mukale kʼamumanya mwimwi kukala, siswi hosi huriphobatizwa, hwákala chitʼu chimwenga na Jeso Kʼirisito, na yiye ariphofa, siswi naswi hwákala dza kwamba hudzefa phamwenga naye? 
ROM.6.4	Hʼa bee manyani kukala, siswi hwáfa, na hwázikwa phamwenga na Jeso kuchirira kuko kubatizwa, kwa ta husagale mazagazi maphya dza ye Jeso Kʼirisito arivyofufulwa ni Mulungu kulaa kuzimu na widimiwe wa kwangalaza.
ROM.6.5	Ndo kwahivira siswi hwáfa phamwenga na Jeso, hakika hundakala na mazagazi maphya vivyo dza vyofufulwa yiye. 
ROM.6.6	Na hunamanya kukala, viratʼu vyehu vyokala huchisagala phokala kʼahudzangwe kokoka, vyáulagwa ukati Jeso Kʼirisito ariphokotʼwa misumari musalabani. Gago gáhendeka, kwa ta Mulungu alavye nguvu cho chehu chokala chichihuvuha huhende dambi, na phapho hukale kʼahu agulwa ahumiki a dambi kahiri. 
ROM.6.7	Maana, mutʼu afapho, nikukala tsare na dambi. 
ROM.6.8	Ndo kwakukala, siswi hunga dza kwamba hwáfa phamwenga na Jeso Kʼirisito, hunakuluphira kukala, hundasagala phamwenga naye vivyo. 
ROM.6.9	Jeso Kʼirisito wáfufuka kulaa kuzimu. Ndo vivi hunamanya kukala, kʼandafa kahiri, kwakukala, chifo kʼachimwidima kahiri. 
ROM.6.10	Maana, Jeso Kʼirisito ariphofa, wáwulaga o utawali wa dambi, na vivyo vinatosha tsʼiku zosi, na vivi yiye unasagala mazagazi ga kumuhamira Mulungu tu. 
ROM.6.11	Mwimwi namwi munahenzwa mudzone dza kwamba mwáfa na muchivugulwa kulaa dambini, na vivi munasagala mazagazi ga kumuhamira Mulungu tu, kuchirira Jeso Kʼirisito.
ROM.6.12	Ajeso asena, dambi nayitsʼitawale kahiri mwenu mazagazini, na phapho kʼamundakala chimwiri. 
ROM.6.13	Na mutsʼikubali ta chilungo chimwenga cha miiri yenu chihende mai, yaani dambi. Itsʼiphokala, mwimwi dzilavireni tsetsetse kumuhikirahikira Mulungu dza atʼu ofufulwa ni Mulungu kulaa kuzimu. Na vilavyeni vilungo vyenu vyosi kwa Mulungu, kwa muvihumire kuhenda ga haki. 
ROM.6.14	Mwimwi kʼamutawalwa ni dambi kahiri, kwakukala, kʼamu tsʼini za shariya, mu tsʼini ya mbazi za Mulungu.
ROM.6.15	Ndo hwambedze sambi? Vino bee, huhende dambi kwa kʼahu tsʼini za shariya, hu tsʼini ya mbazi za Mulungu? Ngʼo! Vivyo navitsʼikale kamare! 
ROM.6.16	Mukale kʼamumanya mwimwi kukala, umutsagulaye kumogopha, ndiye akalaye mubomuo? Bee, tsagulani kutawalwa ni dambi, elako mumanye, malairiroge ni chifo. Hebu mutsagule kumogopha Mulungu, kuriko malairiroge ni kukala na haki. 
ROM.6.17	Mwimwi ko mulaako mwákala mu agulwa ahumiki a dambi. Ela vino naalikwe Mulungu, kwakukala, mwáwogopha na moyo wenu wosi o ujeri wa mafunzo gofunzwa. 
ROM.6.18	Na naalikwe Mulungu, kwakukala, mwálaviwa ugulwani uhumiki wa dambi, muchiikwa agulwa ahumiki a Mulungu kwa muhende ga haki. 
ROM.6.19	Mimi ninahumira mufano uo kwakukala, unaeleweka maruru. Mwimwi phokala kʼamudzangwe kumumanya Bwana wenu Jeso, mwádzilavya kukala agulwa ahumiki a dambi, na muchenderera kuhenda mai gosi. Ndo vivi munahenzwa mudzilavye mukale agulwa ahumiki a Mulungu muhende ga haki, kwa ta mukaze kukala atʼue atakatifu jeri.
ROM.6.20	Mwimwi phokala mu agulwa ahumiki a dambi, mwákala mu tsare kutsʼahenda ga haki. 
ROM.6.21	Ukati uo, mwimwi mwáhenda mai ta vivi gachihadzwa munagwirwa ni haya. Ndo swali rangu ni, gámufaidisha na utʼu wani gogahenda? Ujeri ni kwamba, kʼagana faida yoyosi, ta malairiroge ni chifo tu bahi. 
ROM.6.22	Ela vino Mulungu wámulavya ugulwani uhumiki wa dambi, achimuhenda agulwae ahumiki. Ndo vivi muna faida ya kukala, mu atʼue atakatifu jeri, na malairiroge ni uzima uphya wa kare na kare. 
ROM.6.23	Mutʼu achihenda dambi, unaphokera mushahara wa dambi, urio ni chifo. Ela Mulungu, siswi atʼue unahunosa uzima uphya wa kare na kare kuchirira Bwana wehu Jeso Kʼirisito.
ROM.7.1	Mwi enehu mumanyao Shariya, mukale kʼamumanya mwimwi kukala, Shariya yitawala mutʼu achikala u moyo tu bahi? 
ROM.7.2	Nahuhwaleni mufano wa muche yehwalwa. Shariya yinaamba, muche achihwalwa, niamanye ye mulumewe ta maisha, ela mulume achifa, yo shariya yinamuvugula. 
ROM.7.3	Ndo muche yehwalwa, atoroswapho ni mulume munjine na mulumewe mwenye ucheri moyo, ukala unazinga. Ela ye mulumewe achifa, shariya yinamuvugula, na kʼatarwa unazinga ahwalwapho kahiri. 
ROM.7.4	Ndo dza mwimwi enehu a chijeso namwi. Mwimwi mwávugulwa kulaa Shariyani kuchirira cho chifo cha Jeso Kʼirisito. Gariphohendeka gago, muchipata munjine, ariye ni ye Jeso Kʼirisito yefufulwa ni Mulungu kulaa kuzimu, kwa ta humuhendereni Mulungu madzo maphuphu. 
ROM.7.5	Siswi phokala hucheri kusagala chimwiri, Shariya yáhuhenda hukaze kutuwa tʼamaa mbii zokala hunazo, na malairiroge ni chifo. 
ROM.7.6	Ela vino hwávugulwa kulaa Shariyani, maana, yo Shariya yokala yidzihufunga, hunga dza kwamba hwáyiferera ta vivi hunamuhikirahikira Mulungu na njira mbiphya ya kulongozwa ni ye Rohowe. Ela tsʼi chihiyo njira ya pʼindi, ambapho hwákala hulongozwa ni Shariya yohendaandikwa.
ROM.7.8	Ela dambi yokala yi mwangu ndani, yáhumira lagizo riro, na yichinihenda nihende tʼamaa mbii zosi. Maana, dambi kʼayihenda kazi kuchikala kʼakuna shariya. 
ROM.7.9	Mimi phokala tsʼimanya ga Shariya, nákala ni muzima chiroho. Ela niriphokudzamanya riratʼu lagizo ra Mulungu, dambi yichizuka, 
ROM.7.10	na phapho nichifa chiroho. Ndo ro lagizo rokala nirinipʼe uzima, mino rániulaga chiroho. 
ROM.7.11	Maana, dambi yokala yi mwangu ndani, yáhumira lagizo riro yichinilemba, na yichiniulaga chiroho kuchirira lagizo riro. 
ROM.7.12	Ndo enehu a chijeso, Shariya na malagizoge, bee gálaviwa ni Mulungu mwenye, na chila lagizo ni ra haki, na ni idzo.
ROM.7.13	Ndo vino vikale vinaimanisha, chino chitʼu chidzo ndichonirehera chifo? Ngʼo! Vivyo tsʼivyo kamare, ta chonirehera chifo ni dambi kuchirira riro lagizo idzo, kwa ta dambi yimanywe lwazu kukala, ni mbii muno yenye. 
ROM.7.14	Na tsʼivyo kwakukala, hunamanya kukala, Shariya yi chiroho, ela nichikala tsʼini za Shariya, nicheri mugulwa muhumiki wa dambi. 
ROM.7.15	Mimi nidzamba vivyo kwakukala, gaga nigahendago bee, tsʼigamanya, na go nigahenzago nihende, tsʼigo nihendago, ta nihenda godzogamena. 
ROM.7.16	Na nihendapho gotsʼogahenza, vivyo vinaonyesa kukala, ninakubali Shariya ni mbidzo. 
ROM.7.17	Ndo gago tsʼigahenda mimi mwenye kuhenza, ela gahendwa ni yo dambi yiriyo mwangu ndani. 
ROM.7.18	Mimi ninamanya mo mwangu ndani, yaani ndani ya chiratʼu chinivuhacho nihende dambi, kʼamuna idzo. Maana, kuhenza kuhenda madzo ninahenza kamare, ela ninashindwa. 
ROM.7.19	Mimi ninahenza nihende madzo, ela gago tsʼigo nihendago ta nihenda mai gotsʼogahenza. 
ROM.7.20	Ndo nihendapho gotsʼogahenza, gago ganaonyesa kukala, tsʼimi nigahendaye, ta gahendwa ni yo dambi yiriyo mwangu ndani. 
ROM.7.21	Ndo mimi ninaona nina shariya ya kukala, nichamba ninahenza nihende madzo, mai ndigo galairirago. 
ROM.7.22	Ko kwangu ndani, kunahamirwa ni Shariya yolaviwa ni Mulungu. 
ROM.7.23	Ela vilungo vya mwiri wangu, vinalongozwa ni shariya yinjine ya dambi, yiriyo yinapingana na yo Shariya yihamirayo moyo wangu. Ndo yiyo shariya ya dambi yilongozayo vilungo vya mwiri wangu, yidzinihenda mufungwawe. 
ROM.7.24+ROM.7.25	Ndo mimi asena bee ni vivi: mimi mwenye mwiri, bee nihikirahikira Shariya ya Mulungu na moyo wangu tu. Ela chiratʼu chinivuhacho kuhenda dambi, chinanihenda nihikirehikire yo shariya ya dambi. Aa! Heka ta ni mugayi vino mino? Ni ani yendanitivya kulaa mazagazi gano garigo gananiulaga? Naalikwe Mulungu, anitivyaye kuchirira Bwana wehu Jeso Kʼirisito!
ROM.8.1	Ndo vivi osi ario ni a Jeso Kʼirisito, kʼaalamulwa ni alongo. 
ROM.8.2	Maana, mwimwi mwávugulwa
ROM.8.3	Shariya yákala kʼayiidima kuhuvugula kwa unyonge wa chidamu, ela Mulungu wáhuvugula kwa kumuhuma Mwanawe akale mutʼu dza siswi kamare, na achitiywa akili kwa dambi zehu. 
ROM.8.4	Mulungu wágahenda gago, kwa ta siswi hurio kʼahutuwa ga chimwiri ta hulongozwa ni Rohowe, huchimize go gahenzwago ni Shariyaye. 
ROM.8.5	Atʼu ario a chimwiri, alilikana ga chimwiri, na o alongozwao ni Roho wa Mulungu, ao nao alilikana ga ye Roho. 
ROM.8.6	Mutʼu alilikanaye ga chimwiri, malairiroge ni chifo. Ela alilikanaye ga Roho wa Mulungu, Mulungu undamuhenda akale na uzima na reri. 
ROM.8.7	Neno riro ni ra jeri kwakukala, mutʼu alilikanaye ga chimwiri, bee ni mudawa wa Mulungu kulaa mwakwe moyoni. Ndo yiye unarema kumogopha Mulungu, na mwanzo ta ni kʼaidima kumogopha Mulungu. 
ROM.8.8	Atʼu ario a chimwiri, kʼaaidima kumuhamya Mulungu. 
ROM.8.9	Ela mwimwi kʼamu chimwiri, ta mulongozwa ni Roho wa Mulungu, maana, yiye Roho wa Mulungu u mwenu ndani. Mutʼu yetsʼi Roho wa Kʼirisito, tsʼi wa Kʼirisito. 
ROM.8.10	Ela kwahivira Jeso Kʼirisito u mwenu ndani, ta yiripho miiri yenu yindafa kwa dambi, ela ye Rohowe undaenderera kumupʼa uzima uphya. Maana, ye Jeso Kʼirisito ndiye yemuhenda muphokerwe ni Mulungu dza enye haki. 
ROM.8.11	Roho wa Mulungu u mwenu ndani, na Mulungu ndiye yemufufula Jeso kulaa kuzimu. Ndo yiyi miiri yenu yiriyo yindafa, Mulungu undayiudza moyo kahiri kuchirira ye Rohowe ariye mwenu ndani.
ROM.8.12	Ndo kwahivira maneno ga hivyo enehu a chijeso, siswi hunga dza adeni a ye Roho wa Mulungu, ela tsʼi a chimwiri, na kʼahuhenzwa kamare husagale mazagazi ga chimwiri. 
ROM.8.13	Maana, muchisagala chimwiri, hakika mundafa chiroho. Ela Roho wa Mulungu achimwaviza kugaricha kamare go mahendo genu ga chimwiri, mundakala na uzima. 
ROM.8.14	Ana a Mulungu jeri, bee ni aratʼu alongozwao ni Rohowe. 
ROM.8.15	Mulungu kʼahupʼire Roho wa kuhuhenda agulwa ahumiki kahiri, ario a chiwogawoga. Ela wáhupʼa Roho wa kuhuhenda hukale anae, na ye Roho unahwidimisa kumwiha Mulungu, “Baba.”
ROM.8.16	Ndo Roho wa Mulungu mwenye, na maroho gehu ganashuhudiya phamwenga kukala, hu ana a Mulungu. 
ROM.8.17	Siswi vivi vyodzoima hu anangwa a Mulungu, hundapatani na Kʼirisito garatʼu manoso ga Mulungu gogaikira anae. Ela huchihenza kwendakala abomu na Jeso, nihukubali kushononeka dza vyoshononeka yiye.
ROM.8.18	Enehu a chijeso, mimi nina kanuni kukala, yo shenene ya ukati uu huchiyihwalanisha na o ubomu urio Mulungu undahupʼa, bee hundaona dza kwamba vivi kʼahushononeka. 
ROM.8.19	Chila chumbe chinatariza na kuno chinatamani muno yo tsʼiku yiriyo Mulungu undangʼaza ubomu wa anae. 
ROM.8.20	Mulungu wáamula vyumbe vyosi vikale na lana. Gago tsʼigo mahenzo ga vyo vyumbe, ela ni wamuzi wa Mulungu. Elako, vyumbe vyosi vinalolera 
ROM.8.21	tsʼiku yiriyo vindalaviwa kutʼu kokala nivyole, vigwirikane na ana a Mulungu kwenye utsare wao, na vikale vibomu dza ao. 
ROM.8.22	Hunamanya vyumbe vyosi vinaugula na utsungu dza wa uvyazi ta vivi. 
ROM.8.23	Na tsʼi vyumbe hicheye vyo vyugulavyo kwa utsungu, ela ta siswi ohewa Roho wa Mulungu kutatiswa gondakudzagapata, chisha hunalumira vivyo naswi ko ndani, vivi hutarizavyo Mulungu ahupʼe haki yosi ya kukala anae, na ahupʼe vivyo yo miiri miphya yohulaga. 
ROM.8.24	Maana, siswi otivywa, hunalolera kugapata gago. Ela kalapho hunagaona go hugalolerago, bee riro ringari kukala tsʼi kuluphiro. Kʼakuna aloleraye chitʼu achonacho. 
ROM.8.25	Ela hulolerapho gotsʼogaona, hunavumirira kugatariza.
ROM.8.26	Dzulu ya gago, Roho wa Mulungu unahwaviza huchikala hu anyonge, maana, kʼahumanya vyo huhenzwavyo huvoye. Ela ye Roho wa Mulungu mwenye unahuvoyera kwa Mulungu, na kuno unaugula muno ta kʼavigombeka. 
ROM.8.27	Mulungu amanyaye ta ga myoyoni mwa atʼu, unavimanya vyo aambavyo ye Roho. Maana, ye Roho nikwavoyera atʼu a Mulungu kutuwirizana na vyo vihenzwavyo ni Mulungu.
ROM.8.28	Siswi hunamanya kukala, gosi gahendwago ni Mulungu, bee ni ga kwahenda akale phadzo aratʼu amuhenzao, ario Mulungu wáaiha kutuwirizana na mupangowe. 
ROM.8.29	Ao a kutsagulwa ni Mulungu hangu kʼadzangwe kuumba urumwengu, Mulungu wákala udziapangira adze akale dza ye Mwanawe, kwa ta ye Mwanawe Jeso Kʼirisito akale muvyere wao. 
ROM.8.30	Mulungu ao okala udziapangira adze akale anae, wáaiha. Ndo ao oaiha, wáaphokera dza enye haki, na ao oaphokera dza enye haki, wáalaga kwapʼa ubomuwe.
ROM.8.31	Enehu a chijeso, hwambedze sambi kwa maneno gano gosi gohenderwani ni Mulungu? Vino arivyo Mulungu u upande wehu, ni ani aidimaye kuhupinga ta akahubitʼa? 
ROM.8.32	Mulungu ye Mwanawe mwenye kʼamonerere ufu, ta ye wámulavya dza sadaka achishononeswa kwa dzulu yehu siswi hosini. Ndo achikala ye wáhupʼa ta ye Mwanawe, akale kʼandahupʼa vinjine vyosi? 
ROM.8.33	Ni ani yendahulumbira sino atʼu otsagulwa ni Mulungu? Kʼakuna, kwakukala, Mulungu mwenye ndiyehuphokera dza enye haki. 
ROM.8.34	Ni ani yendahulamula kutiywa akili sino? Kʼakuna, kwakukala, Jeso Kʼirisito wáfa kwa dzulu yehu, na achifufulwa ni Mulungu kulaa kuzimu, ta vino usegere mukono wa kulume wa Mulungu unatawala, na kuko unahuvoyera siswi vivyo. 
ROM.8.35	Siswi ta hukapata ndai bomu, hukaturiswa muno, atʼu akahuhendera mauku, hukakosa leu, hukamala nguwo za kuvala, atʼu akahwogofya, hebu ta akahendahuulaga kamare, chisha, vivyo vyosi kʼaviimanisha kukala, Jeso Kʼirisito wáricha kuhuhenza. 
ROM.8.36	Gago godzogomba, ganagwa sawa na Maandiko ga Mulungu gaambago,
ROM.8.36	“Atʼu anahwogofya kuhuulaga chila tsʼiku kwa dzuluyo,
ROM.8.36	na anahuhenda vii dza magonzi gendagotsinzwa.”
ROM.8.37	Ela gago gosi gahupatago hunagarima kwa yehuhenza muno. 
ROM.8.38	Mimi nina kanuni kamare kukala, kʼakuna chitʼu chochosi chiidimacho kuhutenga na menzwa ya Mulungu. Kala chifo, hebu uzima, kala malaika a Mulungu, hebu mapepo gatawalago, gaga gahendekago vivi hebu ta gondahendeka tsʼiku zidzazo, hebu enye widimi. 
ROM.8.39	Ta vyosi, virivyo dzulu na kuzimu, na mwanzo ta ni kʼakuna ta chumbe chimwenga chenye chiricho chindaidima kuhutenga na menzwa ya Mulungu, yiriyo wáhwonyesa kuchirira Bwana wehu Jeso Kʼirisito.
ROM.9.1	Enehu a chijeso, mimi ninagomba ujeri uphuphu tsʼilemba, kwakukala, náokolwa ni Jeso. Na ta moyo wangu nao urio unalongozwa ni Roho wa Mulungu, unanaamba tsʼilemba vivyo. 
ROM.9.2+ROM.9.3	Ujeri nigombao ni kwamba, mimi ninashononeka muno, na nina utsungu kwenda kwa atʼu angu, ario ni a chiryomo changu. Mimi ninahenza navize muno ao atʼu a chiryomo changu kwa atiye. Ndo ta kala yo njira ya kwaavizira, ni mimi mwenye nirichirwe chitai cha Mulungu, na nilaviwe Kʼirisito, mino ningari kukala razi vivyo. 
ROM.9.4	Atʼu angu ni Aiziraeli, ario átsagulwa ni Mulungu. Ao Mulungu wáahenda akale anae, wáangʼazira ubomuwe, wáaikira malagano, wáapʼa Shariya, wáangʼazira vyo ahenzwavyo amwabudu, na wáalaga vilaganevye. 
ROM.9.5	Akare ao ni o atʼu a Mulungu amanyikanao, na Jeso Kʼirisito uchimutuwa upandewe wa chidamu, ni Mwiziraeli naye. Ela o upande unjine, ni Mulungu atawalaye osi, na naalikwe ta kare na kare! Amina.
ROM.9.6	Ajeso asena, vivi vyodzogomba tsʼi kwamba nidzamba kʼagachimirire garatʼu golagwa Aiziraeli ni Mulungu, maana, tsʼi kwamba Aiziraeli osi ni atʼu a Mulungu jeri. 
ROM.9.7	Na kʼaaidima kwihiwa ana a Mulungu tu kwa ni atʼu a mudzungu wa Burahemu. Itsʼiphokala, Mulungu wámwamba Burahemu vivi, “Mudzunguo undalaa kwa mwanao Isaka.” 
ROM.9.8	Ndo vivyo ni kwamba, ana a Mulungu a jeri, ni aratʼu ana a Burahemu ovyalwa kulairirana na cho chilagane cholagwa ni Mulungu. Ela ovyalwa kulairirana na mahenzo ga mwiri, kʼaatarwa ni ana a Mulungu. 
ROM.9.9	Maneno gaga ni ga jeri, kwakukala, Mulungu ariphomulaga chilagane Burahemu, wámwamba vivi, “Mimi nindauya ukati dza uu, na mucheo Sara undakala wávyala mwanalume.”
ROM.9.10	Na tsʼi gago hicheye tu, maana, utʼu dza uo wámulairira Rebeka yekala upata mimba na ye mulumewe mumwenga, yaani mukare wehu Isaka. 
ROM.9.11+ROM.9.12	Ela Rebeka phokala kʼadzangwe kwavyala anae airi a chilume, na kwa vivyo, ákala kʼaadzangwe kuhenda utʼu wowosi udzo hebu ui, Mulungu wámwamba vivi, “Ye muvyere undamuhikirahikira ye muvaha.” Mulungu wáamba vivyo, kwa ta aonyese kukala, yiye wátsagula mumwenga, na ye munjine achimuricha kwakukala, vivyo ndivyokala udzila. Ndo ye mumwenga wáihiwa ni Mulungu kwakukala, wákala utsagulwa, ela tsʼi kwakukala, kahi wáhenda madzo. 
ROM.9.13	Vivyo vinagwa sawa na Maandiko ga Mulungu gaambago, “Námutsagula Jakobo, nichimuricha Esau.”
ROM.9.14	Ndo vikale vyo vinaimanisha Mulungu kʼalamula haki? Ngʼo! Vivyo tsʼivyo kamare. 
ROM.9.15	Maana, Mulungu wámwamba Musa vivi,
ROM.9.15	“Nindamonera mbazi mutʼu yeyosi
ROM.9.15	yendahenza mimi kumonera mbazi.
ROM.9.15	Na nindakala na mbazi kwa mutʼu yeyosi
ROM.9.15	yendahenza mimi kumusamehe.”
ROM.9.16	Ndo Mulungu utsagula mutʼu ye amuhenzaye amonere mbazi, ela kʼatsagula mutʼu kwa vivyo ndivyo ahenzavyo yiye mutʼu, hebu kwa chadiche. 
ROM.9.17	Vivi vinagwa sawa na Maandiko ga Mulungu goambirwa Farao kukala, “Uwe nákwika mutawali kwa lengo riri: nikonyese widimi wangu kwa hata nguma yangu yigotʼe duniani kosi.” 
ROM.9.18	Ndo Mulungu amuhenzaye kumonera mbazi, unamonera. Na amuhenzaye kumuhenda atsowe akili, unamuhenda akale vivyo.
ROM.9.19	Enehu a chijeso, nikwenda mutʼu akaniuza akaamba, “Chikala ye Mulungu vyo ndivyo ahendavyo, wuyadze yiye akaona mutʼu ni mudambi, na kʼakuna aidimaye kuziza mahenzoge?” 
ROM.9.20	Ndo ninamuhenza mumanye kamare kukala, riro ta tsʼi ra kuuza. Maana, mwimwi mu adamu tu, na mwanadamu, kʼana haki ya kulumbana na Mulungu. Hwalani mufano wa nyungu. Nyungu kʼayiidima kamare kumuuza ye muumbiwe kukala, “Kwadze we wániumba vino?” 
ROM.9.21	Mwimwi munamanya kare kukala, muumbi wa nyungu achivuga ulongo, una haki ya kuumba utʼu auhenzao. Yiye phapho unaidima kwamula kuumba nyungu mbiiri, mwenga akayihenda ya mahumizi ga chila tsʼiku, na yo yinjine akayihenda ya mahumizi ga ukati wa shuhuli.
ROM.9.22	Ndo Mulungu una haki ya kuhenda vyakwe ahenzavyo. Yiye una haki yosi ya kwalamula atʼu, na kwangʼazira widimiwe. Na una haki vivyo ya kwavumirira o atʼu ario ápangirwa kutiywa akili, na kuyazwa. 
ROM.9.23	Na una haki vivyo ya kwangʼazira ubomuwe aratʼu atʼu okala udziapangira kwaonera mbazi. 
ROM.9.24	Ndo siswi ndiswi wáhwiha, na tsʼi kulaa kwa Ayahudi hichiyao tu, ela ta kulaa kwa atʼu a makabila manjine. 
ROM.9.25	Gago ganagwa sawa na maneno ga Mulungu garigo chitabuni mwa Hoseya dzulu ya atʼu a makabila manjine. Yiye wáamba,
ROM.9.25	“Atʼu okala tsʼi angu,
ROM.9.25	nindaaiha ‘atʼu angu.’
ROM.9.25	Atʼu okala tsʼiaenzi,
ROM.9.25	nindaaiha ‘atʼu angu niahenzao.’
ROM.9.26	vivi andaihiwa ana a Mulungu ariye moyo.”
ROM.9.28	Maana, Bwana Mulungu undaalamula maruru ao atʼu phapha duniani, na agamale phapho kare.” 
ROM.9.29	Ndo maneno ganga dza vyogomba yiye Isaya vivyo pho pʼindi kukala, “Kalapho Bwana Mulungu ariye una widimi kushinda osi kʼahurichire kʼolo zehu, hungari hwáyazwa tsetsetse dza achina midzi ya Sodoma na Gomora.”
ROM.9.30	Ndo kufikira phapho hunaonani kukala, atʼu a makabila manjine ákala kʼaatsakula kukala enye haki, ela Mulungu wáaphokera dza enye haki kwakukala, ámukuluphira Jeso. 
ROM.9.31	Ela ano Aiziraeli ákala anatsakula kukala enye haki kwa kutuwa Shariya, ela achishindwa. 
ROM.9.32	Ndo swali ni, kwadze áshindwa? Jibure ni kwamba, ao kʼaatsakulire kukala enye haki kwa njira ya kuluphiro, ela kuchirira kutuwa Shariya, na phapho achikwala ro dziwe riakwazaro atʼu. 
ROM.9.33	Dziwe riro ndiro rihadzwaro ni Mulungu mo mwakwe Maandikoni. Yiye wáamba,
ROM.9.33	“Sirikisani tʼotʼotʼo, mimi kuko Sayuni nindakwika mutʼu
ROM.9.33	yendakala dza dziwe rondaakwaza atʼu,
ROM.9.33	na mwamba ondoabitʼa.
ROM.9.33	Ela yendamukuluphira mutʼu yiye, kʼandaaibishwa.”
ROM.10.1	Enehu a chijeso, rangu nirihenzaro muno mo mwangu moyoni, na rodzodina kumuvoya Mulungu ni kukala, ao Ayahudi asena aokoke. 
ROM.10.2	Mimi ni shaidi wao kukala, ao ana chadi cha kutuwa Mulungu, ela kʼaamanyire njira ya Mulungu. 
ROM.10.3	Maana, Ayahudi asena kʼaayimanyire yo njira yiahendayo atʼu aphokerwe ni Mulungu dza enye haki. Ndo ao achiudusa yao ya kwahenda akale enye haki, na phapho achikala kʼaakubalire njira ya Mulungu yiahendayo atʼu akale enye haki mbereze. 
ROM.10.4	Maana, Kʼirisito wágamala go ga kutsakula kukala enye haki kwa kutuwa Shariya, kwa ta atʼu osi amukuluphirao yiye, aphokerwe ni Mulungu dza enye haki.
ROM.10.6	Ela Maandiko ga Mulungu dzulu ya Mulungu aaphokeravyo atʼu dza enye haki kwa anamukuluphira, ganaamba vivi, “Mutʼu naatsʼidziuze akaamba, ‘Ni ani yendakwenda dzulu mulunguni?’ ” (Yaani kwendamwamba Jeso Kʼirisito adze phapha duniani huripho). 
ROM.10.7	“Na mutʼu naatsʼidziuze vivyo akaamba, ‘Ni ani yendakwenda kuzimu?’ ” (Yaani kwendamufufula Jeso Kʼirisito kulaa kuzimu). 
ROM.10.8	Maana, uo udzumbe wa kuphokerwa ni Mulungu dza enye haki, urio siswi hunausumurira, mwimwi munao. Na ta Maandiko ga Mulungu manjine ganaamba, “Udzumbe wa Mulungu munao, munausema, na ta u mwenu myoyoni.” 
ROM.10.9	Ndo mutʼu achishuhudiya mwenye mbere za atʼu kukala, Jeso ni Bwana, na akuluphire na moyowe kukala, Mulungu wámufufula Jeso Kʼirisito kulaa kuzimu, undativywa. 
ROM.10.10	Maana, mutʼu uphokerwa ni Mulungu dza mwenye haki kuchirira kumukuluphira Jeso na moyowe, na utivywa ni Mulungu kuchirira kushuhudiya mbere za atʼu kukala, Jeso ni Bwana. 
ROM.10.11	Vivyo vinagwa sawa na Maandiko ga Mulungu gaambago, “Yendemukuluphira mutʼu yiye, kʼandaaibishwa.” 
ROM.10.12	Na maneno gago ga dzulu ya atʼu osi, maana, Mulungu uphokera atʼu osi dza enye haki kuchirira mutʼu mumwenga, kala Muyahudi, hebu mutʼu wa kabila rinjine. Maana, Bwana wa atʼu osi ni mumwenga, na yiye unaahatsʼa muno osi amuvoyao. 
ROM.10.13	Vivyo vinagwa sawa na Maandiko ga Mulungu gaambago, “Chila yendamuvoya Bwana, Bwana undamutivya.”
ROM.10.14	Ela ujeri ni kwamba, atʼu kʼaaidima kumuvoya Bwana achikala kʼaadzangwe kumukuluphira. Kʼaaidima kumukuluphira achikala kʼaadzangwe kusikira udzumbe dzuluye. Kʼaaidima kusikira udzumbe dzuluye kuchikala kʼakuna mutʼu wa kwasumurira. 
ROM.10.15	Na udzumbe dzuluye, kʼawidima kusumurirwa achikala atʼu a kuusumurira kʼaahumwa. Ndo ni dza Maandiko ga Mulungu gaambavyo kukala, “Ni neno ra kuhama muno riro ra kureherwa Nguma Mbidzo.” 
ROM.10.16	Ela tsʼi osi oyikubali yo Nguma Mbidzo, maana, ta mugomvi wa Mulungu Isaya wáamba, “Bwana, heka atʼu ano kʼaakuluphira udzumbe wehu?” 
ROM.10.17	Ndo kufikira phapho, hunaonani kukala, mutʼu ukuluphira kwa usikira udzumbe. Na udzumbe nao kusikirwa, mutʼu niasumurire Nguma Mbidzo dzulu ya Jeso Kʼirisito.
ROM.10.18	“Udzumbe wao wágotʼa urumwenguni kosi,
ROM.10.18	na maneno gao, gáfika chila phatʼu.”
ROM.10.19	“Mimi nindaaphokera atʼu a makabila manjine ario tsʼiatsagulire,
ROM.10.19	kwa ta mwimwi muhende chidzitso.
ROM.10.19	Nindaaphokera atʼu a makabila manjine ario kʼaaelewa,
ROM.10.19	kwa ta mwimwi muphenywe ni utsungu.”
ROM.10.20	“Mimi názumbulwa ni atʼu okala kʼaanitsakula,
ROM.10.20	náalairira atʼu okala ta kʼaaniuzira.”
ROM.10.21	“Mimi náhwala tsʼiku nzima-nzima,
ROM.10.21	na kusinda dii kuheza kwaudza atʼu angu kwangu,
ROM.10.21	ela ao kʼaanogophere, na ánipinga.”
ROM.11.2	Siswi Aiziraeli hwátsagulwa ni Mulungu hangu kʼadzangwe kuumba ta o urumwengu, na Mulungu kʼagalukirwe ni moyo akahurema. Mukale mwimwi kʼamuchimanya chambavyo cho chifungu cha Maandiko ga Mulungu phokala Eliya unavoya Mulungu, mavoyo ga kulalamika kwa Ayahudi? Phapho yiye wáamba, 
ROM.11.3	“Bwana Mulungu, lola ao adziulaga agomvio, na ávunza-vunza vijajavyo ulavirwapho sadaka, ta ni mimi hichiyangu tu ndimi nisereye, na ananiinza aniulage vivyo mimi nami.” 
ROM.11.4	Ela phapho Mulungu achimuudzidza vivi, “Mimi kuko Iziraeli nidzidziikira atʼu angu helufu fungahe (7,000), ario kʼaamwabudu Baali, mulungu wa ulongo.” 
ROM.11.5	Ndo, go gahendekago vivi ganga gago, maana, kuna Aiziraeli achache ario anatiya kwa Mulungu wáatsagula kwa mbazize mwenye. 
ROM.11.6	Na kwahivira ao anatiya kwa mbazi za Mulungu, hʼaya gago kʼagalairirana na gao ahendago. Ela kalapho ni kwa gao ahendago, zingari kukala tsʼi mbazi.
ROM.11.7	Ndo kwágwani sambi? Chitʼu ni kwamba, Ayahudi anji átsakula kukala enye haki, na achishindwa. Ela aratʼu achache otsagulwa, áidima kuphokerwa dza enye haki, na o anjine osi achihendwa akale na myoyo mifu. 
ROM.11.8	Vivi vinagwa sawa na Maandiko ga Mulungu gaambago,
ROM.11.8	“Mulungu wáyihenda myoyo yao yitsʼimanye utʼu,
ROM.11.8	wáagwira matso kwa atsʼone,
ROM.11.8	na wáafundira masikiro kwa atsʼisikire,
ROM.11.8	na ao a vivyo ta vivi.”
ROM.11.9	“Atʼu ao naagwirwe maruru mwao shuhulini,
ROM.11.9	dza nyama agwirwavyo ni muhego wa fyuko,
ROM.11.9	kwa ta atiywe akili vikali.
ROM.11.10	Atʼu ao naahoswe matso atsʼone,
ROM.11.10	na naaturiswe ni riki zao tsʼiku zosi.”
ROM.11.11	Ndo sambi, akale ano Ayahudi ákwala na kugwa magwi ga kukala ta kʼaandazuka kahiri? Ngʼo! Vivyo tsʼivyo kamare! Mulungu ao wáaricha akwale kwa kuhenda dambi, kwa ta atʼu a makabila manjine o atiye, na phapho Ayahudi aaonere chidzitso ta atiye nao. 
ROM.11.12	Ndo yo dambi ya Ayahudi ya kurema kukuluphira, yáahenda atʼu a makabila manjine phapha duniani atiye muno. Na o Ayahudi achidzakuluphira, atʼu a makabila manjine phapha duniani andakaza kunoswa muno.
ROM.11.13	Ajeso asena, gaga nigaandikago vivi, bee ninamwandikira mwimwi atʼu a makabila manjine. Mimi Pʼaulo ni muhumwa wa Jeso niriye na widimi, na ninamuhikirahikira mwimwi atʼu a makabila manjine. Chisha, nina mumvera na Mulungu kwa yo kazi yangu, 
ROM.11.14	nichikuluphira kukala, nindaahenda atʼu a chiryomo changu amonere chidzitso, na phapho anjine ao atiye. 
ROM.11.15	Atʼu a chiryomo changu ariphohenda yiyo dambi yao, Mulungu wáarema, na phapho achanza kutseka na atʼu a makabila manjine phapha duniani. Ela Mulungu achidzaaphokera Ayahudi, riro rindakala neno bomu muno ta vindakala dza kwamba ni afadzi áfufulwa kulaa kuzimu. 
ROM.11.16	Maana, kutuwirizana na dini yehu ya Chiyahudi ni kwamba, mutʼu achilavya chisiku cha kwanza cha mukahe kwa Mulungu, mukahe wosi nikukala utakatifu. Na mizi ya muhi nayo yichitakaswa, muhi wosi nikukala utakatifu.
ROM.11.17	Ndo chitʼu ni kwamba, vitai vinjine vya muzeituni wa mundani vyátemwa, na vichihwalwa vitai vya muzeituni wa weruni vichigwizanywa na o muzeituni wa mundani. Mwimwi atʼu a makabila manjine munga dza vyo vitai vya muzeituni wa weruni, na vivi namwi munapata nguvu kulaa kwa o waziya wa o muzeituni wa mundani. 
ROM.11.18	Ndo mwimwi mutsʼiaphurye ao Ayahudi anjine otemwa dza vitai. Mwimwi tsʼidziunuleni, maana, kʼamuyipʼa nguvu mizi, ta ni yo mizi ndiyo yimupʼayo nguvu.
ROM.11.19	Nikwenda anjine enu akaamba, “Bemba vyo vitai vyátemwa kwa siswi hugwizanywe.” 
ROM.11.20	Ni sawa, elako manyani kukala, ao Ayahudi anjine átemwa dza vitai kwa kʼaakuluphirire, na mwimwi mudzikala dza vitai vya o muzeituni wa mundani kwa munakuluphira tu. Ndo rangu nimudinisiraro ni kwamba, mutsʼidziunule mwimwi, ela mogopheni Mulungu. 
ROM.11.21	Mwimwi muchiricha kukuluphira, Mulungu undamutema dza vitai tu. Maana, yiye wáatema dza vitai ta o Ayahudi ario ndio vitai vya o muzeituni wa mundani. 
ROM.11.22	Ndo munaona vyo arivyo Mulungu unaahendera atʼu madzo, na vyo arivyo unaatiya akili atʼu vikali? Mulungu unaatiya akili vikali aratʼu orema kumogopha. Ela mwimwi muchenderera kumukuluphira yiye, hʼa bee undamuhendera madzo. Ela mutsʼiphohenda vivyo, Mulungu undamutema ta mwimwi namwi. 
ROM.11.23	Ayahudi nao achiuya kukuluphira, andagwizanywa mutʼu mwao mokala, maana, Mulungu unaidima kwaudza kahiri. 
ROM.11.24	Mwimwi atʼu a makabila manjine mulaako musikako, bee munga dza vitai vya muzeituni uu wa weruni. Ela mwákulaviwa kuko muchigwizanywa muzeitunini wa mundani, utʼu urio tsʼi wa kawaida. Ayahudi nao alaako asikako, ndio vitai vya o muzeituni wa mundani, ta ni vyátemwa tu. Kwa vivyo, ni neno dide muno kwa Mulungu kuvyudza phao muhini.
ROM.11.25	Enehu a chijeso, ninamuhenza mumanye ujeri okala pʼindi kʼaumanywa, ela vivi ninamungʼazira kwa ta mutsʼidziunule kwa munadzona mu adzo kuchira Ayahudi. Ujeri nimuhenzao muumanye ni kwamba, Ayahudi anjine andaenderera kurema kukuluphira, ta o atʼu a makabila manjine osi otsagulwa, akale anatawalwa ni Mulungu. 
ROM.11.26	Gachihendeka gago, phapho ndipho Aiziraeli osi andatiya, na vivyo vinagwa sawa na Maandiko ga Mulungu gaambago,
ROM.11.26	“Mutivyi undalaa Sayuni,
ROM.11.26	na undausa madambi gosi ga atʼu a mudzungu wa Jakobo.
ROM.11.27	nindakala ninachimiza lagano rangu kwao.”
ROM.11.28	Ayahudi ariphorema kukuluphira Nguma Mbidzo, ákala adawa a Mulungu, na vivyo vichimwaviza mwimwi atʼu a makabila manjine. Elako, Ayahudi ndiotsagulwa ni Mulungu kukala, atʼu a mudzungu wao andakala asenae tsʼiku zosi. 
ROM.11.29	Mulungu kʼagaluza maazoge dzulu ya goapʼa atʼu dza manoso, na golaga kwahendera. 
ROM.11.30	Mwimwi atʼu a makabila manjine pʼindi mwákala kʼamumogopha Mulungu. Ela vivi Mulungu unamonera mbazi kulairirana na Ayahudi kutsʼamogopha ye Mulungu. 
ROM.11.31	Ndo o Ayahudi nao vivi kʼaamogopha Mulungu, kwa ta kulairirana na vyo monerwavyo mbazi mwimwi, ao nao aonerwe mbazi ni Mulungu. 
ROM.11.32	Maana, atʼu osi árema kumogopha Mulungu, ndipho naye achiaricha atuwe uo wa kutsʼamogopha, kwa adze aaonere mbazi osi, kala Ayahudi, hebu atʼu a makabila manjine.
ROM.11.34	Gago ganagwa sawa na Maandiko ga Mulungu gaambago,
ROM.11.34	“Kʼakuna mutʼu aidimaye kumanya maazo ga Bwana Mulungu,
ROM.11.34	kʼakuna mutʼu aidimaye kumupʼa utumia yiye.
ROM.11.35	kwa ta naye adze ariphwe utʼu uo ni yiye!”
ROM.12.1	Enehu a chijeso, mwimwi mudzona vyo arivyo Mulungu wámonera mbazi muno. Ndo ninamuvoya mudzilavye kwa Mulungu mwimwi enye mwiri dza sadaka, kwa kudzilavya kumuhumikira yiye tu, na kwa kuhenda go gamuhamirago yiye tu. Vivi ndivyo huhenzwavyo kumuvoya Mulungu. 
ROM.12.2	Mwimwi muricheni Mulungu agaluze genu ga myoyoni, kwa mwidime kumanya vyenye henzo ra Mulungu, yaani maneno madzo, maneno gamuhamirago yiye, na maneno gotsʼi ila yoyosi. Ela mutsʼituwe maneno gahendwago ni atʼu a chidunia.
ROM.12.3	Mulungu mimi wánitsagula nikale muhumwa wa Jeso Kʼirisito wa widimi kwa mbazize mwenye. Kwa vivyo, ninamukanya mosi kukala, mutsʼidzone mu abomu. Mwimwi dzitsukulireni na vyo vyenu vyenye murivyo, vyo arivyo Mulungu wámupʼa chila mumwenga wenu kutuwirizana na kuluphirore. 
ROM.12.4	Maana, hata yiyi miiri yehu yina vilungo vinji, ela chila chilungo china kaziye. 
ROM.12.5	Ndo dza siswi ajeso naswi. Siswi hu anji, ela hu mwiri umwenga, kwa Jeso Kʼirisito. Na chila mumwenga wehu ni chilungo cha o mwiri, na nihugwiraneni phamwenga ndipho huhendeni kazi zosi tʼotʼotʼo. 
ROM.12.6	Ndo hosini hwáhewa vipaji tafauti-tafauti ni Mulungu kwa mbazize mwenye. Kwa vivyo, yehewa cha kugomba udzumbe wa Mulungu, naagombe ukati achikala unakuluphira kukala, Mulungu unagomba kuchirira yiye. 
ROM.12.7	Yehewa chipaji cha kwahikirahikira anjine, naahikirehikire tʼotʼotʼo. Yehewa chipaji cha kufunza, naafunze tʼotʼotʼo. 
ROM.12.8	Na yehewa chipaji cha kwatiya moyo anjine, naatiye moyo. Yehewa chipaji cha moyo wa kulavya, naalavye na moyo umwenga. Yehewa chipaji cha ulongozi, naahende vyakwe vyosi aidimavyo alongoze tʼotʼotʼo, na yehewa chipaji cha kwaaviza anjine, na-aavize na nyemi.
ROM.12.9	Ajeso asena, ahenzeni atʼu jeri photsʼi ulumakwiri. Mwimwi menani kuhenda mai, na mugwiririre wa kuhenda madzo. 
ROM.12.10	Mwimwi henzanani dza ndugu mwenga, na chila mutʼu naatsʼidzone ni chitʼu, naamone ye munziwe ni chitʼu. 
ROM.12.11	Mwimwi tsʼikaleni akaha, ela muhikirenihikireni Bwana na myoyo yenu yosi. 
ROM.12.12	Mwimwi hamirwani kwa go genu mulolerago kugapata kwa Bwana. Muchigwirwa ni shenene, mwi vumirirani, na voyani tsʼiku zosi. 
ROM.12.13	Enye navyo, naapʼe ajeso ario ana haja, na apigeni karibu ajeni mwenu midzini.
ROM.12.15	Atʼu achikala anahamirwa, hamirwani phamwenga nao. Na achikala anashononeka, shononekani phamwenga nao. 
ROM.12.16	Mwimwi erekezanani, tsʼidziunuleni, na tsʼidzoneni mu abomu, ta mwi agwireni usena aratʼu atʼu a tsʼini.
ROM.12.17	Mutʼu achimuhendera mai, tsʼimuripheni mai, itsʼiphokala, mwi tuwani wa kuhenda maneno gaonewago ni chila mutʼu ni madzo. 
ROM.12.18	Vichiidimikika, hendani vyenu vyosi mwidimavyo, musagale na reri na atʼu osi. 
ROM.12.19	Ajeso asena nimuhenzao, mutʼu achimukosa, tsʼidziriphizeni. Yiye muricheni tu, na Mulungu undamona. Maana, ta Mulungu mwenye mo mwakwe Maandikoni wáamba,
ROM.12.19	“Ga kuriphiza chisasi ni gangu,
ROM.12.19	mimi nindadziriphiza.”
ROM.12.20	“Mudawao achikala una nzala, mupʼe leu.
ROM.12.20	Achikala una chʼiru, we ta mupʼe madzi,
ROM.12.20	maana, uchihenda vivyo, undamugwiza haya.”
ROM.12.21	Mwimwi mutsʼikubali kushindwa ni go mai, ela mai gashindeni kwa kuhenda madzo.
ROM.13.1	Enehu a chijeso, atʼu osi naaogophe vilongozi, maana, vilongozi, o ulongozi wao áhewa ni Mulungu, na vivyo ni kwamba, ta o ario analongoza vivi, bee ni áikwa ni ye Mulungu. 
ROM.13.2	Ndo apingaye ulongozi, bee unapinga utʼu oikwa ni Mulungu, na yeyosi ahendaye vivyo, bee unadzihenda mwenye alamulwe. 
ROM.13.3	Maana, vilongozi kʼaaogofya atʼu ahendao madzo, ela aogofya atʼu ahendao mai. Ndo uchikala unahenza utsʼikale moga na vilongozi, henda madzo, na ye chilongozi undakulika. 
ROM.13.4	Maana, chilongozi ni muhendikazi wa Mulungu, na unahenda kazi kwa uwe ukale phadzo. Ela uchihenda mai, hʼaya kala moga naye, maana, widimi wa kukutiya akili unao jeri. Na chisha, alamulapho na kwatiya akili atʼu ahendao mai, ukala unahenda kazi ya Mulungu vivyo. 
ROM.13.5	Ndo atʼu anahenzwa aaogophe vilongozi, na naatsʼiaogophe kwa kogopha kutiywa akili tu. Ela naaogophe kwakukala, anamanya yiyo ndiyo haki. 
ROM.13.6	Mwimwi chisha muna haki ya kuripha kodi, kwakukala, munamanya vilongozi achihenda kazi yao, anahenda kazi ya Mulungu. 
ROM.13.7	Ndo achikala mutʼu una deni ra munziwe, naaririphe. Na kodi naririphwe, na awiryao kwishimiwa na kogophewa, naahenderwe gago.
ROM.13.8	Ajeso asena, mwimwi riphani madeni genu gosi mwiswago, ta musale na mwenga tu ra kuhenzana. Mutʼu ahenzaye munziwe, bee unachimiza malagizo gosi ga Shariya. 
ROM.13.9	Malagizo gaambago, “Utsʼizinge, utsʼiulage, utsʼiiye, utsʼilavire matso cha munzio,” gago gosi ganagwa tsʼini ya lagizo mwenga tu rambaro, “Muhenze munzio dza vyo udzihenzavyo uwe mwenye.” 
ROM.13.10	Amuhenzaye munziwe, kʼaidima kumuhendera mai. Ndo ahenzaye munziwe, ukala unachimiza malagizo gosi ga Shariya.
ROM.13.11	Ndo enehu a chijeso, manyani mugahende gaga, kwakukala, mwimwi munamanya ufika o ukati. Mwimwi vivi laiwani ni usingizi, kwakukala, yo tsʼiku yiriyo siswi hundativywa ni Mulungu, yifika muno ta tsʼi dza hiphara huriphoanza kumukuluphira Jeso Kʼirisito. 
ROM.13.12	Vivi usiku wenda uchisira, na ku phephi na kucha. Ndo nahutsʼihendeni maneno mai gahendwago ni atʼu ario dzizani, ta nahuhendeni maneno madzo gahendwago ni atʼu ario mwangani. 
ROM.13.13	Menenzi gehu ganahenzwa gakale madzo konyesa kukala, hu atʼu husagalao mwangani. Siswi hunahenzwa hutsʼikaleni atʼu a kuhenda maneno gosi garehewago ni unwadzi, maneno gosi ga chidiya, na hunahenzwa hutsʼilumbaneni, hebu konerana chidzitso. 
ROM.13.14	Ela hunahenzwa hukale dza Bwana wehu Jeso Kʼirisito, na hutsʼililikane kamare dzulu ya tʼamaa mbii za chimwiri.
ROM.14.2	Mufano udzo ni uu: mujeso yedzikomala chiroho, unaidima kukala na kuluphiro ra kurya leu rorosi. Ela mutsanga ye, akakala na kuluphiro ra kurya mutsunga tu bahi. 
ROM.14.3	Ndo yendakala unarya leu rorosi, naatsʼimuphurye yetsʼirya vyosi. Na ye aryaye mutsunga tu bahi, naatsʼimone una dambi ye aryaye vyosi, kwakukala, yiye wákubaliwa ni Mulungu. 
ROM.14.4	Mutʼu kʼana haki kamare ya kumulamula muhendikazi wa mutʼu munjine, una makosa. Ga kulamula muhendikazi unahenda kaziye tʼotʼotʼo hebu tsʼivyo, yiyo ni kazi ya ye mwandiki mwenye tu. Chitʼu ni kwamba, muhendikazi undahenda kaziye tʼotʼotʼo, kwakukala, Bwana undamwidimisa.
ROM.14.5	Atʼu anjine anaona kukala, tsʼiku fulani ndiyo takatifu. Ela anjine o, anaona tsʼiku zosi zi sawa. Ndo chila mumwenga naatuwe go agaonago ni ga haki. 
ROM.14.6	Aonaye kukala, tsʼiku fulani ndiyo takatifu ya kumwabudu Bwana, unaaza vivyo kwa amuhamye. Aryaye leu rorosi, unahenda vivyo kumwishima Bwana, maana, kʼarya photsʼimulavira mumvera. Na aremao kurya vitʼu fulani nao, anahenza kumuhamya Bwana, na kumulavira mumvera. 
ROM.14.7	Maana, siswi ajeso kʼakuna ta mumwenga asagalaye kwa dzuluye mwenye, na afaye kwa dzuluye mwenye. 
ROM.14.8	Siswi huchikala hu moyo, hu moyo kwa dzulu ya Bwana, na huchifa, hunafa kwa dzulu ya Bwana. Ndo siswi vivi hurivyo hu moyo, hwa Bwana, na ta huchifa, chisha hwa Bwana vivyo. 
ROM.14.9	Na gago ndigo gatumago ta Kʼirisito wáfa na achifufuka, kwa ta akale Bwana wa atʼu ario moyo, na afadzi. 
ROM.14.10	Ndo kwadze sambi anjine anaalamula ndugu zao a chijeso kukala ni adambi? Na kwadze sambi anjine anaaphurya ndugu zao a chijeso? Bee, tsʼigahendeni gago, kwakukala, siswi hosi hundaima mbere za Mulungu, ahulamule. 
ROM.14.11	Vivyo vinagwa sawa na gogombwa ni Bwana mwakwe Maandikoni kukala,
ROM.14.11	“Ambavyo mimi ni moyo,
ROM.14.11	chila mutʼu undamitʼa mavindi mbere zangu,
ROM.14.11	na chila mumwenga undakubali kukala,
ROM.14.11	mimi ndimi Mulungu wa jeri.”
ROM.14.12	Ndo chila mumwenga wehu undaudzidza mwenye Mulungu, dzulu ya gakwe gosi gogahenda.
ROM.14.13	Ndo siswi ajeso nahutsʼilamulaneni kahiri, itsʼiphokala, nahwamuleni kutsʼahenda maneno ga kwakwaza ndugu zehu a chijeso, hebu ga kwabitʼa. 
ROM.14.14	Kwa widimi wa Bwana Jeso, ninamanya, na nina kanuni kamare kukala, kʼakuna leu ririro ni haramu kurya. Ela mutʼu achikala unakuluphira kukala, chitʼu fulani ni haramu, bee chitʼu chicho chinakala haramu jeri kwakwe. 
ROM.14.15	Mutʼu achimushononesa nduguye wa chijeso kwa kurya vyakurya fulani arivyo yiye unavyona ni haramu, bee undakala kʼamwenzi kahiri. Ndo nahutsʼibanangeni anziehu ario Jeso Kʼirisito wáfa kwa dzulu yao, kwa kurya vyakurya virivyo kwao anavyona ni haramu. 
ROM.14.16	Tsʼiahendeni atʼu anjine amulamule munahenda mai, kwa kurya vyo vyakurya vyenu murivyo munavimanya tsʼi haramu. 
ROM.14.17	Maana, ga halahala mazagazini mwa mutʼu atawalwaye ni Mulungu, ni kuhenda ga haki, kusagala na reri, na kuhamirwa, garigo gosi garehewa ni Roho wa Mulungu. Ela tsʼi ga kurya na kunwa tu! 
ROM.14.18	Kwa vivyo, amuhikirayehikiraye Jeso Kʼirisito na njira yiyo, unamuhamya Mulungu, na unahenzwa ni atʼu. 
ROM.14.19	Ndo enehu a chijeso, siswi ukati wosi hunahenzwa huhende maneno gaahendago atʼu asagale phamwenga na reri, na ga kujengana chiroho.
ROM.14.20	Mutʼu naatsʼibanange kazi ya Mulungu kwa leu tu! Maleu gosi ni madzo ga kurya. Ela ni vii mutʼu kurya utʼu urio undamukwaza nduguye wa chijeso. 
ROM.14.21	Neno idzo ra kuhenda siswi, ni kutsʼarya nyama, kunwa divai, hebu kuhenda chochosi chiricho uchichihenda, chinaidima kumukwaza nduguyo wa chijeso. 
ROM.14.22	Mutʼu vyakwe akuluphiravyo dzulu ya maneno gago, bee gago nagakale gakwe na Mulunguwe tu. Mwimwi nimumanye kukala, ni baha yuyatʼu ariye kʼadzisikira una makosa ahendapho nenore aronaro ni ra haki. 
ROM.14.23	Ela mutʼu achirya utʼu na chilili, Mulungu unamulamula una makosa. Maana, undakala uhenda utʼu urio unakuluphira ni ui, na yeyosi ahendaye utʼu wowosi urio unaukuluphira ni ui, unahenda dambi.
ROM.15.1	Ndo siswi hurio hudzikomala chiroho, hunahenzwa huuvumirireni o unyonge wa ajeso ario ni atsanga, na hunahenzwa hutsʼituweni wa kuhenda go gahuhamirago siswi enye tu. 
ROM.15.2	Itsʼiphokala, chila mumwenga wehu unahenzwa amuhamye munziwe, kwa kumuhendera madzo kwa ta ajengeke chiroho. 
ROM.15.3	Siswi hunahenzwa huhende vivyo, kwakukala, ta ye Jeso Kʼirisito, chisha kʼahendere maneno gokala gamuhamira yiye mwenye bahi. Gakwe gohenda ganagwa sawa na Maandiko ga Mulungu gaambago, “Gosi gogombwa ni atʼu phokala anakwifya, bee vivi gadziniuyira mimi.” 
ROM.15.4	Na gosi garigo mo Maandikoni ga Mulungu gáandikwa kwa gahufunze siswi. Gago ganahutiya moyo, na ganahuhenda hukale na kuluphiro vivi hutarizavyo na kuvumirira golagwa ni Mulungu. 
ROM.15.5	Mimi ninamuvoya Mulungu ariye ndiye ahutiyaye moyo, na ndiye ahuhendaye hukale avumiriri kukala, amuhende mosi mwerekezane, vyo mutuwavyo mufano wa Jeso Kʼirisito, 
ROM.15.6	kwa ta mwimwi mosi mugwirane chivimwenga mumulike Mulungu, Abaye Bwana wehu Jeso Kʼirisito.
ROM.15.7	Kwa vivyo enehu a chijeso, mwimwi kubaliyanani dza Jeso Kʼirisito arivyomukubali, na vivyo vinamuhenda Mulungu alikwe. 
ROM.15.8	Maana, ninamwambira mino kukala, Jeso Kʼirisito wákudzaahikirahikira Ayahudi konyesa kukala, Mulungu unagachimiza jeri goalaga akare a Ayahudi. 
ROM.15.9	Na chisha, aahende atʼu a makabila manjine amulike Mulungu, kwakukala, una mbazi nao. Maneno gago ganagwa sawa na Maandiko ga Mulungu gaambago,
ROM.15.9	“Kwa vivyo, mimi nindakulavira mumvera uwe kati ya atʼu a makabila manjine,
ROM.15.9	na phapho, nikwimbire mira ya kukulika uwe.”
ROM.15.10	“Hamirwani chivimwenga na atʼue
ROM.15.10	mwimwi atʼu a makabila manjine!”
ROM.15.11	“Mulikeni Bwana mwimwi atʼu a makabila manjine mosi,
ROM.15.11	na atʼu a viryomo vyosi naamulike.”
ROM.15.12	“Kundakudza mutʼu wa mudzungu wa Jese,
ROM.15.12	na yiye undakala mutawali,
ROM.15.12	aatawale atʼu a makabila manjine,
ROM.15.12	na ao andamukuluphira.”
ROM.15.13	Ndo ninamuvoya Mulungu ye amuhendaye mukuluphire kukala, amuhende muhamirwe muno, na mukale na reri kwa munamukuluphira Jeso, na phapho Roho wa Mulungu amuhende mukaze kukuluphira muno kuchirira widimiwe.
ROM.15.14	Enehu a chijeso, mimi mwenye mwiri nina kanuni mwimwi namwi mu atʼu adzo muno, munagamanya tʼotʼotʼo go muhenzwago muhende, na kwa vivyo, munaidima kukanyana. 
ROM.15.15	Elako, maneno manjine mumu baruwani nidzimwandikira lwazu-lwazu kwa nimukumbikize. Mimi nidzihenda vivyo, kwakukala, Mulungu wánipʼa chipaji 
ROM.15.16	cha kukala kuhani wa Jeso Kʼirisito niahikirehikire atʼu a makabila manjine. Mimi vivi ninahenda kazi ya chikuhani kwa kwasumurira Nguma Mbidzo ya Mulungu, kwa ta ao atʼu a makabila manjine, akale dza sadaka yimuhamirayo Mulungu, kwakukala, Roho wa Mulungu wáatakasa. 
ROM.15.17	Ndo mimi nina ngulu kwa gohendwa ni Jeso Kʼirisito kuchirira mimi kwenye yo kazi yangu ya kumuhikirahikira Mulungu dza kuhani. 
ROM.15.18	Na mimi tsʼindagomba manjine kamare ta nigomba dzulu ya gohendwa ni ye Jeso Kʼirisito, go ga kunihenda niahende atʼu a makabila manjine amogophe Mulungu. Mino ao náahenda amogophe Mulungu kwa goambira, gogahenda, na 
ROM.15.19	kwa widimi wa vilinge na mautʼu-mautʼu ga kwangalaza, garigo gáhendwa kuchirira widimi wa Roho wa Mulungu. Ndo mimi nidzizunguluka chila phatʼu kusumurira Nguma Mbidzo dzulu ya Jeso Kʼirisito, kwanzira Jerusalemu ta jimbo ra Iliriko. 
ROM.15.20	Na chisha, rangu nirazaro kwenda mimi Pʼaulo, bee ni kusumurira Nguma Mbidzo kutʼu kuriko atʼu kʼaadzangwe kuyisumurirwa yo Nguma Mbidzo dzulu ya Jeso Kʼirisito, kwa ta nitsʼidze nikakala dza kwamba ninajenga nyumba yoanzwa ni mutʼu munjine. 
ROM.15.21	Gago ganagwa sawa na Maandiko ga Mulungu gaambago,
ROM.15.21	“Atʼu ario kʼaasumuririrwe ngumaze, andaona,
ROM.15.21	na o atʼu ario kʼaadzangwe kusikira ngumaze, ndio ondomanya.”
ROM.15.23+ROM.15.24	Ela mimi vivi nina mipango ya kudza kwenu, maana, yo kazi yokala ninahenzwa niyihende kuku niriko, vivi náyimala, na kamare ta náanza pʼindi ko kuhenza kudza ko kwenu. Mimi nindakala na charo cha kwenda itsʼi ya Sipania. Na mupango wangu ni kwamba, nichikala ninenda kuko, nindachira na ko kwenu huhamirweni phamwenga kwa chiwango, na chidzako munaavize na charo changu cha kwenda ko Sipania. 
ROM.15.25	Ela vivi mimi ni charoni nenda Jerusalemu, kwendaaphirikira wavizi atʼu a Mulungu. 
ROM.15.26	Wavizi uu ulaa kwa ajeso a majimbo ga Makedonia na Akaya, ario áamula kulavya enye na raha, kwa aavize ajeso ario Jerusalemu. 
ROM.15.27	Ao áhenda vivyo na raha, na ni haki ao kwaaviza ao. Maana, kwahivira atʼu a makabila manjine áphokera manoso ga chiroho kuchirira Ayahudi, ao nao anahenzwa aavize Ayahudi kwapʼa gao arigo ana haja nago vivyo. 
ROM.15.28	Ndo mimi nichimala yiyi kazi ya kuhakikisha nidziapʼa Ayahudi pʼesa zao zosi zotsangirwa, nindaanza charo changu cha kwenda Sipania, ela nindachira na ko kwenu. 
ROM.15.29	Mimi ninamanya kukala, nichidza kuko kwenu, nindamuhenda munoswe muno ni Jeso Kʼirisito.
ROM.15.30	Ela ninamuvoya vivyo enehu a chijeso kwa dzina ra Bwana wehu Jeso Kʼirisito kukala, mudine kunivoyera Mulungu, na mimi mwenye nami nidzidina kuvoya. Gago gahendeni kwa vyo hwidimiswavyo kuhenzana ni Roho wa Mulungu. 
ROM.15.31	Mwimwi nivoyerani kukala, nitsʼihenderwe ui wowosi ni o atʼu otsʼokuluphira Jeso Kʼirisito kuko itsʼi ya Judea, na kukala, ajeso a Jerusalemu nao, akaukubali uu wavizi wangu oahendera. 
ROM.15.32	Gago gachihendeka na Mulungu achihenza, mimi nindakudzakala na ukati udzo na mwimwi, na noye. 
ROM.15.33	Mulungu ariye ndiye ahuhendaye hukale na reri, naakale namwi mosi! Amina.
ROM.16.1	Enehu a chijeso, mimi ninahenza nimumanyise ndugu yehu wa chijeso wa chiche Fibi. Yiye unahikirahikira kanisa ririro mudzi wa Kʼenikireya. 
ROM.16.2	Ndo yiye achifika kuko kwenu, muphokereni kwa dzina ra Bwana, kwakukala, vivyo ndivyo ajeso ahenzwavyo aphokerane. Na chisha, achihenza wavizi wowosi kulaa kwenu, mwavizeni kwakukala, yiye mwenye mwiri bee, mimi udzinaaviza, na udzaaviza ta anjine anji.
ROM.16.4	na ákala razi ta kufa kwa dzulu yangu. Mimi ninaalavira mumvera muno ao, na ta o atʼu a makabila manjine osi ario ni ajeso nao, anaalavira mumvera muno vivyo. 
ROM.16.5	Nilamusirani ta o ajeso avoyao kwao mudzini. Nilamusirani musena wangu Epʼaineto nimuhenzaye muno. Yiye ndiyekala mutʼu wa kwanza kumukuluphira Jeso Kʼirisito ko jimbo ra Asiya. 
ROM.16.6	Nilamusirani Maryamu, ariye uhenda kazi na chadi kwa dzulu yenu. 
ROM.16.7	Nilamusirani Ayahudi asena, Andironiko na Junia, ario hwákala jela hosini. Ao a kati ya o ahumwa a Jeso a widimi amanyikanao muno, na mimi ninaokoka, ao ákala adzokoka kare.
ROM.16.8	Nilamusirani Amupiliyato. Yiye ni mwenehu wa chijeso nimuhenzaye. 
ROM.16.9	Nilamusirani Uribano na Sitaku. Uribano hunahenda kazi mwenga ya kumuhikirahikira Jeso Kʼirisito, na Sitaku ni musena wangu nimuhenzaye. 
ROM.16.10	Nilamusirani Apele, ariye unamanyikana kukala, unamukuluphira Jeso Kʼirisito jeri, na nilamusirani vivyo adamungwa a Arisitobulo. 
ROM.16.11	Nilamusirani Muyahudi musena Herodiyona, na adamungwa a Narikisi ario ni ajeso.
ROM.16.12	Nilamusirani ndugu zangu a chijeso a chiche, Tʼirufena, Tʼirufosa na Pʼerisi nimuhenzaye. Tʼirufena na Tʼirufosa anamuhikirahikira Bwana na chadi, na Pʼerisi wámuhikirahikira Bwana na chadi muno. 
ROM.16.13	Nilamusirani Rufo na ameye. Rufo ni mutʼu yetsagulwa amuhikirehikire Bwana, na ye ameye ni muchetʼu yedzikala achinihenderatʼo ta dza kwamba ni mwanawe mwenye. 
ROM.16.14	Nilamusirani Asunikirito, Filegoni, Herime, Pʼatiroba, Herima, na o ndugu zehu a chijeso osi ario phamwenga na ao. 
ROM.16.15	Nilamusirani Filologo na Juliya, Nerea na nduguye wa chiche, Olimupa na o ndugu zehu osi a chijeso ario phamwenga na ao.
ROM.16.16	Ajeso osi kuku anamulamusa, na mwimwi namwi lamusanani kwa kupigana busu takatifu.
ROM.16.17	Enehu a chijeso, mwimwi ninamukalata kukala, mudzimanyirire na ao atʼu arehao mugavikano, na kwayaza ajeso kwa kupinga go mafunzo gofunzwa mwimwi. Atʼu ao mutsʼigwirikane nao, kwakukala, 
ROM.16.18	kʼaamuhikirahikira Bwana wehu Jeso Kʼirisito, ta o ahenda go gaahamirago ao enye tu. Atʼu ao anagomba maneno madzo na kulika-lika atʼu otsʼoyuga kulemba. 
ROM.16.19	Ela mino mwimwi munanihamira, kwakukala, munamogopha Bwana jeri ta gago ganamanywa ni chila mutʼu. Ndo ninamuvoyera mukale na hekima ya kuhenda madzo maphuphu, na mwenderere kutsʼahenda mai kamare. 
ROM.16.20	Na phapho Mulungu ariye ndiye ahuhendaye hukale na reriye, undamupinduwa Shetani sambi na amwike tsʼini zenu, konyesa urimwa. Bwana wehu Jeso Kʼirisito naenderere kumuhatsʼa.
ROM.16.22	Mimi Tʼeritiyo yedzigwirwa ni Pʼaulo nimwandikire yiyi baruwaye, ninamulamusa nami kwa dzina ra Bwana.
ROM.16.25	Enehu a chijeso, siswi nahumulikeni Mulungu, kwakukala, yiye ndiye aidimaye kumuhenda mwenderere kugwiririra kuluphiro renu kinyi. Gago ndigo gangu godzokala nichigagomba mo mwangu kusumurirani Nguma Mbidzo. Yiyi Nguma Mbidzo yi dzulu ya Jeso Kʼirisito, na ndio udzumbe okala kʼaumanywa kulaa kare na kare. 
ROM.16.26	Ela vivi, Mulungu wáungʼazira siswi kwa kumuhuma Jeso Kʼirisito. Na ta Maandiko ga agomvi a Mulungu gáusema chimbere, na vivi niusumurirwe kwa atʼu a viryomo vyosi, dza Mulungu ariyeko ta kare na kare arivyolagiza, kwa ta ao atʼu amukuluphire Jeso na kuno anamogopha.
ROM.16.27	Ndo nahumulikeni ta kare na kare ye Mulungu, kwakukala, yiye ndiye Mulungu wa jeri hicheye tu, mwenye hekima yosi. Siswi nahumulikeni ta kare na kare, kwa gohuhendera kuchirira Jeso Kʼirisito! Amina.
1CO.1.1	Ni mimi Pʼaulo yeihiwa nikale muhumwa wa widimi wa Jeso Kʼirisito kwa henzo ra Mulungu, na nina mwenehu wa chijeso Sositene.
1CO.1.3	Abayehu Mulungu na Bwana Jeso Kʼirisito naamuhatsʼe, na amuhende musagale na reri yao.
1CO.1.4	Ninamulavira mumvera Mulungu wangu ukati wosi kwa dzulu yenu, kwakukala, yiye wámuhatsʼa kwa njira ya Jeso Kʼirisito. 
1CO.1.5	Mwimwi mwákuluphira Jeso Kʼirisito, naye Mulungu achimupʼa madzo gosi. Vivyo ni kwamba, mwájaliwa widimi wosi wa kusumurira nenore, na muchifunulirwa maneno gosi ga chiroho, na 
1CO.1.6	vivyo vinaonyesa o udzumbe dzulu ya Jeso Kʼirisito uhenda mizi ya ndani mwenu myoyoni. 
1CO.1.7	Ndo vivi mutarizavyo Bwana wehu Jeso Kʼirisito auye, kʼakuna ta chipaji chimwenga chenye cha Mulungu, muricho kʼamunacho. 
1CO.1.8	Na Mulungu undamwidimisa kugwiririra kuluphiro renu kinyi ta musindikizo, kwa ta tsʼiku ya kuuya kwa Bwana wehu Jeso Kʼirisito mutsʼidzeonewa na makosa. 
1CO.1.9	Mulungu yemwiha mwimwi mukale na umwenga na Mwanawe Jeso Kʼirisito, ariye ni Bwana wehu, unakuluphirika.
1CO.1.10	Enehu a chijeso, ninamuvoya mosi kwa dzina ra Bwana wehu Jeso Kʼirisito kukala, mwerekezane. Mwimwi tsʼigavyaneni maduu-maduu, itsʼiphokala, kalani atʼu amwenga enye azo mwenga, na lengo mwenga. 
1CO.1.11	Mimi náambirwa lwazu ni anjine a atʼungwa a Kiloe kukala, mwimwi kʼamwerekezana kuko. 
1CO.1.12	Na kumwambira lwazu-lwazu ni ninaamba: chila mumwenga wenu kuko unagomba gakwe. Anjine achigomba anaamba, “Sino hu anafunzi a Pʼaulo,” anjine o anaamba, “Sino hwa Apolo,” anjine kahiri anaamba, “Sino hwa Pʼetero,”
1CO.1.13	Ndo akale ye Jeso Kʼirisito tsʼi mumwenga? Mino Pʼaulo ndimi yeulagwa kwa kukotʼwa misumari musalabani kwa dzulu yenu? Hebu muriphobatizwa, mwábatizwa kwa dzina rangu? 
1CO.1.14	Ninamulavira mumvera Mulungu kwakukala, mimi tsʼibatizire mutʼu munjine yeyosi kati yenu, itsʼiphokala, Kʼirisipo na Gayo tu. 
1CO.1.15	Na náhenda vivyo kwa ta kutsʼilairire mutʼu akaamba wábatizwa kwa dzina rangu. 
1CO.1.16	(Aa! Nidzikala nidzinyala, ela vivi nidzikumbikira kukala, námubatiza Sitefana na adamue nao, na ninaona kʼakuna munjine yemubatiza ta ni ao tu.) 
1CO.1.17	Maana, Jeso Kʼirisito kʼanihumire nibatize. Yiye wánihuma nisumurire Nguma Mbidzo, chisha, photsʼihumira hekima ya chidamu kwa ta chifo cha Jeso Kʼirisito musalabani chitsʼilaviwe widimiwe.
1CO.1.18	Ni jeri kukala, atʼu ahangamikao anawona udzumbe dzulu ya chifo cha Jeso musalabani ni utʼu otsʼo ganjira, ela kwehu siswi hutivywao, hunaona jisi Mulungu arivyo na widimi. 
1CO.1.19	Vivi vinagwa sawa na Maandiko ga Mulungu gaambago,
1CO.1.19	“Nindabananga mipango ya atʼu adzonao ana hekima,
1CO.1.19	na o ulachu wa o adzonao ni alachu, niuhende uzuzu.”
1CO.1.21	Maana, Mulungu kwa hekimaye, wáahenda atʼu atsʼimumanye kwa njira ya hekima yao ya chidamu. Kurichisakwe, Mulungu wáamula kuhumira uu udzumbe huusumurirao, urio anjine anawiha ni uzuzu, kwa aativye o aukuluphirao. 
1CO.1.22	Ayahudi anahenza ahenderwe dalili ya konyesa kukala Mulungu unahenda kazi. Na Ayunani alola hekima ya chidamu, 
1CO.1.23	ela sino hunasumurira dzulu ya Jeso Kʼirisito yeulagwa kwa kukotʼwa misumari musalabani. Udzumbe uu ni chikwazo kwa Ayahudi, na o atʼu a makabila manjine anawona ni uzuzu. 
1CO.1.24	Ela kwa aratʼu oihiwa ni Mulungu, akale ni Ayahudi hebu Ayunani, kwao Jeso Kʼirisito ndiye ye angʼazaye kukala, Mulungu una widimi na hekima. 
1CO.1.25	Maana, gaga ga Mulungu gaonewago ni uzuzu, gachira hekima ya chidamu, na ko konewako ni kutsʼadziidima kwa Mulungu, kuchira mukotse wa anadamu.
1CO.1.26	Enehu a chijeso, lilikanani hali muriyokala phokala Mulungu kʼadzangwe kumwiha. Ni achache kati yenu okala ana hekima dza atʼu a dunia alilikanavyo, tsʼi anji okala ana widimi, hebu okala alaa nyumba za atʼu amanyikanao. 
1CO.1.27	Ela Mulungu wátsagula atʼu otsʼo visomo phapha duniani, kwa ta o a hekima aifyike, na achitsagula atʼu otsʼo widimi, kwa ta enye widimi aifyike. 
1CO.1.28	Na wátsagula aratʼu alaao nyumba za atʼu a kutsʼadziidima, aphurywao na aonewao dza kwamba tsʼi atʼu phapha duniani, kwa ta aalavye vyeo aa aonewao ana tende. 
1CO.1.29	Mulungu wáhenda vivyo, kwa ta kutsʼilairire mutʼu ta mumwenga ariye unaidima kudziunula mbereze. 
1CO.1.30	Mulungu ndiye chanzo cha mazagazi gehu ga kumulola Jeso Kʼirisito, na chisha, ndiye yemuhenda Jeso ahurehere hekima kulaa kwakwe. Ndo Mulungu wáhuphokera dza enye haki, wáhuhenda hukale atʼue atakatifu, na huchiikwa tsare kwa njira ya yuyu Jeso Kʼirisito vivyo. 
1CO.1.31	Gaga gohendwa ni Mulungu gáchimiza go Maandikoge gaambago kukala,
1CO.1.31	“Ahenzaye kudziunula,
1CO.1.31	naadziunule kwa gohenderwa ni Bwana.”
1CO.2.1	Enehu a chijeso, mimi niriphokudza kwenu kudzamusumurira udzumbe wa Mulungu okala pʼindi kʼaumanywa, tsʼihumirire hekima ya chidamu, hebu kudzonyesa kwa maneno gangu nina chisomo. 
1CO.2.2	Mino kabila kudza kwenu, nákala nidzamula kare kutsʼagomba manjine, ta itsʼiphokala udzumbe dzulu ya Jeso Kʼirisito yefa musalabani tu. 
1CO.2.3	Ndo ukati niriphokudza kuko kwenu, hali yangu yákala yi photsʼi, na nichikala ninatetema kwa woga. 
1CO.2.4	Na niriphomusumurira Nguma Mbidzo, tsʼihumirire maneno ga kulemba-lemba ga hekima ya chidamu. Kurichisakwe, niriphogomba, Roho wa Mulungu wángʼaza widimiwe, 
1CO.2.5	kwa ta o widimi wa Mulungu umuhende mumukuluphire Jeso Kʼirisito, ela tsʼi hiyo hekima ya chidamu.
1CO.2.6	Ela ta vivyo, hunagomba maneno ga hekima kwa aratʼu ariokomala chiroho, ela hekima yiyo tsʼi ya chidamu, hebu ya atawali a phapha duniani, ario andalaviwa vyeo. 
1CO.2.7	Sino go maneno gehu ga hekima hugagombago galaa kwa Mulungu, na ga dzulu ya o mupango wa Mulungu wa kukala, hudze husagale naye. Mupango uu wáchizwa ni Mulungu hangu urumwengu kʼaudzangwe kuumbwa kukala udze uhufaidishe, ela wákala kʼaumanywa ni adamu pho pʼindi. 
1CO.2.8	Na kʼakuna ta mumwenga wa atawali phapha duniani yeyimanya hekima yiyi, kwakukala, kala áyimanya, kʼaangamukotʼere misumari musalabani Bwana mwenye ubomu wosi. 
1CO.2.9	Ela gago gáchimiza Maandiko ga Mulungu gaambago,
1CO.2.9	“Garatʼu gokala kʼagadzangwe konewa, hebu kusikirwa ni mutʼu,
1CO.2.9	garatʼu gokala ta kʼakuna aazaye kukala gandalairira,
1CO.2.9	ndigo gago arigo Mulungu wáabambanyira atʼu amuhenzao.”
1CO.2.10	Ela Mulungu wámuhenda Rohowe ahungʼazire siswi o mupangowe. Maana, ye Roho wa Mulungu unamanya chila chitʼu ta maneno ga Mulungu ga moyoni. 
1CO.2.11	Maneno ga mutʼu gosi gamanywa ni rohoye, na ndo sawa na ga Mulungu gosi nago, gago gamanywa ni ye Rohowe. 
1CO.2.12	Siswi kʼahuhewerwe roho wa chidunia, ela hwáhewa Roho wa Mulungu kwa hugamanye goajaliwa ni Mulungu.
1CO.2.13	Ndo siswi hufunzapho dzulu ya goajaliwa ni Mulungu, hulongozwa ni ye Roho wa Mulungu, kwambira atʼu maneno dzulu ya goajaliwa, chisha, kwa kuhumira maneno huhewago ni ye Roho, ela kʼahuhumira hekima ya chidamu. 
1CO.2.14	Mutʼu yetsʼi Roho wa Mulungu, kʼaidima kuphokera maneno ga Roho wa Mulungu. Maana, kwakwe mutʼu dza yiye, maneno gago ni utʼu otsʼo tende kamare, na kʼagamanya. Mutʼu ugamanya gana tende tu chikala ye Roho wa Mulungu unasagala mwakwe ndani. 
1CO.2.15	Mutʼu mwenye Roho wa Mulungu unaidimiswa kumanya gosi, ela ye mwenye, kʼakuna mutʼu amanyaye gakwe, 
1CO.2.16	dza Maandiko ga Mulungu gaambavyo kukala,
1CO.2.16	“Kʼakuna mutʼu aidimaye kumanya maazo ga Bwana Mulungu,
1CO.2.16	kʼakuna mutʼu aidimaye kumupʼa utumia yiye.”
1CO.2.16	Ela sino hunamanya myazo ya Kʼirisito.
1CO.3.1	Ela mimi nákala tsʼiidima kugomba namwi dza nigombavyo na atʼu ario a chiroho, mwimwi enehu a chijeso. Mimi yánibidi nigombe namwi dza atʼu ario ni atsanga Jesoni, na acherio kusagala chimwiri. 
1CO.3.2	Ndo mimi yánibidi nimurise muswa ela tsʼi kumurisa wari kwakukala, ukati uo mwákala kʼamwidima kurya wari, na ta vivi chisha, kʼamwidima kurya wari vivyo, 
1CO.3.3	maana, mucheri kusagala chimwiri. Mwimwi munashindana na munapigana. Ndo, vyo bee tsʼiko konyesa kukala mu chimwiri jeri, na munahenda go ga chidunia? 
1CO.3.4	Maana, anjine kati yenu anaamba, “Sino hu anafunzi a Pʼaulo,” na anjine o anaamba, “Sino hwa Apolo,” ndo, vyo bee tsʼiko konyesa mu chimwiri jeri?
1CO.3.5	Na kwani, mino Pʼaulo na ye Apolo hunani sana? Siswi hu ahendikazi a Mulungu tu hurio Mulungu wáhuhumira kumuhenda mwimwi mumukuluphire Jeso Kʼirisito, na chila mumwenga wehu, unahenda kazi yohewa ni Bwana. 
1CO.3.6	Mimi ndimi yephanda, Apolo ye achimwagira madzi yo mimera, ela Mulungu ndiye yeyikuza mimera yiyo. 
1CO.3.7	Ndo mimi muphandi na ye mumwagiri wa madzi, bee tsʼiswi a halahala. Wa halahala ni Mulungu tu kwakukala, ndiye ayikuzaye yo mimera. 
1CO.3.8	Mimi muphandi na ye mumwagiri, bee lengo rehu ni mwenga, itsʼiphokala tu chila mumwenga wehu undanoswa kutuwirizana na kaziye yoyihenda. 
1CO.3.9	Ndo mimi na yiye hu ahendikazi a Mulungu, na mwi namwi munga dza munda wa Mulungu na nyumba yijengwayo ni ye Mulungu vivyo.
1CO.3.10	Ndo mimi náhumira o widimi ohewa ni Mulungu, na dza fundi wa nyumba jeri, nátsimba musinzi, na vivi atʼu anjine anaunuriza kujenga pho musinzini, ela chila mutʼu naadzimanyirire na vyo ajengavyo. 
1CO.3.11	Maana, Mulungu wákala udzimwika kare Jeso Kʼirisito hicheye tu kukala o musinzi. Ndo kʼakuna mutʼu aidimaye kutsimba musinzi unjine. 
1CO.3.12	Atʼu anaunuriza kujenga pho musinzini na dahabu, feda hebu mawe ga gali muno. Anjine o anahumira mihi, nyasi hebu mikangaga. 
1CO.3.13	Ela kazi ya chila mutʼu yindaonewa lwazu-lwazu yo tsʼiku yiriyo Jeso Kʼirisito undauya kudzalamula. Maana, tsʼiku yiyo kundakala na moho ondochirira kazi ya chila mutʼu ta yimanywe udzowe. 
1CO.3.14	Ndo yendakala udziunuriza kujenga pho musinzini na miyo yiriyo kʼayiphya, undanoswa ni Mulungu. 
1CO.3.15	Ela ye ariye kaziye yindaphya, hʼaya bee ye undakala wátsoka bule, na ta aripho ye mwenye undativywa, ela undakala dza mutʼu yedzizeruka.
1CO.3.17	Ndo mutʼu abanangaye Hekalu ra Mulungu, Mulungu naye undamuhangamiza mutʼu yiye kwakukala, Hekalu ra Mulungu ni takatifu, na mwimwi ndimwi murio mu Hekalure.
1CO.3.18	Na mutʼu naatsʼidzilembe. Chikala phana mutʼu kati yenu adzonaye una hekima phapha duniani, bee ni baha myazo yiyo yimulae mutʼu yiye, na adziike dza muzuzu, na ndipho undakala na hekima jeri. 
1CO.3.19	Maana, chiratʼu chonewacho ni atʼu a chidunia kukala ni hekima, kwa Mulungu ni uzuzu. Na chisha, Maandiko ga Mulungu ganaamba, “Bwana wagwira atʼu adzonao ana hekima mo mwao ulachuni.” 
1CO.3.20	Na chisha, Maandikoge manjine ganaamba, “Bwana unamanya kukala, myazo ya atʼu adzonao ana hekima, kʼayina tende.” 
1CO.3.21+1CO.3.22	Ndo mutʼu naatsʼihende ngulu kwakukala mwanafunzi wa mutʼu fulani. Maana, chila mutʼu ni wenu. Kala mimi Pʼaulo, Apolo hebu Pʼetero, na chila chitʼu nacho ni chenu vivyo, kala urumwengu uu, mazagazi na chifo, maneno ga vivi na gadzago, gosi ni genu. 
1CO.3.23	Na mwimwi enye mu atʼu a Jeso Kʼirisito, na Jeso Kʼirisito naye ni wa Mulungu.
1CO.4.1	Enehu a chijeso, atʼu niamanye kukala, siswi hu ahendikazi a Kʼirisito hurio Mulungu wáhupʼa kazi ya kusumurira Nguma Mbidzo ya kutivya yokala pʼindi kʼayimanywa. 
1CO.4.2	Na siswi ohewa kazi yiyo ni kwamba, hunahenzwa huhende kazi yehu kukuluphirika. 
1CO.4.3	Ndo ta mwimwi mukanilamula, hebu nikaphirikwa kotini ni mutʼu munjine yeyosi, chisha mino gago kʼaganiuhusa, na mimi mwenye nami tsʼidzilamula. 
1CO.4.4	Mimi mwenye ninadzona tsʼina kosa rorosi, ela vivyo tsʼi kwamba vinaimanisha kukala tsʼina ila jeri kwakukala, Bwana ndiye ye anilamulaye. 
1CO.4.5	Ndo tsʼilamuleni mutʼu yeyosi mwimwi na ukati wa ulamuli kʼaudzangwe kufika. Bwana achiuya, undakudzangʼaza njama zihendwazo dzizani, na garigo myoyoni mwa atʼu osi. Na phapho Mulungu naye undamulika chila mumwenga kutuwirizana na vyo arivyo.
1CO.4.6	Enehu a chijeso, nidzimwambira maneno gago gosini kwa kudzihadza mimi na Apolo dza mufano, kwa ta mwimwi muyimanye yo maana, ya musemo uu wambao, “Mutsʼivuke muphaka wa goandikwa.” Na ndo ta naphatsʼilairire mutʼu kati yenu akahenda ngulu kwa ni mwanafunzi wa mutʼu fulani, na phapho amuphurye munjine. 
1CO.4.7	Mwimwi tsʼidzoneni muna tende kuriko anjine, maana, vivi vipaji vyenu vyosi murivyo navyo bee mwáhendaajaliwa navyo ni Mulungu. Ndo kwadze sambi muhende ngulu dza kwamba vyo murivyo navyo, bee ni utʼu outsakula enye, ela tsʼi maajaliwa?
1CO.4.8	Mwimwi munadzona mudzikomala kare chiroho, ela ujeri ni kwamba kʼamudzangwe kamare. Heka mwi munadzona mudzikala kare afalume photsʼi siswi? Mimi ninaaza mukale mu afalume jeri, hutawaleni phamwenga! 
1CO.4.9	Mimi vyangu nonavyo ni kukala, siswi ahumwa a Jeso a widimi hunga dza kwamba Mulungu wáhwika hukale atʼu a tsʼini kamare. Siswi hunga dza atʼu olamulwa kunyongwa, na atʼu na malaika anahulolera dza vinyago. 
1CO.4.10	Siswi hudzikala dza azuzu kwa dzulu ya Jeso Kʼirisito, ela mwi munadzona muna hekima kare! Hu anyonge siswi, ela mwi tsʼimwi enye mikotse vyo! Na atʼu anahuphurya, ela mwi tsʼimwi mwishimiwao vyo! 
1CO.4.11	Siswi ta ukati uu chisha, huna tabu ya leu na madzi, hudzimala nguwo, atʼu anahupiga, hu atʼu a rero hipha, machero hiphara ta kʼahuna nyumba zehu enye, 
1CO.4.12	na hunaturika kuhenda kazi kʼomu-kʼomu kwa hupate gehu hurigo hunago haja enye. Atʼu ahulaphizapho, sino hunaavoyera madzo, ahuhenderapho mauku, sino hunavumirira, 
1CO.4.13	na ahuhadzapho na mai, sino hunagomba nao tʼotʼotʼo. Atʼu phapha duniani anahwona dza vidudu na nongo ta rero.
1CO.4.14	Enehu a chijeso, gaga nimwandikirago bee ninamwandikira kwa nimufunze dza anangu enye niahenzao, ela tsʼi kwamba ninahenza nimutiye waibu. 
1CO.4.15	Maana, ta mukakala na atʼu a kumufunza udzumbe dzulu ya Jeso anji dzadze, chisha mwi manyani abayenu wa chiroho ni mumwenga tu. Na mimi ndimi abayenu wa chiroho kwakukala, mwimwi mwámukuluphira Jeso Kʼirisito kwa yo Nguma Mbidzo yomusumurira mimi.
1CO.4.17	Gago ndigotuma ta nichimuhuma Tʼimoti, mwanangu wa chiroho nimuhenzaye, na ni muhendikazi wa Bwana akuluphirikaye, adze kuko kwenu kudzamukumbikiza vyangu nituwavyo mafunzo ga Jeso Kʼirisito, na gago ndigo nifunzago chila kanisa chila phatʼu.
1CO.4.18	Atʼu anjine kati yenu anaona dza kwamba tsʼindauya kahiri ko kwenu, na ndo ta anadziunula. 
1CO.4.19	Ela Bwana achihenza, nindauya sambi kuko kwenu, na phapho ndipho nindamanya mwenye go gao aidimago kuhenda konyesa kukala, anamukuluphira Jeso Kʼirisito ao adziunulao, ela tsʼi maneno maphuphu tu. 
1CO.4.20	Mimi ninaamba vivi kwakukala, Ufalume wa Mulungu tsʼi maneno maphuphu, ela ni kukala na widimi. 
1CO.4.21	Ndo mwimwi tsagulani enye. Munahenza nichidza ko kwenu, nidze chisiru, hebu nidze na kumuhenza na kukala mupʼore kwenu?
1CO.5.2	Ndo ninamuuza sambi, heka atʼu mwi munadziunula chikala mutʼu ye ucheri mwenu duuni? Atʼu mwimwi munawirya mumushononekere mutʼu yiye ahendaye gago, na mumutenge. 
1CO.5.3	Mimi ta niripho ni kure namwi chimwiri, ela chiroho hu phamwengani. Ndo mimi mutʼu yiye wa kuhenda riro neno ii, nidzimulamula kare kwa dzina ra Bwana Jeso una makosa, na ta kalapho ni ko kwenu, chisha ningari kumulamula dza vivi vyodzomulamula. 
1CO.5.4+1CO.5.5	Mwimwi namwi murundikanapho kwa dzina ra Bwana, nindakala phamwenga namwi chiroho, na phapho mutʼu yiye nimumulavye kwa widimi wa Bwana atawalwe ni Shetani. Kuko zo tʼamaaze mbii zindabanangwa kwa ta phanjine Jeso Kʼirisito achiuya, rohoye ni kutiya.
1CO.5.7	Ndo mwimwi mutengeni yiye wa dambi yiriyo dza hamira, atsʼidze akamubananga, na phapho mundakala dza mikahe yotsʼitiywa hamira. Mwimwi mu vivyo kare kwakukala, Jeso Kʼirisito wálaviwa kare sadaka dza mwanagonzi wa kuusira tsʼikukʼuu ya Pʼasaka. 
1CO.5.8	Ndo huusapho yiyi tsʼikukʼuu yehu, nahuyiuseni kwa kusagala mazagazi gamuhamirago Mulungu na kugomba ujeri, garigo ganga mikahe yotsʼitiywa hamira. Ela tsʼi kwa kusagala mazagazi ga dambi na kuhenda mai kwakukala, gago ganga dza mikahe yotiywa hamira.
1CO.5.9	Mimi námwandikira kare mwimwi mo mwangu baruwani ya kwanza kukala, mutsʼigwirikane na azinzi. 
1CO.5.10	Phapho mimi tsʼi kwamba námwamba mutsʼigwirikane na atʼu ario tsʼi ajeso na anazinga, enye chidzitso, anyangʼanyi hebu avoyao milungu ya vinyago, maana, mutʼu achihenza kutsʼagwirikana nao ao, bee ni ahendeuka kamare phapha duniani. 
1CO.5.11	Rangu rokala ninaramba phapho ni kukala, mutsʼigwirikane na mutʼu yeyosi adzambaye ni mujeso, ela kuzinga unazinga, una chidzitso, unavoya milungu ya vinyago, unaasingizira atʼu mai, ni munwadzi na ni munyangʼanyi. Ndo mukuluphiri muchimumanya u vivyo, bee ta kurya chisha, tsʼiryeni naye.
1CO.6.1	Enehu a chijeso, mujeso achikala una makosano na mujeso munziwe, gago naagaambire o ajeso anjine gagombwe gasire, ela tsʼitʼo kwendamushitaki kwa atʼu ario tsʼi ajeso. 
1CO.6.2	Mukale kʼamumanya mwimwi kukala, siswi ajeso ndiswi ondolamula atʼu duniani? Bee, chikala sino ta ndiswi ondolamula atʼu duniani, kwadze mushindwe ni kulamula gano maneno madide? 
1CO.6.3	Siswi hundalamula ta malaika, na kwakukala, hundalamula ta malaika, huna haki muno ya kulamula ta gaga ga duniani. 
1CO.6.4	Ndo mujeso akalapho una makosano na mujeso munziwe, gago mutsʼigaphirike kwendalumbwa ni atʼu ario ta ga makanisani kʼaagamanya. 
1CO.6.5+1CO.6.6	Mimi nina kanuni kamare kukala, kati yenu mwimwi, bee kʼaphakosa phana mumwenga ariye unaidima kugagomba ta gakasira maneno dza gago. Ndo mwimwi munadziifya mujeso amushitakipho mujeso munziwe kwa atʼu ario tsʼi ajeso alamule malau gao.
1CO.6.7	Uo utʼu wa kukala munashitakiyana, bee unaonyesa kukala, vivi munashindwa ni kusagala vyo ajeso ahenzwavyo asagale. Ndo mujeso akoswapho na aphokwapho chakwe ni mujeso munziwe, ni baha kuvumirira kuriko kushitakiyana. 
1CO.6.8	Ela mwi kʼamuvumirirana ta munakosana, na kuphokana vitʼu mwimwi ajeso na ajeso! 
1CO.6.9	Bee, ninamukanya mino kukala, atʼu ai kʼaandaphenya Ufalumeni kwa Mulungu. Ndo mutsʼidzilembe mukaona kukala, munaidima kuhenda mai na mukendaphenya Ufalumeni kwa Mulungu vivyo! Maana, atʼu adiya, avoyao milungu ya vinyago, azembe, ahendanao ache chinyume cha vyopangwa ni Mulungu, 
1CO.6.10	aivi, atʼu a chidzitso, anwadzi, asingizirao atʼu mai na anyangʼanyi, ao osi kʼaandaphenya Ufalumeni kwa Mulungu. 
1CO.6.11	Anjine kati yenu pʼindi ákala a vivyo, ela vino Bwana Jeso Kʼirisito, na Roho wa Mulungu wehu ámuusira madambi genu tsetsetse, achimutsanganya na Mulungu, na achimuhenda mukale atʼu a Mulungu kamare.
1CO.6.13	Na chisha munaamba, “Mulungu wáika ndani yiphokere vyakurya, na vyakurya navyo wáviika viphokerwe ni ndani, na kuna tsʼiku yiriyo Mulungu gago undagafunga.” Ela vivyo kʼaviimanisha mwiri wáikwa ukale wa udiya. Mwimwi ninamuhenza mumanye kukala, mwiri wáikwa kwa umuhikirehikire Bwana, na Bwana wákudza kwa ativye o mwiri. 
1CO.6.14	Mulungu wámufufula Bwana kulaa kuzimu, na undahufufula ta siswi naswi kwa widimiwe.
1CO.6.15	Vino bee mukale kʼamumanya mwimwi kukala, miiri yenu ni vilungo vya mwiri wa Jeso Kʼirisito? Munaona munaidima kuhwala chilungo cha mwiri wa Jeso Kʼirisito mukachigwizanya na mwiri wa hawa? Tsʼigo kamare gago! 
1CO.6.16	Hebu kʼamumanya mutʼu agwirikanapho na hawa, chimwiri ni kukala akala amwenga, maana, ta Maandiko ga Mulungu ganasema lwazu-lwazu kukala, “Muche na mulume andakala dza kwamba ni mutʼu mumwenga.” 
1CO.6.17	Ela agwirikanaye na Bwana, chiroho ni kukala akala amwenga.
1CO.6.18	Ndo mwimwi richani udiya kamare! Dambi zinjine zosi zihendwazo ni mutʼu zinazuru anjine, ela ahendaye udiya bee unauhendera dambi o mwiriwe wenye. 
1CO.6.19	Chila mumwenga wenu mwiriwe ni Hekalu ra Roho wa Mulungu. Yiye mwámuhewa ni Mulungu, na unasagala mwenu ndani. Miiri yenu vivi tsʼi yenu. 
1CO.6.20	Mwimwi mwa Mulungu kwakukala, yiye wámugula na achimuriphira tsetsetse. Ndo mwimwi miiri yenu yihendereni maneno ga kumuhenda Mulungu alikwe.
1CO.7.1	Enehu a chijeso, vivi nahuuyireni gara genu gokala ga mwenu baruwani yonandikira. Ni vidzo mutʼu kutsʼahwala. 
1CO.7.2	Ela, kwakukala, udiya uhenda muno, chila mulume naakale na muchewe mwenye, na chila muche naye, naakale na mulumewe mwenye. 
1CO.7.3	Mulume niamupʼe muchewe hakiye, na muche naye niamupʼe mulumewe hakiye. 
1CO.7.4	Maana, mwiri wa muche, mwenye ni mulumewe ela tsʼi ye mwenye tu, na mwiri wa mulume nao, mwenye ni ye muchewe ela tsʼi ye mwenye tu. 
1CO.7.5	Alume na ache, mwimwi tsʼilafyaneni chilolwa. Muchikala kʼamundakala phamwenga, nimukale mudzihendaerekezana kwa chiwango tu kwa mudzilavye kuvoya. Muchimala gago, munaidima kuuya phenu chilolwani, kwa ta Shetani atsʼipate njira ya kumujezera kwa kutsʼaidima kwenu kudzidinisa. 
1CO.7.6	Mimi tsʼi kwamba ninalagiza mulume kuhwala, ela achikala unahenza kuhwala, naahwale. 
1CO.7.7	Mino ninaaza kala atʼu osi anasagala dza mimi, elako, chila mumwenga wáhewa chipajiche ni Mulungu. Mumwenga undamona una chipaji hichi, na munjine una chinjine.
1CO.7.8	Ndo ao alume ofererwa ni ache na magungu, nina-aambira mino kukala, ni vidzo ao atsʼihwale hebu kuhwalwa kahiri ta naakale dza mimi. 
1CO.7.9	Ela achikala ao kʼaaidima kudzidinisa, hʼaya naahwale hebu ahwalwe, maana, vivyo vina baha kuriko kuyugika na ga ache na ga alume.
1CO.7.11	na ta akamuricha, naatsʼihwalwe ni mulume munjine, hebu auye adze aerekezane na mulumewe. Na mulume naye naatsʼimuriche muchewe vivyo.
1CO.7.12	Nina amuri vivyo kwa atʼu anjine ario áhwalana, na amuri yiyi ninayilavya mimi kwakukala, Bwana kʼayilavire. Ndugu wa chijeso yeyosi achikala una muche ariye tsʼi mujeso na ye muche u razi kwenderera kusagala na ye ndugu, ye ndugu naatsʼimuriche muche yiye. 
1CO.7.13	Na muchetʼu yeyosi ariye ni mujeso achikala naye mulumewe tsʼi mujeso na yiye mulume u razi kwenderera kusagala na ye muche, ye muche naatsʼimuriche mulume yiye. 
1CO.7.14	Mimi nidzamba vivyo kwakukala, mulume ariye tsʼi mujeso, utiywa duu ra atʼu a Mulungu kwa kugwizanywa na muchewe achikala ni mujeso. Na muche ariye tsʼi mujeso naye, utiywa duu ra atʼu a Mulungu kwa kugwizanywa na mulumewe achikala ni mujeso. Maneno gaga kala tsʼi ga jeri, ana a avyazi ao angari kukala anga dza ana a atʼu ario tsʼi ajeso, ela vino Mulungu unaatiya kwenye duu ra atʼue. 
1CO.7.15	Ela ta vivyo, mutʼu ariye tsʼi mujeso achilamula kumuricha ye muyawe ariye ni mujeso, yiye muricheni ende vyakwe, na ye mujeso yendakala urichwa, akale ni mulume hebu ni muche, u tsare kurichana naye, maana, Mulungu wámwiha musagale na reri. 
1CO.7.16	Mumanyadze mwi ache murio mu ajeso kukala, mundaativya alume enu? Na mumanyadze mwi alume murio mu ajeso kukala, mundaativya ache enu?
1CO.7.17	Enehu a chijeso, chila mutʼu naasagale kutuwirizana na vyopangirwa ni Bwana Jeso na vyokala, Mulungu ariphomwiha. Riri ndiro lagizo rangu nifunzaro makanisa gosi. 
1CO.7.18	Ichikala mutʼu wáihiwa ni Mulungu achikala ubitʼwatsʼi kare, naatsʼidzambe kʼabitʼirwetsʼi; na ichikala ariphoihiwa ni Mulungu wákala kʼabitʼirwetsʼi kwa ni mutʼu wa makabila manjine, naatsʼibitʼwetsʼi. 
1CO.7.19	Maana, ra halahala ni mutʼu kutuwa malagizo ga Mulungu, ela tsʼi ga yuno wábitʼwatsʼi, hebu kʼabitʼirwetsʼi. 
1CO.7.20	Ndo chila mumwenga naenderere dza arivyokala tsʼiku ariphoihiwa ni Mulungu. 
1CO.7.21	Mutʼu achikala phokala unaihiwa ni Mulungu wákala ni mugulwa, nagatsʼimuyuge gago. Ela, achipata wasaa wa kukala akale tsare, bee nauhumire. 
1CO.7.22	Mutʼu achiihiwa ni Mulungu amukuluphire Bwana Jeso na ni mugulwa, kwa Bwana u tsare. Na mutʼu achiihiwa ni Mulungu na u tsare, kwa ye Kʼirisito ni mugulwa. 
1CO.7.23	Mwimwi Jeso wámugula na achimuriphira tsetsetse. Kwa vivyo, tsʼikaleni agulwa a mutʼu munjine yeyosi. 
1CO.7.24	Ndo enehu a chijeso, chila mumwenga mbere za Mulungu naaenderere kusagala dza viratʼu vyokala, Mulungu ariphomwiha.
1CO.7.25	Enehu a chijeso, dzulu ya atʼu ario kʼaadzangwe kuhwala hebu kuhwalwa, Bwana kʼalavire amuri, ela nindalavya utumia wangu kwakukala, Bwana wánonera mbazi, na kwa vivyo, ninakuluphirika. 
1CO.7.26	Ndo nilolapho zizi ndai zodzanza kare, ninaona ni vidzo mulume kukala kare vyo arivyo. 
1CO.7.27	Mutʼu achikala wáhwala, naatsʼimuriche muchewe na achikala kʼadzangwe, naatsʼihwale. 
1CO.7.28	Ela ta niripho nidzamba vivyo, mulume achihwala, kʼahendere dambi, na muche naye achihwalwa, kʼahendere dambi vivyo. Chitʼu ni kwamba, mutʼu achihwala hebu achihwalwa, undakala na ndai za dziko, na zizo mino ndizo tsʼenzi zimupate.
1CO.7.29	Ra halahala nihenzaro murikumbikire enehu a chijeso ni kwamba, tsʼiku ya musindikizo wa urumwengu yi phephi na kufika. Ndo atʼu ohwala, naatsʼililikane go ga madziko gao tu bahi, 
1CO.7.30	arirao, naatsʼililikane go ga kurira tu bahi, apigao njerejere kwa raha, naatsʼililikane go ga raha tu bahi, agulao miyo, naatsʼililikane dzulu ya yo miyo yao ayigulayo tu bahi, 
1CO.7.31	atʼu ahumirao miyo ya duniani, naakale dza kwamba kʼaahumirire ukati wao wosi kwa miyo yiyo kwakukala, gago gosi ganachira.
1CO.7.32	Enehu a chijeso, ndo mimi ninamuhenza mwimwi mutsʼibagalikire maneno ga dunia. Mujeso mundaka utuwa kubagalikira kazi ya Bwana tu, kwa ta asagale mazagazi gamuhamirago ye Bwana. 
1CO.7.33	Ela mujeso mwenye muche, unabagalikira ta maneno ga dunia nago, kwa amuhamye muchewe, 
1CO.7.34	kwa vivyo una mairi gamuryago. Mwanamuche wa chijeso yetsʼi mulume, hebu ariye kʼadzangwe kulala na mulume, utuwa wa kubagalikira kazi ya Bwana tu kwa ta adzilavire tsetsetse kwa Bwana. Ela muchetʼu wa chijeso yehwalwa unabagalikira ta maneno ga dunia nago kwa amuhamye mulumewe. 
1CO.7.35	Bee enehu a chijeso, mimi nidzimwambira maneno gaga gosi kwa ninahenza nimwavize, ela tsʼi kwamba ninamwikira chʼingamo. Mino chisha, ninamuhenza mwimwi musagale mazagazi gamuhamirago Mulungu, na mudzilavire tsetsetse kwa Bwana tu ta mukale kʼamuna manjine.
1CO.7.36	Mutʼu achikala unaona go atsumago kumuhendera wendewe tsʼi madzo, na ye wendewe unatsakalira phao, na ye unadzisikira kuhwala, u tsare kuhenda vyo vyakwe ahenzavyo. Ndo naamuhwale, na vivyo undakala kʼahendere dambi. 
1CO.7.37	Ela ta vivyo, mutʼu achamula mwenye na moyowe, na photsʼiambwa ni mutʼu kukala atsʼimuhwale ye wendewe, bee unahendatʼo. 
1CO.7.38	Ndo mutʼu ahwalapho tulwa wendewe, unahendatʼo, ela yetsʼimuhwala wendewe, unahendatʼo muno.
1CO.7.39	Muche achihwalwa, yiye bee niamanye ye mulumewe ta maisha. Ela mulumewe achifa, ni kukala ukala tsare ta unaidima kuhwalwa ni mulume yeyosi amuhenzaye, bora tu akale ni mujeso ye mulume. 
1CO.7.40	Ela chiutumia wangu mimi na ta kamare ninaona ninalongozwa ni Roho wa Mulungu ni kukala, muchetʼu afererwapho, nikuhatsʼwa muno ni Mulungu atsʼiphohwalwa kahiri.
1CO.8.1	Enehu a chijeso, dzulu ya kurya nyama odzolaviwa sadaka kwa milungu ya vinyago, ni jeri kukala, siswi hosini hunamanya milungu ya vinyago ni utʼu otsʼosoha. Ela kumanya photsʼi menzwa ndiko kwahendako atʼu akadziunula, ela menzwa ndiyo yiajengayo atʼu ta akakomala chiroho. 
1CO.8.2	Mutʼu adzonaye unamanya utʼu tsetsetse ni kukala, kʼadzangwe kuumanya vyo ahenzwavyo aumanye utʼu uo. 
1CO.8.3	Ela mutʼu ahenzaye Mulungu, Mulungu u phamwenga naye.
1CO.8.4	Ndo dzulu ya kurya nyama odzolaviwa sadaka kwa milungu ya vinyago, hosini hunamanya kukala, Mulungu wa jeri ni mumwenga tu, na yino milungu ya vinyago tsʼi utʼu wenye. 
1CO.8.5	Atʼu anjine achigomba anaamba kukala, kuna milungu yikalayo mbinguni na duniani. Ela ta kuripho kuna vitʼu vinji vyambwavyo ni milungu na mabwana, 
1CO.8.6	kwehu siswi, Baba Mulungu ndiye Mulungu wa jeri tu hicheye. Yiye ndiye yeumba vyumbe vyosi, na siswi ndiye ahuhenzaye humuhikirehikire. Na Jeso Kʼirisito naye, ndiye Bwana hicheye tu. Na vyumbe vyosi vyáumbwa kwa njiraye, na hulola yiye tu mwehu mazagazini.
1CO.8.7	Ela ujeri uu wa kukala, milungu ya vinyago tsʼi utʼu wenye, kʼaumanywa ni atʼu osi. Atʼu anjine ákala abara muno kuvoya milungu ya vinyago na kurya nyama zodzolavirwa yo milungu ya vinyago ta vivi aryapho nyama zizo, anaona anahenda dambi kwa utsanga wao. 
1CO.8.8	Ela ujeri ni kwamba, leu kʼariidima kuhureha phephi na Mulungu. Ndo ta huremapho kurya, vivyo kʼavihuphunguzira chitʼu mbere za Mulungu, na huryapho, vivyo navyo kʼavihwonjezera chitʼu vivyo mbereze.
1CO.8.9	Ela chitʼu nimuhenzacho muchitiye maanani ni kwamba, dzimanyirireni vivyo murivyo tsare kurya chila chitʼu mutsʼidze mukaahenda ajeso ario kʼaadzangwe kukomala chiroho, akahenda dambi kwa kurya vyakurya dza vivyo. 
1CO.8.10	Maana, yuyatʼu mutʼu aonaye kurya nyama zodzolavirwa milungu ya vinyago ni dambi, achikona uwe umanyaye kukala, milungu ya vinyago tsʼi utʼu wenye ta unarya phapho phodzolavirwa, undamukalata arye naye. 
1CO.8.11	Ndo ahendapho vivyo yuyu mujeso ariye kʼadzangwe kukomala chiroho, unahangamika. Na kuhangamikakwe kundakala kurehewa ni ko kumanyako, na yiye bee ni nduguyo wa chijeso ariye Jeso Kʼirisito wáfa kwa dzuluye. 
1CO.8.12	Mwahenderapho dambi ajeso anzienu na kubananga myazo yao dza vivi, phapho bee mukala munahenda dambi ta kwa Jeso Kʼirisito. 
1CO.8.13	Ndo richikala leu rinamutiya dambini mwenehu wa chijeso, mimi bee tsʼindarya nyama kahiri ta nife, kwa ta nitsʼimuhende mwenehu wa chijeso ahende dambi.
1CO.9.1	Enehu a chijeso, mimi ni tsare. Mimi ni muhumwa wa Jeso Kʼirisito niriye na widimi. Mimi námona Bwana wehu Jeso Kʼirisito, na kuko kokoka kwenu, bee ni malairiro ga kukala, Bwana unanihumira kuhenda kaziye. 
1CO.9.2	Mimi ta niripho kwa atʼu anjine tsʼi muhumwa wa Jeso niriye na widimi, ela kwenu mwimwi mimi ni muhumwa. Maana, gago mazagazi genu ga kumulola Bwana Jeso, ndigo gangʼazago kukala, mimi ni muhumwa wa Jeso niriye na widimi jeri.
1CO.9.3	Atʼu anipingapho, mimi nidzihehera kwa kwaamba, 
1CO.9.4	“Mimi nina haki kamare ya kuriswa ni ajeso kwa yo kazi niahenderayo. 
1CO.9.5	Mimi nina haki ya kutsukula muche wangu wa chijeso mo vyaroni dza ahendavyo ahumwa a Jeso enye widimi asena, nduguze Bwana na Pʼetero.
1CO.9.6	Hebu mino na Barinaba hichiyehu ndiswi hurio nihuhende kazi enye kwa hupate gehu hurigo hunago haja? 
1CO.9.7	Mwámonaphi mwi shikari ahendaye kazi na mushahara udzimanya mwenye? Kʼakuna mutʼu arimaye na kuphanda matsere, ela ye mwenye akatsʼagarya. Na kʼakuna murisa yetsʼinwa maziya ga mifugo ayirisayo.”
1CO.9.8	Maneno gago tsʼi kwamba galilikanwa ni adamu hichiyao tu, ela gáandikwa vivyo mo Shariyani. 
1CO.9.9	Maana, yiyo Shariya ya Musa yinaamba, “Urimapho kwʼekwʼe na ngʼombe, utsʼizifunge milomo.” Ndo, pho munaona Mulungu wákala unalilikana dzulu ya ngʼombe hicheye? 
1CO.9.10	Hakika phapho Mulungu wákala unalilikana dzulu yehu siswi, na riro Andiko ri dzulu yehu. Muphandi na muguwi achihenda kazi yao, naayihende achilolera kupata mutaro wao. 
1CO.9.11	Siswi naswi hwáphanda mbeyu za chiroho mwenu myoyoni. Ndo vino bee hukale huchimwamba muhumanye gehu hurigo hunago haja, vikale ni voro vivyo? 
1CO.9.12	Ichikala anjine ana haki ya kulolera kumanywa gao arigo ana haja nago ni mwimwi, ela sino bee tsʼiswi odzohenda muno?
1CO.9.12	Siswi huna haki ya kulolera kumanywa gehu hurigo hunago haja ni mwimwi, ela sino kʼahudzihwalirire hivyo. Itsʼiphokala hudzivumirira ndai zosi kwa ta hutsʼihende chochosi chiidimacho kwahenda atʼu atsʼikuluphire Nguma Mbidzo dzulu ya Jeso Kʼirisito. 
1CO.9.13	Kwani kʼamumanya mwi kukala, makuhani ahendao kazi mo Hekaluni mwa Mulungu, apata vyakurya vyao mumo, na achilavya sadaka, anapata mutaro wao wa yo sadaka? 
1CO.9.14	Ndo dza atʼu asumurirao Nguma Mbidzo nao, ao Bwana wáalagizira kukala, amanywe gao arigo anago haja ni o atʼu aasumurirao yo Nguma Mbidzo.
1CO.9.15	Ela mino tsʼina tsʼiku ta mwenga yenye yomwamba munimanye gangu nirigo ninago haja, na vivi tsʼi kwamba nidzimwandikira gago kumwamba munimanye gangu nirigo ninago haja. Mimi ni razi ta kwirika ela nihakikishe kukala, kʼakuna mutʼu yendanihenda niriche kusumurira Nguma Mbidzo photsʼilolera kumanywa gangu nirigo ninago haja, kwakukala, vivyo ninavyo ngulu. 
1CO.9.16	Na ujeri ni kwamba, kusumurira kwangu Nguma Mbidzo, tsʼiko kunihendako nihende ngulu. Maana, mino náhendaolohewa ni Mulungu niyisumurire, na nitsʼiphoyisumurira, Mulungu undanihenda voro. 
1CO.9.17	Kala mimi bee ni náhendatsagula mwenye kuhenda kazi yiyi ya kusumurira Nguma Mbidzo, ningari nina haki ya kulolera kuriphwa. Ela vino, ninayihenda dza mugulwa kwakukala, Mulungu wánoloha niyihende. 
1CO.9.18	Ndo vivi manoso gangu ni: niidime kuyisumurira Nguma Mbidzo photsʼilolera kuriphwa, hebu kumanywa gangu nirigo ninago haja, na phapho nindakala tsʼiririra haki zangu dza muhumwa wa Jeso Kʼirisito niriye na widimi.
1CO.9.19	Ndo mimi Pʼaulo ni tsare tsʼilola mutʼu yeyosi, ela mino ninadziika dza mugulwa wa chila mutʼu, kwa ta niativye atʼu anji chivyangu niidimavyo. 
1CO.9.20	Ndo mimi nákala nichenda kwa Ayahudi asena, ninasagala dza ao asagalavyo kwa niativye. Na ta niripho mimi tsʼi tsʼini ya Shariya ya Chiyahudi, ela nákala nichenda kuko, ninatuwiriza yo Shariya kwa niativye. 
1CO.9.21	Mimi nákala nichenda kwa atʼu a makabila manjine ario kʼaa tsʼini ya Shariya ya Chiyahudi, nákala tsʼiyituwa yo Shariya ya Chiyahudi dza ao kwa niativye. Ela vivyo tsʼi kwamba tsʼituwiriza malagizo ga Mulungu, kwakukala, ninatuwiriza malagizo ga Jeso Kʼirisito. 
1CO.9.22	Mimi nákala nichikala ni kati ya atʼu ario chiroho ni atsanga, ninadziika dza ao kwa niativye. Ndo nidzituwa-tuwa chila mutʼu chivyovyakwe arivyo, kwa anjine niativye chivyovyosi. 
1CO.9.23	Mimi gago gosi ninagahenda kwaviza kugotʼeza Nguma Mbidzo, kwa ta nami nipate mutaro wangu wa go manoso garehewago ni yo Nguma Mbidzo.
1CO.9.24	Mimi nina kanuni munamanya kukala, mushindano wa mairo, bee akazao ni anji. Ela achiraye ta akanoswa, ni mumwenga tu. Ndo mwimwi munahenzwa mukaze vya kukala mundachira ta munoswe. 
1CO.9.25	Atʼu osi ashindanao mushindanoni achikala anadzibaza, anahenda chadi muno, na anahenda vivyo kwa achire na anoswe. Ela manoso gago anoswago, kʼagaenderera ta kare na kare. Ela sino ajeso hunahenda vivyo kwa huchire, na hunoswe manoso gaendererago ta kare na kare. 
1CO.9.26	Ndo mimi tsʼidzikazira chibubusa photsʼi lengo, na tsʼinga dza mutʼu wa ngumi, ariye achijeza unakosa kwenda. 
1CO.9.27	Ndo mimi vivi ninahenda chadi muno kutuwa go gahenzwago ni roho yangu, kwa ta Mulungu atsʼidze akadzanona tsʼiwirya kupata manosoge ta niripho náasumurira Nguma Mbidzo atʼu anjine.
1CO.10.2	Ndo kwa gago gosi goalairira, osi achibatizwa dza anafunzi a Musa. 
1CO.10.3	Osi árya leu mwenga rolaviwa ni Roho wa Mulungu, 
1CO.10.4	na osi achinwa madzi mamwenga golaviwa mwambani ni ye Roho wa Mulungu. Na mwamba uo, ni Jeso Kʼirisito mwenye, yekala chiroho u phamwenga nao. 
1CO.10.5	Na ta aripho Mulungu wáahendera gago gosi, ela kʼahamirirwe ni anji ao, na achifa hipha na hipha ko nyika.
1CO.10.7	hebu kuvoya milungu ya vinyago dza vyokala anjine ao achihenda. Maandiko ga Mulungu ganaamba vivi dzulu yao,
1CO.10.7	“Atʼu ao ákala achisagala achirya na kunwa,
1CO.10.7	na chidzako achiunuka achivina chidiya-diya.”
1CO.10.9	Siswi kʼahuhenzwa humuheze-heze ye Kʼirisito
1CO.10.10	Na tsʼinungʼunikeni dza akare ehu anjine ohenda vivyo, na achihangamizwa ni malaika muulagi.
1CO.10.11	Ndo maneno gago goapata ao, ni mifano kwa anjine, na gáandikwa kwa ta gahukanye siswi hurio hunasagala tsʼiku za phephi na musindikizo wa urumwengu. 
1CO.10.12	Ndo adzonaye wimire kudina mbere za Mulungu, naadzimanyirire atsʼidze akagwa. 
1CO.10.13	Mwimwi nimumanye kukala, majezo gosi gomupata ndigo gaonago atʼu. Ela Mulungu unakuluphirika, kwa vivyo kʼandahenza mujezwe kuchira mukotse wenu, na ta muchijezwa, undamupʼa widimi wa kuvumirira ta mupate njira ya kulaira.
1CO.10.14	Ndo richani kuvoya milungu ya vinyago kamare enehu a chijeso. 
1CO.10.15	Mwimwi Akorito bee mu atʼu na akili zenu. Kwa vivyo, dzilamulireni enye gaga nimwambirago. 
1CO.10.16	Siswi humulavirapho mumvera Mulungu na kunwa divai na chikombe huchihumiracho ukati wa shuhuli ya Bwana, hukala hudzigwirana phamwenga kunufaishwa ni milatso ya Jeso Kʼirisito. Na huryapho mukahe huumegao-megao ukati wa shuhuli ya Bwana, hukala hudzigwirana phamwenga kunufaishwa ni mwiri wa Jeso Kʼirisito. 
1CO.10.17	Siswi ta huripho hu anji, ela hu mwiri umwenga, kwakukala, o mukahe ni umwenga, na hosini hurya o mukahe uo. 
1CO.10.18	Hwalani mufano wa Ayahudi. Ayahudi achirya phamwenga sadaka yodzolaviwa chijajani cha kulavira sadaka mo Hekaluni mwa Mulungu, ni kukala adzidzigwizanya phamwenga kunufaishwa ni cho chijaja. 
1CO.10.19	Ndo go gangu godzogagomba kʼagaimanisha kukala, yo milungu ya vinyago na vyo vyakurya vilavirwavyo vivyo, ni utʼu. 
1CO.10.20	Ela rangu nambaro ni kukala, atʼu ario tsʼi ajeso achilavira sadaka milungu ya vinyago, anagalavira mapepo, ela tsʼi Mulungu. Ndo mwimwi tsʼenzi kamare mugwirikane phamwenga na mapepo. 
1CO.10.21	Kʼaviidimikika mwimwi munwe divai na chikombe muhewacho ni Bwana, na chidzako munwe na chikombe chihumirwacho ukati wa kulavirwa sadaka mapepo. Na kʼaviidimikika mwimwi murye meza ya Bwana, na chidzako mwende mukarye meza ya mapepo! 
1CO.10.22	Huchihenda vivyo, hunamutiya wivu Bwana. Hebu vino bee nihukale hunadzona huna widimi kumurima Bwana ta huchimutiya wivu kʼandahutiya akili?
1CO.10.24	Mutʼu niahende utʼu wa kwaaviza ta anzie, ela tsʼi wa kumwaviza yiye hicheye tu.
1CO.10.25	Mwimwi mu tsare kugula nyama yoyosi yiguzwayo soko ra nyama photsʼiuza ko yilaako, na muchiyirya, yiryeni na moyo umwenga. 
1CO.10.26	Maana, Maandiko ga Mulungu ganaamba, “Dunia na vyosi virivyo mo duniani, ni miyo ya Bwana.”
1CO.10.27	Na mwimwi muchipigwa karibu ni mutʼu ariye tsʼi mujeso na muchenda, chondolavirwa, chiryeni photsʼiuza ko chilaako. 
1CO.10.28	Ela mutsunirwapho kukala, “Nyama zizi zilavirwa sadaka milungu ya vinyago,” tsʼiziryeni. Maana, muchizirya, yendakala udzimwambira undamona munahenda dambi. 
1CO.10.29	Elako, mundakala kʼamuhenda dambi, ta itsʼiphokala, yiye ndiye unaona munahenda dambi. Mwimwi munaidima kwamba, “Bee, kwadze mutʼu munjine ahwone hunahenda dambi, na hu tsare kurya nyama yoyosi? 
1CO.10.30	Na kwadze atʼu ahulaumu na huchikala hunarya vyakurya vyehu hunamulavira mumvera Mulungu?” 
1CO.10.31	Ela ninamwambira mino, muryapho, hebu munwapho na muhendapho utʼu wowosi, hendani gosi kwa njira zondomupʼa nguma Mulungu. 
1CO.10.32	Mwimwi sagalani mazagazi garigo kʼagandaakwaza Ayahudi, atʼu a makabila manjine na ajeso osi, 
1CO.10.33	dza vyo nisagalavyo mimi. Mimi ninahenza nimuhamye chila mutʼu na rangu rosi nihendaro, na nihende utʼu wa kwaaviza ta anjine anji, ela tsʼi utʼu wa kunaviza mimi hichiyangu tu kwakukala, ninaahenza atiye.
1CO.11.2	Enehu a chijeso, ninamulika mwimwi kwakukala, munakumbikira mahendo na mafunzo gangu ukati wosi, na munagatuwa go mafunzo gomufunza. 
1CO.11.3	Ela ta vivyo, ninamuhenza mumanye kukala, Jeso Kʼirisito ndiye chilongozi wa chila mulume, mulume ndiye chilongozi wa muchewe, na Mulungu ndiye chilongozi wa Jeso Kʼirisito. 
1CO.11.4	Ndo chila mulume avoyaye hebu agombaye udzumbe wa Mulungu na kuno udzidzibinikʼiza tʼaji, unamuphurya Jeso Kʼirisito. 
1CO.11.5	Na chila muche avoyaye hebu agombaye udzumbe wa Mulungu na kuno kʼana chiremba, unamuphurya mulumewe, maana, yiye ni kukala kʼana tafauti na muchetʼu yenyolwa chiphala. 
1CO.11.6	Muchetʼu achikala kʼandadzifunga chiremba, naanyolwe chiphala. Ela kwakukala, muchetʼu achinyolwa chiphala unagwirwa ni haya, ndo naafunge chiremba. 
1CO.11.7	Mulume naatsʼidzibinikʼize tʼaji kwakukala, yiye Mulungu wámuumba dza vyo arivyo ye mwenye, kwa yiye amwishime ye Mulungu, na muche naadzifunge chiremba, kwa amwishime mulumewe. 
1CO.11.8	Muche naahende vivyo kwakukala, Mulungu wáhwala mwiri wa mulume achiumbira muche, ela kʼahwalire mwiri wa muche kuumbira mulume. 
1CO.11.9	Na chisha, mulume kʼaumbirwe kwa dzulu ya muche, ela ye muche wáumbwa kwa dzulu ya mulume. 
1CO.11.10	Ndo muche achikala unavoya hebu unagomba udzumbe wa Mulungu, niadzifunge chiremba kwa dzulu ya malaika a Mulungu na kamare konyesa kukala, u tsʼini za mulumewe. 
1CO.11.11	Ela kwehu mazagazini ga kumulola Bwana, muche ni wa halahala kwa mulume, na mulume naye ni wa halahala kwa muche. 
1CO.11.12	Maana, muche wa kwanza wáumbwa na mwiri wa mulume, ela chila mulume naye uvyalwa ni muche. Ndo ao osi airi áumbwa ni Mulungu.
1CO.11.13	Ndo ninamuhenza mulamule enye kumba ni vidzo muche kumuvoya Mulungu na kuno kʼana chiremba. 
1CO.11.14	Mwimwi ta mulolapho vyo husagalavyo tu, vinahwonyesa lwazu kukala, mulume achikala una vunga, unadziifya. 
1CO.11.15	Ela kwa muche, kunamupʼa nguma mbidzo, kwakukala, muche wáhewa nyere nyinji zikale dza chiremba. 
1CO.11.16	Ela achikala mutʼu unahenza agahendere kʼani gaga, naamanye kukala, mimi na o ajeso osi, kʼahuhenderana kʼani dzulu ya gago.
1CO.11.17	Enehu a chijeso, dzulu ya gaga malagizo nimwandikirago vivi, tsʼiidima kumulika kamare mwimwi kwakukala, monanapho phamwenga dza kanisa, malairiroge ni kwamba, mai ndigo manji, ela madzo ni machache. 
1CO.11.18	Ra kwanza ni kwamba, mino náambirwa ni atʼu kukala, monanapho phamwenga, nikugavika maduu gapinganago, na ninaona gana ujeri goambirwa. 
1CO.11.19	Kala ni mugavikano kati yenu, undakalapho kwa ta ajeri amanyikane. 
1CO.11.20	Ndo mwimwi muchonana, enye munaona munarya shuhuli ya Bwana, ela gago tsʼigo. 
1CO.11.21	Maana, uchifika ukati wa kurya, chila mumwenga urya kare chakwe, na malairiroge ni kukala, anjine nikuuka na nzala zao, na anjine akauka a tele! 
1CO.11.22	Ndo, vino bee mukale kʼamwidima kurya na kunwa kwenu midzini? Hebu ni munaaphurya na kwatiya waibu o ajeso otsʼo chitʼu? Sambi nimwambedze atʼu mwi? Nimulike kwa munahenda gaga? Ngʼo tsʼiidima kumulika.
1CO.11.23	Maana, mafunzo golaa kwa Bwana, ndigo nirigomufunza mwimwi, nago ni: usiku okala Bwana Jeso undaonyeswa kwa atʼu ai amugwire, wáhwala mukahe 
1CO.11.24	na ariphomala kumulavira mumvera Mulungu, achiumega-mega na achamba, “Uu ni mwiri wangu, urio ninaulavya kwa dzulu yenu. Ndo hwalani murye, na kalani muchihenda vivi kunikumbikira.” 
1CO.11.25	Ariphomala kurya cho chilaliro, achihwala chikombe cha divai na achilavya mumvera kwa Mulungu dza viratʼu vyenye vyokala udziulavira o mukahe na achamba, “Chikombe chichi cha divai chinaonyesa Lagano Iphya ra Mulungu na atʼu, rihakikishwaro ni milatso yangu. Ndo chila munwapho divai na chikombe chichi, hendani vivyo kunikumbikira.” 
1CO.11.26	Ndo chila muryapho mukahe na kunwa divai na chikombe chicho ukati wa shuhuli ya Bwana, mukala munasumurira dzulu ya chifo cha Bwana, na vi vivyo ta auye. 
1CO.11.27	Ndo chila aryaye mukahe, hebu kunwa divai na chikombe cha Bwana chinyume cha vyo Bwana arivyopanga, una dambi ya kulafula mwiri, na milatso ya Bwana.
1CO.11.28	Ndo ukati wa shuhuli ya Bwana, chila mutʼu naanze kuuza moyowe ndipho arye o mukahe, na kunwa divai na chikombe chicho. 
1CO.11.29	Maana, aryaye mukahe na kunwa divai na chikombe chicho na kʼamanya mwiri wa Bwana nini, unadzitiya lana mwenye. 
1CO.11.30	Gago ndigo gatumago ta anji kati yenu ni akongo, anjine ni a nywenywe, na anjine áfa. 
1CO.11.31	Ela kala ukati wa shuhuli ya Bwana uchifika hunaanza kuuza myoyo yehu mwanzo, kʼahungagwirirwe ni lana. 
1CO.11.32	Ela Bwana unahutiya akili kwa huriche kuhenda mai, kwa ta ukati wa musindikizo wa urumwengu, Mulungu atsʼidzehulamula phamwenga na atʼu a dunia.
1CO.11.33	Ndo enehu a chijeso, monanapho kwa murye shuhuli ya Bwana, manyanani. 
1CO.11.34	Mutʼu achikala uhenza arye chitajiri, naarye kwakwe mudzini kwa ta monanapho, mutsʼihende maneno garigo gandamuhenda mutiywe akili ni Mulungu. Dzulu ya gano manjine, nindakudzamwambira ukati nichidza.
1CO.12.1	Enehu a chijeso, mimi vivi ninahenza mumanye ujeri dzulu ya vipaji vya Roho wa Mulungu. 
1CO.12.2	Mwimwi munamanya kukala, phapho phokala kʼamudzangwe kokoka, bee mwákala mudzayuswa ni kuvoya milungu ya vinyago, vitʼu virivyo ta kʼavigomba. 
1CO.12.3	Ndo ta vivi vyookoka, chisha ninahenza mumanye kukala, mutʼu achikala unalongozwa ni Roho wa Mulungu, kʼaidima kwamba, “Jeso naalaniwe,” na mutʼu achikala kʼalongozwa ni ye Roho, kʼaidima kwamba, “Jeso ni Bwana” kulaa mwakwe ndani.
1CO.12.5	Njira za kumuhikirahikira Bwana nazo ni nyinji, ela atʼu osi ahikaohikao na zizo, átsagulwa ni ye Bwana mumwenga. 
1CO.12.6	Na mahendo ga widimi ni manji, ela ni ye Mulungu mumwenga ndiye ye aidimisaye chila mumwenga kuhenda gago gosi.
1CO.12.7	Ndo chila yehewa chipaji chilaviwacho ni Roho wa Mulungu, wáhewa kwa aavize ajeso anzie. 
1CO.12.8	Ndo Roho wa Mulungu nikumupʼa mutʼu hiyu udzumbe wa hekima, na yiye Roho mumwenga akamupʼa mutʼu munjine udzumbe wa kumanya. 
1CO.12.9	Yiye Roho wa Mulungu nikumupʼa mutʼu yuno kuluphiro bomu, na yiye Roho mumwenga vivyo, akamupʼa munjine vipaji vya kuphoza. 
1CO.12.10	Munjine nikumupʼa widimi wa kuhenda vilinge, na munjine, akamupʼa widimi wa kugomba udzumbe wa Mulungu. Munjine nikumupʼa widimi wa kutafautisha ga Roho wa Mulungu na garigo tsʼi ga Roho. Hiyu nikumupʼa chipaji cha kugomba viryomo, na munjine akamupʼa chipaji cha kugasema. 
1CO.12.11	Na maneno gago gosi, gahendwa ni ye Roho wa Mulungu mumwenga. Yiye ndiye yeamulaye chila mumwenga undamupʼa chipaji chani.
1CO.12.13	Maana, siswi hosini, kala Ayahudi, hebu atʼu a makabila manjine, agulwa, hebu atʼu ario tsare, hwábatizwa na Roho wa Mulungu kwa ta hukale mwiri umwenga, na hosi hwáhewa yiye Roho wa Mulungu mumwenga humunwe.
1CO.12.14	Ndo mwiri wa mutʼu tsʼi chilungo chimwenga, ela ni vinji. 
1CO.12.15	Kala lwayo ni kugomba lukaamba, “Kwahivira mimi tsʼi mukono, hʼa bee tsʼi chilungo cha mwiri,” chisha vivyo kʼavindaluhenda lutsʼikale chilungo cha mwiri jeri. 
1CO.12.16	Sikiro naro kala ni kugomba rikaamba, “Kwahivira mimi tsʼi dzitso, hʼa bee tsʼi chilungo cha mwiri,” chisha vivyo kʼavindarihenda ritsʼikale chilungo cha mwiri jeri. 
1CO.12.17	Kala mwiri wa mutʼu wosi ni dzitso tu, angari kʼasikira. Na kala mwiri wa mutʼu wosi ni sikiro tu, angari kʼasikira kʼungu. 
1CO.12.18	Ela vino ujeri ni kwamba, Mulungu wápanga chila chilungo mo mwirini dza vyokala udzamula. 
1CO.12.19	Kala mwiri wosi ni chilungo chimwenga tu, bee ungari tsʼi mwiri. 
1CO.12.20	Ela vino ujeri ni kwamba, mwiri una vilungo vinji, ela vyosi vyágwizanywa, kwa ta vikale mwiri umwenga.
1CO.12.21	Ndo dzitso kʼariidima kwamba mukono, “Tsʼinawe haja uwe.” Na chitswa kʼachiidima kwamba nyayo, “Tsʼinamwi haja mwimwi.” 
1CO.12.22	Mwanzo viratʼu vilungo vya mwiri huvyonavyo dza kwamba ni vinyonge, ndivyo vya halahala. 
1CO.12.23	Na vilungo vya mwiri virivyo kʼaviloleka na vinagwiza haya, ndivyo huvivikavyo nguwo tʼotʼotʼo jeri. 
1CO.12.24	Ela vilungo virivyo vi matsoni, kʼavitsakula kuvikwa nguwo. Ndo Mulungu wágwizanya vilungo ta ni mwiri umwenga, na viratʼu vyonewavyo dza kwamba kʼavina tende, achivihenda viishimike muno. 
1CO.12.25	Mulungu wáhenda vivyo kwa ta vilungo vyosi vya mwiri, vimanyirirane sawa-sawa, ela tsʼi kugavikana. 
1CO.12.26	Chilungo chimwenga chichiturika, vyo vilungo vinjine vyosi navyo ni kukala vinaturika. Na chilungo chimwenga chichilikwa, vyo vilungo vinjine vyosi navyo, nikuhamirwa dza chicho.
1CO.12.27	Ndo mwimwi mosi mu mwiri wa Jeso Kʼirisito, na chila mumwenga wenu, ni chilungo cha o mwiriwe. 
1CO.12.28	Mulungu mo kanisani chila mutʼu wámupangira phatʼuphe, ahumwa a Jeso a widimi wáaika a mwanzo, agomvi a Mulungu achiaika a phiri, na alimu achiaika a hahu. Na chisha, Mulungu wáapʼa atʼu vipaji vya kuhenda vilinge, vipaji vya kuphoza, vipaji vya kwaaviza atʼu anjine, vipaji vya ulongozi, na vipaji vya kugomba na viryomo. 
1CO.12.29	Ndo mo kanisani, tsʼi kwamba chila mutʼu ni muhumwa wa widimi wa Jeso, tsʼi kwamba chila mutʼu ni mugomvi wa Mulungu, tsʼi kwamba chila mutʼu ni mwalimu, tsʼi kwamba chila mutʼu unahenda vilinge, 
1CO.12.30	tsʼi kwamba chila mutʼu una widimi wa kuphoza, tsʼi kwamba chila mutʼu unagomba viryomo, na tsʼi kwamba chila mutʼu unaidima kugasema go gagombwago na viryomo.
1CO.12.31	Mwimwi ririrani
1CO.13.1	Mimi ta nikagomba viryomo vyosi na ta vya malaika, ela nichikala tsʼenzi atʼu, ninga dza kʼululu za upatsu hebu za kʼengele. 
1CO.13.2	Mimi ta nikakala nina chipaji cha kugomba udzumbe wa Mulungu, ninamanya njama zosi za Mulungu, ninamanya maneno ga chiroho gosi, na nina kuluphiro bomu muno ra kuyamba milima, “Ngʼokani,” na yingʼoke jeri, ela nichikala tsʼenzi atʼu, mimi tsʼi rorosi vivyo. 
1CO.13.3	Na ta nikalavya miyo yangu yosi, na o mwiri wangu nao nikaulavya wochwe,
1CO.13.4	Ndo mujeso ahenzaye anzie, unaavumirira, na una mbazi nao. Yiye kʼana chidzitso, kʼadziunula na kʼadzivunya, 
1CO.13.5	na kʼatsowa akili. Mujeso ahenzaye anzie kʼaririra utʼu wa kumwaviza yiye hicheye tu, kʼatsukirwa maruru, kʼana undu na mutʼu, na 
1CO.13.6	kʼahamirwa ni mai, ela uhamirwa ni ujeri. 
1CO.13.7	Mujeso ahenzaye anzie ta akakoswa kʼagomba, ukati wosi unakuluphira atʼu na ulola Mulungu, na ta akahendwadze, chisha ye unavumirira vivyo.
1CO.13.8	Menzwa yindaenderera ta kare na kare, ela vipaji vya kugomba udzumbe wa Mulungu, kugomba na viryomo na vya kumanya maneno ga chiroho, vindakala na musindikizo. 
1CO.13.9	Maana, ta ye wa chipaji cha kumanya maneno ga chiroho, chisha kʼamanya gosi, na ye wa chipaji cha kugomba udzumbe wa Mulungu naye kʼamanya gosi. 
1CO.13.10	Ela yo tsʼiku ya musindikizo wa urumwengu yichifika, hundamanya gosi, na vivi vipaji vindahangamizwa. 
1CO.13.11	Mimi niriphokala ni mwanache nákala nigomba chanache, na maazo gangu gákala ga chanache vivyo. Ela niriphokula, ga wanache nágaricha. 
1CO.13.12	Ndo dza siswi naswi, vivi hunaona wiriwiri dza kwamba hunalola na chiloloni chotsʼionyesa, ela ukati uo hundakudzahendaona na matso. Vivi kʼahudzangwe kumumanya Mulungu tsetsetse, ela ukati uo, hundakudzamumanya tsetsetse dza vyo ahumanyavyo. 
1CO.13.13	Kuna maneno mahahu ga halahala nago ni: kuluphiro, lolero na menzwa, ela ra halahala muno kati ya gago, ni yo menzwa.
1CO.14.1	Ndo enehu a chijeso, ahenzeni anzienu muno, na ririrani kupata vipaji vilaviwavyo ni Roho wa Mulungu, kamwe chipaji cha kugomba udzumbe wa Mulungu. 
1CO.14.2	Maana, mutʼu mwenye chipaji cha kugomba na viryomo, achigomba ukala unagomba na Mulungu ela tsʼi anzie, na kʼaphana mutʼu yendamanya ro agombaro. Yiye ukala unalongozwa ni Roho wa Mulungu kugomba maneno garigo gamanywa ni ye Roho tu. 
1CO.14.3	Ela mwenye chipaji cha kugomba udzumbe wa Mulungu achigomba, ukala unagomba na atʼu, na nikukala unaajenga, unaatiya moyo na unaangolangola. 
1CO.14.4	Mutʼu agombaye na chiryomo udzijenga yiye mwenye tu, ela agombaye udzumbe wa Mulungu ye, unaajenga ajeso osi. 
1CO.14.5	Ndo mosi ningehenza mugombe na viryomo, ela nigahenzago muno ni kukala, mukale na chipaji cha kugomba udzumbe wa Mulungu, maana, yuyu ndiye ye aavizaye anzie muno kuchira ye agombaye na viryomo. Mutʼu agombaye na viryomo waaviza anzie tu, phachikala phana wa kugasema go agagombago na viryomo.
1CO.14.6	Ndo ta mimi nami nichidza kwenu kanisani, na nidze nigombe na viryomo, vivyo kʼavindamwaviza na rorosi enehu a chijeso. Kudzamwaviza, ninidze nimwambire maneno gofunulirwa ni Mulungu, hebu udzumbe wa kumanya, hebu udzumbe wa Mulungu, hebu mafunzo. 
1CO.14.7	Vitʼu dza nzumari na ngephephe virivyo vinaimbirwa mira na kʼavisoha navyo, mutʼu atsʼiphovipiga tʼotʼotʼo, anjine kʼaaidima kumanya wira wimbwao. 
1CO.14.8	Ukati wa viha nao, filimbi yitsʼiphopigwa ta yikasikirika tʼotʼotʼo, shikari kʼaadziika chʼenichʼeni. 
1CO.14.9	Ndo mwimwi namwi muchigomba na mutsʼilavukize, go mugagombago kʼagandamanywa ni mutʼu, na phapho mundakala munagomba na pʼeho. 
1CO.14.10	Phapha duniani phana viryomo vinji, ela chila chiryomo, china enye achimanyao. 
1CO.14.11	Ela mutʼu achigomba chiryomo chiricho tsʼichimanya, kwangu undakala ni mugeryenge, na mimi nami kwakwe nindakala ni mugeryenge vivyo. 
1CO.14.12	Ndo mwimwi namwi vivi muririravyo kupata vipaji vilaviwavyo ni Roho wa Mulungu, ririrani kupata vipaji vya kujenga ajeso anzienu kuriko vinjine.
1CO.14.13	Ndo mwenye chipaji cha kugomba na chiryomo, naahende chadi cha kuvoya apate chipaji cha kugasema go agagombago na chiryomo. 
1CO.14.14	Mimi nichivoya na chiryomo, ukala ni ye Roho wa Mulungu ariye mwangu ndani ndiye unavoya, ela akilini kʼagamo. 
1CO.14.15	Ndo kwakukala, maneno ga hivi, mimi nindavoya chikawaida, ela ukati unjine Roho achinilongoza kuvoya na chiryomo, nindavoya. Na nindaimba chikawaida, ela Roho achinilongoza kwimba na chiryomo, nindaimba. 
1CO.14.16	Mwimwi muchivoya na viryomo tu, bee ta mukakala munamulavira mumvera Mulungu, ela phapho phachikala phana mutʼu ariye kʼamanya ga chijeso, mutʼu yiye undashindwa ni kwamba, “Amina,” kwakukala, undakala kʼagamanyire godzovoywa. 
1CO.14.17	Mavoyo genu ga kumulavira mumvera Mulungu munaidima kukala mudzigavoyatʼo, ela ta vivyo, kʼagandamujenga kamare ye mutʼu munjine.
1CO.14.18	Mimi nina mumvera na Mulungu kwakukala, ninagomba na viryomo muno kuchira mwimwi mosi. 
1CO.14.19	Ela nikalapho nina ajeso asena, nikukala ninahenza nigombe ta kumba ni maneno matsano tu chikawaida kwa ta niajenge anjine, kuriko kugomba maneno ndulu na chiryomo.
1CO.14.20	Enehu a chijeso, mwimwi richani kulilikana chanache. Maazo genu nagakale ga chiutʼu uzima, ela dzulu ya kuhenda mai, kalani dza anache. 
1CO.14.21	Gáandikwa ta Maandikoni ga Mulungu kukala, Mulungu wáamba,
1CO.14.21	“Nindahumira ageryenge kwa nigombe na atʼu angu,
1CO.14.21	Nindahumira atʼu agombao viryomo vinjine kugomba na atʼu angu,
1CO.14.21	ela atʼu angu kʼaandanisikira vivyo.”
1CO.14.22	Ndo kugomba na chiryomo ni dalili kwa ataifa, ela tsʼi kwa ajeso. Na kugomba udzumbe wa Mulungu, ni utʼu ujengao ajeso, ela tsʼi ataifa.
1CO.14.23	Ndo ajeso osi akalapho a phamwenga na osi agombe na viryomo, ataifa hebu atʼu otsʼomanya ga chijeso achidza phapho andaamba anaayuka ao. 
1CO.14.24	Ela akalapho osini anagomba udzumbe wa Mulungu na phapho phadze mutaifa hebu mutʼu yetsʼimanya ga chijeso, gondagasikira ganagombwa ni osi, gandamungʼazira madambige gosi, gamuhende adzimanye ni mudambi na 
1CO.14.25	amanye kukala, njamaze zosi mbii za mwakwe moyoni, zinamanywa ni Mulungu. Phapho mutʼu yiye undamitʼa mavindi kumwabudu Mulungu na aambe, “Mulungu u phamwenga namwi jeri!”
1CO.14.26	Ndo enehu a chijeso, chila mukalapho mu kanisani, hakikishani genu gosi gondagahenda ni ga kwavizana, na kujengana. Kwa vivyo, mumwenga achikala na pʼambiyo, munjine naakale na ra kufunza. Munjine achikala una utʼu odzofunulirwa ni Mulungu, mumwenga naagombe na chiryomo, na munjine agaseme godzogombwa na chiryomo. 
1CO.14.27	Chila mukalapho mu kanisani munavoya, atʼu a kugomba na chiryomo naagombe airi hebu ahahu tu, chisha mumwenga-mumwenga, na phakale phana mutʼu wa kugasema go gagombwago na chiryomo. 
1CO.14.28	Ela phachikala kʼaphana mutʼu wa chipaji cha kusema go gagombwago na chiryomo, ao agombao na chiryomo naagombe chimoyomoyo tu na Mulungu.
1CO.14.29	Atʼu enye vipaji vya kugomba udzumbe wa Mulungu nao mukalapho mu kanisani, naagombe airi hebu ahahu tu, na o anjine agaloletʼo. 
1CO.14.30	Ela mumwenga mo kanisani achifunulirwa utʼu ni Mulungu, yendakala unagomba, naanyamale amuphise yiye agombe. 
1CO.14.31	Mosi munaidima kugomba udzumbe wa Mulungu, ela naagombe mumwenga-mumwenga, kwa ta chila mutʼu agamanye go gafunzwago, na ajengeke. 
1CO.14.32	Atʼu a vipaji vya kugomba udzumbe wa Mulungu anaidima kudzidinisa, 
1CO.14.33+1CO.14.34	kwakukala, Mulungu kʼenzi huyuganeni, ela unahuhenza hwabuduni chireri.
1CO.14.33+1CO.14.34	Ache naanyamale dza gahendavyo makanisa gosi. Ao kʼaahenzezwa agombe, kwa vivyo, naadziike tsʼini dza vyo yambavyo Shariya. 
1CO.14.35	Ao achikala ana utʼu ahenzao aumanye, naauze alume ao, chisha ko kwao midzini, kwakukala, muche kugomba kanisani ni waibu. 
1CO.14.36	Mwimwi Akorito nimumanye kukala, neno ra Mulungu kʼaranzire kwenu, na kʼaridzire ko kwenu mwimwi hichiyenu.
1CO.14.37	Mutʼu achikala unadzona ni mugomvi wa Mulungu hebu u chiroho, gaga godzomwandikira undakubali kukala, galaviwa ni Bwana mwenye. 
1CO.14.38	Ela yendagarema gago, bee ta mwimwi namwi tsʼimutuweni gakwe.
1CO.14.39	Ndo enehu a chijeso, ririrani kupata chipaji cha kugomba udzumbe wa Mulungu, ela ta o a vipaji vya kugomba na viryomo nao, mutsʼiakahaze. 
1CO.14.40	Chitʼu ni kwamba tu, hendani maneno gosi tʼotʼotʼo, chisha na mupangiliyo.
1CO.15.1	Enehu a chijeso, vivi ninahenza nimukumbikize yiyatʼu Nguma Mbidzo niriyomusumurira, namwi muchiyiphokera, na munaenderera kuyikuluphira jeri-jeri. 
1CO.15.2	Na muchenderera kuyikuluphira jeri-jeri vivyo yiyo Nguma Mbidzo niriyomusumurira, bee yindamutivya. Ela muchituwa manjine, mundakala mwákuluphira bule.
1CO.15.4	Achizikwa, na tsʼiku ya hahu achifufulwa kulaa kuzimu dza Maandiko gaambavyo. 
1CO.15.5	Na udzumbe unaenderera kwamba, yiye wámulairira Pʼetero,
1CO.15.6	Ndo chisha, achidzaalairira anafunzie okala achira magana matsano (500) ukati umwenga, na anji ao acheri azima, ela anjine achache áfa. 
1CO.15.7	Malai ga phapho, wámulairira Jakobo, na chisha achidzaalairira ahumwae osi a widimi. 
1CO.15.8	Musindikizowe, Jeso Kʼirisito wánilairira mimi. Na mimi ninga dza mutʼu yehendaryomorywa 
1CO.15.9	kwakukala, kati ya ahumwa a Jeso osi a widimi, mimi ndimi wa tsʼini kamare. Na chisha, ta tsʼiwirya kwihiwa muhumwa wa widimi wa Jeso, kwakukala, náahendera mauku atʼu a Mulungu. 
1CO.15.10	Ela Mulungu wánonera mbazi vivyo, na ta tsʼiwirya, na gago ndigo ganihendago nikale vivi nirivyo. Na gago kʼagakalire ga bule, kwakukala, nidzihenda kazi bomu muno kuchira ao ahumwa a Jeso a widimi anjine osi. Ela ta vivyo, yo kazi náyihenda, kwakukala, Mulungu u phamwenga nami, ela tsʼiyihendere kwa widimi wangu mwenye tu. 
1CO.15.11	Ndo kʼavijalisha ukale udzumbe uo náusumurira mimi, hebu o ahumwa a widimi a Jeso anjine, maana, hosini husumurira uo udzumbe umwenga, nao ndio muukuluphirao mwimwi.
1CO.15.12	Bee kʼamona enehu a chijeso, udzumbe huusumurirao siswi ni kwamba, Mulungu wámufufula Jeso Kʼirisito kulaa kuzimu. Ndo anjine kati yenu aambadze kukala, atʼu achifa kʼaafufuka? 
1CO.15.13	Ichikala vyo aambavyo ao ni jeri, bee Mulungu naye kʼamufufulire Jeso Kʼirisito kulaa kuzimu. 
1CO.15.14	Na ichikala Mulungu kʼamufufulire Jeso Kʼirisito kulaa kuzimu, bee uu udzumbe huusumurirao na ko kumukuluphira kwenu Jeso Kʼirisito nako, bee kʼavina maana, yoyosi. 
1CO.15.15	Dzulu ya gago, go gehu gogasumurira, bee gandakala tsʼigo gohendwa ni Mulungu, na kwa vivyo, hundakala hu alongo. Maana, sino hwáshuhudiya kukala, Mulungu wámufufula Jeso Kʼirisito, ambavyo tsʼivyo chikala atʼu a kufa kʼaafufuka. 
1CO.15.16	Chikala ni ga jeri go ga kwamba atʼu achifa kʼaafufuka, bee ta ye Mulungu naye kʼamufufulire Jeso Kʼirisito kulaa kuzimu. 
1CO.15.17	Na achikala Mulungu kʼamufufulire Jeso Kʼirisito kulaa kuzimu, ko kumukuluphira kwenu Jeso Kʼirisito, bee kʼakuna maana, yoyosi, na madambi genu kʼagadzangwe kusamehewa. 
1CO.15.18	Na chisha, go maneno bee gachikala ga vivyo, bee ta aratʼu ofa na kuno anamukuluphira Jeso Kʼirisito nao áyaya. 
1CO.15.19	Ichikala vyo hukuluphiravyo Jeso Kʼirisito undahunufaisha, bee ni undahunufaisha na mazagazi gaga hurigo nago kare vivi tu, atʼu anawirya kuhushononekera muno kuchira atʼu anjine osi phapha duniani.
1CO.15.20	Ela vino maneno kʼaga hivyo, ta ujeri ni kwamba, Jeso Kʼirisito wáfufulwa kulaa kuzimu kwanza, na anjine ario vivi ni afadzi, andatuwiriza. 
1CO.15.21	Vyo chirivyo chifo chárehewa ni mutʼu mumwenga, kufufuka nako kwárehewa ni mutʼu mumwenga vivyo. 
1CO.15.22	Maana, atʼu osini andafa kwa gohendwa ni Adamu, na osini andafufulwa kulaa kuzimu vivyo, kwa gohendwa ni Jeso Kʼirisito. 
1CO.15.23	Ela ta vivyo, chila mumwenga undafufulwa kutuwirizana na vyopangirwa. Jeso Kʼirisito wáfufulwa kwanza, na undatuwirizwa ni aratʼu ario anamukuluphira ukati achikala unauya kahiri phapha duniani. 
1CO.15.24	Gachilairira gago, musindikizo wa urumwengu undafika, na phapho Jeso Kʼirisito o Ufalumewe undamupʼa Baba Mulungu kwa undakala udzigabitʼa go mapepo gosi gatawalago, enye vyeo osi na enye widimi osi. 
1CO.15.25	Maana, Jeso Kʼirisito ni seti atawale ta Mulungu aarime adawa osini, na aaike tsʼini za o Ufalume wa Jeso. 
1CO.15.26	Na mudawa yendahangamizwa kusindikiza ni chifo. 
1CO.15.27	Maandiko ga Mulungu ganaamba kukala, “Mulungu wáika miyo yosi yitawalwe ni yiye.” Ela vivyo gaambavyo, “Miyo yosi yáikwa yitawalwe ni yiye,” bee vinaonyesa lwazu-lwazu kukala, Mulungu kʼamo duu riro kwakukala, yiye ndiye yeika miyo yosi yitawalwe ni Jeso Kʼirisito. 
1CO.15.28	Na miyo yosi yichiikwa tsʼini za utawali wa Jeso Kʼirisito, ye Jeso Kʼirisito mwenye naye, ariye ndiye Mwana, undadziika tsʼini za utawali wa Mulungu yeika miyo yosi yitawalwe ni ye Jeso. Ndo phapho Mulungu akale yiye hicheye ndiye mutawali wa chila chitʼu.
1CO.15.29	Enehu a chijeso, ninagomba vichache dzulu ya atʼu abatizwao kwa dzulu ya afadzi. Ano atʼu abatizwao kwa dzulu ya afadzi, aokolani? Ichikala ni ga jeri go ga kwamba atʼu achifa kʼaafufuka kahiri, chino chitumacho ta atʼu anabatizwa kwa dzulu ya afadzi, nini? 
1CO.15.30	Na achikala atʼu achifa kʼaafufuka kahiri, kwadze sino hunadzizinza chila saa? 
1CO.15.31	Enehu a chijeso, mimi roho rangu ri mukononi chila tsʼiku, na gago ni ga jeri kamare dza vyo nirivyo mimi nina ngulu muno kwa go mazagazi genu ga kumulola Jeso Kʼirisito. 
1CO.15.32	Mimi phapha mudzi wa Efeso nidziheha na atʼu ario ta anga dza nyama ai. Ndo kalapho tsʼilolera kufufuka nichifa, mimi tsʼingadzizinzire vivyo. Ela achikala atʼu achifa kʼaafufuka kahiri, hʼa bee nahutuweni o musemo wambao, “Nahuryeni na kunwa kwakukala, kufa kunadza.”
1CO.15.33	Richani kulembwa mwimwi. Asena ai ndio abanangao atʼu. 
1CO.15.34	Ndo vivi lilikanani maneno gago tʼotʼotʼo, na muriche kuhenda madambi. Maana, anjine kati yenu kʼaamumanya Mulungu, na ndo ninamwambira mino kukala, uo bee ni waibu kwenu!
1CO.15.35	Ela anjine enu andauza aambe, “Mulungu undaafufuladze afadzi? Na ta achifufulwa, yo miiri yao yindakala yi chidzedze?” 
1CO.15.36	Bee ninamwambira mino, gago ni maswali ga chizuzu. Vino bee mukale kʼamumanya mwimwi kukala, muchiphanda utʼu, yo mbeyu ni seti yole mwanzo ndipho yimere? 
1CO.15.37	Mutʼu aphandacho ni mbeyu tu, phanjine za nganu, hebu tʼembe zinjine, ela tsʼi hinyo muhi wenye urio undamera. 
1CO.15.38	Ndo yo mbeyu yimerapho, Mulungu nikuyihenda yikale o muhi okala udziupanga kwakukala, ye chila mbeyu unayihenda yimere muhi wa ainaye.
1CO.15.39	Miiri ya vyumbe visohavyo nayo, kʼayi sawa. Miiri ya adamu yi aina mwenga. Miiri ya nyama a magulu mane yi chivyakwe. Nyama a kuburuka, miiri yao yi chilwakwe, na mabeshe nago, miiri yao yi chivinjine. 
1CO.15.40	Vitʼu vya mbinguni, vina umbo, na vyumbe vyosi vya duniani navyo, vina umbo. Udzo wa umbo ra vitʼu vya mbinguni, u tafauti na udzo wa umbo ra vyumbe vya duniani. 
1CO.15.41	Udzo wa dzuwa, u chilwakwe. Wa mwezi u chilwakwe, na wa nyenyezi nao u chivinjine, na ta zo nyenyezi kare tu, chila nyenyezi yina udzowe.
1CO.15.42	Ndo vivyo ndivyo vyondakala tsʼiku Mulungu achifufula afadzi. Viratʼu mumanyavyo kukala, mbeyu yichiphandwa ni seti yole ndipho yimere, mwiri uu nao ni seti uzikwe na wole, ndipho ufufulwe, ela ondofufulwa, kʼaundafa ta kare na kare. 
1CO.15.43	Mwiri uu uchikala unazikwa nikukala kʼauhamira mutʼu na kʼauna rakwe, ela Mulungu achidzaufufula, undakala ni udzo na una mukotse. 
1CO.15.44	Uzikwapho, nikukala ni mwiri wa phapha duniani tu, ela Mulungu achidzaufufula, undakala ni mwiri wa mulunguni. Kuna mwiri wa phapha duniani, na ni seti kukale na mwiri wa mulunguni. 
1CO.15.45	Maana, ta Maandiko ga Mulungu ganaamba vivi dzulu ya Adamu, mutʼu wa kwanza kukala, “Mulungu wámuumba akale chumbe chisohacho,” ela ye wa kusindikiza, achimwika akale Roho alavyaye uzima. 
1CO.15.46	Ela yelongola tsʼi hiye wa mwiri wa mulunguni, ela ni yuyatʼu wa mwiri wa phapha duniani, ndo chidzako achidza hiye wa mwiri wa mulunguni. 
1CO.15.47	Mutʼu wa mwanzo, yaani Adamu, wáumbwa na mitsanga phapha duniani. Ela ye wa kusindikiza, yaani Bwana, ni mutʼu wa dzulu mulunguni. 
1CO.15.48	Atʼu a phapha duniani anga dza yiye yeumbwa na mitsanga ya phapha duniani, na aratʼu ondokwenda mulunguni, andakala dza ye wa ko dzulu mulunguni. 
1CO.15.49	Vivi hunga dza ye mutʼu yeumbwa na mitsanga ya phapha duniani kamare, ela hundakudzakala dza ye wa ko dzulu mulunguni kamare.
1CO.15.50	Bee enehu a chijeso, rangu nimwambiraro ni kukala, yiyi miiri yehu yiriyo ni nyama na milatso tu na yindaola, kʼayindaidima kuphenya Ufalumeni kwa Mulungu, kuriko kʼakola utʼu. 
1CO.15.51	Ela imani nimwambire maneno gokala kʼagamanywa ni adamu, ela vivi gangʼazwa. Maneno gago ni kwamba, siswi kʼahundasira kufa, ela hosini hundagaluzwa 
1CO.15.52	maruru dza dzitso riphetsʼavyo yo tsʼiku ya musindikizo, yiriyo gunda rindapigwa. Maana, gunda riro richipigwa, akuluphiri osi ofa andafufulwa kulaa kuzimu, akale na miiri yotsʼoola, na ondokala a moyo nao, osini agaluzwe akale na miiri ya chivinjine. 
1CO.15.53	Maana, yiyi miiri yehu yiriyo yindafa na yole, ni seti yigaluzwe yikale miiri yotsʼifa na kola. 
1CO.15.54	Ndo yiyi miiri yehu yifayo na kola yichigaluzwa ta yichikala kʼayifa kahiri na kola, gandachimira go Maandiko gaambago,
1CO.15.54	“Mulungu, chifo udzichirima kamare.”
1CO.15.55	Chifo, widimi wa kulumiza u lwaphi?”
1CO.15.56	Chifo chipata widimiwe wa kuulaga, atʼu ahendapho dambi, na dambi nayo yihewa widimi ni shariya. 
1CO.15.57	Ela nahumulavireni mumvera Mulungu ahupʼaye ushindi kwa njira ya Bwana wehu Jeso Kʼirisito.
1CO.15.58	Ndo enehu a chijeso nimuhenzao, mwimwi imani kudina jeri mutsʼiyumbeyumbe. Na dzilavyeni jeri-jeri kuhenda kazi ya Bwana muchimanya kukala, yiyo kazi ya Bwana muyihendayo, bee tsʼi ya bule.
1CO.16.2	Vivi chila tsʼiku ya kwanza ya juma,
1CO.16.3	Na mimi nichidza, ao ondokala mudziatsagula aphirike mutsango wenu, ninda-aandikira baruwa za kwamanyisa, na niahume Jerusalemu aphirike o mutsango wenu. 
1CO.16.4	Ela nichona mimi nami ninahenzeka nende, hʼa bee nindagwirana nao hwende.
1CO.16.6	Na ko kwenu nichidza, ninalolera kudzasagala namwi, na ninaidima ta kusagala chirimo chosi cha mwaka. Na nichilaa phapho, mwimwi ndimwi ondonaviza nenderere na charo changu cha kokosi kondakala ninahenzeka nende. 
1CO.16.7	Mimi tsʼenzi kudza vivi kuko kwenu kwakukala, ta nikadza, ninisagale namwi tsʼiku chʼachʼe tu, na chidzako nichire. Ndo nichidza chicho charo changu chochipanga, ninalolera kudzasagala namwi tsʼiku nyinji Bwana achihenza.
1CO.16.9	Maana, ta aripho atʼu anji ananipinga, ela nina ukati udzo wa kuhenda kazi ya Bwana, na malairiroge ni madzo.
1CO.16.11	Ndo kuko nakutsʼilairire mutʼu kati yenu akamuphurya. Na mwavizeni ta charoche cha kuuya auye na reri kwakukala, ninamulolera adze na ajeso asena anjine.
1CO.16.12	Dzulu ya mujeso muyawehu Apolo, mimi nidzimulombera muno adze ko kwenu phamwenga na anzie, ela kʼahenzere kamare kudza vivi. Ndo yiye achipata nafasi undakudza.
1CO.16.13	Enehu a chijeso, mwimwi dzimanyirireni, endererani kukuluphira jeri-jeri o ujeri ofunzwa, kalani na moyo wa kwenderera, na kazani kukomala chiroho. 
1CO.16.14	Genu gosi mugahendago, gahendeni na kuhenzana.
1CO.16.16	mwaogophe vilongozi ario anga dza ao, na yeyosi yedzidina kuhenda kazi nao.
1CO.16.17	Mimi vivi ninahamirwa muno kwakukala, Sitefana, Foritunato na Akaiko ákudza, na niriphoaona, bee nádzisikira dza kwamba nidzimona mwimwi mosi. 
1CO.16.18	Ndo ao adzinijenga dza vyo amujengavyo mwimwi. Ndo aishimeni atʼu ario anga dza ao.
1CO.16.20	Enehu a chijeso osi phapha anamulamusa. Mwimwi namwi lamusanani kwa kupigana busu takatifu.
1CO.16.21	Mimi Pʼaulo nami ninamulamusa, na maneno gaga ninagaandika na mukono wangu mwenye. 
1CO.16.22	Mutʼu yeyosi yetsʼimuhenza Bwana, naalaniwe ni Mulungu. Bwana naauye maruru! 
1CO.16.23	Bwana Jeso naamuhatsʼe, na akale namwi ukati wosi. 
1CO.16.24	Mimi ninamuhenza mwimwi mosi kwakukala, hosini hunahendwa huhenzaneni ni Jeso Kʼirisito.
2CO.1.2	Abayehu Mulungu na Bwana Jeso Kʼirisito naamuhatsʼe, na amuhende musagale na reri yao.
2CO.1.3	Naalikwe Mulungu Abaye Bwana wehu Jeso Kʼirisito. Yiye Baba Mulungu ndiye ye arehaye mbazi, na ndiye ye angolayengolaye atʼu. 
2CO.1.4	Yiye unahungolangola na riki zehu zosi, ta vivi siswi naswi hunaidima kwangolangola anjine achikala ana riki yoyosi, dza viratʼu siswi hungolwavyongolwavyo ni ye Mulungu. 
2CO.1.5	Siswi hunashononeka muno dza vyoshononeka Kʼirisito, ela hunangolwangolwa muno vivyo ni Mulungu kwa njira ya Jeso Kʼirisito. 
2CO.1.6	Siswi huchishononeswa, hunavumirira kwa hunamanya malairiroge ni kukala, mwimwi mundangolwangolwa na mujengeke chiroho. Kwa vivyo, Mulungu achihungolangola, unahenda vivyo kwa siswi humungolengole mwimwi, na vivyo ndivyo vimwidimisavyo kuvumirira shenene dza vyo huvumiriravyo siswi. 
2CO.1.7	Ndo huna kanuni mundavumirira shenene, kwakukala, hunamanya ambavyo munashononeka dza vyo hushononekavyo siswi, munatiywa moyo vivyo dza vyo hutiywavyo siswi.
2CO.1.9	Phapho phofiswa, bee pháhuhenda hwone hundafa. Gago gákala kwa ta siswi hutsʼidzikuluphire siswi enye, ela humukuluphire Mulungu hicheye, ariye unaidima kwafufula ta afadzi. 
2CO.1.10	Mulungu phapho wáhutivya na riki yokala yindahuulaga, na vivi hunakuluphira kukala, undaenderera kuhutivya, 
2CO.1.11	vyo murivyo mwimwi namwi munahwaviza kwa kuhuvoyera. Na Mulungu undasikira mavoyo genu na ahuhatsʼe, na phapho atʼu anji andamulavira mumvera Mulungu kwa kuhuhatsʼa siswi.
2CO.1.12	Enehu a chijeso, siswi hunahamirwa kwakukala, huna kanuni mwehu myoyoni kukala, mazagazi gehu phapha duniani, na kamwe vyosagala na mwimwi, bee vyákala vinaonyesa hu atʼu a kukuluphirika,
2CO.1.13+2CO.1.14	Ndo baruwa zangu nimwandikirazo, zi lwazu na zineleweka. Vivi mwimwi kʼamudzangwe kuhumanya tʼotʼotʼo, ela ninakuluphira kukala, mundahumanya tʼotʼotʼo ta yo tsʼiku yondokala Bwana wehu Jeso Kʼirisito unauya, mukale munaswi ngulu dza siswi vyondakala na ngulu namwi.
2CO.1.17	Ndo mukale vino munaona go nirigokala nidzigapanga, gari kʼaga moyoni kwa nágaluza mipango yangu? Hebu munaona mino ni mutʼu yetsʼi mwimo, ariye achamba undahenda hiri, tsʼiro ahendaro? 
2CO.1.18	Siswi gehu humwambirago ni ga jeri ukati wosi, dza viratʼu Mulungu arivyo ugomba ujeri ukati wosi. 
2CO.1.19	Mimi, Silwano na Tʼimoti hwámusumurira udzumbe dzulu ya Jeso Kʼirisito Mwana wa Mulungu, na yiye unakuluphirika jeri-jeri. 
2CO.1.20	Maana, Mulungu ariphomuhuma Jeso phapha duniani, wáchimiza vilagane vyosi vyokala udzivilaga pho mwanzo. Gago ndigo gatumago ta hunaamba “Amina” kwa dzina ra Jeso Kʼirisito kwa humulike Mulungu. 
2CO.1.21	Mulungu ndiye ye ahuhendaye siswi na mwimwi humukuluphire Jeso Kʼirisito jeri. Yiye ndiye yehutsagulani, 
2CO.1.22	na achihupiga molawe kwa kuhupʼa Rohowe akale mwehu myoyoni, kuhutatisa dzulu ya gosi gondakudzahupʼa.
2CO.1.23	Mimi tsʼidzire ko kwenu kwakukala, nákala tsʼenzi kudzamugombera kwa go makosa genu. Gago ni ga jeri ta Mulungu unamanya. 
2CO.1.24	Lengo rehu tsʼi kumutawala, na kumwambira muhenzwaro mukuluphire. Sino lengo rehu ni kuhenda kazi na mwimwi ta muhende kuluphiro ra kudina, na phapho muhamirwe.
2CO.2.1	Ndo náamula kutsʼamutsemberera kwakukala, nákala tsʼenzi hudze hushononesaneni kahiri. 
2CO.2.2	Mimi kala nákudza kwenu, ningari nákudzamuhenda mushononeke, na phapho ningari nákosa mutʼu wa kunitiya moyo. 
2CO.2.3	Gotuma ta nichihendamwandikira baruwa ni kukala, nákala tsʼenzi kudza mimi mwenye ko kwenu. Maana, kala nákudza ukati uo, mwimwi mungari mwánihenda nishononeke, na mwimwi ndimwi muwiryao kunihenda nihamirwe. Mimi nina kanuni kukala, mwimwi muchinihenda nihamirwe, ta mwimwi mosi namwi mundahamirwa vivyo. 
2CO.2.4	Niriphomwandikira, nákala ninasikira utʼu ta nichikala ninarira. Ela ta vivyo, lengo rangu ronihenda nimwandikire baruwa yiyo, rákala ni kumumanyisa ninamuhenza muno, ela tsʼi kumuhenda mushononeke.
2CO.2.5	Enehu a chijeso, dambi yohendwa ni mutʼu mumwenga ko kwenu, bee kʼayinishononesere mimi hichiyangu, ela ta mwimwi mosi. Na chikala tsʼi mosi, hʼaya bee anjine enu. Mimi ninaamba vivi kwakukala, tsʼenzi kumutsinzira muno yiye. 
2CO.2.6	Kuko kutiywa akili kotiywa yiye ni anji enu, kunamutosha. 
2CO.2.7	Ndo vivi muvuguleni mutʼu yiye, na mumutiye moyo kwa ta atsʼidze akashononeka muno ta akakuluphukwa kamare. 
2CO.2.8	Ndo ninamuvoya mumonyese kukala, munamuhenza. 
2CO.2.9	Mino yiyatʼu baruwa námwandikira kwakukala, nákala ninahenza nimanye kumba mu kwete kutuwa malagizo gangu ukati wosi. 
2CO.2.10	Mwimwi mutʼu yiye muchimusamehe, ta mimi nami ninamusamehe. Na mino námusamehe kare ta Jeso Kʼirisito ni shaidi wangu, na mimi ninasamehe kwakukala, ninamumanyirira mwimwi. 
2CO.2.11	Gaga ninagahenda kwa ta Shetani atsʼipate nafasi ya kuhushindira kamare, maana, hunayimanya tʼotʼotʼo vyo yirivyo mipangoye.
2CO.2.13	Ela nákala tsʼina reri kwakukala, tsʼimonere mwenehu wa chijeso Tito. Ndo gago gánihenda nialage o ajeso a phapho, na nichiuka nichenda jimbo ra Makedonia.
2CO.2.14	Siswi nahumulavireni mumvera Mulungu enehu a chijeso, kwakukala, Mulungu wámuhenda Kʼirisito amushinde Shetani, na ta siswi naswi hunao ushindi wa Kʼirisito, kwakukala, ndiye ahulongozaye ukati wosi. Na Mulungu unahuhenda hugotʼeze chila phatʼu udzo wa kumumanya Kʼirisito, urio unga dza kʼungu mbidzo. 
2CO.2.15	Na siswi hunga dza sadaka ya kʼungu mbidzo yiriyo Kʼirisito unayifukizira Mulungu. Na yiyo kʼungu mbidzo, yinaafikira atʼu osi, kwa atiyao na ayayao. 
2CO.2.16	Atʼu ayayao, kʼungu yiyo anayisikira ni mbii, na yina kʼungu dza ya lufu. Ela atʼu atiyao, kʼungu yiyo anayisikira ni mbidzo, na yinaarehera uzima.
2CO.2.16	Ndo ni mutʼu wa chidzedze awiryaye kuhenda kazi yino? 
2CO.2.17	Atʼu anjine anji, adzikuhenda kusumurira udzumbe wa Mulungu ni tsʼumo. Ela siswi hunausumurira na waminifu kwakukala, Mulungu ndiye yehupʼa kazi yiyi, na unahwona vyo huusumuriravyo kwa widimi huhewao ni Kʼirisito.
2CO.3.1	Enehu a chijeso, gago gangu godzogagomba phapho dzulu, bee tsʼi kwamba nidzigagomba, kwa hunadzilika kahiri. Na kʼahutakiya baruwa za kudzimanyisa kwa mwimwi, hebu baruwa kulaa kwenu za kuhumanyisa hu ano ani dza anjine ahendavyo. 
2CO.3.2	Mwimwi ndimwi murio dza baruwa za kuhumanyisa kukala, siswi hu ahumwa a Jeso Kʼirisito jeri, na zizo záandikwa mwenu
2CO.3.3	Mwimwi vyo murivyo, bee vinangʼaza kukala, munga dza baruwa yilaayo kwa Kʼirisito, ela siswi ndiswi huriyoyandika. Baruwa yiyo, kʼayaandikirwe na wino, ela yáandikwa na Roho wa Mulungu ariye moyo. Na kʼayaandikirwe maweni,
2CO.3.4	Gago gosi hunago kanuni kwakukala, hunamukuluphira Mulungu kuchirira Jeso Kʼirisito. 
2CO.3.5	Na Mulungu ndiye ye ahupʼaye widimi wa kuhenda kazi yiyo, ela siswi kʼahuna chochosi chiidimacho kuhuhenda hwambe, kazi yiyi hunayihenda kwa widimi wehu enye. 
2CO.3.6	Mulungu ndiye yehupʼa widimi wa kumuhikirahikira, kwa njira yolaviwa ni Lagano Iphya. Siswi atʼu a Lagano Iphya hulongozwa ni Roho wa Mulungu, ela tsʼi Shariya yohendaandikwa. Shariya yohendaandikwa yinareha chifo, ela Roho wa Mulungu unareha uzima.
2CO.3.8	kazi ya Roho wa Mulungu arehaye uzima, ni seti yonyese lwazu muno vyo Mulungu arivyo. 
2CO.3.9	Na kwahivira yiyo kazi yiahendayo atʼu alamulwe ni alongo, yárehewa na mungʼalo wa Mulungu, kazi yiahendayo atʼu aphokerwe ni Mulungu dza enye haki, ni seti yonyese lwazu muno vyo Mulungu arivyo. 
2CO.3.10	Ela vivi, mungʼalo wa Shariya kʼawoneka kahiri, kwakukala, uyazwa ni Roho wa Mulungu aonyesaye lwazu muno vyo Mulungu arivyo. 
2CO.3.11	Na kwahivira Shariya yákala ni ya chiwango tu, na yákala yina mungʼalo wa Mulungu, lagano ra Roho wa Mulungu ririro rindaenderera ta kare na kare, ni seti ronyese lwazu muno vyo Mulungu arivyo.
2CO.3.12	Ndo kwahivira hunaro kanuni riro Lagano Iphya, hunasagala photsʼi woga. 
2CO.3.13	Sino kʼahunga dza Musa, yekala achifinikʼira usowe kwa Ayahudi atsʼone mungʼalo wa Mulungu uchififira ta mwisho. 
2CO.3.14	Ndo kʼaamanyire, kwakukala, akili zao záfinikʼirwa. Na ta vivi rero chisha, achisomerwa vitabu vya Lagano ra Kare, kʼaamanya vivyo, kwakukala, akili zao zicheri kufinikʼirwa. Mutʼu ufunulwa akili tu, amukuluphirapho Jeso Kʼirisito. 
2CO.3.15	Ndo ta vivi rero ao achisomerwa vitabu vya Musa, kʼaamanya, kwakukala, akili zao zicheri kufinikʼirwa. 
2CO.3.16	Ela mutʼu achitya na kumugalukira Bwana, unafunulwa akili. 
2CO.3.17	Ndo pharipho Bwana, Roho naye u phapho, na pharipho Roho, phana utsare. 
2CO.3.18	Siswi hosini, nyuso zehu kʼazifinikʼirirwe. Kwa vivyo, hunga dza kwamba hunamona na chiloloni vyo arivyo ye Mulungu mwenye, na hunakaza kugaluzwa hukale dza yiye. Kugaluzwa kuku ni kazi ya Roho wa Bwana.
2CO.4.1	Siswi kʼahufa moyo kwakukala, yiyi kazi ya kusumurira Nguma Mbidzo bee, hwáyihewa ni Mulungu kwa mbazize mwenye. 
2CO.4.2	Na hunasumurira ujeri wa Nguma Mbidzo lwazu-lwazu ta Mulungu unamanya. Vivyo ndivyo hwonyesavyo chila mutʼu kukala, siswi hu ahumwa a Jeso a widimi jeri. Ela kala ni maneno ga waibu gahendwago chisirisiri, yaani kulemba atʼu, hebu kugaluza ujeri wa Nguma Mbidzo ukale ulongo, sino kʼahugaenzi kamare. 
2CO.4.3	Yiyi Nguma Mbidzo huyisumurirayo, kʼayi lwazu kwa atʼu anjine, na ni aratʼu ayayao. 
2CO.4.4	Ao kʼaakuluphira Nguma Mbidzo kwakukala, Shetani mutawali mui atawalaye yiyi dunia, udziabananga maazo gao ta anga dza atʼu otsʼoona. Ao kʼaaidima kuwona o mwanga urio unaamwirikira. Mwanga uo unagotʼezwa ni Nguma Mbidzo dzulu ya ubomu wa Jeso Kʼirisito, ariye unga Mulungu kamare. 
2CO.4.5	Siswi kʼahusumurira dzulu yehu siswi enye. Gehu humusumurirago sino bee ni kukala, Jeso Kʼirisito ndiye Bwana, na kukala, hunamuhikirahikira mwimwi kwa dzuluye. 
2CO.4.6	Mulungu yeamba, “Mwanga naumwirike kulaa dzizani,” phokala unaumba urumwengu, ndiye yeasha mwangawe mwehu myoyoni. Mwanga uu ndio uhuhendao siswi humanye ubomu wa Mulungu, urio wángʼazwa ni Kʼirisito.
2CO.4.7	Siswi ohewa uu mwanga wa kwangalaza, bee hunga dza nyungu kwa ta o widimi ubomu umanywe lwazu kukala ulaa kwa Mulungu, ela tsʼi kwehu siswi. 
2CO.4.8	Siswi hunaturiswa kwa chila njira, ela kʼahushindwa ni kuhenda kazi yehu. Ukati unjine hunaangalala, ela kʼahufa moyo. 
2CO.4.9	Atʼu anahuhendera mauku, ela Mulungu u naswi, na ta huripho ukati unjine hunapigwa, ela kʼahuulagwa. 
2CO.4.10	Siswi ukati wosi bee hunaturiswa dza Jeso vyokala achituriswa kwa ta uzima wa Jeso ungʼazwe kuchirira miiri yehu. 
2CO.4.11	Siswi hu moyo, ela ukati wosi bee hunainzwa ni chifo kwa dzulu ya Jeso, kwa ta uzima wa Jeso ungʼazwe kuchirira yiyi miiri yehu yiriyo yindafa. 
2CO.4.12	Ndo siswi mbira zehu zi lwazu ukati wosi, ela mwimwi munahewa uzima.
2CO.4.14	Hunamanya kukala, Mulungu wámufufula Bwana Jeso kulaa kuzimu. Ndo huna kanuni undahufufula ta siswi vivyo, na chidzako ahuhwale hosini ahwike mbereze. 
2CO.4.15	Shenene zizo zosi zinahupata kwa mwimwi mukale phadzo. Na vivi Mulungu akazavyo kwativya atʼu anji enye kwa mbazize mwenye, atʼu anji muno vivyo andamulavira mumvera Mulungu, na amulike muno.
2CO.4.16	Ndo siswi kʼahufa moyo kwa gago, kwakukala, ta huripho chimwiri hunaphunguka, ela ko ndani hunajengwa luphya chila tsʼiku. 
2CO.4.17	Maana, riki zizi hupatazo vivi tsʼi bomu, na ni za chiwango tu, na zindahurehera manoso mabomu genye gondaenderera ta kare na kare. 
2CO.4.18	Ndo siswi kʼahulola hizi ndai hurizo hunazona vivi, ela hulolera higo garigo kʼahudzangwe kugaona. Maana, zizi ndai huzonazo zindasira sambi, ela yo raha yidzayo yindakwenderera ta kare na kare.
2CO.5.1	Maana, hunamanya kukala, gaga mahema husagalago vivi phapha duniani, yaani miiri yehu, gachingʼolwa, Mulungu undakwendahupʼa miiri miphya ko mulunguni, na yiyo yinga dza nyumba yondaenderera ta kare na kare, yiriyo kʼayijengwa ni atʼu. 
2CO.5.2	Na vivi hucherivyo na miiri yiyi, hunaugula, kwakukala, hunatamani huvikwe yo miiri ya mulunguni. 
2CO.5.3	Hunahenza huvikwe miiri yehu ya mulunguni, na phapho roho zehu kʼazindakala photsʼi miiri. 
2CO.5.4	Siswi hunaugula vivi hucherivyo na miiri yiyi, na vivyo tsʼi kwamba hunahenza huyivule yiyi miiri huriyo nayo, ela ni hunahenza huvikwe miiri ya mulunguni, kwa ta yiyi miiri yiriyo yindafa yiuswe ni hiyo miiri yiriyo yindakala ta kare na kare. 
2CO.5.5	Mulungu mwenye ndiye yehubambanya kwa gago, kwa kuhupʼa Rohowe na, kuhutatisa gondakudzagapata.
2CO.5.6	Ta huripho hunamanya kukala, vivi hucherivyo kusagala na miiri yiyi kʼahu mudzini pha Bwana Jeso, ela siswi huna kanuni hundapata miiri yiyo miphya. 
2CO.5.7	Maana, hunasagala mazagazi gaga kwa kuluphiro, ela tsʼi kwa kona. 
2CO.5.8	Ndo siswi huna kanuni, na ta hungehenza muno huriche kusagala na miiri yiyi, na hwende hukasagale pha Bwana. 
2CO.5.9	Dzulu ya gosi, hunahenza huhende gamuhamirago Bwana phehu phosi phondakala, hukale hucheri kusagala na miiri yiyi, hebu hunasagala mudzini pha Bwana. 
2CO.5.10	Maana, hosini ni seti hwime mbere za mulamuli wehu Kʼirisito, naye undalamula chila mumwenga apate awiryacho, kwa mahendo gogahenda ukati phokala unasagala phapha duniani, gakale ni madzo hebu ni mai.
2CO.5.11	Ndo kwahivira hunamanya kumogopha Bwana nini, hunahenda vyehu hwidimavyo kwavuha atʼu ahukuluphire. Mulungu unahumanya tʼotʼotʼo vyo hurivyo, na huna kanuni mwimwi namwi munahumanya tʼotʼotʼo. 
2CO.5.12	Mimi nidzamba vivyo enehu a chijeso, ela tsʼi huhwalireni kukala, ni hunadzilika mbere zenu kahiri. Rehu huhenzaro hurihende, ni kumupʼa mwimwi utʼu wa kumuhenda muhende ngulu kwa siswi, na phapho mwidime kwaudzidza o atʼu aalikao atʼu kwa vyo aonekavyo, ela tsʼi go gao ga myoyoni. 
2CO.5.13	Siswi huchihenda maneno gotsʼomanywa ni atʼu, hunagahendera Mulungu. Na huchihenda maneno ga kawaida, hunagahenda kwa dzulu yenu mwimwi. 
2CO.5.14	Siswi hunahenda gaga kwakukala, hunalongozwa
2CO.5.15	Jeso Kʼirisito wáfa kwa dzulu ya atʼu osi, kwa ta ondokubali kukala anafunzie, atsʼenderere kulongoza mazagazi gao enye, ela galongozwe ni ye Jeso Kʼirisito yefa kwa dzulu yao, na achifufulwa kulaa kuzimu kwa dzulu yao vivyo.
2CO.5.16	Ndo kulaira huriphomukuluphira Jeso Kʼirisito, kʼahumulamula mutʼu yeyosi chidunia. Pʼindi ta siswi hwámulamula Jeso chidunia, ela vivi kʼahugahenda kahiri. 
2CO.5.17	Ndo mutʼu yeyosi achiphenya Jeso, ni kukala ukala chumbe chiphya, na go mazagazige ga pʼindi, ni kukala gáchira ta lola udzanza maphya.
2CO.5.18	Gago gosi siswi huhenderwa ni Mulungu, ariye wáhuhenda hutseke naye kahiri kwa gohendwa ni Jeso Kʼirisito. Na vivi, Mulungu wáhupʼa kazi ya kwahenda anjine atseke naye. 
2CO.5.19	Na udzumbe wehu unaamba, Mulungu kuchirira gohendwa ni Kʼirisito, wáavugulira njira atʼu osi phapha duniani ya kwahenda atseke naye photsʼiatarira madambi gao. Ndo siswi, Mulungu wáhupʼa kazi ya kusumurira udzumbe wa kukala, unahenza atʼu osi akubali kutseka naye.
2CO.5.20	Ndo siswi hu atumia a Jeso Kʼirisito, na vivyo ni kwamba, Mulungu mwenye kuchirira siswi, bee unaavoya atʼu osi atseke naye. Na siswi dza atumia a Kʼirisito, hunamuvoya mukubali Mulungu amuhende mutseke naye. 
2CO.5.21	Kʼirisito kʼahendere dambi kamare, ela Mulungu wámuhenda dza kwamba ni mudambi kwa dzulu yehu, kwa ta Mulungu ahuphokere dza enye haki kuchirira ye Kʼirisito.
2CO.6.1	Enehu a chijeso, Mulungu unahenda kazi phamwenga naswi. Kwa vivyo, hunamuvoya mwimwi murioonerwa mbazi ni Mulungu, mukuhumire kuko, kumuhikirahikira yiye. 
2CO.6.2	Maana, Mulungu wáamba,
2CO.6.2	“Ukati wa kukwaviza uriphofika, násikira chirirocho,
2CO.6.2	na tsʼiku ya kukutivya yiriphofika, nichikwaviza.”
2CO.6.2	Bee, uu ndio ukati wa kwavizwa, na ndiyo tsʼiku ya kutivywa.
2CO.6.3	Siswi hunahenza humuhikirehikire Mulungu kwa njira yiriyo atʼu kʼaandapata cha kuhulaumira, na kʼahwenzi kumukwaza mutʼu chivyovyosi ta areme kumukuluphira Bwana. 
2CO.6.4	Ndo siswi hunadzonyesa kukala, hu ahendikazi a Mulungu jeri chivyovyosi. Maana, hunavumirira muno yenye ukati wa shenene, ndai na riki. 
2CO.6.5	Siswi ukati unjine hunapigwa, hunafungwa, na hunabitʼirwa miyuwano jamani. Na ukati unjine hunahenda kazi kʼomu, hunachesa matso, na kutsʼarya leu. 
2CO.6.6	Ndo siswi hunadzonyesa kukala, hu ahendikazi a Mulungu kwa: kutsʼakala na ila rorosi, kumumanya Mulungu, kutsʼaahendera undu ta o ahukosao, kwaonera mbazi atʼu, kwidimiswa na kulongozwa ni Roho wa Mulungu, na kwahenza atʼu jeri. 
2CO.6.7	Na chisha, hunadzonyesa hu ahendikazi a Mulungu kwa kusumurira udzumbe wa jeri kwa widimi huhewao ni Mulungu, na hunahumira silaha ya kuhenda ga haki, kuyekera na kupigira. 
2CO.6.8	Atʼu anjine anahwishima, ela anjine anahuphurya. Anjine anahulika, ela anjine o anahwifya. Atʼu anahwamba hu alongo, ela sino hunagomba ujeri. 
2CO.6.9	Anjine kʼaahwona dza atʼu, ela sino hunamanywa chila phatʼu. Mbira zehu zi lwazu ukati wosi, ela sino hucheri moyo dza muhwonavyo. Siswi hunapigwa, ela kʼahuulagwa. 
2CO.6.10	Hunashononeka chimwiri, ela chiroho hunahamirwa ukati wosi. Siswi hu achiya, ela hunaarudzya
2CO.6.11	Enehu a chijeso a Korito, siswi hudzimwambira lwazu-lwazu gehu gosi ga mwehu ndani, kumonyesa kukala, hunamuhenza jeri. 
2CO.6.12	Siswi hucheri kumuhenza, ela mwimwi kʼamonyesa mucheri kuhuhenza. 
2CO.6.13	Bee, mimi vivi ninamwambira dza bemutʼu aambiravyo anae, kukala muhuhenze dza siswi humuhenzavyo.
2CO.6.14	Enehu a chijeso, mwimwi tsʼipambaneni na mataifa. Maana, gano mahendo ga haki na mai, gapambanadze? Na mwanga na dziza upambanadze? 
2CO.6.15	Jeso Kʼirisito kʼaidima kusikizana na Shetani, na kwa vivyo, mujeso naye kʼaidima kushirikiyana na mutaifa. 
2CO.6.16	Nyumba ya Mulungu wa jeri yihusiyanadze na nyumba ya milungu ya vinyago? Na bee, hekalu ra Mulungu ariye moyo, ni siswi dza Mulungu mwenye aambavyo,
2CO.6.16	“Nindasagala mwao ndani,
2CO.6.16	na nikale kati yao.
2CO.6.16	Nindakala Mulungu wao,
2CO.6.16	nao andakala atʼu angu.”
2CO.6.17	“Kulaeni kuko kwa mataifa,
2CO.6.17	na dzitengeni nao.
2CO.6.17	Tsʼikumbeni utʼu wowosi urio ni najisi,
2CO.6.17	nami nindamuphokera.
2CO.6.18	namwi mundakala anangu.
2CO.6.18	Ninaamba vivyo mimi Bwana Mwenyezi Mulungu.”
2CO.7.1	Ndo kwahivira siswi hwálagwani vilagane vivyo ni Mulungu enehu a chijeso nimuhenzao, nahuricheni kuhenda maneno gosi mai garigo ganatiya najisi mwiri na roho, na nahudzilavireni tsetsetse kumogopha Mulungu, kwa hukale atʼue atakatifu kamare.
2CO.7.2	Siswi hunamuvoya muhuhenze kwakukala, kʼahudzangwe kumukosa mutʼu yeyosi, kubananga mutʼu yeyosi, hebu kumulemba mutʼu yeyosi. 
2CO.7.3	Na tsʼi kwamba nidzamba vivyo kumulamula mu alongo. Sino mwimwi hwámwambira kare kukala, hunamuhenza muno ta hundafa na kuno hunamuhenza vivyo. 
2CO.7.4	Mimi ninamukuluphira muno mwimwi, nami ta nina ngulu muno kwa mwimwi. Mimi nidziphenya moyo, na ta huripho hunapata riki nyinji, ela ninahamirwa muno.
2CO.7.6	Ela Mulungu unatiya moyo atʼu odzovunzika myoyo. Ndo yiye wáhutiya moyo kwa kudza kwa Tito. 
2CO.7.7	Dzulu ya vivyo, siswi hwákaza kutiywa moyo ni go maneno madzo gokudzaambirwa ni Tito dzulu yenu. Yiye wáhwambira kukala, munatamani muno munone, munashononeka kwa gohendeka, na munaniunga mukono. Gago gánihenda nikaze kuhamirwa.
2CO.7.8	Baruwa niriyomwandikira mwanzo, yámushononesa. Na ta viripho ni kwa chiwango tu, vivyo vyánishononesa ta mimi. Ela vivi tsʼidzuta náyandikirani. 
2CO.7.9	Vivi ninahamirwa, na tsʼihamirwa kwa námushononesa, ela kwakukala, kushononeka kwenu kwámuhenda muuye kwa Mulungu. Kuko kushononeka kwenu, kwátuwana na henzo ra Mulungu. Kwa vivyo, baruwa yehu yomwandikira kʼayimuudzire nyuma. 
2CO.7.10	Kushononeka kutuwanako na henzo ra Mulungu, kunamuhenda mutʼu auye kwa Mulungu, ambapho ni kukala utiya, na kuko kʼakumuhenda mutʼu adzute. Ela kushononeka kotsʼotuwana na henzo ra Mulungu, kunareha chifo. 
2CO.7.11	Kushononeka kwenu, kwátuwana na henzo ra Mulungu, na lilikanani ta mwimwi enye, godzolairira kwa kuko. Kuko kwámuhenda mudzidinise, muhenze kudzitsukutsa, kwámuuhusa na kuchimuhenda mogophe, kwámuhenda mutamani kuhwala hatuwa, kwámutiya moho, na kwámuhenda mukale kwete kumutiya akili yekosa. Ndo gago genu gosi gogahenda gangʼaza kukala, mwimwi enye mwákala kʼamuna kosa rorosi dzulu ya neno riro. 
2CO.7.12	Mimi niriphomwandikira baruwa yiyo, tsʼiyaandikire kwa dzulu ya yehenda dambi hicheye, hebu yehenderwa dambi. Mino náandika baruwa yiyo, kwa ta vimanywe mbere za Mulungu vyo murivyo mwimwi mwádzilavira tsetsetse kwehu. 
2CO.7.13	Gago bee ndigo gohutiya moyo.
2CO.7.13	Na dzulu ya vivyo, siswi hwáhamirwa muno kwa hwámona Tito unahamirwa kwa mwimwi mwákala mudzimutsereza roho. 
2CO.7.14	Mimi nákala nidzimwambira Tito kukala, mwimwi munakuluphirika. Na yiye ariphokudza kwenu, mwimwi kʼamuniudzire nyuma. Siswi hwámwambira ujeri ukati wosi mwimwi, na gomwambira Tito, gákudzalairira vivyo ni ga jeri. 
2CO.7.15	Tito ucheri kukumbikira vyo murivyomuphokera tʼotʼotʼo, vyomwishima muno, na vyotuwa malagizoge mosi. Ndo gago ganamuhenda akaze kumuhenza. 
2CO.7.16	Mimi ninahamirwa vivi kwakukala, nina kanuni munakuluphirika na gosi.
2CO.8.2	Maana, o ta aripho ápata riki nyinji, na chisha bee ni achiya muno, ela ao ákala anahamirwa muno ta achilavya na moyo umwenga. 
2CO.8.3	Ao ninamwambira, álavya chivyao vyosi vyoidima na ta zaidi, kwa henzo rao enye. 
2CO.8.4	Ao áhuvoya muno ahenzezwe kwaaviza ajeso anziao a mudzi wa Jerusalemu. 
2CO.8.5	Ao áhenda manji kuchira gokala hunagalolera ahende. Ao áanza kudzilavira tsetsetse kwa Bwana Jeso, na kwehu siswi kwakukala, ákala anamanya vivyo ndivyo vyokala Mulungu unahenza.
2CO.8.6	Ndo gago gáhuhenda humukalate Tito kukala, adze amarigize yo kazi ya konyesa menzwa, yaani mutsango kulaa kwenu okala udziwanzisha pʼindi. 
2CO.8.7	Mwimwi mu tʼotʼotʼo chila upande: Kala kuluphiro, kugomba, kuumanya ujeri, chadi, na vyo muhuhenzavyo siswi. Ndo ninamuhenza mukale tʼotʼotʼo vivyo na yiyo kazi ya konyesa menzwa.
2CO.8.8	Riro tsʼi kwamba nidzirilavya dza lagizo. Mino ko kulavya na moyo umwenga kwa anjine, nidzikuhwala dza mufano, kwa nimulole kumba menzwa yenu ni ya jeri. 
2CO.8.9	Ndo mwimwi lavyani na moyo umwenga kwakukala, munamanya Bwana wehu Jeso Kʼirisito unahuhenza muno. Yiye ta aripho wákala ni tajiri, ela wákudza duniani, na achidziika dza muchiya kwa dzulu yenu. Yiye wádziika vivyo, kwa mwimwi mukale matajiri chiroho.
2CO.8.10	Mwimwi pho mwaka dzana, ndimwi oanza kuhenza kwatsangira ajeso ayaehu a Jerusalemu na moyo umwenga, na muchanza kukusanya. Ndo maoni gangu ni kwamba, ninaona ni baha 
2CO.8.11	vivi mumarigize mutsango wenu. Na umarigizeni na moyo wa kuhenza kulavya dza vyoanza, na lavyani kutuwirizana na widimi wenu. 
2CO.8.12	Maana, mutʼu achikala una moyo wa kuhenza kulavya, na achilavya kutuwirizana na widimiwe, Mulungu unachiphokera cho chilaviwacho, kwakukala, kʼalolera mutʼu alavye cho aricho kʼanacho. 
2CO.8.13	Mimi tsʼi kwamba nina-aaviza anjine, kwa kumuhwika mizigo mibomu mwimwi, hʼa-a. Atʼu osi mino ninaahenza akale sawa. 
2CO.8.14	Ela kwakukala, mwimwi vivi muna vinji, na o ayaenu azongekwa, aavizeni kwa ta namwi muchidzazongekwa, na o akale ana vinji, amwavize, na phapho mukale mu sawa. 
2CO.8.15	Vivyo vindagwa sawa na Maandiko ga Mulungu gaambago,
2CO.8.15	“Yeungaunga leu inji,
2CO.8.15	kʼakalire na leu inji muno.
2CO.8.15	Na yeungaunga leu chache,
2CO.8.15	kʼakalire na leu chache muno.”
2CO.8.16	Hunamulavira mumvera Mulungu kwa kumuhenda Tito akale na moyo wa kuhenza kumwaviza muno mwimwi, dza vyo nihenzavyo mimi. 
2CO.8.17	Tito niriphomuvoya adze kwenu, kudzamwaviza, wákubali. Na kugomba ujeri ni kwamba, yiye wákala una moyo wa kuhenza kumwaviza muno yenye kare, ta wákala udzidzilavira kudza kwa henzore mwenye. 
2CO.8.18	Ndo yiye Tito hunamuhuma na mujeso muyawehu, ariye unaishimiwa muno ni makanisa gosi, kwa kaziye ya kusumurira Nguma Mbidzo. 
2CO.8.19	Na dzulu ya kumanyikanakwe, yiye wátsagulwa ni makanisa ahuzungumuze mwehu charoni, na ahwavize kuwimirira tʼotʼotʼo mutsango wa kwaaviza ajeso ayaehu. Mutsango uo undamuhenda Bwana Jeso Kʼirisito alikwe, na undahuhenda humanywe huna moyo wa kuhenza kwaaviza ajeso ayaehu. 
2CO.8.20	Ndo siswi hunawimirira tʼotʼotʼo uu mutsango otsangwa na moyo umwenga, kwa ta mutʼu atsʼipate cha kuhulaumira. 
2CO.8.21	Lengo rehu siswi, ni kuhenda gamuhamyago Bwana Mulungu, na gakale ganaonewa ni atʼu ni haki.
2CO.8.22	Ano Tito, hunaahuma na mujeso muyawehu munjine, ariye hudzimona kʼano nyinji u kwete kwaaviza. Yiye vivi unahenza aavize muno yenye kwakukala, unamwi kanuni. 
2CO.8.23	Tito, ni musena huhendaye kazi ya Bwana phamwenga kwa dzulu yenu. Ano ajeso ayaehu anjine adzao nao, ni adzumbe a makanisa, na anamuhenda Jeso Kʼirisito alikwe. 
2CO.8.24	Ndo aa aonyeseni kukala, mu atʼu a kuhenza ayaenu jeri, na nguma yiyo yindafika kwao makanisani, na phapho makanisa gandamanya kukala, hwákala huna haki ya kuhenda ngulu kwa mwimwi.
2CO.9.1	Enehu a chijeso, kwa kweli, mimi tsʼitsakula kumwandikira manji dzulu ya o mutsango utsangirwao atʼu a Mulungu ayaenu a Jerusalemu. 
2CO.9.2	Maana, ninamanya kare muna moyo wa kuhenza kulavya. Mimi ná-aambira na ngulu aa ajeso a jimbo ra Makedonia kukala, mwimwi ajeso a jimbo ra Akaya, mwákala mu kwete kulavya hangu mwaka dzana. Na vivyo vidziahenda anji phapha, akale na moyo wa kuhenza kulavya nao. 
2CO.9.3	Ndo mimi vivi ninamuhuma Tito na o anzie airi, adze ko kwenu. Na ninahenza vivi nialikiravyo ajeso a kuku Makedonia kukala mu kwete kulavya, bee vikale vivyo jeri, ela gatsʼikale maneno ga mulomoni tu. 
2CO.9.4	Mimi ninahenza nichidza nao kuko, bee hudze hwone mwátsanga kare. Aa ná-aambira na kanuni kukala, mu kwete. Kwa vivyo, huchidzamona kʼamudzangwe, bee mimi nindagwirwa ni haya muno, na ta mwimwi enye namwi mundagwirwa ni haya vivyo. 
2CO.9.5	Ndo nidzona ni vidzo niakalate aa ajeso ayaehu, alongole kudza ko kwenu, adze atsangishe mutsango wenu oulaga ta mimi nichidza, mutsango wenu ukale u tayari. Na phapho, mundakala munalavya mutsango na moyo umwenga, ela tsʼi wa kugaramishwa.
2CO.9.6	Mwimwi munamanya kukala, aphandaye chichache, uguwa chichache, na aphandaye chinji, uguwa chinji vivyo.
2CO.9.7	Ndo chila mutʼu naatsʼilavye na kuno unashononeka, hebu kwa kugaramishwa. Ela naalavye kutuwirizana na vyo arivyodzipangira mwakwe moyoni. Maana, mutʼu alavyaye na raha ndiye ahenzwaye ni Mulungu. 
2CO.9.8	Mulungu unaidima kumupʼa manoso gosi kwa unji, kwa ta mukale na vya kumutosha ukati wosi. Na phapho, namwi mwidime kulavya na moyo umwenga kwa dzulu ya chila kazi mbidzo. 
2CO.9.9	Ta Maandiko ga Mulungu ganaamba vivi dzulu ya alavyaye na moyo umwenga,
2CO.9.9	“Yiye manosoge uhendamwaga,
2CO.9.9	achiya wapʼa na moyo umwenga,
2CO.9.9	na mbazize kʼazisira.”
2CO.9.11	Ndo Mulungu undamupʼa vinji kwa ta namwi mukaze kulavya na moyo umwenga ukati wosi. Na phapho atʼu anji andamulavira mumvera Mulungu, kwa go manoso genu gondaaphirikira siswi. 
2CO.9.12	Yiyi kazi yenu ya kulavya na moyo umwenga, bee tsʼi kwamba yindaahenda ajeso ayaenu apate go gao arigo ana haja nago tu bahi, ela yindaahenda atʼu anji amulavire mumvera Mulungu. 
2CO.9.13	Yiyi kazi yenu ya kulavya na moyo umwenga yinangʼaza kukala, munamukuluphira Jeso Kʼirisito jeri. Na ajeso ayaenu, andamulika Mulungu kwa vyo mushuhudiyavyo munakuluphira Nguma Mbidzo dzulu ya Kʼirisito lwazu-lwazu, na vyo mumogophavyo. Na chisha, andamulika Mulungu kwa vyodzoapʼa ao, na anjine osi, vyenu murivyo navyo na moyo umwenga. 
2CO.9.14	Ndo ao andamuvoyera na kumuhenza kwa vyodzongʼaza kukala, mwimwi munahenza ayaenu jeri. 
2CO.9.15	Nahumulavireni mumvera Mulungu, kwa chipajiche chohupʼa, chiricho ta kʼakuna aidimaye kucheleza!
2CO.10.1	Enehu a chijeso, atʼu anaamba kukala, ni murumwengu nichikala ni phamwenga namwi, ela nichikala tsʼi phamwenga namwi, ni musiru. Ndo mimi Pʼaulo mwenye vivi, ninamuvoya chirumwengu na mbazi dza Jeso Kʼirisito arivyokala. 
2CO.10.2	Voyo rangu ni kukala, ninahenza nichidza ko kwenu, mutsʼidzenihenda nikakala musiru! Kuko kwenu kuna atʼu anambao kukala, ninasagala chidunia, na ao nichidzaaona acheri kugomba gago, bee andanihenda nikale musiru kwao. 
2CO.10.3	Kala ni kusagala, husagala phapha duniani jeri, ela kʼahuheha chidunia. 
2CO.10.4	Ndo siswi kʼahuhumira silaha za chidunia. Sino huhumira silaha zenye widimi wa Mulungu, kuurimira widimi wa Shetani. Ndo hunagarima maneno gosi ga ulongo, 
2CO.10.5	na hunagarima maneno gosi ga kudziunula, gaidimago kwaaziza atʼu atsʼimumanye Mulungu. Sino hunahenda maazo gosi ga atʼu gakale ga kumogopha Jeso Kʼirisito. 
2CO.10.6	Na muchihwonyesa munahwogopha jeri, hundakala kwete kumutiya akili mutʼu yeyosi, yendakala unaenderera kutsʼahwogopha.
2CO.10.7	Enehu a chijeso, mwimwi muhwalira maneno vyo mugaonavyo tu! Mimi ninaahenza ao atʼu ario ana kanuni ni a Jeso Kʼirisito, bee alilikane muno yenye, na andaona mimi nami, ni wa Jeso Kʼirisito dza ao. 
2CO.10.8	Bwana Jeso Kʼirisito wánipʼa widimi, na widimi uo ni wa kumujengera mwimwi, ela tsʼi wa kumubanangira. Ndo ta nikadziunula muno kwa o widimi wangu, chisha vivyo kʼavindanigwiza haya. 
2CO.10.9	Mimi tsʼenzi mwimwi munone dza kwamba, ninamuuhusa-uhusa na baruwa zangu. 
2CO.10.10	Maana, atʼu anaamba, “Pʼaulo achandika baruwa zi chisiru, na zina maneno mafu-mafu. Ela yiye mwenye achikala hu phamwengani, kʼana rorosi, na ta achigomba, manenoge kʼagana tende.” 
2CO.10.11	Bee ao atʼu aambao vivyo, ninaahenza amanye kukala, gaga nigaandikago baruwani kwa ni kure, bee ndigo gondakudzagahenda ukati nichidza ko kwenu.
2CO.10.12	Siswi kʼahwenzi kudziika duu mwenga na atʼu adzilikao enye. Atʼu ao anadzihwalanisha enye na enye. Ndo ao kʼaamanya. 
2CO.10.13	Ela siswi kʼahundadziunula na widimi urio kʼahunao. Sino lengo rehu ni kutsʼavuka miphaka yophakirwa ni Mulungu, na vivyo nihuhende kazi ta kati yenu. 
2CO.10.14	Ndo siswi kʼahuvuka miphaka huchamba mwimwi mu tsʼini zehu. Maana, ndiswi a kwanza okudzamusumurira Nguma Mbidzo dzulu ya Kʼirisito. 
2CO.10.15	Na kʼahudziunula kwa kazi yohendwa ni atʼu anjine kati yenu. Ela siswi hunalolera mukaze kukomala chiroho, na phapho kazi yehu yikaze kukula kati yenu. 
2CO.10.16	Gago gachilairira, siswi hundaidima kwendasumurira Nguma Mbidzo ta mbere za ko kwenu kuriko kʼakudzangwe kufikwa ni mutʼu. Na phapho, hundakala kʼahudziunula na kazi yohendwa ni mutʼu munjine. 
2CO.10.17	Ela ta vivyo, Maandiko ga Mulungu ganaamba,
2CO.10.17	“Ahenzaye kudziunula,
2CO.10.17	naadziunule kwa gohenderwa ni Bwana.”
2CO.10.18	Maana, mutʼu achidzilika mwenye, kʼavina cheo, ela mutʼu achilikwa ni Bwana, vina cheo.
2CO.11.1	Enehu a chijeso, ningehenza munivumirire vivyo, ta niripho ninaphenya kuphuphani vichache. Mwimwi nivumirirani tu! 
2CO.11.2	Gaga gosi ninagahenda, kwa vyo nimoneravyo wivu dza vyo Mulungu amuhenderavyo. Maana, mimi námufanyira mupango muhwalwe ni Kʼirisito, na ninahenza nidze nimulavye kwakwe muchikala mu azima. 
2CO.11.3	Ela vivi mimi ni chimoyomoyo, kwakukala, garatʼu gomupata Hawa, ganaidima kumupata ta mwimwi. Nyoka kwa welevuwe, wámulemba Hawa ta achiricha kumogopha Mulungu. Ndo mwimwi namwi, maazo genu ganaidima kuvurugwa ta mukaricha kukala aaminifu jeri kwa Kʼirisito. 
2CO.11.4	Mimi ni chimoyomoyo kwa mwimwi, kwakukala, atʼu anjine ákudzamusumurira manjine dzulu ya Jeso, ta tsʼi higo gomusumurira siswi, mwáphokera roho munjine kurichisa yekala mudzimuphokera kare, na mwákubali udzumbe unjine ta tsʼi hura okala hudzimusumurira siswi. Ela gago gosi, munagavumirira muno yenye! 
2CO.11.5	Bee, o mwaonao ni ahumwa a Jeso abomu, ninaona kʼanifika. 
2CO.11.6	Mimi tsʼisomerere ugomvi, ela ninamanya nigombaro. Na neno riri, hudzimonyesa lwazu-lwazu ukati wosi kwenye chila chitʼu chomuhendera.
2CO.11.7	Mimi nádziika tsʼini, kwa mwimwi mukale dzulu, kwa kumusumurira Nguma Mbidzo ya Mulungu, photsʼimuvoya chochosi. Ndo nikale vyo, náhenda vii? 
2CO.11.8	Niriphokala ninamusumurira Nguma Mbidzo, gangu gokala ninago haja, gákala gamanywa ni makanisa manjine. Na ta ninaidima kwamba, phapho nákala ninariphwa ni gago kwa nimuhikirehikire mwimwi. 
2CO.11.9	Na chisha, phokala ni phamwenga namwi, náphungukirwa ni pʼesa. Ela muzigo uo tsʼimuhwikire mwimwi, ta itsʼiphokala ni enehu a chijeso a jimbo ra Makedonia, ndio onirehera chila chitʼu chokala ninacho haja. Ndo mimi tsʼimuhwikire muzigo, na tsʼindamuhwika. 
2CO.11.10	Na nichigomba vivyo ninaamba, kʼakuna mutʼu ko jimbo ra Akaya kosi aidimaye kunipinga akaamba gaga nigagombago tsʼi ga jeri. Jeso Kʼirisito wákala achigomba ujeri ukati wosi. Na haki yenye, mimi nami ninagomba ujeri dza yiye. 
2CO.11.11	Ndo mukale vino munanona tsʼimwenzi kwa tsʼenzi pʼesa zenu? Mino bee, ninamuhenza mwimwi ta Mulungu unamanya!
2CO.11.12	Na nindakwenderera na o mwimo wangu wa kutsʼahenza pʼesa zenu, ta ao aambwao nao ni ahumwa a Jeso, niahende atsʼiidime kudziunula kwamba hangwe Nguma Mbidzo anayisumurira dza vyo huyisumuriravyo siswi. 
2CO.11.13	Atʼu ao anadzamba ni ahumwa, ela kazi yao ni kulemba atʼu tu, kwa kudzihenda ni ahumwa a Kʼirisito ario na widimi. 
2CO.11.14	Vivyo kʼavihwangalaza, kwakukala, ta ye Shetani mwenye naye, unadzihenda ndiye ye arehaye mwanga. 
2CO.11.15	Ndo o ahendikazie achidzihenda ni ahendikazi a Mulungu ahendao ga haki, kʼaanza ao. Ela hunamanya kukala, tsʼiku ya musindikizo wa urumwengu yichifika, andatiywa akili kutuwirizana na mahendo gao.
2CO.11.16	Enehu a chijeso, mimi tsʼinoneni ni muzuzu kwa gondagagomba. Ela muchikala mundanona ni muzuzu vivyo, hʼa bee nisirikisani na uzuzu wangu, kwa nami nidziunule vichache. 
2CO.11.17	Gaga ga kudziunula nindagagomba vivi, ela tsʼigo malagizo ga Bwana. Vivi mimi nindaphenya kuphuphani. 
2CO.11.18	Ela, kwakukala, atʼu anji anadziunula chidunia, hʼa bee ta mimi nami nindadziunula. 
2CO.11.19	Mwi namwi, munadzona mu alachu, ukale o ndio umuhendao mwavumiririre azuzu na kuno muna raha? 
2CO.11.20	Hʼa heka munamuvumirira ta mutʼu amuhendaye dza agulwa ahumiki, mutʼu amwiyiraye chimatsomatso, amoneraye, mutʼu adzikutʼulaye na amwifyaye? 
2CO.11.21	Hebu munahenza nami kala náhenda go maneno ga waibu?
2CO.11.21	Bee, vivi nami nindakala dza muzuzu dza ao anjine, nidziunule na go adziunulirago. 
2CO.11.22	Ao achidzamba ni Aburania, ta mimi nami ni Muburania. Achidzamba a kati ya zo mbari kumi na mbiiri za Aiziraeli, ta mimi nami ni mumo. Na achidzamba ni atʼu a mudzungu wa Burahemu, ta mimi. 
2CO.11.23	Ao achidzamba anamuhikirahikira Jeso Kʼirisito, mino bee ndimi nimuhikirayehikiraye muno yenye kuchira ao. Na vivi, ninagomba dza kwamba nidzirukʼwa ni akili. Mimi nidzihenda kazi na chadi muno kuchira ao, nidzifungwa kʼano nyinji kuchira ao, nidzipigwa muno kuchira ao, na nidzitsuma kuulagwa kʼano nyinji. 
2CO.11.24	Mimi nápigwa kʼano tsʼano vikoto mirongo mihahu na chenda (39) ni vilongozi a Ayahudi. 
2CO.11.25	Nápigwa vibokʼo kʼano tʼahu ni vilongozi a Arumi. Na ukati umwenga, atʼu ánipiga mawe ta achitsuma kuniulaga. Mimi náhoherwa ni meli zokala nichisafiriya kʼano tʼahu. Na mwengayapho kati ya zizo kʼano tʼahu, náchesa choo, na nichisinda dii baharini. 
2CO.11.26	Vyaro vyangu vinji nidzikala maengaengani, kwa myuho yikala yi tele-tele, kwa anyangʼanyi, kwa Ayahudi asena, na atʼu a makabila manjine. Chisha, kwa ndai zonipata midzini, nyika, na baharini, na kwa vyoshononeswa ni atʼu adzambao ni ajeso, na tsʼi ajeso. 
2CO.11.27	Mimi nidzidzivunza kwa kazi, nidzichesa matso kʼano nyinji, ukati unjine nidzikala na nzala na chʼiru, mimi nidzifunga ukati kwa ukati, na nidzikala pʼehoni photsʼi nguwo za pʼeho.
2CO.11.28	Na mbali na gago gosi, mimi nina muzigo wa kumanya makanisa gosi chila tsʼiku. 
2CO.11.29	Mujeso musena achikala chiroho ni munyonge, mimi ninabagalika kwa o unyongewe. Na mujeso musena achiudzwa nyuma, mimi nami ninashononeka.
2CO.11.30	Ichikala bee ni nidziunule, hʼa bee nindadziunula kwa go maneno gaonyesago unyonge wangu. 
2CO.11.31	Mulungu, Abaye Bwana Jeso Kʼirisito, ariye nialikwe ta kare na kare, unamanya kukala, tsʼigomba ulongo. 
2CO.11.32	Mimi niriphokala ni mudzi wa Damasiko, gavuna yekala utsagulwa ni mufalume Areta, wáika shikari chila dziyango ra Damasiko kwa nigwirwe. 
2CO.11.33	Ela ajeso asena achinitiya ndani ya hundu bomu, na achinilavya na mwanyani okala u dzikuta ra o mudzi, achinitsereza ta photsʼi, na phapho, nichichimbira kufungwa ni ye gavuna.
2CO.12.1	Enehu a chijeso, kudziunula kʼakwaviza mutʼu, ela ni seti nidziunule vivyo. Na vivi nindagomba dzulu ya maono, na maneno gofunulirwa ni Bwana Jeso Kʼirisito. 
2CO.12.2	Mimi ninakumbikira tʼotʼotʼo kukala, myaka kumi na mine (14) yodzochira, náhwalwa ni Mulungu ta ko mulunguni kwenye raha. Ela Mulungu ndiye ye amanyaye kumba náhwalwa nichenda mulunguni jeri, hebu ni nákala ninaona ono tu. 
2CO.12.3	Mimi nidzigomba kare, na ninauyira kahiri kukala, náhwalwa ta ko mulunguni kwenye raha, ela Mulungu ndiye ye amanyaye kumba náhwalwa nichenda mulunguni jeri, hebu ni nákala ninaona ono tu. 
2CO.12.4	Na kuko, násikira maneno garigo mudamu kʼaidima kugasema, na kʼahenzwa agagombe. 
2CO.12.5	Ndo mimi nindadziunula kwa gago maneno ga kwangalaza gogaona, ela tsʼindadziunula kwa dzulu yangu mwenye, itsʼiphokala nindadziunula na o unyonge wangu tu. 
2CO.12.6	Mimi kala ninahenza kudziunula, ningari ninadziunula, na phapho tsʼingakalire ninahenda neno ra uzuzu kwakukala, ningari kukala ninagomba ujeri. Ela mino tsʼindadziunula kwakukala, ninahenza atʼu anilamule kwa go aonago ninagahenda na asikirago ninagagomba, ela tsʼi kwa vyo nigombavyo dzulu yangu.
2CO.12.7	Gago maneno mabomu nirigofunulirwa ni Mulungu, bee gangari gánihenda nidziunule, ela Mulungu achinipʼa mwiri kudungwa ni mwiya, kwa ta nitsʼidze nikadziunula. Na mwiya uo unga dza mudzumbe wa Shetani, na unanidunga-dunga kwa nitsʼidziunule. 
2CO.12.8	Mimi námuvoya Bwana kʼano tʼahu kukala, aniusire mwiya uo. 
2CO.12.9	Ela Bwana achiniudzidza achinamba, “Widimi nikupʼao uwe photsʼitara makosago bee unatosha, maana, widimi wangu uhenda kazi muno phenye unyonge.” Ndo mimi ninadziunula na raha kwa o unyonge wangu, kwa ta widimi wa Kʼirisito ukale nami. 
2CO.12.10	Ndo mimi ninahamirwa ni unyonge, waibu, ndai, kuhenderwa mauku, na riki kwa dzulu ya Kʼirisito, maana, nichikala munyonge, ndipho nikalapho na mukotse.
2CO.12.11	Ajeso asena, mimi nidzihenda uzuzu ko kudziunula, ela mwimwi ndimwi odzonihenda nikuhende. Mwimwi ndimwi okala munawirya munilike kwakukala, ta niripho tsʼi chitʼu, ela ao ahumwa mwaonao ana tende, kʼaanichirire vyenye! 
2CO.12.12	Mulungu wáhenda dalili nyinji, na mautʼu-mautʼu ga kwangalaza niriphokala ninahenda kazi na uvumiriri kati yenu, na zizo ni dalili za muhumwa wa Jeso Kʼirisito. 
2CO.12.13	Mimi tsʼina utʼu urio náuhendera ajeso anjine, ela mwi tsʼimuhenderere, ta itsʼiphokala tsʼimwambire munaavize na pʼesa tu. Ndo ichikala kuko bee ndiko kumukosa, ninamuvoya munisamehe.
2CO.12.14	Vivi ni kwete kamare nimutsemberere kʼano ya hahu, na tsʼindakudzamwamba munaavize na pʼesa vivyo. Mino nimuhenzao ni mwimwi enye, ela tsʼi miyo yenu. Dzulu ya vivyo, mimi dza abayenu ndimi niwiryaye nimwikire mbeko mwimwi, ela tsʼi mwimwi ana muniikire mbeko mimi mutumia. 
2CO.12.15	Mimi ni razi nihumire vyangu vyosi na mimi mwenye kamare kwa faida yenu. Ndo mukale mwi munanihenza vichache kwa mino ninamuhenza muno?
2CO.12.16	Mwimwi enye munamanya kukala, mimi tsʼimuvoyere wavizi wa pʼesa. Ela anjine anaamba náhumira ukora ta nichimwiyira. 
2CO.12.17	Ndo akale bee vino ano atʼu a kwahuma kwenu, yákala ni njira ya kumwiyira? 
2CO.12.18	Mimi námuhuma Tito na ye mukuluphiri muyawehu munjine adze ko kwenu, na nina kanuni kamare kukala, Tito kʼamwiyirire. Maana, mimi na yiye lengo rehu ni mwenga, na hulongozwa ni Roho mumwenga.
2CO.12.19	Mwimwi tsʼoneni dza kwamba nidzimwandikira gaga gosi kwa kudzihehera. Mino ni muhumwa wa Jeso Kʼirisito niriye na widimi, na ninagomba ujeri ta Mulungu unamanya. Na maneno gosi nigahendago asena, bee ni ga kumujenga mwimwi. 
2CO.12.20	Mimi ninahenda vivyo kwakukala, tsʼenzi kudzamona mucheri kuhenda gotsʼogahenza, maana, phapho mwimwi namwi kʼamundavihenza vyangu vyondomwamba. Mino tsʼenzi kudzamona mucheri kuheha, konerana chidzitso, kutsukirirwana, kulafyana vitʼu, kupigirana nzili, kutsunana, mu chiguvuguvu na kutsʼasikizana. 
2CO.12.21	Mimi nindakudza kahiri ko kwenu, ela tsʼenzi Mulungu adze anigwize haya kwa mwimwi, na phapho nishononeke muno kwa ao ario ahenda dambi pʼindi, na kʼaadzangwe kutya ta o anaenderera na udiya, uzembe na maneno manjine ga waibu.
2CO.13.2	Mimi niriphomutsemberera lwa phiri, náakanya ao atʼu okala áhenda dambi, na mwanzo ta ni námukanya mosini. Na vivi ta niripho ni kure, ela ninamukanya kahiri. Ndo charo chichi cha hahu atʼu ao nichidzaaona kʼaadzangwe kutya, andakudzanimanya. 
2CO.13.3	Mimi nindahenda vivyo kwakukala, mwimwi munahenza utʼu wa kumonyesa kukala, Kʼirisito unagomba kuchirira mimi. Mwimwi nimumanye kukala, Kʼirisito kʼandakala chinyonge achipambana namwi, ta ye undahumira widimiwe. 
2CO.13.4	Kʼirisito wáoneka dza kwamba ni munyonge phokotʼwa misumari musalabani, ela vivi u moyo kwa widimi wa Mulungu. Ndo siswi ahumwae naswi hunaoneka hu anyonge dza yiye vyoonewa. Ela huchidza ko kwenu, Kʼirisito ariye u moyo, undakala phamwenga naswi, na phapho hundakala na widimi wa Mulungu ta hupambane nao ao adambi.
2CO.13.5	Mwimwi uzani myoyo yenu tsetsetse kwa ta mudzimanye kumba munamukuluphira Jeso Kʼirisito jeri. Mwimwi uzani myoyo yenu tsetsetse, jeri, na mundamona u mwenu ndani, ta tsʼimanya mukale mundaugwa o mutihani. 
2CO.13.6	Mimi ninakuluphira mundamanya kukala, kʼahuugwire o mutihani. 
2CO.13.7	Ela ta vivyo, hunamuvoya Mulungu mutsʼihende ui wowosi. Ra halahala tsʼi kumonyesa widimi wehu, ela hunamuhenza muhende ga haki, ta siswi hukaoneka hwáshindwa. 
2CO.13.8	Gehu huhendago ni ga kwendereza ujeri, ela kʼahwidima kuupinga na njira yoyosi. 
2CO.13.9	Mwimwi muchikala mwimire kudina, atʼu ta akahwona hu anyonge, chisha sino hunahamirwa vivyo. Ndo hunamuvoyera mukomale chiroho.
2CO.13.10	Mimi ninamwandikira baruwa yiyi chimbere nichikuluphira kukala, nichidza ko kwenu, tsʼindapambana namwi chisiru. Widimi wangu ohewa ni wa kumujenga, ela tsʼi wa kumubitʼa.
2CO.13.11	Enehu a chijeso, kumarigiza ni kwamba, Mulungu naakale phamwenga namwi. Na hendani vyenu vyosi mwidimavyo mukale atʼu otsʼo ila yoyosi, mutuwe malagizo gangu, mwerekezane, musagale na reri, na Mulungu ahuhenzaye na ahuhendaye husagale na reri, undakala phamwenga namwi.
2CO.13.12	Lamusanani kwa kupigana busu takatifu. Atʼu a Mulungu osi ario phapha, anamulamusa.
2CO.13.13	Mwimwi manyani mbazi za Bwana Jeso Kʼirisito, menzwa ya Mulungu, na ushirika wa Roho wa Mulungu.
GAL.1.1	Ni mimi Pʼaulo muhumwa wa Jeso Kʼirisito niriye na widimi yehendaolohewa ni ye Jeso mwenye, na Baba Mulungu yemufufula ye Jeso kulaa kuzimu, ela tsʼitsagulirwe ni atʼu, hebu kufunzwa ni mutʼu kwa nikale muhumwa wa Jeso. 
GAL.1.2	Mimi na o enehu a chijeso osi hurio phamwenga phapha, hunamwandikira mwimwi ajeso a makanisa ga Galatiya.
GAL.1.3	Baba Mulungu na Bwana Jeso Kʼirisito naamuhatsʼe muno, na amuhende musagale na reri yao. 
GAL.1.4	Yiye Jeso Kʼirisito ndiye yedzilavira kufa kwa dzulu ya madambi gehu, kwa ta ahutivye siswi huriche maazo mai na mwendo ui urio na atʼu a dunia, na gago gáhendeka kwakukala, vivyo ndivyo vyokala Abayehu Mulungu upanga. 
GAL.1.5	Naalikwe ta kare na kare! Amina.
GAL.1.6	Mimi ta ninaangalazwa ni vyo mumurichavyo maruru Mulungu yemwiha mupate wokofu kwa mbazi za Kʼirisito.
GAL.1.7	garigo tsʼigo yo Nguma Mbidzo kamare. Ao ni atʼu fulani tu anamwangaisha akili, na anahenza agaluze yiyatʼu Nguma Mbidzo ya jeri dzulu ya Kʼirisito. 
GAL.1.8	Bee mimi vivi ninamwambira kukala, ta mumwenga wehu siswi ahumwa a Jeso a widimi, hebu malaika wa Mulungu, chisha achidzamusumurira manjine kurichisa yiyatʼu Nguma Mbidzo huriyomusumurira kare, Mulungu naamulani ta kare na kare! 
GAL.1.9	Siswi hwámwambira kare, na vivi ninamwambira kahiri kukala, mutʼu achikala unamusumurira manjine kurichisa yiyatʼu Nguma Mbidzo muriyoyiphokera kulaa kwehu, Mulungu naamulani ta kare na kare!
GAL.1.10	Mimi vivi vyodzogomba tsʼi kwamba ninatsakula kulikwa ni atʼu, ela rangu nihenzaro ni nilikwe ni Mulungu. Mimi kala nicheri na uo wa kuhenza kulikwa ni atʼu, tsʼingakalire vivi nádzilavira tsetsetse kukala muhendikazi wa Kʼirisito.
GAL.1.11	Enehu a chijeso, mimi ninamuhenza mumanye kukala, yiyo Nguma Mbidzo niriyomusumurira bee tsʼi ya mudamu. 
GAL.1.12	Maana, mimi yiyo tsʼiyipatire kulaa kwa mutʼu yeyosi, na tsʼiyifunzirwe ni mutʼu, itsʼiphokala náhendayifunulirwa ni Jeso Kʼirisito.
GAL.1.14	Kati ya marika gangu ga Chiyahudi, nákala ni mbere kwa kutuwa dini yehu, na chisha nákala nidzidzilavira tsetsetse kugwira ada za akare ehu.
GAL.1.16	anifunulire Mwanawe, kwa ta nisumurire Nguma Mbidzo dzuluye kwa atʼu a makabila manjine. Ndo yiye ariphonifunulira ye Mwanawe, mimi tsʼiuzire utumia mutʼu, 
GAL.1.17	na tsʼendere mudzi wa Jerusalemu kwa okala ni ahumwa a Jeso a widimi kare. Itsʼiphokala, mino nákwenda maruru nyika ya Warabuni, na niripholaa kuko, nichiuya mudzi wa Damasiko. 
GAL.1.18	Yiriphochira myaka mihahu kulaira Mulungu ariphonifunulira ye Mwanawe, ndipho nichikotʼa kwenda Jerusalemu kwendamanyana na Pʼetero, na násagala naye kwa tsʼiku kumi na tsʼano (15) tu. 
GAL.1.19	Dzulu ya gago gosi wahi, muhumwa wa Jeso wa widimi munjine yemona ni Jakobo nduguye Bwana wehu tu, ela o anjine tsʼiaonere. 
GAL.1.20	Na gaga nimwandikirago, bee ni ga jeri ta Mulungu unamanya.
GAL.1.21	Niriphosagala zizo tsʼiku kumi na tsʼano (15) ko Jerusalemu, náuka nichenda maboma fulani ga majimbo ga Siriya, na Kilikiya. 
GAL.1.22	Ukati uo, ajeso a makanisa ga ye Kʼirisito ko jimbo ra Judea akala kʼaadzangwe kunona mimi mwenye mwiri. 
GAL.1.23	Ao ákala ahendasikira na atʼu tu kukala, “Ye mutʼu yekala achihuhendera mauku kwa hunayikuluphira Nguma Mbidzo, vivi naye unasumurira dzulu ya riro kuluphiro rokala uhenza arihangamize pho mwanzo!” 
GAL.1.24	Ndo o akuluphiri ákala achimulika Mulungu muno kwa gokala nidzihenderwa mimi.
GAL.2.2	Kuko, mimi nákwenda, maana, Mulungu wákala udzinifunulira kukala nende. Niriphokala ni kuko, náhenda monano na vilongozi a kanisa amanyikanao tu, na phapho nichiaambira dzulu ya yo Nguma Mbidzo niyisumurirayo atʼu a makabila manjine. Mimi náhenda vivyo kwa ao aniunge mukono, kwa ta yiyatʼu kazi yokala nidziyihenda, na yo nihendayo yitsʼikale ya bule. 
GAL.2.3	Ndo ta Tito yekala hu hosi na wákala kʼabitʼirwetsʼi kwa ni Muyunani, kʼagaramishirwe abitʼwetsʼi. 
GAL.2.4	Gaga ninagahadza tu, maana, atʼu anjine okala adzidzihenda ni akuluphiri na achiphenya duu ra akuluphiri kuko, ákala anahenza amubitʼetsʼi. Atʼu ao ákala adzidzitiya duu rehu ra ajeso tu kwa ákala anaheza auhangamize utsare wehu hurio nao kwa hunamukuluphira Kʼirisito Jeso, na ahuhende hukale agulwa ahumiki a Shariya. 
GAL.2.5	Ela sino go gao kʼahugakubalire kamare ta vichache, kwa mwimwi mwenderere kuukuluphira ujeri wa Nguma Mbidzo.
GAL.2.7	Chitʼu ni kwamba tu, ao ákubali kukala, Mulungu wákala udzinoloha nisumurire Nguma Mbidzo kwa atʼu a makabila manjine, dza viratʼu arivyomoloha Pʼetero ayisumurire kwa Ayahudi. 
GAL.2.8	Chisha, ao ámanya kukala, Mulungu yemuhenda Pʼetero akale muhumwa wa Jeso wa widimi kwa Ayahudi, ndiye yiye yenihenda mimi nikale muhumwa wa Jeso wa widimi kwa atʼu a makabila manjine. 
GAL.2.9	Ndo o ano Jakobo, Pʼetero na Johana okala anaonewa ni atʼu kukala ndio vilongozi abomu, ariphomanya kukala, Mulungu wánipʼa chipaji cha kuhenda kazi yiyo, áhupʼa mikono mimi na Barinaba konyesa kukala, ákubali mafunzo gehu. Ao phapho akubali kukala, mimi na Barinaba hwenderere kusumurira Nguma Mbidzo kwa atʼu a makabila manjine, na o nao kwa Ayahudi. 
GAL.2.10	Chitʼu chohuvoya ao ni chimwenga tu kukala, hwenderere kwaaviza akuluphiri ario ni achiya, maneno gokala ninagahenda kare na chadi.
GAL.2.11	Ela Pʼetero ariphokala u mudzi wa Anitiyokiya, námuchemera jamani kwakukala, wákala una makosa. 
GAL.2.12	Maana, yiye pho mwanzo aripholoka ko Anitiyokiya, wákala kʼana neno ta achikala achirya phamwenga na akuluphiri a makabila manjine. Ela ariphokudza Ayahudi kulaa kanisa ra Jerusalemu okala ahumwa ni Jakobo, achiricha achikala kʼenzi kurya nao kahiri kwa kogopha o Ayahudi okala anaamba ni seti mutʼu abitʼwetsʼi ndipho akale mukuluphiri jeri. 
GAL.2.13	Ndo akuluphiri a Chiyahudi anjine achituwa o ulumakwiri wa Pʼetero, na ta Barinaba naye achilembwa na achituwa ulumakwiri wao. 
GAL.2.14	Ndo mino niriphoaona ao kʼaatuwa ujeri wa Nguma Mbidzo, námuchemera Pʼetero phapho jamani, na nichimwambira kukala, “Uchikala uwe uriye u Muyahudi mwenye tu, unasagala dza mutʼu wa kabila rinjine ela tsʼi dza Muyahudi asagalavyo, sambi unaidimadze kwagaramisha vivyo o atʼu a makabila manjine atuwe jadi za Ayahudi?”
GAL.2.15	Siswi hu Ayahudi chihumbo kamare, na kʼahunga dza atʼu a makabila manjine ario ni adambi. 
GAL.2.16	Ela ta vivyo, siswi akuluphiri a Chiyahudi hwámanya kukala, mutʼu kʼaphokerwa ni Mulungu dza mwenye haki kwa kuhenda gahenzwago ni Shariya, ela ni kwa kumukuluphira Jeso Kʼirisito. Gago ndigotuma ta siswi Ayahudi naswi huchimukuluphira ye Kʼirisito Jeso, kwa huphokerwe ni Mulungu dza enye haki kwa njira ya kumukuluphira ye Kʼirisito, ela tsʼi kwa kuhenda gahenzwago ni Shariya. Maana, kʼakuna aphokerwaye ni Mulungu dza mwenye haki kwa kutuwa Shariya. 
GAL.2.17	Siswi kwahivira vivi hulola kuphokerwa ni Mulungu dza enye haki kwa kumukuluphira Kʼirisito, Ayahudi bee anahwona hu adambi dza atʼu a makabila manjine. Ndo vino vikale vinaimanisha kukala, ye Kʼirisito wáhuhenda huhende dambi wahi? Hʼa-a, tsʼigo kamare gago! 
GAL.2.18	Ela mimi nichiuya kukubali go maneno gogaricha ga kukala, mutʼu unaidima kuphokerwa ni Mulungu dza mwenye haki kwa kuhenda gahenzwago ni Shariya, bee nindakala ninahenda dambi. 
GAL.2.19	Ta mimi pho pʼindi nákala nisagala kutuwiriza yo Shariya, ela nichiricha kusagala kutuwiriza Shariya kwa ta nisagale mazagazi ga kumuhamira Mulungu. Kʼirisito ariphofa musalabani, mazagazi gangu ga pʼindi gáfa nago, 
GAL.2.20	na vivi tsʼisagala dza vyo nirivyokala nichisagala, maana, Jeso Kʼirisito unasagala mwangu ndani. Mazagazi nisagalago vivi, ni mazagazi ga kumukuluphira ye Mwana wa Mulungu, ariye wánihenza muno ta achidzilavira kufa kwa anitivye. 
GAL.2.21	Mulungu unahutivya kwa mbazize mwenye tu, ela tsʼi kwa kuhenda gahenzwago ni Shariya, na phapho tsʼindapharicha ta mukanihendadze! Kala atʼu ákala anaidima kuphokerwa ni Mulungu dza enye haki kwa kuhenda gahenzwago ni Shariya, bee chifo cha Jeso Kʼirisito musalabani kwa dambi zehu, chingari kukala ni cha bule.
GAL.3.1	Mwi Agalatiya a kuphuphizwa! Ni ani yemubananga vino? Samba mwi námwambira lwazu-lwazu, chisha jamani kukala, Jeso Kʼirisito wáfa kwa kukotʼwa misumari musalabani kwa dzulu yenu? 
GAL.3.2	Hʼa vivi bee, ninahenza munambire chitʼu chimwenga tu, nacho ni: mwi ye Roho wa Mulungu mwámuphokera kwa kuhenda gahenzwago ni Shariya, hebu kwa kukuluphira Nguma Mbidzo niriyomusumurira? 
GAL.3.3	Heka mwi ta munaphuphizwavyo? Mwimwi mwáanzatʼo kwa kulongozwa ni Roho wa Mulungu, ela heka vino mutsuma kumarigiza kwa kulongozwa ni maazo ga chidamu? 
GAL.3.4	Kuno kuturika koturika mwi, munahenza munambe kwákala kwa bule? Mimi nina kanuni kukala, kʼakukalire kwa bule kuko! 
GAL.3.5	Yuno Mulungu vino amupʼavyo Rohowe na kuhenda vilinge kati yenu, akale go bee unagahenda kwa munatuwa Shariya ya Chiyahudi, hebu ni kwakukala, munakuluphira Nguma Mbidzo yoyisumurirwa?
GAL.3.7	Ndo mwimwi nimumanye kukala, atʼu a mudzungu wa Burahemu jeri, bee ni aratʼu amukuluphirao Mulungu. 
GAL.3.8	Maandiko ga Mulungu gásema chimbere kukala, atʼu a chila chiryomo phapha duniani ákala andaphokerwa ni Mulungu dza enye haki kwa kumukuluphira. Nguma Mbidzo yiyi hunayona ukati Mulungu ariphoyambira Burahemu kukala, “Atʼu a viryomo vyosi phapha duniani, andahatsʼwa kuchirira uwe.” 
GAL.3.9	Ndo osi amukuluphirao Mulungu anahatsʼwa dza vyo arivyohatsʼwa yiye Burahemu, yemukuluphira Mulungu.
GAL.3.11	Ndo vi lwazu kukala, kʼakuna mutʼu aphokerwaye ni Mulungu dza mwenye haki kwa kutuwa Shariya. Maana, ta Maandiko manjine ga Mulungu ganaamba, “Mutʼu yedziphokerwa ni Mulungu dza mwenye haki kwa kumukuluphira yiye, undakala na uzima.” 
GAL.3.12	Kutuwiriza Shariya, kʼakutakiya ukale unamukuluphira Mulungu. Ela ni dza Maandiko ga Mulungu gaambavyo kukala, “Ye atuwaye malagizo ga Shariya, undakala na uzima.”
GAL.3.14	Ndo gago ga kuhendwa ni Kʼirisito Jeso, gáahenda atʼu a chila chiryomo phapha duniani aidime kupata manoso golagwa Burahemu, na chisha siswi akuluphiri huphokere Roho wa Mulungu yekala udzihulaga kwa njira ya kuluphiro.
GAL.3.15	Enehu a chijeso, nahuhwaleni mufano wa mazagazi gehu ga chila tsʼiku. Atʼu airi aerekezanapho dzulu ya utʼu ta achiandikirana, hʼaya kʼaphana mutʼu aidimaye kugatsamula, hebu kugagaluza, na vivyo ndivyo virivyo kwa ro lagano ra Mulungu. 
GAL.3.16	Ndo lagano riro ra Mulungu rálagwa Burahemu na mutʼu wa mudzunguwe. Na dzulu ya riro lagano, Maandiko ga Mulungu kʼagaamba, “Na atʼu a mudzunguo,” dza kwamba unahadza atʼu anji, ela go ganaamba, “Na mutʼu wa mudzunguo,” konyesa kukala, wákala unahadza mutʼu mumwenga tu, na ni ye Kʼirisito. 
GAL.3.17	Ndo rangu nambaro ni kwamba: Mulungu wámulaga lagano Burahemu pʼindi yenye hiko phokala ta kʼadzangwe kulavya Shariya. Ndo lagano riro kʼariidima kuvunzwa ni Shariya yokudzayilavya phokala ta yichira myaka magana mane na mirongo mihahu (430) kulaira ririphoikirwa. 
GAL.3.18	Kalapho Mulungu unosa atʼu wokofu kwa kutuwa Shariya, angari kʼaanosa kwa riratʼu lagano. Ela vino Mulungu kwa mbazize mwenye wámunosa Burahemu kwa riratʼu lagano rokala udzimulaga. 
GAL.3.19	Ndo swali ni, kwadze yino Shariya nayo yálaviwa? Shariya yálaviwa kwa atʼu ákala anahenda dambi kwenda, na yáikwa yihende kazi ta ukati okala undakudzira ye mutʼu wa mudzungu wa Burahemu, yekala ulagwa ro lagano. Mulungu wálavya Shariya kuchirira malaika ario ámwambira Musa yekala unatsanganya atʼu na yiye. 
GAL.3.20	Ela ta vivyo, mutsanganyi uhenzeka tu phachikala phana atʼu airi, ela Mulungu una widimi wa kuhenda utʼu hicheye.
GAL.3.21	Ndo swali rinjine ni, yino Shariya yikale yi chinyume cha chilagane cha Mulungu? Ngʼo tsʼivyo! Maana, kala Shariya yálaviwa kwa yiahende atʼu apate uzima, atʼu angari áidima kuphokerwa ni Mulungu dza enye haki kwa kuyituwiriza yiyo Shariya. 
GAL.3.22	Ela vino Maandiko ga Mulungu ganaamba, dunia yosi yisagalirwa ni dambi. Kwa vivyo, uzima uphya wa kare na kare olagwa upatwa ni mutʼu kwa kumukuluphira Jeso Kʼirisito, na undahewa aratʼu amukuluphirao tu.
GAL.3.23	Siswi hosi hwákala hu afungwa tsʼini ya Shariya ta ukati kuluphiro ririphongʼazwa. 
GAL.3.24	Ndo yiyo Shariya yákala yinahumanyirira ta phokudzira Kʼirisito, na vivi huphokerwa ni Mulungu dza enye haki kwa njira ya kuluphiro. 
GAL.3.25	Na kwakukala, vino hunamukuluphira Jeso Kʼirisito, Shariya tsʼiyo yihumanyirirayo kahiri.
GAL.3.26	Mwimwi mosini mu ana a Mulungu vivi kwa kumukuluphira Kʼirisito Jeso. 
GAL.3.27	Mwimwi muriphobatizwa kwa mukale atʼu a Kʼirisito, mwákala dza kwamba munamuvala ye Kʼirisito. 
GAL.3.28	Ndo vivi kʼakuna kahiri ga yuno ni Muyahudi, hebu yuno ni mutʼu wa kabila rinjine, yuno ni mugulwa muhumiki hebu yuno ni mutʼu ariye tsare, yuno ni muche hebu yuno ni mulume, maana, mosi mudzikala amwenga kwa munamukuluphira Kʼirisito Jeso. 
GAL.3.29	Ndo kwahivira mwimwi mu atʼu a Kʼirisito, vivi bee mu ana a Burahemu chiroho, na mundapata go manoso kulaa kwa Mulungu, ariye pho mwanzo wágalaga Burahemu.
GAL.4.1	Enehu a chijeso, rangu nambaro ni kukala, mwana achikala ucheri mudide, bee unga dza mugulwa. Yiye ta aripho miyo ya abaye ni yakwe, 
GAL.4.2	ela ni kukala u tsʼini za aratʼu amumanyirirao ta ufike o ukati okala upangirwa ni ye abaye. 
GAL.4.3	Ndo dza siswi akuluphiri naswi. Siswi huriphokala kʼahudzangwe kukombolwa ni Kʼirisito, hwákala dza anache adide, na hwákala huchituwa shariya za chidunia dza agulwa ahumiki. 
GAL.4.4	Ela ukati okala upangwa ni Mulungu uriphofika, Mulungu wámuhuma Mwanawe, na yiye wávyalwa ni muchetʼu dza siswi adamu, na chisha achisagala tsʼini ya Shariya, 
GAL.4.5	kwa ta ahukombole siswi okala hu tsʼini ya Shariya, na phapho siswi hosini hukale ana a Mulungu.
GAL.4.6	Ndo kwahivira mwimwi vivi mu ana a Mulungu, yiye wáhuhumira Roho wa Mwanawe mwehu myoyoni siswi hosini, na yiye Roho unagomba unaamba, “Baba.”
GAL.4.7	Ndo mwimwi vivi kʼamu agulwa ahumiki kahiri, ela mu ana a Mulungu. Na kwakukala, mu ana a Mulungu, Mulungu undamupʼa garatʼu gosi arigo wálaga kwapʼa anae.
GAL.4.8	Akuluphiri asena, mwimwi pho pʼindi phokala kʼamumumanya Mulungu wa jeri, mwákala mu agulwa ahumiki a milungu ya ulongo. 
GAL.4.9	Ela vivi munamumanya ye Mulungu wa jeri, hebu baha nambe yiye unamumanya. Ndo heka sambi munahenza muuyire kutuwa kukala agulwa ahumiki a shariya za chidunia, zirizo kʼazina widimi, na kʼazaviza na chochosi? 
GAL.4.10	Vivi mudziima muhenza mupate wokofu kwa kutuwa maada ga tsʼiku, majuma ga myezi, na virimo. 
GAL.4.11	Bee, gago genu muhendago gananihenda nikale chimoyomoyo kwakukala, yo kazi yangu yosi yoyihenda na chadi kwa dzulu yenu, bee yitsuma kukala yákala ya bule.
GAL.4.12	Bee kʼamona enehu a chijeso, mimi ninamuvoya muriche kukala tsʼini ya Shariya dza mimi vyoricha, maana, mimi náricha kukala tsʼini ya Shariya dza mwimwi murivyokala. Mimi pʼindi násagala kwenu, na mwimwi kʼamunikosere. 
GAL.4.13	Mwimwi mucheri kukumbikira kukala, nákudzamusumurira Nguma Mbidzo lwa kwanza, kwakukala, mwiri wangu wákala kʼauna mukotse. 
GAL.4.14	Mimi yo hali yangu ya chinyonge yokala, yákala ni yimutiye majezoni ga kuniphurya, hebu kunirema, ela mwi kʼamuhendere hivyo, itsʼiphokala, mwániphokera tʼotʼotʼo dza mwidimavyo kumuphokera malaika wa Mulungu, hebu Jeso Kʼirisito mwenye. 
GAL.4.15	Ndo mwanzwadze ta vino kʼamuna raha yokala munayo tsʼiku zizo? Mimi ninamwambira kukala, ukati uo mwákala mu kwete kuhenda rorosi kwa munaavize. Na kala vyákala vinaidimikika, mungari mwáshungulula ta matso genu mukanipʼa. 
GAL.4.16	Ndo nikale vino nidzikala mudawa wenu kwa ninamwambira ujeri?
GAL.4.17	Bee ninamwambira mino kukala, ao odzomudinira kwa mutuwe mafunzo gao, lengo rao tsʼi idzo. Ao anahenza mutoke na siswi, mudzilavire tsetsetse kutuwa go gao. 
GAL.4.18	Ni vidzo kudzilavira kutuwa utʼu, bora tu ro lengo rikale ni idzo, na mwenderere kuhenda vivyo ukati wosi, tsʼi ukati nichikala ni phamwenga namwi tu hicheye. 
GAL.4.19	Anangu a chiroho nimuhenzao, mimi vivi ninasikira utsungu kahiri kwa dzulu yenu dza muchetʼu avyalaye, na utsungu uo nindasala nao ta mukale dza Kʼirisito tsetsetse. 
GAL.4.20	Mimi vivi ninaaza kala ni phamwenga namwi, na phapho niidime kumwambira tʼotʼotʼo, maana, vivi mudzinangalaza.
GAL.4.21	Hebu nisirikisani mwi Agalatiya muhenzao kukala tsʼini za Shariya. Mukale munayimanya vyo yambavyo jeri yo Shariya mwimwi? 
GAL.4.22	Yiyo yinaamba kukala, Burahemu wákala una ana airi a chilume. Mumwenga wámuvyala na musichana yekala ni mugulwa muhumiki, na ye munjine achimuvyala na muchewe mwenye yekala u tsare. 
GAL.4.23	Yuyatʼu mwanawe yevyalwa ni ye mugulwa muhumiki, wávyalwa kuchirira tʼamaa za chimwiri. Ela ye mwanawe yevyalwa ni muchewe mwenye yekala u tsare, wávyalwa kutuwirizana na chilagane chokala Burahemu ulagwa ni Mulungu. 
GAL.4.24	Ndo aa achetʼu airi hunaidima kwahwalanisha na go malagano mairi ga Mulungu. Lagano mwenga ni riratʼu ririrolaviwa ni Mulungu Mulima wa Sinai, na muchetʼu ariye unga dza lagano riri ni Hajiri, yevyala ana ugulwani uhumiki. 
GAL.4.25	Ndo Hajiri unahwalanishwa na Shariya yolaviwa ko Mulima wa Sinai ko Warabuni, na chisha unga dza atʼu asagalao pho Jerusalemu ya tsʼiku zizi, maana, ao osi a ugulwani uhumiki. 
GAL.4.26	Ela yo Jerusalemu ya dzulu yinga dza muchetʼu ariye tsare, na ndiyo yiriyo dza ameyehu. 
GAL.4.27	Dzulu ya yiyo Jerusalemu ya dzulu, Maandiko ga Mulungu ganaamba,
GAL.4.27	“Hamirwa uwe muchetʼu tʼasa yetsʼivyala,
GAL.4.27	piga njerejere kwa raha uwe uriye kʼusikirire utsungu wa uvyazi.
GAL.4.27	Maana, ye muchetʼu yerichwa ni mulume,
GAL.4.27	ndiye yendavyala ana anji kuchira yuyatʼu ariye na ye mulume.”
GAL.4.28	Ndo mwimwi enehu a chijeso vivi mu anangwa a Mulungu kulairirana na chilaganeche dza Isaka. 
GAL.4.29	Ela vivi maneno ganga dza viratʼu vyokala ukati wa Burahemu na o anae airi a chilume. Yuyatʼu yevyalwa kuchirira tʼamaa za chimwiri, wámuhendera mauku yuyatʼu yevyalwa kwa widimi wa Roho wa Mulungu. 
GAL.4.30	Ela Maandiko ga Mulungu ganaambadze dzulu ya maneno go? Gago ganaamba, “Muvuguze na mwanawe ye muchetʼu ariye ni mugulwa muhumiki, kwakukala, yiye mwanawe kʼana chondopata phapho. Ufa undahwalwa ni yuyatʼu mwana yemuvyala na mucheo mwenye ariye u tsare.” 
GAL.4.31	Ndo enehu a chijeso, siswi kʼahu ana a ye muchetʼu yekala ni mugulwa muhumiki, ela hu ana a ye muchetʼu ariye u tsare.
GAL.5.1	Siswi hwáikwa tsare ni Kʼirisito kwa hwenderere kukala tsare. Ndo mwimwi imani kudina mutsʼiuye kahiri kufungwa ni ugulwa uhumiki.
GAL.5.2	Gahegereni masikiro gaga maneno gangu! Mimi Pʼaulo ninamwambira kukala, mwimwi muchikubali kubitʼwatsʼi kwa muphokerwe ni Mulungu dza enye haki, bee go ga kuhendwa ni ye Kʼirisito kʼagandamunufaisha kamare. 
GAL.5.3	Ninamwambira kahiri chila mutʼu mino kukala, mutʼu yendakubali kubitʼwatsʼi, hʼaya ni seti atuwe malagizo gosi ga Shariya. 
GAL.5.4	Yeyosi kati yenu ahenzaye kuphokerwa ni Mulungu dza mwenye haki kwa kutuwa Shariya, naamanye kukala, wátosa uhusiyanowe na Kʼirisito, na kʼaonerwa mbazi kahiri ni Mulungu. 
GAL.5.5	Mimi ninaamba vivi kwakukala, Roho wa Mulungu unahuhenda hulolere na kanuni kukala, hundaphokerwa ni Mulungu dza enye haki kwa kumukuluphira Kʼirisito. 
GAL.5.6	Maana, atʼu achikala anamukuluphira Kʼirisito Jeso, kʼakuna tafauti ya yebitʼwatsʼi na ye ariye kʼabitʼirwetsʼi. Ra halahala ni kumukuluphira yiye, na malairiroge ni menzwa.
GAL.5.7	Mwimwi mwákala munaenderera kukula chiroho tʼotʼotʼo. Ndo ni ani yemulemba ta muchiricha kutuwa ujeri? 
GAL.5.8	Bee, mafunzo ga ao a kumulemba kʼagalaa kwa Mulungu amwihaye mukale anae. 
GAL.5.9	Ndo dzimanyirireni mwimwi, maana, gago ganagotʼa dza hamira chʼachʼe yikoleavyo unga wosi yitsanganywapho na unga wa nganu. 
GAL.5.10	Ela ta vivyo, ninakuluphira Bwana kukala, mwimwi mundakala na ono dza ro rangu, na yiye amwangaishaye akili undatiywa akili ni Mulungu ta akakala ni ani!
GAL.5.11	Enehu a chijeso, mimi nami kala nicheri kufunza atʼu kukala, ni seti abitʼwetsʼi ndipho aphokerwe ni Mulungu dza enye haki, bee ningari tsʼihenderwa mauku ni o Ayahudi. Kala mimi nami nicheri kufunza gago, ta tsʼisumurira dzulu ya musalaba, bee ningari kukala tsʼiakosa o Ayahudi. 
GAL.5.12	Atʼu ao amuyugao na maneno ga kubitʼwatsʼi, ninaaza kala anahendadzitosa tsetsetse!
GAL.5.13	Enehu a chijeso, mwimwi mwáihiwa mukale tsare, ela tsʼikuhwaleni ko kukala kwenu tsare mukakuhenda chisingwa cha kuchimizira tʼamaa zenu za chimwiri, itsʼiphokala, hikirananihikiranani kwa kuhenzana. 
GAL.5.14	Maana, ta yo Shariya yosi yigwiririra lagizo mwenga rambaro, “Muhenze munzio dza vyo udzihenzavyo uwe mwenye.” 
GAL.5.15	Ela muchikala mundahakanana, na kutsunana ukati wosi, bee dzimanyirireni mutsʼidze mukahangamizana.
GAL.5.16	Ndo ninamwambira mino, mwimwi mazagazi genu gosi nagalongozwe ni Roho wa Mulungu, na phapho ndipho mwimwi kʼamundatuwa tʼamaa za chimwiri. 
GAL.5.17	Maana, gahenzwago ni tʼamaa za chimwiri ndigo gotsʼohenzwa ni Roho wa Mulungu. Na gahenzwago ni Roho wa Mulungu, ndigo gotsʼohenzwa ni tʼamaa za chimwiri. Ndo ye Roho wa Mulungu, na tʼamaa za chimwiri, vinapingana kwa ta mutsʼiidime kuhenda go mugahenzago. 
GAL.5.18	Na kwahivira munalongozwa ni Roho wa Mulungu, kʼamu tsʼini ya Shariya.
GAL.5.19	Mahendo ga tʼamaa za chimwiri kʼagatangwatangwa. Gago ni uzinzi, mahendo makolo, udiya, 
GAL.5.20	kuvoya milungu ya vinyago, utsai, kumenana, kugomberana, kulaiwa ni matso kwa vya atʼu, kutsukirwa kwenda, moyo wa kudziunula, mutsamukano, kusikizana na o akubalio go gako tu bahi, 
GAL.5.21	chidzitso, unwadzi, mahendo makolo gosi gahendwago shuhulini za ataifa, na manjine dza gaga. Bee, ninamukanya mino dza vyomukanya kare phokala hu hosini kukala, atʼu ao endererao kuhenda maneno gaga, kʼaandaphenya Ufalumeni kwa Mulungu.
GAL.5.22	Ela galaviwago ni Roho wa Mulungu ni kuhenzana, raha, reri, kuvumirira, mbazi, kuhenda madzo, kukuluphirika, 
GAL.5.23	upʼore na kudzidinisa kwa ta utsʼihende dambi, na maneno gago hakika kʼaga chinyume cha shariya. 
GAL.5.24	Atʼu amukuluphirao Kʼirisito Jeso ágaulaga kwa kugakotʼa misumari musalabani go ga chimwiri na tʼamaaze mbii. 
GAL.5.25	Kwahivira siswi hwáhewani uzima uphya wa kare na kare ni Roho wa Mulungu, nahumutuweni yiye mwehu mazagazini. 
GAL.5.26	Na nahutsʼidziunuleni, hutsʼinyetʼeraneni, hebu konerana chidzitso.
GAL.6.1	Enehu a chijeso, mumwenga wenu achigafilika na ahende dambi, aratʼu ario a chiroho jeri kati yenu, naakamuudze kutuwa ujeri. Ela ta vivyo, gago naagahende kwa njira ya upʼore, na adzimanyirire ta ao atsʼidze nao akajezwa ahende dambi. 
GAL.6.2	Avizanani mizigo yimumemerezerayo, na phapho mundakala munachimiza lagizo ra Kʼirisito. 
GAL.6.3	Mutʼu achidzona una tende na kumba kʼana tende, bee yiye unadzilemba mwenye. 
GAL.6.4	Ndo chila mutʼu naalaule mahendoge mwenye, achigaona ni madzo, hʼaya naahende ngulu kwa gago, ela naatsʼigahwalanishe na ga atʼu anjine. 
GAL.6.5	Maana, chila mutʼu niatsukule muzigo wa mazagazige mwenye.
GAL.6.6	Atʼu afunzwao neno ra Mulungu, na-aagavye alimu ao miyo yao yosi midzo.
GAL.6.7	Mutsʼidzilembe mwimwi enehu a chijeso! Kʼakuna mutʼu aidimaye kumuphuphiza Mulungu. Mimi ninaamba vivi kwakukala, mutʼu uguwa chiratʼu aphandacho. 
GAL.6.8	Mutʼu aphandaye mai kwa kutuwa tʼamaaze mbii za chimwiri, undaguwa kuhangamizwa kwa kutuwa zo tʼamaaze mbii za chimwiri. Ela aphandaye madzo kwa kutuwa ga Roho wa Mulungu, undaguwa uzima uphya wa kare na kare kwa kutuwa ga ye Roho wa Mulungu. 
GAL.6.9	Siswi nahutsʼitsokeni kuhenda madzo kwakukala, hundakudzaguwa mavunoge o ukati opangwa ni Mulungu, huchikala kʼahurichire kuhenda madzo. 
GAL.6.10	Ndo hupatapho ukati, nahuhendeni madzo kwa atʼu osi, na kamwe akuluphiri anziehu.
GAL.6.11	Enehu a chijeso, gaga ninagaandika mimi Pʼaulo mwenye, chisha na harufu bomu-bomu. 
GAL.6.12	Ao atʼu adina kumugaramisha mubitʼwetsʼi, maana, anahenza aahamye atʼu, na gago anagahenda tu kwa anamanya achisumurira dzulu ya kukala, Kʼirisito wáfa musalabani kwa ativye atʼu, andahenderwa mauku. 
GAL.6.13	Na ta ao obitʼwatsʼi chisha, kʼaachimiza malagizo gosi ga yo Shariya, ta ni o anahenza mwimwi namwi mubitʼwetsʼi, hʼaya o adzivunye kwa Ayahudi anziao kwa ko kubitʼwatsʼi kwenu. 
GAL.6.14	Chiphangu mimi Pʼaulo, tsʼindadzivunya na chitʼu chinjine, itsʼiphokala kwakukala Kʼirisito wáfa musalabani kwa dzulu yehu siswi, na gago ndigo gatumago ta tsʼigaona gana tende kahiri go maneno ga dunia yiyi. 
GAL.6.15	Vivi rangu ra halahala ni mutʼu avyalwe luphya akale chumbe chiphya, ela tsʼi ga yuno wábitʼwatsʼi, hebu kʼabitʼirwetsʼi. 
GAL.6.16	Mulungu naaonere mbazi na aahende asagale na reriye o atʼu osi atuwao maneno gago, maana, ao bee ndio atʼu a Mulungu jeri.
GAL.6.17	Kwanzira vivi, naphatsʼilairire mutʼu akaniyuga kahiri kwakukala, mumu mwangu mwirini bee mu tele makuphyu ga pʼigwa, na gago ganaonyesa kukala, mimi ni muhendikazi wa Jeso jeri.
GAL.6.18	Bwana wehu Jeso Kʼirisito nenderere kuhatsʼa roho zenu mwimwi enehu a chijeso. Amina!
EPH.1.2	Abayehu Mulungu na Bwana Jeso Kʼirisito naamuhatsʼe, na amuhende musagale na reri yao.
EPH.1.3	Naalikwe Mulungu Abaye Bwana wehu Jeso Kʼirisito! Maana, wáhwajaliya manoso gosi ga chiroho galaago dzulu, kuchirira Kʼirisito, 
EPH.1.4	na ta chisha, Mulungu wáhutsagula hangu phokala kʼadzangwe kuwumba ta o urumwengu, hukale atʼue kwa njira ya kumukuluphira Jeso Kʼirisito kwa ta hukale atakatifu, na otsʼo ila yoyosi mbereze. Gago gosi wáhuhendera, kwakukala, unahuhenza. 
EPH.1.5	Chisha, Mulungu wáamula hangu pho pʼindi kuhuhenda hukale anae, na Jeso Kʼirisito achidzagachimiza gago. Gago ndigokala Mulungu unagahenza, na ganamuhamira. 
EPH.1.6	Ndo nahumulikeni Mulungu kwa vyohwonyesa unahuhenza muno kuchirira Mwanawe amuhenzaye.
EPH.1.8	Mulungu wáhwonyesa unaswi mbazi, na achihupʼa hekima yosi na kumanya. 
EPH.1.9	Yiye wáhufunulira garatʼu gokala kʼakuna agamanyaye. Gago ndigokala Mulungu udzamula kugahenda kuchirira Jeso Kʼirisito. 
EPH.1.10	Maneno goamulwa kuhendwa ni Mulungu, garigo undagamala tsʼikuye yichifika, ni kuvireha phamwenga vyumbe vyosini vya mbinguni na vya duniani vitawalwe ni Jeso Kʼirisito.
EPH.1.11	Maneno gosi gahendwa kutuwiriza Mulungu aojavyo, na aamulavyo. Siswi Mulungu wáhutsagula hukale atʼue kuchirira kumukuluphira Jeso Kʼirisito, na gago wáamula kugahenda hangu pho pʼindi, maana, ndigokala unagahenza. 
EPH.1.12	Ndo siswi oanza kumukuluphira Jeso Kʼirisito, hunahenzwa humulike Mulungu kwa ubomuwe.
EPH.1.13	Mwimwi namwi vivi mwáusikira o udzumbe wa jeri, yaani Nguma Mbidzo yimuhendayo mutiye. Na muriphomukuluphira Kʼirisito, Mulungu wámupiga mola wa konyesa mu atʼue kuchirira kumupʼa Rohowe yekala ulaga. 
EPH.1.14	Mulungu wáhupʼa ye Rohowe dza muzamana kukala, undahupʼa gosi golaga atʼue, na neno riro rinahuhenda hukale na kanuni kukala, Mulungu undaakombola osi ario ni akwe. Nahumulikeni Mulungu kwa ubomuwe!
EPH.1.15+EPH.1.16	Enehu a chijeso, mimi ninamulavira mumvera Mulungu ukati wosi kwa gomuhendera mwimwi. Gago nágaanza kulaira niriphosikira munamukuluphira Bwana Jeso, na munaahenza ajeso anzienu osi. Ndo mimi chila nivoyapho, ninamuvoyera ta mwimwi 
EPH.1.17	kukala, Mulungu wa Bwana wehu Jeso Kʼirisito, ariye ndiye Abayehu wa widimi unji, amupʼe Rohowe. Yiye Rohowe ndiye yendamufunulira mumanye maneno ga chiroho, na ujeri dzulu ya Mulungu, kwa ta mumumanye jeri. 
EPH.1.18	Ninamuvoyera mwidimiswe kumanya ujeriwe, na phapho mugamanye go maneno madzo arigo wámwiha kwa mugalolere, na chisha phapho ndipho mundamanya ubomu wa manoso golaga kwapʼa atʼue. 
EPH.1.19	Na mumanye kukala, o widimi wa Mulungu uhendao kazi mwehu ndani siswi hukuluphirao, bee ni unji muno yenye. Widimi uu uhwavizao siswi ajeso, bee unga dza o urio 
EPH.1.20	Mulungu wáuhumira kumufufulira Jeso Kʼirisito kulaa kuzimu, na achimuzagaza mukonowe wa kulume ko mulunguni atawale. 
EPH.1.21	Ndo Jeso Kʼirisito kuko dzulu unatawala na widimi unji muno kuchira chila mutawali, mwenye widimi, mwenye cheo, chila chilongozi, na chila chitʼu kwenye urumwengu uu, na ta o udzao. 
EPH.1.22	Mulungu wáika vitʼu vyosi tsʼini za utawali wa Jeso, na achimulavya ye mutawali wa vyosi, akale chitswa cha kanisa. 
EPH.1.23	Na ro kanisa ririro ni mwiriwe, richimizwa ni Kʼirisito ariye ndiye achimizaye chila chitʼu, chila phatʼu.
EPH.2.2	Ukati uo mwimwi mwákala munahenda mai dza go gahendwago ni ataifa, mwákala mogopha ye mutawali mui atawalaye mapepo ga dzulu, na yiye vivi ndiye ahendaye kazi myoyoni mwa atʼu otsʼomogopha Mulungu. 
EPH.2.3	Na ta siswi hosini hwákala hunga dza ao ataifa, hwákala hu chimwiri, na hwákala huhenda go huhumwago ni miiri, na akili zehu. Ndo kwakukala, hwákala hu adambi dza vyo arivyo ataifa osi, Mulungu wákala undahutiya akili dza chila mutʼu.
EPH.2.4	Ela Mulungu una mbazi muno, na unahuhenza muno. 
EPH.2.5	Ndo ta huripho hwákala hudzefa chiroho kwa go madambi gehu, Mulungu wáhufufula phamwenga na Jeso Kʼirisito. Mwimwi nimumanye kukala, Mulungu wámutivya kwa una mbazi muno. 
EPH.2.6	Mulungu wáhufufula ko chifoni cha chiroho, dza vyomufufula Jeso kulaa kuzimu, na achihupʼa chihi cha utawali na Jeso Kʼirisito ko mulunguni, maana, siswi na yiye hu chitʼu chimwenga. 
EPH.2.7	Mulungu gago wágahenda kwa adze aamanyise atʼu zo tsʼiku zidzazo kukala, una mbazi nyinji kwa vyohuhenza siswi muno kuchirira Jeso Kʼirisito. 
EPH.2.8+EPH.2.9	Mwimwi nimumanye kukala, Mulungu wámutivya kwa una mbazi nyinji, na kuchirira kuluphiro renu. Yiye tsʼi kwamba wámutivya kwa phanjine mwákala mudzihenda chadi cha mutiye, ta ye ni wámunosa tu kwa atsʼidze mutʼu akadziunula na o wokofu. 
EPH.2.10	Mulungu wáhupangira huhende maneno madzo, na husagale vyo ahuhenzavyo husagale tsʼiku zosi. Gago ndigotuma ta achimuhuma Kʼirisito Jeso achidzahuhenda hukale vivi hurivyo.
EPH.2.11	Ela ta vivyo, mutsʼinyale mwimwi kukala, mwákala mu atʼu a makabila manjine chihumbo. Mwimwi mwákala mwihiwa “Atʼu otsʼibitʼwatsʼi” ni Ayahudi ario ákala ana ngulu na ko kubitʼwatsʼi kwao, ta kuripho kwákala kuzuru miiri yao tu, ela tsʼi myoyo yao. 
EPH.2.12	Mwimwi pho pʼindi mwákala kʼamumumanya Kʼirisito ni ani, mwákala kʼamu kati ya Aiziraeli ario ni atʼungwa a Mulungu, na mwákala kʼamuvimanya vyo vilagane vyokala Mulungu udziapʼa atʼue. Mwimwi phapha duniani mwákala musegere photsʼimumanya Mulungu, na photsʼilolera chochosi, 
EPH.2.13	ela vivi mu atʼu a Kʼirisito Jeso. Na ta muripho pho pʼindi mwákala mu kure na Mulungu, ela vivi mwárehewa phephi naye ni yo milatso ya Kʼirisito. 
EPH.2.14	Yiye Jeso Kʼirisito mwenye wáhuhenda husagaleni na reri, kwa kuhuhenda siswi Ayahudi na mwimwi atʼu a makabila manjine, hukaleni amwenga. Pʼindi Ayahudi na atʼu a makabila manjine ákala kʼaakala phamwenga ta wamba pho kati-kati yao phákala phana dzikuta rodzoagavya. Ela Jeso Kʼirisito ariphofa musalabani, uhadui uo okala unga dza dzikuta achiwusa. 
EPH.2.15	Shariya ya Ayahudi yákala yina malagizo manji, na maada manji. Ela Jeso Kʼirisito achidzayiusa, kwa ta aahende Ayahudi na atʼu a makabila manjine akale atʼu a chivimwenga amukuluphirao yiye, na vivyo ndivyohenda atʼu asagale na reri. 
EPH.2.16	Jeso Kʼirisito ariphofa musalabani, o uhadui wa Ayahudi na atʼu a makabila manjine wáwusa, achiahenda akale atʼu amwenga, na achiahenda atseke na Mulungu. 
EPH.2.17	Ndo Jeso Kʼirisito wáreha yiyo Nguma Mbidzo ya kwahenda atʼu asagale na reri, kwa atʼu osi; kwenu mwimwi atʼu a makabila manjine muriokala mu kure na Mulungu, na kwa Ayahudi okala a phephi na Mulungu kare. 
EPH.2.18	Ndo vivi siswi Ayahudi na mwimwi atʼu a makabila manjine hunaidima kudza phephi na Baba Mulungu kwa wavizi wa ye Rohowe mumwenga, kwa gohenderwani ni Kʼirisito.
EPH.2.19	Ndo kulairirana na gaga, mwimwi atʼu a makabila manjine kʼamu ajeni kahiri na atʼu a Mulungu. Maana, mwátsanganywa phamwenga nao, na vivi hosini hu atʼu a mudzi umwenga, urio ni wa Mulungu. 
EPH.2.20	Mwimwi namwi munga dza nyumba yoanzwa ni ahumwa a Jeso okala na widimi na agomvi a Mulungu, na ye Jeso Kʼirisito ndiye ariye dza mulongohi wa nyumba yiyo. 
EPH.2.21	Yiye Jeso Kʼirisito ndiye yedzihugwizanya phamwenga siswi akuluphiri hosini, na unahukuza ta hukale Hekalu takatifu ra Bwana. 
EPH.2.22	Ndo kwakukala, munamukuluphira Jeso Kʼirisito, mwimwi namwi vivi munajengwa phamwenga na o ajeso anjine osi, kwa ta mukale pharatʼu phatʼu aripho Roho wa Mulungu unasagala.
EPH.3.1	Mimi Pʼaulo vivi ni jela, kwakukala, ni muhendikazi wa Jeso Kʼirisito asumuriraye yiyo Nguma Mbidzo kwa mwimwi atʼu a makabila manjine. 
EPH.3.2	Na nina kanuni mwásikira kukala, Mulungu kwa mbazize mwenye, wánipʼa kazi yiyi ya kumusumurira mwimwi Nguma Mbidzo. 
EPH.3.3	Mulungu wánifunulira mupangowe okala kʼakuna aumanyaye. (Mimi nidzandika kwa ufuti dzulu ya uo mupango, 
EPH.3.4	na mwimwi muchigasoma gago godzogaandika kare, mundamanya kukala, ninaumanya uo mupango wa Mulungu, urio vivi Kʼirisito wáuhenda umanywe.) 
EPH.3.5	Phapho pʼindi, atʼu ákala kʼaaumanya uo mupango, ela vivi Mulungu wáufunulira ahumwa a widimi, na agomvie atakatifu kuchirira Rohowe. 
EPH.3.6	Ndo gokala kʼakuna agamanyaye pho pʼindi ni kwamba, Nguma Mbidzo yáahenda atʼu a makabila manjine na Ayahudi, osi apate manoso ga Mulungu, osi akale vilungo vya mwiri umwenga, na osi andapata manoso golagwa ni Mulungu kuchirira kumukuluphira Jeso Kʼirisito.
EPH.3.7	Mulungu wánipʼa kazi yiyi ya kusumurira Nguma Mbidzo, kuchirira mbazize mwenye, na widimiwe. 
EPH.3.8	Kati ya atʼu osi a Mulungu, mimi ndimi wa tsʼini. Ela Mulungu wánipʼa chipaji cha kwasumurira atʼu a makabila manjine utajiri wa Kʼirisito otsʼosika. 
EPH.3.9	Na chisha, niaambire atʼu osi dzulu ya uo mupango, urio Mulungu ariye ndiye muumbi wa vitʼu vyosi, wákala udziafitsa kulaa pho mwanzo. 
EPH.3.10	Na lengore rákala ni, vivi aonyese hekimaye nyinji kwa atawali na enye widimi ko mulunguni, kuchirira kanisare. 
EPH.3.11	Mulungu wáhenda vivi kwakukala, vivyo ndivyokala upanga hangu pho mwanzo, na gago achidzagachimiza kuchirira Bwana wehu Jeso Kʼirisito. 
EPH.3.12	Siswi vivi hunaidima kumusengerera Mulungu photsʼi woga, kwakukala, hulola Jeso Kʼirisito tu mo mwehu mazagazini. 
EPH.3.13	Ndo ninamuvoya mutsʼife moyo kwa mimi ninashononeka kwa dzulu yenu, maana, kuko kundamwaviza mwimwi.
EPH.3.14	Enehu a chijeso, gago gohenderwani ni Baba Mulungu, bee gananihenda nimitʼe mavindi kumuvoya yiye Baba Mulungu, ariye 
EPH.3.15	ndiye abaye midzungu yosi ya atʼu a chila phatʼu. 
EPH.3.16	Mulungu una utajiri wosi. Ndo naamuhende mukomale chiroho kuchirira Rohowe, kulairirana na uo utajiriwe ario nao. 
EPH.3.17	Na kukala, Jeso Kʼirisito aenderere kusagala mwenu myoyoni vyo murivyo munamukuluphira. Ninavoya vivyo kukala, mazagazi genu gamitʼe mizi ya ndani kwenye menzwaye, 
EPH.3.18	kwa ta mwimwi na ajeso anzienu osi mwidime kugwira walamu, ure, chimo, na china cha yo menzwa ya Kʼirisito. 
EPH.3.19	Ninamuvoyera mwidime kumanya menzwa ya Kʼirisito ta yiripho ni bomu muno ta kʼamwidima kuyimanya tsetsetse, kwa ta muudzazwe uzima, na widimi wa Mulungu.
EPH.3.20	Mulungu unaidima kuhuhendera mabomu kuchira gosi garigo hunaidima kugavoya, hebu kugalilikana kwa o widimiwe uhendao kazi mwehu ndani. 
EPH.3.21	Mulungu naalikwe ta kare na kare kwa kanisare, na Jeso Kʼirisito! Amina.
EPH.4.1	Enehu a chijeso, mimi Pʼaulo niriye vivi ni jela kwakukala ninamuhikirahikira Bwana, ninamuvoya musagale mazagazi garigo ganawirya o mwiho murioihirwa ni Mulungu. 
EPH.4.2	Mwimwi ukati wosi kalani arumwengu na apʼore, vumiriranani na muhenzane. 
EPH.4.3	Hendani vyenu vyosi mwidimavyo mone kukala, munaenderera kukala na umwenga urehewao ni Roho wa Mulungu, na mugwizanywe phamwenga ni reri. 
EPH.4.4	Siswi ajeso hosini hu mwiri umwenga, Roho wa Mulungu huriye naye ni mumwenga vivyo, na hosini hwáihiwa kwa hulolere kupata manoso mamwenga ga Mulungu. 
EPH.4.5	Kuna Bwana mumwenga tu, kuluphiro mwenga, na ubatizo umwenga. 
EPH.4.6	Kuna Mulungu mumwenga ariye ndiye Abaye atʼu osi, atawalaye osi, unahenda kazi kuchirira osi, na u ndani mwa osi.
EPH.4.7	Elako, chila mumwenga wehu wáhewa chipaji ni ye Jeso Kʼirisito, kutuwirizana na vyoamula yiye. 
EPH.4.8	Vivi vinagwa sawa na Maandiko ga Mulungu gaambago,
EPH.4.8	“Ariphokwenda ko dzulu kwenye,
EPH.4.8	wákwenda na okala udziahwala mateka,
EPH.4.8	na achiapʼa atʼu vipaji.”
EPH.4.9	Ndo manaye nini gano maneno gaambago, “Wákwenda dzulu”? Manaye ni kwamba, yiye wáanza kudza photsʼi phapha duniani. 
EPH.4.10	Ndo yiye yekudza photsʼi, ndiye yiye yekwenda dzulu mulunguni kwenye, kwa ta akale chila phatʼu. 
EPH.4.11	Yiye yedzambwa, “Wáapʼa atʼu vipaji,” ndiye ariye atʼu anjine wáaika akale ahumwae enye widimi, anjine agomvi a Mulungu, anjine avumisi a Nguma Mbidzo, na anjine amanyiriri a ajeso, na alimu. 
EPH.4.12	Na ao kazi yao ni kwabambanya atʼu a Mulungu amuhikirehikire, na ajenge kanisa, ririro ni mwiri wa Jeso Kʼirisito, 
EPH.4.13	ta siswi hosini hukaleni na kuluphiro mwenga, na kumumanya Mwanangwa wa Mulungu, kwa ta hukomaleni chiroho, na hukaleni vyo arivyo Kʼirisito mwenye. 
EPH.4.14	Na phapho kʼahundakalani kahiri dza anache, hebu kuphirikwa hiku na hiku, na kukukulwa ni mafunzo ga ulongo garehewago ni alembi kwa aayaze anjine na ukora wao. 
EPH.4.15	Itsʼiphokala, siswi nihugombeni ujeri, na huhenzaneni, na phapho ndipho hundakomalani chivyovyosi na hukaleni dza Kʼirisito, ariye ndiye chitswa cha kanisa. 
EPH.4.16	Jeso Kʼirisito ndiye alongozaye vilungo vyosi vya mwiri, kwa vigwirane phamwenga vikale mwiri umwenga. Na chila chilungo mo mwirini chinaaviza kuugwizanya phamwenga o mwiri. Ndo chila chilungo chichihenda go chihenzwago chihende, na vihenzane muno, o mwiri wosi undakula, na udzijenge.
EPH.4.17	Enehu a chijeso, mimi dza mutumia wa Bwana bee ninamukanya kukala, mutsʼenderere kusagala dza atʼu otsʼomukuluphira Mulungu. Ao maazo gao kʼagana tende, 
EPH.4.18	na a dzizani. Atʼu ao bee a kure na uzima uphya urio Mulungu unaapʼa atʼu kwakukala, kʼaamanya njiraze, na kʼa-aambirika. 
EPH.4.19	Ao anahenda mai, na mahendo makolo gosi ukati wosi, na gago ta kʼaanago haya.
EPH.4.20	Ela mwimwi, gofunzwa dzulu ya Kʼirisito tsʼi higo! 
EPH.4.21	Mimi nina kanuni mwásikira nguma za Jeso, na muchifunzwa kwa widimiwe kutuwirizana na o ujeri urio kwakwe. 
EPH.4.22	Ndo mwáfunzwa muriche mwendo wenu okala nao phokala kʼamudzangwe kokoka, yaani mazagazi genu gokala muchisagala, garigo gákala ganabanangwa ni tʼamaa za kulemba. 
EPH.4.23	Na mwáfunzwa vivyo kukala, maazo genu nigatawalwe ni Roho wa Mulungu. 
EPH.4.24	Na kukala, mwimwi enye mukale na mwendo uphya, maana, mu vyumbe viphya virivyo Mulungu wávyumba dza vyo arivyo ye mwenye, kwenye kuhenda ga haki jeri, na kukala atakatifu.
EPH.4.26	Mwimwi muchikoseka, mutsʼitsukirwe muno ta mukahenda dambi, na mutsʼisinde dii kutsukirwa, 
EPH.4.27	maana, vivyo vinaidima kumupʼa nafasi Shetani. 
EPH.4.28	Yekala achiiya, naatsʼiiye kahiri vivi, ta naanze kuhenda kazi ya hilali, kwa ta adzipatire gakwe arigo unago haja na aidime kwaaviza achiya. 
EPH.4.29	Mwimwi mutsʼigombe maneno mai kamare. Itsʼiphokala, gombani maneno madzo ga kwaaviza atʼu, na ga kujenga gagwago sawa na haja zao, kwa ta ondomusikira munagomba bee abarikiywe. 
EPH.4.30	Na tsʼimushononeseni Roho wa Mulungu, ariye ndio mola wa Mulungu wa konyesa mu akwe, na uhakikisho kukala, tsʼiku yinadza yiriyo Mulungu undamukombola. 
EPH.4.31	Ndo mutsʼikale na utsungu kamare, ukali, usiru, maneno ga chisiru, kutsunana, na maneno mai gosi. 
EPH.4.32	Itsʼiphokala, kalani na myoyo midzo, monerane mbazi, na musameheane dza Mulungu arivyomusamehe kuchirira Jeso Kʼirisito.
EPH.5.1	Mwimwi kalani dza Mulungu, maana, mu anae amuhenzao. 
EPH.5.2	Sagalani na kuhenzana, dza viratʼu Kʼirisito arivyohuhenza ta achidzilavya achifa dza sadaka ya kʼungu ya kunukʼatʼo kwa Mulungu kwa dzulu yenu.
EPH.5.3	Mwimwi kwahivira mu ajeso vivi, kʼamuhenzwa muhadzwe na uzembe kamare, mahendo makolo, hebu kulaiwa ni matso kwa vya mutʼu. 
EPH.5.4	Na kʼamuhenzwa mugombe maneno ga kuhakana, maneno ga chizuzu, hebu mare mai, maana, gago kʼagawirya kuhadzwa na mujeso. Itsʼiphokala, mwi munahenzwa mumulavire mumvera Mulungu. 
EPH.5.5	Mwimwi nimumanye kamare kukala, muzembe, ahendaye makolo, hebu alaiwaye ni matso kwa vya mutʼu (ariye wabudu vyo vitʼu), kʼandaphenya Ufalumeni kwa Jeso Kʼirisito, na Mulungu.
EPH.5.6	Mutsʼikubali kulembwa ni mutʼu na maneno ga ulongo, kwakukala, gago maneno godzogahadza phapho dzulu ndigo gondaricha ta Mulungu aatiye akili o ario kʼaamogopha. 
EPH.5.7	Ndo mutsʼigwirikane nao atʼu ao. 
EPH.5.8	Pʼindi mwimwi mwákala mu dzizani, ela vivi mwáupata mwanga wa Bwana. Ndo sagalani chiatʼu ario mwangani ahenzwavyo asagale. 
EPH.5.9	Maana, malairiro ga atʼu ario mwangani ni kuhenda madzo gosi, kuhenda ga haki, na ga jeri. 
EPH.5.10	Mwimwi ukati wosi lilikanani garatʼu gamuhamirago Bwana. 
EPH.5.11	Mwimwi tsʼigahendeni kamare gago mahendo mai gahendwago dzizani, ta mwi aonyeseni atʼu kukala, gago ni mai. 
EPH.5.12	Maana, maneno gago gahendwago chisirisiri dzizani, ni waibu ta ko kugahadza. 
EPH.5.13	Ela mwanga uchimwirika chitʼu chochosi, atʼu nikuchimanya chitʼu chicho, 
EPH.5.14	kwakukala, mwanga ndio uhendao chitʼu choneke. Gago ndigo gatumago ta atʼu anaamba,
EPH.5.14	“Lamuka we urereye,
EPH.5.14	fufuka kulaa kuzimu,
EPH.5.14	naye Kʼirisito undakumwirikira mwanga.”
EPH.5.15	Ndo gamanyirireni go menenzi genu. Mwimwi sagalani dza atʼu a hekima, ela tsʼi dza atʼu otsʼo hekima. 
EPH.5.16	Humiranitʼo chila nafasi kuhenda madzo, kwakukala, tsʼiku zizi ni mbii. 
EPH.5.17	Ndo mwimwi tsʼikaleni azuzu, ela gamanyeni go mahenzo ga Bwana. 
EPH.5.18	Mwimwi tsʼirevyweni ni uchi kwakukala, uo undamubananga. Itsʼiphokala, udzalwani ni Roho wa Mulungu, 
EPH.5.19	na phapho mundaimba maneno ga zaburi, pʼambiyo na mira ga chiroho kati yenu, na kuno munamwimbira Bwana mo myoyoni mwenu. 
EPH.5.20	Na chisha, mundamulavira mumvera Baba Mulungu ukati wosi kwa dzina ra Bwana wehu Jeso Kʼirisito, kwa chila rondalairira. 
EPH.5.21	Na kamare chila mumwenga wenu naadziike tsʼini za munziwe kwa maana, munamogopha Kʼirisito.
EPH.5.23	Maana, mulume ndiye chitswa cha muchewe, dza viratʼu Kʼirisito arivyo ndiye chitswa cha mwiriwe, yaani kanisa, naye ndiye Mutivyi wa ro kanisa. 
EPH.5.24	Ndo viratʼu kanisa ririvyo tsʼini ya Kʼirisito, ache namwi dziikeni tsʼini za alume enu kwa chila neno.
EPH.5.26	na ariphoritsukutsa na madzi kuchirira neno ra Mulungu, achidziikira kʼanda. 
EPH.5.27	Jeso wáhenda vivyo kwa ta ro kanisa richidzaima mbereze, rikale rinametameta photsʼi bakwa, kasoro hebu chochosini dza vivyo, itsʼiphokala rikale takatifu na rotsʼo ila. 
EPH.5.28	Ndo mwimwi alume namwi, ahenzeni ache enu dza vyo muhenzavyo miiri yenu. Mulume achikala unahenza muchewe, ukala unadzihenza mwenye. 
EPH.5.29	Maana, kʼakuna mutʼu amenaye mwiriwe mwenye ta itsʼiphokala unaumanyirira na kuuhenza, dza viratʼu Kʼirisito aroromavyo kanisa, 
EPH.5.30	kwakukala, ni mwiriwe, na siswi hu vilungo vya mwiri uo. 
EPH.5.31	Maana, Maandiko ga Mulungu ganaamba, “Gaga ndigo gatumago ta mulume achihwala, undaatelephuka avyazie, agwirikane na muchewe, na ao airi bee andakala dza kwamba ni mutʼu mumwenga.” 
EPH.5.32	Andiko riri bee rifitsa ujeri ubomu, ela mino ninagomba dzulu ya Kʼirisito, na kanisa. 
EPH.5.33	Elako, chila mumwenga ta mwimwi naamuhenze muchewe dza vyo adzihenzavyo ye mwenye, na chila muche naye namwishime mulumewe.
EPH.6.2	Kamare, lagizo ra kwanza ririro rinaalaga madzo ondorituwa rinaamba, “Aishime abayo na ameyo, 
EPH.6.3	nawe undatserezerwa bugu, na usagale myaka minji phapha duniani.”
EPH.6.6	na tsʼiaogopheni aguli enu ukati muchikala mu phamwenga nao tu kwa kuhenza kulikwa. Ela aogopheni na myoyo yenu yosi, maana, gago ndigo gahenzwago ni Mulungu, na ta kamare mwimwi mu agulwa ahumiki a Jeso Kʼirisito. 
EPH.6.7	Mwimwi hendani kazi yenu ya chiugulwa na moyo dza kwamba munamuhikirahikira Bwana, ela tsʼi atʼu tu. 
EPH.6.8	Mwimwi nimumanye kukala, Bwana kʼana ga yuno ni mugulwa muhumiki hebu u tsare, ta ye undanosa madzo chila mutʼu mudzo.
EPH.6.10	Enehu a chijeso, rangu ra musindikizo ni kwamba, patani nguvu kulaa kwa Bwana, kwakukala, una widimi unji. 
EPH.6.11	Mwimwi valani chʼinga zosi muhewazo ni Mulungu kwa ta mwidime kudzirinda na mbinu mbii za Shetani. 
EPH.6.12	Mwimwi zivaleni zizo chʼinga, kwakukala, kʼahuhehani na adamu anziehu, itsʼiphokala, hunahehani na atawali, enye widimi, nguvu za urumwengu uu wa dziza, na mapepo mai gatawalago garigo dzulu. 
EPH.6.13	Ndo mwimwi valani chʼinga zosi muhewazo ni Mulungu, kwa ta ao achimugwavukira atsʼimuzuru, na gago gachisira mukale mucheri kwima kudina. 
EPH.6.14	Ndo dzirindeni kwa kumanya ujeri wa Mulungu, na uo undakala dza mukanda wa kudzifunga mwenu vyununi: kalani na haki ya Mulungu, na yiyo yindakala dza ngao ya myoyo yenu. 
EPH.6.15	Kalani na reri yirehewayo ni Nguma Mbidzo, na yiyo yindakala dza virahu vya kurinda nyayo zenu. 
EPH.6.16	Phamwenga na vivyo vyosi, gwiririrani kinyi kuluphiro, na riro rindakala dza chʼinga ya kufisa mivi yosi ya moho mujezwayo ni ye Mui. 
EPH.6.17	Humirani wokofu wenu dza kʼofiya ya kudzichingira chitswani, na neno ra Mulungu kulaa kwa Rohowe dza upanga wenu. 
EPH.6.18	Kalani muchivoya chiroho ukati wosi mavoyo ga chila aina na viriro vyenu. Mwimwi dzimanyirireni, na mukale avumiriri kwavoyerani atʼu a Mulungu osi. 
EPH.6.19	Na chisha, nivoyerani nami kukala nichikala ninagomba, Mulungu anipʼe ra kugomba kwa ta nigombe photsʼi woga, na phapho niaambire atʼu Nguma Mbidzo yokala pʼindi kʼayimanywa. 
EPH.6.20	Mimi ni mutumia wa Jeso Kʼirisito, na vivi ta ni chifungoni, kwakukala, nákala ninasumurira yiyo Nguma Mbidzo. Ndo nivoyerani kukala, niyisumurire yiyo Nguma Mbidzo photsʼi woga dza vyo nihenzwavyo nihende.
EPH.6.23	Baba Mulungu na Bwana Jeso Kʼirisito naamuhende mwimwi enehu a chijeso mosi musagale na reri yao, muhenzane na mwakuluphire ao. 
EPH.6.24	Mulungu naamuhatsʼe mosi mwimwi mumuhenzao Bwana wehu Jeso Kʼirisito na menzwa yiriyo kʼayindalaa kamare.
PHP.1.2	Abayehu Mulungu na Bwana Jeso Kʼirisito naamuhatsʼe, na amuhende musagale na reri yao.
PHP.1.3+PHP.1.4	Enehu a chijeso, mimi chila nimuvoyerapho mosi, ninavoya na raha, na ninamulavira mumvera Mulungu wangu chila nimwazapho, 
PHP.1.5	kwa vyodzonaaviza yiyi kazi ya kusumurira Nguma Mbidzo kulaira yiyatʼu tsʼiku ya kwanza muriphokuluphira ta rero. 
PHP.1.6	Na chisha, ninamulavira mumvera Mulungu wangu kwakukala, wáanza kuhenda kazi mbidzo mwenu ndani, na nina kanuni kukala, undaenderera kumwaviza ta ayimale kazi yiyo, tsʼiku yiyatʼu yiriyo Jeso Kʼirisito undauya. 
PHP.1.7	Mimi nina haki ya kwamba vivyo dzulu yenu mwimwi mosi kwakukala, ninamuhenza muno ta kʼamulaa mwangu moyoni! Mimi na mwimwi Mulungu ukala naswi mo mwehu kusumurirani Nguma Mbidzo, hangu phokala tsʼidzangwe kufungwa ninahehera Nguma Mbidzo na kungʼaza kukala ni ya jeri, na unahuhatsʼa ta vivi nirivyo chifungoni. 
PHP.1.8	Mimi ninatamani muno nimone mosi, kwa vyo nimuhenzavyo bee vinga dza vyo muhenzwavyo ni Jeso Kʼirisito, na neno riri ni ra jeri ta Mulungu unamanya.
PHP.1.9	Ninamuvoyera mino kukala, mukaze kuhenzana muno na kuno munamanya ujeri, na kuhenda akili ya kulamulatʼo, 
PHP.1.10	kwa ta mwidime kumanya idzo muno ni riphiro. Endererani kugahenda gaga, namwi mundakala atʼu adzo otsʼo ila ta Jeso Kʼirisito auye. 
PHP.1.11	Na ninamuvoyera kukala, Jeso Kʼirisito amwidimise kuhenda madzo gosi, kwa ta Mulungu ahewe nguma, na alikwe.
PHP.1.12	Enehu a chijeso, ninamuhenza mumanye kukala, kufungwa kwangu bee kʼakuzizire Nguma Mbidzo, ta kutsʼiphokala, kwáahenda atʼu anji ayisikire. 
PHP.1.13	Vivi o shikari osi a dzumba ra utawali, phamwenga na anjine osi phapha anamanya kukala, mimi ni jela kwa ninamuhikirahikira Jeso Kʼirisito. 
PHP.1.14	Na chisha, kufungwa kwangu kudziatiya moyo akuluphiri asena anji amukuluphire Bwana, na ta anakaza kusumurira muno udzumbe wa Mulungu photsʼi woga.
PHP.1.15	Anjine kati yao anasumurira udzumbe dzulu ya Jeso Kʼirisito kwa ana chidzitso na anashindana nami, ela anjine o anausumurira na myazo midzo. 
PHP.1.16	Aa a myazo midzo, anahenda vivyo kwa ananihenza na anamanya kukala, Mulungu wánipʼa kazi yiyi ya kuyihehera Nguma Mbidzo. 
PHP.1.17	Ela o a chidzitso, anasumurira udzumbe dzulu ya Jeso Kʼirisito na myazo mii achona kukala, shenene yindakaza kunirya kuku jela.
PHP.1.18	Ndo gago gosi mino bee tsʼinago utʼu, na ta gananihamira kwakukala, udzumbe dzulu ya Kʼirisito unasumurirwa kwa chila njira, bee vikale ni kwa myazo midzo, hebu mii. Na nindaenderera kuhamirwa vivyo, 
PHP.1.19	maana, ninamanya kukala, gaga ganipatago vivi gandauswa ni mavoyo genu, na wavizi wa Roho wa Jeso Kʼirisito ta nirichwe tsare. 
PHP.1.20	Rangu nirihenzaro na niriloleraro ni kukala, nihende kazi yangu tʼotʼotʼo hata niyimale photsʼiona waibu, na ninavoya nitsʼife moyo ukati wosi ta uu ukati wa ndai, kwa ta gangu gosi gondagahenda mwangu mazagazini, vivi nirivyo ni moyo na ta chifo changu, chisha virehere nguma Jeso Kʼirisito. 
PHP.1.21	Na nichigomba vivyo ni ninaamba, wa halahala mwangu mazagazini ni Kʼirisito, na nichifa nindapata utʼu udzo muno. 
PHP.1.22	Ela nichikala nichenderera kusagala phapha duniani nindaidima kumuhikirahikira Bwana, bee tsʼimanya nitsagule riphiro. 
PHP.1.23	Gaga mairi gananiyuga moyo: mimi ninahenza nife, kwakukala, nichifa, ninendakala phamwenga na Kʼirisito, neno ririro ni idzo muno. 
PHP.1.24	Ela ninahenzeka muno nenderere kukala moyo, kwa nimwavize mwimwi. 
PHP.1.25	Nina kanuni kukala, mucheri na haja ya wavizi wangu, na kwa vivyo ninamanya kukala, nindaenderera kukala phamwenga namwi mosi, kwa ta o ujeri nimufunzao, na urio ndio muukuluphirao ukaze kumukomaza chiroho, na umuhende muhamirwe. 
PHP.1.26	Ndo vivi nichiuya kwenu kahiri, vivyo vindamuhenda mumulike Jeso Kʼirisito muno.
PHP.1.27	Enehu a chijeso, ra halahala muhenzwaro murihende ni, musagale kutuwirizana na gaambavyo mafunzo garigo Ngumani Mbidzo ya Kʼirisito. Hendani vivyo kwa ta niidimapho kudza, hebu ta nishindwapho, chisha mino nisikire mosi mwimire kudina na lengo mwenga, na mudzigwirana chivimwenga vyo mubagalikavyo kufunza kukala, Nguma Mbidzo ni ya jeri. 
PHP.1.28	Na tsʼiaogopheni kamare o atʼu amupingao, na vivyo vindaamanyisa kukala, ao andahangamizwa ni Mulungu, namwi mutivywe. 
PHP.1.29	Siswi hunamanya kukala mundativywa, kwakukala, Mulungu wámupʼa nafasi ya kumuhikirahikira Jeso Kʼirisito, na vivyo tsʼi kwa kukuluphira hicheye, ela ta kushononeswa nako kwa dzuluye. 
PHP.1.30	Ndo mwimwi namwi vivi munashononeswa dza nirivyokala nichishononeswa phokala ni ko kwenu, na vivi mucheri kusikira ninashononeswa vivyo kwa dzuluye.
PHP.2.1	Enehu a chijeso, mwimwi mutiywa moyo ni Jeso Kʼirisito, na mungolwangolwa ni kukala, Jeso Kʼirisito unamuhenza. Na chisha, muna ushirika na Roho wa Mulungu, na Mulungu unamushononekera, na unamonera mbazi. 
PHP.2.2	Ndo ninamuvoya mino muhenzane, mwerekezane, na mukale na lengo mwenga, namwi phapho munihamye tsetsetse. 
PHP.2.3	Mino ninamuhenza chila mumwenga akale murumwengu kwa munziwe ukati wosi, atsʼidzone ni chitʼu, amone ye munziwe ni chitʼu, ela mutsʼikale achoyo, hebu atʼu a kudziunula. 
PHP.2.4	Kuko nakutsʼikale mutʼu wa kulola gakwe hicheye tu, ela naalole ta ga anzie nao. 
PHP.2.5	Mwimwi kalani na mwimo dza okala na Jeso Kʼirisito:
PHP.2.6	Yiye wákala unga dza Mulungu kamare,
PHP.2.6	na kuko kukalakwe sawa na Mulungu,
PHP.2.6	kʼakuhwalirire ni utʼu wa kuhendera gakwe ahenzago.
PHP.2.7	Ela gago gosi wágaricha kwa henzore mwenye,
PHP.2.7	kwa kuvyalwa na umbo dza ra mudamu,
PHP.2.7	na achihikirahikira atʼu dza mugulwa muhumiki.
PHP.2.8	Na ariphokala phapha duniani dza mudamu,
PHP.2.8	yiye wádziika murumwengu kwa kumogopha Mulungu
PHP.2.8	ta achifa chifo cha kukotʼwa misumari musalabani.
PHP.2.9	Ndo kwakukala, Jeso Kʼirisito wámogopha Mulungu,
PHP.2.9	Mulungu naye achimuunula,
PHP.2.9	na achimwika kutʼu kwa chibomu,
PHP.2.9	na achimupʼa ubomu urio kʼauna mutʼu.
PHP.2.10	kwa ta vyumbe vyosi vya mulunguni, duniani na kuzimu
PHP.2.10	vidze vimitʼe mavindi mbereze kumwishima ye Jeso Kʼirisito.
PHP.2.11	Na chila mutʼu undakubali kukala,
PHP.2.11	Jeso Kʼirisito ndiye Bwana,
PHP.2.11	na vivyo vimupʼe nguma Baba Mulungu.
PHP.2.12	Enehu a chijeso nimuhenzao, ziratʼu tsʼiku zangu zokala namwi, bee mwákala munamogopha Mulungu. Na ninamuvoya mino kukala, ta vivi nirivyo tsʼiko kuko, chisha mwi endererani kuumanyirira wokofu wenu kwa kumwishima na kumogopha Mulungu muno, 
PHP.2.13	maana, Mulungu ukati wosi unahenda kazi mwenu ndani. Yiye ndiye ye amuhendaye muhenze kuhenda gaga gamuhamirago yiye, na ndiye ye amupʼaye widimi wa kugahenda.
PHP.2.16	vyo mwasumuriravyo neno ra Mulungu rireharo uzima. Muchigahenda gaga, mimi nindakudzahenda ngulu kwa mwimwi tsʼiku ya kuuyakwe Jeso Kʼirisito kwakukala, mazagazi genu gandakala ganaonyesa kukala, kazi yangu yomuhendera na chadi kʼayikalire ya bule.
PHP.2.17	Ajeso asena, vyo mumuhikiravyohikiravyo Mulungu, na vyo mumukuluphiravyo bee vinga dza sadaka yilaviwayo ni kuhani kwakwe. Mimi nami ta nikakala ni nife kwa nichimize yiyo sadaka yenu, chisha mino nindakala na raha na nihamirwe phamwenga namwi. 
PHP.2.18	Ndo mwimwi namwi, kalani na raha na muhamirwe phamwenga nami.
PHP.2.19	Bwana Jeso achihenza, nindamuhuma Tʼimoti adze kwenu sambi, na nindahamirwa muno achiuya kudzanambira mwendereravyo. 
PHP.2.20	Nindamuhuma yiye kwakukala, yiye hicheye ndiye yedzilavira tsetsetse dza mimi kumuhikirahikira mwimwi. 
PHP.2.21	Ela anjine osi o, adziika mbere gao genye kuriko ga Jeso Kʼirisito. 
PHP.2.22	Ta mwimwi enye munamanya kukala, Tʼimoti udzinaaviza muno. Yiye hudzisumurira hosi Nguma Mbidzo na chadi dza mutʼu na mwanawe. 
PHP.2.23	Ndo vivi Bwana achihenza, na nichimanya maneno gangu gandakaladze tu, nindamuhuma kare adze ko kwenu. 
PHP.2.24	Na ta mimi mwenye nami, ninakuluphira kukala, Bwana undaniidimisa ta nidze kuko kwenu sambi.
PHP.2.25	Vivi ninaona ni vidzo nimuhume kare Epafuradito adze kuko kwenu. Yuyu ni muhendikazi na shikari wa Jeso musena, na ndiye yemuhuma mwimwi adze anavize nipate gangu nirigo nago haja. 
PHP.2.26	Yiye vivi unashononeka kwakukala, mwásikira wákala mukongo na kʼamudzangwe kumona. Ndo unatamani amone mosi kwa amuuse chimoyomoyo. 
PHP.2.27	Ndo dzulu ya o ukongowe, yiye wákala mukongo jeri ta achikala unalolerwa moyo. Ela Mulungu wámonera mbazi, na phapho achikala udzinonera mbazi ta mimi kwa vyo nishononekavyo kare bee vitsʼonjezwe na kufakwe. 
PHP.2.28	Ndo ninahenza muno nimuhume kuko kwenu, kwa ta muchimona maroho genu gatserere, na mimi nami chimoyomoyo changu chiphunguke. 
PHP.2.29	Ndo afikapho kwenu, muphokereni na raha muno, kwakukala, vivyo ndivyo atʼu amukuluphirao Bwana Jeso Kʼirisito ahenzwavyo aphokerane. Na aishimeni atʼu osi amuhikiraohikirao Jeso Kʼirisito tʼotʼotʼo dza yiye. 
PHP.2.30	Yiye mwishimeni kwakukala, wázinza rohoye ta achikala utsuma kufa kwa dzulu ya kazi ya Kʼirisito, na kuko wáfiswa tu kwakukala, wákala unanaaviza mimi, maana, mwimwi mwákala mu kure, na vivyo muchikala kʼamwidima kunaviza.
PHP.3.1	Enehu a chijeso, rangu rinjine ririro ninahenza nimwambire mwimwi ni kwamba, hamirwani kwakukala, munamukuluphira Bwana. Mimi kuuyira kumwandikira garatʼu gomwandikira kare kʼakuniyuga, na gago gandamulongozatʼo. 
PHP.3.2	Mwimwi dzimanyirireni na atʼu odzodina kwamba atʼu niabitʼwetsʼi ndipho aphokerwe ni Mulungu dza enye haki. Ao anahenda mai, na anga dza madiya. 
PHP.3.3	Ndo ninamuhenza mumanye mino kukala, atʼu obitʼwatsʼi jeri bee ni siswi, ela tsʼi ao; maana, sino hunamwabudu Mulungu kwa kulongozwa ni Rohowe, na hunahamirwa kwakukala, hulola Jeso tu mwehu mazagazini, ela kʼahukuluphira maneno hugahendago siswi adamu. 
PHP.3.4	Mimi ningari kugakuluphira gago maneno hugahendago siswi adamu, na kuchikala kuna mutʼu munjine ariye una chisingwa chimuhendacho agakuluphire gago, bee mimi nami, nina vinji vyenye vya kunihenda naze vivyo. 
PHP.3.5	Maana, mino nábitʼwatsʼi mutsana wa nane, avyazi angu ni Ayahudi enye, mbari yangu ni ya Benjameni, na ninagomba Chiburania dza akare angu. Dzulu ya kutuwiriza malagizo ga Shariya, nákala ta ni Mufarisayo, 
PHP.3.6	na náhenda chadi cha kwahendera mauku atʼu a makanisa, na ndo nákala ninatuwiriza malagizo gosi ga Shariya ya Musa ta nichikala tsʼina kosa rorosi.
PHP.3.7	Ela gago gosi gokala nichigaona gana tende, vivi tsʼigaona dza ni utʼu kwa dzulu ya Jeso Kʼirisito. 
PHP.3.8	Na tsʼi gago hicheye bee, ela ni vitʼu vyosi vyokala nichivyona vina tende, vivi tsʼivyona dza utʼu nichivihwalanisha na kumumanya Jeso Kʼirisito Bwana wangu, neno ririro rina tende muno. Ndo mino vivi náricha gosi tsetsetse kwa dzuluye, na ta ninagaona gago gosi kʼagana tende kamare kwa nimukuluphire Jeso Kʼirisito, 
PHP.3.9	na nimulole yiye tu mwangu mazagazini. Mimi tsʼitsakula kahiri kuphokerwa ni Mulungu dza mwenye haki kwa kutuwiriza malagizo ga Shariya. Mino vivi náphokerwa ni Mulungu dza mwenye haki kwa njira ya kumukuluphira Jeso Kʼirisito, na haki yiyo yilaa kwa Mulungu, na nidziyipata kwa kumukuluphira Jeso Kʼirisito. 
PHP.3.10	Gangu nigahenzago vivi ni kumumanya Jeso Kʼirisito, na nihende widimi omufufula kulaa kuzimu mwangu mazagazini: nishononeke dza arivyoshononeka yiye, na Mulungu anihende nikale kwete kufa dza vyomuhenda Jeso. 
PHP.3.11	Gaga gosi ninahenza ganipate kwa ta nichimize lengo rangu ra kufufuka kulaa kuzimu.
PHP.3.12	Gago ndigo gangu nihenzago enehu a chijeso, ela vivyo tsʼi kwamba nidzamba vivi nágapata kare, hebu tsʼina ila yoyosi mbere za Mulungu. Gago mino tsʼidzangwe kugapata, ela ninenderera kuhenda vyangu vyosi niidimavyo ta nichire, na ndipho nipate manoso gago. Vivyo ndivyo Kʼirisito Jeso anihenzavyo nihende, na ndivyotuma ta achinihenda nikale wakwe. 
PHP.3.13	Gago mimi tsʼiidima kwamba nágapata kare enehu a chijeso, ela nina phatʼu phamwenga tu phodzophagwiririra, napho ni: mimi vivi tsʼilola nyuma kahiri mwangu mazagazini ta ni maironi kukazira garigo mbere. 
PHP.3.14	Ndo nidzidina ta nichire na nipate garatʼu manoso garigo Mulungu wáhulaga phohwiha humukuluphire Jeso Kʼirisito husagale mazagazi maphya ko dzulu mulunguni.
PHP.3.15	Siswi hosini hurio hudzikomala chiroho, hunahenzwa hukale na mwimo uo wa kukazira garigo mbere. Na ta mwendapho maazo genu kʼagandatuwana na gangu dzulu ya neno rorosi, Mulungu undamungʼazira ujeri dzulu ya neno riro. 
PHP.3.16	Ndo ra kuhenda halahala ni kwenderera kutuwa uratʼu ujeri odzokala huchiutuwa.
PHP.3.18	Mimi námwambira kare kʼano nyinji, na vivi ninamwambira kahiri na kuno ta matsozi gananirengereka kukala, kuna atʼu anji adzambao ni ajeso, ela menenzi gao ganaonyesa anarema kukala, Jeso Kʼirisito wáfa musalabani kwa ause madambi gao. 
PHP.3.19	Atʼu ao gago ahendago gandaahenda akatsuphwe mohoni, kwakukala, ao kʼaamuhikirahikira Mulungu ta ni atʼu tu ahendao garatʼu gaahamirago ao enye. Ao anahenda maneno ga waibu, na gago nago anagahendera ngulu. Atʼu ao alilikana dzulu ya maneno ga chidunia tu. 
PHP.3.20	Ela sino kwehu ni mulunguni, na vivi hunalolera na hamu bomu Mutivyi wehu, ariye ni Bwana Jeso Kʼirisito auye kulaa ko mulunguni. 
PHP.3.21	Yiye undakudzayigaluza yiyi miiri yehu minyonge, na ayihende yikale dza o wakwe wenye nguvu za chimulungu kwa kuhumira o widimi ario unauhumira ta unatawala vyumbe vyosi.
PHP.4.1	Enehu a chijeso, mwimwi ninamuhenza muno, na ninatamani muno nimone. Mwimwi ndimwi munihendao nihamirwe, na ta nina ngulu kwa mwimwi. Ndo enehu a chijeso nimuhenzao, endererani kugwiririra kuluphiro renu kinyi.
PHP.4.2	Na dzulu ya gago wahi, ninaavoya ndugu zehu a chijeso a chiche, Eudiya na Sunitike aerekezane kwakukala, vivyo ndivyo ahenzwavyo akale atʼu amukuluphirao Bwana Jeso. 
PHP.4.3	Ndo uwe Sizigasi
PHP.4.4	Enehu a chijeso, hamirwani tsʼiku zosi kwakukala, munamukuluphira Bwana. Nidzigomba kare, ela ninauyira kahiri, hamirwani mwimwi! 
PHP.4.5	Na kalani arumwengu kwa atʼu osi kwakukala, Bwana u phephi na kuuya. 
PHP.4.6	Mwimwi mutsʼibabaishwe ni utʼu wowosi. Ela genu gosi mumanyiseni na muvoyeni Mulungu na mumulavire mumvera. 
PHP.4.7	Muchimuvoya, Mulungu undamupʼa reriye yiriyo kʼakuna mutʼu aidimaye kuyimanya tsetsetse, nayo yindahuriza myoyo yenu na akili zenu, na yimuhende mwenderere kumukuluphira Jeso Kʼirisito.
PHP.4.8	Enehu a chijeso, rangu ra konjeza ni kwamba, lilikanani dzulu ya maneno ga jeri, maneno ga ishima, maneno ga haki, maneno gotsʼo ila, gahenzwago ni atʼu na tʼabiya mbidzo, na mugatuwe, maana, ni madzo, na ganamupʼa mutʼu nguma mbidzo. 
PHP.4.9	Gago ndigo nirigomufunza na muchigaphokera, na ndigo gokala muchigaona nichigahenda, na gogasikira nichigagomba. Ndo gatuweni, naye Mulungu ahuhendaye husagale na reri, undakala phamwenga namwi.
PHP.4.10	Enehu a chijeso, Bwana unanihenda nihamirwe muno, kwakukala, hata yiripho ni pʼindi, ela vino mwápata nafasi kahiri ya konyesa kukala, munanimanya gangu nirigo nago haja. Nichigomba vivyo tsʼi kwamba ninaamba mwákala mudzinitsupha, maana, ninamanya kukala, ni mwákala kʼamupata nafasi ya konyesa kunimanya kwenu gangu nirigo nago haja tu. 
PHP.4.11	Na vivi tsʼi kwamba nidzigomba vivyo kwa phanjine nidziphungukirwa ni chochosi, maana, mino nádzifunza kuvumirira chivyovyosi. 
PHP.4.12	Chikala ni ga kutsowa ninagamanya, na hata ga kukala na vitʼu mayamaya ninagamanya vivyo. Mino nidzidzifunza kuvumirira chivyovyosi hata vivi ninaidima kukala na nzala, hebu nidzimvuna, na chinji, hebu na chichache. 
PHP.4.13	Na ninaidima kukala chivyovyosi kwakukala, Jeso Kʼirisito unaniidimisa.
PHP.4.14	Ela hata vivyo, mwáhendatʼo kunaviza ukati okala ninaturika. 
PHP.4.15	Mwimwi Afilipi munamanya tʼotʼotʼo kukala, niriphouka ko jimbo ra kwenu Makedonia zo tsʼiku za mwanzo wa kumusumurira Nguma Mbidzo, ni mwimwi hichiyenu tu onaviza kupata gangu nirigo nago haja. 
PHP.4.16	Na hata niriphokala ni mudzi wa Tesalonike nako, názongekwa kʼano nyinji, namwi muchinaaviza vivyo. 
PHP.4.17	Bee enehu a chijeso, tsʼoneni ninamwamba vivyo kumulembalemba kwa mwenderere kunaviza, ela mino ninahenza none munakaza kuhatsʼwa kwa munalavya. 
PHP.4.18	Vivi chila chitʼu nichihenzacho chi mayamaya kwakukala, Epafuradito wánirehera kare manoso genu. Manoso gaga ganga dza sadaka zodzocherwa Mulungu, na zina kʼungu mbidzo. Mulungu unazikubali, na zinamuhamira. 
PHP.4.19	Mulungu wangu undamupʼa genu murigo nago haja gosi kuchirira Jeso Kʼirisito kwakukala, ni tajiri wa chila chitʼu. 
PHP.4.20	Mulungu ariye ndiye Abayehu, naalikwe hata kare na kare! Amina.
PHP.4.21	Nilamusirani atʼu a Mulungu osi amukuluphirao Jeso Kʼirisito. Akuluphiri asena nirio nao phapha nao anamulamusa. 
PHP.4.22	Na akuluphiri osi kuku, kamwe aratʼu ahendikazi a Kaisari, anamulamusa.
PHP.4.23	Bwana Jeso Kʼirisito naenderere kuhatsʼa roho zenu.
COL.1.1	Ni mimi Pʼaulo muhumwa wa Jeso Kʼirisito niriye na widimi yeolohewa ni Mulungu, na mwenehu wa chijeso Tʼimoti. 
COL.1.2	Ninamwandikira mwimwi enehu a chijeso a mudzi wa Kolosai mukuluphirikao, na mwádzilavira tsetsetse kumutuwa Mulungu. Abayehu Mulungu naamuhatsʼe, na amuhende musagale na reriye.
COL.1.3	Enehu a chijeso, siswi hunamulavira mumvera Mulungu, Abaye Bwana wehu Jeso Kʼirisito ukati wosi chila humuvoyerapho. 
COL.1.4	Siswi hunahenda vivyo kwakukala, hwásikira munamukuluphira Jeso Kʼirisito jeri, na munaahenza ajeso anzienu osi, 
COL.1.5	kwa go genu mugalolerago. Gago mwágamanya ukati muriphosumurirwa uratʼu udzumbe wa jeri, yaani Nguma Mbidzo, na vivi munamanya kukala, gago mugalolerago, bee munaikirwatʼo ko mulunguni. 
COL.1.6	Vivi Nguma Mbidzo yinagotʼa kutʼu kunji, na o ayikuluphirao anakaza kukomala chiroho dza viratʼu virivyo kwenu mwimwi, kwanzira tsʼiku yiyatʼu muriphoyisumurirwa na kumanya kukala, Mulungu unamuhenza, na una mbazi jeri. 
COL.1.7	Mwimwi mwáambirwa ni Epafura muhendikazi wa Bwana munziwehu humuhenzaye dzulu ya kukala, Mulungu una mbazi jeri. Epafura ni muhendikazi akuluphirikaye wa Jeso Kʼirisito kwa dzulu yenu.
COL.1.8	Chisha, yiye ndiye wáhwambira dzulu ya jisi Roho wa Mulungu amuhendavyo muhenzane na ajeso anzienu osi.
COL.1.9	Ndo huriphosikira nguma zizo dzulu yenu tu, hwáanza kumuvoyera, na hunaenderera kumuvoyera kukala, Mulungu amuudzaze hekima na kumanya kurehewako ni ye Rohowe, kwa ta mugamanye garatʼu gakwe gosi amuhenzago mugahende. 
COL.1.10	Muchigamanya gago, mundasagala dza Bwana ahenzavyo, na muhende garatʼu gamuhamirago yiye tsʼiku zosi, mundakala muchihenda maneno madzo ukati wosi, na mundakaza kumumanya Mulungu jeri. 
COL.1.11	Hunamuvoya Mulungu amuudzaze nguvuze za kwangalaza, kwa ta mukashononeswa dzadze, chisha mwi mwidime kuvumirira, na muhamirwe kwa Bwana, 
COL.1.12	na phapho mumulavire mumvera Baba Mulungu. Maana, wámuhenda namwi mwende mukavipate viratʼu vitʼu arivyovilaga kuvipʼa atʼue ko mulunguni kwenye mwanga. 
COL.1.13	Mulungu wáhutivya kulaa utawali wa dziza wa Shetani, na achihureha tʼotʼotʼo hutawalwe ni Mwanawe amuhenzaye. 
COL.1.14	Mulungu kuchirira ye Mwanawe wáhwika tsare, yaani wáhusamehe madambi gehu.
COL.1.15	Kʼakuna mutʼu aidimaye kumona Mulungu, ela Jeso Kʼirisito ndiye aonyesaye atʼu vyo arivyo Mulungu. Yiye Jeso ni mubomu kuchira vitʼu vyosi, 
COL.1.16	maana, Mulungu wáumba vitʼu vyosi virivyo duniani na mulunguni kwa njiraye; vitʼu vyonekavyo na vyotsʼooneka, na ta virivyo vinatawala na vina widimi. Vitʼu vivyo vyosi vyáumbwa kwa njiraye, na vyáumbirwa yiye. 
COL.1.17	Jeso Kʼirisito wákalako hangu phokala kʼakudzangwe kuumbwa chochosi, na yiye ndiye avihendaye vitʼu vyosi kukala chimwenga. 
COL.1.18	Jeso Kʼirisito ndiye chitswa cha kanisa, ririro ni mwiriwe. Yiye ndiye aupʼaye o mwiri uzima uphya wa kare na kare, na ndiye Mwana wa kwanza wa Mulungu, maana, Mulungu wámufufula mwanzo kulaa kuzimu, kwa ta atawale vitʼu vyosi. 
COL.1.19	Maneno gaga ni ga jeri kwakukala, Mulungu mwenye wáona ni vidzo kukala, ye Mwanawe akale dza vyo arivyo ye mwenye tsetsetse. 
COL.1.20	Na Mulungu wáamula kuvyudza kwakwe vitʼu vyosi virivyo duniani na mulunguni kwa njira ya ye Mwanawe, na achireha reri kwa milatso ya ye Mwanawe yomwagika musalabani.
COL.1.21	Mwimwi namwi pho pʼindi mwákala mu kure na Mulungu, na mwákala mu adawae kwa maazo genu mai, na go genu mai gokala muchigahenda. 
COL.1.22	Ela vino Mulungu wámugwira usena kahiri kuchirira chifo cha Mwanawe yesagala phapha duniani dza mudamu, kwa ta amuhende mukaime mbereze na kuno mu atakatifu, mu adzo na kʼamuna kosa rorosi. 
COL.1.23	Elako, munahenzwa mwenderere kuyikuluphira Nguma Mbidzo kwa mwime kudina na mudzimanyirire, na mutsʼikubali kwangaishwa, na kuricha kulolera na kanuni garatʼu manoso goambirwa muriphokuluphira Nguma Mbidzo. Atʼu chila phatʼu ayisumurira yiyo Nguma Mbidzo, na ta mimi Pʼaulo nami nidzikala musumuriri wa yiyo Nguma Mbidzo.
COL.1.24	Mimi Pʼaulo ninahamirwa vivi nishononeswavyo kwa dzulu yenu mwimwi. Maana, kushononeswa kwangu phapha duniani, kunaaviza kumarigiza shenene yiriyo niyivumirirwe, dza viratʼu Jeso Kʼirisito arivyoshononeswa kwa dzulu ya mwiriwe, yaani kanisa. 
COL.1.25	Mimi Mulungu wánoloha nihikirehikire atʼu amukuluphirao Jeso, kazi yiriyo yinamwaviza mwimwi. Na kazi yenye ni kuusumurira udzumbewe photsʼiricha ta neno mwenga. 
COL.1.26	Udzumbe uo, Mulungu wákala udziafitsa adamu osi myaka minji yodzochira, ela vino wáafunulira atʼue. 
COL.1.27	Mulungu wáamula kwafunulira atʼue udzumbe uu urio ni wa jeri na wa kwangalaza, na u dzulu ya atʼu a viryomo vyosi. Udzumbe okala Mulungu udziafitsa adamu osi ni uu: Kʼirisito u mwenu ndani, na kwa vivyo, munalolera na kanuni kwenda mulunguni. 
COL.1.28	Gago ndigo gatumago ta hunaasumurira atʼu osi dzulu ya Jeso Kʼirisito. Siswi hunamwambira chila mutʼu maneno arigo kʼahenzwa ni Mulungu agahende, na hunafunza chila mutʼu maneno ahenzwago ni Mulungu agahende na hekima yehu yosi, kwa ta humuhende chila mumwenga akaime mbere za Mulungu na kuno ukomala chiroho. 
COL.1.29	Mimi ninabagalika vyangu niidimavyo kwa nigachimize gaga, na ninagahenda, kwakukala, widimi wa Jeso Kʼirisito unaniidimisa.
COL.2.1	Enehu a chijeso, ninamuhenza mumanye kukala, mimi nidzihenda vyangu vyosi niidimavyo kumwaviza mwimwi ajeso a Kolosai, ajeso a Laodikiya na anjine osi ario kʼaadzangwe kunona mimi mwenye mwiri dza mwimwi. 
COL.2.2	Mimi ninahenda chadi chichi, kwa ta mwimwi na ao osi mukale na moyo wa kwenderera, mukale atʼu amwenga ahenzanao, na kamare kwa ta muumanye tsetsetse o udzumbe wa Mulungu okala udziafitsa adamu osi pho pʼindi, urio u dzulu ya Jeso Kʼirisito. 
COL.2.3	Yuyu ndiye aidimaye kufunula hekima na ulachu wa Mulungu, urio una tende muno dza nyungu ya pʼesa nyinji yofitswa.
COL.2.4	Ndo lengo ra kumwandikira gaga ni kukala, mutsʼikubali kulembwa ni mutʼu yeyosi na maneno ga ulongo ta akamulembalemba dzadze. 
COL.2.5	Mimi ninahenda chadi chicho kwakukala, ta niripho ni kure namwi chimwiri, ela chiroho, ni phamwenga namwi, na ninahamirwa kwakukala, mudzigwirana chivimwenga kumukuluphira Jeso Kʼirisito jeri.
COL.2.6	Enehu a chijeso, mwimwi kwahivira mwámuphokera Jeso Kʼirisito akale Bwana wenu, sagalani dza vyo ahenzavyo yiye tsʼiku zosi. 
COL.2.7	Mwimwi dinani kutuwa mafunzoge, na mwenderere kukuluphira muno gofunzwa mwanzo dzuluye. Na komalani chiroho kwa kutuwa o ujeri ofunzwa, na mwenderere kumulavira mumvera Mulungu muno.
COL.2.8	Ajeso asena, mwimwi ngʼalwani ni matso mutsʼihangamizwe ni atʼu na maneno gao ga ulongo, na gotsʼo ganjira. Maneno dza gago ni mafunzo ga atʼu, na madzipepo gatawalago phapha duniani tu, ela tsʼi ga Jeso Kʼirisito, 
COL.2.9	ariye ndiye Mulungu tsetsetse wa mwiri wa chidamu. 
COL.2.10	Ndo kwakukala, mwáphenya Jeso, vivi namwi mwápata uzima uphya wa kare na kare, kwakukala, Jeso Kʼirisito unatawala chila chitʼu ta mapepo gosi gatawalago, na genye widimi.
COL.2.11	Mwimwi muriphophenya Jeso tu, mwátarwa mudzibitʼwatsʼi kare, na kubitʼwatsʼi kuko kuhendwa ni Jeso Kʼirisito mwenye. Nichigomba vivyo ninaamba, Jeso Kʼirisito wáusa mukotse wa tʼamaa zenu mbii, ela tsʼi kwamba wámutiya lwembeni. 
COL.2.12	Maana, muriphobatizwa, mwákala dza kwamba munazikwa dza vyozikwa Jeso, na kufufuka dza vyofufuka yiye kwa kuukuluphira widimi wa Mulungu yemufufula Jeso Kʼirisito kulaa kuzimu. 
COL.2.13	Mwimwi phokala kʼamudzangwe kuphenya Jeso, mwákala mudzefa chiroho kwa go madambi genu gokala muchigahenda, na kwakukala, mu atʼu a makabila manjine otsʼomanya Shariya ya Mulungu yohewa Ayahudi. Ela vino mwimwi okala mudzefa chiroho, Mulungu wámuhenda mukale na uzima dza Jeso, na wáhusamehe madambi gehu gosi. 
COL.2.14	Siswi hwákala hudzandikirwa makosa ni Mulungu, kwakukala, hwávunza malagizoge. Na makosa gehu gákala gadzandikwa kutuwirizana na malagizo garigo kʼahugatuwire. Ela Mulungu wárifuta riro kodza ra gago makosa gehu gosi, na achihusamehe tsetsetse, Jeso ariphokotʼwa misumari musalabani. 
COL.2.15	Na chisha, Jeso ariphofa pho musalabani, Mulungu wáabitʼa pʼepʼo osi atawalao phapha duniani na enye widimi, na achiaonyesa atʼu osi lwazu-lwazu kukala, udziarima.
COL.2.17	Shariya dza zizo ni chivurivuri cha yekala undakudza, na vivi wákudza kare, na ni Jeso Kʼirisito. 
COL.2.18	Ndo mutsʼikubali kwambwa mu akosa ni atʼu adzambao anamanya muno kuchira anjine kwa maono agaonago ao hichiyao, adinao kufunza kukala, atʼu niadziike apʼore kwa malaika, na aabudu ao dza kwamba ni Mulungu. Atʼu dza ao a tele maazo ga chidambi, anadziunula muno, 
COL.2.19	na áricha kumukuluphira Jeso Kʼirisito, ariye ndiye chitswa cha kanisa ririro ni mwiriwe. Mwiri wosi uriswa na kugwizanywa phamwenga ni Jeso Kʼirisito kwa kuhumira vilungo na kʼano za o mwiri, na unakula dza Mulungu ahenzavyo.
COL.2.20	Jeso Kʼirisito ariphofa, mwimwi namwi mwákala dza kwamba mudzefa naye, na kwa vivyo, kʼamutawalwa kahiri ni mapepo gatawalago urumwengu uu. Ndo heka sambi munatuwa malagizo ga mapepo dza mataifa? Heka munatuwa malagizo dza gano: 
COL.2.21	“Mutsʼichigwire chichi,” “Mutsʼitate leu rira,” na ta “Mutsʼikumbe chitʼu chinjine.” 
COL.2.22	Malagizo gaga gosi ga dzulu ya vyakurya na vinwadzi, virivyo vichiriwa na kunewa, gao nikukala gasira. Gaga ni malagizo gatungwago ni atʼu tu na kugafunza. 
COL.2.23	Atʼu anaahwalira kukala, ao otunga malagizo gago gosi ana hekima kwa vyo aadiniravyo atʼu kukala, aabudu, na adziike apʼore kwa malaika na kwa vyo aukahazavyo mwiri vitʼu uvihenzavyo, ela gago kʼagamwaviza mutʼu kamare kudzidinisa atsʼikale na tʼamaa mbii zosi.
COL.3.2	Maazo genu nagakale dzulu ya mazagazi ga ko mulunguni, ela tsʼi higa mazagazi mai ga phapha duniani. 
COL.3.3	Maana, go mazagazi genu ga pʼindi gáfa na vivi kwa Mulungu, munasagala mazagazi maphya na Kʼirisito, ela atʼu kʼaaidima kugaona. 
COL.3.4	Ela Jeso Kʼirisito ndiye amupʼaye
COL.3.5	Enehu a chijeso, richani kamare mai gosi gahendwago phapha duniani, dza uzembe, kuhendana ache chinyume cha vyopangwa ni Mulungu, tʼamaa za kuhenda mai, na kulavira matso vya atʼu, kuriko ku sawa-sawa na kuvoya milungu ya vinyago. 
COL.3.6	Mai gago ndigo gamutsukizago Mulungu, na kwa vivyo, undaatiya akili o agahendao.
COL.3.7	Mwimwi namwi pʼindi phokala mucheri kutawalwa ni zizi tʼamaa mbii, mwágahenda gago. 
COL.3.8	Ela vivi garicheni kamare madambi gosi. Mwimwi mutsʼitsukirwe, mutsʼimene atʼu, mutsʼimuhadze mutʼu na mai, mutsʼihakane kamare, 
COL.3.9	na mutsʼilembane, kwakukala, vyokala pʼindi, na gokala muchigahenda mwágaricha. 
COL.3.10	Mwimwi vivi mu vyumbe viphya, na Mulungu ariye ndiye Muumbi, unakaza kumuhenda mukale dza yiye kwa mwidime kumumanya jeri. 
COL.3.11	Ndo kwakukala, mwimwi mu vyumbe viphya vya Mulungu, kʼakuna kahiri ga yuno ni mutʼu wa kabila rinjine,
COL.3.13	Na mutʼu akoswapho ni munziwe, naamuvumirire na amusamehe. Mwimwi mwásamehewa ni Bwana, na kwa vivyo sameheanani namwi. 
COL.3.14	Gago gosi gahendeni, na dzuluye muhenzane. Kuhenzana ndiko kugwizanyako atʼu ta akakala amwenga jeri. 
COL.3.15	Jeso Kʼirisito ndiye amuhendaye musagale phamwenga na reri, na reri yiyo nayimwidimise kwamula kuhenda muhenzwago muhende, kwakukala, Mulungu wámwiha phamwenga kwa mukale atʼu amwenga asagalao chireri. Chisha, kalani na mumvera kwa Mulungu. 
COL.3.16	Neno ra Kʼirisito narikale mwenu myoyoni ukati wosi. Funzanani na mwambirane maneno garigo kʼamuhenzwa mugahende na hekima yosi. Imbani mira ga Maandiko ga Mulungu, pʼambiyo na mira ya kumulika Mulungu na myoyo yenu yosi, chisha mukale na mumvera, na phapho mundaumanya jeri o udzumbe. 
COL.3.17	Genu gosi gondahenda na gondagomba, nagakale ga chikumukuluphira Bwana Jeso vyo mwendereravyo kumulavira mumvera Baba Mulungu kuchirira Jeso.
COL.3.19	Mwi alume namwi, mwimwi ahenzeni ache enu, na mutsʼiasuruphire. 
COL.3.20	Mwi ana, mwimwi aogopheni avyazi enu kwa chila neno, kwakukala, vivyo vinamuhamira Bwana. 
COL.3.21	Mwi avyazi namwi, mwimwi tsʼiagombereni-gombereni ana enu akosapho kakosa kokosi, kwakukala, gago ganaidima gakaahenda afe moyo. 
COL.3.22	Mwi agulwa ahumiki, mwimwi aogopheni ao ario chimwiri ni aguli enu ukati wosi, na muhende kazi na moyo umwenga, tsʼi ukati munalolerwa ni o aguli enu tu, kwa kuhenza kulikwa. Ela aogopheni na moyo umwenga kwakukala, munamogopha Bwana. 
COL.3.23	Muchikala munahenda kazi yoyosi, yihendeni vyenu vyosi mwidimavyo dza kwamba munamuhikirahikira Bwana, ela tsʼi adamu. 
COL.3.24	Mwimwi nimumanye kukala, Bwana Jeso Kʼirisito ndiye yendamuripha phondamupʼa chiratʼu choalaga kwaikira atʼue, kwakukala, yiye ndiye mumuhikirayehikiraye. 
COL.3.25	Ela ahendaye mai, undatiywa akili kutuwirizana na maige gogahenda, kwakukala, Mulungu kʼalola cheo cha mutʼu.
COL.4.2	Enehu a chijeso, mutsʼitsoke kuvoya, mutsʼikale akaha na kuvoya, na mulavireni mumvera Mulungu vyo muvoyavyo. 
COL.4.3	Chisha, huvoyereni naswi chila mukalapho na mavoyo, kwa ta Mulungu ahuvugulire njira husumurire udzumbewe dzulu ya Jeso Kʼirisito, okala pʼindi kʼaumanywa. Mimi vivi ni chifungoni kwakukala, nákala ninasumurira udzumbe uo. 
COL.4.4	Ndo nivoyerani kwa ta niusumurire udzumbe uu, chisha lwazu-lwazu, kwakukala, vivyo ndivyo Mulungu anihenzavyo nihende.
COL.4.6	Genu gondaambira, ganahenzwa gakale madzo, na ga kuhamya tsʼiku zosi, kwa ta mumanye vyo muhenzwavyo kumuudzidza chila mutʼu.
COL.4.9	Tukiko unadza na mwenehu wa chijeso Onesimo, ariye unakuluphirika, na ninamuhenza. Onesimo ni Mukolosai munziwenu, na ao andakudzamwambira maneno gosi gahendekago kuku.
COL.4.11	Jeso,
COL.4.13	Mimi nidzikala nichimona na matso gangu mwenye vyo amubagalikiravyo mwimwi Akolosai, atʼu a Laodikiya, na a Hirapoli. 
COL.4.14	Dakitari wehu Luka humuhenzaye na Dema anamulamusa.
COL.4.15	Hulamusireni ajeso anziehu a mudzi wa Laodikiya. Mulamuseni mwenehu wa chijeso wa chiche Nimufa phamwenga na ajeso osi avoyao kwakwe nyumbani. 
COL.4.16	Muchimala kusomerwa baruwa yiyi, aphirikireni ajeso anzienu a mudzi wa Laodikiya nao akasome. Na chisha, mwimwi namwi nimuyisome yo baruwa yoaandikira ao achimurehera. 
COL.4.17	Arikipo ni muhendikazi wa Bwana. Ndo mwambireni achimize kaziye ariyohewa. 
COL.4.18	Ninamulamusa mosi mimi Pʼaulo, na mwajo uu ninawandika na mukono wangu mwenye. Mutsʼinyale asena kukala, ni jela. Baba Mulungu naamuhatsʼe.
1TH.1.1	Baba Mulungu naamuhatsʼe, na amuhende musagale na reriye.
1TH.1.2	Siswi hunamulavira mumvera Mulungu tsʼiku zosi kwa mwimwi mosi, na hunamukumbikira ukati wosi mwehu mavoyoni. 
1TH.1.3	Siswi hunaenderera kukumbikira mbere za Mulungu wehu na ariye ni Abayehu, vyo murivyo munarihendera kazi kuluphiro renu, vyo yirivyo menzwa yenu yinamuhenda muhende kazi na chadi, na vyo murivyo mudzidina kumulolera Bwana wehu Jeso Kʼirisito adze.
1TH.1.4	Enehu a chijeso muhenzwao ni Mulungu, siswi hunamanya kukala, yiye wámutsagula mukale atʼue, 
1TH.1.5	maana, ukati huriphomusumurira Nguma Mbidzo, kʼayikalire ya maneno tu, ela yákala yina widimi, hwákala hunalongozwa ni Roho wa Mulungu, na hwákala huna kanuni kamare kukala, udzumbe uo wákala ni wa jeri. Na mwimwi namwi, munamanya jisi hurivyosagala kati yenu, na hwásagala vivyo kwa ta hukale chelelezo kwenu muhwige. 
1TH.1.6	Tsʼiku zizo, atʼu ámuhendera mauku muno kwa mwámukuluphira Jeso. Ela mwi muchituwa mufano wehu na wa Bwana Jeso, na udzumbe uo muchiuphokera vivyo na raha yirehewayo ni Roho wa Mulungu. 
1TH.1.7	Gago ndigo gotuma ta mwimwi namwi mudzikala chelelezo chidzo kwa ajeso osi a jimbo ra Makedonia, na jimbo ra Akaya. 
1TH.1.8	Maana, kulairirana na chadi chenu, tsʼi neno ra Bwana hicheye tu rosikirika ko Makedonia na Akaya, ela ta nguma ya kuluphiro renu kwa Mulungu yigotʼa chila phatʼu ta vivi kʼahutakiya kusema utʼu kahiri. 
1TH.1.9	Atʼu chila phatʼu anagomba dzulu ya jisi murivyohuphokeratʼo ukati huriphokudza kwenu. Chisha, anagomba dzulu ya vyo murivyoricha kuvoya milungu ya vinyago, na kumugalukira Mulungu kwa mumuhikirehikire yiye Mulungu ariye moyo na wa jeri, 
1TH.1.10	na mumutarize Mwanawe Jeso auye kulaa mulunguni. Mulungu wámufufula kulaa kuzimu yiye Jeso, na unahutivya na chitai cha Mulungu chidzacho.
1TH.2.1	Enehu a chijeso, mwimwi enye munamanya kukala, huriphokudza kwenu, bee charo chehu kʼachikalire cha bule. 
1TH.2.2	Mwimwi munamanya kukala, hwáhenderwa vii na mauku ko mudzi wa Filipi phokala kʼahudzangwe kufika kwenu, na ta huriphofika kwenu nako, atʼu anji áhupinga. Ela Mulungu wehu wáhutiya moyo vivyo, na huchimusumurira Ngumaye Mbidzo photsʼi woga. 
1TH.2.3	Na gaga humukalatago mugakuluphire, bee ni ga jeri, ela tsʼi kwamba hwálembwa ni mutʼu, hebu kukala huna maazo mai, na hebu tsʼi kwamba hunahenza humulembe mutʼu yeyosi. 
1TH.2.4	Itsʼiphokala, sino tsʼiku zosi hugomba dza ahuhenzavyo Mulungu hugombe, kwakukala, yiye wáhulola myoyo yehu na achihwona hunakuluphirika, na ndipho achihuchiza husumurire yiyi Nguma Mbidzo. Ndo sino husumurirapho Nguma Mbidzo, hukala hunahenza humuhamye Mulungu, ariye unamanya myoyo yehu ta ndani, ela tsʼi kwamba hunahenza hwahamye atʼu. 
1TH.2.5	Mwimwi munamanya lwazu-lwazu kukala, siswi kʼahudzire kwenu na maneno madzo ga kumulembalemba, na ta Mulungu ni shaidi wehu kukala, kʼahuhumirire maneno ga chilachu kwa humwiyire. 
1TH.2.6	Siswi kʼahuhenzere kulikwa ni atʼu, kala mwimwi, hebu atʼu anjine. 
1TH.2.7	Siswi dza ahumwa a Kʼirisito a widimi, hwákala huna haki ya kumuvoya chitʼu chochosi. Ela sino hwákala apʼore kwenu dza muchetʼu aroromavyo anae atsanga. 
1TH.2.8	Siswi hwámuhenza muno vivyo mwimwi, na gago ndigotuma ta huchikala kwete kumusumurira Nguma Mbidzo ya Mulungu na kudzilavya kwenu tsetsetse. 
1TH.2.9	Maana, mwimwi enehu a chijeso munamanya vyo hurivyohenda kazi na riki. Siswi hwáhenda kazi usiku na mutsana, kwa ta hutsʼikale muzigo kwa mutʼu yeyosi kati yenu, vyokala hunamusumurira Nguma Mbidzo ya Mulungu.
1TH.2.10	Mwimwi mukuluphirao, na ta Mulungu naye, mu mashaidi gehu ga kukala, huriphosagala kwenu, hwákala hu atakatifu, hunahenda ga haki, na hwákala kʼahuna ila yoyosi kwenu. 
1TH.2.11	Mwimwi munamanya kukala, siswi hwámuhenderatʼo chila mumwenga wenu, dza viratʼu mutumia aahenderavyotʼo anae. 
1TH.2.12	Sino hwámutiya moyo, huchimukalata, na huchimwambira musagale mazagazi gawiryago mwiho wa Mulungu yemwiha muphenye kwakwe Ufalumeni, kwa muphokere ubomu kulaa kwakwe.
1TH.2.13	Chisha, hunaenderera kumulavira mumvera Mulungu tsʼiku zosi kwakukala, muriphoriphokera ro neno ra Mulungu rorisikira kulaa kwehu siswi, kʼamurihwalirire dza maneno gotilwa ni atʼu tu, ela mwárimanya ni neno ra Mulungu, naro ni ro neno ra Mulungu jeri rihendaro kazi mwenu ndani mwimwi mukuluphirao. 
1TH.2.14	Mwimwi enehu a chijeso, mwávumirira shenene yohenderwa ni achina kwenu enye, na vivyo muchikala munaaiga ajeso a makanisa ga Mulungu garigo Judea, ovumirira kushononeswa ni Ayahudi anziao, kwa ákala adzimukuluphira Kʼirisito Jeso. 
1TH.2.15	Anjine a Ayahudi ao, ndio oulaga agomvi a Mulungu, na anjine ao, ndio okudzamuhenda aulagwe Bwana wehu Jeso, na vino anjine áhuhendera mauku achihuvuguza kwenu. Ao anamutsukiza Mulungu, na anapinga chila mutʼu 
1TH.2.16	kwa kuheza kuhukahaza hutsʼiasumurire atʼu a makabila manjine Nguma Mbidzo ya kwativya. Bee, vivyo ndivyo akazavyo kudzonjezera madambi chila tsʼiku dzulu ya go arigo nago kare. Ndo vivi chitai cha Mulungu, chidziagwerera.
1TH.2.17	Enehu a chijeso, siswi huriphohendwa hurichane chimwiri tu, ela tsʼi chiroho kwa chiwango, hwámutamani muno ta huchaza muno humone kahiri! 
1TH.2.18	Ndo siswi hwákala hunahenza muno hudze kwenu, na mimi Pʼaulo mwenye, náheza kudza kuko kʼano nyinji, ela Shetani wániziza. 
1TH.2.19	Maana, mwimwi ndimwi muhuhendao hulolere kupata madzo, ndimwi o muhuhendao huhamirwe, na ndimwi ondohuhenda huvikwe chiremba cha ushindi, na huhende ngulu kwa dzulu yenu mbere za Bwana wehu Jeso Kʼirisito ukati achiuya. 
1TH.2.20	Hakika siswi hundahenda ngulu, na huhamirwe kwa mwimwi.
1TH.3.2	na huchimuhuma kwenu ndugu yehu wa chijeso Tʼimoti, ariye ni muhendikazi muyawehu wa Mulungu
1TH.3.3	kwa atsʼidze ta mumwenga wenu akauya nyuma kwa mauku mugapatago. Maana, mwimwi enye munamanya ni mupango wa Mulungu kukala, hosini hupatweni ni mauku kwa dzuluye. 
1TH.3.4	Na ta huriphokala hu phamwengani, hwákala huchimwambira chimbere kukala, hundahenderwani mauku, na dza mumanyavyo, gago ndigo golairira jeri. 
1TH.3.5	Ndo gago gánihenda nishindwe ni kuvumirira kutsʼamona, na ndipho nichimuhuma Tʼimoti, kwa ta nimanye dzulu ya kuluphiro renu. Mimi nákala ni chimoyomoyo ninaona dza kwamba, Shetani ajezaye atʼu wámujeza ta achimubitʼa, na phapho kazi yehu yikale yákala ya bule.
1TH.3.7	Ndo ta huripho hunahenderwa mauku na kushononeka enehu a chijeso, ela vivi zo nguma dzulu ya kuluphiro renu, zidzihungolangola. 
1TH.3.8	Vivi hu azima kamare kwa vyodzomanya kukala, mwimire kudina kwa Bwana. 
1TH.3.9	Siswi hunamulavira mumvera Mulungu muno kwa mwimwi, maana, hunahamirwa muno yenye kwa dzulu yenu huchikala hu mbereze. 
1TH.3.10	Ndo siswi hudzidina kumuvoya Mulungu usiku na mutsana na moyo wehu wosi, kwa ta ahupʼe ukati wa kuuya kwenu, na hudze humudzarigizire cho chiricho kʼachimo mwenu kuluphironi.
1TH.3.11	Ndo vivi hunamuvoya Mulungu wehu, ariye ni Abayehu, na Bwana wehu Jeso kukala, ahuvugulire njira hudze kwenu. 
1TH.3.12	Na Bwana namonjezere menzwa muriyo nayo kwa mukaze kuhenzana, na mwenderere kwahenza atʼu osini dza vyo humuhenzavyo mwimwi, 
1TH.3.13	kwa ta amuhende mukale na myoyo ya kudina, mukale photsʼi ila, na mukale atakatifu mbere za Mulungu wehu, ariye ni Abayehu, ukati wa kuuya Bwana wehu Jeso phamwenga na atakatifue osi.
1TH.4.1	Ajeso asena, manjine ni kwamba, siswi hwámufunza jisi muhenzwavyo musagale kwa ta mumuhamye Mulungu, na vivyo ndivyo musagalavyo jeri. Ndo vivi hunamuvoya na kumukalata kwa dzina ra Bwana Jeso kukala, mukaze kwenderera kuhenda vivyo. 
1TH.4.2	Mwimwi munagamanya garatʼu malagizo hurigomupʼa kwa widimi wa Bwana Jeso. 
1TH.4.3	Na Mulungu unamuhenza mwimwi mukale atakatifu, na mugariche kamare mazagazi ga uzinzi. 
1TH.4.4	Ndo chila mumwenga unahenzwa adinise mwiriwe, na asagale chitakatifu na ishima,
1TH.4.5	ela tsʼi kutuwa tʼamaa mbii dza mataifa otsʼomumanya Mulungu. 
1TH.4.6	Ndo kuko nakutsʼilairire mutʼu akamukosa nduguye wa chijeso kwa kutamani ta kuzinga na muchewe. Maana, Bwana undaariphiza o ahendao dambi zizo, na gago bee hwámukanya chimbere mwimwi. 
1TH.4.7	Maana, Mulungu kʼahwihire husagale mazagazi ga uzinzi, ela wáhwiha husagale mazagazi ga chitakatifu. 
1TH.4.8	Ndo aremaye kutuwa mafunzo gago, tsʼi kwamba unarema ga mutʼu, ela ukala unarema ga Mulungu amupʼaye Rohowe.
1TH.4.9	Dzulu ya kwahenza ajeso anzienu, kʼahutakiya kumwandikira kahiri. Maana, mwimwi mwáfunzwa ni Mulungu kare kukala muhenzane, 
1TH.4.10	na vivyo ndivyo muhenderavyo ajeso ayaenu osi chila phatʼu ko jimbo ra Makedonia. Ndo hunamukalata mwimwi enehu a chijeso kukala, mukaze kwenderera kuhenzana. 
1TH.4.11	Chila mutʼu naakale na lengo ra kusagala photsʼi hʼuhʼu, atuwe gakwe, na ahende kazi na mikonoye mwenye dza vyo hurivyomulagiza phokala hu kuko kwenu, 
1TH.4.12	kwa ta mataifa amwishime, na mukale kʼamulolera atʼu anjine kwa genu murigo nago haja.
1TH.4.13	Enehu a chijeso, hunahenza mumanye ujeri dzulu ya aratʼu afadzi, kwa ta mutsʼikale na shenene dza mataifa otsʼololera chochosi mutʼu achifa. 
1TH.4.14	Siswi hunakuluphira kukala, Jeso wáfa na achifufuka. Kwa vivyo, nihukuluphireni vivyo kukala, Mulungu undaafufula, na aahende akale phamwenga na Jeso aratʼu afadzi osi ofa na kuno anamukuluphira Jeso.
1TH.4.16	Maana, Bwana mwenye achikala unatserera kulaa mulunguni, undalavya lagizo kwa laka ra dzulu, kundakala na laka ra malaika mubomu, na gunda ra Mulungu rindapigwa. Na phapho ndipho aratʼu ofa na kuno achikala anamukuluphira Kʼirisito, andafufulwa mwanzo. 
1TH.4.17	Chidzako, siswi ondokala hu moyo na hucheri phapha duniani, hundahwalwa phamwenga na ao hwende mainguni hukamutsangire Bwana, na hundakala phamwenga naye ta kare na kare. 
1TH.4.18	Ndo ngolananingolanani, na mutiyane moyo na maneno gaga.
1TH.5.1	Ela ta vivyo, siswi kʼahutakiya kumwandikira dzulu ya kukala, maneno gago gandalairira rini, na ukati wani. 
1TH.5.2	Maana, mwimwi enye munamanya kare kukala, Bwana undauya tsʼiku yiriyo mundakala kʼamumulolera dza viratʼu mwivi adzavyo na usiku. 
1TH.5.3	Ukati phondakala atʼu anaamba, “Kuna reri na hunaroromwatʼo,” phapho bee ndipho andagwererwa ni kuhangamizwa maruru, na atʼu kʼaandaidima kukuchimbira kamare. Maana, kuko kundakala dza utsungu wa uvyazi umudziriravyo muchetʼu wa tʼumbo. 
1TH.5.4	Ela mwimwi ajeso asena, kʼamu dzizani kahiri. Kwa vivyo, tsʼiku yiyo kʼayindamukudzirira dulukiza dza mwivi. 
1TH.5.5	Mwimwi mosi mu atʼu a mwanga, na atʼu a mutsana. Siswi kʼahu atʼu a usiku, hebu a dziza. 
1TH.5.6	Ndo siswi nahutsʼikaleni dza o ataifa acherio kulala, ela nahukaleni matso, na hukaleni na chihezo. 
1TH.5.7	Atʼu ario usikuni ndio alalao, na ndio anwao. 
1TH.5.8	Ela kwahivira sino hu atʼu a mutsana, nahukaleni na chihezo, na nahuvaleni chʼinga ya chilagani, yiriyo ni kuluphiro na menzwa, na hulolereni kutivywa, kuriko ndiko kʼofiya yehu ya chuma ya kuchinga chitswa. 
1TH.5.9	Maana, Mulungu kʼahupangirire hugwererwe ni chitaiche, ela wáhupangira hupate wokofu kuchirira Bwana wehu Jeso Kʼirisito. 
1TH.5.10	Yiye wáfa kwa dzulu yehu, kwa ta phondauya, hukale hu moyo hebu hudzefa, chisha hukasagale naye ta kare na kare. 
1TH.5.11	Ndo mwimwi endererani kutiyana moyo, na mujengane dza vyo muhendavyo kare.
1TH.5.12	Enehu a chijeso, gehu ga musindikizo ni kwamba, hunamuvoya mwaone ana tende aratʼu ahendao kazi na chadi kati yenu, ya kumulongoza kwa dzulu ya Bwana, na kumukanya. 
1TH.5.13	Apʼeni ishima bomu, na mwahenze muno kwa kazi ayihendayo. Na mwimwi enye, sagalani na reri kati yenu.
1TH.5.14	Na hunamukalata mwimwi ajeso asena kukala, akanyeni ajeso ario ni akaha, atiyeni moyo ajeso ario a chiwogawoga, aavizeni ajeso ario ni anyonge, na kalani avumiriri kwa atʼu osi. 
1TH.5.15	Mwimwi hakikishani kʼaphana mutʼu ariphizaye chisasi, ela maazo genu nagakale ga kuhenderana madzo tsʼiku zosi, na kwahendera madzo atʼu osi. 
1TH.5.16	Mwimwi hamirwani ukati wosi, 
1TH.5.17	endererani kumuvoya Mulungu, 
1TH.5.18	na muhewaro ni Mulungu, bee riphokereni na mumvera ukati wosi, maana, gago ndigo Mulungu agahenzago kwenu ujesoni. 
1TH.5.19	Mwimwi mutsʼifise moho wa Roho wa Mulungu. 
1TH.5.20	Ndo mutsʼiphurye udzumbe wa Mulungu ugombwao ni atʼue, 
1TH.5.21	ela go maneno gao anzani kugalola tʼotʼotʼo. Tuwani go maneno gao madzo, 
1TH.5.22	ela rondarona ni ii, riricheni kare.
1TH.5.23	Hunamuvoya Mulungu ahuhendaye husagale na reriye, amutakase tsetsetse mwimwi, na arinde maroho genu, myoyo yenu, na miiri yenu, kwa ta mutsʼikale na ila yoyosi ukati Bwana wehu Jeso Kʼirisito achikala unauya. 
1TH.5.24	Mulungu amwihaye mwimwi unakuluphirika, na undamuhendera gago gosi.
1TH.5.25	Huvoyereni siswi mwimwi enehu a chijeso. 
1TH.5.26	Chisha, hulamusireni muno ajeso ayaehu osi kuko, kwa kupigana busu takatifu.
1TH.5.27	Ninamulagiza kwa dzina ra Bwana kukala, mwasomere ajeso asena osi baruwa yiyi.
1TH.5.28	Bwana wehu Jeso Kʼirisito naamuhatsʼe.
2TH.1.2	Baba Mulungu na Bwana Jeso Kʼirisito naamuhatsʼe, na amuhende musagale na reri yao.
2TH.1.3	Enehu a chijeso, siswi hunahenzwa humulavire mumvera Mulungu tsʼiku zosi kwa dzulu yenu, na yiyo ni haki. Maana, kuluphiro renu rinakaza kukula, na ta kuhenzana kwa chila mumwenga wenu nako, kunakaza konjezeka. 
2TH.1.4	Ndo siswi enye go makanisa manjine ga Mulungu hunagaambira na ngulu dzulu ya vyo muvumiriravyo, na vyodzogwiririra kinyi kuluphiro renu vivyo, ta muripho munaturiswa muno, na kuhenderwa mauku.
2TH.1.5	Elako, Mulungu unahumira gago mauku mupatago, konyesa ulamuliwe wa haki. Maana, yiye undamuchiza kukala, munawirya kuphenya kwakwe Ufalumeni, urio vivi munahenderwa mauku kwa uo. 
2TH.1.6	Mulungu ni muhaki. Kwa vivyo, ao amuhenderao mauku vivi, yiye undaariphiza mauku vivyo. 
2TH.1.7	Ela mwimwi muhenderwao mauku vivi, undamuusira, na amuhurize phamwenga na siswi, ukati Bwana Jeso phondalairira kulaa mulunguni na malaikae enye widimi, na luchemi lwa moho. 
2TH.1.8	Phapho Bwana undaatiya akili otsʼomumanya Mulungu, na otsʼoogopha Nguma Mbidzo ya Bwana wehu Jeso. 
2TH.1.9	Ndo atʼu ao kutiywa kwao akili kundakala kwa kuhangamizwa ta kare na kare, kwa kutanywa kure na Bwana, na widimiwe ubomu. 
2TH.1.10	Gago gandahendeka ukati uo Bwana Jeso phondalairira kulaa mulunguni kudzalikwa, na kwishimiwa ni atʼue osi atakatifu, ario anamukuluphira. Mwimwi namwi mundakala kati yao, kwakukala, mwáukuluphira uratʼu udzumbe huriomusumurira.
2TH.1.11	Gago ndigo gatumago ta hunamuvoyera chila tsʼiku kukala, Mulungu wehu amuchize kukala munawirya go mazagazi gomwihira, na kwamba agachimize go madzo genu gosi mugaazago, na zo kazi za kuluphiro kuchirira widimiwe. 
2TH.1.12	Gago gachihendeka, mwimwi mundamuhenda Bwana wehu Jeso alikwe, na yiye undamuhenda mulikwe phamwenga na yiye mwenye, kutuwirizana na mbazi za Mulungu wehu, na za Bwana Jeso Kʼirisito.
2TH.2.2	kukala, mutsʼikale atʼu otsʼoyuga kwangaishwa akili, hebu kuyugwa ni o atʼu aambao tsʼiku ya kuuya Bwana yáfika kare. Ao ta akamwamba áona ono, ahendagafunulirwa, hebu ágasoma baruwani ayambayo yálaa kwehu, chisha mwi tsʼiakuluphireni vivyo. 
2TH.2.3	Mwimwi mutsʼilembwe ni mutʼu yeyosi na njira yoyosi, maana, yiyo tsʼiku ya kuuya Bwana, kʼayindafika ta ni seti mwanzo atʼu amupinge Mulungu muno, na alairire ye mutʼu wa mai gosi, ariye musindikizowe ni kuhangamizwa. 
2TH.2.4	Yiye ni yuyatʼu adziunulaye na kupinga chila chiihiwacho mulungu, na chila chabudiwacho. Na ta undahendaphenya mo Hekaluni ra Mulungu asagale, na phapho adzambe yiye ndiye Mulungu. 
2TH.2.5	Mukale kʼamukumbikira mwimwi kukala, ukati niriphokala nicheri kuko kwenu nákala nichimwambira gago? 
2TH.2.6	Na samba munamanya mwi kukala, yiye vivi uzuliywa ni utʼu, kwa ta alairire o ukatiwe opangirwa? 
2TH.2.7	Yiye mutʼu wa mai gosi vivi unahenda kazi kare chisirisiri, na undaenderera vivyo chisirisiri ta phondausirwa yedzimuzuliya. 
2TH.2.8	Yiye achiuswa, ndipho yiye mutʼu wa mai gosi undalairira, ela Bwana Jeso undakudzamuvivira pʼumuzize amuulage, na amuhangamize na widimi ondokudza nao. 
2TH.2.9	Ukati yiye mutʼu wa mai gosi achilairira, undakudzahenda kazi za Shetani na widimi wosi, kwa kuhenda dalili, na mautʼu-mautʼu ga kwangalaza ga ulongo. 
2TH.2.10	Yiye undahumira chila njira ya ulongo aalembere o ario andahangamizwa kwakukala, anarema kuuhenza ujeri urio ungari kwativya. 
2TH.2.11	Gago ndigo gatumago ta Mulungu unaabitʼira mukotse wa kuyaza, na phapho akuluphire gago maneno gosi ga ulongo. 
2TH.2.12	Na musindikizo wao, ao osi andalamulwa ni alongo kwa kʼaakuluphirire ujeri, ta itsʼiphokala o ahamirwa ni kuhenda mai.
2TH.2.13	Ela ta vivyo, siswi hunahenzwa humulavire mumvera Mulungu tsʼiku zosi kwa dzulu yenu mwimwi enehu a chijeso. Mwimwi munahenzwa ni Bwana, maana, Mulungu wámutsagula hangu pho mwanzo kukala, mupate wokofu kuchirira kutakaswa ni Rohowe, na kukuluphira ujeri. 
2TH.2.14	Mulungu wámwiha kuku wokofuni ukati huriphomusumurira Nguma Mbidzo, kwa ta mwimwi namwi mupate o ubomu wa Bwana wehu Jeso Kʼirisito. 
2TH.2.15	Bee kʼamona enehu a chijeso, mwimwi imani kudina, na gatuwirizeni jeri-jeri garatʼu mafunzo gehu hurigomufunza phokala hunamusumurira Nguma Mbidzo, na gomwandikira mwehu baruwani.
2TH.2.16	Baba Mulungu wáhuhenza muno ta achihutiya moyo ta kare na kare, na kuhuhenda hulolere madzo kulaa kwakwe kwa mbazize mwenye. Bwana wehu Jeso Kʼirisito mwenye, na ye Baba Mulungu 
2TH.2.17	naamutiye moyo na amwidimise kuhenda chila ririro idzo, na kugomba madzo maphuphu.
2TH.3.1	Enehu a chijeso, malagizo gangu ga musindikizo ni kwamba, huvoyereni siswi kukala, hwidime kurigotʼeza maruru neno ra Bwana, na kosi kondafika riro neno, riphokerwe na ishima dza viratʼu mwimwi murivyoriphokera. 
2TH.3.2	Na chisha, huvoyereni vivyo kukala, Mulungu ahurinde salama na atʼu ai, na otsʼohenda ga haki, maana, tsʼi osi akuluphirao. 
2TH.3.3	Ela Bwana unakuluphirika. Kwa vivyo, yiye undamudinisa, na undamurinda na yuyatʼu Mui. 
2TH.3.4	Na chisha, ninakuluphira kukala, Bwana undamuhenda mugatuwe go nimulagizago, na mwenderere kugatuwa vivyo. 
2TH.3.5	Bwana naalongoze myoyo yenu mumanye menzwa ya Mulungu, na Kʼirisito amupʼe kuvumirirakwe ta muripho munahenderwa mauku.
2TH.3.6	Ndo siswi hunamulagiza mwimwi enehu a chijeso kwa dzina ra Bwana wehu Jeso Kʼirisito kukala, mutsʼigwirikane na chila mujeso ariye ni mukaha, na ariye kʼatuwa garatʼu malagizo gogaphokera kulaa kwehu. 
2TH.3.7	Maana, mwimwi enye munamanya tʼotʼotʼo kukala, ni seti mwige mufano wehu. Siswi huriphokala namwi, kʼahukalire akaha. 
2TH.3.8	Siswi kʼahurirye cha mutʼu bule, itsʼiphokala, sino hwáhenda chadi cha kuhenda kazi usiku na mutsana, kwa ta hutsʼikale muzigo kwa yeyosi kati yenu. 
2TH.3.9	Siswi hwákala huna haki ya kumwamba muhumanye gehu hurigo hunago haja, ela sino hwáhenda chadi chicho, kwa ta humupʼe mufano, na mwendo wehu muutuwe. 
2TH.3.10	Maana, ta huriphokala hu phamwengani, hwákala huchimwamba vivi, “Mutʼu ariye kʼenzi kuhenda kazi, naatsʼihewe leu.”
2TH.3.11	Siswi hunamupʼa malagizo gaga, kwakukala, hwásikira kukala, anjine enu ágaluka akaha kʼaahenda kazi, ta ni atʼu a kuzunguluka, na kuphuphizira atʼu anjine kazi zao. 
2TH.3.12	Bee ao ajeso ayaehu hunaalagiza na kwakanya kwa dzina ra Bwana wehu Jeso Kʼirisito kukala, ahurire na ahende kazi kwa ta adzipatire gao arigo nago haja enye.
2TH.3.13	Ela chiupande wenu mwimwi enehu a chijeso, mutsʼitsoke kuhenda madzo. 
2TH.3.14	Mutʼu yeyosi achikala kʼagaogopha gaga malagizo garigo ndani ya baruwa yiyi, dzimanyirireni na mutʼu yiye, na mutsʼigwirikane naye kwa ta agwirwe ni haya. 
2TH.3.15	Na mutsʼimuhwalire dza kwamba ni mudawa, ela mwimwi mukanyeni tu dza ndugu yenu wa chijeso.
2TH.3.16	Bwana wehu Jeso, ariye yiye mwenye ndiye aahendaye atʼu akakala na reriye, naamuhende mukale na reri ukati wosi, chisha kwa chila njira. Bwana naakale namwi mosi. 
2TH.3.17	Uu ni mwajo kulaa kwa mimi Pʼaulo, na ninawandika na mukono wangu mwenye. Vivi ndivyo nitiyavyo chidole chila nimarigizapho kwandika baruwa yangu.
2TH.3.18	Bwana wehu Jeso Kʼirisito naamuhatsʼe mosi.
1TI.1.1	Ni mimi Pʼaulo muhumwa wa Jeso Kʼirisito niriye na widimi. Mimi ni muhumwa wa Jeso niriye na widimi kutuwirizana na lagizo ra Mulungu Mutivyi wehu, na ra Kʼirisito Jeso, ariye ndiye humuloleraye adze ahupʼe manoso gosi. 
1TI.1.2	Ninakwandikira uwe Tʼimoti mwanangu mwenye wa chiroho. Baba Mulungu na Bwana wehu Jeso Kʼirisito naakuhatsʼe, akonere mbazi, na akuhende usagale na reri yao.
1TI.1.3	Tʼimoti, nicheri kukuhenza ukale kuko mudzi ubomu wa Efeso dza nirivyokwamba niriphokala ninenda jimbo ra Makedonia. Kuko, kuna atʼu anjine afunzao mafunzo ga ulongo. Ndo ninakuhenza wenderere kukala kuko, kwa ta wakomese atʼu ao. 
1TI.1.4	Ao aambire ariche kubananga ukati wao kwa kwambirana ngano za ulongo, na kutarirana-tarirana maneno gotsʼosika gokala gachihendwa ni akare ao. Maana, maneno gago gandaahenda ahenderane kʼani tu, ela kʼaganda-aaviza kuhenda kazi ya Mulungu, yiriyo yihendwa kwa kuluphiro. 
1TI.1.5	Lengo ra kukwandikira lagizo riri uwe Tʼimoti, bee ni waambire ajeso a kuko kukala, ahenzane. Na atʼu kuhenzana, bee ni akale ana myoyo midzo, ana maazo ga kukala anatuwa madzo, na akale ana kuluphiro jeri. 
1TI.1.6	Atʼu anjine kʼaagahendere gago, na phapho achiyaywa ni kutuwa njira ya jeri, na achiphenyerera kugomba maneno gotsʼo ganjira. 
1TI.1.7	Atʼu ao anahenza akale alimu a Shariya ya Mulungu, ela ta o enye kʼaagamanya go agagombago, hebu go agaelezago na nguvu.
1TI.1.8	Hunamanya kukala, Shariya ni mbidzo, ela ni mbidzo tu chikala mutʼu undayihumira chivyopanga Mulungu. 
1TI.1.9	Ndo hunamanya kukala, Mulungu kʼaikire Shariya kwa dzulu ya atʼu ahendao ga haki, ela, wáyiika kwa aratʼu ayivunzao, na aratʼu aremao kuyituwa. Yaani, wáyiika kwa otsʼomogopha na adambi, kwa atʼu ario tsʼi atakatifu na otsʼojali Mulungu, kwa aapigao abazao na amezao, kwa aulagi, 
1TI.1.10	kwa adiya, ahendanao ache chinyume na vyopangwa ni Mulungu, achuzi a agulwa ahumiki, atʼu alembao, atʼu alavyao ushaidi wa ulongo, na atʼu ahendao chochosi chinjine chiricho chichinyume cha garatʼu mafunzo ga Mulungu ga jeri. 
1TI.1.11	Mafunzo ga jeri ni garatʼu garigo kwenye Nguma Mbidzo yenye widimi ya Mulungu alikwaye, yiriyo mimi nátsagulwa niyisumurire.
1TI.1.12	Ninamulavira mumvera Bwana wehu Kʼirisito Jeso, ariye ndiye wániidimisa kuhenda yiyi kaziye. Nina mumvera kukala, wánona ninakuluphirika kwa kunoloha nimuhikirehikire. 
1TI.1.13	Mimi ta niripho pho pʼindi námukufuru yiye, náahendera mauku ajeso, na nárihakana ro dzinare, ela náonerwa mbazi, kwakukala, nákala tsʼikuluphira, na kwa vivyo, nákala tsʼimanya nihendaro. 
1TI.1.14	Ye Bwana wehu wánonera mbazi muno yenye, na achinipʼa kuluphiro bomu na menzwa kamare yilaayo kwa Kʼirisito Jeso. 
1TI.1.15	Musemo uu wambao, Kʼirisito Jeso wákudza duniani kudzativya adambi, bee ni wa jeri, na unawirya kukubaliwa kamare. Na mimi Pʼaulo, bee ndimi mubomu wa adambi, 
1TI.1.16	ela náonerwa mbazi vivyo mimi mubomu wa adambi kwa Kʼirisito Jeso aonyese kukala, unaavumirira muno ta adambi abomu. Na gago wágahenda, kwa ta anjine nao amanye anaidima kukuluphira, na akapata uzima uphya wa kare na kare. 
1TI.1.17	Mulungu naakale na widimi, na alikwe ta kare na kare. Yiye ndiye Mufalume ariyeko ta kare na kare, yetsʼifa, yetsʼioneka, na ndiye Mulungu wa jeri tu hicheye. Amina.
1TI.1.18	Mwanangu wa chiroho Tʼimoti, ninakwandikira malagizo gaga kutuwirizana na maneno ga ugomvi wa chimulungu gogombwa pʼindi dzuluyo. Gaga ninagahenda kwa ta widime kugatuwa tʼotʼotʼo gago maneno, na phapho widime kupiga kʼondo mbidzo ya kumuhehera Bwana. 
1TI.1.19	Uwe henda vivyo kwa kwenderera kugwiririra kinyi kuluphiroro, na uhende maazo ga kukala unatuwa madzo. Atʼu anjine kʼaarituwire riro, na phapho achihangamiza kuluphiro rao. 
1TI.1.20	Kati yao ni Humenayo na Alekizanda, ario náarichira Shetani afunzwe kukala, kumukufuru Mulungu tsʼi kudzo.
1TI.2.1	Ndo rangu ra mwanzo ni kwamba, ninamukalata mwavoyere atʼu osi. Na vyo mulavyavyo mavoyo genu, muvoyeni Mulungu kukala aaonere mbazi, na mumulavire mumvera Mulungu. 
1TI.2.2	Mwimwi kwa njira yiyo, avoyereni afalume, na anjine osi ario anatawala kwa ta husagaleni na reri photsʼi muyuwano, humuhikirehikire Mulungu na hukale atakatifu. 
1TI.2.3	Neno riri ni idzo, na rinamuhamira Mulungu Mutivyi wehu, 
1TI.2.4	ariye unaahenza atʼu osi ativywe, na phapho amanye ujeri. 
1TI.2.5	Maana, kuna Mulungu mumwenga tu, na mutsanganyi atsanganyaye atʼu na Mulungu naye, ni mumwenga vivyo, na ni ye mudamu Kʼirisito Jeso. 
1TI.2.6	Yiye wádzilavira kufa kwa akombole atʼu osi, na gago gashuhudiywa ukati opangirwa. 
1TI.2.7	Ndo mimi nami nátsagulwa nishuhudiye gago, nikakale muhubiri na muhumwa wa Jeso wa widimi, na bee mimi ninagomba ujeri tsʼilemba. Na chisha, nátsagulwa nikale mwalimu niafunze atʼu a makabila manjine dzulu ya kuluphiro na ujeri.
1TI.2.8	Ndo chila phatʼu monanapho kwa mavoyo, ninahenza alume ario ni atakatifu, otsʼo fingi moyoni, na ario tsʼi atʼu a kʼani, aunule mikono yao avoye. 
1TI.2.9	Ache nao, ninaahenza avale nguwo za ishima. Ao tsʼenzi asongwe misongo ya gali-gali hebu avale miyo ya dahabu, ya lulu hebu nguwo za gali kwa aonewe adzo kuku konze. 
1TI.2.10	Ela mino ninaahenza aonewe atana kwa kuhenda mahendo madzo, maana, vivyo ndivyo ahenzwavyo ahende ache aambao anamuvoya Mulungu. 
1TI.2.11	Ache afunzwapho kanisani, naadziike tsʼini kamare kwa kunyamala na kusirikisa tʼotʼotʼo. 
1TI.2.12	Mimi tsʼiahenzeza ache afunze hebu kwasagalira alume, itsʼiphokala, ache naakale atʼu a kusikiza mafunzo tʼotʼotʼo tu. 
1TI.2.13	Maana, Adamu ndiye yeumbwa mwanzo, ndipho Hawa achituwiriza. 
1TI.2.14	Na hebu tsʼi Adamu yelembwa ni Shetani, itsʼiphokala, ni ye muche ndiye yelembwa, na achiyivunza shariya ya Mulungu. 
1TI.2.15	Ela ta vivyo, ye muche undativywa chiroho kwa kuvyalakwe, na ache osi andativywa achikala andaenderera kukala na kuluphiro, andakala na menzwa, andakala atakatifu, na akale na chihezo.
1TI.3.1	Musemo uu wambao, “Mutʼu achikala unahenza akale chilongozi wa kanisa, bee unaaza kazi mbidzo,” ni wa jeri. 
1TI.3.2	Ndo chilongozi wa kanisa ni seti akale ni mutʼu yetsʼihadzwa na mai ni yeyosi, akale una muche mumwenga tu, akale ni mutʼu wa chihezo na wa hekima, akale ni mutʼu na ishimaze, akale una karibu, akale ni mutʼu aidimaye kufunzatʼo, 
1TI.3.3	akale tsʼi munwadzi, akale tsʼi mutʼu wa kʼondo, itsʼiphokala unahenzwa akale mupʼore, atsʼikale mutʼu wa kugomberana na atʼu, na atsʼikale mutʼu wa chipherephere na pʼesa. 
1TI.3.4	Yiye ni seti akale ni mutʼu aidimaye mudziwe, na vivi ni kwamba, anae akale anaambirika na anamwishima muno. 
1TI.3.5	Maana, mutʼu achikala kʼaidima mudziwe, ta kanisa ra Mulungu naro kʼandaidima kurilongoza. 
1TI.3.6	Chilongozi wa kanisa kʼahenzwa akale mutʼu ariye wáokoka dzuzi-dzuzi, atsʼidze akadziunula ta musindikizowe akalamulwa ni mulongo dza Shetani arivyolamulwa. 
1TI.3.7	Dzulu ya gago, ni seti akale ni mutʼu ariye ngumaye ni mbidzo ta kwa atʼu ario tsʼi ajeso, kwa atsʼidze akahadzwa na mai, na kugwirwa ni muhego wa Shetani.
1TI.3.8	Atumia a makanisa nao, ni seti akale ni atʼu na ishima zao, akale ana mwimo, akale tsʼi anwadzi, akale tsʼi atʼu a chipherephere na pʼesa, 
1TI.3.9	akale ni atʼu atuwao ujeri aukuluphirao ofunulwa, na maazo ga kukala anatuwa madzo. 
1TI.3.10	Atumia a makanisa nao niaanze kuuzirwa-uzirwa mwanzo ta amanywe kʼaana kosa, ndipho atsagulwe ahende kazi yiyi. 
1TI.3.11	Ache ao nao, anahenzwa akale ni atʼu na ishima zao, akale kʼaatsuna atʼu, itsʼiphokala akale ana chihezo, na akale anakuluphirika na gosi. 
1TI.3.12	Atumia a makanisa anahenzwa akale ni atʼu enye muche mumwenga-mumwenga tu, na akale ni atʼu ario anaidima ana ao, na midzi yao. 
1TI.3.13	Atumia a makanisa ahendao kazi yao tʼotʼotʼo, andaishimiwa ni atʼu, na andakala angumbau kwa kumukuluphira Kʼirisito Jeso.
1TI.3.14	Maazo gangu mimi Pʼaulo, bee ni kudza kwako sambi, ela kʼahumanya ga Mulungu. Ndo ninakwandikira baruwa yiyi, kwa ta 
1TI.3.15	nichichelewa, we widime kumanya vivyo vyo ahenzwavyo atʼu a Mulungu akale, na atʼu a Mulungu, bee ni ro kanisa ra Mulungu ariye moyo. Na kanisa ndiro pʼila, na ndiro rodziumija ujeri. 
1TI.3.16	Na ta kʼagatangwatangwa maneno arigo Mulungu wágafunula dzulu ya dini yehu, garigo ni mabomu:
1TI.3.16	Jeso Kʼirisito
1TI.3.16	Roho wa Mulungu wáonyesa lwazu
1TI.3.16	kukala ni mujeri kwa kumufufula,
1TI.3.16	na achonewa ni malaika.
1TI.3.16	Ngumaye Mbidzo yásumurirwa kwa atʼu a viryomo vyosi,
1TI.3.16	na atʼu phapha duniani ámukuluphira.
1TI.3.16	Na wáhwalwa achenda mulunguni, na ubomu.
1TI.4.1	Ela Roho wa Mulungu unangʼaza lwazu-lwazu kukala, ukati wa tsʼiku za musindikizo, atʼu anjine andaricha kukuluphira mafunzo ga jeri atuwe ga roho a ulongo, na mafunzo ga mapepo. 
1TI.4.2	Mafunzo gago gandarehewa ni alumakwiri agombao ulongo, ario kʼaamanya idzo ni riphiro na ii ni riphiro, dza kwamba akili zao záochwa na chuma cha moho. 
1TI.4.3	Ndo atʼu ao anaakahaza atʼu atsʼihwale hebu kuhwalwa, na chisha anaaziza atʼu vyakurya vinjine, virivyo Mulungu wávyumba kwa viriwe na mumvera ni aratʼu ario anakuluphira, na anamanya ujeri. 
1TI.4.4	Maana, chila chitʼu choumbwa ni Mulungu ni chidzo, na kʼakuna chitʼu cha kuremwa chichikala chiphokerwa na mumvera, 
1TI.4.5	maana, chátakaswa ni neno ra Mulungu na go mavoyo.
1TI.4.6	Tʼimoti, aambire enehu a chijeso malagizo gaga, na vivyo undakala u muhendikazi mudzo wa Kʼirisito Jeso yedzikuzwa na maneno ga ujeri, na unaenderera kutuwa go mafunzo madzo. 
1TI.4.7	Atʼu anjine anaambirana ngano za ulongo, na ta kʼazerekezana na ujeri wa Mulungu. Ndo uwe utsʼizituwe kamare zizo, ta we dzibaze kusagala mazagazi ga kumuhikirahikira Mulungu. 
1TI.4.8	Maana, mabazo ga chimwiri ganaaviza vichache, ela mabazo ga kumuhikirahikira Mulungu, go ganaaviza chila upande, maana, ganalavya uzima kwenye mazagazi gaga, na ta go gadzago. 
1TI.4.9	Musemo uo bee ni wa jeri, na unawirya kukubaliwa kamare. 
1TI.4.10	Siswi hunahenda hwidimavyo, na kuhenda kazi na chadi kwa atʼu aukubali, maana, hulola Mulungu ariye moyo. Na yiye ndiye Mutivyi wa atʼu osi, na kamwe aratʼu akuluphirao.
1TI.4.11	Aambire atʼu agahende gaga, na gafunze. 
1TI.4.12	Mutʼu yeyosi naatsʼikuphurye kwakukala u mwanache, itsʼiphokala, kala chelelezo chidzo kwa akuluphiri, kwa kugomba maneno madzo, kwakukala na mwendo udzo, kwahenza atʼu, kumukuluphira Mulungu, na kukala mutʼu yetsʼi ila. 
1TI.4.13	Enderera kwasomera atʼu neno ra Mulungu, kwasumurira dzuluye, na kwafunza ta phondakudzira mimi. 
1TI.4.14	Utsʼiriche kuchihumira chipajicho uricho nacho, chiricho wáchipata ukati agomvi a Mulungu ariphosema dzuluye, na ngambi ya vilongozi achikwikira mikono kukuhatsʼa kwa kaziyo. 
1TI.4.15	Dzibaze na udzilavire tsetsetse kugahenda gaga, kwa ta atʼu osi aone maendererogo. 
1TI.4.16	Dzimanyirire uwe mwenye mwiri, na manyirira mafunzogo. Na enderera kuhenda vivyo, maana, uchihenda vivyo, undadzitivya uwe mwenye na ondogasikiza mafunzogo.
1TI.5.1	Tʼimoti, uwe utsʼimuchemere mutumia yeyosi, ela mwambire tʼotʼotʼo dza abayo. Atana anzio aambiretʼo dza nduguzo, 
1TI.5.2	achetʼu dza amezo, na asichana nao dza nduguzo a chiche photsʼi phyuphyu kamare.
1TI.5.3	Tʼimoti, hakikisha magungu otsʼo aroromi, anaroromwatʼo na kwishimiwa. 
1TI.5.4	Ela gungu mwenye ana, hebu adzukulu, ao anae hebu o adzukulue ndio ahenzwao akale a mwanzo konyesa kukala, anamuhikirahikira Mulungu kwa kwaroroma tʼotʼotʼo avyazi ao, dza ao arivyororomwa. Maana, neno riro rinamuhamira Mulungu. 
1TI.5.5	Muchetʼu gungu yetsʼi muroromi, na ariye kʼarichirirwe mbeko yoyosi, bee ulola Mulungu jeri amurorome, na yiye bee unaenderera na mavoyo usiku na mutsana. 
1TI.5.6	Ela muchetʼu gungu yetsʼizuliya tʼamaaze, bee chiroho wáfa kare ta aripho chimwiri u moyo. 
1TI.5.7	Aambire akuluphiri osi kuko kukala, aarorometʼo atʼu ao atsʼidze akatsekwa na akalaumiwa. 
1TI.5.8	Mutʼu yeyosi ariye kʼaaroromatʼo atʼue, na kamwe aratʼu a kwavyala mwenye, bee wálaa Jeso, na ni mui muno kuchira mutʼu ariye kʼakuluphira.
1TI.5.9	Tʼimoti, gungu ariye unaidima kwandikishwa aroromwe ni kanisa, bee niakale uhenda myaka mirongo mihandahu (60) na kwenderera. Chisha, unahenzwa akale ariphohwalwa, wámanya ye mulumewe tu bahi, 
1TI.5.10	na ngumaye yikale ni mbidzo. Nichigomba vivyo ni ninaamba, akale ni muchetʼu yerera anae tʼotʼotʼo, yekala una karibu, yeahikirahikira ajeso anzie chirumwengu, yeaviza atʼu enye ndai, na ariye wákala udzidzilavira tsetsetse kuhenda maneno madzo gosi. 
1TI.5.11	Ela magungu atsanga-atsanga naatsʼiroromwe ni kanisa. Maana, ta akadzilavira tsetsetse kwa Jeso Kʼirisito, chidzako o anashindwa vivyo ni tʼamaa zao za mwiri ta aaze kuhwalwa. 
1TI.5.12	Ahendapho vivyo, bee ni kukala anadzihenda enye alamulwe ni alongo kwa ákala avunza chilagane chao chondokala álaga. 
1TI.5.13	Na chisha achandikishwa, nikudzibaza kukala akaha, akatuwa wa zungulu-zungulu tu. Na dzulu ya gago, o nikwanza kutsuna atʼu, na kuphenyerera maneno ga atʼu anjine kuno achigomba maneno gotsʼowirya kugombwa. 
1TI.5.14	Ndo ninaahenza magungu atsanga-atsanga ahwalwe avyale ana, na atsunze madzumba gao tʼotʼotʼo, kwa ta adawa a Bwana wehu Jeso atsʼipate chisingwa cha kuhuhadzira. 
1TI.5.15	Ndo naahwalwe magungu atsanga-atsanga kwakukala, ta anjine ágaluka kare anatuwa ga Shetani. 
1TI.5.16	Kuchikala kuna muchetʼu yeyosi wa chijeso ariye kwakwe mudzini kuna magungu, yiye naarorome mwenye. Muzigo uo naatsʼiurichire kanisa, kwa ta kanisa riarorome magungu otsʼo aroromi kamare, na otsʼo mbeko.
1TI.5.17	Vilongozi alongozao kanisa tʼotʼotʼo, anawirya kuriphwatʼo na kwishimiwa muno. Kamwe aratʼu ahendao kazi ya kusumurira na kufunza neno na chadi, ndio ahenzwao ahenderwe gaga. 
1TI.5.18	Maana, ta Maandiko ga Mulungu ganaamba, “Urimapho kwʼekwʼe na ngʼombe, utsʼizifunge milomo.” Na chisha manjine ganaamba, “Muhendikazi unawirya kuriphwa mushaharawe.” 
1TI.5.19	Achikala mutʼu una chiriro na chilongozi wa kanisa, muphokerere tu achikala ukudza na mashaidi airi, hebu ahahu. 
1TI.5.20	Atʼu aendererao kuhenda dambi achemere mbere za kanisa, na riro rindaakanya ta ajeso anjine osi aogophe. 
1TI.5.21	Vivi nikwandikiravyo malagizo gaga, Mulungu, Jeso Kʼirisito, na malaika atakatifu ni mashaidi gangu. Ndo ninakulagiza ugatuwe malagizo gaga photsʼi ubaguzi, na utsʼilamule atʼu photsʼimanya ujeri. 
1TI.5.22	Mutʼu uchikala unahenza umutsagule akale chilongozi wa kanisa, anza kumuuzira-uzira kwa chiwango mwanzo, ndipho udze umubandikire mikono. Na utsʼidzitiye kwenye dambi za anjine, itsʼiphokala, dziike mutakatifu.
1TI.5.23	Tʼimoti, uwe ndaniyo yinakuyuga, na una makongo manjine gakubitʼago chisichisi. Ndo utsʼinwe madzi hicheye, ela kala uchinwa divai chʼachʼe-chʼachʼe nayo, na ndipho gago kʼagandakubitʼa chisichisi.
1TI.5.24	Dambi za atʼu anjine zi matsoni, na zinaonyesa kukala, ao ni seti alamulwe, ela anjine dambi zao zimanyikana nyumaze. 
1TI.5.25	Ndo mahendo madzo ga atʼu anjine nago, gago ga matsoni, na ta gotsʼooneka vivi, chisha kʼagandaenderera kufitsika.
1TI.6.1	Tʼimoti, agulwa ahumiki osi anahenzwa aaishime muno aguli ao. Ao achihenda vivyo, atʼu andakosa chisingwa cha kuriifyira dzina ra Mulungu, na mafunzo gehu. 
1TI.6.2	Agulwa ahumiki ario aguli ao, ni akuluphiri, naatsʼiaphurye kwakukala, ao na o aguli ao chiroho ni ndugu. Itsʼiphokala, ao naahikirehikire tʼotʼotʼo kwakukala, ondofaidika kulairirana na kazi yao, ni akuluphiri anziao aahenzao.
1TI.6.2	Tʼimoti, ninakuhenza ufunze, na wakalate atʼu ahende gago godzokwandikira phapho dzulu. 
1TI.6.3	Atʼu anjine andafunza mafunzo ga ulongo, na gago gandakala chinyume cha mafunzo ga jeri ga Bwana wehu Jeso Kʼirisito, na kʼaandakubaliyana na mafunzo gafunzago jisi ya kumuhikirahikira Mulungu jeri. 
1TI.6.4	Mutʼu afunzaye mafunzo ga ulongo, bee kaziye ni kudziunula tu, ela kʼana amanyaro. Mutʼu wa vivyo bee ni unahenza kulumba na kuhenda kʼani nyinji dzulu ya maneno tu, na gago ndigo gaahendago atʼu aonerane chidzitso, alumbane, akamenana, kudzuphana, 
1TI.6.5	na kutsʼaerekezana. Gago gosi bee ganahendwa ni ao ario akili zao zábanangika, na kʼaamanya ujeri. Ao anaona kumuhikirahikira Mulungu ni tsʼumo.
1TI.6.6	Ni jeri kumuhikirahikira Mulungu na kuno unatosheka na cho upatacho ni faida bomu. 
1TI.6.7	Maana, huriphovyalwa phapha duniani, kʼahuvyalirwe na chochosi. Na ndo ukati wa kufa nao, kʼahundaidima kwenda na chochosi. 
1TI.6.8	Ndo huchikala huna leu na nguwo, nahutoshekeni. 
1TI.6.9	Atʼu ahenzao utajiri, bee anadzitiya majezoni enye, na anagwirwa ni tʼamaa nyinji za chizuzu, zirizo zinabananga na kwahangamiza anadamu. 
1TI.6.10	Maana, chipherephere cha pʼesa, bee ndicho chanzo cha mai gosi. Atʼu anjine ázihendera chipherephere achiricha kukala na kuluphiro na vivi a makalani.
1TI.6.11	Ela uwe kwahivira u mutʼu wa Mulungu, utsʼigahende kamare gago mai godzogahadza phapho dzulu. Uwe henda widimavyo wone kukala, unahenda ga haki, unamuhikirahikira Mulungu, una kuluphiro, unaahenza atʼu, unavumirira, na ukale mupʼore. 
1TI.6.12	Uwe piga kʼondo mbidzo ya kuhehera ujeri ukuluphirao, ugwiririre kinyi o uzima uphya wa kare na kare urio ndio oihirwa ukati uriphoshuhudiya kuluphiroro jamani. 
1TI.6.13	Mimi ninakupʼa malagizo gago, na Mulungu avipʼaye vyumbe vyosi uzima, na Kʼirisito Jeso yeshuhudiya mbere za Pʼonitiyo Pilato kukala yiye ni ani, ni mashaidi gangu. 
1TI.6.14	Ndo gagwire malagizo gaga kamare, na uhende gosi kwa utsʼihadzwe ni mutʼu ta Bwana wehu Jeso Kʼirisito auye. 
1TI.6.15	Na Bwana Jeso undauya ukati opangirwa ni Mulungu alikwaye, na ariye ndiye chilongozi hicheye, Mufalume wa afalume, na Bwana wa mabwana. 
1TI.6.16	Yiye ndiye yetsʼifa hicheye tu, na usagala kutʼu kwa mwanga wa kumetameta ta kʼauloleka. Kʼakuna mutʼu yemona, hebu aidimaye kumona. Yiye naaogophewe, na asale na widimiwe ta kare na kare! Amina.
1TI.6.17	Akanye atʼu ario ni matajiri phapha duniani atsʼidziunule, na ariche kulola uo utajiri wao, urio unga dza manina, na amulole Mulungu, ariye ndiye ahupʼaye na moyo umwenga vitʼu vyosi vya kuhuhenda husagale na raha. 
1TI.6.18	Ao matajiri aambire ahende madzo. Ao naakale matajiri a kuhenda madzo, akale atʼu a kulavya na moyo umwenga, na akale kwete kuhumira mali zao phamwenga na anjine. 
1TI.6.19	Ao achigahenda gago, andakala anadziikira mbeko yikale musinzi udzo kwa ukati udzao, kwa ta apate uzima uphya wa kare na kare urio ndio uzima wenye.
1TI.6.20	Tʼimoti, uwe tsunza kaziyo yotsagulirwa ni Mulungu. Uwe dzitanye na atʼu agombao maneno garigo tsʼi ga kumukuluphira Mulungu, na ahendao kʼani kwamba anamanya, ela kʼaana amanyaro. 
1TI.6.21	Maana, atʼu anjine ádzamba anamanya dza vivyo, na musindikizowe achiyaywa ni kutuwa njira ya kuluphiro.
1TI.6.21	Mulungu naamuhatsʼe.
2TI.1.1	Ni mimi Pʼaulo, muhumwa wa Jeso Kʼirisito niriye na widimi kwa henzo ra Mulungu, na náolohewa kwa ta niaambire atʼu uzima uphya wa kare na kare oulagwa, hurio hunao kwa kumukuluphira Jeso.
2TI.1.2	Baba Mulungu na Bwana wehu Kʼirisito Jeso naakuhatsʼe, akonere mbazi, na akuhende usagale na reri yao.
2TI.1.3	Tʼimoti, mimi ninamulavira mumvera Mulungu kwa dzuluyo. Yiye Mulungu ninamuhikirahikira na maazo ga kukala, ninatuwa madzo dza akare ehu arivyokala. Mimi chila nichivoya usiku na mutsana, ninakukumbikira ukati wosi. 
2TI.1.4	Mimi nichililikana vyoniririra ukati phokala hunarichana, ninatamani muno nikone kahiri, na nindahamirwa muno nichikona. 
2TI.1.5	Mino nicheri kukumbikira vyo urivyo na kuluphiro ra jeri, na kuluphiro dza riro, ráanza kukala na aweyo Loisi, na ameyo Eunike naye, na nina kanuni kukala, ta uwe nawe unaro. 
2TI.1.6	Gago ndigo gatumago ta ninakukumbikiza uchitsʼotsʼere cho chipaji urichohewa ni Mulungu ukati niriphokwikira mikono kukuvoyera. Ndo mino ninakuhenza uchihumire chipaji chicho. 
2TI.1.7	Maana, Mulungu wáhupʼa Roho ahupʼaye widimi, ahuhendaye huhenzaneni, na ahuhendaye hudzidinise kwa ta hutsʼihende dambi, ela kʼahupʼire Roho wa kuhuhenda hukale aoga.
2TI.1.8	Ndo utsʼone haya kulavya ushuda dzulu ya Bwana wehu, hebu kwakukala, mimi ni jela kwa dzuluye. Itsʼiphokala, uwe nawe kubali kushononeswa kwa dzulu ya Nguma Mbidzo dza mimi kwa widimi wa kuvumirira uhewao ni Mulungu. 
2TI.1.9	Mulungu wáhutivya, na achihwiha hukale atʼue atakatifu. Gago kʼagahendere kwakukala, phanjine hwákala hudzihenda utʼu wowosi, ela ni kutuwirizana na lengore mwenye, na kwa vyopanga kuhwonera mbazi kuchirira Kʼirisito Jeso, pho mwanzo phokala urumwengu kʼaudzangwe kuumbwa. 
2TI.1.10	Ndo mbazi zizo vivi zángʼazwa lwazu-lwazu kwa kudzakwe Mutivyi wehu Kʼirisito Jeso. Yiye wáhangamiza chifo, na achireha uzima na kutsʼahangamika kuchirira yo Nguma Mbidzo.
2TI.1.12	Na gago ndigo gatumago ta ninapatwa ni shenene zizi, ela mino ta tsʼinago haya, maana, ninamumanya ye nimukuluphiraye, na nina kanuni unaidima kurindatʼo uratʼu niriomupʼa ta tsʼiku ya musindikizo wa urumwengu.
2TI.1.13	Go mafunzo ga jeri nirigokufunza, nagakale mufano kwako kwakukala na kuluphiro na menzwa, maneno garehewago ni Kʼirisito Jeso. 
2TI.1.14	Gamanyirire kwa widimi wa Roho wa Mulungu asagalaye mwehu ndani go mafunzo ga jeri urigohewa ugasumurire.
2TI.1.15	Tʼimoti, unamanya uwe kukala, ajeso anziehu anji a jimbo ra Asiya ánitsupha, ta Fugelo na Herimogene nao. 
2TI.1.16	Ela Bwana naahatsʼe adamungwa a Onesiforo, maana, yiye udzinitiya moyo kʼano nyinji. Yiye kʼanonerere waibu ta niripho ni chifungoni, 
2TI.1.17	ta ye ariphokudza mudzi ubomu wa Rumi tu, wáanza kunitsakula muno ta achinona. 
2TI.1.18	Bwana naamuhatsʼe muno tsʼiku yiyo ya musindikizo wa urumwengu! Ta uwe unamanya tʼotʼotʼo viratʼu Onesiforo arivyonihikirahikira kwa njira nyinji ko Efeso.
2TI.2.1	Mwanangu wa chiroho Tʼimoti, uwe kaza kukomala chiroho kwa widimi uhewao ni Kʼirisito Jeso kwa mbazize mwenye. 
2TI.2.2	Na garatʼu mafunzo urigonisikira ninagafunza mbere za mashaidi anji, uwe nawe, gafunze alume akuluphirikao gago, ario andaidima kwafunza anjine nao. 
2TI.2.3	Uwe vumirira shenene dza siswi, maana, uwe nawe u shikari mudzo wa Kʼirisito Jeso. 
2TI.2.4	Shikari achikala u vihani, kʼaphenyerera makazi manjine kwa ta achimize lengore ra kumuhamya mubomuwe yemwandika. 
2TI.2.5	Mukazi wa mairo naye, kʼanoswa chiremba cha ushindi achikala kʼandakaza kutuwiriza shariya. 
2TI.2.6	Mundimwa arimaye na chadi ndiye awiryaye kutaphula mavuno. 
2TI.2.7	Galilikane tʼotʼotʼo gaga nikwandikirago, maana, Bwana undakufunulira ugamanye.
2TI.2.8	Lilikana muno dzulu ya Jeso Kʼirisito, mutʼu wa murere wa Daudi. Yiye wáshononeswa muno ta achifa, ela achifufuka kulaa kuzimu, na yiyo ndiyo Nguma Mbidzo niyisumurirayo. 
2TI.2.9	Mimi nami vivi ninashononeswa, na ta nidzifungwa minyororo dza kwamba ni gerugeru kwa kusumurira yo Nguma Mbidzo. Ela neno ra Mulungu kʼarizizika. 
2TI.2.10	Ndo mimi ninavumirira chila chitʼu kwa dzulu ya atʼu otsagulwa ni Mulungu, kwa ta nao apate wokofu kwa kumukuluphira Kʼirisito Jeso, na adze apate ubomu wa kare na kare. 
2TI.2.11	Musemo uu utuwirizao ni wa jeri:
2TI.2.11	“Ichikala mazagazi gehu ga pʼindi gáfa na yiye,
2TI.2.11	hundasagala naye vivyo.
2TI.2.12	hundatawala phamwenga naye vivyo.
2TI.2.12	Huchidzamutina,
2TI.2.12	yiye naye undahutina.
2TI.2.13	Siswi ta hutsʼiphokala atʼu a kukuluphirika kwakwe,
2TI.2.13	ela ye bee undaenderera kukala mutʼu wa kukuluphirika kwehu tsʼiku zosi,
2TI.2.13	maana, yiye kʼaidima kugaluka.”
2TI.2.14	Tʼimoti, ao atʼu enderera kwakumbikiza maneno gaga, na wakanye mbere za Baba Mulungu atsʼihenderane kʼani dzulu ya maneno. Kuko bee kʼakwaviza mutʼu, ta kutsʼiphokala ni kunabananga aratʼu akusikirao. 
2TI.2.15	Henda widimavyo uriseme tʼotʼotʼo ro neno ra ujeri, kwa ta Mulungu akuchize kukala u muhendikaziwe mudzo, na phapho kʼundaaibika. 
2TI.2.16	Uwe utsʼituwe kamare maneno gotsʼo ganjira, garigo tsʼi ga kumuhikirahikira Mulungu. Maana, maneno dza gago ndigo gakazago kwatanya atʼu kure na Mulungu. 
2TI.2.17	Na mafunzo gao ganga dza chironda ndugu, maana, ganarisa na kubananga atʼu. Kati ya atʼu afunzao mafunzo dza gago, ni Humenayo na Fileto. 
2TI.2.18	Ao áyaywa ni kutuwa ujeri kwa kugwiririra kwamba, tsʼiku ya kufufuka atʼu yáchira kare, na vivyo anaahenda atʼu anjine aphungukirwe ni kuluphiro rao. 
2TI.2.19	Ela musinzi wa kudina urioikwa ni Mulungu bee kʼautukuka, na pho dzuluye pháandikwa vivi, “Bwana Mulungu unaamanya aratʼu ario ni akwe,” na, “Chila adzambaye ni wa Bwana Mulungu, bee ni seti ariche mai gosi.”
2TI.2.20	Mudzini pha mutʼu mwenye nafasi, ni seti phakale na miyo ya chila aina: minjine ni seti yikale miyo ya dahabu na ya pʼesa, yiriyo nikuhumirwa ukati wa shuhuli malumu. Na minjine ni seti yikale mivure na nyungu, yiriyo nikuhumirwa chila tsʼiku. 
2TI.2.21	Ndo mutʼu achidzitakasa kwa kutsʼashirikiyana na ao, unakala unga dza mwiyo uhumirwao ukati wa shuhuli malumu. Na kwakukala, undakala ni mutakatifu, undahumirwa ni Bwanawe tʼotʼotʼo kwikwa kwete kuhenda chila kazi mbidzo.
2TI.2.22	Ndo uwe utsʼituwe tʼamaa mbii za uvulana, ta we henda widimavyo wone kukala, unahenda ga haki, udzigwiririra kuluphiroro kinyi, unaahenza anzio, na unasagala na reri phamwenga na atʼu osi ario anamuvoya Bwana na myoyo midzo. 
2TI.2.23	Uwe utsʼituwe kamare kʼani za kuphupha na zotsʼo tende. Maana, uwe unamanya kukala, zizo ndizo zihendazo atʼu akakosana. 
2TI.2.24	Uwe niumanye kukala, muhendikazi wa Bwana kʼahenzwa akale mutʼu wa kukosana na atʼu. Itsʼiphokala, unahenzwa akale murumwengu kwa chila mutʼu, akale mutʼu aidimaye kufunza tʼotʼotʼo, na wa kuvumirira. 
2TI.2.25	Muhendikazi wa Bwana unahenzwa aafunze na aakanye atʼu apingao mafunzoge kwa njira ya upʼore, kwakukala, Mulungu unaidima kwagaluza myoyo yao akatya, na phapho amanye ujeri. 
2TI.2.26	Atʼu ao atyapho, ni kuuyirwa ni akili zao tʼotʼotʼo, na phapho akachimbira muhego wa Shetani yekala udziahwala mateka kuhenda henzore.
2TI.3.1	Ela niumanye uwe Tʼimoti kukala, zizi tsʼiku za phephi na musindikizo wa urumwengu, bee kundakala na ndai nyinji. 
2TI.3.2	Maana, atʼu ukati uu andadzihenza ao enye tu, andahenda chipherephere na pʼesa, andadziunula na ahende ngulu, andagomba maneno ga kumwifya Mulungu, kʼaandaasikira avyazi ao, kʼaandakala na mumvera, kʼaandakala atakatifu, 
2TI.3.3	kʼaandahenzana, kʼaandasameheana, andatsunana, kʼaandadzidinisa kwa atsʼihende dambi, andakala asiru, na andamena madzo. 
2TI.3.4	Atʼu tsʼiku zizo andaguzana, kʼaandasikira ta akakanywa, andadzivunya, andahenza raha muno ela kʼandamuhenza Mulungu, 
2TI.3.5	na andaoneka dza kwamba anamogopha Mulungu, ela mazagazi gao gandaonyesa lwazu-lwazu kukala, kʼaana widimi wa ye Mulungu. Ndo uwe utsʼigwirikane nao kamare atʼu a vivyo. 
2TI.3.6	Maana, anjine ao ndio endao madzumbani mwa atʼu akendaalemba achetʼu ario kʼaadzangwe kukomala chiroho, ario acheri kutawalwa ni dambi, na ario analongozwa ni tʼamaa za chila aina, 
2TI.3.7	achetʼu ario anadzifunza ukati wosi, ela kʼaaidima kuumanya o ujeri. 
2TI.3.8	Atʼu ao anapinga ujeri dza viratʼu Jane na Jambere
2TI.3.9	Ela kʼaandatowa, maana, o uzuzu wao undamanywa lwazu-lwazu ni atʼu osi dza vyokala kwa Jane na Jambere.
2TI.3.10	Ela uwe udzona na unamanya gosi dzulu ya mafunzo gangu, vyo vyangu nisagalavyo, lengo rangu, kuluphiro rangu, kuvumirira kwangu, vyo niahenzavyo asena, vyo niimirevyo kudina, 
2TI.3.11	vyohenderwa mauku mimi, na vyoshononeswa. Uwe unagamanya go maneno gonipata ko midzi ya Anitiyokiya, Ikoniyo na Lusitira. Mino kuko náhenderwa mauku muno, ela nichivumirira vivyo, na Bwana achinitivya na shenene yiyo yosi. 
2TI.3.12	Chila mutʼu ahenzaye kusagala mazagazi ga kumogopha Mulungu kwa kumukuluphira Kʼirisito Jeso, undahenderwa mauku. 
2TI.3.13	Atʼu ai na alimu a ulongo, andakaza kukala ai muno kwa kwalemba anjine, na o enye nao alembwe. 
2TI.3.14	Ela uwe enderera kugatuwa garatʼu mafunzo ga jeri urigofunzwa na uchigakuluphira, maana, uwe mwenye unamanya anakuluphirika o atʼu okufunza. 
2TI.3.15	Na chisha, uwe Maandiko matakatifu ga Mulungu wágamanya hangu u mwanache, na gago ndigo garigo ganaidima kukupʼa hekima dzulu ya wokofu kwa njira ya kumukuluphira Kʼirisito Jeso. 
2TI.3.16	Maandiko gosi ga Mulungu gálaviwa ni Rohowe. Kwa vivyo, ni madzo kwa kufunzira ujeri na kusema ulongo ni uphio, kwambira mutʼu makosage, na kubaza atʼu ahende ga haki, 
2TI.3.17	kwa ta mutʼu wa Mulungu aikwe kwete chivyovyosi kuhenda madzo maphuphu.
2TI.4.1	Tʼimoti, ninakwandikira lagizo, na Mulungu na Kʼirisito Jeso yendaalamula atʼu ario moyo na afadzi ukati yiye phondauya kudzatawala, ni mashaidi gangu. Ndo lagizo rangu ni kwamba: 
2TI.4.2	risumurire neno ra Mulungu, na kala kwete kurisumurira ukati uwiryao, na ta otsʼowirya. Aambire atʼu ahenzwago ahende, achikosa akanye, atiye moyo, na funza na uvumiriri. 
2TI.4.3	Maana, ukati undakudza urio atʼu kʼaandatuwa kahiri mafunzo ga jeri, ela andatuwa tʼamaa zao enye, na phapho atsagule enye alimu ao anji ondokala achiafunza garatʼu gaahamirago. 
2TI.4.4	Na andaricha kusikiza ujeri agalukire kusikiza ngano za ulongo. 
2TI.4.5	Ela uwe dina kutuwa o ujeri ukati wosi. Uchishononeswa, we vumirira vivyo, yivumise Nguma Mbidzo, na chimiza gosi gahenzwago ni kaziyo.
2TI.4.6	Chiupande wangu mimi, mazagazi gangu ga phephi na kulaviwa dza sadaka, maana, ukati wangu wa kwenda kwa Mulungu ufika. 
2TI.4.7	Mimi nidziyipiga yo kʼondo mbidzo ya kuhehera Nguma Mbidzo, nidzimala mushindano wosi wa mairo, na nicheri kuugwiririra kinyi ujeri niukuluphirao ta vivi. 
2TI.4.8	Ndo vivi náikirwa chiremba chiricho ni kuhenda ga haki. Bwana, ariye ndiye mulamuli alamulaye haki na hakiye, undaninosa chiremba chicho tsʼiku phondauya kahiri. Na tsʼi mimi hichiyangu yendanoswa chiremba chicho, ela ta aratʼu osi amulolerao na raha auye, andanoswa nao.
2TI.4.9	Henda widimavyo udze kuku niriko sambi. 
2TI.4.10	Maana, Dema wáhamirwa ni ga dunia yiyi ta achinitsupha, na vivi wáuka achenda vyakwe mudzi wa Tesalonike. Kiresike ye wákwenda jimbo ra Galatiya, na Tito naye achenda jimbo ra Dalimatiya. 
2TI.4.11	Luka hicheye ndiye huriye hosi phapha. Uwe mwambire Mariko mudze mosi, maana, yiye unaidima kudzanaviza kazi yangu ya kusumurira Nguma Mbidzo kuku. 
2TI.4.12	Tukiko námuhuma mudzi ubomu wa Efeso. 
2TI.4.13	Uwe uchikala unadza, nirehera kaputi rangu roriricha kwa Karipo ko mudzi wa Tʼorowa, na chisha nirehera vitabu vyangu, kamwe viratʼu vyotengezwa na chʼingo.
2TI.4.15	Na dzimanyirire naye ta uwe, maana, yiye udziupinga muno udzumbe wehu.
2TI.4.16	Mimi niriphophirikwa kotini lwa mwanzo, ajeso asena osi ánitsupha ta kʼakuna ta mumwenga yenihehera. Ela ta vivyo, Mulungu naatsʼiatarire kosa riro. 
2TI.4.17	Mino Bwana wákala phamwenga nami phapho, achiniidimisa kuyisumurira Nguma Mbidzo yosi kwa ta atʼu a makabila manjine ayisikire, na chisha nichitivywa kulaa mulomoni mwa tsʼimba. 
2TI.4.18	Bwana undanitivya na maneno gosi mai, na undanitsukula salama ta kwakwe Ufalumeni ko mulunguni. Yiye naalikwe ta kare na kare! Amina.
2TI.4.20	Erasito wásala mudzi wa Korito, na Tʼorofimo námuricha kadzidzi ka Mileto, kwakukala, wákala ni mukongo. 
2TI.4.21	Henda widimavyo ta ukati wa pʼeho na mvula bomu uchanza, uwe ukale udzikudza kare kuku niriko.
2TI.4.21	Ebulo, Pʼude, Lino, Kilaudiya, na enehu a chijeso osi a phapha Rumi anakulamusa.
2TI.4.22	Bwana naakale mwako rohoni.
2TI.4.22	Mulungu naamuhatsʼe mosi.
TIT.1.1	Ni mimi Pʼaulo, muhendikazi wa Mulungu, na muhumwa wa widimi wa Jeso Kʼirisito.
TIT.1.1	Mimi nátsagulwa na nichihumwa ni Mulungu kwa niahende atʼue oatsagula yiye mwenye amukuluphire, na niafunze amanye ujeri ulongozao atʼu kumwabudu Mulungu, na kumogopha kwa njira ya haki. 
TIT.1.2	Ujeri uo unaahenda atʼu osi akuluphirao, alolere na kanuni kuupata uzima uphya wa kare na kare, urio Mulungu yetsʼigomba ulongo, wáhulaga phokala urumwengu ta kʼaudzangwe kuumbwa. 
TIT.1.3	Na ukati okala udziupanga uriphofika, achiungʼaza lwazu-lwazu kwenye nenore. Ndo mimi náhewa neno riro nirisumurire kutuwirizana na lagizo ra Mulungu, ariye ni Mutivyi wehu.
TIT.1.4	Baba Mulungu na Kʼirisito Jeso Mutivyi wehu naakuhatsʼe, na akuhende usagale na reri yao.
TIT.1.5	Tito, uwe nákuricha chisiwa cha Kirete, kwa ta ugamarigize garatʼu maneno gokala kʼagadzangwe kusira, na wachize vilongozi a makanisa, kwenye chila kanisa ra mudzi, kutuwirizana na gaga malagizo gangu gokupʼa. 
TIT.1.6	Mimi nákwamba, chilongozi wa kanisa unahenzwa akale ni mutʼu yetsʼi ila, mwenye muche mumwenga tu, anae anahenzwa akale ni ajeso, na akale anamanyikana kukala, tsʼi ai, hebu otsʼo lau. 
TIT.1.7	Chilongozi wa kanisa ni mwimirizi wa kazi ya Mulungu, na ndiyo maana, unahenzwa akale ni mutʼu yetsʼi ila. Unahenzwa atsʼikale mutʼu wa chimvute, wa kutsukirwa maruru, munwadzi, wa rabusha, hebu wa chipherephere na pʼesa. 
TIT.1.8	Kurichisa hivyo, unahenzwa akale mutʼu wa karibu, ahenzaye maneno madzo, murumwengu, mutʼu aahenderaye anzie ga haki, mutakatifu, na ariye unaidima kuzuliya tʼamaaze na mahendoge. 
TIT.1.9	Na chisha, ni seti aenderere kukuluphira jeri udzumbe wa kukuluphirika ofunzwa. Chilongozi wa kanisa achikala u vivyo, ndipho undaidima kwaaviza atʼu atuwe mafunzo ga jeri, na angʼaze makosa ga aratʼu aremao kutuwa go mafunzo.
TIT.1.10	Mimi nidzamba vivyo maana, kuko Kirete kuna atʼu anji apingao kutuwa mafunzo ga jeri, atʼu aayazao atʼu anjine kwa kwafunza maneno gotsʼo tende, na alembi anji a atʼu ao, ni aratʼu ahenzao ajeso osi atuwe shariya za Ayahudi, na kamwe shariya ya kubitʼwatsʼi. 
TIT.1.11	Dza mutumia wa kanisa, unahenzwa achiamanya atʼu dza ao, aakomese kwakukala, anaabananga atʼu osi kwa kufunza maneno garigo kʼaahenzwa afunze. Ao anafunza maneno gago kulemba atʼu tu kwa apate pʼesa. 
TIT.1.12	Ta mumwenga wa atʼu ao yekala achisema chimbere maneno, wáamba, “Akirete agomba ulongo tsʼiku zosi, anga dza nyama ai, alaphe na akaha!” 
TIT.1.13	Ndo yiye wágomba ujeri, na kwa vivyo, achemere muno o a Akirete atuwao mafunzo ga ulongo, kwa ta akuluphire mafunzo ga jeri dzulu ya Jeso. 
TIT.1.14	Ela naatsʼenderere kugwiririra ngano zotungwa ni alimu a Chiyahudi, na malagizo ga chidamu galaago kwa atʼu orema ujeri. 
TIT.1.15	Chila chitʼu ni chidzo kwa atʼu ario myoyo yao ni midzo. Ela kʼakuna chiricho chidzo kwa atʼu ario tsʼi adzo, na otsʼokuluphira, kwakukala, akili zao na myoyo yao yábanangwa. 
TIT.1.16	Atʼu dza ao nikudzidai akaamba anamumanya Mulungu, ela go mahendo gao mai ahendago ganaonyesa kukala, kʼaamukubali Mulungu. Ao kʼaahenzwa ni atʼu, kʼaana lau, na gao ahendago bee ni mai maphuphu.
TIT.2.1	Ela uwe Tito, aambire akuluphiri maneno garigo ganagwa sawa na mafunzo ga jeri dzulu ya kumukuluphira Jeso Kʼirisito. 
TIT.2.2	Ndo aambire atumia akale na chihezo, akale atʼu na ishima zao, akale arumwengu, akale na kuluphiro ra kudina, menzwa ya jeri, na avumiriri jeri.
TIT.2.3	Achetʼu akomu nao, aambire asagale mazagazi garigo gandamuhamira Mulungu, atsʼitsune, hebu atsʼikale anwadzi. Ao anahenzwa asagale mazagazi ga vivyo, kwa ta akale chelelezo cha kwafunza anjine kuhenda maneno madzo. 
TIT.2.4	Na achihenda vivyo, andaabaza achetʼu mvuka kwahenza alume ao, na ana ao, 
TIT.2.5	aahende akale arumwengu, atakatifu, atsunzetʼo maneno gao ga madzumbani, akale atʼu adzo, na adziike tsʼini za alume ao, kwa ta neno ra Mulungu ritsʼidze rikaphurywa.
TIT.2.6	Atana nao, aambire vivyo aidime kudzidinisa kwa ta atsʼihende dambi. 
TIT.2.7	Uwe mwenye unahenzwa uhende maneno madzo kwa ta ukale chelelezo. Mafunzogo ganahenzwa gagwe sawa na go uhendago, ukale mutʼu na ishimazo, 
TIT.2.8	na funza mafunzo ga jeri ukati wosi, kwa ta utsʼilamulwe ni mutʼu yeyosi kukala una makosa, na phapho adawao andagwirwa ni haya, maana, andakala kʼaana ra kuhuhadzira.
TIT.2.9	Aambire agulwa ahumiki kukala, adziike tsʼini za abomu ao ukati wosi, aahamye, atsʼihenderane kʼani nao, 
TIT.2.10	na atsʼiaiyire vitʼu vyao. Kurichisa vivyo, niaaonyese abomu ao kukala, ni atʼu adzo, na ni atʼu a kukuluphirika tsʼiku zosi. Na atʼu achona uo mwendo wao udzo, andahamirwa ni mafunzo ga Mulungu, Mutivyi wehu.
TIT.2.11	Uwe afunze ajeso akale na mwendo udzo, maana, Mulungu wáafunulira atʼu osi mbazize, kwa kwapʼa njira ya kupatira wokofu. 
TIT.2.12	Zizo mbazi za Mulungu zinahufunza huriche njira mbii za atʼu otsʼohenza Mulungu, na njira mbii za atʼu ahamirwao ni ga chidunia. Na zinahufunza kusagala mazagazi ga kudzidinisa hutsʼihende dambi phapha duniani, garigo ga sawa mbere za Mulungu, na gamuhamirago. 
TIT.2.13	Na gaga nihwenderereni kugahenda, vivi huloleravyo kupata manoso ga kwangalaza o ukati wa kuuya Jeso Kʼirisito ariye ni Mulungu wehu mubomu, na Mutivyi. 
TIT.2.14	Yiye wádzilavya mwenye achifa kwa dzulu yehu, kwa ta ahukombole huriche mai gosi, na phapho achihutakasa kwa hukale atʼue kamare, atʼu ario ana chadi cha kuhenza kuhenda madzo tsʼiku zosi.
TIT.2.15	Ndo maneno gago ndigo uhenzwago ugafunze atʼu. Humira widimio wosi kwatiya moyo atʼu agatuwe maneno gago, na kwagombera otsʼogatuwa. Na utsʼikubali kuphurywa ni mutʼu yeyosi.
TIT.3.1	Tito, akumbikize akuluphiri kuko kukala, adziike tsʼini za atawali, na vilongozi, aaogophe, na akale kwete kuhenda maneno madzo gosi. 
TIT.3.2	Ao aambire kukala, atsʼitsune mutʼu yeyosi, asagale na reri na atʼu, na aaonere mbazi, na akale arumwengu na apʼore kwa chila mutʼu. 
TIT.3.3	Ao aambire ahende vivyo, maana, ta siswi hosini phokala kʼahudzangwe kukuluphira, hwákala kʼahuzimanya njira za Mulungu, hwákala kʼahumogopha Mulungu, atʼu áhulemba huchihenda mai, na hwákala hu agulwa ahumiki a tʼamaa mbii zosi, na mahendo makolo gosi. Siswi hwásagala mazagazi mai, na hwákala huna chidzitso. Atʼu áhumena, naswi huchimenana. 
TIT.3.4	Ela ta vivyo, Mulungu ariye ndiye Mutivyi wehu wákala unahuhenza. Ndo yiye wáhufunulira mbazize na menzwaye, na phapho achihutivya. 
TIT.3.5	Na Mulungu tsʼi kwamba wáhutivya kwa phanjine hwákala hudzihenda neno idzo, ela wáhutivya kwa mbazize tu. Yiye wáhutakasa o ukati huriphovyalwa luphya, na achihupʼa uzima uphya kuchirira Rohowe. 
TIT.3.6	Na Mulungu wáhutserezera Rohowe na moyo umwenga kwa gohendwa ni Jeso Kʼirisito Mutivyi wehu. 
TIT.3.7	Ndo Mulungu wáhuphokera dza enye haki kwa mbazize mwenye, na vivi huna kanuni kukala, hundapata uzima uphya wa kare na kare. 
TIT.3.8	Tito, maneno gaga godzokwambira bee, ni ga jeri kamare, na ninakuhenza ugadinire kugafunza kwa ta o amukuluphirao Mulungu, adzilavye kwenderera kuhenda madzo. Maneno gago ni madzo, na ganda-aaviza atʼu osi. 
TIT.3.9	Ela uwe utsʼigwirikane na atʼu ahenzao kuuza maswali gotsʼo ganjira, atʼu atarao-tarao kʼolo zao nyire, atʼu a kʼani, na ahehao kwa dzulu ya Shariya ya Musa yifunzavyo. Maana, maneno gago kʼagana tende, na kʼaga-aaviza atʼu. 
TIT.3.10	Mutʼu achifunza mafunzo ga ulongo gatsamulago atʼu, mukanye. Achitiya phiri mukanye vivyo. Ela uchimona unaenderera, hʼaya mutenge. 
TIT.3.11	Uwe unamanya kukala, mutʼu wa vivyo kʼafunza atʼu maneno ga jeri, na una dambi. Na zo dambize ndizo zimulamulazo kukala, una makosa.
TIT.3.13	Wakili Zena na Apolo andakala na charo. Ndo uwe henda widimavyo waavize, na wone kukala, ana chila chitʼu aricho anacho haja. 
TIT.3.14	Afunze akuluphiri kuko adzibaze kudzilavya kwenderera kuhenda madzo. Achihenda vivyo, andaaviza kwapʼa anziao go arigo anago haja ga halahala, na phapho ao andakala ana lengo ra tende.
TIT.3.15	Akuluphiri osi ario phamwenga nami kuku, anakulamusa. Na uwe nawe hulamusire ajeso anziehu hwahenzao. Mulungu naamuhatsʼe mosi.
PHM.1.1	Ni mimi Pʼaulo na ndugu yehu wa chijeso Tʼimoti. Mimi vivi ni jela kwa dzulu ya Jeso Kʼirisito. Ninakwandikira baruwa uwe Filemoni muhendikazi wa Bwana munziwehu hukuhenzaye. 
PHM.1.2	Nilamusira akuluphiri avoyao kwako nyumbani, kamwe ndugu yehu wa chijeso wa chiche Afiya, na Arikipo shikari wa Bwana munziwehu.
PHM.1.3	Abayehu Mulungu na Bwana Jeso Kʼirisito naamuhatsʼe, na amuhende musagale na reri yao.
PHM.1.4	Filemoni mwenehu wa chijeso, mimi chila nichikuvoyera, ninamulavira mumvera Mulungu wangu, 
PHM.1.5	kwakukala, ninasikira uwe unaahenza atʼu a Mulungu anzio osi, na unamukuluphira Bwana Jeso jeri. 
PHM.1.6	Rangu nendereraro kurivoyera ni kwamba, washuhudiye anzio cho chako ukuluphiracho, na vivyo vindakuhenda ugamanye tʼotʼotʼo go manoso gosi arigo Mulungu unaapʼa atʼu kuchirira Jeso Kʼirisito. 
PHM.1.7	Mwenehu wa chijeso, mimi niriphosikira kukala unaahenza akuluphiri anzio osi, na kwahenda ahamirwe, vivyo vyánihamira muno ta vichinitiya moyo mimi nami.
PHM.1.8	Filemoni, mimi dza muhumwa wa Jeso Kʼirisito niriye na widimi, nina haki ya kukulagiza uhende go uhenzwago uhende, 
PHM.1.9	ela mino ninahendakuvoya kwakukala, hunahenzana. Ndo mimi mutumia Pʼaulo, niriye ta vivi ni jela kwa dzulu ya Jeso Kʼirisito, 
PHM.1.10	nina voyo dzulu ya mugulwao Onesimo,
PHM.1.11	Ko hulaako, yiye wákala kʼakwaviza na chochosi, ela vivi unanaaviza muno mimi, na ta uwe nawe undakwaviza vivyo.
PHM.1.12	Yiye vivi ninamuudza kwako, ela unauka na roho rangu. 
PHM.1.13	Mimi vivi ni jela kwakukala, nákala ninasumurira Nguma Mbidzo, na ningehenza muno akale kuku kwa ta ahwale nafasiyo na anavize. 
PHM.1.14	Ela ta vivyo, tsʼenzi kukugaramisha unaavize kwa kumwika yiye phapha photsʼi kuvoya uwe. Mino ninahenza uwe unaavize kwa henzoro mwenye.
PHM.1.15	Nikwenda akakala mugulwao Onesimo wáhendwa ni Mulungu akutoroke tsʼiku chʼachʼe, kwa yiyo yikale njiraye ya kumukuluphira Jeso, na adze asagale nawe ta kare na kare. 
PHM.1.16	Yiye vivi una tende muno kuchira mugulwa, kwakukala, ni ndugu yehu wa chijeso humuhenzaye. Mimi ninamuhenza muno, na uwe undamuhenza muno yenye kwakukala, ni mugulwao, na ni nduguyo wa chijeso.
PHM.1.17	Ndo uwe Filemoni, uchikala unanona mimi ni muhendikazi wa Bwana munzio jeri, muphokere Onesimo dza vyo urivyo ungari kuniphokera mimi. 
PHM.1.18	Achikala Onesimo wákukosa, hebu unamwisa chochosi, gago niisa mimi. 
PHM.1.19	Na maneno gaga ninagaandika na mukono wangu mwenye mimi Pʼaulo kukala, “Chochosi umwisacho Onesimo, nindakuripha mimi,” na go ga kukala ta mimi ninakwisa kwa uo uzimao wa chiroho, tsʼindagahadza. 
PHM.1.20	Ndo ninakuvoya mwenehu wa chijeso kukala, unihendere gago kwa dzina ra Bwana, na phapho bee unihende nihamirwe muno mimi nduguyo wa chijeso. 
PHM.1.21	Mimi yiyi baruwa ninayandika na kanuni kukala, undagahenda gago godzokuvoya, na ta ninamanya kukala, undahenda manji genye. 
PHM.1.22	Na chisha, niikira chumba chondokudzasagala mimi, kwakukala, ninakuluphira kukala, Mulungu undagasikira go mavoyo genu mosi ta aniidimise kudza kwenu.
PHM.1.24	Mariko, Arisitako, Dema na Luka ario ni ahendikazi a Bwana asena, anakulamusa vivyo nao. 
PHM.1.25	Bwana Jeso Kʼirisito naenderere kuhatsʼa roho zenu.
HEB.1.1	Pho pʼindi, Mulungu wákala achigomba na akare ehu kʼano nyinji, na kwa njira nyinji kuchirira agomvie. 
HEB.1.2	Ela tsʼiku zizi za phephi na musindikizo, wágomba naswi kuchirira Mwanawe. Na yiye Mwanawe, bee ndiye ariye Mulungu wáumba urumwengu kuchirira yiye, na ndiye yemutsagula adze akale mwenye wa vitʼu vyosi. 
HEB.1.3	Yiye Mwana vivyo, ndiye ye aonyesaye atʼu kukala, Mulungu una widimi wa kwangalaza, na yiye bee, unga vyo arivyo Mulungu kamare. Vitʼu vyosi unavihenda vyenderere kukala vyo virivyo kwa nenore renye widimi. Na ariphodzilavya dza sadaka ya kwahenda atʼu asamehewe madambi gao, wákwenda dzulu mulunguni achendasagala mukono wa kulume wa Mulungu, ariye yiye ndiye mwenye widimi wosi.
HEB.1.4	Ndo Mulungu ye Mwanawe, achimuhenda akale mubomu muno kuriko malaika, dza viratʼu amwihavyo vyonyesavyo kukala, yiye ni mubomu kuchira ao. 
HEB.1.5	Maana, Mulungu kʼana malaikawe yemwamba,
HEB.1.5	“Uwe u mwanangu;
HEB.1.5	mimi rero ninasema kukala, ni Abayo.”
HEB.1.5	Na kʼagombere dzulu ya malaika yeyosi akaamba,
HEB.1.5	“Mimi nindakala Abaye,
HEB.1.5	naye undakala mwanangu.”
HEB.1.6	“Malaika osi naamwabudu.”
HEB.1.7	“Malaika angu ninaahenda akale dza vuto,
HEB.1.7	aa ahendikazi angu ninaahenda akale dza luchemi lwa moho.”
HEB.1.8	“Uwe Mulungu, undatawala ta kare na kare,
HEB.1.8	na utawalio ni wa haki.
HEB.1.9	Uwe wáhenza ga haki,
HEB.1.9	na uchimena mai.
HEB.1.9	Gago ndigo gatumago ta mimi Mulunguo,
HEB.1.9	nákuudzaza raha muno kuchira anzio.”
HEB.1.10	“Bwana, uwe ndiwe yeumba dunia pho mwanzo,
HEB.1.10	na ndiwe yeumba mbingu vivyo.
HEB.1.11	Zizo zindakala na musindikizo,
HEB.1.11	ela uwe undakwenderera.
HEB.1.11	Zosi zindakudzatsakala dza nguwo.
HEB.1.12	Uwe zizo undazikotsakotsa dza valo,
HEB.1.12	na zindakala zichigaluzwa dza nguwo.
HEB.1.12	Ela uwe kʼugaluka,
HEB.1.12	na mazagazigo kʼagandakala na musindikizo.”
HEB.1.13	“Sagala mukono wangu wa kulume hutawale phamwenga,
HEB.1.13	ta phondaarimira adawao,
HEB.1.13	na niaike tsʼini za ufalumeo.”
HEB.1.14	Ndo malaika ni roho amuhikiraohikirao Mulungu, na Mulungu nikwahuma akadza-aaviza aratʼu ondotivywa ni Mulungu.
HEB.2.1	Ndo hunahenzwa hugatiye akilini gago gosi gogasikira ajeso asena, kwa ta hutsʼidze hukalembwa. 
HEB.2.2	Pʼindi, malaika ásema Shariya ya Mulungu, na yiyo yágwiririrwa. Ndo osi ario kʼaayogophere, átiywa akili dza akosa. 
HEB.2.3	Siswi naswi vivi, Mulungu wáhwambira vyo hwidimavyo kutivywa, maneno garigo ni mabomu. Ela hundadzichingadze hutsʼitiywe akili, chikala hundaukahala o wokofu ubomu wa Mulungu? Bwana Jeso ndiye yeureha uo udzumbe wa kutivya, na omusikira ndio okudzahungʼazira kukala, ni wa jeri. 
HEB.2.4	Phokala gago ganahendeka, Mulungu naye wákaza kuhakikisha kukala, udzumbe uo ni wa jeri, kwa kwahenda ao ahende dalili za kwangalaza, vilinge, na kwa kwapʼa atʼu vipaji vilaviwavyo ni Roho, kutuwirizana na vyo aamulavyo yiye.
HEB.2.5	Mulungu kʼaaikire malaika adze atawale o urumwengu uphya, urio vivi hunagomba dzuluye. 
HEB.2.6	Chisha, kuna pʼande ya Maandiko ga Mulungu yambayo,
HEB.2.6	“Ni utʼu wani Mulungu o ukuhendao ulilikane dzulu ya mutʼu?
HEB.2.6	Ni utʼu wani o ukuhendao umumanyirire mwanadamu?
HEB.2.7	Mutʼu wámwika tsʼini kuriko malaika kwa chiwango;
HEB.2.7	uwe wáamula kudzamukweza cheo, na kumuhenda aishimike,
HEB.2.8	na wáika miyo yosi yitawalwe ni yiye.”
HEB.2.8	Maandiko gachamba, “Wáika miyo yosi yitawalwe ni yiye,” vivyo vinaimanisha, kʼakuna mwiyo wowosi otsʼotawalwa ni mutʼu. Ela ta vivyo, vivi kʼahumona mutʼu achitawala miyo yosi. 
HEB.2.9	Humumanyaye unatawala vivi ni Jeso, ariye wáikwa tsʼini kuriko malaika kwa chiwango. Yiye Jeso, Mulungu wámulavya afe, kwa ativye atʼu osi, kwakukala, Mulungu unaahenza atʼu muno. Ela vivi Jeso wákwezwa cheo, na achihendwa aishimike, kwakukala, wáturika ta achifa. 
HEB.2.10	Mulungu ndiye yeumba chila chitʼu, na unavimanyirira. Ndo Mulungu wáhenda neno ra haki, ko kumuhenda Jeso avumirire, mana, Mulungu wámuhenda Jeso achimize chila chokala unamuhenza ahende, kuchirira yo shenene, kwa ta anangwa anji a Mulungu, akwezwe cheo nao. Ndo Jeso ndiye ye aalongozaye atʼu, kwa ativywe ni Mulungu.
HEB.2.11	Ye Jeso aausiraye atʼu madambi gao, na o aausirao madambi gao, osi Abayao ni mumwenga. Gago ndigo gatumago ta Jeso kʼaona waibu kwaiha nduguze a chiroho ao. 
HEB.2.12	Yiye ta mo Maandikoni wámwamba Mulungu vivi,
HEB.2.12	“Mimi ninda-aambira enehu ubomuo,
HEB.2.12	na nindakulika kati yao achikala a phamwenga.”
HEB.2.13	“Mimi nindamukuluphira Mulungu tu.”
HEB.2.13	Na chisha wáamba vivyo,
HEB.2.13	“Himi phano phamwenga na o anache ohewa ni Mulungu.”
HEB.2.14	Ndo kwakukala, ao anache dza aaihavyo, miiri yao ni ya kawaida, ya nyama na milatso, Jeso naye wákudza na mwiri dza yao. Yiye wáhenda vivyo kwa ta, kuchirira chifoche amuhangamize Shetani, ariye una widimi wa kwahenda atʼu afe. 
HEB.2.15	Na vivyo, ndivyo Jeso aikavyo tsare atʼu osi, ario ukati wao wosi osagala, ákala ni agulwa ahumiki, kwa kogopha kufa. 
HEB.2.16	Ndo vi lwazu kamare kukala, Jeso kʼadzire kudzaabagalikira malaika, ela wákudzaabagalikira atʼu a mudzungu wa Burahemu. 
HEB.2.17	Ndo yiye yámubidi ahendwe akale dza o nduguze kwa chila njira, kwa ta akale kuhani mubomu amuhikirayehikiraye Mulungu akuluphirikaye, na mwenye mbazi, na phapho achiidima kulavya sadaka yoahenda atʼu asamehewe madambi gao. 
HEB.2.18	Na vivi, Jeso unaidima kwaviza atʼu ajezwao, kwakukala, yiye mwenye naye wájezwa, na achiturika.
HEB.3.1	Ajeso asena murio Mulungu wámwiha mwende mulunguni namwi, mwimwi maazo genu nagakale dzulu ya Jeso, ariye ni muhumwa wa widimi wa Mulungu, na kuhani mubomu wa kuluphiro rehu siswi ajeso. 
HEB.3.2	Yiye Jeso wákala unakuluphirwa ni Mulungu yemutsagula ahende kazi yiyo, dza Musa vyohikahika na waminifu ta achirichirwa nyumba yosi ya Mulungu. 
HEB.3.3	Elako, mujengi unaishimiwa muno kuriko yo nyumba yenye. Ndo Jeso naye unawirya kwishimiwa muno kuchira Musa. 
HEB.3.4	Chila nyumba yina mujengiwe, ela Mulungu ndiye muumbi wa vitʼu vyosi. 
HEB.3.5	Musa wákala ni muhendikazi wa Mulungu akuluphirikaye kwenye nyumba yosi ya Mulungu, na go gakwe gogahenda, gákala ganaoloha maneno gokala gandakudzafunulwa ni Mulungu. 
HEB.3.6	Ela Jeso uchira Musa, kwakukala, yiye unakuluphirika, na ni Mwana wa Mulungu mwenye widimi dzulu ya nyumba ya Mulungu. Na siswi ajeso, vivi ndiswi atʼu a yo nyumba ya Mulungu, na hundaenderera kukala atʼu a yo nyumba ya Mulungu chikala hundakala na moyo wa kwenderera kukuluphira go hugalolerago.
HEB.3.7	“Rero muchisikira maneno gangu,
HEB.3.7	mutsʼiyihende mifu myoyo yenu
HEB.3.8	dza vyohenda akare enu ukati phoniheza ko nyika.
HEB.3.9	Ao ágaona go gangu nirigoahendera
HEB.3.9	myaka mirongo mine (40) ko nyika,
HEB.3.9	ela o achiniheza vivyo.
HEB.3.10	Ndo gago gánihenda niatsukirirwe ao ta nichamba,
HEB.3.10	‘Atʼu aa tsʼiku zosi kʼaanogopha,
HEB.3.10	na kʼaatuwiriza malagizo gangu.’
HEB.3.11	Ndo ko kutsukirwa kwangu kwánihenda nilaphe kukala,
HEB.3.11	‘Kʼaandaphenya kamare ko kutʼu kwangu ariko,
HEB.3.11	angari kwendasagala akahurira.’ ”
HEB.3.12	Enehu a chijeso, mwimwi dzimanyirireni kwa atsʼidze ta mumwenga wenu akakala mui, na phapho akatsʼamogopha Mulungu, na kuricha kumukuluphira Mulungu ariye moyo. 
HEB.3.13	Ndo mwimwi tiyanani moyo chila tsʼiku, kwahivira kucheri na ukati, kwa atsʼidze ta mumwenga wenu akavuhiwa ni dambi, na phapho akarema kumogopha Mulungu. 
HEB.3.14	Siswi huchenderera kukala na ro kuluphiro bomu huriroonyesa hangu mwanzo, hundaenderera kuhewa ni Mulungu manoso dza ga Jeso Kʼirisito.
HEB.3.15	“Rero muchisikira maneno gangu,
HEB.3.15	mutsʼiyihende mifu myoyo yenu
HEB.3.15	dza vyohenda akare enu.”
HEB.3.17	Na ni aphio ano ario Mulungu wáatsukirirwa myaka mirongo mine (40)? Ao ni aratʼu ario áhenda dambi, na achifa ko nyika. 
HEB.3.18	Mulungu aripholapha kukala, “Kʼaandaphenya kamare ko kutʼu kwangu ariko angari kwendasagala akahurira,” wákala unagomba dzulu ya ano ani? Yiye phapho wákala unagomba dzulu ya aratʼu orema kuhenda gokala udziaamba ahende. 
HEB.3.19	Ndo kufikira phapho hunaonani kukala, ao kʼaaphenyere ko kutʼu kokala álagwa kwendasagala ahurire, kwakukala, kʼaakuluphirire.
HEB.4.1	Ajeso asena, chilagane cha Mulungu choalaga atʼu kwendaphenya kutʼukwe kwa kusagala na kuhurira, chicheriko ta rero. Ndo dzimanyirireni mwimwi mosi, kwa atsʼidze ta mumwenga wenu akadzashindwa ni kuphenya kuko. 
HEB.4.2	Siswi naswi hwásikira Nguma Mbidzo dzulu ya ko kutʼu kwa kwendasagala na kuhurira, dza ao atʼu a pʼindi vyosikira. Ela ao áshindwa ni kwendaphenya, kwakukala, kʼaayikuluphirire. 
HEB.4.3	Ndo ni aratʼu amukuluphirao Mulungu tu, ndio ondokwendaphenya ko kutʼu kwa kusagala na ahurire. Vivi ni dza vyo Mulungu arivyoamba dzulu ya atʼu ario kʼaakuluphirire kukala,
HEB.4.3	“Ko kutsukirwa kwangu kwánihenda nilaphe kukala,
HEB.4.3	‘Kʼaandaphenya kamare ko kutʼu kwangu,
HEB.4.3	ariko angari kwendasagala akahurira.’ ”
HEB.4.3	Mulungu wágagomba vivyo gago ta viripho o ukati wa kuhurira wákala udziikwa kare hangu unaumba urumwengu. 
HEB.4.4	Hunamanya kukala, o ukati wáikwa kare, kwakukala, Maandiko ga Mulungu ganahadza tsʼiku ya fungahe kukala, “Mulungu wáhenda kazize zosi, ela tsʼiku ya fungahe achisagala achihurira.”
HEB.4.6	Ndo o atʼu oambirwa mwanzo cho chilagane dzulu ya ko kutʼu kwa kwendasagala na kuhurira, áshindwa ni kwendaphenya, kwakukala, kʼaakuluphirire. Ela nafasi yicheri ya anjine kwendaphenya. 
HEB.4.7	Maana, myaka minji yiriphochira bada ya kukala atʼu ao árema, Mulungu wágomba kuchirira Daudi dzulu ya nafasi yinjine, kwa kuhumira ro neno, “Rero.” Pʼande yiyo ya Maandiko nidziyihadza kare, na yinaamba,
HEB.4.7	“Rero muchisikira maneno gangu,
HEB.4.7	mutsʼiyihende mifu myoyo yenu.”
HEB.4.9	Ndo atʼu a Mulungu acheri nayo ta vivi yo nafasi ya kwendaphenya ko kutʼu kwa kusagala na kuhurira, dza Mulungu arivyosagala achihurira tsʼiku ya fungahe. 
HEB.4.10	Na chila yendaphenya kutʼu kuko, undasagala ahurire atsʼihende kazi kahiri dza Mulungu vyosagala achihurira yo tsʼiku ya fungahe. 
HEB.4.11	Ndo nahuhendeni vyehu hwidimavyo ajeso asena, hwende hukaphenyeni ko kutʼu kwa kusagala huhurire, kwa atsʼidze ta mumwenga wehu akashindwa, na phapho akarema kuhenda goambwa ni Mulungu dza akare ehu arivyohenda.
HEB.4.12	Maneno gosi ga Mulungu ga moyo, gana widimi, na ganarya muno kuchira upanga. Gago gachimuphenya mutʼu, bee ganenda ndani ta gagavye ga moyoni na ga rohoni, na gagavye misoza na muretso. Na chisha, ganangʼaza maazo ga atʼu na gao ahenzago, kumba ni madzo hebu ni mai. 
HEB.4.13	Mutʼu kʼaidima kumufitsa Mulungu chitʼu chochosi. Yiye chila chitʼu kwakwe chingʼaa, na chi lwazu, na siswi hundakudzalamulwa ni yiye.
HEB.4.14	Bee kʼamona ajeso asena, siswi nahwenderereni kugwiririra kinyi go gehu hugakuluphirago, mana, kuhani wehu mubomu muno Jeso, na ariye ni Mwanangwa wa Mulungu, wákwenda ko kuriko Mulungu mwenye. 
HEB.4.15	Yiye kuhani wehu mubomu, unahwonera mbazi muno kwa unaumanya o unyonge wehu. Maana, yiye naye wájezwa ni Shetani na chila njira kwa ahende dambi, dza vyo hujezwavyo siswi, ela yiye kʼahendere dambi. 
HEB.4.16	Ndo nahudziikeni phephi na Mulungu photsʼi woga. Yiye unatawala na mbazi, na kwa vivyo huchihenda vivyo, undahwonyesa mbazize na menzwaye, na zizo zihwavize ukati huchikala huna haja na wavizi.
HEB.5.1	Ajeso asena, chila kuhani mubomu bee utsagulwa kulaa kati ya anadamu. Na wolohewa kwa amuhikirehikire Mulungu kwa dzulu yao, kwa kulavya sadaka ausirwe madambi gao. 
HEB.5.2	Kuhani mubomu unaidima kwatuwa pʼore atʼu otsʼomanya njira za Mulungu, na ayazwao, kwakukala, yiye naye una unyongewe. 
HEB.5.3	Ndo kwakukala, yiye una unyongewe, yinamubidi naye alavye sadaka ya kusa madambige dza viratʼu alavyavyo sadaka za kusa madambi ga atʼu. 
HEB.5.4	Mutʼu kʼatsagula mwenye kukala kuhani mubomu kwa unahenza cheo chicho. Ela ni ahendeolohewa ni Mulungu dza Haruni vyoolohewa.
HEB.5.5	“Uwe u mwanangu,
HEB.5.5	mimi rero ninasema kukala, ni Abayo.”
HEB.5.6	“Uwe u kuhani hata kare na kare
HEB.5.6	dza Melikisedeki arivyokala.”
HEB.5.8	Ta aripho Jeso wákala ni Mwanangwa wa Mulungu, ela yiye wádzibaza vivyo kutsʼatsowa akili kuchirira kuturika. 
HEB.5.9	Na ariphomala kuhenda gosi gokala unahenzwa ahende, achikala mutʼu wa kwativya atʼu osi amogophao, kwa akale na uzima uphya ta kare na kare. 
HEB.5.10	Na Mulungu achimutsagula akale kuhani mubomu, dza kuhani Melikisedeki arivyokala.
HEB.5.11	Ajeso asena, mimi nina manji ga kumwandikira dzulu ya Jeso Kʼirisito kukala, ni kuhani mubomu dza Melikisedeki arivyokala. Ela tsʼimanya ta nimwambiredze, mana, muna kondwe na kugwira. 
HEB.5.12	Mwimwi kala tsʼi ro kondwe renu ra kugwira maneno, vivi mungari kukala munaidima kufunza anjine. Ela mwi mucheri na haja na mutʼu aanze kumufunza kahiri go gafunzwago mutʼu mwanzo, dzulu ya udzumbe wa Mulungu. Ndo mwimwi mucheri a maziya, kʼamudzangwe a kurya wari. 
HEB.5.13	Na yeyosi ariye ucheri wa maziya, bee ni mutsanga, na kwa vivyo, kʼadzangwe kumanya manji dzulu ya ujeri. 
HEB.5.14	Ela wari ni wa atʼu azima odzibaza kutafautisha kati ya madzo, na mai.
HEB.6.1	Ndo nahusengereni, hufikire mafunzo ga utʼu uzima. Na nahutsʼirundeni na gago mafunzo gofunzwa mwanzo dzulu ya udzumbe wa Kʼirisito. Siswi kʼahutakiya hwenderere kumufunza dzulu ya kukala ni kwadze huriche kuhenda maneno garigo kʼagaidima kumuhenda mutʼu atiye, na ni kwadze hunahenzwa humukuluphire Mulungu. 
HEB.6.2	Na kʼahutakiya hwenderere kumufunza mafunzo, dzulu ya njira za kudzitakasira, hebu dzulu ya kwikira mikono atʼu kwavoyera, dzulu ya kukala afadzi andafufuka, na dzulu ya kutiywa akili kwa kare na kare. 
HEB.6.3	Ndo kʼamona ajeso asena, nahusengereni mbere Mulungu achihenza. 
HEB.6.4	Maana, kʼwidima kumuhenda atye kahiri mutʼu yekala udziumanya kare ujeri wa Mulungu na chipaji cha Mulungu, yekala uphokera kare Roho wa Mulungu, 
HEB.6.5	yetata kare udzo wa neno ra Mulungu, na widimi wa urumwengu uphya, 
HEB.6.6	ela ye achirema Jeso vivyo kamare. Mutʼu dza yiye ukala unga dza kwamba udzimuulaga Jeso kwa kumukotʼa misumari musalabani kahiri, na kumwifya jamani.
HEB.6.7	Gago ganga dza go ga kukala, Mulungu uhatsʼa mutsanga urio achiubitʼira mvula, unanwa go madzi, na chidzako ukuze mimera yondookola ye mundimwa. 
HEB.6.8	Ela mutsanga urio uchibitʼirwa mvula, o ukuza vidungadunga na kavumbani, tsʼi udzo na ukala u phephi na kulaniwa ni Mulungu, na musindikizo ubanangwe kamare.
HEB.6.9	Asena angu nimuhenzao, mimi ta niripho nidzimwandikira godzomwandikira, elako, nina kanuni kukala, ujeso wenu unamuhenda muhende madzo. 
HEB.6.10	Mulungu ukati wosi ulamula haki na hakiye. Kwa vivyo, yiye kʼandanyala gago genu gogahenda, ga konyesa munamuhenza kwa kwaaviza ajeso anzienu pho pʼindi, na mucheri kwaaviza ta vivi. 
HEB.6.11	Ndo ningehenza chila mumwenga wenu, aenderere na moyo wa kuhenza ta musindikizo, kwa ta gago genu mugakuluphirago gachimire. 
HEB.6.12	Mimi ninamuhenza mwimwi mukale dza o atʼu aphokerao golagwa ni Mulungu kwa anakuluphira na anavumirira, ela tsʼenzi mukale akaha.
HEB.6.13	Ajeso asena, Mulungu pʼindi wámulaga chilagane Burahemu, na kwakukala, kʼakuna mubomu kumurima wa kumulapha, phapho yiye wádzilapha mwenye kukala, undagahenda jeri gokala udzigalaga. 
HEB.6.14	Mulungu phapho wáamba, “Hakika mimi nindakuhatsʼa, na nikuhende ukale na mudzungu ubomu.” 
HEB.6.15	Ndo Burahemu wávumirira kutariza, na kwa vivyo, gachihendeka gokala ulagwa ni Mulungu. 
HEB.6.16	Atʼu achilapha kwa ahakikishe gao agalagago andagahenda jeri, alapha mutʼu yedziarima, na kulapha kuko kunatosa kʼani zosi. 
HEB.6.17	Ndo Mulungu naye ariphoika chilagane, wádzilapha mwenye kwa aahakikishire lwazu-lwazu, aratʼu okala andapata gogalaga kukala, kʼandagaluza henzore. 
HEB.6.18	Mulungu wálaga chilagane na achilapha, na vivi vitʼu viiri kʼavigaluka, kwakukala, Mulungu kʼalemba. Ndo gago ganahutiya moyo muno siswi ochimbirira Mulungu kwa hugwiririre kinyi chilagane chohupʼa. 
HEB.6.19	O uhakika wehu wa kukala hundachipata cho chilagane, unga dza nanga. Na nanga yiyo yákwendagwa ndani ya pʼaziya ko kutʼu kutakatifu muno kwa Hekalu ra mulunguni. 
HEB.6.20	Ndo yiye Jeso ariye ni kuhani mubomu ta kare na kare, wáhwala nafasi ya Melikisedeki, na achihulongolera achendaphenya ko kutʼu kutakatifu muno.
HEB.7.2	Ndo Burahemu naye achimupʼa fungu ra kumi, ra vitʼu vyosi vyokala unavyo. Dzina ra Melikisedeki manaye ni, “Mufalume ahendaye ga haki.” Na chisha, yiye ni mufalume wa Salemu, na vivi manaye ni, “Mufalume arehaye reri.” 
HEB.7.3	Melikisedeki kʼamanyikana abaye na ameye, hebu akaree. Na kuvyalwakwe hebu kufakwe, kʼakumanyikana vivyo nako. Ndo yiye unga dza Mwana wa Mulungu, kwakukala undaenderera kukala kuhani hata kare na kare.
HEB.7.4	Mwimwi lilikanani dzulu ya Melikisedeki arivyokala na cheo chibomu. Maana, ta mukare wehu Burahemu ariye unamanyikana muno, wámupʼa fungu ra kumi ra vitʼu vyosi vyokala udzivitapha vihani. 
HEB.7.5	Hunamanya vivyo kukala, Shariya yinaamba, atʼu a mudzungu wa Lawi ario ni makuhani, niahewe mafungu ga kumi ni anatsʼi anziao, ta aripho osi ni a mudzungu wa Burahemu. 
HEB.7.6	Melikisedeki wákala tsʼi wa lukolo lwa Lawi, elako, yiye wáhewa vivyo fungu ra kumi ni Burahemu, na yiye wámuhatsʼa Burahemu, ariye wákala ulagwa vilagane ni Mulungu. 
HEB.7.7	Chila mutʼu unamanya kukala, ahatsʼaye mutʼu, una cheo chibomu kumurima ye ahatsʼwaye. 
HEB.7.8	Makuhani ario ni atʼu a mudzungu wa Lawi, anahewa mafungu ga kumi, na osi anafa. Ela huchiuya upande wa Melikisedeki, ariye ndiye kuhani yeanza kuhewa fungu ra kumi, chifoche kʼachimanywa. 
HEB.7.9	Ndo hunaidima hukaamba, ta Lawi na atʼu a mudzunguwe, ámupʼa fungu ra kumi Melikisedeki kuchirira mukare wao Burahemu, ta aripho ao kwa kawaida ndio ahewao mafungu ga kumi. 
HEB.7.10	Siswi hunaidima hukaamba vivyo kwakukala, Lawi wákala kʼadzangwe kuvyalwa, na kwa vivyo, wákala ucheri mwirini mwa mukarewe Burahemu pho Melikisedeki ariphokwendamutsangira.
HEB.7.11	Akare ehu phokala anahewa Shariya ya Musa, atʼu a mudzi wa Lawi áikwa makuhani ayimanyirire, na atʼu a mudzungu wa Haruni ndiokala achihwala nafasi za ukuhani ubomu. Ndo kalapho yo Shariya na zo kazi za o makuhani abomu zákala zinatosha kutivya, Mulungu kʼangakalire na haja ya kuhuma kuhani mubomu munjine yekala tsʼi wa mudzungu wa Haruni, kudzahwala nafasi ya Melikisedeki. 
HEB.7.12	Ndo kwakukala, zo njira za kutsagulira kuhani mubomu zárichwa, yo Shariya nayo, yárichwa vivyo. 
HEB.7.13	Mutʼu ahadzwaye phapho ni Bwana wehu Jeso, na yiye ni mutʼu wa mudzungu unjine, tsʼi wa Lawi. Na mudzungu uo, kʼaudzangwe kulaa mutʼu akakala kuhani. 
HEB.7.14	Chila mutʼu unamanya kukala, Bwana wehu ni mutʼu wa mudzungu wa Juda, na Musa kʼaambire makuhani andalaa mudzungu uo.
HEB.7.15	Ajeso asena, gago gangu godzogomba, bee ganakaza kumanyikana vivi arivyo kuhani munjine, ariye dza Melikisedeki wálairira. 
HEB.7.16	Yiye wátsagulwa akale kuhani, ela kʼatsagulirwe kuchirira njira za kutsagulira makuhani, zirizo zinaamba, makuhani nialae mudzungu wani. Itsʼiphokala, ye wátsagulwa kwakukala, uzimawe kʼauna musindikizo, 
HEB.7.17	mana, Maandiko ga Mulungu ganaamba,
HEB.7.17	“Uwe u kuhani ta kare na kare
HEB.7.17	dza Melikisedeki arivyokala.”
HEB.7.18	Ndo yiyatʼu Shariya ya pʼindi kʼayituwiwa kahiri, kwakukala, yáshindwa ni kuhenda gokala yinahenzwa yihende, na yákala kʼayina tende. 
HEB.7.19	Yiyo Shariya ya Musa, yákala kʼayiidima kwahenda atʼu akale photsʼi ila. Ndo vivi Mulungu wáhuhenda hukuluphire utʼu udzo muno, urio unahureha phephi na yiye.
HEB.7.20	Mulungu ariphomutsagula Jeso akale kuhani, wámuhakikishira kwa kumulaphira, ela o anjine kʼaalaphirire. 
HEB.7.21	Jeso ariphoikwa akale kuhani, Mulungu wámulaphira achimwamba,
HEB.7.21	“Mimi Bwana Mulungu nidzilapha,
HEB.7.21	na tsʼindagaluza henzo rangu.
HEB.7.21	Uwe u kuhani ta kare na kare.”
HEB.7.22	Ndo kwakukala, Jeso wálaphirwa, siswi huna kanuni kukala, yiye undaenderera kukala kuhani wehu mubomu wa riri Lagano Iphya, ririro ni idzo muno kuchira riro ra kare.
HEB.7.23	Na chisha, kuna tafauti yinjine kati ya ro Lagano ra Kare, na riri iphya. Tafauti yiyi ni kwamba, riro Lagano ra Kare ráhenda makuhani abomu anji kwakukala, kuhani mubomu wákala achifa, munjine niahwale nafasiye aenderere na kazi. 
HEB.7.24	Ela Jeso ye u moyo ta kare na kare. Kwa vivyo, undaenderera kukala kuhani mubomu ta kare na kare vivyo. 
HEB.7.25	Ndo yiye una widimi wa kwativya atʼu osi endao kwa Mulungu kuchirira yiye. Yiye wáativya lumwenga, na vivyo vinatosha ta kare na kare, na unaavoyera kwa Mulungu ukati wosi.
HEB.7.26	Ndo Jeso ndiye kuhani mubomu, ahumanyaye gehu hurigo nago haja. Yiye ni mutakatifu, kʼana ila hebu dambi, na Mulungu wámuusa duniani pharipho atʼu anahenda dambi, achimuphirika mulunguni. 
HEB.7.27	Yiye kʼanga dza o makuhani abomu anjine. Yiye kʼatsakula kwenderera kulavya sadaka ya kusa dambize mwanzo, na chidzako alavye ya kusa dambi za atʼu. Yiye Jeso wálavya sadaka ya kusa dambi za atʼu lumwenga, na vivyo vinatosha ta tsʼiku zosi, na sadaka yiyo, ni yiye mwenye. 
HEB.7.28	Makuhani abomu okala achitsagulwa kutuwirizana na Shariya ya Musa vyokala yinaamba, ákala ni adambi. Ela yiyo Shariya yiriphokala yilaviwa, Mulungu wámutsagula Mwanawe, na achimuhakikishira kwa kumulaphira, na yiye kʼana dambi, na undaenderera ta kare na kare.
HEB.8.2	Yiye ni kuhani mubomu, amuhikirayehikiraye Mulungu ko nyumba takatifu ya mulunguni, youmbwa ni Bwana Mulungu, ela tsʼi mudamu. 
HEB.8.3	Kazi ya chila kuhani mubomu ni kulavya sadaka kwa Mulungu. Kwa vivyo, kuhani wehu mubomu naye ni seti akale na sadaka ya kulavya kwa Mulungu. 
HEB.8.4	Yiye kuhani wehu u mulunguni. Ela kalapho u phapha duniani, kʼangakalire kuhani kamare, mana, phapha phana makuhani kare galavyago sadaka kutuwirizana na vihenzwavyo ni Shariya ya Ayahudi. 
HEB.8.5	Ndo o makuhani a phapha duniani, anamuhikirahikira Mulungu Hekaluni, pharipho ni mufano wa yo nyumba takatifu ya Mulungu yiriyo mulunguni. Gago ndigotuma ta Musa phokala u phephi na kumutʼa hema takatifu, wáambwa ni Mulungu vivi, “Hakikisha unatengeza chila chitʼu dza urivyoona ko mulimani.”
HEB.8.6	Ela vivi, Mulungu wámutsagula Jeso ahende kazi ya ukuhani, yiriyo yina tende muno kuchira yiyo yao, dza viratʼu Lagano kati ya Mulungu na atʼue rokudzachimizwa ni ye Jeso, ririvyo idzo muno kuchira rolaviwa kuchirira Musa. Na chisha, riri Lagano Iphya, rina vilagane vidzo kuchira riro ra kare. 
HEB.8.7	Kala riro Lagano ra mwanzo rákala kʼarina ila yoyosi, Mulungu kʼangalavire Lagano ra Phiri. 
HEB.8.8	Ela Mulungu o atʼue okala udziapʼa riro Lagano ra Kwanza, wáaona ana ila na ndo achiaamba,
HEB.8.8	“Ukati unadza urio, nindaika Lagano Iphya
HEB.8.8	na atʼu Aiziraeli, na atʼu a Juda.
HEB.8.9	Riri Lagano Iphya, kʼarindakala dza riro Lagano
HEB.8.9	rorihenda na akare ao tsʼiku niriphoalongoza na mukono wangu,
HEB.8.9	na nichialavya itsʼi ya Misiri.
HEB.8.9	Ela o kʼaarituwire riro Lagano rangu,
HEB.8.9	na kwa vivyo, mino nichiaricha ahende gago gao.
HEB.8.10	Ndo Lagano rondariika na Aiziraeli o ukati udzao ni riri:
HEB.8.10	Malagizo gangu nindagatiya mwao akilini,
HEB.8.10	na nindagaandika mwao myoyoni.
HEB.8.10	Mimi nindakala Mulungu wao,
HEB.8.10	nao andakala atʼu angu.
HEB.8.11	Kʼakuna mutʼu yendatsakula kufunza mwanatsʼi munziwe, hebu mbariye,
HEB.8.11	kwa animanye mimi Bwana Mulungu wao,
HEB.8.11	mana, atʼu osi, otsʼomanyikana, na amanyikanao
HEB.8.11	andamanya kukala, mimi ndimi Mulungu wao.
HEB.8.12	Na mimi nindaasamehe dambi zao,
HEB.8.12	na tsʼindagatara go makosa gao arigogahenda.”
HEB.8.13	Ndo Mulungu ariphoriiha iphya riri Lagano ra Phiri, riratʼu ra kwanza wárihenda ririchwe, na chirichwacho, bee chikala kʼachina tende, na chikala chi phephi na kusira.
HEB.9.1	Lagano ra Kwanza, rákala rina shariya za kumwabudira Mulungu. Na rákala rina hemare takatifu rotengezwa ni atʼu. 
HEB.9.2	Ndo ro hema takatifu, rákala rina vyumba viiri vyogaviwa ni pʼaziya. Cha kwanza chákala chinaihiwa phatʼu phatakatifu. Na mumo mwákala muna mudude wa kwikira taa, na meza yilavirwayo mikahe Mulungu ni makuhani. 
HEB.9.3	Chumba chotuwiriza chákala chi ndani ya yo pʼaziya, na phapho phákala phachiihiwa phatʼu phatakatifu muno. 
HEB.9.4	Phephi na yo pʼaziya, phákala phana chijaja cha kufukizira ubani chokala chibinikʼizwa na dahabu. Na mumo ndani ya pho phatʼu phatakatifu muno, mwákala muna sanduku ra lagano rokala rosi ribinikʼizwa na dahabu. Ndani ya riro sanduku, mwákala muna chidzungu chotengezwa na dahabu cha kwikira leu rokala richiihiwa, “Mana.” Chisha, mwákala muna ndatʼa ya Haruni, yokala yitsamula makodza, na vipande viiri vya mawe vyokala vidzandikwa malagizo ga Mulungu. 
HEB.9.5	Dzulu ya riro sanduku, phákala phana pʼicha mbiiri za vyumbe vyokala vina makwapha, na vivyo vyákala vinaonyesa Mulungu wákala u phapho. Makwapha gao gákala gakunjuka phatʼu phokala phachisamehewa madambi. Elako, uu tsʼi ukati wa kusema chila chitʼu chiundani.
HEB.9.7	Ela yekala achiphenya cho chumba chitakatifu muno, wákala ni kuhani mubomu hicheye, na wákala uphenya lumwenga tu kwa mwaka. Yiye wákala achamba unaphenya kuko, niende na milatso ya munyama yedzilaviwa sadaka ya kusa dambize mwenye, na ya kusa dambi za atʼu zozihenda kwa kutsʼamanya. 
HEB.9.8	Ndo kutuwana na shariya zizo, Roho wa Mulungu wángʼaza kukala, pho phatʼu phatakatifu muno, phákala kʼaphaphenywa ni atʼu kwahivira riro hema ra pʼindi rákala richeri kuhumirwa. 
HEB.9.9	Zo sadaka zokala zichilaviwa hemani, zákala ni chivurivuri cha maneno garigo ukati uu. Na zo sadaka za nyama na zinjine zokala zichilavirwa Mulungu, kʼaziidima kuuhenda moyo wa mutʼu yedzilavya zo sadaka kukala photsʼi ila yoyosi. 
HEB.9.10	Maana, zizo zákala zidinira maneno ga mwiri dza: ni vyakurya viphivyo vyokala vinawirya kuriwa hebu kunewa, na jisi ya kudzitakasa na madzi. Na zizo zákala nizihumirwe ta ukati Mulungu ariphohenda vitʼu vikale sawa kuchirira riro Lagano Iphya.
HEB.9.11	Ela vino, Kʼirisito ukala kuhani mubomu wa go maneno madzo, garigo vivi hunagamanya kare. Na yiye unahikahika kwa dzulu yehu ndani ya Hekalu takatifu ko mulunguni, ririro ni idzo muno kuchira Hekalu ra Mulungu ra phapha duniani. Riro ri vyo rihenzwavyo rikale kamare, na kʼaritengezerwe ni atʼu. 
HEB.9.12	Yiye mumo mutʼu mutakatifu muno wáphenya lumwenga tu, na vivyo vinatosha tsʼiku zosi. Na phokala unaphenya, kʼatsukulire milatso ya ndenge na ananzao dza sadaka. Itsʼiphokala, wádzilavya achifa, achimwaga milatsoye mwenye, na phapho achihukombola, na vivyo vinatosha ta kare na kare. 
HEB.9.13	Kwenye riro Lagano ra Kare, milatso ya ndenge, ananzao, na ivu ra ndama, vyákala vinatakasa miiri ya atʼu. 
HEB.9.14	Ela milatso ya Jeso ndiyo yenye widimi muno wa kutakasa myoyo yehu kamare yikaricha mahendo gaulagago, kwa ta hwidime kumuhikirahikira Mulungu ariye moyo. Kʼirisito wáhukombola kwa kudzilavya yiye mwenye achikala sadaka yotsʼi ila kwa Mulungu, kuchirira widimi wa Roho wa Mulungu ariyeko ta kare na kare.
HEB.9.15	Ndo Kʼirisito, ndiyereha Lagano Iphya kwa ta aratʼu aihiwao akale atʼu a Mulungu, aphokere manoso golagwa ni Mulungu, na akale nago ta kare na kare. Maana, chifo cha Jeso ndichokombola atʼu kulaa kwao madambini gosi gogahenda, ukati wa Lagano ra Kwanza. 
HEB.9.16	Mutʼu kuhenzezwa kuhwala ufa, niakale yuyatʼu yemulagizira ahwale ufa unamanywa wáfa jeri. 
HEB.9.17	Maana, alagizirwaye kuhwala ufa wa mutʼu, kʼaidima kuuhwala mwenye chikala ucheri moyo. Yiye uhwala ufa tu chikala ye mwenye yemulagizira ahwale, wáfa. 
HEB.9.18	Ndo ta riro Lagano ra Kwanza, rákala rihenda kazi kwa milatso yimwagwa. 
HEB.9.19	Maana, Musa ariphoambira atʼu dzulu ya malagizo gosi garigo Shariyani, wáhwala milatso ya nzao achiyikoroga na madzi, na achiyitimvira-timvira chitabu cha Shariya na o atʼu osi, kwa kuhumira phungo ra muhi wa husopo rofungwa na nyoga za kʼundu za magonzi. 
HEB.9.20	Musa wákala achamba unahenda vivyo unaamba, “Yiyi ndiyo milatso yihakikishayo riro Lagano ririro Mulungu wámulagiza murogophe.” 
HEB.9.21	Na chisha, Musa wátimvira-timvira milatso ro hema rosi ra Mulungu, na vitʼu vyosi vyokala vichihumirwa ukati wa kulavya sadaka kwa Mulungu. 
HEB.9.22	Na kutuwirizana na Shariya, karibu chila chitʼu chitakaswa ni milatso kumwagwa, na dambi nazo kʼazisamehewa chikala milatso kʼayimwagirwe.
HEB.9.23	Hema ra phapha duniani na vitʼuvye vyokala vichihumirwa kulavira sadaka, ni chivurivuri cha yo nyumba yenye ya Mulungu yiriyo mulunguni, na vivyo vyákala vitakaswa na milatso ya nyama. Ela vyo vitʼu vyenye vya mulunguni, vyákala nivitakaswe na milatso ya Jeso Kʼirisito, yiriyo ni sadaka mbidzo muno kuchira yo milatso ya nyama. 
HEB.9.24	Gago ndigo gatumago ta Kʼirisito wákwenda mulunguni kwenye, kuriko vivi u mbere za Mulungu unahuvoyera. Ela kʼendere kutʼu kutakatifu kotengezwa ni atʼu, kuriko ni chivurivuri cha ko kutʼu kutakatifu kwenye. 
HEB.9.25	Kʼirisito kʼaphenyere nyumba takatifu ya Mulungu yiriyo mulunguni, kudzilavya sadaka chila mwaka dza vyokala achihenda makuhani abomu phapha duniani, kulavya milatso yokala tsʼi yao. 
HEB.9.26	Yiye kalapho wádzilavya chila mwaka, hangu phoumbirwa urumwengu ta vivi, angari uturika kʼano nyinji. Ela ye wákudza uu ukati wa phephi na musindikizo wa urumwengu, kudzausa madambi kuchirira kudzilavya dza sadaka lumwenga tu, na vivyo vinatosha ta tsʼiku zosi. 
HEB.9.27	Chila mutʼu ufa lumwenga tu, na akendalamulwa ni Mulungu. 
HEB.9.28	Ndo Kʼirisito naye wádzilavya dza sadaka lumwenga tu, kwa ause madambi ga anji. Na undauya kahiri, ela charo chicho ni cha kudzaativya kamare o amulolerao, ela tsʼi cha kudzausa madambi kahiri.
HEB.10.1	Shariya ya Musa yákala ni chivurivuri cha maneno madzo gokala ganadza, ela yiyo yákala tsʼi go maneno madzo genye. Yiyo yákala yinaamba, sadaka nizilaviwe chila mwaka, ela sadaka zizo zákala kʼaziidima kumuhenda mutʼu atiye. 
HEB.10.2	Kalapho sadaka zizo záidima kwahenda atʼu atiye, zingari zákoma kulaviwa. Maana, o amuvoyao Mulungu, angari áusirwa madambi gao lumwenga tu, na vingari vivyo vinatosha tsʼiku zosi, na vivi angari kʼaadzona ni akosa kwa gago madambi gao. 
HEB.10.3	Ela sadaka zizo zokala zichilaviwa chila mwaka, zákala zichiakumbikiza atʼu madambi gao. 
HEB.10.4	Maana, milatso ya nzao na ndenge kʼayiidima kamare kwahenda atʼu asamehewe dambi.
HEB.10.5	“Uwe kwʼenzi atʼu akulavire sadaka,
HEB.10.5	na gago ndigotuma ta uchinipʼa mwiri.
HEB.10.6	Uwe kʼuhamirirwe ni sadaka za kochwa,
HEB.10.6	na zilaviwazo kwa ziuse dambi.
HEB.10.7	Ndo ninakwambira mino kukala,
HEB.10.7	‘Mimi ni phapha, nihende vyo uhenzavyo nihende uwe Mulungu,
HEB.10.7	dza vyoandikwa dzulu yangu mo chitabu cha Shariya.’ ”
HEB.10.8	Kʼirisito mwanzo wáanza kumwamba Mulungu, “Uwe kwʼenzi atʼu akulavire sadaka,” na “Kʼuhamirirwe ni sadaka za kochwa, na zilaviwazo kwa ziuse dambi.” Yiye wáamba vivyo ta ziripho zizo sadaka zákala zichilaviwa kutuwirizana na Shariya vyokala yinaamba. 
HEB.10.9	Chisha, Kʼirisito achimwamba Mulungu, “Mimi ni phapha, nihende vyo uhenzavyo nihende.” Ndo Kʼirisito ariphoamba vivyo, wákala unazihenda zirichwe sadaka zizo, kwa ta kuhenda henzo ra Mulungu, kuhwale nafasi. 
HEB.10.10	Jeso Kʼirisito wákubali kudzilavya sadaka kwakukala, riro ndiro rokala ni henzo ra Mulungu. Na ariphohenda vivyo, wáhutakasa lumwenga, na vivyo vinatosha ta tsʼiku zosi.
HEB.10.12	Ela ye kuhani wehu, wálavya sadaka mwenga ya kusa dambi, na sadaka yiyo yinatosha ta kare na kare. Na unalaa phapho, achendasagala upande wa kulume wa Mulungu. 
HEB.10.13	Ndo kulaira ukati uo ta vivi, unatariza ta adawae phondaikwa tsʼini za utawaliwe. 
HEB.10.14	Maana, aratʼu osi aahendao akale atakatifu, wáahenda akale dza enye haki mbere za Mulungu tsʼiku zosi na yo sadakaye mwenga.
HEB.10.15	Roho wa Mulungu naye unahwambira vivyo dzulu ya gago. Yiye kwanza unaamba,
HEB.10.16	‘Lagano rondariika na Aiziraeli o ukati udzao ni riri:
HEB.10.16	Malagizo gangu nindagatiya mwao akilini,
HEB.10.16	na nindagaandika mwao myoyoni.’ ”
HEB.10.17	“Tsʼindagatara kahiri go madambi gao,
HEB.10.17	na go mahendo gao mai.”
HEB.10.18	Ndo madambi gachisamehewa, kʼakuna haja ya kwenderera kulavya sadaka.
HEB.10.19	Enehu a chijeso, siswi vivi hunaidima kuphenya photsʼi woga ko kutʼu kutakatifu muno kwa Mulungu kwakukala, Jeso wámwaga milatsoye kwa dzulu yehu. 
HEB.10.20	Yiye ariphochira na yo pʼaziya na mwiriwe dza sadaka, phapho wáhuvugulira njira mbiphya yirehayo uzima, ya kwenda kwa Mulungu. 
HEB.10.21	Ndo kwahivira huna kuhani mubomu wa kwangalaza, ariye unahulongoza siswi atʼu a Mulungu, 
HEB.10.22	nahumusengerereni Mulungu na myoyo midzo na kuno hunamukuluphira jeri. Maana, myoyo yehu yátimvirwa-timvirwa milatso ya Kʼirisito yichiricha maazo mai, na miiri yehu yátakaswa na madzi madzo. 
HEB.10.23	Siswi nahugwiririreni kinyi garatʼu hugalolerago kwakukala, hunakuluphira kukala, Mulungu undagahenda golaga kugahenda. 
HEB.10.24	Siswi nahulilikaneni jisi ya kutiyana moyo kwa ta huhenzaneni, na hwavizaneni. 
HEB.10.25	Siswi nahutsʼiricheni kusa myonano yehu ya chijeso dza anjine vyoricha, ela nahwenderereni konana kwa ta hukaze kutiyanani moyo, kwakukala, yo tsʼiku yiriyo Bwana undauya, yi phephi.
HEB.10.26	Siswi huchenderera kuhenda dambi kasidi na hunaumanya o ujeri, nahumanyeni kukala, kʼakuna sadaka ya kuhuusira dambi kahiri. 
HEB.10.27	Atʼu dza ao naamanye kukala, anatarizwa ni ulamuli wa Mulungu wogofyao, na moho ukali urio undaahangamiza osi amupingao Mulungu. 
HEB.10.28	Mutʼu wákala achirema kutuwa Shariya ya Musa, niaulagwe photsʼionerwa mbazi, phachikala phana ushaidi wa atʼu airi, hebu kwenderera. 
HEB.10.29	Ndo mutʼu amuphuryaye Mwana wa Mulungu, aonaye kʼayina tende yo milatso ya Jeso yomwagika kwa yichimize Lagano ra Mulungu, na kamare ndiyomuhenda akale mutʼu wa Mulungu, amwifyaye Roho ahwonyesaye kukala, Mulungu unahwonera mbazi, mona ye undatiywa akili chidzedze? 
HEB.10.30	Maana, hunamumanya ni Mulungu yeamba,
HEB.10.30	“Ga kuriphiza chisasi ni gangu,
HEB.10.30	mimi nindadziriphiza.”
HEB.10.30	Na chisha, yiye wáamba,
HEB.10.30	“Nindaalamula atʼu angu.”
HEB.10.31	Bee manyani kukala, kutiywa maganjani ni Mulungu ariye moyo, ni neno ra kogofya muno!
HEB.10.32	Mwimwi lilikanani dzulu ya gomupata o ukati muriphoanza kupata mwanga. Mwimwi ukati uo mwáturika muno, ela mwi muchivumirira vivyo. 
HEB.10.33	Mwimwi ukati unjine mwákala mukaifywa na kuhenderwa vii mbere za atʼu anji. Ukati unjine, mwáshononeka kwa kona anzienu anaifywa, na kuhenderwa vii. 
HEB.10.34	Mwimwi mwáashononekera afungwa, dza ao vyokala anashononeka. Na chisha, mwákala muchinyangʼanywa miyo yenu, mwi kʼamushononeka kwakukala, mwákala munamanya muna higo murigolagwa ni Mulungu, maneno garigo ni madzo muno, na gandaenderera ta kare na kare.
HEB.10.35	Ndo mwimwi mutsʼiriche kumukuluphira Bwana jeri-jeri, na phapho mundanoswa muno. 
HEB.10.36	Maana, nimuvumirire kuhenda henzo ra Mulungu, na ndipho mundagapata golagwa ni Mulungu. 
HEB.10.37	Maana, Maandiko ga Mulungu ganaamba,
HEB.10.37	“Yiye adzaye unadza sambi kʼandachelewa,
HEB.10.38	na mutʼu wangu mwenye haki
HEB.10.38	undakala na uzima kwa kumukuluphira.
HEB.10.38	Ela yendauya nyuma, kʼandanihamira.”
HEB.10.39	Ndo siswi hu atʼu humukuluphirao Mulungu, na kwa vivyo, hundativywa. Ela kʼahu hinyo atʼu ario anauya nyuma, na kwa vivyo, andahangamizwa.
HEB.11.1	Ajeso asena, kuluphiro ni kukala na kanuni kukala, garatʼu hugalolerago, gandakudzahendeka, na garatʼu garigo kʼagaoneka vivi, gandakudzalairira. 
HEB.11.2	Maana, akare ehu ámuphota Mulungu kwa yo njira ya kuluphiro.
HEB.11.6	Mutʼu achikala kʼana kuluphiro, kʼaidima kuhenda gamuhamirago Mulungu. Maana, chila endaye kwa Mulungu kwa njira ya mavoyo, ni seti akale unakuluphira kukala, Mulungu u kuko, na unaanosa o amutsakulao.
HEB.11.9	Na ariphofika yo itsʼi yokala ulagwa ni Mulungu, wákwendasagala chijeni kwa njira ya kuluphiro. Ndo yiye wásagala mahemani dza ano Isaka na Jakobo, ario nao ákala alagwa ni Mulungu chilagane chicho chokala udzimulaga Burahemu. 
HEB.11.10	Burahemu wásagala mahemani kwakukala, wákala unalolera kudzasagala mudzi opimwa, na uchijengwa ni Mulungu, urio undaenderera ta kare na kare.
HEB.11.12	Ndo hata aripho Burahemu wákala kʼaidima utʼu kahiri, ela kʼoloze zákala nyinji dza nyenyezi ko mulunguni, na zákala nyinji dza mutsanga wa kʼanda-kʼanda ya bahari, urio kʼautarika.
HEB.11.14	Atʼu akubalio kukala, phapha duniani ni ajeni na ni achizi na njira, anaonyesa kukala, analolera kwenda itsʼi yiriyo ndiyo yao yenye. 
HEB.11.15	Na kalapho phogomba vivyo, ni ákala anaimanisha yo itsʼi yao yokala álaa, angari kuko áuya ukati wowosi. 
HEB.11.16	Ela ujeri ni kwamba, phoamba vivyo, ákala ni anahenza ende yo itsʼi mbidzo muno yiriyo mulunguni, mana, Mulungu wáabambanyira mudzi ende akasagale. Na kwakukala, atʼu ao ákala anamukuluphira Mulungu, Mulungu kʼaona waibu ao achamba kukala, yiye ni Mulungu wao.
HEB.11.19	Burahemu wákala unakuluphira kukala, Mulungu unaidima kwafufula afadzi. Na kwa vivyo, hunaidima kwamba, Burahemu wámupata mwanawe Isaka, ela wákala unga dza kwamba ufufulwa kulaa kuzimu.
HEB.11.25	Musa wáona ni baha kuturika dza atʼu a Mulungu vyokala anaturika, kuriko kurya raha kwa chiwango, na phapho adzitiye dambini. 
HEB.11.26	Musa wákala unakuluphira kukala, kwifyika kwa dzulu ya Kʼirisito, bee rákala ni neno ra tende muno, kuchira kupata utajiri wosi wa itsʼi ya Misiri. Maana, ye wáenderera kulilikana dzulu ya manoso gokala undapata tsʼiku zidzazo. 
HEB.11.27	Musa unauka Misiri, mutawali wátsukirwa muno. Ela gago kʼagamuuhusire kwakukala, ye wákala unakuluphira Mulungu. Yiye Musa wávumirira dza kwamba wákala udzona Mulungu yetsʼoneka. 
HEB.11.28	Kwa njira ya kuluphiro, Musa wáidima kwanzisha kusa tsʼikukʼuu ya Pʼasaka. Na chisha, yiyo yámwidimisa kwalagiza atʼu aphake milatso mwao miyangoni, kwa ye malaika muulagi atsʼiulage chila musundula sanzu wa chilume wa Aiziraeli.
HEB.11.33	Ela ta vivyo, kwa njira ya kuluphiro, anjine ao áidima kugarima majeshi ga afalume. Anjine ao utawali wao wákala ni wa haki, na anjine ao áhewa gokala alagwa ni Mulungu. Anjine ao átsuphwa phatʼu phokala phana tsʼimba, ela kʼaariwirwe. 
HEB.11.34	Anjine ao átsuphwa phatʼu phokala phana moho unji, ela o kʼaaphyere. Atʼu áheza kwaulaga na pʼanga anjine ao, ela o achichimbira. Ao ákala kʼaana mukotse, ela Mulungu achiatiya mukotse, anjine ao áhewa widimi vihani, na anjine ágarima majeshi ga chijeni. 
HEB.11.35	Kwa njira ya kuluphiro, achetʼu fulani áfufulirwa mbari zao okala adzefa. Atʼu anjine árema kwikwa tsare, na ndo achituriswa ta achifa. Ela ao áhenda vivyo, kwa afufulwe akale na uzima wa tende. 
HEB.11.36	Anjine áturiswa na achipigwa, na anjine áfungwa minyororo achiphirikwa jela. 
HEB.11.37	Atʼu anjine ápigwa mawe ta achifa, hebu kutsangwa pʼanje mbiiri, na anjine átemwa na pʼanga ta achifa. Anjine ákala ni achiya ta avala chʼingo za magonzi na chʼingo za mbuzi, na ákala achituriswa muno na kuhenderwa vii. 
HEB.11.38	Atʼu ao ákala ni adzo muno ta kʼaawirya kusagala phapha duniani. Ndo ao áangaika dza achimbizi madzeruni na myangoni, na achisagala ta pʼanga za mawe na miinani.
HEB.11.39	Atʼu ao osi álikwa ni Mulungu kwakukala, ákala anamukuluphira. Ela ta vivyo, ao osi áfa na achikala kʼaadzangwe kuchimizirwa chiratʼu chilagane cha kwendaphenya ko kutʼu kwa Mulungu kwa kusagala na kuhurira, 
HEB.11.40	kwakukala, Mulungu wákala una mipango midzo muno. Ndo mipango ya Mulungu ni kwamba, ao na siswi hwákala nihudze huphenyeni phamwenga ko kutʼu kwa Mulungu kwa kusagala na kuhurira.
HEB.12.1	Ndo kwahivira siswi hunalolerwa ni o atʼu anji enye omukuluphira Mulungu ta musindikizo, nahubitʼeni chila chitʼu chiricho chinaidima kuhuyuga, kamwe dambi, yiriyo ndiyo yihufungayo ta hukashindwa ni kwenda mbere. Na, nahukazeni na kuvumirira kwenye uu mushindano wa mairo oihirwa ni Mulungu ta huumaleni vivyo. 
HEB.12.2	Na vyo hukazavyo, nahwenderereni kumulola Jeso, ariye ndiye ahulongozaye humukuluphire Mulungu, na ndiye ahutiyaye moyo huumale o mushindano wa mairo. Yiye wávumirira, na achikubali waibu wa kuulagwa kwa kukotʼwa misumari musalabani kwakukala, wákala unamanya gachisira gago, undahamirwa. Na vivi usegere mukono wa kulume wa chihi cha utawali cha Mulungu. 
HEB.12.3	Mwimwi lilikanani dzulu ya Jeso arivyoturika, na arivyoturiswa ni adambi okala adzimumena, ela ye achivumirira. Ndo mwimwi mutsʼife moyo mutsʼidze mukalaira njirani.
HEB.12.4	Mwimwi munaheha na dambi, ela kʼamudzangwe kuheha ta mukakala mutsuma kuulagwa. 
HEB.12.5	Mimi ninamanya kukala, kʼamudzangwe kuganyala go maneno ga kumutiya moyo, garigo Mulungu unamwambira mwimwi anae. Phapho Mulungu wáamba,
HEB.12.5	“Mwanangu, uwe uchifikwa ni pigo ra Mulungu, bitʼa akili,
HEB.12.5	na Mulungu achikukanya, utsʼife moyo.
HEB.12.6	Maana, Mulungu ukanya atʼu aahenzao,
HEB.12.6	na utiya akili chila amukubaliye kukala, ni mwanawe.”
HEB.12.7	Vumirirani shenene mupatayo dza kwamba munatiywa akili ni Abayenu. Shenene yenu mupatayo yinaonyesa kukala, Mulungu unamuhwalira dza anae mwimwi, na bee kʼakuna mwana yetsʼitiywa akili ni abaye. 
HEB.12.8	Mulungu anae osi unaatiya akili. Ndo mwimwi muchikala kʼamutiywa akili, bee vinaonyesa kʼamu anae enye ta munga avuweni. 
HEB.12.9	Abazehu a phapha duniani anahutiya akili, na hunaaishima vivyo. Kwa vivyo, hunahenzwa Abayehu ariye mulunguni achihutiya akili humwishimeni muno, na phapho hupate uzima. 
HEB.12.10	Abazehu a phapha duniani, áhutiya akili kwa chiwango phokala hucheri anache, kutuwirizana na vyao vyokala anavyona vinawirya. Ela Mulungu ye achihutiya akili, unahutiya kwa ahwavize hukale atakatifu dza yiye. 
HEB.12.11	Ukati huchikala hunatiywa akili, kʼahuhamirwa. Ela gachichira gago, ao ondokala akanywa ni vyodzotiywa akili ni Mulungu, anapata manoso ga kusagala na reri, na ahende maneno ga haki.
HEB.12.13	Na gwirani njira ya tititi, kwa ta o ario anga dza kwamba ana vigurye kati yenu, atsʼidze akalumira, ela aphole.
HEB.12.14	Ajeso asena, mwimwi hendani vyenu vyosi mwidimavyo mone kukala, munasagala na reri na chila mutʼu, na mukale atakatifu, kwakukala, mutʼu niakale mutakatifu ndipho akamone Bwana Mulungu. 
HEB.12.15	Mwimwi dzimanyirireni kwa atsʼidze ta mumwenga wenu akatoka na mbazi za Mulungu kwa kumererwa ni muzi wa utsungu kati yenu, na phapho mukareha mai kwa anji. 
HEB.12.16	Na dzimanyirireni mwimwi kwa atsʼidze ta mumwenga wenu akakala muzinzi, hebu akatsʼamogopha Mulungu dza Esau, ariye wábadili gosi gokala undagapata dza mwana muvyere, kwa leu ra kurya phapho kare. 
HEB.12.17	Ndo dza mumanyavyo, gariphochira gago, Esau wáhenza kuhatsʼwa ni abaye, ela vivyo vichikala kʼaviidimikika. Ndo ta aripho kurira wárira kwa unahenza kugaluza vyokala udzivihenda, ela vivyo wákala kʼaidima kuvigaluza.
HEB.12.19	una kʼululu za gunda, na laka ra Mulungu unagomba. Atʼu ariphosikira ro laka ra Mulungu, ágomba achamba kukala, kʼaaenzi aambirwe neno rinjine. 
HEB.12.20	Maana, ákala kʼaaidima kurituwa riro lagizo ra kwamba, “Richa mutʼu, ela ta munyama achiuyaha uu mulima, niapigwe mawe ta afe.” 
HEB.12.21	Gago gohendeka phapho mulimani, gákala ganaogofya muno ta Musa achamba, “Nidzogofyerwa muno ta ninatetema.”
HEB.12.22	Ela mwimwi kwenu kofika ni mulima wa Sayuni, kwenye mudzi wa Mulungu ariye moyo, yani Jerusalemu ya mulunguni, kuriko kuna mahelufu ga malaika arundikana phamwenga anahamirwa. 
HEB.12.23	Mwimwi kwenu kofika, ni ko kwenye duu ra ana avyere a Mulungu, ario madzina gao gáandikwa mulunguni. Mwimwi mwáfika kwa Mulungu ariye ndiye mulamuli wa atʼu osi, na kwa roho za atʼu okala achihenda ga haki, na achiphokerwa mulunguni. 
HEB.12.24	Mwimwi mwáfika kwa Jeso, ariye ndiye yereha riro Lagano Iphya, na kwa milatso ya Jeso yomwagika, yiriyo ni ya musamaha, ela tsʼi ya kudai dza ya Abeli. 
HEB.12.25	Ndo mutsʼireme kumogopha ye agombaye. Maana, akare enu árema kumogopha Musa, yekala ni mutʼu tu, na ao achitiywa akili. Ndo munaona hundatiywa akili chidzedze sino huchirema kumogopha ye agombaye naswi kulaa mulunguni? 
HEB.12.26	Mulungu ariphogomba tsʼiku zizo, lakare rásumbisa itsʼi. Ela vivi wálaga achamba, “Dunia nindayisumbisa kahiri, na tsʼindasumbisa dunia hicheye, ela nindasumbisa ta mbingu nayo.” 
HEB.12.27	Ndo go maneno gaambago, “Nindayisumbisa kahiri,” ganaonyesa lwazu kukala, vitʼu vyoumbwa vindasumbiswa, na vyuswe ta visale vyotsʼisumbisika.
HEB.12.28	Ndo siswi nahumulavireni mumvera Mulungu kwakukala, hunapata Ufalumewe urio kʼausumbisika. Na, nahumwabuduni kwa njira yiriyo yindamuhamira kuchirira kumogopha.
HEB.12.29	Maana, Mulungu wehu unga dza moho wochao tsetsetse.
HEB.13.1	Ajeso asena, mwimwi endererani kuhenzana dza ndugu a chijeso ahenzwavyo ahenzane. 
HEB.13.2	Kalani atʼu a karibu kwakukala, atʼu anjine ákala vivyo, na achiphokera ta malaika a Mulungu photsʼimanya. 
HEB.13.3	Akumbikireni ajeso anzienu ario jela kwa dzulu ya kazi ya Bwana, dza kwamba mwimwi namwi mu kuko. Na akumbikireni ajeso anzienu aturiswao, dza kwamba ndimwi muturiswao.
HEB.13.4	Atʼu osi naatsʼikale adiya, ela naaishime kuhwalana. Na muche na mulume achihwalana, naatsʼizinge.
HEB.13.6	Gago ndigo gahurichago ta hunagomba photsʼi woga kwamba,
HEB.13.6	“Bwana Mulungu ndiye mwavizi wangu,
HEB.13.6	kwa vivyo, tsʼiuhuswa ni utʼu wowosi
HEB.13.6	urio mudamu unaidima kunihenda.”
HEB.13.7	Mwimwi lilikanani dzulu ya vilongozi enu oanza kumusumurira udzumbe wa Mulungu vyosagala, na mumukuluphire Mulungu dza ao amukuluphiravyo.
HEB.13.8	Jeso Kʼirisito kʼagaluka. Yiye Jeso rero u vyo vya pʼindi, u vyo vya dzana, na undaenderera vivyo ta kare na kare. 
HEB.13.9	Ajeso asena, mwimwi mutsʼivuhiwe ni mafunzo manjine gogosi, garigo tsʼi ga jeri. Mulungu vyo ahwoneravyo mbazi, vinahukomaza myoyo, na vivyo vinahwaviza. Ela kutuwa mizizo dzulu ya vyakurya, kʼakuhwaviza.
HEB.13.10	Siswi huna sadaka mbiphya yiriyo kʼayiriwa ni makuhani ahikaohikao kwenye Hekalu ra phapha duniani. 
HEB.13.11	Kuhani mubomu unaphirika milatso ya nyama alaviwao dza sadaka ya kusa dambi, ko kutʼu kutakatifu muno. Ela o nyama atsinzwao, aochwa konze ya kʼambi. 
HEB.13.12	Ndo gago ndigotuma ta Jeso naye, achendaulagwa konze ya mudzi, kwa ta aausire atʼu madambi gao na yo milatsoye mwenye. 
HEB.13.13	Ndo siswi naswi, hunahenzwa hukale dza atʼu endao konze ya kʼambi, hukaifywe dza vyoifywa yiye. 
HEB.13.14	Maana, phapha duniani bee, tsʼipho phehu phenye. Kwa vivyo, hunalolera kudzasagala ko kwehu kwenye, zo tsʼiku zidzazo.
HEB.13.15	Ndo nahumulikeni Mulungu ukati wosi. Vivyo ndivyo humulaviravyo sadaka Mulungu kuchirira Jeso, na go maneno gehu hugombago kwamba, “Ni Bwana wehu,” ndiyo sadaka yehu hulavyayo. 
HEB.13.16	Na hakikishani munahenda madzo kwa kwavizana, kwakukala, zizo ndizo sadaka zimuhamirazo Mulungu.
HEB.13.17	Ajeso asena, mwimwi aogopheni vilongozi enu, na hendani gago gao amwambago muhende. Maana, ao andakwendahenzwa aseme mbere za Mulungu arivyomumanyirira. Ndo aogopheni, na phapho andahenda kazi yao na raha. Ela mutsʼiphohenda vivyo, andayihenda na kushononeka, na vivyo kʼavindamwaviza.
HEB.13.18	Endererani kuhuvoyera enehu a chijeso. Siswi huna kanuni kukala, huna myazo midzo, kwakukala, hunahenza huhende madzo ukati wosi. 
HEB.13.19	Na chisha, ninamuvoya muno kukala, munivoyere Mulungu kwa aniidimise kuuya kwenu sambi.
HEB.13.20+HEB.13.21	Mulungu ahuhendaye husagale na reri, ariye ndiye yemufufula Bwana Jeso Kʼirisito kulaa kuzimu, naamupʼe madzo gosi murigo nago haja, kwa ta muhende henzore. Yiye naamwidimise kuhenda gosi go gamuhamirago yiye kuchira Jeso Kʼirisito, ariye ndiye murisa mubomu wa magonzi kwenye Lagano rondakwenderera ta kare na kare, ririro ráhakikishwa ni milatsoye. Yiye naalikwe ta kare na kare. Amina, mana, wádzilavya achifa dza sadaka, na phapho achichimiza Lagano rendereraro ta kare na kare kuchirira cho chifoche.
HEB.13.22	Enehu a chijeso, ninamuvoya kukala, mupatapho baruwa yiyi, mugasirikisetʼo gaga garigo mumu. Mimi mumu nidzimwandikira maneno ga kumutiya moyo, na yo baruwa yenye nayo tsʼi bomu. 
HEB.13.23	Ninamumanyisa kukala, ndugu yehu wa chijeso Tʼimoti, wálaa jela. Ndo yiye achidza phapha sambi, hundafunga charo hudze hosi ko kwenu.
HEB.13.24	Hulamusireni vilongozi enu osi, na ajeso osi. Ajeso a itsʼi ya Italiya, anamulamusa.
HEB.13.25	Mulungu naamuhatsʼe mosi. Amina.
JAS.1.2+JAS.1.3	Enehu a chijeso, mwimwi munamanya tʼotʼotʼo kukala, kuluphiro renu rihezwapho, bee mukala munafunzwa kuvumirira. Ndo mufikwapho ni mahezo ga chila aina, hamirwani. 
JAS.1.4	Mwimwi muhezwapho, hakikishani munavumirira ta gasire kwa mukomale chiroho, mutsʼikale na ila yoyosi, na mutsʼiphungukirwe ni chochosi. 
JAS.1.5	Mumwenga wenu achikala kʼana hekima, naamuvoye Mulungu, maana, Mulungu unayilavya na moyo umwenga kwapʼa atʼu osi photsʼi hʼuhʼu, na yiye undahewa. 
JAS.1.6	Chitʼu ni kwamba tu, mutʼu achikala unavoya, navoye na kuluphiro photsʼi shaka moyoni. Maana, ariye na shaka moyoni, bee unga dza maimbi ga baharini, gapigwago ni vuto na kuphirikwa hiku na hiku. 
JAS.1.7+JAS.1.8	Mwimwi manyani kukala, mutʼu wa vivyo una myoyo miiri, na kʼaidima kwamula kuhenda utʼu umwenga. Kwa vivyo, naatsʼone Bwana Mulungu undamupʼa cho chakwe avoyacho.
JAS.1.9	Enehu a chijeso, mujeso ariye ni muchiya, naahamirwe, maana, Mulungu wámuunula chiroho. 
JAS.1.10	Na mujeso ariye ni tajiri, naahamirwe naye. Maana, Mulungu wámufunulira kukala, utajiri tsʼi chitʼu kwakwe, na kwakukala, unamanya kukala, undafa dza viratʼu maruwa ganyotʼokavyo. 
JAS.1.11	Maana, dzuwa richilaa na richenderera kwaka, mihi nikufinyalala makodza, na phapho maruwa nikukutʼika, na gakaola na udzowe. Ndo dza matajiri nao, ao andafa na kuno anahikahika kulola ga mali zao.
JAS.1.12	Enehu a chijeso, baha yuyatʼu ariye achipata majezo unavumirira, maana, achivumirira ta gachisira gago majezo, Mulungu undamunosa uzima uphya wa kare na kare oulaga atʼu amuhenzao. 
JAS.1.13	Mutʼu achijezwa kwa ahende dambi, naatsʼambe, “Ninajezwa ni Mulungu,” maana, Mulungu kʼajezwa ahende dambi, na kʼajeza mutʼu kwa ahende dambi. 
JAS.1.14	Ela chila mutʼu ujezwa kwa ahende dambi alongozwapho ni tʼamaaze mbii, na kumurima. 
JAS.1.15	Mutʼu achiphenywa ni tʼamaaze mbii, undakala unahenda dambi, na achenderera kuhenda dambi, undafa chiroho.
JAS.1.16	Ndo mutsʼilembwe enehu a chijeso nimuhenzao. 
JAS.1.17	Vitʼu vidzo vyosi na vyotsʼi ila yoyosi, ni vipaji vilaavyo kwa Baba Mulungu, ariye u dzulu. Yiye ndiyeumba dzuwa, mwezi na nyenyezi, na yiye kʼagaluka, ta unalavya mwanga wakao ukati wosi. 
JAS.1.18	Mulungu wáhupʼa uzima wa chiroho kuchirira nenore ra ujeri. Yiye wáhenda vivyo kwa henzore mwenye, na kwakukala, wákala unahuhenza siswi hukale a mwanzo kutivywa kati ya vyo vyumbevye vyosi.
JAS.1.19	Enehu a chijeso nimuhenzao, mimi ninamwambira kahiri kukala, mwimwi mosi munahenzwa mukale asikizi muno, ela mutsʼikale atʼu a chimberembere, na a kutsukirwa maruru. 
JAS.1.20	Maana, mutʼu wa kutsukirwa, kʼaidima kuhenda maneno ga haki gahenzwago ni Mulungu. 
JAS.1.21	Ndo richani kamare kuhenda mahendo gosi makolo na menenzi mai gosi, mudzilavye kwa Mulungu, na mutuwe udzumbe urio Mulungu wámuhenda muukuluphire, maana, uo ndio urio unaidima kumutivya.
JAS.1.22	Ajeso asena, mwimwi tuwani vyo neno ra Mulungu rambavyo, ela mutʼu naatsʼidzilembe akaona kukala, kurisikira tu bahi kunativya. 
JAS.1.23	Mutʼu asikiraye neno ra Mulungu ela kʼatuwa vyo rambavyo, unga dza mutʼu adzilolaye na chilolo. 
JAS.1.24	Mutʼu achidzilola na chilolo, unadzona tʼotʼotʼo kamare vyo arivyo. Ela achiuka phapho tu, nikukala kʼadzimanya kahiri vyo arivyo. 
JAS.1.25	Ela, mutʼu asomaye tʼotʼotʼo mafunzo ga neno ra Mulungu, na atsʼigariche ta ye aenderere kugatuwa, mutʼu yiye rakwe rondahenda, rindamuunula, maana, neno ra Mulungu ndiro Shariya yotsʼi ila, na yahendayo atʼu akale tsare.
JAS.1.26	Mutʼu achikala unadzamba ni mujeso, ela kʼatsagula ra kugomba, bee unadzilemba na tsʼi mujeso. 
JAS.1.27	Mwimwi nimumanye kukala, mujeso mutakatifu na yetsʼi ila ta mbere za Mulungu, ni yuyatʼu aamanyiriraye anachiya na magungu ario na haja ya wavizi, na ye mwenye unadzimanyirira atsʼibanangwe ni maneno mai ga dunia.
JAS.2.1	Enehu a chijeso, mwimwi mutsʼibaguwe atʼu, maana, mu atʼu mumukuluphirao Bwana wehu Jeso Kʼirisito, ariye una ubomu wosi. 
JAS.2.2	Nahwambe mukale mudzirundikana phamwenga kumwabudu Mulungu, na phapho phadze atʼu airi. Kati ya ao atʼu airi, mumwenga akale ni tajiri na uvala nguwo za gali, na pʼehe ya dahabu. Ela ye munjine ye, akale ni muchiya, na uvala mademu. 
JAS.2.3	Ndo mwimwi mumuphokeraphotʼo ye tajiri na kumwamba, “Sagala hiku kutʼu kwa abomu,” ela ye muchiya mumwambe, “Enda ukaime ko nyuma, hebu sagala photsʼi,” 
JAS.2.4	mwimwi mukala munabaguwana, na munalongozwa ni maazo genu mai pho mwamulapho maneno.
JAS.2.5	Galilikaneni tʼotʼotʼo gaga mwimwi enehu a chijeso nimuhenzao. Mwimwi munamanya tʼotʼotʼo kukala, Mulungu watsagula achiya phapha urumwenguni, kwa akale matajiri a chiroho, na ao andaphenya Ufalumeni kwa Mulungu, kuriko yiye wákulaga atʼu amuhenzao. 
JAS.2.6	Ela mwi heka kʼamwaishima achiya! Ano matajiri samba ndio amuhishaohishao, na ndio amuphirikao makotini? 
JAS.2.7	O samba ndio kʼaamwishima Jeso Kʼirisito, ariye ndiye Bwana wehu?
JAS.2.9	Ela muchibaguwa atʼu, mukala munahenda dambi, na muna makosa ga kuvunza yiyo shariya. 
JAS.2.10	Maana, mutʼu ta akatuwa malagizo gosi ga Shariya, ela achivunza mwenga tu, kwa Mulungu ukala una makosa dza yiye ariyevunza malagizo gosi ga Shariyaye. 
JAS.2.11	Maana, Mulungu ndiyelavya lagizo ra kwamba, “Utsʼizinge,” na ra kwamba, “Utsʼiulage.” Ndo mutʼu atsʼiphozinga, ela achiulaga, ukala uvunza Shariya. 
JAS.2.12	Mwimwi nimumanye kukala, Mulungu undamulamula kutuwirizana na Shariyaye yiahendayo atʼu akale tsare. Ndo hakikishani go genu mugombago na muhendago, ganamuhamira ye Mulungu. 
JAS.2.13	Mulungu achikala unalamula, kʼandaonera mbazi mutʼu ariye kʼaaonerere mbazi atʼu anjine. Ela yeonera mbazi atʼu anjine, kʼandalamulwa ni Mulungu.
JAS.2.14	Ajeso asena, kʼavyaviza rorosi mutʼu kwamba unamukuluphira Jeso Kʼirisito, ela mahendoge kʼagaonyesa ni mujeso, maana, kuluphiro dza riro, kʼarindamutivya. 
JAS.2.15	Nahwambe kukale kuna ajeso anziehu odzomala nguwo, na kʼaana leu. 
JAS.2.16	Ao mwimwi muchiaamba, “Endanitʼo, na Mulungu akale namwi. Hakikishani munavala nguwo za pʼeho, na munarya kutosheka,” na kʼamwapʼa go arigo ana haja nago, gago kʼaganda-aaviza na rorosi. 
JAS.2.17	Ndo dza vivyo vyenye navyo, mutʼu akuluphiraye tu bahi, ela mahendoge kʼagaonyesa ni mujeso, kuluphirore kʼarimutivya.
JAS.2.18	Mutʼu nikwenda akagomba akaamba, “Ajeso anjine anakuluphira tu bahi, na anjine anahenda mahendo madzo.” Ndo mutʼu wa vivyo ninamuhenza amanye kukala, kʼakuna mujeso wa kukuluphira tu bahi, ela mahendoge kʼagaonyesa ni mujeso. Chiphangu mimi, nindahenda mahendo madzo, na gago gandamumanyisa kukala, ninamukuluphira Jeso Kʼirisito. 
JAS.2.19	Mwimwi munakuluphira kukala, Mulungu wa jeri ni mumwenga tu, na vivyo ni sawa kamare. Elako, nimumanye kukala, ta mapepo nago ganakuluphira vivyo, ela gago ni maoga ta ganatetema. 
JAS.2.20	Mimi vivi nindamufunza yiye mutʼu yetsʼimanya, ariye unaona undativywa, kwakukala, unamukuluphira Jeso tu, ela mahendoge kʼagaonyesa ni mujeso. 
JAS.2.21	Yiye naamanye kukala, mukare wehu Burahemu wáphokerwa ni Mulungu dza mwenye haki kwa go gakwe gohenda. Yiye wámulavira Mulungu mwanawe Isaka dza sadaka, pho dzulu ya chijaja cha kulavira sadaka. 
JAS.2.22	Ndo vivyo vi lwazu kukala, Burahemu wákala una kuluphiro na mahendo, na wáidima kumukuluphira Mulungu tsetsetse kwa go gakwe gohenda. 
JAS.2.23	Ndo gago gáchimiza go Maandiko gaambago, “Burahemu wámukuluphira Mulungu, ndipho achiphokerwa dza mwenye haki kwa kuko,” na Mulungu achimwiha musenawe. 
JAS.2.24	Ndo kufikira phapho hunaonani kukala, mutʼu uphokerwa ni Mulungu dza mwenye haki kwa una kuluphiro na mahendo, ela tsʼi mwengarapho.
JAS.2.26	Ndo viratʼu mumanyavyo kukala, roho richiricha kupiga mutʼu nikukala udzefa, vi sawa na mutʼu akuluphiraye tu bahi, ela mahendoge kʼagaonyesa ni mujeso, maana, kuluphirore kʼarindamutivya.
JAS.3.1	Enehu a chijeso, mwimwi anji enu naatsʼipiganie kukala alimu, maana, munamanya kukala, siswi alimu, ulamuli wehu undakala ukali kuchira atʼu anjine a kawaida. 
JAS.3.2	Siswi hosini ni hipha na hipha hudzikosa. Ela mutʼu achikala unatsagula ga kugomba, bee mutʼu yiye kʼana ila yoyosi, na unaidima kudzidinisa atsʼihende dambi.
JAS.3.3	Farasi huchimuhenza atuwe go gehu huhenzago, humufunga chuma cha mulomo kuchingama, na ndipho hukaidima kumulongoza kwenda ko huhenzako. 
JAS.3.4	Lilikanani dzulu ya meli nazo. Meli ni vitʼu vibomu, na vichikala vinenda, vinakukulwa ni vuto. Ela vigaluzwa ni usukani, urio ni utʼu udide, na vikenda ko kuhenzwako ni ye dereva. 
JAS.3.5	Ndo dza lulimi nalo. Lulimi ni chilungo chidide, ela mutʼu ugomba kwa lulo, na ndo ta akadziunula unaidima kuhenda mabomu. Musuhu ubomu nao, unaidima kugwizwa tsʼanzala ni tsʼetsʼe ya moho tu. 
JAS.3.6	Lulimi lunabananga dza moho, na lunga dza dunia yodziudzala mai mumu mwehu miirini. Kwa vivyo, rinahenda mutʼu akale mui, rinabananga maisha ga mutʼu dza moho wochavyo, na riro rihewa maneno mai ni Shetani.
JAS.3.7	Siswi anadamu hunaidima kufuga nyama osi a weruni: kala nyama a kuburuka, nyama a kuhambala na mabeshe, na kugomba ujeri ni kwamba, ao osi hunaafuga. 
JAS.3.8	Ela lulimi kala ni nyama, angari kʼafugika. Maana, lulo ni lui, kʼaludinisika, na lunaulaga dza nyoka wa utsungu ukali. 
JAS.3.9	Siswi hugomba kwa lulo, ndo ta hukamulavira mumvera Mulungu, ariye ndiye Abayehu na Bwana wehu. Na hukaapiga makarama anziehu, ario Mulungu wáaumba dza vyo arivyo ye mwenye. 
JAS.3.10	Mulomo ndio upigao atʼu makarama, na ndio ulavyao mumvera. Ela ninamwambira mino mwimwi ajeso asena kukala, mujeso kʼahenzwa apige atʼu makarama. 
JAS.3.11	Mwimwi nimumanye kukala, madzi ga pʼeho na ga munyu, kʼagaidima kulaa dzitso mwenga, 
JAS.3.12	muhi wa mutini, kʼawidima kuvyala zeituni, muzabibu kʼawidima kuvyala tʼini, na dzitso ra madzi ga munyu, kʼariidima kulavya madzi ga pʼeho.
JAS.3.13	Ajeso asena, aratʼu ario ana hekima na anamanya maneno, naadzonyese a vivyo jeri kwakukala na menenzi madzo, na kwa kuhenda mahendo chirumwengu kwa hekima. 
JAS.3.14	Ela muchikala muna chidzitso, muna maroho ga phephi na choyo, bee ta tsʼidziunuleni mukaamba muna hekima, maana, vivyo mundakala munahenda dambi ya kugomba ulongo, kʼamugomba ujeri. 
JAS.3.15	Mutʼu wa hekima ya vivyo, hekimaye kʼahewerwe ni Mulungu. Yiyo ni ya chidamu, kʼayi chiroho na yi chipʼepʼo. 
JAS.3.16	Kanisa richikala rina atʼu a chidzitso na choyo, rinavurugika, na atʼu ahende mai gosi. 
JAS.3.17	Ela ajeso achikala ana hekima yohewa ni Mulungu, kʼaahenda ila yoyosi, anasagala chireri, ni arumwengu, a kwete kutuwa mahenzo ga anziao, ana mbazi, anahenda madzo maphuphu, kʼaabaguwa mutʼu, na tsʼi alumakwiri. 
JAS.3.18	Ajeso odzodina kwa kukale na reri achiaambira atʼu chireri, atʼu andasagala na kuhenda ga haki.
JAS.4.1	Enehu a chijeso, mwimwi munagomberana na kupigana, na gago gosi bee garehewa ni tʼamaa zenu mbii zirizo mwenu ndani. 
JAS.4.2	Mwimwi munahenza vitʼu muno, ela kʼamuna. Ndo mu kwete ta kuulaga kwa muvipate. Na mudzilaiwa ni matso kwa vya anzienu, ela kʼamwidima kuvipata. Kwa vivyo, mwimwi munagomberana na kupigana nao kwa mwanyangʼanye. Na vyenu muvihenzavyo kʼamuvipata, kwakukala, kʼamumuvoya Mulungu. 
JAS.4.3	Na ta muvoyapho Mulungu, chisha kʼamupʼa vivyo, maana, munavoya na malengo mai, ga kukala muhenza mupate vitʼu kwa mupige raha zenu enye.
JAS.4.4	Atʼu mwimwi kʼamu aaminifu kwa Mulungu! Na mimi nina kanuni munamanya kukala, ahenzaye vitʼu vya chidunia, bee unamupinga Mulungu. Ndo yeyosi aamulaye kuhenza vitʼu vya chidunia, bee ni mudawa wa Mulungu. 
JAS.4.5	Mwimwi nimumanye kukala, go Maandiko gaambago, “Roho yehewani ni Mulungu, bee unaswi wivu,” ganagomba ujeri. 
JAS.4.6	Atʼu tsʼi aaminifu kwa Mulungu, ela Mulungu ye o atʼu unaahenza muno vivyo. Na gago ganagwa sawa na Maandiko gaambago, “Mulungu unaapinga o atʼu adziunulao, ela atʼu arumwengu unaahatsʼa.”
JAS.4.7	Ndo mogopheni Mulungu mwimwi. Mupingeni Shetani, naye undamuchimbira. 
JAS.4.8	Mwimwi musengerereni phephi Mulungu, na yiye naye undamusengerera phephi. Mwimwi mu adambi, na bee richani kuhenda dambi. Na mu alumakwiri mwimwi, na bee garicheni gago ga chidunia, mutuwe Mulungu hicheye tu na myoyo yenu yosi. 
JAS.4.9	Mwimwi shononekani, mudzute na murire. Vivi richani ga kutseka mwanze ndiro, na richani kuhamirwa mushononeke kwa go madambi genu gogahenda. 
JAS.4.10	Muchikala munamuvoya Mulungu, dziudzeni nyuma konyesa mu adambi, naye Mulungu undamuhenda mwishimiwe.
JAS.4.11	Enehu a chijeso, mwimwi tsʼisingiziraneni mai. Mutʼu amusingiziraye mai, hebu amulamulaye nduguye wa chijeso ni mulongo, bee ukala unayamba Shariya ni mbii, na unayona yina makosa. Na ayonaye Shariya ni mbii, bee ukala kʼatuwa Shariya kahiri, ta ni ukala udzidziika ndiye mulamuli wa yo Shariya. 
JAS.4.12	Mwimwi nimumanye kukala, Mulungu hicheye ndiye alavyaye Shariya, na ndiye mulamuli. Yiye hicheye ndiye mwenye widimi wa kutivya atʼu, hebu kwahangamiza. Ndo binadamu kʼana haki kamare ya kumulamula muyawe ni mulongo.
JAS.4.14	Mwimwi munahenzwa mumanye kukala, kʼakuna amanyaye ga machero. Na rinjine ni kwamba, uzima wa mutʼu unga dza kunje ririro riganikʼiza kwa ukati tu, na chidzako rikauka kare. 
JAS.4.15	Ndo muchigomba munahenzwa mwambe, “Mulungu achihenza, hundaenderera kukala moyo, na huhende hiri na hiri.” 
JAS.4.16	Ela vino mwi muna ngulu na munadziunula, na gago gosi bee ni mai. 
JAS.4.17	Ndo mutʼu amanyaye ahenzwaro ahende ela ye atsʼihende, mutʼu yiye unahenda dambi.
JAS.5.1	Mwi atʼu murio mu matajiri, gatiyeni akilini gaga nigaandikago vivi. Mwimwi munahenzwa mushononeke, na murire kwa zo riki zondokudzamugwira. 
JAS.5.2	Mwimwi uo utajiri wenu undasira, na zo nguwo zenu za gali ziriwe ni nyenza. 
JAS.5.3	Zizo dahabu na pʼesa zodziikira, zindagwira kʼanga. Na tsʼiku ya ulamuli yichifika, yiyo kʼanga ndiyo yondoonyesa kukala, mwáhenda dambi. Ndo yiyo kʼanga yindakala dza moho wa Jahanamu na yimoche. Maana, uo utajiri wenu odziikira zizi tsʼiku za phephi na musindikizo wa urumwengu, unga moho. 
JAS.5.4	Atʼu mwimwi kʼamwariphire mishahara yao atʼu omuvunira miyo yenu. Ndo manyani kukala, ao ananungʼunika muno, na chiriro chao chásikirwa ni Bwana Mwenyezi Mulungu. 
JAS.5.5	Mwimwi phapha duniani munasagala mazagazi ga raha, na kudzirisa tʼotʼotʼo. Ndo manyani kukala, vivyo munadzibambanyira kudzalamulwa ni Mulungu yo tsʼiku ya ulamuli. 
JAS.5.6	Mwimwi mwáalamula ni alongo, na muchiaulaga atʼu okala tsʼi akosa, na ákala ta kʼaamupinga.
JAS.5.7	Enehu a chijeso, ta aripho o matajiri anamuhendera mai, ela mino ninamuvoya kukala, muvumirire vivyo ta Bwana auye. Mwimwi hwalani mufano wa mundimwa avumiriravyo. Mundimwa unavumirira kutariza mvula, na unavumirira kutariza mimeraye yivyale. 
JAS.5.8	Ndo mwimwi namwi vumirirani, na mwime kudina, maana, Bwana u phephi na kuuya. 
JAS.5.9	Mutsʼinungʼunikirane ajeso asena, atsʼidze Mulungu akamulamula. Mwimwi manyani kukala, tsʼiku yiriyo Mulungu undaalamula atʼu osi yi phephi. 
JAS.5.10	Ajeso asena, mufano udzo wa atʼu ovumirira riki, bee ni wa agomvi a Mulungu osema nenore. 
JAS.5.11	Siswi ajeso huchigomba hunaamba, “Atʼu avumirirao riki, ndio ahatsʼwao.” Mwimwi mwásikira dzulu ya Ayubu arivyovumirira. Na mwásikira vivyo kukala, musindikizowe wáhatsʼwa ni Mulungu muno, kwakukala, Mulungu una mbazi, na unaashononekera atʼu.
JAS.5.13	Ajeso asena, mumwenga wenu achigwirwa ni riki, naamuvoye Mulungu. Na mumwenga wenu achikala una raha, naaimbe mira ga kumulika Mulungu. 
JAS.5.14	Mumwenga wenu achikala ni mukongo, naaihe vilongozi a kanisa adze amuvoyere, na amuphake mafuha kwa dzina ra Bwana. 
JAS.5.15	Ao vilongozi a kanisa achivoya na kuluphiro, ye mukongo undaphola, na Mulungu amuudzire mamurage. Na achikala wákala uhenda dambi, Mulungu undamusamehe vivyo. 
JAS.5.16	Ndo mwimwi ambiranani madambi genu gogahenda, na muvoyerane kwa ta Mulungu amuphoze.
JAS.5.16	Mavoyo ga mutʼu ahendaye ga haki, bee ganahenda mabomu.
JAS.5.18	Myaka yiyo yiriphosira, achidina kuvoya kunye mvula, na mvula yichigwa kulaa mbinguni ta mimera yichimera.
JAS.5.19	Ajeso asena, mumwenga wenu achiricha kutuwa ujeri, na munjine amuudze ko ujerini, 
JAS.5.20	mwimwi manyani kukala, yiye yedzimuhenda mudambi ariche kosare, ukala utivya roho ra ye mudambi kulaa chifoni, na dambize zosi zinasamehewa ni Mulungu.
1PE.1.1	Ni mimi Pʼetero muhumwa wa Jeso Kʼirisito niriye na widimi.
1PE.1.1	Ninamwandikira mwimwi atʼu otsagulwa ni Mulungu, murio mu ajeni phapha duniani, na mwátsamukana ta anjine asagala jimbo ra Pʼonito, anjine ra Galatiya, anjine ra Kapadokiya, anjine ra Asiya, na anjine ra Bitunia. 
1PE.1.2	Abayehu Mulungu wálamula mwenye kumutsagula mwimwi, na Rohowe achimutakasa kwa mumogophe Jeso Kʼirisito, na musamehewe kuchirira milatsoye.
1PE.1.2	Mulungu naakaze kumuhatsʼa, na amuhende musagale na reriye.
1PE.1.3	Ajeso asena, nahumulikeni Mulungu Abaye Bwana wehu Jeso Kʼirisito! Yiye nahumulikeni kwakukala, wáhuhenda huvyalwe luphya kwa mbazize nyinji. Ndo vivi husegere na kuno hunalolera kwendapata uzima uphya ko mulunguni, kwakukala, Jeso Kʼirisito wáfufuka kulaa kuzimu.
1PE.1.4	Maana, Mulungu undaapʼa manoso anae, na gago unamwikira tʼotʼotʼo ko mulunguni kuriko kʼagabanangika, kʼagaola na kʼagatsakala. 
1PE.1.5	Ndo gago ni genu mwimwi murio munamanyirirwa ni widimi wa Mulungu kwa munamukuluphira, na Mulungu undaenderera kumumanyirira vivyo ta adze amutivye kamare yo tsʼiku ya musindikizo wa urumwengu.
1PE.1.6	Ndo mwimwi hamirwani muno kwa gago, ta muripho vivi ni seti mushononeke kwa chiwango, kwa munapata mahezo ga aina-aina. 
1PE.1.7	Lengo ra mahezo mupatago, ni kuhakikisha kumba munamukuluphira Mulungu jeri. Maana, ta dahabu yiriyo kʼayindakalako ta kare na kare, ni seti yitiywe mohoni kwa ta yisale yo dahabu yenye tu. Ndo ro kuluphiro renu naro, ririro rindaenderera ta kare na kare, rinahezwa vivyo, na muchivumirira, Mulungu undakudzamuhenda mulikwe, mwishimiwe na mukwezwe cheo yo tsʼiku yiriyo Jeso Kʼirisito undauya. 
1PE.1.8	Mwimwi kʼamudzangwe kumona Jeso, ela munamuhenza. Na chisha, vivi ta kʼamumona, ela munamukuluphira na munahamirwa muno ta kʼavigombeka, 
1PE.1.9	kwakukala, manoso genu gondagapata kwa mwámukuluphira Jeso Kʼirisito, ni ko kutivywa kwa kamare.
1PE.1.10	Agomvi a Mulungu ásema chimbere dzulu ya vyokala Mulungu undahutivya kwa mbazize, na ao álilikana na achidziuza muno dzulu ya uo wokofu. 
1PE.1.11	Ao agomvi a Mulungu ákala afunulirwa chimbere ni Roho wa Kʼirisito yekala u mwao ndani kukala, Kʼirisito wákala undashononeswa, ela yiyo shenene yichidzasira, ahewe ubomu. Ndo o agomvi a Mulungu álilikana, na achidziuza muno ni rini phokala gandalairira, na ni chidzedze.
1PE.1.12	Ndo Mulungu wáafunulira ao agomvie kukala, gago maneno gokala anagasema, bee gákala kʼagandalairira uo ukati wao, ela myaka minji yichikala yichira, yaani ukati wenu mwimwi. Gago gosemwa ni ao agomvi a Mulungu, vivi mwimwi mwágaambirwa ni o atʼu omusumurira Nguma Mbidzo kwa kulongozwa ni Roho wa Mulungu yekala uhumwa kulaa mulunguni, na maneno gago ndigo garigo ta malaika enye nao anahenza muno agamanye.
1PE.1.13	Ndo mwimwi lilikanani tʼotʼotʼo, na mudzidinise kwa ta mutsʼihende dambi vivi muloleravyo garatʼu manoso garigo mundagapata yo tsʼiku yiriyo Jeso Kʼirisito undauya.
1PE.1.14	Vivi kwahivira munahenza mumogophe Mulungu dza anae, mutsʼikubali kutawalwa kahiri ni tʼamaa mbii zokala nazo phokala kʼamudzangwe kumukuluphira Jeso Kʼirisito. 
1PE.1.15	Itsʼiphokala, kalani atakatifu kwenye genu gosi muhendago, dza viratʼu arivyo ni mutakatifu ye Mulungu yemwiha mukale anae. 
1PE.1.16	Maana, Mulungu mo mwakwe Maandikoni wá-aamba atʼue vivi, “Mwimwi nimukale atakatifu, maana, mimi mwenye ni mutakatifu.”
1PE.1.17	Mwimwi nimumanye kukala, yiye Abayenu ariye dzulu muriye munamuvoya, kʼalola cheo cha mutʼu achikala unalamula, ta ye ulamula chila mutʼu kutuwirizana na gakwe gohenda. Ndo mogopheni yiye vivi mucherivyo kusagala phapha duniani kwa chiwango tu, na chidzako mwende kwenu kwenye ko mulunguni.
1PE.1.18	Mwimwi munamanya kukala, Mulungu wálavya utʼu ubomu ndo achimutivya muchiricha kusagala dza vyokala achisagala akare enu, garigo gákala ni mazagazi gotsʼo tende. Na yiye kʼahumirire utʼu ubanangikao dza pʼesa, hebu dahabu. 
1PE.1.19	Ela ye wámukombola kuchirira milatso ya samani ya Jeso Kʼirisito, yomwagika ukati phokala unaulagwa kwa kukotʼwa misumari musalabani, na ta yiye wákala unga dza mwanagonzi ariye kʼamvanirwe, na kʼana bakwa rorosi. 
1PE.1.20	Yiye Jeso Kʼirisito wátsagulwa ni Mulungu hangu phokala ta o urumwengu kʼaudzangwe kuumbwa, na Jeso achidzamutivya zizi tsʼiku za phephi na musindikizo wa urumwengu. 
1PE.1.21	Ndo mwimwi mwámukuluphira Mulungu kuchirira ye Kʼirisito. Na kwahivira Mulungu wámufufula ye Kʼirisito kulaa kuzimu na achimupʼa ubomu, vivi munamukuluphira, na munamulola ye Mulungu.
1PE.1.22	Mwimwi kwahivira mwáogopha ujeri, na phapho muchitakaswa kwa ta mwahenze ajeso anzienu jeri, munahenzwa mwenderere kuhenzana na myoyo yenu yosi.
1PE.1.23	Mwimwi mwávyalwa luphya, na o uzima wenu uphya, kʼaulairiranire na avyazi enu a phapha duniani, ario uzima wao musindikizowe ni chifo. Ela o uzima wenu uphya undaenderera ta kare na kare, kwakukala, wálairirana na neno ra Mulungu ra uzima, ririro rindaenderera ta kare na kare. 
1PE.1.24	Gago ganagwa sawa na Maandiko ga Mulungu gaambago,
1PE.1.24	“Atʼu osi anga dza mihi,
1PE.1.24	na nguma yosi ya o atʼu, yinga dza maruwa ga yo mihi.
1PE.1.24	Mihi yinafinyalala, na maruwa ganakutʼika.
1PE.1.24	Ndo o atʼu nao nikufa, na udzo wao ukayaya,
1PE.1.25	ela neno ra Bwana rinaenderera hata kare na kare.”
1PE.1.25	Na neno ra Bwana ni Nguma Mbidzo yosumurirwa mwimwi.
1PE.2.1	Ndo mwimwi vivi tsʼihendeni ii rorosi, tsʼialembeni atʼu, tsʼihendeni ulumakwiri, tsʼihendeni chidzitso na mutsʼitsune atʼu, maana, mwáhewa uzima uphya. 
1PE.2.2	Mwimwi vivi tamanini leu ra chiroho ra jeri ukati wosi, dza viratʼu ana atsanga arivyo na chʼere ya maziya ga amezao. Mwimwi muchirya riro leu ra chiroho, mundakomala chiroho, 
1PE.2.3	maana, mwáutata kare udzo wa Bwana.
1PE.2.4	Jeso unga dza dziwe roremwa ni ajengi, ela Mulungu ariye ndiye mujengi wa Hekalu ra chiroho, wámutsagula yiye, kwakukala, unamanya kukala, una tende muno. Ndo mwimwi endani kwakwe, 
1PE.2.5	na mumuhenzeze Mulungu amuhumire dza mawe kujengera ro Hekalu ra chiroho. Na dzulu ya gago, mwimwi mu makuhani atakatifu a Mulungu mulavyao sadaka za chiroho, zirizo zinamuhamira Mulungu kuchirira Jeso Kʼirisito.
1PE.2.6	“Sirikisani tʼotʼotʼo, mimi kuko Sayuni ninaika dziwe ra musinzi,
1PE.2.6	riro náritsagula, na rina tende muno,
1PE.2.6	na yeyosi yendamukuluphira mutʼu yiye, kʼandaaibishwa.”
1PE.2.7	“Dziwe riro roremwa ni ajengi,
1PE.2.7	vivi ndiro rodzikala dziwe ra tende muno.”
1PE.2.8	“Dziwe riro ndiro rondaakwaza atʼu,
1PE.2.8	na ndio mwamba ondoabitʼa.”
1PE.2.8	Atʼu anakwala kwakukala, kʼaakuluphira neno ra Mulungu, na vivyo ndivyo arivyopangirwa.
1PE.2.10	Pʼindi mwimwi mwákala kʼamu atʼu a Mulungu, ela vivi mu akwe. Na pʼindi mwákala kʼamonerwa mbazi, ela vivi munaonerwa mbazi.
1PE.2.11	Enehu a chijeso nimuhenzao, mwimwi phapha duniani musagala kwa chiwango tu, na chidzako mwende kwenu kwenye ko mulunguni. Ndo ninamuvoya muriche tʼamaa zenu mbii, zirizo ndizo zipinganazo na roho zenu. 
1PE.2.12	Mwimwi menenzi genu nagakale madzo ukati wosi ta mukalapho mu kati ya mataifa. Mataifa anaidima kumutsinzira kumwamba mu akosa, ela achona menenzi genu ni madzo, andakubali kukala kʼamu akosa, na vivyo vindaahenda adze amulike Mulungu yo tsʼiku ya ulamuli.
1PE.2.13	Mwimwi dziikeni tsʼini za ulongozi wowosi, maana, vivyo ndivyo Bwana amuhenzavyo muhende. Mogopheni mufalume na magavunae 
1PE.2.14	oaika yiye kwa aalamule kutiywa akili atʼu ahendao mai, na aalike atʼu ahendao madzo. 
1PE.2.15	Mulungu unahenza mwimwi muhende madzo, kwa ta o atʼu otsʼomanya njiraze akose cha kumutsinzirira.
1PE.2.16	Mwimwi sagalani chikonyesa mu atʼu oikwa tsare. Elako, tsʼoneni munaidima kuhenda mai kwa mu tsare. Mwimwi nimusagale chikonyesa mu atʼu mumuhikiraohikirao Mulungu. 
1PE.2.17	Ndo aishimeni atʼu osi, ahenzeni ajeso anzienu. Mogopheni Mulungu, na mwishimeni mufalume.
1PE.2.18	Mwi agulwa ahumiki, dziikeni tsʼini za aguli enu, na mwaishime ukati wosi. Mwimwi hendani vivyo kwa aguli a chivyovyosi, ario ni adzo na ana mbazi, na ta kwa asiru nao. 
1PE.2.19	Maana, mutʼu achamula kuhenda mahenzo ga Mulungu na avumirire kushononeswa na kʼakosere, Mulungu undamuhatsʼa mutʼu yiye. 
1PE.2.20	Mutʼu ta akavumirira kutiywa akili, ela achikala wákosa, kʼahatsʼwa ni Mulungu. Ela avumiriraye kushononeswa na kʼakosere, bee Mulungu undamuhatsʼa mutʼu yiye. 
1PE.2.21	Siswi ajeso, Mulungu wáhwiha kwa huvumirire kushononeswa na kʼahukosere, maana, ta ye Jeso Kʼirisito mwenye naye, wáshononeswa kwa dzulu yehu na achivumirira. Ndo siswi naswi hunahenzwa huvumirire shenene dza arivyovumirira yiye. 
1PE.2.22	Yiye kʼahendere dambi, na kʼalembere mutʼu yeyosi.
1PE.2.24	Jeso Kʼirisito wáhwala madambi genu achigahenda gakwe, na achendaulagwa nago kwa kukotʼwa misumari musalabani, kwa ta huriche kutawalwa ni dambi, na husagale vyo Mulungu ahuhenzavyo husagale. Yiye wáahulwa-ahulwa kwa mwimwi muphole. 
1PE.2.25	Mwimwi mwákala munga dza magonzi godzoyaya, ela vivi mwáuya kwa Jeso Kʼirisito, ariye ndiye murisa amumanyiriraye, na amurindaye.
1PE.3.2	Mwimwi muchikala na menenzi madzo na ishima, kʼamundatsakula kwashuhudiya alume enu kwakukala, o alume enu andavuhiwa ni gago. 
1PE.3.3	Mwimwi tsʼiikeni mbere maneno ga kumuhenda moneke adzo kuku konze dza kusongwa misongo ya gali-gali, kuvala miyo ya dahabu na nguwo za gali.
1PE.3.4	Itsʼiphokala, udzo wenu unahenzwa wanze moyoni, ambapho nimukale na roho mbidzo na muvumirire. Udzo uu ndio otsʼopuka, na ndio wonewao una tende ni Mulungu. 
1PE.3.5	Uo ndio udzo okala na ache atakatifu pho pʼindi, ario ámukuluphira Mulungu, na achidziika tsʼini za alume ao. 
1PE.3.6	Sara ni mumwenga wa ao ache okala anamukuluphira Mulungu, na yiye wádziika tsʼini za mulumewe Burahemu ta achikala umwiha tsʼaweye. Ndo mwimwi namwi, hendani madzo na mutsʼogofyerwe ni utʼu wowosi, na phapho mundakala dza yiye Sara.
1PE.3.8	Ajeso asena, gaga nimwandikirago vivi ga dzulu yenu mwimwi mosi. Mwimwi kalani na mwimo umwenga na moyo umwenga, ahenzeni ndugu zenu a chijeso, monerane mbazi, na mukale arumwengu. 
1PE.3.9	Mutʼu achimuhendera mai, tsʼimuripheni mai. Mutʼu achimulaphiza, tsʼimulaphizeni ta mwi muvoyereni ahatsʼwe ni Mulungu, maana, vivyo ndivyo muhenzwavyo muhende ni Mulungu, na kamare Mulungu wámulaga undamuhatsʼa.
1PE.3.10	“Mutʼu achihenza kusagala mazagazi ga raha
1PE.3.10	na kukala na ukati udzo,
1PE.3.10	lulimilwe, nalutsʼilavye mai,
1PE.3.10	na mulomowe, nautsʼigombe maneno ga kulemba.
1PE.3.11	Naarichane na mai ahende madzo,
1PE.3.11	naatsakule reri, na ahende aidimavyo ayipate.
1PE.3.12	Maana, matso ga Bwana, ganaaona o ahendao ga haki,
1PE.3.12	na masikiroge, udzigahega kwa mavoyo gao,
1PE.3.12	ela ahendao mai, Bwana udzialozera mongo.”
1PE.3.13	Ndo ni ani yendaaza kumuhenda vii muchikala muna chadi cha kuhenza kuhenda madzo? 
1PE.3.14	Elako, ta mukashononeswa vivyo kwa munahenda madzo, Mulungu undamunosa vivyo. Ndo mutsʼogofyerwe, hebu mutsʼibabaishwe ni mutʼu yeyosi. 
1PE.3.15	Chitʼu ni kwamba tu, mwishimeni na mogopheni muno Jeso Kʼirisito, kwakukala, yiye ndiye Bwana wenu. Na ukati wosi, kalani kwete kumushuhudiya mutʼu yeyosi yendamuuza kwadze munamukuluphira Jeso Kʼirisito. 
1PE.3.16	Chisha, muchikala munamushuhudiya, mushuhudiyeni chipʼore na chiishima, na menenzi genu nagakale madzo. Ndo mwimwi hendani gago, na ao atʼu amwifyao na kumwamba munahenda mai kwa mu anafunzi a Jeso Kʼirisito, andagwirwa ni haya enye. 
1PE.3.17	Maana, mwimwi muchishononeswa kwa vivyo ndivyo Mulungu ahenzavyo, bee ni vidzo mushononeke kwa munahenda madzo, kuriko kushononeka kwa munahenda mai.
1PE.3.18	Mwimwi nimukale razi kushononeka kwa munahenda madzo, kwakukala, ta Jeso Kʼirisito ndiye yekala kʼahenda mai, ela yiye wádzilavya achifa kwa ativye adambi. Chicho chifoche chofa, ndiyo njira hicheye tu ya kusameherwa dambi zehu, na ta vivi wáhutsanganya na Mulungu. Yiye ariphoulagwa, wákala una mwiri wa chidamu ufao, ela Mulungu wámufufula na mwiri wa chiroho otsʼofa, 
1PE.3.19	na achendasumurira udzumbe kwa roho zokala zifungwa na minyororo yotsʼitoka ko dzizani. 
1PE.3.20	Roho zizo ni za atʼu ario Mulungu wáavumirira amogophe, ela o kʼaamogophere vivyo o ukati okala Nuhu unajenga safinaye. Na kati ya atʼu osi okala a phapha duniani o ukati wa Nuhu, ni atʼu anane hichiyao tu ophenya mo safinani, ndio ario átivywa kuchirira o muvo wa madzi okudza.
1PE.3.21	Na muvo wa madzi uo okudza, wákala ni mufano wa uu ubatizo, urio mutivywa kuchirira uo vivi. Uu ubatizo tsʼi madzi ga koga mutʼu atsuke mwiri, ela ni njira ya konyesa Mulungu unakutakasa moyoni kwa kukusamehe. Ndo mutivywa kuchirira uo kwa widimi wa kufufuka kulaa kuzimu kwa Jeso Kʼirisito, ariye 
1PE.3.22	wáhwalwa achenda mulunguni, na kuko u mukono wa kulume wa Mulungu unatawala malaika osi, enye vyeo, na enye widimi.
1PE.4.1	Enehu a chijeso, chimwiri Jeso Kʼirisito wáturiswa muno. Ndo mwimwi namwi munahenzwa mukale razi kuturika dza vyo arivyoturika yiye na achikala u razi, kwakukala, muchiturika chimwiri, bee ni kukala kʼamutawalwa ni dambi kahiri. 
1PE.4.2	Na ndo ta vyo mucherivyo kusagala phapha duniani, mundahenda go huhenzwago huhende ni Mulungu, ela tsʼi higo gahenzwago ni tʼamaa mbii za chidamu. 
1PE.4.3	Mwimwi pho pʼindi mwáyaza ukati wenu unji kuhenda maneno gaahamirago ataifa, na vivi kʼamuhenzwa mugauyire kamare gago. Mwimwi mwákala mu azembe na adiya, mwákala muchenda shuhulini za chidunia, kunwa dza ao na kuhenda makolo, na mwákala muchivoya milungu ya vinyago, utʼu urio kʼauhenzwa. 
1PE.4.4	Mataifa vivi adzangalala na anamwifya, kwakukala, kʼamugahenda kahiri gago mai gokala muchigahenda phamwenga. 
1PE.4.5	Ela andakudzamwambira enye Mulungu gao gosi gohenda, kwakukala, yiye ndiye mulamuli wa atʼu ario moyo, na afadzi. 
1PE.4.6	Gago ndigo gatumago ta Nguma Mbidzo yásumurirwa ta ofa, kwa ta roho zao zikale na uzima uphya vivyo kulaa kwa Mulungu, ta aripho o enye átiywa akili kwa kufa dza atiywavyo akili atʼu osi.
1PE.4.7	Ajeso asena, tsʼiku ya musindikizo wa urumwengu yi phephi. Ndo dzidiniseni kwa ta mutsʼihende dambi, na mudzimanyirire kwa ta mwidime kwenderera kuvoya. 
1PE.4.8	Ra halahala ririro nimurihende ni kwamba, henzanani na myoyo yenu yosi, maana, muchikala munahenzana, mundakala razi kusameheana madambi manji. 
1PE.4.9	Piganani karibu mwenu midzini photsʼi hʼuhʼu.
1PE.4.10	Mwimwi mwáhewa vipaji aina-aina ni Mulungu, na chila mumwenga naachihumiretʼo kwahikirahikira anzie cho chipajiche chohewa ni Mulungu. 
1PE.4.11	Yehewa chipaji cha kusumurira neno ra Mulungu, naasumurire riro neno ra Mulungu. Na yehewa chipaji cha kwahikirahikira ajeso, naahikehike na widimi ahewao ni Mulungu. Muchigahenda gago, Mulungu undalikwa kwenye chila neno kuchirira Jeso Kʼirisito, ariye undaenderera kukala na ubomu na widimi ta kare na kare. Amina.
1PE.4.12	Enehu a chijeso nimuhenzao, mwimwi vivi munaturika muno, na gago nagatsʼimwangalaze dza kwamba gákala kʼagalolerwa kulairira. 
1PE.4.13	Mwimwi ta hamirwani vivi murivyo munaturika dza vyoturika Jeso Kʼirisito, kwakukala, yiye achikala unauya mundaona mungʼalowe, na phapho muhamirwe muno. 
1PE.4.14	Baha mwimwi chikala atʼu anamwifya kwa mu anafunzi a Jeso Kʼirisito, maana, Roho wa Mulungu ariye una widimi, u phamwenga namwi. 
1PE.4.15	Mutʼu achikala ni muulagi, ni mwivi, ni gerugeru hebu ni mutʼu wa kuphenyerera maneno ga atʼu, ni seti aturike. Ela mwimwi ajeso kʼamuhenzwa muturike kwa mudzihenda dza gago.
1PE.4.16	Ajeso anahenzwa aturike kwa dzulu ya Jeso Kʼirisito na yendaturika kwa gago, naatsʼone waibu, ta ye naamulike Mulungu kwa ye ni mujeso. 
1PE.4.17	Maana, ukati wa ulamuli wa Mulungu ufika, na Mulungu undaanza kwalamula o atʼue. Ndo chikala Mulungu ta undaanza kuhulamula siswi atʼue enye, munaona o atʼu otsʼokuluphira Ngumaye Mbidzo undaahendadze? 
1PE.4.18	Gago ganagwa sawa na Maandiko ga Mulungu gaambago,
1PE.4.18	“Achikala o atʼu ahendao ga haki tu
1PE.4.18	ko kutivywa kwao ni kwa gada,
1PE.4.18	o adambi otsʼimumanya Mulungu munaona andahendwadze?” 
1PE.4.19	Bee, atʼu aturikao kwa vivyo ndivyo Mulungu ahenzavyo, naamukuluphire Mulungu muumbi wao, ariye unakuluphirika kamare, na aenderere kuhenda madzo.
1PE.5.1	Vilongozi asena a makanisa, mimi ninagomba namwi dza chilongozi munziwenu wa kanisa, niriyeona na matso gangu mwenye Jeso Kʼirisito vyoturiswa, na chisha niriye nindakala na o ubomu udzao. Mimi ninamuvoya mwimwi asena kukala, 
1PE.5.2	mukale razi kwamanyirira atʼu a Mulungu ario tsʼini zenu, kwakukala, vivyo ndivyo Mulungu ahenzavyo, ela mutsʼihendegaramishwa. Kazi yiyo yihendeni kwa kudzilavira, ela tsʼiyihendeni kwa chipherephere cha pʼesa. 
1PE.5.3	Mwimwi tsʼidziikeni abomu a o atʼu a Mulungu ario tsʼini zenu, ela kalani a mwanzo kuhenda go mwahenzago ahende. 
1PE.5.4	Mwimwi hendani vivyo, na Jeso Kʼirisito ariye ndiye mumanyiriri mubomu wa siswi hosini, achiuya, mundakudzapata manoso mabomu gondakwenderera ta kare na kare.
1PE.5.5	“Mulungu unaapinga o atʼu adziunulao,
1PE.5.5	ela atʼu arumwengu, unaahatsʼa.”
1PE.5.7	Mwimwi murichireni Mulungu genu gosi gamuyugago, maana, yiye unamumanyirira.
1PE.5.8	Mwimwi dzimanyirireni na mukale matso, kwakukala, ye mudawa wenu Shetani unazunguluka kutsakula mutʼu amuulage chiroho dza tsʼimba ainzaye. 
1PE.5.9	Ndo endererani kumukuluphira Mulungu jeri mumupinge ye Shetani, maana, munamanya kukala, ta o ajeso anzienu dunia yosi, niaturike na avumirire dza vyo muturikavyo mwimwi na munavumirira.
1PE.5.10	Mulungu kwa mbazize mwenye, wámwiha kwa mukale na ubomu dza o wakwe ta kare na kare, kuchirira Jeso Kʼirisito. Ndo vivi mwimwi munaturika kwa chiwango tu na chicho chichisira, Mulungu undamuhenda mutsʼikose chochosi, amudinise, amupʼe mukotse na amukomaze. 
1PE.5.11	Mulungu naakale na widimi ta kare na kare. Amina.
1PE.5.13	Ajeso anzienu ario kuku mudzi wa Babuloni,
1PE.5.14	Mwimwi namwi lamusanani kwa kupigana busu ra kuhenzana kuko. Kalani na reri mwimwi ajeso mosi.
2PE.1.1	Ni mimi Simoni Pʼetero, mugulwa muhumiki na muhumwa wa Jeso Kʼirisito niriye na widimi. Baruwa yiyi ninayandikira ajeso osi, ario ápata kuluphiro ra tende dza ro huriro naro siswi, kuchirira haki ya Jeso Kʼirisito, ariye ndiye Mulungu wehu na Mutivyi wehu.
2PE.1.2	Mulungu naakaze kumuhatsʼa muno, na aenderere kumuhenda musagale na reriye, maana, mwimwi enye munaumanya udzo wa ye Mulungu, na wa Bwana wehu Jeso Kʼirisito.
2PE.1.3	Mulungu kuchirira widimiwe, wáhupʼa chila chitʼu huricho nacho haja kwa husagale chijeso. Na hunaidima kusagala vivyo kwakukala, hunamumanya yiye yehwiha kwa ubomuwe na udzowe. 
2PE.1.4	Mulungu kuchirira o widimiwe na udzowe, wáhulaga vilaganevye vibomu na vidzo muno kwa ta kuchirira vivyo, siswi hukale dza yiye, na hwidime kuricha tʼamaa mbii zihendwazo ni ataifa phapha duniani.
2PE.1.5	Ndo kwakukala, mwimwi mwáhenderwa gago gosi godzogahadza pho dzulu, hendani vyenu vyosi mwidimavyo mone kukala, munaenderera kumukuluphira Mulungu, munasagala mazagazi ga kumuhamya Mulungu, munagamanya go muhenzwago ni Mulungu muhende, 
2PE.1.6	munadzidinisa kwa ta mutsʼihende dambi, munavumirira ta muturiswapho, munasagala chijeso, 
2PE.1.7	munaaonera mbazi ajeso anzienu osi, na munaahenza atʼu osi na myoyo yenu yosi. 
2PE.1.8	Maneno gago muchigahenda, na muchenderera kugahenda jeri-jeri, gandamuhenda mutsʼikale akaha, na muhende go muhenzwago ni Bwana wehu Jeso Kʼirisito muhende, kwa munaumanya udzowe. 
2PE.1.9	Ela mujeso yetsʼigahenda gago, unga dza mutʼu yetsʼona, na wányala kukala, Mulungu wámusamehe dambize, na achimuhenda atsʼikale na ila yoyosi.
2PE.1.10	Ndo kʼamona enehu a chijeso, hendani vyenu vyosi mwidimavyo muhende maneno gaonyesago kukala, Mulungu wámutsagula mukale atʼue jeri. Maana, muchihenda vivyo, kʼamundauya nyuma, 
2PE.1.11	na vivyo vindamuhenda mukaphokerwetʼo ko kuriko Bwana wehu Jeso Kʼirisito, ariye ndiye Mutivyi, unatawala ta kare na kare.
2PE.1.12	Mimi ninamanya munagamanya kare gago malagizo godzomwandikira, na mudzidina kutuwa ujeri ofunzwa. Ela mino ninaenderera kumukumbikiza vivyo. 
2PE.1.13+2PE.1.14	Mimi ninamanya tsʼiku zangu za kusagala phapha duniani zi phephi na kusira, maana, Bwana wehu Jeso Kʼirisito wánifunulira. Ndo ninaona ni vidzo nimukumbikize-kumbikize gago vivi nicherivyo moyo. 
2PE.1.15	Ndo mimi nindahenda vyangu vyosi niidimavyo ta nichifa nimusiyire utʼu ondokala uchimukumbikiza gago ukati wosi.
2PE.1.16	Ajeso asena, siswi ahumwa a Jeso Kʼirisito hurio na widimi, hwázona na matso gehu enye zo nguvu za chimulungu za ye Bwana Jeso. Ndo siswi huriphomufunza kukala, Bwana wehu Jeso Kʼirisito undauya na nguvu za chimulungu, kʼahukalire hunamutsuphira ngano. 
2PE.1.17	Mulungu, ariye ndiye Abaye Jeso Kʼirisito wágomba maneno ga kumwishima, na achingʼaza kukala una widimi ye Jeso, pho mungʼalo uriphobiririka, na laka richisikirika richamba, “Yiye ni Mwanangu nimuhenzaye, na udzinihamira.” 
2PE.1.18	Maneno gago gáhendeka ko mulima utakatifu, na siswi hwárisikira ro laka rolaa mulunguni, kwakukala, hwákala hu phamwenga naye.
2PE.1.19	Go maneno gohendeka ko mulima utakatifu gáonyesa kukala, maneno gogombwa ni agomvi a Mulungu, bee gákala ni ga jeri. Ndo gatuweni gago maneno ga agomvi a Mulungu, nago gandamwaviza. Maana, gago vivi ganga dza taa rakaro dzizani ta pʼeho za kucha, na phapho kombezi rindalaa rimumwirikire mwenu myoyoni. 
2PE.1.20	Mwimwi renu ririro nimurimanye halahala ni kwamba, kʼakuna mutʼu aidimaye kusema maana, ya udzumbe wa agomvi a Mulungu urio Lagano ra Kare, photsʼilongozwa ni Roho wa Mulungu. 
2PE.1.21	Maana, o agomvi a Mulungu kʼaasemere maneno gokala adzigatila ao enye, ela ágomba udzumbe wa Mulungu, chisha kwa kulongozwa ni Roho wa Mulungu.
2PE.2.1	Ajeso asena, pʼindi kwákala kuna agomvi a Mulungu enye kati ya Ayahudi, ela kuchidzalairira hinyo a ulongo. Ndo mwimwi namwi ninamwambira mino kukala, mumo mwenu duuni namo mundakudzaphenya alimu a ulongo. Ao andafunza atʼu mafunzo ga ulongo, na ga kuyaza chisirisiri, na ta andarema aambe tsʼi Bwana wao ye Jeso Kʼirisito yeativya ariche madambi gao. 
2PE.2.2	Ndo ajeso anji andahenda gago maneno ga waibu gahendwago ni alimu a ulongo, na phapho aahende ataifa aifye Nguma Mbidzo. 
2PE.2.3	Ao alimu a ulongo ana chidzitso, na andamufunza mafunzo ga ulongo kwa apate pʼesa. Ela Mulungu wáavunga ulongo hangu pʼindi, na achichiza kukala, undaahangamiza. Ndo Mulungu gago kʼagarichire ta ye undaatiya akili dza vyoamba.
2PE.2.4	Siswi hunamanya kukala, kuna malaika ohenda dambi, na ao Mulungu kʼaaonerere mbazi kamare, ta ye wáafunga na minyororo yotsʼitoka, achiaika dzizani atarize kulamulwa. 
2PE.2.5	Hunamanya vivyo kukala, atʼu pho pʼindi ákala kʼaamogopha Mulungu, na ao Mulungu kʼaaonerere mbazi, ta ye wáreha muvo wa madzi, na uo uchidzaahosa osi okala kʼaamogopha. Ukati uo wámutivya Nuhu na adamue afungahe tu bahi, kwakukala, ye Nuhu wákala unasumurira dzulu ya vyokala Mulungu unahenza atʼu asagale. 
2PE.2.6	Achina midzi ya Sodoma na Gomora nao kʼaamogophere Mulungu, na ao Mulungu wáavunga ulongo, na achiaocha na midzi yao tsetsetse konyesa kukala, o atʼu otsʼomogopha undaatiya akili. 
2PE.2.7	Ela Mulungu phapho wámutivya Lutu, kwakukala, wákala unahenda ga haki yiye. Lutu wákala achishononeswa ni go maneno ga waibu gokala gachihendwa ni o atʼu ai a Sodoma. 
2PE.2.8	Yiye Lutu yekala unahenda ga haki, wákala usagala mudzi uo okala atʼu ni ai, na chila tsʼiku wákala achishononeswa muno ni go mai gokala achigaona, na gokala achigasikira.
2PE.2.9	Ndo gago gosi ganaonyesa kukala, Bwana Mulungu una njiraye ya kwavulira ndaini atʼu amogophao, na unayo vivyo ya kwafungira atʼu ai atarize kutiywa akili tsʼiku ya ulamuli. 
2PE.2.10	Ndo vi lwazu kamare kukala, Mulungu undaatiya akili o atʼu ahendao maneno gahenzwago ni tʼamaa mbii za chimwiri, na kuphurya widimi wa Mulungu. Alimu a ulongo nao ni angumbau, na ana chimvute. Ao kʼaaogopha malaika enye widimi, ta o kazi yao ni kwaifya tu. 
2PE.2.11	Maneno gago anagahenda, ela ta o malaika abomu enye vyeo na widimi chisha, kʼaashitaki kwa Mulungu na maneno ga kwaifya o malaika anjine ario ni ai. 
2PE.2.12	Ela o alimu a ulongo anaifya chila chitʼu chiricho kʼaachimanya, dza nyama a weruni ario áikwa akale a kwinzwa, na kuulagwa kwa anahenda neno rorosi adzisikiraro kurihenda photsʼililikana. Ndo o alimu a ulongo nao andahangamizwa dza vyo nyama a weruni aulagwavyo, 
2PE.2.13	na andaturiswa dza vyo aaturisavyo atʼu anjine vivi. Ao anahenda maneno mai lwazu-lwazu, na vivyo enye anadzona a rahani. Na chisha, ao munarya nao shuhuli ya Bwana, ela ana waibu, na kʼaamogopha Mulungu, maana, ao anahamirwa ni zo njira zao mbii amulemberazo. 
2PE.2.14	Ao kʼaaphisa muche, na nzala yao ya muche kʼayisira. Ao anaahenda ahende dambi o atʼu ario chiroho ni atsanga. Ao a mbere kwa chidzitso, na andatiywa akili ni Mulungu. 
2PE.2.15	Ao alimu a ulongo áricha kutuwa ujeri, na vivi ayaya, dza vyoyaya Balaamu mwana wa Beori. Balaamu wákala u razi kuhenda dambi kwa apate pʼesa. 
2PE.2.16	Ela pʼundawe wágomba dza mutʼu achimugombera kwa yo dambiye yokala udziyihenda, na achimukanya atsʼigauyire kahiri gago maneno gotsʼo tende.
2PE.2.17	Ao alimu a ulongo anga dza visima vyouma madzi, na anga dza maingu gaphepheswago ni vuto. Ela Mulungu wáchiza andakwendakala ko kutʼu kwa dziza kali. 
2PE.2.18	Ao anadziunula na maneno gotsʼoaviza mutʼu, analongozwa ni tʼamaa zao mbii za chimwiri kwahenda ahende dambi o ajeso ookoka dzuzi-dzuzi. 
2PE.2.19	Ao alimu a ulongo anaamba kʼaandatawalwa ni dambi o atʼu ao aayazao, ela ta o enye acheri kutawalwa ni dambi, maana, mutʼu utawalwa ni utʼu odzomushinda kuuricha. 
2PE.2.20	Atʼu kutiya ta ariche kutawalwa ni dambi za dunia zirizo zinabananga, niamukuluphire Bwana wehu Jeso Kʼirisito, ariye ndiye Mutivyi. Ela auyirapho kuhenda dambi ta zikale zinaatawala kahiri, hali yao nikukala mbii muno kuchira pho mwanzo phokala kʼaadzangwe kumukuluphira Jeso Kʼirisito. 
2PE.2.21	Atʼu achifika dza phapho nikukala, ni baha kala kʼaayimanyire kamare yo Nguma Mbidzo, yiriyo ndiyo yiaonyesayo atʼu vyo ahenzwavyo ni Mulungu asagale, kuriko kuyimanya yo Nguma Mbidzo, na chidzako ariche kugatuwa go mafunzoge. 
2PE.2.22	Atʼu a vivyo analengwa ni zizi tʼadi mbiiri zambazo,
2PE.2.22	“Diya rinarya maphaphikage.”
2PE.2.22	Na yo ya phiri yinaamba,
2PE.2.22	“Nguluwe achogeswa,
2PE.2.22	chidzako wendagalagala tʼopheni.”
2PE.3.1	Enehu a chijeso nimuhenzao, baruwa yiyi nimwandikirayo ni ya phiri, na mumu namo nidziheza kumukumbikiza-kumbikiza dzulu ya maneno murigo munagamanya kare dza vyohenda kwenye yo baruwa ya mwanzo, kwa ta mwidime kukala na maazo madzo. 
2PE.3.2	Gangu nihenzago mugakumbikire ni garatʼu maneno gogombwa pʼindi ni agomvi a Mulungu atakatifu, na go mafunzo ga Bwana wehu Jeso Kʼirisito, ariye ndiye Mutivyi, hurigomufunza siswi ahumwae a widimi.
2PE.3.4	amwambe, “Samba wálaga undauya ye Jeso wenu! Hʼa u lwaphi vino? Bee kʼandauya yiye kwakukala, ta akare ehu ásira kufa, na kʼakudzangwe kugaluka utʼu, ta maneno gacheri dza vyo hangu mwanzo wa urumwengu.” 
2PE.3.5	Atʼu ao anaurema kasidi o ujeri wa kukala, pho pʼindi Mulungu wáhendaamba, nakukale mbingu na dunia, na vivyo vichiumbika jeri. Na Mulungu yo dunia wáyihenda yilairire kulaa kwa madzi phogavya madzi gakale phatʼuphe, 
2PE.3.6	na Mulungu dunia yiyo wáyihosa na muvo wa go madzi vivyo. 
2PE.3.7	Ndo yiyi dunia husagalayo vivi nayo, Mulungu wáhendaamba dza vivyo, na unayiikira kudzayihangamiza na moho yo tsʼiku ya ulamuli, yiriyo atʼu otsʼomogopha Mulungu andahangamizwa.
2PE.3.9	Ndo Bwana Mulungu tsʼi kwamba unachelewa kuchimiza garatʼu gogalaga dza atʼu anjine aazavyo, ela ni unamuvumirira mwimwi, kwa kʼenzi mutʼu yeyosi ahangamike. Yiye uhenza atʼu osi atye, na amugalukire yiye.
2PE.3.11	Bee enehu a chijeso, siswi hunamanyani kukala, urumwengu wosi undahangamizwa. Ndo mwimwi hendani garatʼu muhenzwago ni Mulungu muhende ukati wosi, 
2PE.3.12	vivi mutarizavyo yo tsʼiku muyitamaniyo muno, yiriyo Mulungu undaulamula urumwengu. Tsʼiku yiyo, ko dzulu mbinguni kundahangamizwa na moho, na vyo vitʼu vya ko dzulu mbinguni navyo viphye. 
2PE.3.13	Ela siswi ajeso, Mulungu wáhulaga kwendasagala urumwengu uphya, na vivi hunatariza kwenda kuko kuriko chila mutʼu undamogopha Mulungu jeri.
2PE.3.14	Ndo mwimwi enehu a chijeso nimuhenzao, hendani vyenu vyosi mwidimavyo vivi mutarizavyo yo tsʼiku yiriyo Mulungu undaulamula urumwengu, kwa ta tsʼiku yiyo yichifika mwi mukale kʼamuna dambi, hebu ila yoyosi, na phapho mukale na reri na Mulungu. 
2PE.3.15	Na vivi arivyo Bwana unaavumirira atʼu, munahenzwa mumanye kukala, yiye unahenda vivyo kwapʼa ukati atiye. Ndugu yehu wa chijeso humuhenzaye Pʼaulo naye, wámwandikira vivyo dzulu ya neno riri kwa kulongozwa ni hekima yokala uhewa ni Mulungu. 
2PE.3.16	Pʼaulo wágahadza maneno gago mo mwakwe baruwani, ela vifungu vinjine ni vikomu kuvyelewa. Ndo atʼu ario kʼaadzangwe kufunzwa, na kʼaadzangwe kukomala chiroho, anayigaluza yo maana, ya vifungu vivyo, na anagaluza ta vifungu vinjine vya Maandiko ga Mulungu. Ndo atʼu ao ahendao vivyo anadzitiya lana enye, na andakudzahangamizwa yo tsʼiku ya ulamuli.
2PE.3.17	Ela mwimwi enehu a chijeso nimuhenzao, munagamanya kare gago. Ndo dzimanyirireni kwa ta ao atʼu ahendao mai atsʼidze akamuhenda namwi mukahenda mai, na phapho mukaricha kutuwa o ujeri muutuwao. 
2PE.3.18	Mwimwi sagalani mazagazi garigo gandamuhenda mukaze kuwona udzo wa Jeso Kʼirisito, ariye ndiye Bwana na Mutivyi wehu, na mukaze kumumanya tʼotʼotʼo. Nahwenderereni kumulika Jeso Kʼirisito ta kare na kare. Amina.
1JN.1.2	ye Neno, ariye ndiye aapʼaye atʼu uzima, wálairira. Yiye aripholairira, siswi hwámona ta vivi hu mashaidige na hunamusumurira mwimwi kukala, hangu pho mwanzo, wákala u kwa Baba Mulungu. Yiye ndiye aapʼaye atʼu uzima uphya wa kare na kare, na wáhulairira. 
1JN.1.3	Siswi hunamusumurira gogaona na gogasikira, kwa ta mwimwi mukale na umwenga na siswi, na phapho siswi hosini hukale na umwenga na Baba Mulungu, na Mwanawe Jeso Kʼirisito. 
1JN.1.4	Ndo siswi hunamwandikira gago kwa ta kuhamirwa kwehu, kukale kwa kamare.
1JN.1.5	Ajeso asena, siswi hwásikira udzumbe wa Mulungu, na uo ndio humwambirao vivi. Udzumbe wenye unaamba, Mulungu ni mwanga, na kʼagwirana na dziza kamare. 
1JN.1.6	Ndo siswi huchamba huna umwenga na Mulungu, ela hunahenda mahendo mai garigo ganga dziza, hukala hunalemba, na kʼahutuwa ujeri. 
1JN.1.7	Ela huchisagala mwangani, dza vyo arivyo Mulungu ni mwanga, hukala huna umwenga siswi ajeso, na milatso ya Jeso Mwana wa Mulungu, yinahutakasa madambi gosi.
1JN.1.8	Siswi huchamba kʼahu adambi, hunadzilemba na kʼahuumanya o ujeri wa Mulungu. 
1JN.1.9	Ela huchikubali hu adambi, na huchigasema go madambi gehu gogahenda, Mulungu undahusamehe, na ahuusire ui wosi, maana, yiye unakuluphirika, na unahenda ga haki. 
1JN.1.10	Siswi huchamba kʼahudzangwe kuhenda dambi, hukala hunamuhenda Mulungu ni mulongo, na vivyo vinaonyesa kʼahukuluphira nenore.
1JN.2.1	Ajeso asena, mwimwi mu anangu a chiroho, na ninamuhenza. Ndo nidzimwandikira gago kwa ta mutsʼidze mukahenda dambi. Ela mutʼu yeyosi achihenda dambi, huna mutʼu mumwenga ahuvoyeraye kwa Baba Mulungu, kukala ahusamehe. Mutʼu yiye ni Jeso Kʼirisito, ariye ni muhaki. 
1JN.2.2	Na chisha, yiye Jeso Kʼirisito ndiye sadaka yiusayo madambi gehu, na hata ga atʼu osi phapha duniani.
1JN.2.3	Ajeso asena, siswi kuhenda kanuni hunamumanya Mulungu, nihutuwe malagizoge. 
1JN.2.4	Mutʼu aambaye, “Mimi ninamumanya Mulungu,” ela kʼatuwa malagizoge, ni mulongo na unalemba. 
1JN.2.5	Ela mutʼu atuwaye neno ra Mulungu, ndiye ariye unamuhenza Mulungu na moyowe wosi jeri. Ndo siswi kuhenda kanuni hu mwakwe ndani, nihutuwe nenore. 
1JN.2.6	Na yeyosi adzambaye u mwakwe ndani, niasagale dza vyo arivyosagala Jeso Kʼirisito.
1JN.2.8	Elako, riri nimwandikiraro rinaambwa ni iphya, na o ujeri wa kukala ni iphya, ungʼazwa ni vyo arivyosagala Jeso Kʼirisito, na vyo musagalavyo mwimwi, kwakukala, ukati wa dziza wenda uchisira, na o mwanga wa jeri unaaka kare.
1JN.2.9	Mutʼu yeyosi adzambaye u mwangani, ela udzimumena nduguye wa chijeso, bee ucheri dzizani. 
1JN.2.10	Amuhenzaye nduguye wa chijeso, unasagala mwangani na kwa vivyo, kʼana chochosi chiidimacho kumuhenda agwe. 
1JN.2.11	Ela yedzimumena nduguye wa chijeso, u dzizani na kʼamanya endako, kwakukala, ro dziza ridzimuhosa matso.
1JN.2.12	Mwimwi anangu nimuhenzao, ninamwandikira
1JN.2.12	kwakukala, dambi zenu zásamehewa kwa dzina ra Jeso Kʼirisito.
1JN.2.13	Ninamwandikira mwimwi ano baba odzokomala chiroho,
1JN.2.13	kwakukala, munamumanya yekalako hangu pho mwanzo.
1JN.2.13	Ninamwandikira mwimwi atumia mvuka, murio chiroho mucheri kukula,
1JN.2.13	kwakukala, mwámurima ye Mui.
1JN.2.13	Ninamwandikira mwimwi atana nimuhenzao,
1JN.2.13	kwakukala, munamumanya Baba Mulungu.
1JN.2.14	Ninamwandikira mwimwi ano baba odzokomala chiroho,
1JN.2.14	kwakukala, munamumanya yekalako hangu pho mwanzo.
1JN.2.14	Ninamwandikira mwimwi atumia mvuka, murio chiroho mucheri kukula, kwakukala, mwimire kudina, mudziriika mwenu myoyoni neno ra Mulungu, na mwámurima ye Mui.
1JN.2.15	Ajeso asena, mwimwi tsʼingʼakireni yiyi dunia mbii, hebu utʼu wowosi ui wa dunia. Mutʼu angʼakiraye yiyi dunia mbii, kʼaidima kukala na menzwa dza ya Baba Mulungu. 
1JN.2.16	Maana, maneno gosi ga dunia mbii, dza tʼamaa mbii za chidamu, kutsʼaona cha mutʼu, na kudziunula kwa atʼu kwa miyo ariyo nayo, gago gosi kʼagalaa kwa Baba Mulungu, ela ni ga yiyi dunia mbii. 
1JN.2.17	Dunia mbii na miyoye yitamanikayo, yindakala na musindikizo. Ela mutʼu ahendaye henzo ra Mulungu, chiroho undakala moyo ta kare na kare.
1JN.2.18	Anangu nimuhenzao, ukati wa musindikizo wa urumwengu, urio ndio ondokudza ye mudawa wa Jeso Kʼirisito dza murivyosikira, u phephi na kufika. Ela manyani kukala, ta vivi adawa anji a Jeso Kʼirisito ákudza kare, na vivyo vinaonyesa uo ukati u phephi na kufika. 
1JN.2.19	Atʼu ao ákala achituwa-tuwa duu rehu ra ajeso, ela vivi álaa, maana, ákala tsʼi ajeso. Kalapho ao ákala ni ajeso dza siswi, angari kʼaalaire mwehu duuni. Ela vivi arivyolaa, anaonyesa osi ákala tsʼi ajeso.
1JN.2.20	Ela mwimwi mwáudzazwa Roho wa Mulungu ni Jeso Kʼirisito ariye kʼana ila yoyosi, na mwimwi mosi munaumanya o ujeri. 
1JN.2.21	Ndo mimi ninamwandikira kwakukala, munaumanya o ujeri na kwakukala, munamanya ulongo na ujeri kʼaugwirana, ela tsʼi kwamba ninamwandikira kwa kʼamumanya ujeri. 
1JN.2.22	Ndo mulongo ni ani? Mulongo ni mutʼu aremaye kukala, Jeso ndiye ye Kʼirisito. Mutʼu ahendaye vivyo, ni mudawa wa Jeso Kʼirisito, na unarema kumukuluphira Baba Mulungu na Mwanawe. 
1JN.2.23	Na aremaye kumukuluphira ye Mwana, kʼaidima kuhenda umwenga na Abaye Mulungu. Ela amukuluphiraye ye Mwana, unamuphokera ta ye Abaye Mulungu naye.
1JN.2.24	Ajeso asena, mwimwi hakikishani munaenderera kugaika mwenu myoyoni garatʼu gogasikira kwanzira yo tsʼiku muriyokuluphira. Mwimwi hendani vivyo namwi mundaenderera kukala ndani mwa ye Mwana, na ndani mwa Abaye Mulungu, 
1JN.2.25	na vivyo, mundakala na uzima uphya wa kare na kare muriolagwa ni ye Mwana.
1JN.2.26	Ajeso asena, mimi nidzimwandikira gago kumumanyisa dzulu ya o atʼu ario anahenza kumuyaza. 
1JN.2.27	Ela mwimwi mwáudzazwa Roho wa Mulungu ni ye Jeso Kʼirisito, na ye Roho unaenderera kukala mwenu ndani, na unamufunza dzulu ya maneno gosi. Kwa vivyo, kʼamutakiya kufunzwa ni mutʼu munjine. Dzulu ya vivyo, yiye Roho ni mujeri tsʼi mulongo. Ndo endererani kukala ndani mwa Jeso Kʼirisito dza vyofunzwa ni ye Roho.
1JN.2.28	Anangu nimuhenzao, kutuwirizana na vivi maneno garivyo, mwimwi endererani kukala ndani mwa ye Jeso Kʼirisito, kwa ta achilairira yo tsʼiku yondokala unauya, hukale kʼahu aoga naye, na phapho hwidime kwima mbereze. 
1JN.2.29	Mwimwi munamanya kare kukala, Jeso Kʼirisito unahenda ga haki, na munamanya vivyo kukala, ahendaye ga haki, bee wávyalwa ni Mulungu.
1JN.3.2	Ajeso asena nimuhenzao, siswi vivi hu ana a Mulungu, ela kʼahudzangwe kuvimanyiswa vyo vyehu vyondakala o ukati udzao. Chehu humanyacho vivi ni kukala, Jeso Kʼirisito achikala unauya, hundamona vyo arivyo, na phapho siswi hundakala dza vyo arivyo yiye. 
1JN.3.3	Ndo chila mutʼu aloleraye kudzakala dza vyondakala yiye, unadzitakasa akale mutakatifu dza vyo arivyo yiye ni mutakatifu.
1JN.3.4	Ajeso asena, ninamuhenza mumanye kukala, mutʼu ahendaye dambi unavunza shariya za Mulungu. Na mwanzo ta, dambi ni kutsʼatuwa shariya za Mulungu. 
1JN.3.5	Ela mwimwi munamanya kukala, Jeso Kʼirisito wákudza kwa ta ahuusire dambi zehu, na yiye kʼana dambi kamare. 
1JN.3.6	Ndo kutuwana na gago, kʼakuna mutʼu akalaye unamukuluphira yiye, ela akenderera kuhenda dambi. Na kʼakuna endereraye kuhenda dambi na kuno unamukuluphira, hebu unamumanya yiye.
1JN.3.7	Anangu nimuhenzao, mutsʼikubali kuyazwa ni mutʼu yeyosi. Mwimwi nimumanye kukala, ahendaye ga haki, ni muhaki dza Jeso Kʼirisito arivyo muhaki. 
1JN.3.8	Ela endereraye kuhenda dambi ni wa Shetani, kwakukala, ye Shetani wáanza kuhenda dambi hangu pho mwanzo. Ndo Mwana wa Mulungu wákudzavunza zo kazi za ye Shetani. 
1JN.3.9	Kʼakuna avyalwaye ni Mulungu, ela akenderera kuhenda dambi, maana, yo hali ya Mulungu yi mwakwe ndani, na kʼaidima kwenderera kuhenda dambi, kwakukala, wávyalwa ni Mulungu. 
1JN.3.10	Ndo tafauti ya ana a Mulungu na a Shetani yimanywa lwazu kwa gaga: ahendao ga haki na kwahenza ndugu zao a chijeso, ndio ana a Mulungu, ela otsʼohenda vivyo, ni a Shetani.
1JN.3.12	Siswi kʼahuhenzwa hukale dza Kaini, yephenywa ni ye Mui ta achimuulaga nduguye. Ndo kwadze wámuulaga nduguye? Yiye wámuulaga kwakukala, mahendoge gákala ni mai, ela go ga nduguye gákala ni ga haki.
1JN.3.13	Ndo mutsʼangalale enehu a chijeso, atʼu a yiyi dunia mbii achimumena. 
1JN.3.14	Siswi hunaahenza ndugu zehu a chijeso na kwa vivyo hunamanya kukala, hwákulaa ko chifoni cha chiroho, huchirehewa uzimani. Mutʼu yeyosi yetsʼimuhenza nduguye wa chijeso, ucheri ko chifoni cha chiroho. 
1JN.3.15	Mutʼu yeyosi yedzimumena nduguye wa chijeso, ni muulagi, na dza mumanyavyo bee ni kukala, kʼakuna muulagi ariye una uzima uphya wa kare na kare mwakwe ndani. 
1JN.3.16	Jeso Kʼirisito wádzilavira kufa kwa dzulu yehu, na vivyo ndivyo virivyohwonyesa huhenzwavyo huhenzane jeri. Ndo siswi naswi, hunahenzwa hukale kwete ta kufa kwa dzulu ya ajeso anziehu. 
1JN.3.17	Mujeso achikala ni tajiri wa chila chitʼu, na amanye nduguye wa chijeso una haja na utʼu fulani, ela ye atsʼimuuhuke, yiye bee ukala kʼamwenzi Mulungu. 
1JN.3.18	Bee kʼamona anangu nimuhenzao, siswi hunahenzwa huhenzaneni jeri, na ta mahendo gehu nago gaonyese hunahenzana. Ela kʼahuhenzwa menzwa yehu, yikale ya mulomoni tu.
1JN.3.19+1JN.3.20	Ajeso asena, siswi humanya hunakuluphira kwa kuhenzana jeri, na kwa mahendo gehu nago, konyesa hunahenzana. Na chisha, vivyo ndivyo vihurizavyo myoyo yehu hukalapho hunavoya Mulungu na myoyo yehu yinahwamba hu akosa, kwakukala, Mulungu ni mubomu kuchira myoyo yehu, na unamanya chila chitʼu. 
1JN.3.21	Ajeso asena nimuhenzao, siswi myoyo yehu yichikala kʼayihwamba hu akosa, hunaidima kwima mbere za Mulungu photsʼi woga, 
1JN.3.22	na Mulungu akahupʼa chochosi chondomuvoya, kwakukala, hunatuwa malagizoge, na hunahenda go gamuhamirago. 
1JN.3.23	Lagizo hurirohewa ni Mulungu ni riri, kwamba humukuluphire Jeso Kʼirisito, na huhenzane dza Mwanawe arivyohulagiza. 
1JN.3.24	Ndo atuwao malagizo ga Mulungu, anasagala ndani mwa Mulungu, na yiye naye unasagala mwao ndani. Na humanya Mulungu unasagala mwehu ndani kwa ye Rohowe yehupʼa.
1JN.4.1	Ajeso asena nimuhenzao, phapha duniani vivi phana atʼu anji adzambao ni agomvi a Mulungu. Ndo mutʼu achidza kwenu, mulolenitʼo mumanye kumba unalongozwa ni Roho wa Mulungu jeri, ela tsʼikuluphireni chila mutʼu tuu. 
1JN.4.2	Mutʼu yeyosi ashuhudiyaye kukala, Jeso Kʼirisito wákudza dza mudamu phapha duniani, unalongozwa ni Roho wa Mulungu, na vivyo ndivyo hwidimavyo kumumanya mutʼu alongozwaye ni Roho wa Mulungu jeri. 
1JN.4.3	Ela mutʼu yeyosi yetsʼishuhudiya gago, kʼalongozwa ni Roho wa Mulungu ta ulongozwa ni roho wa mudawa wa Jeso Kʼirisito. Mwimwi mwásikira kukala, kundakudza mudawa wa Jeso Kʼirisito, na bee vivi manyani kukala, wákudza kare phapha duniani.
1JN.4.4	Anangu nimuhenzao, mwimwi mwa Mulungu, na kwa vivyo, mwáarima ao adzambao ni agomvi a Mulungu. Maana, ye Roho wa Mulungu ariye mwenu ndani, una widimi muno kuchira Shetani, ariye ndiye mutawali wa yiyi dunia mbii. 
1JN.4.5	Ao adzambao ni agomvi a Mulungu, ni a yiyi dunia mbii, na kwa vivyo agomba maneno ga chidunia, na o atuwao maneno gao, ni o atʼu a yiyi dunia mbii vivyo. 
1JN.4.6	Ela siswi hwa Mulungu, na yeyosi amumanyaye Mulungu, unatuwa gehu. Ela yeyosi ariye tsʼi wa Mulungu, kʼatuwa gehu. Ndo vivyo ndivyo hwidimavyo kumanya tafauti ya mutʼu alongozwaye ni Roho wa Mulungu wa jeri, na alongozwaye ni roho wa ulongo.
1JN.4.7	Ajeso asena nimuhenzao, siswi nahwenderereni kuhenzana, kwakukala, menzwa yilaa kwa Mulungu. Mutʼu yeyosi ahenzaye anzie, wávyalwa ni Mulungu, na unamumanya ye Mulungu. 
1JN.4.8	Ela yeyosi yetsʼihenza anzie, kʼamumanya Mulungu, maana, Mulungu ndiye mwenye menzwa ya jeri. 
1JN.4.9	Mulungu wáhwonyesa una menzwa ya jeri, kwa kumuhuma Mwanawe wa hicheye phapha duniani, kwa adze ahupʼe uzima uphya wa kare na kare. 
1JN.4.10	Ndo menzwa ya jeri hunayona phapha: yiye wáhuhenza ta achimuhuma Mwanawe achidzakala sadaka ya kuhuusira madambi gehu, ela tsʼi kwamba siswi hwákala hunamuhenza. 
1JN.4.11	Ndo kʼamona ajeso asena nimuhenzao, kwahivira Mulungu wáhuhenza muno vivyo, siswi naswi hunahenzwa huhenzaneni. 
1JN.4.12	Kʼakuna mutʼu yemona Mulungu kamare, ela siswi huchihenzanani, vivyo vindaonyesa Mulungu unasagala mwehu ndani, na siswi hundaahenza anziehu dza vyo Mulungu aahenzavyo atʼu.
1JN.4.13	Siswi hunamanya hunasagala mwakwe ndani, na yiye naye unasagala mwehu ndani, kwakukala, wáhupʼa Rohowe. 
1JN.4.14	Baba Mulungu wámuhuma Mwanawe ta siswi huchimona, na vivi hunaenderera kwashuhudiya atʼu kukala, yiye wáhumwa adze akale Mutivyi wa atʼu a dunia. 
1JN.4.15	Mutʼu yeyosi ashuhudiyaye kukala, Jeso Kʼirisito ni Mwana wa Mulungu, Mulungu unasagala mwakwe ndani, na yiye naye unasagala ndani mwa Mulungu. 
1JN.4.16	Ndo siswi hunamanya na hunakuluphira kukala, Mulungu unahuhenza jeri.
1JN.4.16	Mulungu ndiye mwenye menzwa ya jeri. Ndo yeyosi ahenzaye na aendereraye kuhenza Mulungu na anzie, unasagala ndani mwa Mulungu, na Mulungu naye unasagala mwakwe ndani. 
1JN.4.17	Na vivi ndivyo vihuhendavyo huhenzaneni dza vyo Mulungu ahenzavyo atʼu, kwa ta yo tsʼiku yiriyo Mulungu undahulamula yichifika, hudze hwime mbereze photsʼi woga. Na siswi hundaima mbere za Mulungu photsʼi woga, kwakukala, vyo vyehu husagalavyo phapha duniani, vinga dza vyo arivyosagala Jeso Kʼirisito. 
1JN.4.18	Mutʼu amuhenzaye Mulungu na anzie jeri, tsʼi moga na Mulungu, kwakukala, kuhenzana kwa jeri dza vyo arivyo Mulungu unaahenza atʼu, kunausa woga. Kutiywa akili ndiko kumuhendako mutʼu akale moga. Ndo moga kʼadzangwe kuhenda menzwa ya jeri.
1JN.4.19	Siswi hunamuhenza Mulungu na atʼu, kwakukala, Mulungu ndiye yeanza kuhuhenza. 
1JN.4.20	Mutʼu achamba, “Ninamuhenza Mulungu,” ela udzimumena nduguye wa chijeso, unalemba. Maana, yeyosi yetsʼimuhenza nduguye wa chijeso ariye ta unamona, kʼaidima kumuhenza Mulungu ariye ta kʼadzangwe kumona. 
1JN.4.21	Mulungu wáhupʼa lagizo ra kukala, amuhenzaye Mulungu, niamuhenze ta nduguye wa chijeso naye.
1JN.5.1	Ajeso asena, mutʼu yeyosi akuluphiraye kukala, Jeso ndiye ye Kʼirisito, wávyalwa ni Mulungu. Na yeyosi amuhenzaye Baba Mulungu, unaahenza ta o anae nao. 
1JN.5.2	Siswi kudzimanya hunaahenza ana a Mulungu, nihumuhenze ye Mulungu, na hutuwe malagizoge. 
1JN.5.3	Siswi huchituwa malagizo ga Mulungu, hukala hunaonyesa hunamuhenza Mulungu. Na malagizo ga Mulungu kʼagahushinda kutuwa. 
1JN.5.4	Maana, yeyosi ariye ni mwana wa Mulungu, una widimi wa kugarima maneno ga yiyi dunia mbii. Siswi hwágarima ga dunia kuchirira kuluphiro rehu. 
1JN.5.5	Ndo mutʼu aidimaye kugarima ga yiyi dunia mbii, ni yuyatʼu akuluphiraye kukala, Jeso Kʼirisito ni Mwana wa Mulungu.
1JN.5.6	Yiye Jeso Kʼirisito wákudza phapha duniani kuchirira madzi, na milatso. Yiye kʼadzire kuchirira madzi hicheye, ela wákudza kuchirira madzi na milatso. Maneno gago ni ga jeri, kwakukala, ta ye Roho wa Mulungu naye unashuhudiya kukala ni ga jeri, na bee ni mujeri. 
1JN.5.7	Ndo kuna vitʼu vihahu vihumanyisavyo gago.
1JN.5.8	Navyo ni, ye Roho wa Mulungu, go madzi, na yo milatso, na vivyo vyosi vinaamba gago ni ga jeri. 
1JN.5.9	Atʼu ashuhudiyapho, hunakubali ushuda wao ni wa jeri. Ela ushuda ulaviwao ni Mulungu, nihuukubalini muno ni wa jeri kuchira wa atʼu, kwakukala, ni ushuda wa Mulungu oulavya dzulu ya Mwanawe. 
1JN.5.10	Ndo mutʼu yeyosi akuluphiraye Mwana wa Mulungu, unaenderera kuukubali o ushuda olaviwa ni Mulungu. Ela yetsʼikuluphira, unamuhenda kukala Mulungu ni mulongo, kwakukala, kʼaukuluphira ushuda olaviwa ni Mulungu dzulu ya Mwanawe. 
1JN.5.11	Ushuda olaviwa ni Mulungu ni uu: Mulungu wáhupʼa uzima uphya wa kare na kare, na uzima uo ulaa kwa ye Mwanawe. 
1JN.5.12	Ndo ariye una umwenga na ye Mwana, una uzima uphya wa kare na kare. Ela yetsʼina umwenga na ye Mwana wa Mulungu, kʼana uo uzima uphya wa kare na kare.
1JN.5.13	Ajeso asena mukuluphirao Mwana wa Mulungu, mimi ninamwandikira gaga gosi kwa ta mukale na kanuni kukala, muna uzima uphya wa kare na kare. 
1JN.5.14	Siswi kʼahu aoga na Mulungu, maana, huna kanuni kukala, chochosi chondomuvoya kutuwirizana na mahenzoge, unaphokera mavoyo gehu. 
1JN.5.15	Na kwahivira hunamanya gehu gosi humuvoyago unagaphokera, hunamanya vivyo kukala, gehu gosi humuvoyago unahuchimizira.
1JN.5.16	Mutʼu achimona nduguye wa chijeso unahenda dambi yiriyo kʼayimuhenda afe chiroho, naamuvoyere, na Mulungu undaenderera kumupʼa uzima. Mimi nidzamba vivyo kuhadza atʼu ario anahenda dambi yiriyo kʼayiahenda afe chiroho. Maana, kuna dambi yiriyo mutʼu achiyihenda, yinamuulaga chiroho, na mimi tsʼi kwamba nidzamba mutʼu achihenda dambi yiyo, avoyerwe. 
1JN.5.17	Chila kosa rihendwaro ni mutʼu ni dambi, ela kuna makosa manjine garigo kʼagamuhenda mutʼu afe chiroho.
1JN.5.18	Siswi hunamanya kukala, mutʼu yeyosi yevyalwa ni Mulungu, kʼaenderera kuhenda dambi, maana, ye Mwana wa Mulungu mwenye unamurinda, na kwa vivyo, ye Mui kʼamukumba. 
1JN.5.19	Siswi ajeso hunamanya kukala, hu ana a Mulungu, elako, dunia yosi yinatawalwa ni ye Mui. 
1JN.5.20	Siswi hunamanya vivyo kukala, ye Mwana wa Mulungu wákudza, na yiye wáhufunza kwa ta humumanye ye Mulungu wa jeri. Ndo siswi, hu ndani mwa yiye Mulungu wa jeri, na mwa Mwanawe Jeso Kʼirisito naye. Jeso Kʼirisito ni Mulungu wa jeri, na ndiye ye aapʼaye atʼu uzima uphya wa kare na kare.
1JN.5.21	Bee kʼamona anangu a chijeso nimuhenzao, mutsʼidzilavye kwa utʼu wowosi urio unaidima kuhwala nafasi ya Mulungu mo mwenu myoyoni.
2JN.1.1	Ni mimi Johana, chilongozi wa chijeso.
2JN.1.2	Siswi hunamuhenza jeri, kwakukala, neno ra Mulungu, ri mwehu myoyoni, na rindakwenderera kukala mumo ta kare na kare.
2JN.1.3	Baba Mulungu na Mwanawe Jeso Kʼirisito, andahuhatsʼa, andahwonera mbazi, na ahuhende husagale na reri yao, siswi hurio hunaumanya o ujeri, na hunahenzanani.
2JN.1.4	Mayo, mimi náhamirwa muno niriphomanya kukala, anao anjine anatuwa ujeri dza vyo hurivyolagizwani ni Baba Mulungu. 
2JN.1.5	Mimi vivi mayo nikuhenzaye, ninakwandikira lagizo kukuvoya kukala, huhenzaneni siswi ajeso hosini. Lagizo riri tsʼi kwamba ni jeni, ela ni riratʼu ra pʼindi urirorimanya kwanzira yo tsʼiku uriyokuluphira. 
2JN.1.6	Na konyesa hunahenzanani, nihusagaleni mazagazi gehu gosi huchikala hunatuwa malagizo ga Mulungu. Uwe lagizo rorisikira kwanzira yo tsʼiku uriyokuluphira ni riri ra kukala, husagaleni mazagazi ga kuhenzana.
2JN.1.7	Ajeso asena, phapha duniani phazumbuka alembi anji, ario kʼaakuluphira kukala, Jeso Kʼirisito wákudza duniani dza mudamu. Mutʼu yeyosi yetsʼikuluphira gago, ni ye mulembi, na ni mudawa wa Jeso Kʼirisito. 
2JN.1.8	Ndo mwimwi dzimanyirireni, kwa mupate manoso genu kamili. Ela mutsʼiphohenda vivyo, mundagakosa murigogabagalikira.
2JN.1.9	Mutʼu yeyosi yetsʼinderera kutuwiriza mafunzo ga Jeso Kʼirisito tʼotʼotʼo, ela ye unaonjeza na gakwe, kʼana umwenga na Mulungu. Ela yeyosi aendereraye kugatuwiriza tʼotʼotʼo, una umwenga na Baba Mulungu, na ye Mwanawe Jeso Kʼirisito. 
2JN.1.10	Mutʼu achidza kwenu kanisani, ela mumumanye kʼana wa mafunzo ga Jeso, tsʼimuhenzezeni kuhubiri.
2JN.1.11	Mutʼu yeyosi amuhenzezaye kuhubiri mutʼu wa vivyo, yiye naye ni mui dza yiye.
2JN.1.12	Mimi nina manji nihenzago nimwambire, ela gago tsʼenzi kugaandika baruwani. Mimi ninaaza kudza ko kwenu, nidze nigombe namwi mimi mwenye mwiri, kwa ta huhamirweni tsetsetse.
2JN.1.13	Ajeso anzienu otsagulwa, anamulamusa.
3JN.1.2	Musena wangu nikuhenzaye, mimi ninakuvoyera ukale muzima, na manenogo gosi gaenderere tʼotʼotʼo, dza vyo wendereravyo tʼotʼotʼo chiroho. 
3JN.1.3	Mimi musena wangu náhamirwa muno, enehu a chijeso anjine ariphokudza na achisema kukala, wádzilavira kumuhikirahikira Mulungu, na unaenderera kutuwa ujeri. 
3JN.1.4	Mimi náhamirwa muno niriphosikira vivyo, kwakukala, kʼakuna utʼu unihamirao muno dza kusikira kukala, anangu a chiroho anatuwa ujeri.
3JN.1.5	Musena wangu nikuhenzaye, uwe una-aaviza ndugu zehu a chijeso na haja zao chikukuluphirika, ta ukakala kʼwamanya. 
3JN.1.6	Ao ákudza-aambira akuluphiri dzulu ya vyoaaviza na nyemi. Ndo achikala anauka kwako, aavize na charo chao kwa njira yiriyo yindamuhamira Mulungu, na vivyo bee undakala unahenda tʼotʼotʼo. 
3JN.1.7	Atʼu ao, áuka kwao kwa akahende kazi ya Jeso Kʼirisito, na ao bee, kʼaaphokerere gokala ana haja nago kulaa kwa atʼu ario tsʼi akuluphiri. 
3JN.1.8	Ndo siswi ajeso, hunahenzwa hwaavizeni atʼu dza ao, kwa ta naswi hutiye mukono kazi yao ya kufunza ujeri.
3JN.1.9	Mwimwi akuluphiri a kuko, námwandikira baruwa. Ela ninamanya kukala, Diyotʼerefe, ariye unadzihenda ndiye chilongozi wenu, kʼandagatuwa gogaandika. 
3JN.1.10	Ndo mimi nichidza ko kwenu, nindakudzagasema go gakwe ahendago. Yiye unahuhadza na mai siswi. Na tsʼi gago hicheye, ela kʼaapiga karibu ndugu zehu a chijeso, na anzie ahenzao, achamba anaapiga karibu, ye unaakahaza, na kwatenga.
3JN.1.11	Bee kʼona musena wangu nikuhenzaye, uwe tuwa mufano wa atʼu ahendao madzo, ela utsʼituwe mufano wa atʼu ahendao mai. Mutʼu yeyosi ahendaye madzo, ni wa Mulungu. Ela yeyosi ahendaye mai, kʼamumanya Mulungu.
3JN.1.12	Yuyu Demetiriyo yendakurehera baruwa yiyi, unalikwa ni chila mutʼu kwa unahenda madzo, na chisha vyo atuwavyo ujeri navyo, vinaonyesa. Siswi naswi hunamulika vivyo, na uwe unamanya kukala, gehu hugombago ni ga jeri.
3JN.1.13	Mimi nina manji nihenzago nikwambire, ela gago tsʼenzi kugaandika baruwani.
3JN.1.14	Mimi ninaaza kudza kwako sambi, na phapho nindakudzagomba nawe mimi mwenye mwiri.
3JN.1.15	Ninakuvoyera ukale na reri. Asena ehu kuku anakulamusa. Nilamusira asena ehu ario kuko kwa dzina ra Jeso Kʼirisito.
JUD.1.1	Ninamwandikira mwimwi oihiwa ni Baba Mulungu mukale atʼue. Yiye unamuhenza, na Jeso Kʼirisito ndiye mumanyiriri wenu.
JUD.1.2	Ninamuvoyera mukaze kukala na mbazi, musagale na reri, na muhenzane muno.
JUD.1.3	Enehu a chijeso nimuhenzao, maneno godzokala nichigaaza muno, bee ni kumwandikira dzulu ya wokofu wehu hosini, ela vivi ninaona kuna uhalahala wa kumwandikira dzulu ya utʼu unjine. Mimi vivi ninamwandikira kumukalata mwenderere kubagalikira muno ujeri muukuluphirao, urio Mulungu wáapʼa atʼue lumwenga tu, na vivyo vinatosha tsʼiku zosi. 
JUD.1.4	Mimi nidzona baha nihende vivyo, maana, atʼu otsʼomogopha Mulungu áphenya mwenu duuni chisirisiri, na vivi anagaluza mafunzo dzulu ya mbazi za Mulungu kwa ta azinge. Na anarema kumukuluphira Jeso Kʼirisito, ariye yiye hicheye ndiye Bwana wehu mwenye widimi otsʼosika. Atʼu ao ndio ahadzwao ni Maandiko ga Mulungu kukala, ni akosa, na andatiywa akili.
JUD.1.6	Ra phiri ni kwamba, malaika oricha kutuwa wa kuhenda kazi zao zokala áhewa ni Mulungu, na achichimbira mulunguni, Mulungu ao nao wáaika dzizani, na achiafunga na minyororo yotsʼivuguka, atarize kulamulwa tsʼiku ya musindikizo wa urumwengu. 
JUD.1.7	Ra hahu ni kwamba, achina Sodoma, Gomora na midzi ya phephi-phephi na yiyo nao, kʼaamogophere Mulungu dza o malaika, ta o átuwa wa kuzinga, na kuhendana ache chinyume cha vyopangwa ni Mulungu. Na ao nao Mulungu wáatiya akili kwa kwahangamiza na moho, kwa akale mufano kwa chila mutʼu kukala, adambi andakwendatsuphwa mohoni ta kare na kare.
JUD.1.8	Ndo ao atʼu ophenya mwenu duuni, andatiywa akili dza ao. Ao anatuwa maneno agalohago kʼomani, ta anahumira miiri yao chinyume, anaphurya widimi wa Mulungu, na kwaifya malaika a dzulu. 
JUD.1.9	Maneno gago anagahenda, ela ta ye Mikaeli, ariye ndiye malaika mubomu, chisha kʼagahendere. Yiye ariphokala unaheha na Shetani dzulu ya ni ani yekala niaphale lufu lwa Musa, Mikaeli kʼasubutire kumwamba ni mulongo, hebu kumwifya ye Shetani, itsʼiphokala ye wámwamba, “Bwana Mulungu, undakona!” 
JUD.1.10	Ela ano anaifya chila chitʼu chiricho kʼaachimanya, na anadzihendera rorosi adzisikiraro kurihenda dza nyama, na gago bee ndigo gondaricha Mulungu aahangamize. 
JUD.1.11	Ndo ao bee andamanya enye, kwakukala, anahenda makosa dza Kaini. Na anahenda makosa dza Balaamu kwa chipherephere cha pʼesa. Chisha, anamupinga Mulungu dza Kora
JUD.1.12	Atʼu ao munarya nao shuhuli ya Bwana, ela kʼaamogopha Mulungu ta anga dza kwamba ni maramara ga uchafu,
JUD.1.13	Maneno gao ga waibu agahendago, ga lwazu dza fulo ra maimbi mabomu ga baharini. Ao anga dza nyenyezi zenendazo, ela Mulungu wáaikira andakwendakala ko kutʼu kwa dziza kali ta kare na kare.
JUD.1.14	“Bwana undakudza na mahelufu na mahelufu ga malaikae atakatifu,
JUD.1.15	adze alamule atʼu osi, na aatiye akili osi amupingao Mulungu.
JUD.1.15	Yiye undaatiya akili
JUD.1.15	kwa go gao mai gosi gogahenda ga kumupinga Mulungu,
JUD.1.15	na aatiye akili adambi
JUD.1.15	kwa go gao mai gosi gomwifyira Mulungu.”
JUD.1.16	Atʼu ao ni ahʼuhʼu ukati wosi, na kwalaumu anjine, alongozwa ni tʼamaa zao mbii, anadziunula na go gao ahendago, na achilika atʼu anjine, anaalika tu kwa apate utʼu.
JUD.1.17	Enehu a chijeso nimuhenzao, ninahenza nimukumbikize garatʼu goambirwa pʼindi ni ahumwa a widimi a Bwana wehu Jeso Kʼirisito kukala gandalairira. 
JUD.1.18	Ao ákala achimwamba, “Tsʼiku za phephi na musindikizo wa urumwengu zichifika, kundalairira atʼu ondoaifya ajeso. Ao andakala analongozwa ni zo tʼamaa zao mbii zimupingazo Mulungu.” 
JUD.1.19	Atʼu ao ndio arehao mugavikano, kʼaa chiroho, na alongozwa ni tʼamaa zao mbii tu.
JUD.1.20	Ela kʼamona mwi enehu a chijeso nimuhenzao, humirani uo ujeri utakatifu muukuluphirao mujengane, mukaze kukomala chiroho. Na voyani kwa kulongozwa ni Roho wa Mulungu, 
JUD.1.21	na mutsʼivunze menzwa ya Mulungu vivi mutarizavyo Bwana wehu Jeso Kʼirisito adze amupʼe uzima uphya wa kare na kare kwa mbazize mwenye.
JUD.1.22	Aonereni mbazi atʼu ario a chiwogawoga. 
JUD.1.23	Anjine ativyeni atsʼendetsuphwa mohoni ta kare na kare, na ta anjine aonereni mbazi. Ela dzimanyirireni mutsʼidze mukabanangwa ni tʼamaa zao za chimwiri.
JUD.1.24	Nahumulikeni Mulungu, ariye una widimi wa kuhuhenda hutsʼiuye nyuma, na kuhureha mbereze na kuno huna raha, na kʼahuna ila yoyosi. 
JUD.1.25	Nahumulikeni kwakukala, yiye ndiye Mulungu wa jeri hicheye, na Mutivyi wehu yehutivya kuchirira Bwana wehu Jeso Kʼirisito. Nahumulikeni, kwakukala, yiye ni mubomu, una mukotse na widimi okala nao hangu pʼindi, na undakwenderera nao vivyo ta kare na kare! Amina.
REV.1.1	Mulungu wámungʼazira maneno Jeso Kʼirisito, kwa ta naye aangʼazire ahendikazie maneno garigo ni seti gahendeke sambi. Jeso Kʼirisito wámuhuma malaikawe kwa muhendikaziwe Johana, achendamungʼazira maneno gago. 
REV.1.2	Johana naye wáandika gosi gogaona. Maneno goonewa ni Johana ni udzumbe kulaa kwa Mulungu, na ujeri ongʼazwa ni Jeso Kʼirisito. 
REV.1.3	Ndo baha, mutʼu aasomeraye atʼu udzumbe uu urio u dzulu ya maneno gahendekago vivi, na gondakudzahendeka zo tsʼiku zidzazo. Na baha o atʼu ausirikisao na kuutuwa vyo wambavyo, kwakukala, ukati u phephi na kufika, urio maneno gaga gosi gandalairira.
REV.1.4+REV.1.5	Mulungu ariye vivi u moyo, yekala moyo hangu pʼindi na ariye undakala moyo ta zo tsʼiku zidzazo, roho afungahe ario mbere za chihi cha utawali cha Mulungu na Jeso Kʼirisito, naamuhatsʼe, na amuhende musagale na reri yao. Jeso ndiye mutʼu akuluphirikaye kwa kungʼaza maneno ga Mulungu, ndiye yeanza kufufulwa kulaa kuzimu, na ndiye mutawali wa afalume a dunia.
REV.1.4+REV.1.5	Jeso Kʼirisito unahuhenza, na ndiye yehuusira madambi gehu kuchirira milatsoye yomwagika. 
REV.1.6	Ndo yiye wáhuhenda hutawale phamwenga naye dza makuhani amuhikiraohikirao ye Abaye Mulungu. Ndo nahumulikeni, na naakale na widimi ta kare na kare yiye Jeso! Amina.
REV.1.8	Bwana Mulungu unaamba, “Mimi ndimi wa mwanzo, na vitʼu vyosi vindakala na musindikizo ta nisale mimi. Mimi vivi ni moyo, na nákala ni moyo hangu pʼindi, na nindakala moyo ta zo tsʼiku zidzazo. Mimi ndimi Mwenyezi Mulungu.”
REV.1.9	Ajeso asena, mimi Johana ni ndugu yenu wa chijeso. Na mimi dza mujeso, ninashononeswa dza vyo mushononeswavyo mwimwi, ninatariza Ufalume wa Jeso udzao, dza vyo mwimwi muutarizavyo, na Jeso unaniidimisa kuvumirira riki, dza vyo amwidimisavyo mwimwi. Mimi náphirikwa chisiwa cha Pʼatimo kwakukala, nákala nidzisumurira neno ra Mulungu, na nákala nidzishuhudiya dzulu ya Jeso. 
REV.1.10	Jumapili mwenga, nákala nidziudzalwa ni Roho wa Mulungu, na chisha nichisikira sauti bomu dza ya gunda. 
REV.1.11	Sauti yiyo yánamba vivi, “Andika chitabuni dzulu ya gaga ugaonago, na chitabu chicho uchiphirike kwa makanisa mafungahe garigo midzi ya Efeso, Simurina, Pʼarigamoni, Tiyatira, Saride, Filadelifiya na Laodikiya.” 
REV.1.12	Phapho mimi nichigaluka kwa nimone yekala unagomba nami, na niriphogaluka, náona vidude vya dahabu vifungahe, vya kwikira mataa. 
REV.1.13	Na kati-kati ya vyo vidude vya kwikira mataa, phákala phaimire ye Mutʼu yelaa dzulu,
REV.1.14	Nyereze zákala ni nyeruphe tsetsetse dza pamba na barafu, na matsoge gákala ganabiririka dza moho. 
REV.1.15	Nyayoze zákala zinametameta dza chuma chodzotiywa mohoni na kubandwa, na lakare rákala rinavuma dza madzi manji gajerago maweni. 
REV.1.16	Mukonowe wa kulume wákala ugwiririra nyenyezi fungahe, na mwakwe mulomoni muchilaa upanga wa kurya muno. Usowe wákala unangʼala dza dzuwa richikala ni kali.
REV.1.18	Mimi ndimi mwenye uzima. Mimi nákala nidzefa, ela vivi ni moyo ta kare na kare! Vivi mimi nina widimi dzulu ya chifo, na dzulu ya kuzimu.
REV.1.19	“Uwe vivi andika dzulu ya gaga ugaonago, gaga gahendekago vivi kare, na gondahendeka zo tsʼiku zidzazo. 
REV.1.20	Utʼu urio kʼaumanywa, na unaimanishwa ni zizi nyenyezi fungahe uzonazo nidzizigwiririra mukono wangu wa kurya, na vivi vidude vifungahe vya dahabu vya kwikira mataa ni kwamba: Zizi nyenyezi fungahe zinaimirira malaika amanyirirao go makanisa mafungahe, na vyo vidude vifungahe vya kwikira mataa vinaimirira go makanisa mafungahe genye.”
REV.2.1	Yiye wáenderera kugomba achamba, “Mwandikire baruwa ye malaika aimiriraye kanisa ra mudzi wa Efeso. Yiye mwambe vivi,
REV.2.1	‘Uu ni udzumbe ulaao kwa mimi yedzigwiririra nyenyezi fungahe mukono wangu wa kulume, na ninenenda kati-kati ya vyo vidude vifungahe vya dahabu vya kwikira mataa. 
REV.2.2	Mimi ninagamanya go genu gosi gohenda, jisi murivyohenda kazi na chadi, na jisi murivyovumirira shenene. Mimi ninamanya vivyo kukala, kʼamutsukulana na atʼu ai, mwáapembelela o adzambao ni ahumwa a Jeso a widimi ela tsʼi ahumwa, na mwáamanya ni alongo. 
REV.2.3	Mwimwi mudziturika kwa dzulu yangu, ela mwi munavumirira jeri, na kʼamudzangwe kufa moyo. 
REV.2.4	Ela ta vivyo, muna utʼu urio unaninungʼunisa. Utʼu wenye ni kwamba, pharatʼu munaanza kokoka mwákala munanihenza jeri, ela vivi kʼamu hivyo. 
REV.2.5	Lilikanani ta mwimwi enye dzulu ya vyokala munanihenza, na vyo murivyo vivi. Bee atyani mwimwi, na muhende garatʼu gokala muchigahenda pharatʼu munaanza kokoka. Ela mutsʼiphotya, mimi nindakudza ko kwenu, nidze nichiuse phatʼuphe cho chidude chenu cha kwikira taa. 
REV.2.6	Ela ta vivyo, muna utʼu urio unanihenda nimulike. Utʼu wenye ni kwamba, mwimwi kʼamugaenzi dza mimi go maneno gohendwa ni anafunzi a Anikolai.
REV.2.8	‘Uu ni udzumbe ulaao kwa mimi niriye ndimi wa mwanzo, na vitʼu vyosi vindakala na musindikizo ta nisale mimi niriye náfa, ela nichifufuka kulaa kuzimu. 
REV.2.9	Mimi ninayimanya yo shenene mupatayo na jisi murivyo achiya, elako, chiroho mu matajiri. Na ninagamanya vivyo go mai mwambwago ni o atʼu adzambao ni Ayahudi, ela tsʼi Ayahudi ta ni atʼu amwabuduo Shetani. 
REV.2.10	Ndo mutsʼizogophe zo ndai zirizo zindamupata vivi sambi. Mwimwi manyani kukala, Shetani undaahenda anjine enu afungwe na aturiswe tsʼiku kumi, kwa muhezwe kumba munamukuluphira Mulungu jeri. Ndo mwimwi mutsʼiriche kunikuluphira ta mukakala mutsuma kuulagwa kwa kuko, nami nindamupʼa uzima dza manoso.
REV.2.12	Dzulu ya kanisa ra mudzi wa Pʼarigamoni, yiye wánamba vivi, “Mwandikire baruwa ye malaika aimiriraye kanisa ra Pʼarigamoni. Yiye mwambe vivi,
REV.2.12	‘Uu ni udzumbe ulaao kwa mimi mwenye upanga wa kurya. 
REV.2.13	Mimi ninamanya kukala, munasagala mudzi utawalwao ni Shetani, ela munaenderera kunikuluphira mimi. Uo mudzi wenu ndio usagalwao ni Shetani, na ta Anitipa yekala ni mutʼu akuluphirikaye kukala unashuhudiya dzulu yangu, wáulagwa phapho. Ela mwimwi kʼamurichire kunikuluphira vivyo.
REV.2.15	Na chisha, kuna anjine vivyo ko kwenu, ario agwiririra kutuwa mafunzo ga anafunzi a Anikolai. 
REV.2.16	Bee, atyani mwimwi. Ela mutsʼiphotya, mimi nindakudza sambi yenye kuko kwenu, nidze nihehe nao na upanga ulaao mwangu mulomoni ao.
REV.2.18	Dzulu ya kanisa ra mudzi wa Tiyatira, yiye wánamba vivi, “Mwandikire baruwa ye malaika aimiriraye kanisa ra Tiyatira umwambe vivi,
REV.2.18	‘Uu ni udzumbe ulaao kwa mimi Mwana wa Mulungu, niriye matso gangu ganabiririka dza moho, na nyayo zangu zinametameta dza chuma chodzotiywa mohoni.
REV.2.19	Mimi ninagamanya go genu gosi gohenda, jisi muhenzanavyo, jisi munikuluphiravyo jeri, na jisi mwavizanavyo, jisi muvumiriravyo riki, na jisi muhendavyo manji muno vivi kuchira pharatʼu phokala munaanza kokoka. 
REV.2.20	Ela ta vivyo, muna utʼu urio unaninungʼunisa. Utʼu wenye ni kwamba, mwimwi munamuhenzeza kufunza atʼu angu yuyatʼu muchetʼu Jezebeli, adzambaye unasema udzumbe wa Mulungu, na kʼana higo. Yiye unaahenda atʼu angu ahende dambi na gago mafunzoge, kwa kwalembalemba azinge, na arye vyakurya vyodzolavirwa milungu ya vinyago. 
REV.2.21	Mimi yiye námupʼa ukati wa kukala atye, ela kʼenzi kutya akaricha dambiye ya uzinzi. 
REV.2.22	Bee naamanye yiye kukala, nindamutiya akili kwa kumugwiza ukongo, na ao azingao na yiye nao, nindaagwiza ukongo ubomu vivyo achikala kʼaandatya, akaricha kuzinga naye. 
REV.2.23	Na o anae nindaaulaga, na phapho ndipho ajeso osi andamanya kukala, mimi ninamanya garigo myoyoni mwa atʼu, na maazo gao. Na chila mumwenga wenu, nindamuhenda apate chakwe awiryacho kutuwirizana na gakwe gogahenda. 
REV.2.24	Ela ta vivyo, kuna anjine kuko mudzi wa Tiyatira, ario kʼaagatuwa gago mafunzo ga ulongo ga ye Jezebeli. Na kwa vivyo, kʼaagamanya go gaambwago ni maneno ga ndani ga tende ga Shetani. Ndo ao mino tsʼindaapʼa malagizo manjine, 
REV.2.25	ela nenderere kugwiririra kinyi go malagizo goapʼa kare ta nidze. 
REV.2.26+REV.2.27+REV.2.28	Atʼu ondorima nguvu za Shetani na kuhenda malagizo gangu ta tsʼiku ya musindikizo wa urumwengu, nindaapʼa widimi dza ohewa mimi ni Baba Mulungu. Na nindaapʼa widimi dzulu ya atʼu phapha urumwenguni, aatawale na widimi na aavunze vipande-vipande dza nyungu ya mitsanga, na chisha nindaapʼa kombezi.
REV.2.29	Musikizi naagasikire gaga maneno mwambirwago ni Roho wa Mulungu mwimwi ajeso.’ ”
REV.3.1	Dzulu ya kanisa ra mudzi wa Saride, yiye wánamba vivi, “Mwandikire baruwa ye malaika aimiriraye kanisa ra Saride. Yiye mwambe vivi,
REV.3.1	‘Uu ndio udzumbe ulaao kwa yedzigwiririra roho afungahe a Mulungu, na zo nyenyezi fungahe. Mimi ninagamanya go genu gosi gogahenda. Munaoneka dza kwamba mu azima, ela mimi ninamanya kukala chiroho mwáfa. 
REV.3.2	Mwimwi go mahendo genu muhendago nidzigaona kukala, kʼagadzangwe kufika hipho pha kumuhamira Mulungu tsetsetse. Ndo vivi lamukani, na muwonjeze o mukotse murio nao utsʼidze ukasira kamare. 
REV.3.3	Mwimwi galilikaneni garatʼu murigofunzwa na muchigaphokera. Gago gatuweni, na atyani. Ela mutsʼipholamuka, mimi nindakudza ukati urio mundakala kʼamunilolera dza mwivi. Na kwa vivyo, kʼamundamanya mimi nindakudza kwenu ukati wani.
REV.3.4	Ela ta vivyo, kuna ajeso achache kuko mudzi wa Saride ario árindira ujeso wao, na ao andakudzavala mavalo meruphe aenende nami, kwakukala, andakala anawirya.
REV.3.6	Musikizi naagasikire gaga maneno mwambirwago ni Roho wa Mulungu mwimwi ajeso.’ ”
REV.3.7	‘Uu ndio udzumbe ulaao kwa ye ariye ni mutakatifu na ni mujeri, ariye ndiye yedzigwiririra funguwo za Daudi. Yiye phakwe avugulapho, kʼakuna aidimaye kuphafunga, na phakwe afungapho, kʼakuna aidimaye kuphavugula.
REV.3.8	Mimi ninagamanya go genu gosi gogahenda. Mimi ninamanya kukala, mukotse wenu ni uchache, ela mwi munatuwa mafunzo gangu vivyo, na munaenderera kukala anafunzi angu a kukuluphirika. Ndo mino vivi, nidzimuvugulira muyango, na kʼakuna aidimaye kuusindika. 
REV.3.9	Mwimwi manyani kukala, ao atʼu adzambao ni Ayahudi na analemba tsʼi Ayahudi, ni atʼu amwabuduo Shetani, na bee ao nindakudzaahenda amitʼe mavindi mbere zenu, na osi amanye kukala, mwimwi ninamuhenza. 
REV.3.10	Mwimwi mino, nindamuchiza salama o ukati wa ndai udzao urumwenguni, kudzaheza atʼu osi phapha urumwenguni, maana, mwátuwa lagizo rangu ra kuvumirira shenene. 
REV.3.11	Mimi nindakudza sambi. Kwa vivyo, endererani kugwiririra kinyi go malagizo gomupʼa, kwa ta mutsʼidze mukaphokwa manoso genu ga ushindi ni mutʼu. 
REV.3.12	Atʼu ondorima nguvu za Shetani, nindaahenda akale milongohi ya hekalu ra Mulungu, na andakala mumo kwenda. Na chisha, ninda-aandika dzina ra Mulungu wangu, dzina ra mudzi wa Mulungu wangu urio ni Jerusalemu mbiphya, urio undalaa mulunguni kwa Mulungu wangu udze phapha duniani, na niaandike dzina rangu iphya.
REV.3.13	Musikizi naagasikire gaga maneno mwambirwago ni Roho wa Mulungu mwimwi ajeso.’ ”
REV.3.14	‘Uu ndio udzumbe ulaao kwa ye ariye ni Amina, na ni shaidi wa jeri akuluphirikaye, na vyumbe vyosi vya Mulungu vyáumbwa kuchirira yiye. 
REV.3.15	Mimi ninagamanya go genu gosi gogahenda. Mwimwi mu ajeso a luvuguluvugu. Bee ninamwambira mino, ni baha mukale moho kamare, hebu pʼeho kamare! 
REV.3.16	Ndo kwahivira mwimwi mu ajeso a luvuguluvugu, moho kʼamu moho, na pʼeho kʼamu pʼeho, ni phephi na kumulatsʼa mulae mwangu mulomoni. 
REV.3.17	Mwimwi muchigomba munaamba, “Siswi hu matajiri, huna chila chitʼu, kwa vivyo, kʼahuna hutsakulacho.” Ela kʼamumanya vyo murivyo mu agayi, ta munawirya mugwizirwe mbazi! Mwimwi mu achiya, kʼamona na kʼamuna nguwo. 
REV.3.18	Bee ninamwambira kukala, nzoni kwangu mugule dahabu yenye, mukale matajiri. Na nzoni mugule mavalo meruphe muvale, muzize waibu wenu. Na nzoni mugule dawa za matso mutiye matso genu mupate kona.
REV.3.20	Mwimwi manyani kukala, ni muyangoni ninapiga hodi. Na yeyosi yendasikira laka rangu na avugule muyango, nindaphenya mwakwe nyumbani hurye hosi.
REV.3.21	Atʼu ondorima nguvu za Shetani, nindaachiza asagale nami phangu chihini cha utawali, hutawale hosini dza mimi vyorima nguvu za Shetani na nichichizwa kusagala na Baba Mulungu phakwe chihini cha utawali ta vino, hunatawala hosi.
REV.3.22	Musikizi naagasikire gaga maneno mwambirwago ni Roho wa Mulungu mwimwi ajeso.’ ”
REV.4.1	Niriphomala kona ro ono ra kwanza, náona ono ra phiri, na phapho náona u lwazu o muyango wa kuphenyera mulunguni.
REV.4.1	Na sauti dza ya gunda yokala nidziyisikira uratʼu ukati wa ro ono ra kwanza, nichiyisikira kahiri yinanamba, “Nzo phano nikonyese maneno gondahendeka zo tsʼiku zidzazo.” 
REV.4.2	Ndo mimi nichitserererwa ni Roho wa Mulungu phapho kare, na nichona chihi cha utawali ko mulunguni chisagalirwa ni mutʼu. 
REV.4.3	Ye mutʼu yekala usegere phapho wákala unametameta dza mawe ga samani ga rangi ya chanichitsi, na ga rangi ya kʼundu. Na cho chihi cha utawali chákala chizungulukwa ni chisichi chokala, china rangi ya chanichitsi ya kumetameta. 
REV.4.4	Chisha, cho chihi cha utawali chákala chizungulukwa kahiri ni vihi vinjine vya utawali, mirongo miiri na vine (24), na atumia mirongo miiri na ane (24), ákala asegere mo vihini. Ao ákala avala mavalo meruphe, na ákala ana viremba vya dahabu mwao vitswani. 
REV.4.5	Phapho, ko chihi cha utawali kuchimeta, chikwakwara chichipiga, na nichisikira kʼululu kulaa kuko vivyo. Mbere za cho chihi cha utawali, phákala phanaaka mikalanga mifungahe, na yiyo ni o roho afungahe a Mulungu. 
REV.4.6	Na pho mbere ya cho chihi cha utawali vivyo, phákala phana utʼu dza bahari ya vilolo, yokala yinametameta dza barafu. Pho kati-kati, phákala phana chiratʼu chihi cha utawali chizungulukwa ni vyumbe vine vyokala vi moyo, na miiri yao yákala yi gagaga matso, mbere na mongoni. 
REV.4.7	Cho chumbe cha kwanza chákala chinga tsʼimba. Cha phiri chákala chinga nzao ya ngʼombe. Cha hahu chákala chinga dza mwanadamu, na chumbe cha ne chákala chinga dza phanga riburukaro. 
REV.4.8	Vivyo vyumbe vine vyokala vi moyo, chila chimwenga chákala china makwapha mahandahu, miiri yao yákala yi gagaga matso ta vikwaphani. Na vyákala visinda dii, na vichesa choo kwamba,
REV.4.8	“Bwana Mwenyezi Mulungu ni mutakatifu,
REV.4.8	ni mutakatifu na bee, ni mutakatifu.
REV.4.8	Yiye wákala u moyo hangu pʼindi, vivi u moyo
REV.4.8	na undakala moyo ta zo tsʼiku zidzazo.”
REV.4.9	Na vivyo vyumbe vine vyokala vi moyo vyákala vichamba vinamulika, kumwabudu yekala usegere cho chihi cha utawali, ariye u moyo ta kare na kare, 
REV.4.10	aratʼu atumia mirongo miiri na ane (24) ákala anamitʼa mavindi mbere za yuyatʼu yekala usegere chihi cha utawali ariye u moyo ta kare na kare amwabudu. Na chisha, ákala achiika viremba vyao mbere za cho chihi cha utawali na akaimba vivi,
REV.4.11	“Uwe Bwana wehu na Mulungu wehu,
REV.4.11	unawirya kulikwa, kwishimiwa na kukala na widimi,
REV.4.11	maana, uwe wáumba vitʼu vyosi virivyoko,
REV.4.11	na vivyo wávihenda vikaleko kwa henzoro.”
REV.5.2	Na nichona malaika wa widimi, yeuza kwa laka ra dzulu achamba, “Ni ani ariye unawirya kugandula vino vipambiso, afunule gano makodza ga maneno ga Mulungu golingwa?” 
REV.5.3	Ela kʼakuna yeyosi kulaa mulunguni, kulaa duniani hebu kulaa kuzimu, ariye wákala unawirya kufunula go makodza, na kusoma gokala gadzandikwa mumo. 
REV.5.4	Ndo mimi phapho nichirira muno, kwahivira phákala kʼaphapatikanire ta mumwenga yekala unawirya kufunula go makodza golingwa na kusoma gokala gadzandikwa mumo. 
REV.5.5	Chidzako mumwenga wa aratʼu atumia achinamba, “Utsʼirire. Uwe manya kukala, ye mutʼu aihiwaye tsʼimba wa mbari ya Juda, ariye ni ye mutʼu wa mudzungu wa Daudi, wáarima adawae. Na kwa vivyo, unaidima kuvigandula vyo vipambiso vifungahe, na akagafunula go makodza golingwa.”
REV.5.7	Ndo yiye Mwanagonzi wákwendagahwala garatʼu makodza golingwa kulaa uratʼu mukono wa kurya wa yuyatʼu yekala usegere cho chihi cha utawali. 
REV.5.8	Na yiye ariphogahwala garatʼu makodza golingwa, viratʼu vyumbe vine vyokala vi moyo, na aratʼu atumia mirongo miiri na ane (24), ágwa mbere za ye Mwanagonzi. Chila mumwenga wao wákala ugwiririra ngephephe na vibakuli vya dahabu vyokala vi tele ubani urio, ni mavoyo ga atʼu a Mulungu. 
REV.5.9	Na ao ámwimbira wira uphya ye Mwanagonzi okala unaamba,
REV.5.9	“Uwe unawirya kugahwala go makodza golingwa,
REV.5.9	na kugandula vyo vipambisovye.
REV.5.9	Maana, uwe wáulagwa,
REV.5.9	na atʼu kulaa chila chiryomo wáagula na milatsoyo,
REV.5.9	achikala atʼu a Mulungu.
REV.5.10	na andatawala
REV.5.12	O malaika ákala anaimba kʼululu kwamba,
REV.5.12	“Mwanagonzi yeulagwa unawirya kupata widimi,
REV.5.12	utajiri, hekima na mukotse,
REV.5.12	na unawirya kwishimiwa, kuhewa nguma na kulikwa!”
REV.5.13	Na chisha, nichisikira vyumbe vyosi vya mbinguni, vya duniani, vya kuzimu na vya baharini, vyumbe vyosi vya urumwenguni vinaimba vivi,
REV.5.13	“Naalikwe, aishimiwe, ahewe nguma na widimi ta kare na kare
REV.5.13	ye asagalaye cho chihi cha utawali, na ye Mwanagonzi.”
REV.5.14	Viratʼu vyumbe vine virivyo moyo, vichivumikiza vichamba, “Amina!” Na aratʼu atumia achigwa photsʼi achimwabudu Mulungu na ye Mwanagonzi.
REV.6.1	Mimi námulolera ye Mwanagonzi vyokala unagandula cho chipambiso cha kwanza kati ya viratʼu vifungahe, na nichisikira chumbe chimwenga chiricho moyo kati ya viratʼu vine chichiiha kwa laka ra dzulu dza kupiga kwa chikwakwara chichamba, “Nzo!” 
REV.6.2	Phapho nichilola mino, na nichona farasi mweruphe pho mbere zangu. Mutʼu yekala udzimupanda unamuphirika, wákala ugwiririra uha na achihewa chiremba. Yiye wákala ni mushindi na achilaa konze, kwa ta akaze kushinda.
REV.6.3	Mwanagonzi ariphogandula cho chipambiso cha phiri, chumbe cha phiri chiricho moyo náchisikira chinaiha chichamba, “Nzo!” 
REV.6.4	Phapho phachilairira farasi munjine yekala u kʼundu. Mutʼu yekala udzimupanda unamuphirika, achihewa widimi wa kusa reri phapha duniani kwa atʼu aulagane, na achihewa upanga ubomu.
REV.6.6	Chidzako nichisikira sauti yolaa kati ya viratʼu vyumbe vine virivyo moyo yichamba, “Pʼesa ziriphwazo mutʼu kwa usinda dii kuhenda kazi, zindakala zichigula pʼishi mwenga ya nganu tu. Na pʼesa ziriphwazo mutʼu kwa usinda dii kuhenda kazi vivyo, zindakala zichigula pʼishi tʼahu za mere tu. Ndo utsʼibanange mafuha na divai.”
REV.6.7	Mwanagonzi ariphogandula chipambiso cha ne, chumbe cha ne chiricho moyo náchisikira chinaiha chichamba, “Nzo!” 
REV.6.8	Phapho nichilola mino, na nichona farasi wa ivuivu pho mbere zangu. Mutʼu yekala udzimupanda unamuphirika, wákala unaihiwa Chifo, na kuzimu kwákala ku nyumaze kunamutuwa. Ao achihewa widimi wa kukala aulage robo ya atʼu phapha duniani kuchirira viha, nzala, makongo na nyama asiru a weruni.
REV.6.9	Mwanagonzi ariphogandula chipambiso cha tsano, náona roho za atʼu okala adziulagwa kwa kusumurira neno ra Mulungu na kwashuhudiya atʼu, zi tsʼini ya chijaja cha kufukizira ubani. 
REV.6.10	Roho zizo zágomba kwa laka ra dzulu zichamba, “Bwana Mwenyezi, uriye u mutakatifu na unakuluphirika, undaalamula rini na watiye akili ano atʼu a duniani ohuulaga?” 
REV.6.11	Phapho zo roho zichihewa valo dzeruphe chila mwenga, na zichambwa zoye kwa chiwango vichache, zitarize yichimire hesabu ya roho za ajeso anziao okala andaulagwa dza ao, ario nao ákala anamuhikirahikira Mulungu.
REV.6.13	na nyenyezi zichigwa photsʼi kulaa mbinguni, dza matunda makomu ga mutini gagwavyo uchikala utukuswa ni vuto. 
REV.6.14	Ko mbinguni kuchilingwa dza kuchʼi na kuchiyaya, na chila mulima na chisiwa vichiuswa mutʼu mwao mokala. 
REV.6.15	Chidzako afalume a itsʼi, vilongozi na shikari abomu a viha, matajiri na atʼu abomu-abomu na atʼu anjine osi, kala agulwa ahumiki hebu ario tsare, achidzifitsa pʼanga za mawe na tsʼini za mawe garigo milimani. 
REV.6.16	Chisha, ao achiyamba yo myamba ya mawe na milima, “Hufinikʼireni huzame ye mutʼu asegereye cho chihi cha utawali, na chitai cha ye Mwanagonzi. 
REV.6.17	Maana, tsʼiku yao ya kuhubitʼira chitai chao yifika, na kʼakuna yendatiya.”
REV.7.2	Chisha, nichona malaika munjine ulaa mulairo wa dzuwa unadza na mola wa Mulungu ariye moyo. Ndo yiye achiaiha kwa laka ra dzulu aratʼu malaika ane okala Mulungu udziapʼa widimi wa kubananga dunia, na bahari. 
REV.7.3	Chisha ye malaika achamba, “Mutsʼibanange dunia, bahari hebu mihi ta humale kwatiya myola viranguni o ahendikazi a Mulungu wehu.” 
REV.7.4	Chidzako nichambirwa hesabu ya atʼu okala atiywa mola wa Mulungu mwao viranguni. Nao osi ákala ni helufu gana mwenga mirongo mine na ane (144,000), kulaa mbari zosi kumi na mbiiri za Aiziraeli. 
REV.7.5	Kulaa chila mbari, atʼu otiywa mola wa Mulungu ni atʼu helufu kumi na mbiiri (12,000). Mbari zenye ni ya Juda, ya Rubeni, ya Gadi, 
REV.7.6	ya Asheri, ya Nafutali, ya Manase, 
REV.7.7	ya Simioni, ya Lawi, ya Isakari, 
REV.7.8	ya Zabuloni, ya Jesefu na ya Benjameni.
REV.7.9	Gariphochira gago, náona duu ra atʼu anji okala ta kʼaatarika. Ao ákala ni atʼu a viryomo vyosi vya chila itsʼi, na ákala aimire mbere za cho chihi cha utawali na mbere za ye Mwanagonzi. Chisha ákala avala mavalo meruphe, na ágwiririra makalala na 
REV.7.10	kuno anapiga kʼululu kwamba,
REV.7.10	“Mulungu wehu asegereye chihi cha utawali,
REV.7.10	na ye Mwanagonzi ana widimi wa kutivya atʼu ao.”
REV.7.11	Malaika osi okala aimire kuzunguluka cho chihi cha utawali, o atumia na vyo vyumbe vine virivyo moyo, ágwa chinabunabu mbere za cho chihi cha utawali, achimwabudu Mulungu na 
REV.7.12	kuno anaamba,
REV.7.12	“Amina! Mulungu wehu naalikwe, na ahewe nguma.
REV.7.12	Yiye naakale na hekima, naalavirwe mumvera, naaishimiwe,
REV.7.12	naakale na widimi na mukotse ta kare na kare. Amina.”
REV.7.13	Chisha, mumwenga wa aratʼu atumia achiniuza achinamba, “Ni aphio, na alaaphi ano atʼu odzovala mavalo meruphe?” 
REV.7.14	Mino nichimuudzidza nichimwamba, “Unamanya uwe mutumia.” Ndo yiye achamba, “Aa ndio atʼu oturika muno, ela o achivumirira. Aa áfula mavalo gao na milatso ya Mwanagonzi, na achigatsusa ta ni meruphe tsetsetse. 
REV.7.15	Ndo aa vivi aimire mbere za Mulungu ariye u phakwe chihini cha utawali, na anamuhumikira ko kwakwe hekaluni usiku na mutsana. Ye ariye usegere cho chihi cha utawali, undakala phamwenga nao na aarinde. 
REV.7.16	Aa vivi kʼaandakosa leu hebu madzi kahiri, na kʼaandaochwa ni dzuwa, hebu kusikira teri kali. 
REV.7.17	Maana, ye Mwanagonzi ariye pho kati-kati pharipho na cho chihi cha utawali, undakala mumanyiriri wao, na undakala achialongoza kwaphirika kwenye matso ga madzi garehago uzima, na Mulungu undaahakusa matsozi gao gosi.”
REV.8.1	Mwanagonzi ariphogandula chipambiso cha fungahe, ko mulunguni kwákala zizizi nusu saa. 
REV.8.2	Chidzako nichona o malaika afungahe aimireo mbere za Mulungu, na chila mumwenga achihewa gunda.
REV.8.4	Ndo o mosi wa ubani na go mavoyo ga atʼu a Mulungu uchifuka kulaa mukononi mwa ye malaika, uchenda dzulu mbere za Mulungu. 
REV.8.5	Gariphosira gago, ye malaika achihwala moho kulaa pho chijaja cha kufukizira ubani, achiutiya mo ndani ya chidude cha ubani, na achiutsupha duniani. Ndo phapho kuchimeta, chikwakwara chichipiga, nichisikira kʼululu, na itsʼi yichisumba.
REV.8.6	Aratʼu malaika afungahe, ádzibambanya kwa apige magunda gao.
REV.8.8	Malaika wa phiri achipiga gundare, na phapho utʼu dza mulima ubomu wakao moho, uchitsuphwa baharini. Ndo sehemu ya mwenga kwa tʼahu ya madzi ga baharini gachigaluka milatso, 
REV.8.9	sehemu ya mwenga kwa tʼahu ya vyumbe vya baharini vichifa, na sehemu ya mwenga kwa tʼahu ya mashuwa zichihangamika.
REV.8.11	Dzina ra nyenyezi yiyo rákala ni, “Utsungu,” na sehemu ya mwenga kwa tʼahu ya go madzi gogwererwa ni nyenyezi yiyo, gákala utsungu. Na atʼu anji onwa madzi gago, áfa kwa o utsungu.
REV.8.13	Gariphochira gago, nálola na nichona phanga mwenga rinaburuka ko mbinguni na kuno rinagomba kwa laka ra dzulu rinaamba, “Maye, maye, maye! Andamanya enye o atʼu asagalao duniani, kwa gondalairira ukati go magunda mahahu gaserego gachipigwa.”
REV.9.1	Malaika wa tsano ariphopiga gundare, náona nyenyezi yokala yidzegwa photsʼi kulaa mbinguni. Nyenyezi yiyo, yichihewa ufunguwo wa muyango wa bopʼo rotsʼosika. 
REV.9.2	Ndo nyenyezi yiriphovugula ro bopʼo rotsʼosika, muchilaa mosi unji dza mosi ufukao phatʼu phenye moho unji. Na dzuwa na ko dzulu, kuchikala pipipi kwa o mosi. 
REV.9.3	Nzije achilaa mo mosini achenda duniani kosi, na achihewa widimi wa kupasha dza vizimba. 
REV.9.4	Nzije ao áhewa lagizo ra kukala, atsʼihangamize nyasi, mihi hebu mumera wowosi. Ao ákala niaatiye akili atʼu otsʼo mola wa Mulungu tu mwao viranguni. 
REV.9.5	Nzije ao áhenzezwa kwaturisa atʼu ao myezi mitsano, ela kʼaahewerwe widimi wa kwaulaga. Na o atʼu andaturika na kwakaka dza viratʼu mutʼu aakakavyo achikala upashwa ni chizimba. 
REV.9.6	Myezi yiyo mitsano, atʼu andatsakula visa vya kudziulagira, ela kʼaandapata, na andaaza afe, na kʼaandafa.
REV.9.8	Nyere zao zákala ni nyire dza za muchetʼu, na meno gao gákala ganga dza ga tsʼimba. 
REV.9.9	Mwao vilagani ákala avala chʼinga za vyuma. Makwapha gao ákala achiburuka ganavuma dza magari gavuhiwago ni farasi akazao kwenda vihani. 
REV.9.10	Michira yao yákala yina vidude vya kupashira dza ya vizimba. Na vivyo vina widimi wa kupasha atʼu ta myezi mitsano. 
REV.9.11	Ao ákala ana mufalume wao, ariye wákala ni ye malaika aimireye ro bopʼo rotsʼosika. Dzinare kwa Chiburania ndiye Abadoni, na kwa Chiyunani ndiye Apoliyoni, na manaye ni muhangamizi.
REV.9.12	Ndai ya kwanza yisira, ela manyani kukala, kuna ndai mbiiri zinadza.
REV.9.14	Ro laka rámwamba vivi ye malaika wa tʼandahu yekala una ro gunda, “Avugule o malaika ane ofungwa kʼanda-kʼanda ya muho ubomu wa Eufurate.” 
REV.9.15	Ndo o malaika ane ávugulwa kwakukala, o ukati, tsʼiku, mwezi na mwaka okala adziikwa kwete kuulaga sehemu ya mwenga kwa tʼahu ya adamu, wákala ufika. 
REV.9.16	Isabu ya go majeshi gaphirikago farasi, náyisikira ni miliyoni magana mairi (200,000,000).
REV.9.17	Ndo ko ononi náona farasi na o atʼu okala adziapanda anaaphirika. Ao ákala avala chʼinga mwao vilagani zokala zi kʼundu dododo dza moho, buluu dza sabuni ya omo, na zina rangi ya mavi ga mwana. O farasi, vitswa vyao vyákala vinga dza vya tsʼimba, na mo mwao milomoni mwákala munalaa moho, mosi na chibiriti pʼele. 
REV.9.18	Sehemu mwenga kwa tʼahu ya atʼu yichiulagwa ni zo nduli tʼahu, yaani o moho, mosi na chibiriti pʼele zokala zilaa mo mwao milomoni. 
REV.9.19	Maana, o farasi, widimi wao wa kulumizira atʼu wákala u mwao milomoni, na michirani, kwakukala, yo michira yákala yinga nyoka, na yákala yina vitswa. Ndo ao áhumira yiyo kulumira atʼu.
REV.9.21	Na ao kʼaatyire akaricha kuulaga atʼu, utsai, kuzinga na wivi.
REV.10.1	Gariphosira gago, náona malaika munjine wa widimi unatserera kulaa mbinguni. Yiye wákala uvala ingu, na wákala una chisichi ko kwakwe chitswani. Usowe wákala unameta dza dzuwa, na maguluge gákala dza kwamba ga mohoni. 
REV.10.2	Mwakwe mukononi wákala ugwiririra vikodza vya maneno ga Mulungu vyokala vifunulwa. Na gulure ra kulume rákala ri baharini, na ra kotsʼo rákala ri konze ya bahari. 
REV.10.3	Ndo yiye achiiha kwa laka ra dzulu dza kwamba ni tsʼimba unanguruma. Na ariphoiha, chikwakwara chápiga kʼano fungahe. 
REV.10.4	Cho chikwakwara chiriphomala kupiga, nákala nitsuma kugaandika gokala gagombwa ni chicho. Ela laka ra mutʼu richigomba kulaa mulunguni richinamba, “Ni njama yiyo, tsʼigaandike.”
REV.10.6	Ndo phapho achilapha Mulungu ariye moyo ta kare na kare, ariye wáumba mbingu, dunia, bahari na vyosi virivyo ndani yao. Phapho ye malaika achamba, “Mulungu kʼandachelewa kahiri kuchimiza gakwe godzila. 
REV.10.7	Ela ye malaika wa fungahe achidzapiga gundare, Mulungu undachimiza gakwe gogadzila, garigo kʼagamanywa ni mutʼu, dza viratʼu vyoaambira agomvie, ario ni ahendikazie.”
REV.10.9	Ndo mimi nichenda, nichendamwamba ye malaika anipʼe vyo vikodza vya maneno ga Mulungu vyolingwa. Phapho ye malaika achinamba, “Vihwale uvirye vivi. Uchivirya, mo mulomoni undavisikira vi mutswano dza nyuchi, ela uchivimiza, ko ndani vindagaluka utsungu.” 
REV.10.10	Ndo nichivihwala mino vivyo vikodza kulaa mo mukononi mwa ye malaika. Nichivirya na nichivisikira vi mutswano jeri dza nyuchi mo mwangu mulomoni. Ela niriphovimiza, vichigaluka utsungu mo mwangu ndani. 
REV.10.11	Phapho nichisikira laka ra mutʼu richinamba, “Ni seti useme chimbere kahiri dzulu ya gondaapata atʼu a viryomo vinji, na afalume anji.”
REV.11.2+REV.11.3	Ela utsʼiripime ro boma ra Hekalu, kwakukala, riro ráhewa atʼu a makabila manjine, ario andauyaha-yaha o mudzi utakatifu myezi mirongo mine na miiri (42), zirizo ni tsʼiku helufu mwenga magana mairi na mirongo mihandahu (1,260). Na nindahuma agomvi a Mulungu airi ondokala avala mavalo ga magunia konyesa anashononeka, akasumurire neno ra Mulungu tsʼiku zizo zosi.” 
REV.11.4	O agomvi a Mulungu airi, ni yo mizeituni miiri, na vidude viiri vya kwikira mataa, yiriyo yi mbere ya Bwana wa urumwengu. 
REV.11.5	Mudawa yeyosi yendaheza kwahangamiza, undahangamizwa ni moho ulaao mwao milomoni. Kwa vivyo, yendaheza kwahangamiza, undaulagwa. 
REV.11.6	Ao áhewa widimi wa kugwira mvula kulaa mulunguni kwa yitsʼinye o ukati wao ondokala anasumurira udzumbe wa Mulungu. Na chisha, ana widimi wa kugaluza madzi gakale milatso, na anaidima kureha nduli yoyosi phapha duniani, ukati wowosi ahenzao.
REV.11.8	Nyufu zao zindarichwa njira bomu za o mudzi ubomu oulagwa Bwana wao kwa kukotʼwa misumari musalabani. Dzina robandikwa mudzi uo, ni Sodoma hebu Misiri.
REV.11.9	Atʼu kulaa viryomo vinji, andalola nyufu zao tsʼiku tʼahu na nusu, na andarema atsʼizikwe. 
REV.11.10	Atʼu urumwenguni kosi andahamirwa, ao atʼu airi achifa. Na andausa shuhuli na anosane kwa andakala adzefa o atʼu okala achiaturisa muno. 
REV.11.11	Ela zo tsʼiku tʼahu na nusu zichisira, Mulungu undaafufula auye moyo, na chila yendaaona undaogofyerwa. 
REV.11.12	Gachichira gago, ao agomvi a Mulungu airi andasikira laka ra mutʼu kulaa mulunguni riaambe, “Nzoni kuku.” Phapho andahwalwa ende mulunguni na ingu, na adawa ao andakala analolera. 
REV.11.13	Na ukati uo achikala anenda ko mulunguni, itsʼi yindasumba muno, na sehemu ya mwenga kwa kumi ya o mudzi yindahangamizwa, na atʼu helufu fungahe (7,000) aulagwe. Atʼu ondosala andaogofyerwa muno, na amulike Mulungu akalaye ko mulunguni kwa widimiwe.
REV.11.14	Ndai ya phiri phapho yindakala yisira, ela manyani kukala, ndai ya hahu yinadza sambi yenye.
REV.11.15	na ao andatawala ta kare na kare.”
REV.11.16	Chisha, aratʼu atumia mirongo miiri na ane (24) asegereo mwao vihini vya utawali pho mbere za Mulungu, ágwa chinabunabu achimwabudu Mulungu na kuno 
REV.11.17	anaamba,
REV.11.17	“Hunakulavira mumvera uwe Bwana Mwenyezi Mulungu,
REV.11.17	uriyeko vivi, na wákalako hangu pʼindi,
REV.11.17	kwakukala, udzihumira widimio, na vivi udzanza kutawala.
REV.11.18	ukati wa kubitʼa chitaicho ufika.
REV.11.18	Ukati ufika wa kwalamula afadzi, na wa kwanosa agomvio, ario ni ahendikazio,
REV.11.18	na atʼuo osi ario anakogopha, osi otsʼomanyikana, na amanyikanao.
REV.11.18	Na ukati ufika vivyo wa kwahangamiza atʼu
REV.11.18	okala achiturisa atʼu, na kwaulaga.”
REV.12.1	Ndo phálairira utʼu wa kwangalaza muno ko mbinguni. Phapho phálaa muchetʼu yekala dza kwamba uvala dzuwa. Mwezi wákala u tsʼini za maguluge, na mwakwe chitswani wákala una chiremba cha nyenyezi kumi na mbiiri. 
REV.12.2	Yiye muchetʼu wákala udzanzwa ni ndani ya uvyazi ta achikala unarira kwa o utsungu. 
REV.12.3	Chidzako kuchilairira utʼu unjine wa kwangalaza muno vivyo ko mbinguni. Riro rákala ni dzijoka bomu ra kʼundu, na rákala rina vitswa vifungahe, pʼembe kumi, na chila chitswa chákala china chiremba. 
REV.12.4	Dzijoka riro rásukuma na muchirawe sehemu ya mwenga kwa tʼahu ya nyenyezi zosi ko mbinguni, richizitsupha photsʼi. Chisha, richendaima mbere za ye muchetʼu yekala utsuma kudzivugula, kwa ta ye mwana achivyalwa, amumize kare. 
REV.12.5	Ye muchetʼu achivyala mwanalume, ariye wákala ni atawale atʼu a dunia yosi na widimi. Ela ye mwanawe wányakʼulwa achiphirikwa dzulu kwa Mulungu asegereye phakwe chihini cha utawali. 
REV.12.6	Ye muchetʼu mwenye naye, achichimbirira nyika, kokala una phatʼu phobambanyirwa ni Mulungu, kwa ta ariswe tsʼiku helufu mwenga magana mairi na mirongo mihandahu (1,260).
REV.12.8	Ela ro dzijoka rárimwa, na richivuguzwa na malaikae ko mulunguni. 
REV.12.9	Riro dzijoka bomu rátsuphwa phapha duniani, na ni riratʼu joka ra pʼindi riihiwaro Pʼepʼo, hebu Shetani aahendaye atʼu osi ahende dambi phapha duniani. Riri ndiro rovuguzwa ko mulunguni, richitsuphwa phapha duniani na malaikae. 
REV.12.10	Chidzako nichisikira laka ra dzulu kulaa mulunguni rinaamba vivi, “Mulungu wehu vivi undaativya atʼue! Vivi yiye undahumira widimiwe na atawale dza mufalume! Ye Kʼirisitowe undaonyesa widimiwe phapha urumwenguni, kwakukala, ye Pʼepʼo yekala u mbere za Mulungu unaalumbira ndugu zehu a chijeso usiku na mutsana, vivi wávuguzwa kulaa ko mulunguni. 
REV.12.11	Akuluphiri asena ámurima Shetani kwa milatso ya Jeso, na kwa Nguma Mbidzo ariyosumurira, na ákala a kwete ta kufa. 
REV.12.12	Kwa vivyo, hamirwani mwimwi mosi musagalao ko dzulu mulunguni. Ela andamanya enye o asagalao phapha duniani na baharini kwakukala, ye Shetani wátsuphwa phapha duniani. Yiye vivi utsukirwa kwa unamanya kukala, tsʼikuze zodzosala ni chʼachʼe.”
REV.12.13	Ro dzijoka ririphoona kukala ritsuphwa duniani, ráanza kumwinza ye muchetʼu yekala udzidzivugula mwanalume. 
REV.12.14	Ela ye muchetʼu, wáhewa makwapha mairi dza ga dziphanga bomu, kwa ta aburuke ende nyika. Kuko, wákala undamanyirirwa myaka mihahu na nusu atsʼihendwe utʼu ni ro dzijoka. 
REV.12.15	Ro dzijoka richilatsʼa muvo wa madzi kulaa mwakwe mulomoni, kwa rimukuluze ye muchetʼu na uo. 
REV.12.16	Ela itsʼi yichimwaviza yiye muchetʼu. Yiyo yáhanula kanware yichimiza go madzi gosi gokala galaa mo mulomoni mwa ro dzijoka. 
REV.12.17	Gago gárihenda ro dzijoka rimutsukirirwe muno ye muchetʼu, ta richanza kuheha na o anae anjine. Aa ni aratʼu aogophao malagizo ga Mulungu, na asumurirao udzumbe dzulu ya Jeso Kʼirisito. 
REV.12.18	Chisha dzijoka riro, ráima kʼanda-kʼanda ya bahari.
REV.13.2	Dzinyama riro nirirorona rákala ringa dza tsʼui, mafumbage gákala gana kʼombe bomu dza za dubu, na mulomowe wákala unga wa tsʼimba. Ro dzijoka richiripʼa ro dzinyama ra kogofya widimiwe, chihiche cha utawali, na widimi ubomu. 
REV.13.3	Chitswa chimwenga cha dzinyama riro ra kogofya, chákala china choro chibomu, ela chákala chiphola ta ni kuphyu. Atʼu osi duniani áangalazwa ni ro dzinyama ra kogofya, na achirituwa. 
REV.13.4	Chila mutʼu wárabudu ro dzijoka kwahivira rákala ridzirihenda riro dzinyama ra kogofya rihende widimi wa kutawala dza o wakwe. Na chisha, achirabudu riro dzinyama ra kogofya na kuno unaamba, “Kʼakuna ariye na widimi dza riro dzinyama ra kogofya, na kʼakuna aidimaye kuririma.”
REV.13.6	Ndo richanza kumwifya Mulungu, dzinare, ko kwakwe akalako, na osi asagalao kuko. 
REV.13.7	Chisha, riro ráhenzezwa kuheha na kwarima atʼu a Mulungu. Na ráhewa widimi dzulu ya atʼu a itsʼi zosi, na a viryomo vyosi. 
REV.13.8	Karibu atʼu osi asagalao duniani, andarabudu riro dzinyama ra kogofya, ta atsʼiphokala aratʼu ario madzina gao gáandikwa ndani ya chitabu cha uzima, phokala Mulungu kʼadzangwe kuumba urumwengu. Chitabu chicho ni cha ye Mwanagonzi yeulagwa.
REV.13.9	Musikizi naagasikire gaga. 
REV.13.10	Yechizwa kuhwalwa mateka, ni seti ahwalwe mateka. Na yechizwa kuulagwa na upanga, ye ni seti aulagwe na upanga. Ndo atʼu a Mulungu, niavumirire na agwiririre kuluphiro rao kinyi.
REV.13.11	Niriphomala kona ono riro, náona rinjine, ambapho dzinyama ra kogofya rinjine rálaa mitsangani. Riro rákala rina pʼembe mbiiri dza za mwanagonzi, ela rákala rigomba dza ro dzijoka. 
REV.13.12	Dzinyama riri ra kogofya rolaa mitsangani, rákudzaima mbere za ro dzinyama ra kogofya rolaa baharini, na richihumira widimi wa rolaa baharini. Riro rágaramisha dunia na atʼu asagalao phapha duniani, arabudu ro dzinyama ra kogofya rolaa baharini, ririro choroche chibomu chákala chiphola ta ni kuphyu tu. 
REV.13.13	Riro dzinyama ra kogofya rolaa mitsangani ráhenda vilinge vinji. Riro ráuhenda moho ugwe kulaa mbinguni ta duniani, na chila mutʼu achiwona. 
REV.13.14	Ndo kwa kuhenda vivyo vilinge vyohenzezwa kuvihenda mbere za ro dzinyama ra baharini, ráalemba atʼu osi asagalao phapha duniani. Riro ráalagiza atʼu ahende chinyago cha ro dzinyama ra kogofya rolaa baharini, ririro rákala ridziulagwa na upanga, ela richifufuka. 
REV.13.15	Dzinyama ra kogofya rolaa mitsangani, ráhenzezwa kuchivivira pʼumuzi za uzima cho chinyago, kwa ta chiidime kugomba, na chiaulage osi okala kʼaandachabudu. 
REV.13.16	Chisha, ro dzinyama ra kogofya ráagaramisha atʼu osi, atʼu amanyikanao na otsʼomanyikana, matajiri na achiya, atʼu ario tsare na agulwa ahumiki, apigwe mola mikono yao ya kurya, hebu mwao viranguni. 
REV.13.17	Ndo ni aratʼu opigwa mola hichiyao, ndio oidima kuguza hebu kugula. Na mola uo, bee ni dzina ra riratʼu dzinyama ra kogofya rolaa baharini, hebu isabu ya harufu zosi za dzinare.
REV.13.18	Mwimwi nimukale na hekima yilaayo kwa Mulungu ndipho mugamanye gaga. Chimanyi naamanye maana, ya namba za ro dzinyama ra kogofya, maana, zo namba zinaimirira dzina ra mutʼu, na namba zizo ni magana mahandahu mirongo mihandahu na tʼandahu (666).
REV.14.2	Na nichisikira laka ra mutʼu kulaa mulunguni, ririro rávuma dza madzi manji gajerago maweni, na dza kodoka kwa chikwakwara. Na chisha, rákala ringa dza kwamba ni ngephephe yinapigwa. 
REV.14.3	O atʼu helufu gana mwenga na mirongo mine nane (144,000), ákala aimire mbere za cho chihi cha utawali, phamwenga na viratʼu vyumbe vine vyokala vi moyo, na aratʼu atumia. Ao ákala anaimba wira uphya, na wira uo wákala umanywa ni ao hichiyao tu bahi, na ndio okombolwa kulaa duniani. 
REV.14.4	Aa atʼu helufu gana mwenga na mirongo mine nane (144,000), bee ni alume ario ákala kʼaadzangwe konana chimwiri na muche. Na kwa vivyo, ákala ni azima. Ao anamutuwa ye Mwanagonzi kwakwe kosi endako. Aa ákombolwa kulaa kati ya atʼu, na achikala a mwanzo kulaviwa kwa Mulungu na kwa ye Mwanagonzi. 
REV.14.5	Atʼu ao kʼaalemba, na kʼaalaumiwa.
REV.14.6	Ndo mimi náona malaika mumwenga wa Mulungu uburuka ko mbinguni. Yiye wákala unendasema Nguma Mbidzo ya kare na kare kwa atʼu asagalao phapha duniani, kulaa chila chiryomo. 
REV.14.7	Ye malaika wágomba kwa laka ra dzulu achamba, “Mogopheni Mulungu na mumulike, kwakukala, ukatiwe ufika wa kwalamula atʼu osi phapha duniani. Mwabuduni yiye yeumba mbingu na dunia, bahari na matso ga madzi.”
REV.14.9	Malaika wa hahu achilairira na achigomba kwa laka ra dzulu achamba, “Atʼu arabuduro riratʼu dzinyama ra kogofya rolaa baharini na chinyagoche, apigwao mola mikono yao ya kurya na mwao viranguni, andapatwa ni gaga. 
REV.14.10	Ao andanwa divai ya Mulungu ya kwatiya akili. Divai yiyo, yátiywa cho chikombe cha chitai cha Mulungu, na kʼayizimulirwe. Ndo ao andaturika kwa moho na kwa chibiriti pʼele. Na ukati uo, o malaika atakatifu na ye Mwanagonzi andakala analolera. 
REV.14.11	Atʼu ao arabuduro dzinyama ra kogofya na chinyago, na akubalio kutiywa mola wa dzina ra ro dzinyama, andakala asinda dii, na achesa choo kuturika, maana, o moho ondotiywa kʼaufa ta kare na kare. Kwa vivyo, ao andaturika ukati wosi. 
REV.14.12	Ndo atʼu a Mulungu atuwao malagizo ga Mulungu na amukuluphirao Jeso Kʼirisito jeri, niavumirire na agwiririre kuluphiro rao kinyi.” 
REV.14.13	Phapho nichisikira laka kulaa mulunguni richamba vivi, “Andika kukala, baha aratʼu ario, kwanzira vivi andafa na kuno anamukuluphira Bwana.” Maneno gago ni ga jeri ta Roho wa Mulungu unaamba, “Atʼu ao kʼaandaturika kahiri, na malairiro ga go gao gogahenda phapha, andakwendagaona kuko.”
REV.14.15	Chisha, malaika achilaa ndani ya ro Hekalu ra mulunguni, na achigomba kwa laka ra dzulu achimwamba yekala usegere dzulu-dzulu ya ro ingu, “Hwala munduo wanze kuvuna, maana, mavuno ga dunia gadziiva, na ukati wa mavuno ufika.” 
REV.14.16	Ndo yekala usegere dzulu-dzulu ya ro ingu, achanza kuvuna mavuno ga dunia, na dunia yichivunwa mavuno.
REV.14.17	Gariphochira gago, malaika munjine achilaa ndani ya ro Hekalu ra mulunguni, na yiye naye, wákala una mundu wa kurya vivyo. 
REV.14.18	Chisha, malaika munjine achilaa ko phephi na cho chijaja cha kufukizira ubani achidza, na yiye ndiye yekala ni mwimirizi wa o moho wa phapho. Yiye achigomba kwa laka ra dzulu achimwamba ye malaika yekala una mundu wa kurya, “Humira o munduo wa kurya uvune zabibu zosi ko duniani, kwakukala, zosi zidziiva.” 
REV.14.19	Ndo ye malaika achanza kuvuna zabibu za duniani na o munduwe. Yiye wátosa zabibu achendazitiya ndani ya phatʼu phalamu pha kubundira zabibu, na gaga ganaimanisha cho chitai cha Mulungu. 
REV.14.20	Zabibu zichibundwa ndani ya pho phatʼu pha kubundira zabibu, pharipho pha konze ya o mudzi wa Jerusalemu, na milatso yichijera kulaa mumo ta kʼilomita magana mahahu (300), na yákala yina china cha mita mwenga na nusu.
REV.15.1	Gariphochira gago, mimi náona ono rinjine, ambapho náona utʼu wa kwangalaza muno, na wa halahala ko dzulu mulunguni. Phapho, mimi náona malaika afungahe okala anareha zo nduli fungahe za musindikizo, zirizo zindaumala utsungu wa Mulungu. 
REV.15.2	Na náona utʼu okala unga dza bahari ya vilolo na yitsanganywa na moho. Chisha, nichiaona aratʼu atʼu okala adziririma ro dzinyama ra kogofya na cho chinyagoche, dzinyama ririro, dzinare rinaimirirwa ni zo namba 666. Atʼu ao ákala aimire pho kʼanda-kʼanda ya yo bahari ya vilolo na ágwiririra ngephephe zokala áhewa ni Mulungu, 
REV.15.3	anaimba wira wa Mwanagonzi na Musa, muhendikazi wa Mulungu. Wira wao okala anaimba wákala unaamba vivi,
REV.15.3	“Bwana Mwenyezi Mulungu, mahendogo ni mabomu na ga kwangalaza.
REV.15.3	Uwe Mufalume wa atʼu a viryomo vyosi,
REV.15.3	chila chitʼu uhendacho ni cha haki, na ni cha jeri.
REV.15.4	Uwe ndiwe mutakatifu hicheyo.
REV.15.4	Atʼu a viryomo vyosi andakwabudu uwe,
REV.15.4	kwakukala, mahendogo ga haki gangʼazwa.”
REV.15.6	Ndo aratʼu malaika afungahe okala anareha nduli fungahe, achilaa mo Hekaluni. Ao ákala avala nguwo nyeruphe tsetsetse za kumetameta, na ádzagala vibao vya dahabu mwao vilagani. 
REV.15.7	Na chisha, chumbe chimwenga kati ya viratʼu vyumbe vine vyokala vi moyo, chichiapʼa ao malaika afungahe mabakuli gotengezwa na dahabu, gokala gadziudzala divai yiriyo yinaimirira cho chitai cha Mulungu, ariye u moyo ta kare na kare. 
REV.15.8	Mulungu achiriudzaza mosi ro Hekalu, konyesa ubomuwe na widimiwe. Na kʼakuna mutʼu yeidima kwendaphenya mo Hekaluni ta zichisira zo nduli fungahe zorehewa ni aratʼu malaika afungahe.
REV.16.1	Mimi násikira laka kulaa ko Hekalu ra mulunguni richiaamba vivi o malaika afungahe, “Endani mukamwage duniani, divai yiriyo yinaimirira cho chitai cha Mulungu, yiriyo ndani ya go mabakuli mafungahe.”
REV.16.3	Malaika wa phiri naye, achendakupʼula baharini divai yokala yi mwakwe bakulini, na go madzi gosi gachigaluka pipipi dza milatso ya mutʼu wa kufa. Na vyumbe vyosi vyokala vi mo baharini, vichifa.
REV.16.5	Ndo phapho ye malaika aimiriraye madzi nichimusikira unaamba,
REV.16.5	“Mulungu uriyeko vivi na wákalako hangu pʼindi,
REV.16.5	uwe ndiwe mutakatifu,
REV.16.5	na unaatiya akili chi haki aa atʼu a urumwengu.
REV.16.6	Maana, atʼu ai ámwaga milatso ya atʼuo na ya agomvio.
REV.16.6	Vino nawe udziapʼa milatso anwe,
REV.16.6	na ao anawirya kuhendwa vivyo.”
REV.16.7	Chisha, nichisikira laka kulaa kwa cho chijaja cha kulavira sadaka richamba, “Bwana Mwenyezi Mulungu, ulamulio ni wa haki na ni wa jeri.”
REV.16.8	Malaika wa ne, achikupʼula divai yokala yi mwakwe bakulini dzulu ya dzuwa, na ro dzuwa richihewa widimi wa kocha atʼu. 
REV.16.9	Atʼu achitsomwa ni teri inji, na phapho achimukufuru Mulungu, kwakukala, yiye ndiye yekala una widimi wa kureha nduli zizo. Ela ta vivyo, o atʼu kʼaatyire akaricha kuhenda dambi na akamulika Mulungu kwa ubomuwe.
REV.16.11	na achimukufuru Mulungu kwa vyokala anaturika, na kwa vyo vironda vyao vyokala anavyo. Ela ta vivyo, kʼaatyire, akaricha kuhenda mai.
REV.16.13	Ndo nichona pʼepʼo ai ahahu, okala anga dza vyula. Ao ákala alaa ndani ya kanwa ra ro dzijoka, kanwa ra ro dzinyama ra mwanzo ra kogofya, na kulaa kanwani mwa adzambaye ni mugomvi wa Mulungu. 
REV.16.14	Ao pʼepʼo ai, ana widimi wa kuhenda dalili. Na ao ákwendaphenya chila mufalume phapha duniani, na achiarundika phamwenga kwa ahehe na Mwenyezi Mulungu, yo tsʼiku ya ulamuli.
REV.16.17	Ndo malaika wa fungahe achikupʼula kulaa ko dzulu divai yokala yi mo mwakwe bakulini. Na mutʼu achigomba kwa laka ra dzulu kulaa chihi cha utawali chiricho ro Hekalu ra mulunguni, richamba, “Gosi gasira!” 
REV.16.18	Chisha, kuchanza biri-biri kumeta, chikwakwara chichipiga, nichisikira kʼululu, na itsʼi yichisumba, masumbi garigo kʼagadzangwe kulairira hangu mwanadamu aumbwe phapha duniani. Kwa vivyo, phapho itsʼi yásumba muno. 
REV.16.19	Yo itsʼi phosumba, o mudzi ubomu wágavika kʼano tʼahu, na yo midzi minjine ya itsʼi zosi nayo, yichihangamizwa. Na Mulungu kʼanyalire kuutiya akili mudzi wa Babuloni. Kwa vivyo, wáuhenda unwe divai yiimirirayo chitaiche. 
REV.16.20	Chisha, visiwa vyosi na milima yosi, yáuswa kamare. 
REV.16.21	Na mvula ya magande ga barafu gokala gana kʼilo karibu mirongo mine na tsʼano (45) chila mwenga, gáagwerera atʼu kulaa mbinguni. Ndo o atʼu ámukufuru Mulungu, kwakukala, go magande ga barafu gákala ganaaturisa muno.
REV.17.2	Afalume a dunia ázinga na ye hawa yetsʼiphisa, na atʼu a dunia nao ákala dza kwamba adzayuka ariphozinga naye.”
REV.17.4	Muchetʼu yiye wákala uvala mavalo ga rangi ya zambarawe na ga kʼundu. Chisha, wákala udzidzitiya maleleo ga miyo ya dahabu, mawe ga samani, na ushanga wa gali wihiwao “Lulu.” Na wákala ugwiririra chikombe cha dahabu chokala chidziudzala divai yimanyisayo go mahendoge mai, na makolo ahendago. 
REV.17.5	Na pho phakwe chiranguni, phákala phadzandikwa dzina rokala manaye yifitsika. Ro dzina rákala ri vivi, “Mudzi ubomu wa Babuloni umanyikanao, ndio ameze mahawa gosi, na ndio chanzo cha mahendo mai gosi phapha duniani.” 
REV.17.6	Chisha, ye muchetʼu wákala ukola kwa kunwa milatso ya aratʼu atʼu a Mulungu oulagwa kwa anaenderera kumukuluphira Jeso, na gago gachinangalaza muno. 
REV.17.7	Ela ye malaika achinamba, “Heka udzangalala? Hʼa bee, tsʼangalale, kwakukala, mino nindakungʼazira yo maana, ya njama ya ye muchetʼu, na ro dzinyama ra kogofya rodzomutsukula, ririro rina vitswa vifungahe na pʼembe kumi. 
REV.17.8	Ro dzinyama ra kogofya rodzorona uwe, pho mwanzo rákala ri moyo, ela vivi kʼari moyo kahiri. Riro vivi ri phephi na kulaa ko bopʼo rotsʼosika, ela rindahangamizwa ni Mulungu. Ndo atʼu asagalao phapha duniani, ario madzina gao kʼagaandikirwe kwenye chitabu cha uzima hangu Mulungu kʼadzangwe kuumba urumwengu, ao andaangalala achirona ro dzinyama ra kogofya rokala pho mwanzo ri moyo ela vino ráfa, na rindauya kahiri.
REV.17.9	“Mwimwi munahenzwa mukale na hekima yilaayo kwa Mulungu, ndipho mugamanye gaga. Vyo vitswa vifungahe vinaimirira virima vifungahe vyodzosagalirwa ni ye muchetʼu. Chisha, vinaimirira afalume afungahe. 
REV.17.10	Atsano kati ao áfa kare, mumwenga vivi unatawala, na ye wa kusindikiza kʼadzangwe kulairira. Na yiye achidzalairira, undatawala kwa ukati uchache tu. 
REV.17.11	Ro dzinyama ra kogofya rokala ri moyo ela vino kʼari moyo kahiri, ni mwenga ra o afalume afungahe. Ela rindauya kahiri, ringa dza kwamba ni mufalume wa nane, ela Mulungu undarihangamiza. 
REV.17.12	Zo pʼembe kumi zozona uwe, zinaimirira afalume kumi ario kʼaadzangwe kwanza kutawala, ela o andahewa widimi atawale dza afalume kwa saa mwenga, na ro dzinyama ra kogofya. 
REV.17.13	Ao afalume kumi osi azo rao rindakala mwenga, ra kulavya vyeo vyao na widimi wao wosi ariphe ro dzinyama ra kogofya. 
REV.17.14	Ro dzinyama ra kogofya na o afalume kumi andaheha na ye Mwanagonzi na anafunzie. Ela ye Mwanagonzi undaarima, kwakukala, yiye ni Bwana wa mabwana, na ni Mufalume wa afalume. Na o anafunzie bee, ni aratʼu oihiwa na achitsagulwa ni Mulungu, na anaenderera kumukuluphira yiye.”
REV.17.15	Na ye malaika achinamba, “Go madzi manji godzogaona uwe ga kʼanda-kʼanda ya pho phasegerepho ye hawa yetsʼiphisa, ganaimirira atʼu anji muno, kulaa chila chiryomo. 
REV.17.16	Ro dzinyama ra kogofya na o afalume kumi odzoaona uwe, andamuzira ye muchetʼu hawa, ta amuvule chila chitʼu aricho nacho, na amuriche phuphu. Na chisha, andamurya-rya, na amutiye mohoni. 
REV.17.17	O afalume kumi andahenda vivyo kwakukala, Mulungu udziahenda aamule kuhenda go ahenzago ahende. Kwa vivyo, osi andaerekezana kuripha utawali wao ro dzinyama, na ao andarogopha ta mipango ya Mulungu yosi yichimire. 
REV.17.18	Ye muchetʼu yedzimona uwe, unaimirira o mudzi ubomu urio mufalume wa phapho unatawala ta itsʼi zinjine.”
REV.18.1	Gariphochira gago, náona malaika munjine unatserera kulaa mbinguni. Malaika yiye wákala una widimi muno, na o mungʼalowe okala udzimuzunguluka, wáyingʼaza dunia yosi. 
REV.18.2	Ndo ye malaika achigomba kwa laka ra dzulu achamba,
REV.18.2	“Mudzi ubomu wa Babuloni uhangamika!
REV.18.2	Uo ukala mudzi wa mapepo, chisha bee gosi ga chila aina.
REV.18.2	Uo vivi usagalwa ni nyama osi a kuburuka
REV.18.2	otsʼoriwa a chila aina, na otsʼohenzwa ni atʼu.
REV.18.3	na afalume a dunia nao, ákala dza kwamba adzayuka ariphozinga naye.
REV.18.3	Achuzi a dunia yosi nao, átajirika kwa go mahendo makolo gahendwago mudzi uo.”
REV.18.4	“Mwimwi atʼu angu, phaukeni phapho Babuloni,
REV.18.4	kwa ta mutsʼidze mukahenda dambi dza o atʼu asagalao phapho,
REV.18.4	na kutiywa akili dza vyondotiywa ao.
REV.18.5	na Mulungu gago gosi unagamanya.
REV.18.6	Ao naahenderwe kʼano mbiiri ya go mai goahendera anjine.
REV.18.6	Ao atiyireni divai yiriyo ukaliwe u kʼano mbiiri ya yoatiyira anjine.
REV.18.7	kutuwirizana na vyodziunula na kusagala mazagazi makolo.
REV.18.7	Maana, ao anadzamba vivi mwao myoyoni,
REV.18.7	‘Ninasagala phapha dza malikiya, na tsʼi gungu,
REV.18.7	na tsʼindarira kwa nidzifererwa.’
REV.18.8	Ndo ao andabitʼirwa nduli zosi tsʼiku mwenga;
REV.18.8	makongo, shenene na nzala.
REV.18.8	Na ao andatsuphwa mohoni,
REV.18.8	kwakukala, Mwenyezi Mulungu ndiye mulamuli wao.”
REV.18.10	Ao afalume andaima kure na o mudzi wa Babuloni, kwakukala, andakala anaogopha kuturika dza o achina mudzi uo. Na andagomba aambe, “Maye, maye, Babuloni ni mudzi ubomu na una widimi, ela heka utiywa akili maruru vino!”
REV.18.12	Kʼakuna mutʼu kahiri wa kugula miyo yao ya dahabu, miyo yao ya pʼesa, na miyo yao ya lulu. Na kʼakuna mutʼu kahiri wa kugula nguwo zao za kitani, za rangi ya zambarawe na ya kʼundu, na nguwo za hariri. Kʼakuna mutʼu kahiri wa kugula miyo yao ya mihi, yiriyo kʼayipatikana bule-bule na yo miyoye kʼayigulika, na miyo yotengezwa na pʼembe za nzovu, vitʼu vyotengezwa na shaba, vitʼu vyotengezwa na chuma, vitʼu vyotengezwa na pʼesa, na vitʼu vinjine vyotengezwa na mawe ga marumaru.
REV.18.13	Kʼakuna kahiri mutʼu wa kugula vilungo vya kujitʼira, aina yosi ya ubani, na aina yosi ya mafuha ga kunukʼatʼo ga gali. Kʼakuna kahiri mutʼu wa kugula divai, mafuha ga kujitʼira, na unga wa nganu. Na kʼakuna mutʼu kahiri wa kugula ngʼombe, magonzi, farasi, magari gavuhiwago ni farasi, agulwa ahumiki, na mateka. 
REV.18.14	Ao achuzi anawamba vivi o mudzi, “Uwe udzisirirwa ni vitʼuvyo vyosi vyokala unavihenza, utajirio na vitʼuvyo vya kukuhenda usagaletʼo, na vivyo kʼundavipata kahiri.” 
REV.18.15	Achuzi orudzywa ni kuhenda uchuzi wao pho mudzi uo, ao andaima kure kwa kogopha kuturika dza o atʼu a phapho, na andarira na kushononeka. 
REV.18.16	Ao andaamba, “Maye, maye, maye, achina mudzi ubomu wa Babuloni, ábara kuvala nguwo za kitani, za rangi ya zambarawe na ya kʼundu, na kuvala miyo ya dahabu na mawe ga samani na lulu. 
REV.18.17	Ela heka utajiri wao uhangamika maruru vino?” Gariphochira gago, chila dereva wa meli, acharo ao, na osi ahendao kazi mo melini, áima kure. 
REV.18.18	Na ariphoona o mudzi unatifuka mosi kwa unaphya, árira kwa laka ra dzulu achamba, “Kʼakudzangwe kuhenda mudzi ubomu dza uu.” 
REV.18.19	Ao árira na kudzimwagira mitsanga mwao vitswani konyesa kukala, anashononeka na achamba, “Andamanya enye o achina mudzi ubomu! Atʼu a phapho anji áunulwa ni uchuzi wa meli, ela vivi utajiri wao uhangamika maruru!” 
REV.18.20	Hamirwani mwimwi mosi musagalao ko dzulu mulunguni, akuluphiri, ahumwa a Jeso a widimi na agomvi a Mulungu osi, kwakukala, Mulungu wáuhangamiza mudzi wa Babuloni kwa gomuhendera mwimwi.
REV.18.22	Pho mudzi wa Babuloni kʼaphandapigwa ngephephe hebu kwimbwa, hebu kupigwa vivoti na magunda kahiri. Phapho kʼaphandaonewa mafundi kahiri, na kʼaphandasikirwa lwala richisaga. 
REV.18.23	Phapho kʼaphandashwa mataa kahiri, na atʼu nao, kʼaandahwalana kahiri. Achuzi a mudzi uo ndio okala ana widimi muno phapha duniani phosi, na atʼu a phapho ákala achilemba atʼu na o utsai wao phapha duniani.”
REV.19.1	Gago gariphosira, násikira hʼuwo dza kwamba ni atʼu anji anagomba kwa malaka ga dzulu ko mulunguni. Na ákala anaamba,
REV.19.1	“Naalikwe Mulungu! Mulungu ni Mutivyi wehu,
REV.19.1	una widimi, na una ubomu.
REV.19.2	Yiye wámulamula ye hawa yetsʼiphisa,
REV.19.2	ariye wákala unaahenda atʼu phapha duniani
REV.19.2	ahende dambi kwa kuzinga nao.
REV.19.2	Mulungu udzimutiya akili,
REV.19.2	kwakukala, yiye wáaulaga ahendikazi a ye Mulungu.”
REV.19.3	“Naalikwe Mulungu!
REV.19.3	Mosi utifukao kulaa pho phaphyapho mudzi ubomu wa Babuloni,
REV.19.3	undaenderera kutifuka ta kare na kare!”
REV.19.4	Na aratʼu atumia mirongo miiri na ane (24), na viratʼu vyumbe vine virivyo moyo ágwa photsʼi achimwabudu Mulungu asegereye cho chihi cha utawali. Ao áamba, “Naalikwe Mulungu! Amina!”
REV.19.5	“Atʼu osi ario anamwabudu Mulungu wehu,
REV.19.5	kala atʼu otsʼomanyikana, hebu amanyikanao,
REV.19.5	naamulike Mulungu!”
REV.19.6	“Naalikwe Mulungu,
REV.19.6	maana, yiye Bwana Mwenyezi Mulungu wehu vivi unatawala.
REV.19.7	Hosini nahuhamirweni, na huhererweni,
REV.19.7	hosini nahumulikeni Mulungu kwa ubomuwe!
REV.19.7	Maana, ukati wa nyambura ya Mwanagonzi ufika,
REV.19.7	na ye mwari u kwete na yo nyambura.
REV.19.8	Ye mwari uhewa vazi dzeruphe tsetsetse ra kumetameta akavala.”
REV.19.8	(Riro vazi dzeruphe tsetsetse rinaimirira go mahendo madzo ga atʼu a Mulungu.)
REV.19.10	Phapho mino nichimitʼa mavindi mbere za ye malaika, nichanza kumwabudu. Ela ye malaika achinamba, “Tsʼihende hivyo! Mimi ni muhendikazi dza uwe na nduguzo a chijeso, ario anasumurira udzumbe dzulu ya Jeso. Maana, ra halahala kwa agombao udzumbe ulaao kwa Mulungu ni kusema lwazu udzumbe dzulu ya ye Jeso. Kwa vivyo, uwe mwabudu Mulungu tu, ela utsʼabudu munjine yeyosi.”
REV.19.12	Matsoge gákala ganabiririka dza moho, na wákala una viremba vinji mo mwakwe chitswani. Dzinare rákala ridzandikwa mo mwakwe mwirini, ela kʼakuna arimanyaye, ta urimanya yiye mwenye tu. 
REV.19.13	Vazire rokala udzirivala, rákala ri dododo milatso, na dzinare ndiye, “Neno wa Mulungu.” 
REV.19.14	Na ko nyumaze, kwákala kuna majeshi kulaa mulunguni, garigo gákala gapanda farasi eruphe nago, na gávala mavazi meruphe tsetsetse. 
REV.19.15	Na mo mwakwe kanwani, mwálaa upanga wa kurya muno, urio undauhumira kwarimira atʼu a itsʼi zosi. Yiye, undaatawala na widimi. Na undaaonyesa vyo kurivyo kukali ko kutiywa akili ni Mwenyezi Mulungu. Maana, kundakala dza viratʼu zabibu zibundwavyo phatʼu phalamu. 
REV.19.16	Vazire na gulure mwenga, rákala ridzandikwa vivi, “Mufalume wa afalume, na Bwana wa mabwana.”
REV.19.18	Nzoni mudze muchotʼe nyufu za afalume, abomu a viha, shikari, miiri ya farasi, na miiri ya o apandi ao, miiri ya atʼu osi, miiri ya atʼu ario tsare, miiri ya agulwa ahumiki, na miiri ya atʼu a kumanyikana, hebu otsʼomanyikana.”
REV.19.19	Chisha, mimi náona ono rinjine, ambapho dzinyama ra kogofya na afalume a dunia ákala arundikana phamwenga na shikari ao, kwa ahehe na yuyatʼu yekala usegere dzulu-dzulu ya farasi na shikarie. 
REV.19.20	Ela ro dzinyama ra kogofya na adzambaye ni mugomvi wa Mulungu áhwalwa mateka. Yiye yekala unadzamba ni mugomvi wa Mulungu, ndiye yekala udzialemba atʼu kwa kuhenda vilinge. Atʼu ao olembwa ni aratʼu okala ana mola wa ro dzinyama, na anaabudu cho chinyagoche. Ndo ro dzinyama ra kogofya, na yekala unadzamba ni mugomvi wa Mulungu, átsuphwa azima ko ziya ra moho wa chibiriti pʼele. 
REV.19.21	Ndo ye mutʼu yekala usegere dzulu ya farasi, wáhumira o upangawe olaa mo mwakwe kanwani achiaulaga o shikari a ro dzinyama ra kogofya, na yekala unadzamba ni mugomvi wa Mulungu, na nyama osi a kuburuka achotʼao nyama, áchotʼa nyufu zao ta achimvuna.
REV.20.1	Mimi náona ono rinjine, ambapho náona malaika unatserera kulaa mbinguni, na wákala ugwiririra ufunguwo wa muyango wa ro bopʼo rotsʼosika na munyororo uziho mwakwe mukononi. 
REV.20.2+REV.20.3	Ndo ye malaika, achirigwira ro dzijoka, ririro ni riratʼu joka ra pʼindi riihiwaro Pʼepʼo hebu Shetani, na achirifunga minyororo. Ariphomala kurifunga minyororo, wáritiya ndani ya ro bopʼo rotsʼosika, muyango achiufunga na achiukongomera kwa rikale mumo ta myaka helufu mwenga (1,000). Ukati uo ondokala mumo, kʼarindaidima kwahenda atʼu ahende dambi phapha duniani. Ela ukati uo uchisira, rindavugulirwa rikale tsare kwa chiwango. 
REV.20.4	Mimi náona vihi vya utawali visagalirwa ni atʼu okala atoswa vitswa, kwakukala, ákala anashuhudiya dzulu ya Jeso, na kusumurira udzumbe wa Mulungu. Ao ákala kʼaarabudire ro dzinyama ra kogofya rolaa mitsangani, hebu cho chinyagoche. Na ákala kʼaatiyirwe mola wa ro dzinyama mwao viranguni, hebu mwao mikononi. Ao áfufuka, achisagala mo vihini vya utawali, kwakukala, Mulungu wákala udziapʼa widimi wa kutawala. Ndo ao achitawala na ye Kʼirisito, myaka helufu mwenga (1,000). 
REV.20.5+REV.20.6	Atʼu ao, ndio ofufulwa mwanzo, na ndio enye baha, na ni atakatifu. Ao kʼaandatsuphwa mohoni, ela andakala makuhani, amuhikirehikire Mulungu na Jeso Kʼirisito, na andatawala na ye Jeso Kʼirisito, myaka helufu mwenga. Na o afadzi anjine kʼaandafufulwa ta yo myaka helufu mwenga yisire.
REV.20.7	Yiyo myaka helufu mwenga yichisira, Shetani undavugulirwa alae kwakwe chifungoni, 
REV.20.8	na undakwendaahenda atʼu a itsʼi zosi ahende dambi phapha duniani, itsʼi ziihiwazo Gogu na Magogu. Shetani undaarundika phamwenga ao atʼu kwa aapige viha atʼu a Mulungu, na ao andakala anji dza mutsanga wa baharini. 
REV.20.9	Ao andazunguluka duniani kosi, na alinge mudzi uhenzwao ni Mulungu, pharipho ndipho phasagalapho atʼue. Ela moho undalaa mulunguni kwa Mulungu, udze wahangamize. 
REV.20.10	Chidzako, ye Shetani yendakala udziahenda ahende dambi, undatsuphwa ko kwenye moho wa chibiriti pʼele, kotsuphwa dzinyama ra kogofya, na yekala unadzamba ni mugomvi wa Mulungu. Kuko, andakala asinda dii, na achesa choo kuturiswa, ta kare na kare.
REV.20.12	Chisha, nichona afadzi osi, atʼu okala abomu-abomu na ario kʼaakalire abomu, osi aimire mbere za ye Mulungu. Phapho, vitabu vinji vyokala vidzandikwa mahendo ga atʼu osi vichifunulwa. Na chitabu chinjine chichifunulwa, na chicho ni cho cha uzima. O afadzi, achilamulwa kutuwirizana na go mahendo gao gokala gadzandikwa mo vitabuni. 
REV.20.13	Afadzi okala baharini álaviwa, chifo na kuzimu achilavya afadzi vivyo nao. Ndo chidzako, chila mutʼu achilamulwa kutuwirizana na gakwe gokala uhenda. 
REV.20.14	Gariphosira gago, chifo na kuzimu átsuphwa ziya ra moho. Ko ziya ra moho ndiko chifo cha phiri. 
REV.20.15	Na atʼu ario madzina gao kʼagaandikirwe kwenye cho chitabu cha uzima, átsuphwa ko ziya ra moho.
REV.21.2	Na chisha, náona mudzi utakatifu, urio ni Jerusalemu mbiphya, unatserera kulaa mulunguni kwa Mulungu. O mudzi wákala ubambanywa, na u kwete dza mwari yedzivikwa vazi ra nyambura ta u kwete kugwirana na mulumewe. 
REV.21.3	Phapho, nichisikira laka ra dzulu kulaa ko dzihini ra utawali richamba,
REV.21.3	“Manyani kukala, kwanzira vivi na kwenderera,
REV.21.3	Mulungu undakala achisagala na adamu!
REV.21.3	Yiye undasagala nao, na ao andakala atʼue.
REV.21.3	Ye Mulungu mwenye undakala nao.
REV.21.4	na atʼu kʼaandafa kahiri,
REV.21.4	kʼaandashononeka hebu kurira kahiri,
REV.21.4	na kʼaandaturika kahiri,
REV.21.4	kwakukala, go ga pʼindi gáchira.”
REV.21.5	Mulungu yekala usegere pho dzihini ra utawali wáamba, “Manyani kukala, vitʼu vyosi ninavihenda vikale viphya!” Chisha achinamba, “Gaandike gaga, kwakukala, ni maneno ga jeri, na gago ganawirya kukuluphirwa ni chila mutʼu.”
REV.21.7	Atʼu ondorima nguvu za Shetani, nindaapʼa vitʼu vivi vyosi, na mimi nindakala Mulungu wao, nao andakala atʼu angu. 
REV.21.8	Ela atʼu ario ni aoga, áricha kukuluphira, atʼu obanangika, aulagi, azinzi, atsai, avoyao milungu ya vinyago na alembi, andatiywa akili ya kutsuphwa ko ziya ra moho wa chibiriti pʼele, kuriko ndiko chifo cha phiri.”
REV.21.9	Mumwenga wa aratʼu malaika afungahe okala ana mabakuli mafungahe ga nduli za musindikizo, wánikudzira achinamba, “Nzo vyako nikonyese mwari yendakala mukaza ye Mwanagonzi.” 
REV.21.10	Phapho mimi nichitserererwa ni Roho, na ye malaika achinihwala ta dzulu ya mulima ubomu. Achinonyesa mudzi utakatifu, urio ni Jerusalemu, na wákala unatserera kulaa mulunguni kwa Mulungu, 
REV.21.11	na wákala unametameta kwa mungʼalo ulaao kwa Mulungu mwenye. O mudzi wákala unabiririka dza dziwe ra samani ra rangi ya chanichitsi, na kumetameta dza barafu. 
REV.21.12	O mudzi wákala uzungulukwa ni dzikuta bomu rokala rina madziyango kumi na mairi (12). Na chila dziyango, rákala rinarindwa ni malaika. Chisha, chila dziyango rákala ridzandikwa dzina ra mbari mwenga ya zo mbari kumi na mbiiri za Aiziraeli. 
REV.21.13	Go madziyango gákala ga chila upande. Mulairo wa dzuwa kwákala kuna mahahu, vurini kwákala kuna mahahu, mwakani kuchikala kuna mahahu, na mutswerero wa dzuwa kuchikala kuna mahahu vivyo. 
REV.21.14	Ro dzikuta ra o mudzi rákala rijengwa dzulu ya mawe kumi na mairi ga musinzi, na chila dziwe rákala ridzandikwa dzina ra mumwenga wa aratʼu ahumwa a widimi a Mwanagonzi kumi na airi.
REV.21.16	O mudzi wákala u sawa kwa sawa, yaani mare gákala ga sawa na malamu. Ndo ye malaika achiupima na cho chigongoche cha kupimira o mudzi. Na mare gákala ni kʼilomita helufu mbiiri na magana mane (2,400), na walamu na chimo vyákala vi sawa na go mare. 
REV.21.17	Chisha, ye malaika achiripima ro dzikuta na vyo vipimo vyehu vya kawaida, na achipata cho chimoche chákala chichira mita mirongo mihandahu (60).
REV.21.19	Ro dzikuta ra o mudzi, mawege gosi ga musinzi gákala ni mawe ga samani ga chila aina. Dziwe ra kwanza ra musinzi, rákala ni dziwe ra samani riihiwaro yasipi. Ra phiri, rákala ni dziwe ra samani riihiwaro yakuti samawi. Ra hahu, rákala ni dziwe ra samani riihiwaro kalikedoni. Ra ne, rákala ni dziwe ra samani riihiwaro zumaridi. 
REV.21.20	Ra tsano, rákala ni dziwe ra samani riihiwaro saridoniki. Ra handahu, rákala ni dziwe ra samani riihiwaro akiki. Ra fungahe, rákala ni dziwe ra samani riihiwaro kʼirisolito. Ra nane, rákala ni dziwe ra samani riihiwaro zabarajadi. Ra chenda, rákala ni dziwe ra samani riihiwaro yakuti rokala rina rangi ya mavi ga mwana. Ra kumi, rákala ni dziwe ra samani riihiwaro kʼirisipiraso. Ra kumi na mwenga, rákala ni dziwe ra samani riihiwaro hiyakinito, na ra kumi na mbiiri, rákala ni dziwe ra samani riihiwaro amerisito. 
REV.21.21	Go madziyango kumi na mairi gosi, gákala ni ga mawe ga samani gaihiwago lulu, na yo njira bomu ya o mudzi, yákala ni ya dahabu yenye ya kumetameta dza chilolo.
REV.21.22	Mudzi uo tsʼiwonere una Hekalu, kwakukala, Bwana Mwenyezi Mulungu na ye Mwanagonzi, a mudzi wosi ukati wosi. Na kwa vivyo, kʼaphatakiya phakale na phatʼu pha kwavoya. 
REV.21.23	Mudzi uo kʼautakiya mwanga wa dzuwa hebu mwezi, kwakukala, mungʼalo wa Mulungu unabiririka phapho, na ye Mwanagonzi naye unalavya mwanga. 
REV.21.24	Atʼu osi a urumwengu andasagala mwangani kuko, na afalume a dunia andaphirika utajiri wao kuko. 
REV.21.25	Go madziyango ga o mudzi gandakala lwazu ukati wosi, kwakukala, kʼakundakala usiku. 
REV.21.26	Atʼu a urumwengu andaphirika utajiri wao, na vitʼu vyao vya samani kuko mudzi uo. 
REV.21.27	Ela ta vivyo, vitʼu vyosi vii, na atʼu osi ahendao maneno ga waibu hebu kulemba, kʼaandaphenya mudzi uo. Atʼu ondophenya mudzi uo ni aratʼu ario madzina gao gáandikwa kwenye chitabu cha uzima.
REV.22.2	na wátserera uchichira na kati-kati ya yo njira bomu ya o mudzi. Kʼanda-kʼanda ya o muho, mwákala muna o muhi urehao uzima. Muhi uo wákala unavyala matunda chila mwezi.
REV.22.3	Mudzi uo kʼaundakala utʼu wowosi olaniwa ni Mulungu. Mulungu asegereye phakwe dzihini ra utawali na ye Mwanagonzi a mudzi uo, na ahendikazie a phapho, andamuhikirahikira dza makuhani ye Mulungu. 
REV.22.4	Na andamona ye Mulungu mwenye mwiri, na dzinare rindaandikwa mwao viranguni. 
REV.22.5	Atʼu ao a mudzi uo, kʼaandakala na dziza, na kʼaandatakiya mataa, hebu mwanga wa dzuwa kwakukala, Bwana Mulungu ndiye yendakala unaalavira mwanga. Atʼu ao andatawala ta kare na kare. 
REV.22.6	Chisha ye malaika wánamba, “Maneno gaga ni ga jeri, na gago ganawirya kukuluphirwa ni chila mutʼu. Na ye Bwana Mulungu aapʼaye agomvie Rohowe, uhuma malaikawe adze amonyese muhendikaziwe maneno gondalairira vivi sambi.”
REV.22.7	Jeso unaamba, “Sirikisa! Mimi ninadza sambi!” Ndo baha aratʼu ario anatuwa gaga maneno ga chitabu chichi garigosemwa chimbere.
REV.22.8	Mimi Johana nágasikira, na nichigaona gaga maneno. Na niriphokala nidzigasikira na nidzigaona, námitʼa mavindi mbere za ye malaika yekala udzinonyesa, kwa nimwabudu. 
REV.22.9	Ela ye malaika achinamba, “Tsʼihende hivyo! Mimi nami ni muhendikazi wa Mulungu dza uwe na o agomvi a Mulungu, ario ni nduguzo a chijeso, na anjine osi, ario anatuwa udzumbe urio chitabu chichi. Kwa vivyo, uwe mwabudu Mulungu tu!” 
REV.22.10	Chisha, ye malaika achinamba, “Tsʼigafitse atʼu gaga maneno garigo chitabu chichi, garigo gásemwa chimbere, kwakukala, gosi gogombwa mumu chitabuni, gandalairira sambi. 
REV.22.11	Ndo atʼu osi ario anahenda mai, naenderere kuhenda mai. Atʼu osi ahendao dambi, naenderere kuhenda dambi. Atʼu osi ahendao ga haki, naenderere kuhenda ga haki. Na osi ario ni atakatifu, naenderere kukala atakatifu.”
REV.22.13	Mimi ndimi wa kwanza, na vitʼu vyosi vindakala na musindikizo ta nisale mimi. Ndimi yeanza, na ndimi yendasindikiza.”
REV.22.15	Ela atʼu ario anga dza madiya, atsai, azinzi, aulagi, avoyao milungu ya vinyago, na atʼu ahenzao kulemba ukati wosi, kʼaandaphenya pho mudzini. 
REV.22.16	“Mimi Jeso, náhuma malaika wangu, achidzamwambira gaga maneno garigo mumu chitabuni mwimwi ajeso. Mimi ni sina, na ni ye mutʼu wa mudzungu wa Daudi, na ndimi kombezi.”
REV.22.19	Na atʼu ondouphunguza uu udzumbe wa chitabu chichi osemwa chimbere, Mulungu naye undaaphunguzira garatʼu manoso golagwa ni udzumbe urio chitabu chichi. Yiye undaaphunguzira yiyatʼu haki yao ya kurya matunda ga muhi urehao uzima, na kusagala o mudzi utakatifu.
REV.22.20	Ye mutʼu yegomba gaga maneno gosi unaamba, “Ninadza sambi.” Ndo navikale vivyo. Nzo jeri Bwana Jeso!
REV.22.21	Bwana Jeso naahatsʼe atʼu a Mulungu osi. Amina.
