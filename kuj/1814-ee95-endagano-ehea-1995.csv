MAT.1.1	Kenö negetabo kiurutuundura roYeeso Kresto omööna oTauti, na Tauti naareenge umuhiri Abrahamu. Enö niyo ensemoka yaaë: 
MAT.1.2	Abrahamu akaibora Isaka, Isaka akaibora Yaköbö, Yaköbö nawë akaibora Yuuta na bamura bamööbö. 
MAT.1.3	Yuuta akaibora Bërëësi na Sëëra (nyako waabö woonde iga Taamari); Bërëësi akaibora Hesirooni, Hesirooni akaibora Raamu, 
MAT.1.4	Raamu akaibora Aminataabu, Aminataabu akaibora Naasoni, Naasoni akaibora Sarimooni; 
MAT.1.5	Sarimooni akaibora Boaasi (nyako waabö Boaasi niiga aareenge iga Rahaabu). Boaasi akaibora Obeeti (nyako waabö Obeeti naareenge Ruuti), Obeeti akaibora Yëësë, 
MAT.1.6	Yëësë nawë akaibora Tauti Omogaambi.
MAT.1.6	Tauti akaibora Soromooni (nyako waabö Soromooni naareenge moka Uria). 
MAT.1.7	Soromooni akaibora Rehoboamu, Rehoboamu nawë akaibora Abiiya. Abiiya akaibora Aasa; 
MAT.1.8	Aasa akaibora Yehosaabati, Yehosaabati akaibora Yoraamu, Yoraamu akaibora Usiia; 
MAT.1.9	Usiia akaibora Yotaamu, Yotaamu akaibora Ahaasi, Ahaasi nawë akaibora Hesekia. 
MAT.1.10	Hesekia akaibora Manase, Manase akaibora Amooni, Amooni nawë akaibora Yoosia. 
MAT.1.11	Yoosia akaibora Yekoonia na bamura bamööbö. Enkaaga eyo hö abaYahuti baahirroe guchiinguru Baaberi.
MAT.1.12	Haakurua hanö abaYahuti baaisere kuhiroa Baaberi guchiinguru, Yekoonia akaibora Seritieeri, Seritieeri akaibora Serubabeeri, 
MAT.1.13	Serubabeeri akaibora Abiuuti, Abiuuti akaibora Eriakimu, Eriakimu nawë akaibora Asoori. 
MAT.1.14	Asoori akaibora Satooki, Satooki akaibora Akiimu, Akiimu nawë akaibora Eriuuti. 
MAT.1.15	Eriuuti akaibora Eriasari, Eriasari akaibora Mataani, Mataani nawë akaibora Yaköbö. 
MAT.1.16	Yaköbö akaibora Yoosebu, Yoosebu newë aareenge mosaacha oMariaamu, nyako waabö Yeeso onö akoberekeroa iga Masiihi.
MAT.1.17	Gukurua hare Abrahamu kuhika hare Tauti namakora ikumi na anai, na kurua hare Tauti kuhika enkaaga enö abaYahuti baahirroe guchiinguru Baaberi namakora ikumi na anai, na kurua gonkaaga eyo baahirroe kuhika enkaaga enö Masiihi aaibooyoe namakora ikumi na anai.
MAT.1.18	Ukuiboroa koYeeso Kresto niiga kööreenge iga: Mariaamu, nyako waabö, naareenge kogaamberoa obokoe na Yoosebu. Siböönö enkaaga enö wanyöörre ataramorëënta ka abë mokaaë, Mariaamu agatookera iga abaaye nda kogotora kuMuiika oMohoreeru. 
MAT.1.19	Yoosebu kohanö aareenge omoonto omohëënë, taare gutuna gusuukirria Mariaamu kobaanto hai; kohayo naatunere eseemi yuguiita obokoe boyo gukibisere. 
MAT.1.20	Hanö wanyöörre aitëgëërrëëye amang'ana gayo aatunere goköra, omomaraika woMonënë akamoochera gokeröötö akamoteebia iga, “Yoosebu omööna oTauti, waangë kööböha gotëta Mariaamu. Kugira enda eyo anayo niyogotora kuMuiika oMohoreeru. 
MAT.1.21	Nawë naraituurani omööna wegesaacha, nauwë noramorokë iga Yeeso, kugira newë arituuria abaanto baaë kurua komaraga gaabö.”
MAT.1.22	Amang'ana ganö göönsoe ngaabaaye okorri iga endago eera yaarageroe na oMonënë kohëtëra komonaabi; 
MAT.1.23	“Tamaaha, umuiseke ekegööri naraimuki enda aibore omööna wegesaacha onö arerokoa iga Imanueeri” (esesoro yariö niiga, “Nöökoe ngatai yeiito are”). 
MAT.1.24	Hanö Yoosebu aabookere kurua guchitero naakörre këëbore omomaraika woMonënë aamoteebiri iga aköre, nawë naatëtere Mariaamu. 
MAT.1.25	Siböönö taaraaye nawë kiomosaacha na omokari roonde hai kuhika Mariaamu agaituurania omööna wegesaacha. Yoosebu akamoroka iga Yeeso.
MAT.2.1	Yeeso naaiboreeyoe kumugi goBetereheemu korong'ööngö robuYahuti, enkaaga enö Heerooti aareenge omogaambi. Höhayo iigö abaisuunchi bichinyunyuunyi bakurua rogoro bakahika Yerusareemu, 
MAT.2.2	barabuuria iga, “Omööna onö aibooyoe iga abë omogaambi wabaYahuti nehai are? Kugira ntorooche inyunyuunyi yaaë rogoro, na baiito tuuchere komosëëngëra.” 
MAT.2.3	Hanö Omogaambi Heerooti aaiguure amang'ana gayo, naairiirre, wë umuëëne hamui na abaanto böönsoe baYerusareemu. 
MAT.2.4	Akaberekera abataangati babanchaama bieNöökoe hamui na abaiigia baMaragö akababuuria iga, “Nehai Masiihi araiborroe?” 
MAT.2.5	Nabö bakamuhuunchukiria iga, “Nkumugi goBetereheemu korong'ööngö robuYahuti, niigö omonaabi aandekere iga:
MAT.2.6	‘Uwë Betereheemu gukiaaro keYuuta,
MAT.2.6	waangë guitöma gatai yabagaambi baYuuta;
MAT.2.6	kugira hareuwë nehö omogaambi arirueera
MAT.2.6	onö aretaangata abaanto baanë, abaIsraeri.’ ”
MAT.2.7	Hö böönö Heerooti aaberekeeye abaisuunchi bichinyunyuunyi baakurua rogoro akababuuria gukibisere, enkaaga enö inyunyuunyi eera yaamahekaine. 
MAT.2.8	Haakurua akabatoma kuya Betereheemu arabateebia iga: “Gëënda muisuunche buuya amang'ana gayo gomööna oyo, hanö moramunyööre mondëëtërë amang'ana korri iga nauni ngëëndë komosëëngëra.” 
MAT.2.9	Hanö baasookiri kuiigua amang'ana gayo gomogaambi mbaatanooye, nenkaaga enö baare kuya mbaarooche inyunyuunyi eera bëënë wanyöörre baarooche rogoro; nayo yabataangatere ekaya iigö ekaimeerra haara bëënë omööna wanyöörre aareenge, 
MAT.2.10	Hanö baarooche inyunyuunyi eera bagaicheengera bokong'u! 
MAT.2.11	Bagasöha nyuumba, na hanö baarooche omööna hamui na Mariaamu nyako waabö, mbaatemere ibiru bakamosëëngëra. Haakurua bagataanchora amaguchi gaabö bakamutuha esahaabu, isiisui na emanëmanë.
MAT.2.12	Nöökoe akabakaania gokeröötö iga batagaacha koreengera oHeerooti, kohayo bakahira gonchera yeende bakaya waabö.
MAT.2.13	Hanö abaisuunchi bichinyunyuunyi baara baasookiri kuya, omomaraika woMonënë agaachera Yoosebu gokeröötö akamoteebia iga, “Taimoka, wimuki omööna onö na nyako waabö mong'ösë kuya Miisiri, mobëëre hö kuhika ronö ndebateebia iga murue hö; kugira Heerooti ngutunaare omööna onö iga amuiite.” 
MAT.2.14	Yoosebu akaimoka, akaimukia omööna oora na nyako waabö; ubutiko boyo akabang'ösia kuya Miisiri, 
MAT.2.15	Bakabëëra hö kuhika ronö Heerooti akuure. Amang'ana ganö ngaabaaye iigö korri iga gaara oMonënë wanyöörre aagaamba kohëtëra komonaabi gahekeerane iga, “Naaberekeeye Omööna waanë kurua Miisiri.”
MAT.2.16	Hanö Heerooti aamanyere iga abaisuunchi bichinyunyuunyi baara baaruure rogoro mbaamong'aiinere, naarereeye bokong'u. Agatoma abariindi kuya guiita abaana biegesaacha böönsoe banö baare Betereheemu na mbareka yahö, abemëëka ebere na banö wanyöörre ndiö baiboroa iigö. Naakörre iigö guituungana na enkaaga eera inyunyuunyi yaamahekaine na abagëni baara bakurua rogoro. 
MAT.2.17	Hayo nehö ganö wanyöörre gaagaamboa na omonaabi Yeremia gaabaaye amahëënë iga:
MAT.2.18	“Ekerrö kerarueera Raama,
MAT.2.18	ekerrö na ukung'uunya okonënë.
MAT.2.18	Raheeri arakoorra abaana baaë,
MAT.2.18	wiiki tagutuna gukiribua hai,
MAT.2.18	kugira baakuure böönsoe.”
MAT.2.19	Hanö Heerooti aakuure, omomaraika woMonënë agaachera Yoosebu gokeröötö gukiaaro keMiisiri, 
MAT.2.20	akamoteebia iga, “Taimoka, wimuki omööna na nyako waabö, muriingë kuya gukiaaro kiabaIsraeri kugira baara baare gutuna guiita omööna baakua,” 
MAT.2.21	Kohayo Yoosebu akaimoka, akaimukia omööna na nyako waabö, bakariinga gukiaaro kiabaIsraeri.
MAT.2.22	Hanö Yoosebu aaiguure iga Arekerao newë ana obogaambi boisa waabö korong'ööngö robuYahuti, nööböhere kuya hö, gukugira naakaniibui gokeröötö, akaya korong'ööngö roGariraaya, 
MAT.2.23	akamënya kumugi goNasareeti okorri iga ganö wanyöörre gagaamboa na abanaabi gabë amahëënë iga: “Nareberekeroa iga omoNasareeti.”
MAT.3.1	Guchinsiko chiyo Yöhana omoBaatiisi agaacha agataanga goteebeerria kuibara rebuYahuti, 
MAT.3.2	Aragaamba iga, “Tatiga amaraga gaiinyu, kugira Obogaambi bueNöökoe bööhikere haang'i!” 
MAT.3.3	Yöhana onö newë oora omonaabi Isaaya aare kogaamba igoro yaaë iga,
MAT.3.3	“Omoonto nkorangiriaare kuibara,
MAT.3.3	‘Taseemia enchera yoMonënë;
MAT.3.3	Mumuruungihiri ichinchera ahëtë!’ ”
MAT.3.4	Yöhana naagasuarre ichingebo chinö chiaarokeroe na ubuchööki buengameera; na urukini ruiriiho ndö aakaiböhëëye, ibiaakorea biaaë mbiareenge ichingige na obooke. 
MAT.3.5	Nehö abaanto baamogereeye gukurua Yerusareemu, na gukurua korong'ööngö röönsoe robuYahuti, na gukurua gukiaaro giöönsoe kenö keharre komöörö goYörötaani. 
MAT.3.6	Bagatobora amaraga gaabö, nawë akababaatiisa komöörö goYörötaani.
MAT.3.7	Hanö Yöhana aarooche abaBarisaayo na abaSatukaayo abaaru baraacha harewë iga ababaatiisë, akabateebia iga, “Baiinyu, banö moona obobeebe boonga ubuichinchöka ning'ui abatakia iga mong'osë ehobe yeNöökoe enö iguucha? 
MAT.3.8	Motakörambë amaköra ganö gaakoorokia iga möötiga amaraga gaiinyu. 
MAT.3.9	Motagaacha gokanya iga mogaatora guikoorra gokogaamba iga, ‘Baiito nuruiboro roAbrahamu tööre!’ Ndabateebiambë iga Nöökoe agaatora kuimukia amagena ganö agakörre Abrahamu ibinchembere! 
MAT.3.10	Igisire nguitina kere iga gekëëngë imiri giomote gore göönsoe gonö gotakööma ichiihagoe ichinchiiya, ngorahööngöröë gotabutue komörrö. 
MAT.3.11	Uni nkobabaatiisande komaanche gokoorokia iga möötiga amaraga gaiinyu, siböönö onö ariicha nyuma yaanë narebabaatiisa na uMuiika oMohoreeru na omörrö. Nawë nomonënë, nankerre; nauni tinisaiine ninyööra nkuimukia ibiraato biaaë hai. 
MAT.3.12	Nawë nagöötërrëëye orohoongö rööë, ronö akuirorra engano gokehoorrö, sooki akoma engano ahira guiitara rëëë, siböönö amatëtë gö naragasaambë komörrö gonö gotaakurima roonde.”
MAT.3.13	Gonkaaga eyo Yeeso agaacha kurua Gariraaya, akaya komöörö goYörötaani hare Yöhana okorri iga abaatiisoe. 
MAT.3.14	Siböönö Yöhana naasaachere komokaania aramoteebia iga “Nuuwë gisaiine iga ombaatiisë, wiiki nauwë oraacha hareuni?” 
MAT.3.15	Siböönö Yeeso akamuhuunchukiria iga, “Tiga kebë këhayo böönö, kugira hanö oraköre iigö ntorahiki göönsoe ganö Nöökoe agutuna.” Kohayo Yöhana agaitabirria.
MAT.3.16	Niigö Yeeso asookiri kobaatiisoa iigö, akarichöka kurua komaanche. Haakurua kuriooba igoro hakaigoka, akamaaha uMuiika gueNöökoe gonö goonga inguuti goraika igoro yaaë, gokamuikarra komotoe. 
MAT.3.17	Haakurua engaamba kurua kuriooba ekagaamba iga, “Onö noMööna waanë omohaanchoa, onö ngotëgëribua nawë.”
MAT.4.1	Haakurua Yeeso agataangatoa na uMuiika oMohoreeru kuya kuibara okorri iga asaachoe na iRisaambo. 
MAT.4.2	Nawë agaisasa ichinsiko merööngö enai ubutiko na omobaso, akagöötoa na umuëëkö. 
MAT.4.3	IRisaambo regaacha harewë rekamoteebia iga, “Hanö ndanyööre noMööna weNöökoe ore, gaambambë amagena ganö gabë emegaatë.” 
MAT.4.4	Siböönö Yeeso akarihuunchukiria iga, “Amaandekö nkogaambagare iga, ‘Omoonto taraabë hö komogaatë bëënë hai, siböönö ngutunaare eng'ana ere yöönsoe enö Nöökoe agaambere.’ ”
MAT.4.5	Wiiki iRisaambo rekaimukia Yeeso, rekamuhira kumugi omoroonge goYerusareemu, rekamuriinia igoro komosöönsö gueHekaaru, 
MAT.4.6	rekomoteebia iga, “Hanö ndanyööre noMööna weNöökoe ore, tairëkëra kuya haanse kugira amaandekö nkogaambagare iga,
MAT.4.6	‘Nöökoe naragotomere abamaraika baaë;
MAT.4.6	nabö mbarakuimuki komabökö gaabö
MAT.4.6	korri iga otagaacha guituuratuura amagoro gaaö komagena.’ ”
MAT.4.7	Yeeso akarihuunchukiria iga, “Siböönö wiiki amaandekö nkogaambagare iga, ‘Waangë gosaacha oMonënë Nöökoe waaö.’ ”
MAT.4.8	Haakurua iRisaambo rekaimukia Yeeso rekamuhira kunguku entaambe rekamoorokia obogaambi hagarehagare böönsoe buekebara na amaiiya gaakiö göönsoe. 
MAT.4.9	Sooki rekamoteebia iga “Ganö göönsoe nendakohë, hanö ndanyööre nontëmëra ibiru na gonsëëngëra.” 
MAT.4.10	Hö Yeeso aarihuunchukiiyi iga “Tarua hanö, rRisaambo! Amaandekö nkogaambagare iga ‘Osëëngërë Nöökoe oMonënë waaö na omokörre emeremö wë bëënë!’ ”
MAT.4.11	Haakurua iRisaambo rekamutiga rekaya; na abamaraika bagaacha kumuirigania.
MAT.4.12	Hanö Yeeso aaiguure iga Yöhana aböheroe, naageeye Gariraaya, 
MAT.4.13	Taikaaye Nasareeti haara hai, siböönö naageeye komënya Kaberenaumu, umugi gonö gööreenge mbareka kunyaancha yaGariraaya, gukiaaro geSaburooni na Nabutaari. 
MAT.4.14	Gayo ngaakörroe korri endago yomonaabi Isaaya enö aaragere ehekeerane iga,
MAT.4.15	“Ikiaaro geSaburooni na ikiaaro keNabutaari,
MAT.4.15	koboroonge buinyaancha, ihuumbu yomöörö goYörötaani, kenö gituurre Gariraaya,
MAT.4.15	ikiaaro kiabaHamate!
MAT.4.16	Abaanto banö bareenge kugisuunte
MAT.4.16	baarooche oborabu obonënë.
MAT.4.16	Na baara bareenge gukiaaro
MAT.4.16	kigisuunte kiuruku
MAT.4.16	oborabu bööbarabera.”
MAT.4.17	Kurua gonkaaga eyo Yeeso naataangere goteebeerria amang'ana gaaë aragaamba iga: “Tiga amaraga gaiinyu, kugira Obogaambi bueNöökoe bööhika haang'i!”
MAT.4.18	Hanö Yeeso wanyöörre arataara mbareka kunguguni yinyaancha yaGariraaya, akamaaha abamura babere baandaimui banö baare abatëgi bichiinsui, Simooni (onö akoberekeroa iga Bëëtërö) hamui na mura omööbö woonde iga Andërëa. Mbaare guiita ichiinsui kunyaancha na uruëërö. 
MAT.4.19	Yeeso akabateebia iga, “Muuchë hareuni mundue nyuma nauni nendabaköre abatëgi babaanto.” 
MAT.4.20	Höhayo iigö bagatiga ichiinyërö chaabö, bakamurua nyuma.
MAT.4.21	Nawë akaya mbërë hakë akamaaha abamura baande babere abandiimui, Yaköbö na Yöhana abamura baSebetaayo. Mbaareenge koböötö hamui na Sebetaayo isa waabö, barataaba ichiinyero chaabö, Yeeso akababerekera, 
MAT.4.22	Höhayo iigö bagatiga oböötö bööbö hamui na isa waabö, bakamurua nyuma.
MAT.4.23	Yeeso akagëënda gukiaaro giöönsoe keGariraaya, araiigia guchiSinagoogi, arateebeerria aMang'ana Amaiiya goboGaambi, na kuhueenia abaanto banö baareenge na amarooyi gichitëëmö chöönsoe na inyaankö. 
MAT.4.24	Amang'ana ganö gaare gusumaachoa igoro yaaë gakaroonda gukiaaro giöönsoe geSiiria, kohayo abaanto bakamorëëntëra böönsoe banö baareenge abarooyi, banö baare kuiriira na amarooyi gichitëëmö chiöönsoe na banö baare na inyaankö, banö baare na ibihui, banö baare na ichindööri, banö baare na amasusu, na Yeeso akabahueenia böönsoe. 
MAT.4.25	Amakömö amanënë agabaanto ngaamuruure nyuma kurua Gariraaya na Tekaboori, kurua Yerusareemu, buYahuti na kurua gukiaaro kerogoro, ihuumbu yomöörö goYörötaani.
MAT.5.1	Hanö Yeeso aarooche amakömö gabaanto, akaya igoro kunguku, agaikara haanse; abeega baaë bagaacha haang'i harewë, 
MAT.5.2	agataanga kobaiigia, aragaamba iga;
MAT.5.3	“Abaitabiribua mbaara baimanyere iga nabatobu kibuMuiika mbërë yeNöökoe;
MAT.5.3	kugira oboGaambi bueNöökoe nobööbö!
MAT.5.4	“Abaitabiribua mbaara baana amaachiichi;
MAT.5.4	kugira bayo Nöökoe narebatirimikia!
MAT.5.5	“Abaitabiribua mbaara bareenge abahaabu;
MAT.5.5	kugira eNöökoe narebaha ekebara koba omoondo gööbö!
MAT.5.6	“Abaitabiribua mbaara baana egöörio yagutuna goköra
MAT.5.6	këëbore Nöökoe agutuna;
MAT.5.6	kugira eNöökoe narebaigutia bokong'u!
MAT.5.7	“Abaitabiribua mbaara baana amaabe kobaande;
MAT.5.7	kugira Nöökoe nawë narebabeera amaabe!
MAT.5.8	“Abaitabiribua mbaara baana omööyö omorabu;
MAT.5.8	kugira bayo mbaremaaha eNöökoe!
MAT.5.9	“Abaitabiribua mbaara bagutuna omorëëmbë;
MAT.5.9	kugira bayo mbareberekeroa abaana bieNöökoe!
MAT.5.10	“Abaitabiribua mbaara bakuiriiribua
MAT.5.10	gukugira yagoköra këëbore Nöökoe agutuna;
MAT.5.10	kugira oboGaambi bueNöökoe nobööbö!
MAT.5.11	“Abaitabiribua mbaiinyu banö mogotokoa na kuiriiribua na abaanto, na gokörroa amang'ana gare göönsoe agoborööngö gukugira yaanë. 
MAT.5.12	Siböönö baiinyu mocheenge na kogööka, kugira mööbeekeroa igituhö ekenënë kuriooba. Nkëhayo bëënë baakairiirri abanaabi banö baabaaye hö karai.
MAT.5.13	“Baiinyu moonga omoonyo guekebara; siböönö hanö omoonyo gobora ichaancho, tenchera yeende ehö enö okagokörra gosambaaroke wiiki hai. Tegoona bueera hai, niiga gotabutue kebara na gotacheroe haanse na abaanto.
MAT.5.14	“Baiinyu moonga oborabu buekebara giöönsoe. Umugi gonö gohagaacheroe kunguku tigukuibisa hai. 
MAT.5.15	Temoonto ahö onö akogöötia etara sooki agetoore iruungu hai; getare iga nkogegachekaare kogetagacha hanö ekomorekera böönsoe banö banyuumba. 
MAT.5.16	Këhayo bëënë, oborabu boiinyu nkeragere iga bomorekerë abaanto, okorri iga bamaahë amaköra gaiinyu amaiiya ganö mogoköra na bagoonge Isa weiinyu onö areenge kuriooba.
MAT.5.17	“Motagaacha gokanya iga naachere gosaria aMaragö gaMosa hamui na amaiigio gabanaabi hai. Tiiga naacha kogahoonchora hai, siböönö naacha goköra amaiigio gaabö gabë amahëënë. 
MAT.5.18	Ndabateebia obohëënë iga, iriooba na ekebara mbirisira, siböönö teehö eng'ana ninyööra niimui gose rekaaba iring'eenga iriikë iigö riaMaragö, enö irisira hai, kuhika amaserra gibiinto biöönsoe. 
MAT.5.19	Kohayo, ore wöönsoe onö arituuma ninyööra niriragirrio rimui iriikë kogöönsoe na orokirri abaande goköra iigö bëënë, nareba omokë koboGaambi bueNöökoe, siböönö ore wöönsoe onö akogööta aMaragö na koorokirria abaande baköre këëwë bëënë, nareba omonënë koboGaambi bueNöökoe. 
MAT.5.20	Ndabateebia wiiki hanö ndanyööre motabaaye na obohëënë gokera boora buabaiigia baMaragö na abaBarisaayo, temoresöha koboGaambi bueNöökoe hai.
MAT.5.21	“Möiigua iga karai abaanto mbaateebiibui iga, ‘Otagaiita moonto, na ore wöönsoe ariita ngisaiine akëëngëroe ikiina.’ 
MAT.5.22	Siböönö ndabateebia iga, ore wöönsoe onö akoreererra omoonto woonde, ngisaiine akëëngëroe ikiina, ore wöönsoe araasërë omoonto woonde, ngisaiine ahiroe guNchaama, na ore wöönsoe onö araatoke omoonto woonde iga ‘Irireenchege’, nkeragere iga agëëndë kuibëri riomörrö. 
MAT.5.23	Na hanö ndanyööre ogeeye kuruusiria Nöökoe ikiruusio, sooki oheetoke iga omoonto woonde naana eng'ana nauwë, 
MAT.5.24	utigë ikiruusio këëö haara bakuruusiria ibiruusio, ogëëndë muigueerrane nawë taanga, haakurua uriingë kuya kuruusiria eNöökoe ikiruusio këëö.
MAT.5.25	“Hanö ndanyööre omoonto aguchööngëëye gunchaama, muigueerrane nkaaga iribaga rekeehö, mbërë motaraaya gunchaama, okorri atagakuhira komokëëngi wibiina, onö arakohaane kumuriindi, nawë akuhire gokeböhë. 
MAT.5.26	Ndagoteebia obohëënë, tokaarichöka hai kuhika wisë kohakana isiire yaaö yöönsoe.
MAT.5.27	“Möiigua ngaagaamberoe iga, ‘Otakahooyera.’ 
MAT.5.28	Siböönö ndabateebia iga: ore wöönsoe onö akomaaha omogaikoro gukumuigöömba nkunyööraare amohooyeeye komööyö gööë. 
MAT.5.29	Kohayo hanö ndanyööre iriisö rëëö reboreo ndiö rikugira oköra iriraga, uriruusi oretabute harai! Mbuuya bokong'u ikiimö kimui kiomobere gisire gokera hanö omobere gööö göönsoe gorarëkëroe kuibëri riomörrö. 
MAT.5.30	Ndanyööre nokobökö kööö oköboreo nkö gukugira oköra iriraga, okobotore na ogotabute harai! Mbuuya bokong'u ikiimö kimui kiomobere gisire gokera hanö omobere gööö göönsoe goraayi kuibëri riomörrö.
MAT.5.31	“Wiiki ngaagaamberoe iga, ‘Ore wöönsoe onö araatigë mokaaë, ngisaiine amohë inyaruba yagutigana.’ 
MAT.5.32	Siböönö ndabateebia iga, hanö ndanyööre omoonto woonde atigere mokaaë, bosëri iigö, etare iga ngukugira yamang'ana amanyanku goboraaya hayo nakörre omogaikoro oyo aköre iriraga rioboraaya na hanö ndanyööre natëtoa wiiki, na omoonto, onö aramotëtë noranyööre nawë nakörre oboraaya wiiki.
MAT.5.33	“Wiiki moiigua iga abaanto baakarai mbaateebiibui iga, ‘Otagaacha gosaria imuuma yaaö, siböönö ngisaiine iga oköre ganö waanyërëëye imuuma koMonënë;’ 
MAT.5.34	siböönö ndabateebia iga, otagaacha gutuenerria roonde; nyööra nkuriooba, kugira hö nkiö igituumbe kiobogaambi kieNöökoe, 
MAT.5.35	gose gokebara, kugira nkiö igituumbe këëë kegotoora amagoro; gose hare Yerusareemu, kugira numugi gomoGaambi umuhikere. 
MAT.5.36	Gose otagaacha gutuenerria komotoe gööö, kugira togaatora goköra ninyööra norotame rumui ruituukia robë urumuaamu gose robë urubuche hai. 
MAT.5.37	Baiinyu hanö mogaamba eng'ana ebë ‘Eee’ gose ‘Aa-a’, ebë këhayo bëënë; ere yöönsoe ituumere eyo nkumuNyaanku oora ikurua.
MAT.5.38	“Möiigua ngaagaamberoe iga, ‘Iriisö kuriisö, na iriinö kuriinö’; 
MAT.5.39	siböönö ndabateebia iga, otagaacha kuruusia igisiöömba komoonto onö agokörëëye bobeebe. Hanö omoonto agotëma uruhi korosa roboreo ohoonchora orobomösi narö. 
MAT.5.40	Na hanö omoonto araguchööngërë iga akuruusi esaati yaaö, mohaatirria na egööti yaaö. 
MAT.5.41	Na hanö omoonto arakohaamirri iga wimuki entööra yaaë ikiiromiita imui, uwë giimukia ichikiiromiita ibere. 
MAT.5.42	Hanö omoonto agosaba egeento kere giöönsoe omoha, hanö omoonto aratunë goköra isiire gokere giöönsoe waangë komokaania.
MAT.5.43	“Möiigua ngaagaamberoe iga, ‘Ohaanche omorobëri waaö, siböönö orëgë umubisa waaö.’ 
MAT.5.44	Siböönö ndabateebia iga, mohaanche ababisa baiinyu na mosaberë baara bakobairiiria, 
MAT.5.45	okorri iga mobë abaana baIsa weiinyu onö areenge kuriooba, kugira wë ngoköraare iriooba reraba kobaanto ababeebe na abaiiya, ararëënta imbura kobaara bagoköra amaiiya na kobaara bagoköra amanyaanku. 
MAT.5.46	Aai ngituhö ke murinyööra hanö ndanyööre nkohaanchamore baara bëënë babahaanchere? Ndaigua abaiiria biriguuti niigö bagoköra? 
MAT.5.47	Hanö ndanyööre mbasaani baiinyu abiëënë mogokeeria, böönö hayo neng'ana ngëni ke mokörre? Ninyööra nabaHamate niigö bagoköra! 
MAT.5.48	Kuhika mobë abakuunguruku ke hanö Isa weiinyu wakuriooba areenge umukuunguruku.
MAT.6.1	“Muiraarerre motagaköra amaköra gaiinyu amaiiya mbërë yabaanto okorri iga momaahekane nabö. Hanö ndanyööre niigö moraköre, timurinyööra gituhö kurua hare Isa weiinyu wakuriooba hai.
MAT.6.2	“Kohayo hanö watuurria omotobu waangë kuiragaankia, këhaara abaiteerri bakuya baraköra guchiSinagoogi na guchinchera, korri iga bagoongoe na abaanto. Ndabateebia obohëënë iga, baasookia kohaaboa igituhö këëbö. 
MAT.6.3	Siböönö uwë hanö watuurria omotobu, oköra iigö nkiri kura omoonto onö ambareka yaaö anga komanya. 
MAT.6.4	Haakurua ngaraabe amang'ana gikibisere, na Isa weiinyu onö akomaaha agikibisere, narakohë igituhö.
MAT.6.5	“Hanö möösaba, möönga goköra këhaara abaiteerri bagoköra! Bö mbahaanchere kuimeerra boroonge guchiSinagoogi na kubibure bichiinchera, korri bamaahoe na abaanto. Ndabateebia obohëënë iga, baasookia kohaaboa igituhö këëbö. 
MAT.6.6	Siböönö hanö ndanyööre orasaba, söha kugisuumua këëö, wisëëngëkërë, osabë Isa weiinyu onö atakomaahekana, na Isa weiinyu onö akomaaha ganö ogoköra gukibisere, narakohë igituhö.
MAT.6.7	“Hanö wanyööra morasaba, möönga kuya morataniatania, këhaara eHamate egoköra, banö bagokanya iga ichinöökoe chaabö nchirabaiigue kugira yamang'ana amaaru. 
MAT.6.8	Mööngë koba këëbö. Isa weiinyu nkunyööraare namanyere kere mugutuna ninyööra nenkaaga enö motaramosaba. 
MAT.6.9	Böönö muyi morasaba iga:
MAT.6.9	‘Taata weiito wakuriooba:
MAT.6.9	Iriina rëëö regoongoe;
MAT.6.10	oBogaambi bööö buuchë;
MAT.6.10	Gare ugutuna gakörekanë
MAT.6.10	gokebara hanö këhaara gareenge kuriooba.
MAT.6.11	Otohë rëërö ibiaakorea binö tugutuna.
MAT.6.12	Otööbere amasaria gaiito ganö togoköra,
MAT.6.12	këhaara tokööbera amasaria ganö ukunyööra abaande batokörëëye.
MAT.6.13	Otagaatotoora komasaacho amakong'u,
MAT.6.13	siböönö ututuuri kurua kuMunyaanku.’ [Kugira obogaambi noböö, na ichiinguru na ubuhiku kuyeeyo. Amina]
MAT.6.14	“Hanö ndanyööre moraabera abaande amasaria ganö nkunyööra babakörëëye, Isa weiinyu onö areenge kuriooba nawë wiiki narabaaberë. 
MAT.6.15	Siböönö ndanyööre motakööbera abaande, na Isa weiinyu tarabaabere amasaria ganö möököra hai.
MAT.6.16	“Hanö ndanyööre moraisasa, mööngë koba na amaachiichi kiabaiteerri. Bö nkunyinkaarabare korri abaaanto babamaahë iga nguisasabare. Ndabateebia obohëënë iga, bö baasookia kohaaboa igituhö këëbö. 
MAT.6.17	Hanö ndanyööre oraisasa, tahaka amaguta komotoe gööö na wisaabë ubusio bööö, 
MAT.6.18	okorri iga abaande batakaamanya iga nguisasaore, getatiga hare Isa weiinyu onö atakomaahekana; na Isa weiinyu onö akomaaha gare ogoköra gukibisere, naraakohë igituhö.
MAT.6.19	“Motakaibeekera emööngö gokebara hanö, hare ichimoongo na ubuinëëru bigosaria, na hare amanyamörrö gagotaabora na kuiiba. 
MAT.6.20	Mbuuya muibeekere emööngö kuriooba hare ichimoongo na ubuinëëru bitagaatora gosaria, na amanyamörrö gatagaatora gotaabora na kuiiba; 
MAT.6.21	kugira hare emööngö yaaö ere, nehö omööyö gööö goreba.
MAT.6.22	“Amaiisö gaaö ngö etara yomobere gööö. Hanö ndanyööre amaiisö gaaö namahoru, omobere gööö göönsoe ngoraabë na oborabu. 
MAT.6.23	Siböönö hanö ndanyööre amaiisö gaaö gatareenge amahoru, omobere gööö göönsoe ngoraabë kugisuunte, na hanö ndanyööre oborabu bonö boreenge moonse yaaö nigisuunte, keyo nigisuunte gekööböhia bokong'u!
MAT.6.24	“Temoonto ahö onö agaatora koba omoköri wemeremö wabanënë babere, kugira nararëgë umui na ahaanche owoonde, gose aratora gosooka umui na gosëra owoonde. Temoratore gokörra eNöökoe emeremö na ichiimbiria hai.
MAT.6.25	“Kenö nkiö gikugira ndabateebia iga mööngë kuiriira komaitëgëërrö na kumiööyö igoro yakere moraarë na kere moraanyue gokoba hö koiinyu, gose igoro yichingebo chiemëbere geiinyu. Aai gose obohoru mbotakerre ibiaakorea? Na omobere ngotakerre ichingebo? 
MAT.6.26	Tamaaha ibinyunyi: tibikubusura hai, tibikogësa na gotoora guitara hai, siböönö Isa weiinyu wakuriooba nkubiiriganiaare! Aai baiinyu temokerre bokong'u ibinyunyi biyo hai? 
MAT.6.27	Ning'ui gatai yeiinyu gukuiriira komaitëgëërrö na komööyö onö gaatora kuëëngëria enkaaga yobohoru bööë ninyööra ndusiko rumui? 
MAT.6.28	Kugira kembë mokoba na ukuiriira igoro yichingebo? Tamaaha këëbore ibisëkërë biaguisisi bigukiina, tibigoköra meremö hai gose tibiguitomera ngebo hai, 
MAT.6.29	siböönö ndabateebia iga ninyööra nomoGaambi Soromooni na oboome bööë böönsoe taasuaariibui ichingebo ichinchiiya kibisëkërë binö hai. 
MAT.6.30	Nöökoe newë akubisia irinyaanki rekebara, irinyaanki renö reehö rëërö na ichö tereehö hai nyööra retabuteroe komörrö; yeke natagaatora kobakörra gokera gayo baiinyu möönya bukumia bokë? 
MAT.6.31	Kohayo mööngë gotaanga koba na obööba: ‘Nke toraarë?’ gose iga ‘Nke toraanyue?’ gose iga ‘Nke torasöhi?’ 
MAT.6.32	(Kugira ibiinto biyo ngutunuabire ruiisö röönsoe na eHamate); Isa weiinyu wakuriooba namanyere iga ngutunamore ibiinto biyo biöönsoe. 
MAT.6.33	Siböönö motatuna taanga oboGaambi na ganö agutuna, nawë naraabahë ibiinto biinde biyo biöönsoe. 
MAT.6.34	Kohayo mööngë kuiriira kogaichö, kugira ichö neena agaayo. Amanyaanku gurusiko rumui ngaisere kurusiko royo.
MAT.7.1	“Mööngë gokëëngëra abaande ikiina, korri iga Nöökoe atakabakëëngëra ikiina, 
MAT.7.2	kugira Nöökoe narebakëëngëra ikiina këhaara bëënë na baiinyu mogokëëngëra abaande ikiina, na gokerëëngërë keera bëënë mokorëëngëra abaande nkiö bëënë Nöökoe arebarëëngëra na baiinyu. 
MAT.7.3	Kugira kembë okomaaha ereento iriikë kuriisö riomoonto woonde, na hanö uwë tokomaaha ereento irinënë kuriisö rëëö umuëënë hai? 
MAT.7.4	Niyeke ogoköra orateebia omoonto woonde iga, ‘Tiga nkuruusi ereento iriikë kuriisö rëëö,’ na hanö uwë nkunyööraore ereento irinënë nkuriisö rëëö umuëënë rere? 
MAT.7.5	Uwë ore muiteerri! Taanga taruusia ereento kuriisö rëëö, haakurua nehö oraatore komaaha buuya na omanyë kuruusia ereento kurua kuriisö riomoonto woonde.
MAT.7.6	“Motagaacha koha ichiseese ibiinto binö bireenge ibiroonge, chitagaacha kobaihuunchurria na kobaitania. Motagaacha korëkërra ichingurube ibiinto ibiiya bitagaacha gotacheroa haanse nachiö, na chihoonchore kobaroma
MAT.7.7	“Mosabë, na baiinyu morahaaboe; mutune, na baiinyu moranyööre, kong'oonta egesaku, na baiinyu moraigorroe. 
MAT.7.8	Kugira ore wöönsoe asabere nkohaaboaare, na omoonto ore agutuna nkunyööraare, na egesaku nkuigoroa kere komoonto onö agokong'oonta iga aigorroe. 
MAT.7.9	Aai gose moonto ke hare baiinyu onö omööna waaë aramosabë omogaatë sooki amohë irigena? 
MAT.7.10	Gose hanö aramosabë insui amohë inchöka? 
MAT.7.11	Hanö ndanyööre baiinyu banö moreenge abanyaanku momanyere koha abaana baiinyu ibiinto ibiiya; Isa weiinyu wakuriooba naraköre amaaru, narabahë ibiinto ibiiya banö bakomosaba! 
MAT.7.12	Mokörre abaande gaara mugutuna bö babakörre: eyo niyo esesoro yaMaragö gaMosa na amaiigio gabanaabi.
MAT.7.13	“Mosöhë gokohëtëra gukihita ikinyiintu, kugira ikihita gekuya kuibëri nekegare na enchera enö ikuhira hö nengare, na mbaaru bakuhira gonchera eyo. 
MAT.7.14	Siböönö ikihita nikinyiintu na enchera enö ikuhira kobohoru nenkong'u, na abaanto banö bakuginyööra mbakë.
MAT.7.15	“Muiraarerre na abanaabi boborööngö; banö baguucha hare baiinyu baitubaiini amang'oondi, siböönö moonse nichisuunchai ichinsakuri. 
MAT.7.16	Morabamanyë komaköra gaabö. Abaanto bagaatua ichisabibu kurua komete giamahoa gose iriing'oe kurua kubisökörö? 
MAT.7.17	Omote omogööku nköömagore ichiihagoe ichinchiiya, siböönö omote omobeebe nköömagore ichiihagoe ichimbeebe. 
MAT.7.18	Omote umuuya omogööku tegokööma hagoe mbeebe hai, na omote omobeebe tegokööma hagoe nchiiya hai. 
MAT.7.19	Omote gore göönsoe gonö gotakööma ichiihagoe ichinchiiya ngorahööngöröë na gotabutue komörrö. 
MAT.7.20	Kohayo moremanya abanaabi boborööngö komaköra gaabö.
MAT.7.21	“Tiiga noore wöönsoe akomberekera iga ‘Monënë, Monënë’ aresöha kobogaambi bueNöökoe hai, getare iga mbaara bëënë bagoköra gare Taata wakuriooba agutuna. 
MAT.7.22	Hanö urusiko roora roGokëënga ikiina rurihika, abaaru mbariicha baranteebia iga ‘Monënë, Monënë! Kuriina rëëö ntöteeberreeyi amang'ana gieNöökoe, kuriina rëëö ntöörugiri ibihui ibiaaru na ntöökörre amakönö amaaru!’ 
MAT.7.23	Nauni nendebateebia iga, ‘Tembamanyere hai. Tarua hareuni, baiinyu abaköri bamanyaanku.’
MAT.7.24	“Kohayo ore wöönsoe onö akuiigua amang'ana gaanë ganö na kogagööta naraabë kiomoonto omong'aiini onö aahagaachere inyuumba yaaë korotare. 
MAT.7.25	Imbura egatoa, imiöörö gekaböcha, omokama gokahusa bokong'u gokagetëma inyuumba eera, siböönö tiyaagooye haanse hai, kugira wanyöörre ehagaacheroe korotare. 
MAT.7.26	Siböönö ore wöönsoe akuiigua amang'ana gaanë ganö anga kogagööta, naraabë kiomoonto omokaangi onö aahagaachere inyuumba yaaë komosëënsë. 
MAT.7.27	Imbura egatoa, imiöörö gekaböcha, omokama gokahusa bokong'u gokagetëma inyuumba eera, ekagoa. Nayo yaagooye bobeebe bokong'u!”
MAT.7.28	Hanö Yeeso aasookiri kogaamba amang'ana gayo, umuiranio guabaanto mbaarogoorre na maiigio gaaë; 
MAT.7.29	kugira taare kuiigia kiabaiigia baabö abaMaragö hai, siböönö wë naaigiri kogotora.
MAT.8.1	Hanö Yeeso aasekeeye kurua kunguku, amakömö amanënë agabaanto mbaamosöraine. 
MAT.8.2	Haakurua omoonto onö wanyöörre aroora amagëëngë agaacha harewë, agasigama mbërë yaaë, akagaamba iga, “Monënë, hanö orahaanche, oratora gonsaabuura.” 
MAT.8.3	Yeeso akaraambeka okobökö kööë akamuturubania. Akamuhuunchukiria iga, “Nehaanchere, Saabuurua!” Höhayo iigö ore moonto oora akahueena amagëëngë gaaë. 
MAT.8.4	Haakurua Yeeso akamoteebia iga, “Maaherra! Otagaacha goteebia moonto hai, siböönö oroongehë kuya kumunchaama, akomaahë, haakurua uruusi igituhö këëbore Mosa agaambere, gokoorokia iga uhueenere.”
MAT.8.5	Hanö Yeeso aasöhere Kaberenaumu, omotaangati umuRuumi, akamoochera, akamogëya, 
MAT.8.6	aragaamba iga: “Monënë, omoköri waanë wemeremö nomorooyi wirisusu, mborre are ka, tagotora kobooka hai.” 
MAT.8.7	Yeeso akamoteebia iga “Nendaachë kumuhueenia.” 
MAT.8.8	Omotaangati oora akamuhuunchukiria iga, “Monënë, tinisaiine iga osöhë waanë hai. Siböönö uwë tagaamba eng'ana inyënë, nomoköri waanë wemeremö narahueene. 
MAT.8.9	Kugira ninyööra nuuni nomoonto onö ndeenge haanse yogotora kuabataangati baande, na neena abasirikare banö nkerre. Ngoteebiande umui iga, ‘Kayi haara!’ nawë nkuyaare, na owoonde iga, ‘Ncho hanö!’ nawë ngoköraare iigö.” 
MAT.8.10	Hanö Yeeso aaiguure amang'ana gayo, naarogoorre agateebia abaanto banö baamosööraine iga, “Ndabateebia obohëënë iga, Tenaakarooche omoonto ore wöönsoe gukiaaro kiabaIsraeri onö ana ubukumia këonö hai. 
MAT.8.11	Kohayo ndabateebia iga, abaaru mbarirua rogoro na mooche nabö mbarikara hamui na Abrahamu, Isaka na Yaköbö kunyaangi yoboGaambi bueNöökoe. 
MAT.8.12	Siböönö baara bareenge koboGaambi mbaretabutua kebara kugisuunte, hare barikuura na gokarratia amaiinö.” 
MAT.8.13	Haakurua Yeeso agateebia omotaangati umuRuumi oora iga, “Gëënda ka, na këëbore ukumiri nkëëbö orakörroe.” Nomoköri wemeremö womotaangati umuRuumi oora akahueena enkaaga eyo bëënë.
MAT.8.14	Yeeso akaya oBëëtërö, akanyööra nyakubiaara waabö Bëëtërö naraaye borre nomorooyi irikëng'ëënti. 
MAT.8.15	Yeeso akamuturubania okobökö kööë, irikëng'ëënti rekamohaatera, nawë akaimeerra na gotaanga kumuirigania.
MAT.8.16	Hanö gööbaaye omogörööba, abaanto abaaru banö baare na ibihui bakarëëntoa harewë. Yeeso akarugia ibihui kong'ana na kuhueenia böönsoe banö baare abarooyi. 
MAT.8.17	Naakörre gayo okorri iga ahiki ganö omonaabi Isaaya aaragere akagaamba iga,
MAT.8.17	“Wë umuëënë aaruusia hö amarooyi gaiito,
MAT.8.17	na aimukiri ibirooyi bieiito.”
MAT.8.18	Hanö Yeeso arooche irikömö riabaanto bamonaarri, agateebia abeega baaë baambokë kuya ihuumbu yinyaancha. 
MAT.8.19	Umuiigia waMaragö agaacha harewë akamoteebia iga, “Muiigia, ntoragëënanë hare höönsoe oraayi.” 
MAT.8.20	Yeeso akamuhuunchukiria iga, “Ibiboe mbiina amaiina, na ibinyunyi mbiina amasu, siböönö oMööna woMoonto taana hare agaitoora amuunye hai.” 
MAT.8.21	Omoonto woonde, umui wabeega baaë, akamoteebia iga, “Monënë, nke otatigere ngëëndë kuhira taata bui.” 
MAT.8.22	Yeeso akamuhuunchukiria iga, “Ngööta togëënanë, tiga abaku bahire abaku baabö bui.”
MAT.8.23	Yeeso akariina koböötö, hamui na abeega baaë. 
MAT.8.24	Höhayo iigö omokama omonënë gokahusa kunyaancha amagëëngio gagataanga gutuba oböötö. Enkaaga eyo Yeeso wanyöörre araaye. 
MAT.8.25	Abeega baaë bakaya harewë, bakamutura kurua guchitero, bakagaamba iga, “Monënë, otatutuuria toratuna gukua!” 
MAT.8.26	Yeeso akabahuunchukiria iga, “Kugira ke mööböhere iigö baiinyu, monyabukumia bokë?” Haakurua akaimeerra akang'öönëra emekama na amagëëngio, na inyaancha egateenda. 
MAT.8.27	Abaanto böönsoe bakarogoora bakagaamba iga, “Onö moonto watëëmö ke? Ninyööra nemekama na amageengio nkumuigueera bire?”
MAT.8.28	Hanö Yeeso aahikere gukiaaro kiabaGeraasi ihuumbu yinyaancha, agasikana na abaanto babere banö baare kurua guchimbeehera. Abaanto banö baare na ibihui nabö mbaareenge abachuuru na temoonto agakarehere kohëta gonchera eera hai. 
MAT.8.29	Höhayo iigö bagaköra igituri baragaamba iga “Nke ugututuna ore Mööna weNöökoe? Gose nuuchere gotööta enkaaga yeiito etaraahika?”
MAT.8.30	Haang'i na ahase hayo irihichö richingurube ndëëre kuriisia hö. 
MAT.8.31	Kohayo ibihui biyo bikagëya Yeeso biragaamba iga, “Hanö ndanyööre ngutunaore gotööta, simbë ututigë tosöhë kuihichö reera richingurube.” 
MAT.8.32	Yeeso akabiteebia iga, “Motaya;” kohayo ibihui biira bikarua kobaanto baara bigasöha guchingurube, irihichö riöönsoe regasekera gokeng'araario, rekairekera kunyaancha, ichingurube chöönsoe chigakua.
MAT.8.33	Abaanto banö baare kuirigania ichingurube chiyo bakang'ösa, bakaya kumugi, bagateebia abaanto bumugi amang'ana göönsoe ganö gaabaaye kobaanto baara baare na ibihui. 
MAT.8.34	Nehö abaanto böönsoe abumugi baarichökere kuya komaaha Yeeso, na hanö baamorooche, bakamogëya baramoteebia iga aruë gukiaaro këëbö.
MAT.9.1	Yeeso agasöha koböötö akariinga akaamboka inyaancha agaacha kumugi gowaabö, 
MAT.9.2	hare abaanto baande baamorëntëëye omoonto omorooyi wirisusu, araaye komaraarro. Hanö Yeeso oongooye ubukumia bööbö, agateebia omorooyi oora iga, “Teremeka mumura waanë! Wabeeyoe amaraga gaaö.” 
MAT.9.3	Sooki abaiigia baande abaMaragö bagateebania bö abiëënë iga, “Omoonto onö neNöökoe aguchuaaria!” 
MAT.9.4	Siböönö Yeeso akoongora amaitëgëërrö gaabö akagaamba iga, “Kugira ke muguitëgëërra amang'ana amanyaanku këgayo? 
MAT.9.5	Neehai entöbu yakogaamba, niiga. ‘Wabeeyoe amaraga gaaö,’ gose kana niiga, ‘Imoka ogëëndë’? 
MAT.9.6	Siböönö nendabooroki momaahe iga, wiiki oMööna woMoonto naana ogotora gokööbera amaraga gokebara.” Sooki agateebia omorooyi oora wirisusu iga, “Taimoka, wimuki amaraarro gaaö uyi ka!” 
MAT.9.7	Omoonto oora akaimoka akaya ka. 
MAT.9.8	Hanö abaanto baarooche eng'ana eyo, mbööböhere, bakagoonga Nöökoe gokoha abaanto ogotora gëëkoyo.
MAT.9.9	Yeeso agatanora kurua hö, na hanö wanyöörre aragëënda, akamaaha umuiiria wiriguuti woonde iga Mataayo aikaaye gukinyuumba kegokëëngëra iriguuti. Akamoteebia iga, “Ngööta obë umueega waanë.” Mataayo akaimoka, akamurua nyuma.
MAT.9.10	Nkaaga wanyööre Yeeso araraagera oMataayo, abaiiria abaaru biriguuti na abanyamaraga bagaacha bagaikara na Yeeso hamui na abeega baaë. 
MAT.9.11	Hanö abaBarisaayo abamui baarooche iigö, bakabuuria abeega baaë iga, “Kugira ke uMuiigia weiinyu akorea hamui na abaiiria biriguuti hamui na abanyamaraga?” 
MAT.9.12	Hanö Yeeso aaiguure iigö, akahuunchukia iga, “Abaanto abarooyi mbö bagutuna omorëri, tebaara bareenge abahoru hai. 
MAT.9.13	Kaya mutune esesoro yamaandekö ganö gakogaamba iga, ‘Namaabe ngutuna tiiga nibimuëënsö hai.’ Tenaachere koberekera abaroonge hai, siböönö nabanyamaraga.”
MAT.9.14	Haakurua abeega baYöhana omoBaatiisi bagaacha hare Yeeso, bakamubuuria iga, “Kugira ke baiito hamui na abaBarisaayo tuguisasa, siböönö abeega baaö bö tebaguisasa hai?” 
MAT.9.15	Yeeso akabahuunchukiria iga, “Aai! Abagëni banö baraarekeroe kunyaangi bakaaba na amaachiichi enkaaga enö baana omotëti hamui? Aa-a! Siböönö enkaaga iriihika enö omotëti ariruusibua kurua hare bö, hayo nehö böönö bariisasa.
MAT.9.16	“Taahö onö agotomera ekeraasi ekehea kongebo engotu hai, kugira ekeraasi keyo nkeraataandore engebo engotu eera na iribaanga regarehe. 
MAT.9.17	Gose taahö onö agotoora itibaai ehea kubiguchi ibikoro hai, kugira ibiguchi ibikoro biyo biratora gööteka, itibaai iteke haanse, na ibiguchi bisareke. Kohayo itibaai ehea ngotooraere kubiguchi ibihea, na biöönsoe bibeekoa ahase ahaiiya.”
MAT.9.18	Enkaaga enö Yeeso aare kogaamba gayo, omotaangati umui wikiYahuti agaacha harewë, agasigama mbërë yaaë, aragaamba iga, “Umuiseke waanë araang'ana gukua; siböönö taacha omotoorre amabökö gaaö, nawë narahueene.” 
MAT.9.19	Yeeso akaimoka akagëënana nawë hamui na abeega baaë.
MAT.9.20	Omogaikoro woonde onö wanyöörre airiira ararua amaanyiinga komëëka ikumi na ebere akarueera Yeeso nyuma, agaturubania igikobobe kiengebo yaaë. 
MAT.9.21	Naakörre iigö kugira naaitëgërrëëye komööyö gööë iga, “Hanö ngaaturubania engebo yaaë yiiki iigö, nendahueene.” 
MAT.9.22	Yeeso agaisuuria nyuma, akamomaaha, akamoteebia iga, “Teremeka, muiseke waanë! Ubukumia bööö bukuhueeniri.” Höhayo iigö omogaikoro oora akahueena.
MAT.9.23	Haakurua Yeeso akaya kunyuumba yomotaangati oora. Hanö akomaaha abasiriingia na irikömö riabaanto barakuura ekerrö, banö baare goseemia komotabuta, 
MAT.9.24	akabateebia iga, “Ore wöönsoe, arichökë! Umuiseke onö tiiga nakuure hai, naraaye!” Haakurua böönsoe bakamosëkëërra. 
MAT.9.25	Siböönö hanö abaanto barichökiibui, Yeeso naasöhere akaya haara wanyöörre umuiseke oora araaye, akamogööta okobökö kööë, akaimoka. 
MAT.9.26	Amang'ana gayo gakaroonda gukiaaro keyo giöönsoe.
MAT.9.27	Yeeso agatanora kurua hayo, na hanö wanyöörre aragëënda abahukuru babere bakamurua nyuma, baraköra igituri baragaamba iga, “Tatomaahera amaabe, oMööna oTauti!” 
MAT.9.28	Hanö Yeeso aasöhere nyuumba, abahukuru babere bagaacha harewë, nawë akababuuria iga, “Moona ubukumia iga ngaatora kobahueenia?” Bakamuhuunchukiria iga, “Eee Monënë!” 
MAT.9.29	Haakurua Yeeso agaturubania amaiisö gaabö, aragaamba iga, “Tigambë kebë këëbore mukumiri!” 
MAT.9.30	Na amaiisö gaabö gakamaaha. Yeeso akabakaania bokong'u arabateebia iga, “Motagaacha goteebia moonto ore wöönsoe!” 
MAT.9.31	Siböönö bö mbaageeye bakagaamba egoongö igoro yaYeeso kuing'eenga rikiaaro keyo giöönsoe.
MAT.9.32	Hanö wanyöörre abaanto bayo baratanora, abaanto baande bakarëënta omoonto woonde hare Yeeso onö wanyöörre ataagotora gusumaacha kugira naare na ikihui. 
MAT.9.33	Siböönö hanö ikihui keera këërugiibui, omoonto oora naataangere gusumaacha, abaanto böönsoe bakarogoora, bakagaamba iga, “Tetöökarooche eng'ana këenö roonde gukiaaro kenö geIsraeri hai!” 
MAT.9.34	Siböönö, abaBarisaayo bakagaamba iga, “Nomokoro wibihui akamoha ogotora gokurugia ibihui.”
MAT.9.35	Yeeso akagëënda-gëënda arataarra imigi giöönsoe na ichiimbëri. Akaiigia guchiSinagoogi, arateebeerria aMang'ana Amaiiya igoro yoBogaambi, arahueenia abaanto kurua kubirooyi bichitëëmö chöönsoe hamui na inyaankö yöönsoe. 
MAT.9.36	Hanö aarooche amakömö gabaanto omööyö gööë ngöichooye amaabe gukugira yaabö, kugira wanyöörre babaabayeeye na baahanere, kiamang'oondi ganö gataana muirigania. 
MAT.9.37	Kohayo agateebia abeega baaë iga, “Irigësa nirinënë, siböönö abaköri bemeremö bakubigësa mbakë. 
MAT.9.38	Motasasaama oMonënë umuëënë irigësa atomë abagësi baaë bayi komogësëra.”
MAT.10.1	Yeeso akaberekera abeega ikumi na babere akabaha ogotora gokurugia ibihui na kuhueenia ibirooyi biöönsoe na inyaankö yöönsoe. 
MAT.10.2	Na ganö ngö amariina gabatomoa ikumi na babere: owambërë, Simooni (onö akoberekeroa iga Bëëtërö) na Andërëa mura omööbo; Yaköbö na Yöhana mura omööbö, abamura baSebetaayo; 
MAT.10.3	Biribo na Batoromaayo; Tomaasi na Mataayo, umuiiria wiriguuti; Yaköbö mura oRibaayo, na Tataayo. 
MAT.10.4	Simooni omoKanaani, na Yuuta Keriooti, onö aakoböösaiini Yeeso.
MAT.10.5	Yeeso naatomere abeega ikumi na babere baara, akabakaania akababoorra iga: “Motakaaya gukiaaro kiabaHamate gose kumugi gore göönsoe guabaSamaria hai. 
MAT.10.6	Siböönö muyi kobaanto baIsraeri banö baanga amang'oondi ganö gaasira. 
MAT.10.7	Muyi moteebeerri moragaamba iga, ‘Obogaambi bueNöökoe bööhika haang'i!’ 
MAT.10.8	Muhueeni abarooyi, muriuuki abaku, muhueeni abamagëëngë na kurugia ibihui. Mbuchua möönyööra, kohayo mohaanë buchua. 
MAT.10.9	Si motagaacha kuimukia amaseenti gare göönsoe gabë agiesahaabu, gose ichisiriingi, gose amatoongoro komaguchi gaiinyu hai. 
MAT.10.10	Motagaacha kuimukia iriguchi rekuimukiria geento gonchera, gose ichingebo ibere hai, gose ibiraato, gose inyiimbö hai, kugira omoköri wemeremö nkohaaboaare esoro yaaë.
MAT.10.11	“Hanö mööya kumugi gose korobëri momaaha onö arabairigani, muikara waaë, kuhika ronö moretanora. 
MAT.10.12	Hanö möösöha kumugi mogokeeria iga, ‘Omorëëmbë gobë na baiinyu.’ 
MAT.10.13	Hanö ndanyööre abaanto bumugi goyo babairigaiini, omorëëmbë goiinyu gotamë kumugi goyo; si hanö ndanyööre batabairigaiini, omorëëmbë goiinyu ngorabareengerë. 
MAT.10.14	Na hanö ndanyööre omoonto ore wöönsoe kumugi goyo atabairigaiini gose kobatëgëërra, musisa egete morëkëra, sooki motanora kurua hayo. 
MAT.10.15	Amahëënë ndabateebia iga, kurusiko rogokëënga ikiina Nöökoe narëëbera abaanto bumugi goSötöma na Göömöra gokera abaanto bumugi goyo!
MAT.10.16	“Tatëgëërra muiigue! Nkobatomande kiamang'oondi gatai yichisuunchai. Mong'aiinihë gichinchöka na mobë abanyööhu gichinguuti. 
MAT.10.17	Siböönö muiraarerre na abaanto, kugira barebagööta babahire gunchaama, babatëmë na ichingösë guchiSinagoogi chaabö. 
MAT.10.18	Murihiroa kogaambibua mbërë yababaahi na abagaambi gukugira yaanë, gukuruundia Amang'ana mbërë yaabö na kobaHamate. 
MAT.10.19	Hanö barebagööta na kobahira guchinyuumba chagokëëngëra ibiina, motagaacha kogania iga niyeke moraayi kogaamba; gose këëbore moraboore; kugira hanö urinyööra enkaaga eyo ihikere morehaaboa eng'ana yakogaamba. 
MAT.10.20	Kugira amang'ana ganö ndinyööra moragaamba tegaiinyu hai, ngarirua kuMuiika goIsa weiinyu, arasumaacha kohëtëra hare baiinyu.
MAT.10.21	“Omoonto areköböösania mura omööbö aiitoe, na omogaaka areköböösania omööna waaë; na abaana mbarimokera abaiburi baabö babaköre baiitoe. 
MAT.10.22	Abaanto böönsoe mbarebarëga gikugira yiriina rëënë, siböönö onö arigumiirria kuhika umuhikö, oyo narehöna. 
MAT.10.23	Hanö babairiiria kumugi gumui, mong'ösëra ogoonde. Amahëënë ndabateebia iga, timurihika gosookia emeremö kumigi giöönsoe egeIsraeri Omööna woMoonto ataraacha hai.
MAT.10.24	“Timueega agokera umuiigia waaë hai; temoköri omeremö agokera umuëënë emeremö hai. 
MAT.10.25	Kohayo ngisaiine iga umueega abë kiumuiigia waaë, na nkëhayo bëënë na omoköri wemeremö kumuëënë emeremö. Hanö ndanyööre umuëënë umugi aberekeeyoe iga, Beriseebuuri, abaanto baaë mbaraberekeroe amariina amaaru amabeebe gokera wë!
MAT.10.26	“Kohayo, mööngë kööböha abaanto. Kere giöönsoe gikundikiiyi nkerehonyoroa, na ikibisere kere giöönsoe nkeratoboroe. 
MAT.10.27	Ere yöönsoe ndabateebi kugisuunte, mogegaambë harabu, na ere yöönsoe morasëmënëënibui, mogetobore borabu kobaanto böönsoe. 
MAT.10.28	Mööngë kööböha banö baguiita omobere, siböönö tebaana obotoro guiita omööyö hai; mbuuya mööböhë Nöökoe, newë agaatora guiita biöönsoe, omobere na omööyö kuibëri riomörrö. 
MAT.10.29	Noraatore kogora ibinyamburiini bibere guchaba imui; siböönö tikinyamburiini kegaakua Isa weiinyu angë komanya hai. 
MAT.10.30	Ninyööra mbaiinyu, ituukia yöönsoe enö ereenge kometoe geiinyu, nagemanyere hare yaang'ana. 
MAT.10.31	Kohayo mööngë kööböha; mokerre bokong'u ibinyamburiini ibiaaru!
MAT.10.32	“Ore wöönsoe onö aramboore borabu kobaanto iga wë nowaanë, nauni wöönsoe nendaköre këëbö bëënë gikugira yaaë mbërë yaTaata wakuriooba. 
MAT.10.33	Siböönö ore wöönsoe aranyaangë borabu kobaanto, nauni nendemöönga mbërë yaTaata wakuriooba.
MAT.10.34	“Mööngë gokanya iga naacha korëënta omorëëmbë gokebara. Aa-a, tenaacha iga ndëëtë morëëmbë hai, siböönö niriihi. 
MAT.10.35	Kugira naacha ndëëtë obohötökani kobamura na baisa waabö, kobaiseke na banyako waabö, kobakamööna na banyakubiaara baabö; 
MAT.10.36	ababisa bomoonto nabaanto bamööbö bëënë.
MAT.10.37	“Ore wöönsoe ahaanchere isa waabö gose nyako waabö goonkera, oyo taisaiine abë umueega waanë hai; ore wöönsoe onö ahaanchere umumura waaë gose umuiseke waaë goonkera, oyo taisaiine abë umueega waanë hai. 
MAT.10.38	Na ore wöönsoe onö atakuimukia omosaraba gööë angöötë, oyo taisaiine abë umueega waanë hai. 
MAT.10.39	Ore wöönsoe onö agutuna iga atuuri obohoru bööë oyo narebotabuta; siböönö ore wöönsoe agotabuta obohoru bööë gikugira yaanë, oyo naribunyööra.
MAT.10.40	“Ore wöönsoe onö arabairigani, nuuni airigaiini; na ore wöönsoe aranyirigani, noora aantomere ukunyööra airigaiini. 
MAT.10.41	Na ore arairigani omonaabi gikugira nomonaabi, naranyööre igituhö kiobonaabi, na ore wöönsoe arairigani omoonto umuuya gikugira iga numuuya naranyööre igituhö gekoba umuuya. 
MAT.10.42	Obohëënë ndabateebia iga, ore wöönsoe akoha umui wabaanto abakë banö ninyööra negeköömbë kiamaanche amamititu gikugira iga numueega waanë amahëënë narinyööra igituhö këëë.”
MAT.11.1	Hanö Yeeso aasookiri kuruusia amaragirrio kobeega baaë ikumi na babere, akarua hö akaya kuiigia na goteebeerria kumigi genö gëëreenge haang'i na ahase hayo.
MAT.11.2	Na hanö Yöhana omoBaatiisi aareenge gokeböhe, naaiguure amaköra gaKresto, agatoma abeega baaë abamui kuya harewë, 
MAT.11.3	kumubuuria iga, “Nuuwë onö yaarageroe iga uchë, gose kana niiga toganye owoonde?” 
MAT.11.4	Yeeso akabahuunchukiria iga, “Riinga muyi moteebi Yöhana gare mukuiigua na gare mokomaaha: 
MAT.11.5	abahukuru ngotorabare komaaha, amagata ngotorabare kogëënda, banö bakuiriira na amagëëngë ngosaabuuruabare, abakiro nkuiiguabare, abaku nkuriukibuabare, na aMang'ana Amaiiya ngoteeberribuagare kobatobu. 
MAT.11.6	Owakehaiiya noonö ataana isi nauni.”
MAT.11.7	Hanö abeega baYöhana wanyöörre barariinga, Yeeso agasumaachera amakömö gaara igoro yaYöhana araboora iga, “Kana hanö möögeeye komaaha Yöhana kuibara, nke wanyöörre moogeeye komaaha? Negetëëndë möögeeye komaaha mona gikuhuuchua na omokama? 
MAT.11.8	Kana nkeembë möögeeye komaaha? Gose möögeeye komaaha omoonto mona wanyöörre aisöhiiyi ichingebo ichinchiiya ichiriguri chinö chikomënënëkia? Abaanto banö baguisöhiria iigö nguchinyuumba chiabagaambi bamënyere! 
MAT.11.9	Monteebi kenö möögeeye komaaha hö? Nomonaabi möögeeye komaaha? Eee, obohëënë möörooche omonënë gokera omonaabi. 
MAT.11.10	Kugira Yöhana newë amaandekö gagusumaachera këëbore Nöökoe aagaambere iga, ‘Nendetoma omoteebeerria waanë ataangate mbërë yaaö akoreborre enchera.’ 
MAT.11.11	Obohëënë ndabateebia iga, Yöhana omoBaatiisi nakerre omoonto ore wöönsoe onö aibooyoe na omogaikoro; Siböönö, onö areenge omokë koBogaambi bueNöökoe nakerre Yöhana. 
MAT.11.12	Kurua gonkaaga enö Yöhana omoBaatiisi aataangere goteebeerria amang'ana gaaë kuhika böönö, oBogaambi bueNöökoe nguitanibuabore bokong'u, na abaanto bichiinguru ngutunabare babunyööre guchiinguru. 
MAT.11.13	Kugira abanaabi böönsoe na Amaragö gaMosa mbiagaambere igoro yoBogaambi kuhika gonkaaga yaYöhana. 
MAT.11.14	Ndanyööre mogaatora gukumia amang'ana gaabö, böönö, Yöhana newë Eriiya onö ariicha. 
MAT.11.15	Tatëgëërrambë ndanyööre moona amatui!
MAT.11.16	“Kanambë nke nkarëng'aania na abaanto birikora renö? Baanga abaana banö baikaaye ahase homoteera baraberekerana na abaande kongaamba enënë iga, 
MAT.11.17	‘Ntöbagaambiiyi ekeböröögö, mokaanga gotëënga! Ntööbarentiiyi amareentio agamachiichi, siböönö mokaanga gukuura!’ 
MAT.11.18	Hanö Yöhana aachere naaisasere na taanyooye itibaai hai, abaanto bakagaamba iga, ‘Naana ikihui!’ 
MAT.11.19	Hanö oMööna woMoonto aachere ararea na kunyua, bakagaamba iga, ‘Tamaaha omoonto onö! Wë nomööyöku na numunyui, nomosaani wabaiiria biriguuti na abanyamaraga!’ Siböönö ninyööra niigö obong'aiini bueNöökoe nkomaahoabore kobohëënë buamaköra gaaë.”
MAT.11.20	Yeeso agataanga kuruusia amasuura imigi genö wanyöörre aaköra amakönö amaaru, kugira abaanto bimigi geyo mbaangere gutiga amaraga gaabö. 
MAT.11.21	“Ehobe yumugi goKorasiini! Ehobe yumugi goBetisaita! Kugira amakönö ganö gaaköroa hare baiinyu nyööre gaakorroe Tiiro na Siitoni, nyööre abaanto baahö böönsoe mbagaitoreeye ichingebo chamagönëëra na kuihaka iriibu gokoorokia iga baatiga amaraga gaabö. 
MAT.11.22	Siböönö ndabateebia iga, kurusiko rogokëënga ikiina Nöökoe naremaahera abaanto baTiiro na Siitoni amaabe gokera baiinyu! 
MAT.11.23	Nauwë Kaberenaumu, waatunere kuiriinia umuëënë kuya kuriooba? Noratabutue haanse kuya kuibëri riomörrö; kugira nkanyöörre amakönö ganö waaköreeyoe nSötöma gaakörekaiine, nyööre umugi goyo nehö gokere kuhika rëërö! 
MAT.11.24	Siböönö ndabateebia iga, kurusiko rogokëënga ikiina Nöökoe aremaahera abaanto baSötöma amaabe gokera baiinyu!”
MAT.11.25	Gonkaaga eyo Yeeso akagaamba iga, “Taata, oMonënë waigoro na haanse! Ndakogoonga gikugira abaanto bieseemi na abang'aiini wababisa amang'ana ganö, na kogoorokia kobaana. 
MAT.11.26	Eee, Taata, ganö göönsoe nkëëbö waahaanchere gabë.
MAT.11.27	“Taata aang'a ibiinto biöönsoe. Tewoonde amanyere oMööna hai getare iga nTaata umuëënë amomanyere, na tewoonde amanyere Taata hai getare iga noMööna umuëënë amomanyere na ore wöönsoe onö oMööna aahooye iga amohonyorre Taata.
MAT.11.28	“Muuchë hareuni baara böönsoe, mukuiriira na banö mööritöheroa na emesaire imiritö, nauni nendabamuunyi. 
MAT.11.29	Muimuki ichöögi yaanë na mueege kurua hareuni, kugira uni nomohaabunde, na numusuukinde komööyö; na baiinyu moranyööre ukumuunya. 
MAT.11.30	Kugira ichöögi yaanë enö ndabahë nehoho na omosaire göönë gonö ndabatoorre nomohoho.”
MAT.12.1	Gonkaaga eyo Yeeso wanyöörre arahëta komegoondo giengano kurusiko rueSabaato. Abeega baaë nkanyööra baraambokere, na bagataanga gukunuria ibigara biengano, bakabuunga, bakarea. 
MAT.12.2	Hanö abaBarisaayo baarooche iigö bagateebia Yeeso iga, “Maahambë abeega baaö ngokörabare ganö getaragere iga baköre kurusiko rueSabaato!” 
MAT.12.3	Yeeso akabahuunchukiria iga, “Temöögasömere mona Tauti aakörre hamui na abaanto baaë hanö wanyöörre baraambokere hai? 
MAT.12.4	Naageeye agasöha kunyuumba yeNöökoe, wë na abaanto baaë bakarea omogaatë gonö wanyöörre gurusiibui koNöökoe. Kuguituungana na aMaragö gaMosa, nabanchaama bëënë keragere iga barë omogaatë goyo. 
MAT.12.5	Gose temöögasömere koMaragö gaMosa iga, ruisö röönsoe kurusiko rueSabaato abanchaama bieHekaaru mbaagasarri iriragö rieSabaato simbë tebakobarroa iraga hai? 
MAT.12.6	Ndabateebia iga, hanö are onö akerre eHekaaru. 
MAT.12.7	Hanö nkanyöörre momanyere esesoro yamaandekö ganö gakoboora iga, ‘Namaabe ngutuna, tingutuna ibimuëënsö’ hai, temogakëngëëye abaanto banö bataana iraga ikiina hai; 
MAT.12.8	Kugira oMööna woMoonto newë oMonënë weSabaato.”
MAT.12.9	Yeeso akarua hö akaya agasöha guSinagoogi yaabö. 
MAT.12.10	Akanyööra omoonto woonde amö onö wanyöörre okobökö göökua. Abaanto baande banö baareenge hö banö baare gutuna eng'ana embeebe hare Yeeso iga bamochööngërë, bakamubuuria iga, “Gose mbuuya koMaragö gaMosa ukuhueenia omoonto kurusiko rueSabaato?” 
MAT.12.11	Yeeso akabahuunchukiria iga, “Ning'ui hare baiinyu onö ndanyööre ana iring'oondi nariö regooye kubuiina kurusiko rueSabaato angë kuriruusia mö? 
MAT.12.12	Omoonto nakerre bokong'u iring'oondi! Kohayo, aMaragö gaiito nguitabirriagare ugutuuria omoonto kurusiko rueSabaato.” 
MAT.12.13	Sooki akaboorra omorooyi oora iga, “Taraambirria okobökö kööö.” Agakoraambirria, okobökö koora gokaba buuya giokoonde koora. 
MAT.12.14	Haakurua abaBarisaayo bagatanora bakaya goköra eseemi yaguiita Yeeso.
MAT.12.15	Hanö Yeeso aaiguure amang'ana gayo, naaruure ahase haara; na abaanto abaaru mbaamosööraine, nawë akahueenia abarooyi böönsoe, 
MAT.12.16	na haakurua akabakaania iga batagaacha goteebia moonto amang'ana gaaë. 
MAT.12.17	Ganö ngaabaaye okorri iga endago yomonaabi Isaaya ehekeerane enö aaragere iga:
MAT.12.18	“Onö nomoköri waanë wemeremö, onö naahora,
MAT.12.18	Itiing'ana yaanë, onö omööyö göönë gukuigueera buuya.
MAT.12.18	Nendatoore uMuiika göönë harewë,
MAT.12.18	nawë nararuundi ogokëënga ikiina kööne guchiHamate chöönsoe.
MAT.12.19	Tagaaköra nkaani gose igituri hai,
MAT.12.19	gose temoonto akaiigua ngaamba yaaë guchinchera hai.
MAT.12.20	Ataribuna ninyööra numuëërë gonö guihatere,
MAT.12.20	gose taririmia ekemore kenö gikuruusia iriooki hai.
MAT.12.20	Kuhika taanga aköre obokëëngi buikiina bobohëënë
MAT.12.20	bokerë.
MAT.12.21	Na ichiHamate chöönsoe, nchireba na amaitëng'ërö
MAT.12.21	kuriina rëëë.”
MAT.12.22	Haakurua abaanto baande bakarëëntëra Yeeso omoonto woonde onö wanyöörre areenge umuhukuru na irimuumu kugira naare na ikihui. Yeeso akamuhueenia haakurua agatora gusumaacha na komaaha. 
MAT.12.23	Abaanto böönsoe bakarogoora kogare Yeeso akörre; nabö bakagaamba iga “Gose onö akaaba oMööna oTauti?” 
MAT.12.24	Siböönö hanö abaBarisaayo baaiguure iigö, bakabahuunchukiria iga, “Ndakanya onö nkurugiaare ibihui kugira omokoro waabö iga Beriseebuuri nkomohaare ichiinguru chagoköra iigö.” 
MAT.12.25	Yeeso akamanya amaitëgëërrö gaabö höhayo, akabateebia iga, “Hanö obogaambi boraabë na amakömö ganö gatakuigueerrana, obogaambi boyo tebokaagoma hai, na umugi gore göönsoe gose eka ere yöönsoe hanö yahötökana inyënë komakömö ganö gaguiitana agiëënë kugiëënë, eyo nerasikë. 
MAT.12.26	Kohayo hanö ndanyööre irikömö rimui reraiitania ereende kobogaambi buiRisaambo, hayo nkoorokiakere iga obogaambi boyo boisa kööhokana komakömö, na mboongo boraasike! 
MAT.12.27	Na hanö ndanyööre nkurugiande ibihui kogotora koBeriseebuuri abaana baiinyu bö, nkogotora kong'ui? Kohayo mbö barebakëëngëra ikiina. 
MAT.12.28	Siböönö hanö ndanyööre nkuMuiika gueNöökoe nkurugia ibihui, kohayo momanyë iga oBogaambi bueNöökoe bosookia kobasekerra karai.
MAT.12.29	“Taahö onö agaatora gosöha kunyuumba yomoonto onö ana ichiinguru amuruusi ibiinto biaaë getare iga taang'ana aböhë omoonto oora nyaanguru; haakurua amanyë komoseensa.
MAT.12.30	“Ore wöönsoe onö atare hareuni, nkunyitaniaare; na ore wöönsoe onö ataguntuurria gokoma, ngotërëganiaare. 
MAT.12.31	Kohayo ndabateebia iga abaanto mbarëëberoa amaraga na eng'ana inyaanku ere yöönsoe bakogaamba, si ore wöönsoe onö aguchuaaria uMuiika oMohoreeru tarëëberoa hai. 
MAT.12.32	Na ore wöönsoe onö akogaamba eng'ana embeebe koMööna woMoonto naraatore kööberoa, siböönö ore wöönsoe onö akogaamba eng'ana embeebe kuMuiika oMohoreeru tarëëberoa gokebara kenö gose keera kiguucha hai.
MAT.12.33	“Omote umuuya nkobagore na ichiihagoe ichinchiiya; hanö ndanyööre ona omote omobeebe, noraabë na ichiihagoe ichimbeebe. Omote nkomanyekanagore guchiihagoe chinö gokööma. 
MAT.12.34	Baiinyu, banö möönga ichinchöka, niyeke moraköre mogaambë amang'ana amaiiya na hanö nabanyaankumore? Kugira gaara gaichooye komööyö ngö umunyua gokogaamba. 
MAT.12.35	Omoonto umuuya ngoköraare ganö gareenge amaiiya kurua kubuuya bööë, na omoonto umunyaanku ngoköraare amang'ana amanyaanku kurua kubunyaanku bööë.
MAT.12.36	“Ndabateebia iga: kurusiko rogokëënga ikiina abaanto böönsoe mbareba na iyakuhuunchukia kong'ana embeebe ere yöönsoe enö bakogaamba. 
MAT.12.37	Amang'ana gaaö ngö gareköra okëëngëroe ikiina - gokoorokia haanga oreenge umuuya gose uwirisaria.”
MAT.12.38	Abaiigia baande abaMaragö gaMosa na abaBarisaayo bakamoboorra iga, “Muiigia, toratuna iga oköre ekemanyiirrio tomaahë.” 
MAT.12.39	Yeeso akabahuunchukiria iga, “Irikora irinyaanku na renö retaana ubukumia ngutunarre koorokibua ekemanyiirrio; siböönö tekemanyiirrio keroorokibue hare riö hai etare iga nkeera kiomonaabi Yööna bëënë. 
MAT.12.40	Këëbore bëënë Yööna aasookiri ichinsiko isato ubutiko na omobaso koonda yiinsui, nkëëhö bëënë oMööna woMoonto aresookia ichinsiko isato ubutiko na omobaso moonse yekebara. 
MAT.12.41	Abaanto baNinaawi mbarimeerra kobachööngëra kurusiko roora rogokëënga ikiina kugira mbaatigere amaraga gaabö hanö baaiguure Yööna arateebeerria; na naahanö onö akerre Yööna! 
MAT.12.42	Kurusiko rogokëënga ikiina umusubaati omogaambi owaSeeba narimeerra guchööngëra irikora renö, kugira naaruure aharai guucha gotëgëërra amaiigio gobong'aiini gomogaambi Soromooni, simbë hanö naahö onö akerre Soromooni!”
MAT.12.43	“Hanö ikihui ikinyaanku këërua komoonto, nkuyakere getaara-taara kuibara, kerarigia ahase hakumuunya. Hanö këënga kohanyööra, 
MAT.12.44	kegaamba ikiëënë iga, ‘Nendariingë kuya kunyuumba yaanë.’ Kohayo nkuriingakere kegëënda kinyööra inyuumba inchua, endabu, yaaseemibua buuya. 
MAT.12.45	Haakurua kirichöka na kerëënta ibihui biinde muhuungate ibibeebe bokong'u kogekera, biicha bimënya mö. Kohayo hanö göönsoe gaasira, omoonto oyo böönö aba na eseera embeebe bokong'u gokera haara aareenge ekeembërë. Ganö ngö garirichökëra kobaanto abanyaanku abichinsiko chinö.”
MAT.12.46	Wanyöörre Yeeso ngusumaachaakere na abaanto hanö nyako waabö na bamura bamööbö baahikere, bakaimeerra isiko barabuuria iga arichökë basumaache nawë. 
MAT.12.47	[Kohayo omoonto umui akamoboorra iga, “Nyako weiinyu na bamura bamoiinyu nkebara baimereeye baratuna basumaache nauwë.”] 
MAT.12.48	Akamuhuunchukiria iga, “Baaba noohai? Na bamura bamoiito mbaahai?” 
MAT.12.49	Akamëma abeega baaë akagaamba iga, “Maaha! Banö mbö Baaba na bamura bamoiito! 
MAT.12.50	Ore wöönsoe agoköra gare Taata wakuriooba agutuna oyo newë mura omoiito, musubaati omoiito na baaba.”
MAT.13.1	Kurusiko royo bëënë Yeeso naatanooye kurua kunyuumba eera, akaya agaikara mbareka yinyaancha, agataanga kuiigia. 
MAT.13.2	Amakömö amanënë agabaanto ngaamuinaarre, na gukugira yaeyo akariina koböötö, agaikara mö, na abaanto bakaimeerra kunguguni. 
MAT.13.3	Nawë akabateebia amang'ana amaaru kubireengio na kogaamba iga,
MAT.13.3	“Umubusuri woonde aaimokere akaya kubusura. 
MAT.13.4	Hanö wanyöörre arabusura komogoondo, imbusiro yeende ekagoa gonchera, ibinyunyi bigaacha bikagebööcha yöönsoe. 
MAT.13.5	Iyeende ekagoa korotare, hare irröba rëëreenge irihoho. Imbusiro eyo ekamëra boongo-boongo, kugira irröba terëëreenge iritaambe hai, 
MAT.13.6	siböönö hanö omobaso göögeeye kobara, gokagesaamba kugira tewanyöörre eraahira imiri haanse hai, nayo ekaihoma. 
MAT.13.7	Imbusiro yeende ekagoa guisaana riamahoa, amahoa gagakiina gakageng'ëënta. 
MAT.13.8	Siböönö imbusiro yeende ekagoa kobokörë ubuuya, ekamëra na ekahurukia igana, iyeende merööngö esaansaba, na iyeende merööngö etato.”
MAT.13.9	Haakurua agasookerria gokogaamba iga: “Onö ana amatui, aiigue!”
MAT.13.10	Haakurua abeega baara bagaacha hare Yeeso bakamubuuria iga, “Kana nkugira ke ugusumaacha na abaanto kubireengio?” 
MAT.13.11	Yeeso akabahuunchukiria iga, “Baiinyu möhaaboa ogotora gokomanya ibibisere bioBogaambi bueNöökoe, siböönö harebö tiigö hai. 
MAT.13.12	Kugira omoonto onö ana egeento nariëëngëribua bokong'u, korri abë na ibiaaru gokera ekerëëngërë; siböönö omoonto onö ataana egeento nenkanyööra negekë keera anakiö nararuusibue. 
MAT.13.13	Keyo nkiö gikugira ndasumaacha nabö kubireengio, kugira mbaana amaiisö, si tebakomaaha hai, mbaana amatui si tebakuiigua gose tebakoongora hai. 
MAT.13.14	Harebö gahekeerana gaara gaarageroe na omonaabi Isaaya iga:
MAT.13.14	‘Ukuiigua muriigua, si temurioongora hai;
MAT.13.14	Okomaaha moremaaha, si temoresesora hai,
MAT.13.15	kugira emetoe gëëbö gëëritöha;
MAT.13.15	baariba amatui gaabö
MAT.13.15	na baahundirria amaiisö gaabö.
MAT.13.15	Getare iigö mbakamaahere komaiisö gaabö,
MAT.13.15	amatui gaabö ngagatorekere,
MAT.13.15	emetoe gëëbö ngekongooye,
MAT.13.15	nabö mbagaatigere amaraga gaabö nauni mbatuuri,
MAT.13.15	aragaamba Nöökoe.’
MAT.13.16	“Siböönömbë, baiinyu nabakehaiiya more! Kugira amaiisö gaiinyu nkomaahagare na amatui gaiinyu nkuiiguagare. 
MAT.13.17	Obohëënë ndabateebia iga, abanaabi abaaru hamui na abaanto bieNöökoe abaaru mbaatunere bokong'u iga bamaahë ganö mokomaaha, siböönö tebaagarooche hai na wiiki iga baiigue gare mukuiigua, siböönö tebaagaiguure hai.
MAT.13.18	“Tëgëërrambë na mueege esesoro yekereengio kiumubusuri. 
MAT.13.19	Baara böönsoe bakuiigua eng'ana igoro yoboGaambi, siböönö tebakugioongora hai mbö batuubaiine na imbusiro eera yaagooye gonchera. IRisaambo riicha rekaburia eng'ana eera ukunyööra imiibui kumiööyö gëëbö. 
MAT.13.20	Imbusiro eera yaagooye korotare, nituubaiine na baara bakuimukia eng'ana yeNöökoe boongoboongo komegöökö nkaaga bagiigua. 
MAT.13.21	Siböönö, yaanga kuhira imiri moonse yaabö, ikare nsiko ncharu, sooki hanö imiiriirö gëëcha gose inyaanyi gukugira kueng'ana eyo batiga ubukumia bööbö. 
MAT.13.22	Imbusiro eera yaagooye guisaana riamahoa mbaara bakuiigua eng'ana yeNöökoe; siböönö okobaabayera igoro yobohoru buekebara kenö hamui na ikiniibö bing'ëënta eng'ana eera, nabö baanga kööma hagoe. 
MAT.13.23	Imbusiro eera yaagooye kobokörë ubuuya nituubaiine na baara bakuiigua eng'ana yeNöökoe bagioongora; baama ichiihagoe, abaande igana, abaande merööngö esaansaba, na abaande merööngö etato.”
MAT.13.24	Yeeso akabateebia ekereengio keende araboora iga: “OBogaambi bueNöökoe boonga omoonto onö aabusuuye imbusiro inchiiya komogoondo gööë. 
MAT.13.25	Siböönö, oroonde, ubutiko, hanö wanyöörre abaanto baraaye, umubisa agaacha akabusura amabaanchai kongano na haakurua akaya. 
MAT.13.26	Haakurua imbusiro eera ekamëra, egataanga kuhurukia, na amabaanchai gakamaahekana. 
MAT.13.27	Abaköri bemeremö abomoonto oyo bagaacha harewë bakamoteebia iga, ‘Mogaaka, kana ndaigua imbusiro enö waabusuuye komogoondo gööö ninchiiya yaareenge kana, amabaanchai ganö nehai gaarueera?’ 
MAT.13.28	Nawë akabahuunchukiria iga, ‘Umubisa newë aaköra iigö.’ Nabö bakamubuuria iga, ‘Böönö ngutunaore iga, tuyi kuiiha amabaanchai gaara?’ 
MAT.13.29	Akabahuunchukiria iga, ‘Aa-a, kugira hanö moraayi kuiiha amabaanchai moratora kuiherania engano hamui nagö. 
MAT.13.30	Tiga biöönsoe bikiine hamui kuhika enkaaga yirigësa, haakurua nendeteebia abagësi iga taanga baiiri amabaanchai bagaböhë amahuuntu, bagasaambë na omörrö, sooki bagësë engano bagetoore guitara rëënë.’ ”
MAT.13.31	Yeeso akabateebia ekereengio keende araboora iga, “OBogaambi bueNöökoe boonga entëtërë yiritagara enö omoonto aaimukiri akaya kuiimia komogoondo gööë. 
MAT.13.32	Entëtërë eyo nenkë bokong'u guchintëtërë chöönsoe, siböönö hanö yaama ngukiinaere eba omote omonënë bokong'u, gonö ibinyunyi biguucha bihagaacha amasu guchiinsagia chiagö.”
MAT.13.33	Yeeso akabateebia wiiki ekereengio keende araboora iga, “Obogaambi bueNöökoe boonga omogaikoro onö araimuki iriöögö riemegaatë ikë igö ariichögani na obosë ibihë ikumi na obosë boyo böönsoe botoondore.”
MAT.13.34	Amang'ana gayo göönsoe Yeeso naateebiri abaanto kubireengio; taagaambere kobaanto eng'ana ere yöönsoe, enö etare gokereengio hai. 
MAT.13.35	Naakörre iigö korri iga ganö omonaabi wanyöörre aagaamba gahekeerane iga,
MAT.13.35	“Nindisumaacha nabö kubireengio;
MAT.13.35	na nendebakönörra göönsoe ganö gaibisere kurua
MAT.13.35	gonsemoka yekebara.”
MAT.13.36	Haakurua Yeeso agatiga umuiranio agasöha nyuumba, abeega baaë bagaacha harewë bakamoteebia iga, “Tatokönörra esesoro yekereengio keera kiamabaanchai komogoondo.” 
MAT.13.37	Yeeso akabahuunchukiria iga, “Omoonto oora aabusuuye imbusiro inchiiya noMööna woMoonto; 
MAT.13.38	omogoondo nagö nekebara; na imbusiro inchiiya nabaanto boBogaambi; amabaanchai gaara nabaanto baara bareenge abiRisaambo 
MAT.13.39	na umubisa oora aabusuuye niRisaambo. Irigësa reera nomoherio guekebara, na abagësi baara nabamaraika. 
MAT.13.40	Këëbore amabaanchai gakuiiribua na gosaamboa komörrö, nkëhayo bëënë amang'ana gareba gonkaaga yomoherio guekebara: 
MAT.13.41	oMööna woMoonto naretoma abamaraika baaë baachë kuiiria kurua koBogaambi bööë, baara böönsoe baagirre abaande baköre amaraga na abaande baara böönsoe bagoköra amang'ana amanyaanku, 
MAT.13.42	babatabute kuibëri riomörrö, hanö bariya barakuura na gokarratia amaiinö gaabö. 
MAT.13.43	Haakurua abahëënë mbaremënënëkia kiriooba koBogaambi boIsa waabö. Onö ana amatui, aiigue!
MAT.13.44	“OBogaambi bokuriooba boonga oboome bonö bubisere komogoondo. Hanö omoonto woonde aabunyöörre akabubisa wiiki, akagööka bokong'u akaya akaguria binö biöönsoe anabio, sooki akariinga kuya kogora omogoondo goora.
MAT.13.45	“Wiiki oBogaambi bueNöökoe boonga umusuruusia onö agutunatuna ibiinto biriguri irinënë, 
MAT.13.46	hanö anyööra egeento kimui ikiriguri irinënë bokong'u aya aguria binö biöönsoe aare nabiö, sooki agora egeento keyo.
MAT.13.47	“Wiiki oBogaambi bueNöökoe boonga uruëërö ronö rörëkëröa kunyaancha, narö rogöötia ichiinsui imioocho hagarehagare. 
MAT.13.48	Hanö uruëërö roichora, abatëgi bichiinsui baara baruruta kuya kunguguni, sooki baikara guchööra ichiinsui ichinchiiya chöönsoe batoora komaguchi gaabö, na ichimbeebe chiira chitabutua. 
MAT.13.49	Nkëëhö bëënë kereba kurusiko romoherio: abamaraika mbariya baiiri abaanto abanyaanku kurua kobaanto abaiiya, 
MAT.13.50	na kobatabuta kuiberi riomörrö, hare barikuura na gokarratia amaiinö gaabö.”
MAT.13.51	Yeeso akababuuria iga, “Gose moongooye amang'ana ganö göönsoe?” Bagaitabirria iga, “Eee.” 
MAT.13.52	Akabahuunchukiria iga, “Hayo niiga, umuiigia ore wöönsoe waMaragö hanö aba umueega koBogaambi bokuriooba anga umuëënë umugi onö akuimukia kurua koboome bööë ibiinto ibihea na ibikoro.”
MAT.13.53	Hanö Yeeso aasookiri kogaamba ibireengio biyo, agatanora kurua hö, 
MAT.13.54	akariinga kuya kumugi gowaabö. Akaiigia guSinagoogi, na baara baamuiguure mbaarogoorre, bakaya barabuuria iga, “Wë nehai aaruusia obong'aiini bonö na ogotora kogoköra amakönö ganö? 
MAT.13.55	Gose kana onö tumumura womobaachi oora hai? Gose nyako waabö tiiga Mariaamu, na bamura bamööbö tebaabo Yaköbö, Yoosebu, Simooni na Yuuta hai? 
MAT.13.56	Na basubaati bamööbö tehanö bamënyere hai? Kana nehai aaruusia amang'ana ganö göönsoe?” 
MAT.13.57	Kohayo bakamöönga. Yeeso akabateebia iga, “Temonaabi akabora esookö hai etare iga ngokebara këëbö na kobaanto baabö na waaë, ehö ataakuya nkuma.” 
MAT.13.58	Kohayo taakörre amakönö amaaru hayo hai, gukugira yoköönga gukumia kööbö.
MAT.14.1	Ngonkaaga eyo niyo Heerooti, omogaambi waGariraaya, aaiguure amang'ana igoro yaYeeso, 
MAT.14.2	na agateebia abataangati baaë iga, “Omoonto oyo, Yöhana omoBaatiisi oora ariooka, nkiö gikugira ana ichiinguru kogoköra amakönö.”
MAT.14.3	Kugira Heerooti newë aagaambere Yöhana akagöötoa akaböhoa na iminyörrö akahiroa gokeböhë. Naakörre iigö gukugira koHeerootia, moka Biribo mura omööbö. 
MAT.14.4	Kugira wanyöörre Yöhana aateebia Heerooti iga, “Tibuuya hareuwë otëtë Heerootia hai!” 
MAT.14.5	Heerooti naatunere aiitë Yöhana, siböönö akööböha abaYahuti, kugira harebö Yöhana naareenge omonaabi.
MAT.14.6	Kurusiko rokoheetoka ukuiboroa koHeerooti, umuiseke waHeerootia naatëëngere kuibina mbërë yumuiiro wöönsoe. Heerooti agatëgëribua bokong'u 
MAT.14.7	kuunya akamoragana, aragaamba iga, “Ndaihiimirria iga nendakohë kere giöönsoe oraasabe!” 
MAT.14.8	Kogoseemiribua na nyako waabö agasaba araboora iga, “Ong'ë hanö böönö iigö omotoe goYöhana omoBaatiisi korohoongo!” 
MAT.14.9	OMogaambi oora akaba na amaachiichi, siböönö gikugira yendagano eera wanyöörre aisere kumutuenerria kobagëni baaë böönsoe, akaruusia umunyua iga umuiseke oyo akörroe këëbore asabere. 
MAT.14.10	Kohayo Yöhana akabotoroa omotoe gokeböhë moora. 
MAT.14.11	Omotoe goYöhana gokarëëntoa korohoongo, gokahaaboa umuiseke oora, akagohërra nyako waabö. 
MAT.14.12	Abeega baYöhana bagaacha bakaimukia ikihuundugu këëë keera, bagakihira bui, haakurua bakaya bagateebia Yeeso amang'ana gayo.
MAT.14.13	Hanö Yeeso aaiguure amang'ana gayo gaYöhana, naatanooye kurua hö koböötö akaya ahase hare baanto bataare akabëëra hö umuëënë. Hanö abaanto baaiguure amang'ana gayo mbaaruure kumigi gëëbö bakamosöörana komagoro. 
MAT.14.14	Yeeso akarua koböötö na hanö aarooche abaanto abaaru, akabamaahera amaabe, akahueenia baara böönsoe baareenge abaarooyi.
MAT.14.15	Omogörööba goyo, abeega baaë mbaachere harewë bakamoteebia iga, “Hanö nguikoongotore na enkaaga isirre. Tahaatera abaanto bagëëndë waabö kuigorra ibiaakorea.” 
MAT.14.16	Yeeso akabahuunchukiria iga, “Tebaraarue hanö hai. Mbaiinyu abiëënë morabahë egeento gëëkorea.” 
MAT.14.17	Nabö bakamuhuunchukiria iga, “Kere toonakiö hanö nemegaatë etaano na ichiinsui ibere.” 
MAT.14.18	Yeeso akabateebia iga, “Haakurua mubindëëtërë hanö.” 
MAT.14.19	Agateebia abaanto baara iga baikare haanse komanyaanki; haakurua akaimukia emegaatë geera, etaano na ichiinsui chiira ibere, akagaramera igoro kuriooba, akaruusia egoongö koNöökoe. Akabotora emegaatë geera akaha abeega baaë, nabö bakageha abaanto baara. 
MAT.14.20	Böönsoe mbaareeye bakaigota; sooki abeega baaë baara bakaiiria amatigio ganö gaichooye ibitöönga ikumi na bibere. 
MAT.14.21	Nabö banö baareeye emegaatë geera mbaareenge baang'ana ibikoe bitaano, gutiga abakari na abaana.
MAT.14.22	Haakurua Yeeso agateebia abeega baaë iga basöhë koböötö bataangatë köömboka kuya ihuumbu yinyaancha, enkaaga eyo nawë arateebia abaanto bayi waabö. 
MAT.14.23	Hanö asookiri goteebia abaanto kuya waabö, agatiira kuya kunguku gosasaama hö umuëënë. Hanö böiirre nkanyööra Yeeso numuëënë ahö; 
MAT.14.24	na enkaaga eyo nkanyööra oböötö ngataibore kunyaancha, borahuumbibua na amagëëngio, kugira omokama ngööre kobariingia nyuma. 
MAT.14.25	Gukimisukio kiobokeeye, Yeeso agaacha harebö, aragëënda komaanche igoro. 
MAT.14.26	Hanö abeega baaë baamorooche aragëënda komaanche igoro, mbööböhere bokong'u; bagaköra igituri kobööba baragaamba iga, “Kenö nikihui!” 
MAT.14.27	Siböönö höhayo iigö Yeeso agasumaacha nabö aragaamba iga: “Tateremeka, nuuni! Mööngë kööböha!” 
MAT.14.28	Haakurua Bëëtërö akamoboorra iga: “Monënë hanö ndanyööre mahëënë nuuwë, tagaamba niichë hareuwë ndagëënda komaanche.” 
MAT.14.29	Yeeso akamuhuunchukiria iga, “Otaacha!” Kohayo Bëëtërö akarua koböötö boora agataanga kogëënda komaanche araya hare Yeeso. 
MAT.14.30	Siböönö hanö aarooche këëbore omokama umuritö gööreenge kuhusa akööböha, agataanga kuibera kuya komaanche moonse; agakuura aragaamba iga, “Tantuuria, Monënë!” 
MAT.14.31	Boongoboongo iigö Yeeso akamohekeera, akamogööta aragaamba iga, “Tamaaha këëbore ona ubukumia obokë, kugira ke okööböha?” 
MAT.14.32	Nabö böönsoe bagasöha koböötö, na omokama gogateenda. 
MAT.14.33	Haakurua abeega baara bagasëëngëra Yeeso koböötö moora; bakagaamba iga, “Obohëënë noMööna weNöökoe ore.”
MAT.14.34	Bakaamboka inyaancha, bakahika ihuumbu goonse yaGenesareeti. 
MAT.14.35	Hanö abaanto bahayo boongooye Yeeso; bakaraarekana guchimbëri chöönsoe gokebara keyo na bakamorëëntëra banö böönsoe baareenge abarooyi. 
MAT.14.36	Na bakamogëya iga atigë abarooyi baturubani igikobobe kiengebo yaaë, na banö böönsoe baagiturubaini, mbaahueenere.
MAT.15.1	Haakurua abaBarisaayo baande hamui na abaiigia baMaragö gaMosa bakarua Yerusareemu, bagaacha hare Yeeso, bakamubuuria iga: 
MAT.15.2	“Igaanke abeega baaö batakogööta ichiseera chinö tötegeeyoe na baaguuka baiito? Kugira tebaguisaaba amabökö këëbore keragere mbërë batararaagera hai!” 
MAT.15.3	Yeeso akabahuunchukiria iga, “Na baiinyu, kugira ke motagosooka amaragirrio gieNöökoe, na moragööta ichiseera cheiinyu abiëënë? 
MAT.15.4	Kugira Nöökoe naagaambere iga, ‘Osooke isa weiinyu na nyako weiinyu. Onö akuihiima isa waabö gose nyako waabö nkeragere aiitoe.’ 
MAT.15.5	Siböönö baiinyu nkuiigiamore iga, hanö ndanyööre omoonto ana egeento kenö agaaturiiyi isa waabö gose nyako waabö, siböönö agaambë iga, ‘Egeento kenö nekieNöökoe,’ 
MAT.15.6	tagutuna iga asooke isa waabö hai. Këhayo nkëëhömbë mogosëra eng'ana yeNöökoe, okorri iga mogöötë ichiseera cheiinyu abiëënë. 
MAT.15.7	Baiinyu bare baiteerri! Isaaya naarëngërrëëyi hanö aaragere igoro yeiinyu aragaamba iga!
MAT.15.8	‘Abaanto banö nkuminyua bansookere,
MAT.15.8	Siböönö, imiööyö gëëbö, harai gere nauni;
MAT.15.9	Mbuchua bagonsëëngëra,
MAT.15.9	Kugira nkuiigiabare amaragirrio gabaanto nkanya
MAT.15.9	nagieNöökoe!’ ”
MAT.15.10	Haakurua Yeeso akaberekera umuiiro oora guucha harewë, akabateebia iga, “Tëgëërra na moongore! 
MAT.15.11	Tiiga nkere omoonto akeeye nkiö gekomoköra aba na ibikui hai; getare iga nkenö gikurua kumunyua gööë nkiö gekomokörra ibikui.”
MAT.15.12	Haakurua abeega baaë bagaacha harewë bakamoboorra iga, “Omanyere iga abaBarisaayo mbaiguure bobeebe komang'ana gaara ogaambere?” 
MAT.15.13	Yeeso akabahuunchukiria iga, “Omote gore göönsoe gonö Taata weiito wakuriooba ataiimiri, nguriihoa kimui. 
MAT.15.14	Baiinyu motabahaatera! Bö nabataangati abahukuru ababahukuru, na hanö umuhukuru ataangata umuhukuru woonde, böönsoe nkogoabare kuirooma.” 
MAT.15.15	Bëëtërö akagaamba iga, “Tatokönörra ekereengio keyo.” 
MAT.15.16	Yeeso akabateebia iga, “Na baiinyu böönsoe temokoongora hai. 
MAT.15.17	Kana temokoongora iga, kere giöönsoe kenö omoonto akeeye nkuyakere koonda na haakurua getabutua kuya isaahi hai? 
MAT.15.18	Siböönö gare gakurua kumunyua nyööra nkomööyö garuure, gayo ngö gagoköra omoonto aba na ibikui. 
MAT.15.19	Kugira kurua komööyö gööë nkuruagare amaitëgëërrö amanyaanku, ganö gakomoköra aiita, aba omohooyiri, aköra amang'ana amanyaanku goboraaya, ubuiibi, okogaamba oborööngö na ukurueera abaande amang'ana. 
MAT.15.20	Gayombë ngö gagoköra omoonto aba na ibikui. Siböönö okoraagera otaisaabere amabökö këëbore bakogaamba iga moköre eyo tegoköra omoonto abë na ibikui hai.”
MAT.15.21	Yeeso agatanora kurua hö, akaya guching'ööngö chahaang'i na imigi geTiiro na Siitoni. 
MAT.15.22	Omogaikoro woonde, omoKanaani, nkanyööra amënyere korong'ööngö royo, akaya hare Yeeso, arakuura, araboora iga, “OMonënë oMööna oTauti, otambeera amaabe! Umuiseke waanë ana ikihui, keramuiriiria bokong'u!” 
MAT.15.23	Siböönö Yeeso taamuhuunchukiiyi hai. Abeega baaë bagaacha harewë, bakamogëya, baragaamba iga, “Tamurugia agëëndë! Maaha ngukuuraare nyuma yeiito, aratokörra igituri!” 
MAT.15.24	Haakurua Yeeso akahuunchukia iga, “Naatomeroe komang'oondi ganö gaasirre bëënë, abaanto baIsraeri.” 
MAT.15.25	Höhayo iigö omogaikoro oyo agatëma ibiru mbërë yaaë, akagaamba iga, “Otantuurria, Monënë!” 
MAT.15.26	Yeeso akamuhuunchukiria iga, “Tikihueneeye wimuki ibiaakorea biabaana korëkërra ichiseese hai!” 
MAT.15.27	Omogaikoro oora akahuunchukia iga, “Eyo nehëënë, Monënë; siböönö ninyööra niigö, ichiseese nkorëkërroa chire amatigio ganö gatamere gokehë kiumuëënë chiö.” 
MAT.15.28	Kohayo Yeeso akamuhuunchukiria iga, “Nomogaikoro wubukumia obonënë ore! Kenö ugutuna norakörroe.” Gonkaaga eera bëënë umuiseke waaë akahueena.
MAT.15.29	Yeeso akarua hö akaya mbareka yinyaancha yaGariraaya. Akaya akariina kunguku agaikara kö. 
MAT.15.30	Abaanto abaaru bagaacha harewë, bakarëënta ababeeru, amagata, abahukuru, amamuumu hamui na abarooyi baande abaaru, bakabatoora komagoro gaYeeso; nawë akabahueenia. 
MAT.15.31	Abaanto mbaarogoorre hanö baarooche amamuumu garagaamba, amagata garagëënda, ababeeru babaaye abahoru, abahukuru baramaaha, bakagoonga Nöökoe wabaIsraeri.
MAT.15.32	Yeeso akaberekera abeega baaë guucha harewë akababoorra iga, “Ndocheeye abaanto banö amaabe, kugira naabaaye nabö guchinsiko isato na tebaana egekorea hai. Nauni tingutuna mbateebi bayi iigö batareeye geento, kugira mbaseengera gonchera baraya.” 
MAT.15.33	Abeega baara bakamubuuria iga, “Nehai toranyööre ibiaakorea kuibara monö binö toraraagiri umuiiro onö wöönsoe?” 
MAT.15.34	Yeeso akababuuria iga, “Emegaatë nereenga moonagio?” Bakamuhuunchukiria iga, “Nemegaatë muhuungate, hamui na ichiinsui nkë iigö.” 
MAT.15.35	Kohayo Yeeso agateebia abaanto baara iga baikare haanse. 
MAT.15.36	Haakurua akaimukia emegaatë geera muhuungate hamui na ichiinsui chiira, akaruusia egoongö koNöökoe, akagebotora, akageha abeega baara, nabö bakageha abaanto baara. 
MAT.15.37	Böönsoe bakarea bakaigota. Abeega baara bakaiiria amatigio ibitöönga muhuungate, gagaichora. 
MAT.15.38	Abaanto banö baareeye emegaatë böönsoe mbaareenge ibikoe binai abasaacha abiëënë goköönga kobarrania abagaikoro na abaana. 
MAT.15.39	Haakurua böönö Yeeso akabahaatera bakaya, nawë agasöha koböötö akaya, korong'ööngö roMagatani.
MAT.16.1	AbaBarisaayo baande hamui na abaSatukaayo bagaacha hare Yeeso, baratuna komosaacha, bakamosaba iga abakörre irikönö kurua kuriooba. 
MAT.16.2	Siböönö Yeeso akabahuunchukiria iga, “Hanö goba omogörööba nkogaambamore iga, ‘Ogose nkoraabë buuya kugira amasaaro gaberretere.’ 
MAT.16.3	Hanö wanyööra niinkio haara, nkogaambamore iga, ‘Imbura eratuna gotoa, kugira amasaaro agamui namaberretu na agaande namamuaamu.’ Ngotoramore koongora mona ogose koraabë hanö mogaramera igoro, siböönö temogosesora ibimanyiirrio bichinkaaga biö hai! 
MAT.16.4	Irikora irinyaanku na renö retaana ubukumia ngutunarre koorokibua ekemanyiirrio; siböönö tekemanyiirrio keroorokibue hare riö hai etare iga nkeera kiomonaabi Yööna bëënë.” Kohayo akabatiga, agatanora kurua hö.
MAT.16.5	Hanö abeega baara baambokere inyaancha baakoba ihuumbu eera, nkanyööra beebere kuimukia omogaatë gore göönsoe. 
MAT.16.6	Yeeso akababoorra iga, “Muiraarerre na iriöögö riemegaatë riabaBarisaayo na abaSatukaayo.” 
MAT.16.7	Bagataanga kogasumaachera bö abiëënë iga, “Nkogaambaare iigö gikugira iga tituimukiri omogaatë gore göönsoe hai.” 
MAT.16.8	Yeeso akamanya amaitëgëërrö gaabö, akababuuria iga, “Kugira ke mogoköra ichinkaani abiëënë kubiëënë iga temoona mogaatë gore göönsoe hai? Tamaaha mona moona ubukumia obokë! 
MAT.16.9	Kana kura temokoongora roonde hai? Temokoheetoka ronö naatueeneeye abaanto ibikoe bitaano emegaatë etaanö bëënë hai? Ibitöönga mbireenga möiirri bigaichora? 
MAT.16.10	Gosembë emegaatë geera muhuungate kobaanto ibikoe binai? Wiiki amasögöhë nareenga moichuuyi? 
MAT.16.11	Niyeke wiiki mogoköra moraanga koongora iga temegaatë nyöörre ndasumaachera hai? Muiraarerre na iriöögö riemegaatë riabaBarisaayo na abaSatukaayo!” 
MAT.16.12	Nehö böönö abeega boongooye iga kana tiiga wanyöörre nkobateebiaare iga niiga bairaarerre na iriöögö renö regoköra emegaatë hai, siböönö niiga bairaarerre na amaiigio gabaBarisaayo na abaSatukaayo.
MAT.16.13	Haakurua Yeeso akaya goonse enö yaareenge haang'i na umugi goGaisaaria Biribi, nehö aaburiiyi abeega baaë iga, “Abaanto nkogaambabare iga oMööna woMoonto newë ngu'ui?” 
MAT.16.14	Bakamuhuunchukiria iga, “Abamui nkogaambabare iga Yöhana omoBaatiisi; abaande baraboora iga, neEriiya, na abaande nkoboorabare iga, Yeremia, gose omonaabi.” 
MAT.16.15	Akabuuria iga, “Niyeke baiinyu bö mokoboora iga, Uni nuUni ng'ui?” 
MAT.16.16	Simooni Bëëtërö akamuhuunchukiria iga, “Nuuwë Masiihi, oMööna weNöökoe Umukumahë!” 
MAT.16.17	Yeeso akamuhuunchukiria iga, “Nowakehaiiyaore, Simooni mura oYööna! Kugira eng'ana eyo tiruure komoonto hai; siböönö neNöökoe Taata onö areenge igoro akuigoreeye. 
MAT.16.18	Na kohayo ndagoteebia iga, nuuwë Bëëtërö, na korotare ronö nkö ndahagaache ekanisa yaanë; na ichiinguru chiuruku tichiratore kugibuha hai. 
MAT.16.19	Nendakohë ibiigorro bioBogaambi bueNöökoe, kenö oraayi oraanga haanse hanö na igoro nyööra nkëngeroe; na kenö oraseekere gokebara monö, ninyööra na igoro nkeraseekeroe, kenö witabirriiyi gokebara monö ninyööra na igoro ngitabirriibui.”
MAT.16.20	Haakurua Yeeso agateebia abeega baaë iga, batagaacha goteebia omoonto ore wöönsoe iga newë Masiihi.
MAT.16.21	Kurua gonkaaga eyo Yeeso agataanga goteebia abeega baaë iga: “Kuhika niyi Yerusareemu niriiribue bokong'u na abagaaka, abataangati babanchaama bieNöökoe na abaiigia baMaragö. Nendaiitoe siböönö ndue ndiooke kurusiko rogatato.” 
MAT.16.22	Bëëtërö akamööhukiria kuya mbareka, agataanga komokaania, aragaamba iga, “Nöökoe agahëti harai Monënë! Gayo tigisaiine gakunyööre hai!” 
MAT.16.23	Yeeso akaihoonchora agateebia Bëëtërö iga, “Tandueera hö rRisaambo! Orandëëtëra igiituurotuuro mbërë yaanë, kugira amaitëgëërrö gaaö tageNöökoe hai, nagabaanto!”
MAT.16.24	Haakurua Yeeso agateebia abeega baaë iga, “Ore wöönsoe onö oranyööre aratuna abë umueega waanë kuhika aiyebë, aimuki omosaraba gööë, andue nyuma. 
MAT.16.25	Kugira omoonto onö agutuna gutuuria obohoru bööë, oyo nkobotabutaare; si omoonto onö aratabutë obohoru bööë gikugira yaanë oyo naribunyööra. 
MAT.16.26	Mbueera ke boohö hanö omoonto araibaambe ekebara giöönsoe, si atabutë obohoru bööë? Gose nke omoonto agaatora kuruusia kuibaga riobohoru bööë? 
MAT.16.27	Kugira oMööna woMoonto mboongo araachë kubuhiku boIsa waabö na abamaraika baaë, haakurua narehakana ore wöönsoe koreeng'ana na amaköra gaaë. 
MAT.16.28	Obohëënë ndabateebia iga, Mbaahanö banö bataakue mbërë bataramaaha oMööna woMoonto araacha koboGaambi bööë.”
MAT.17.1	Hanö ichinsiko isaansaba chaasirre Yeeso akaimukia Bëëtërö na Yaköbö baana Yöhana mura omööbö hamui nawë, akabataangata kuya kunguku entaambe, bareenge abiëënë. 
MAT.17.2	Na egesosa këëë gekaihoonchora mbërë yaabö: ubusio bööë bokamënënëkia kiriooba, ichingebo chaaë chikaraba iga chai. 
MAT.17.3	Haakurua abeega batato baara bakamaaha Mosa na Eriiya barasumaacha na Yeeso. 
MAT.17.4	Kohayo Bëëtërö agateebia Yeeso iga, “Monënë, mbuuya ke bonö iga toohanö iigö! Hanö oranyööre oratuna, nendaköre amagutu atato hanö, irimui erëëö na ereende ereMosa na ereende ereEriiya.” 
MAT.17.5	Nkaaga wanyöörre akegaamba iigö, irisaaro irirabu renö rëëre kobarrukia regaacha rekabaguba, na engaamba ekarua guisaaro moora eragaamba iga, “Onö noMööna waanë, omohaanchoa, onö nkogöökeroa nawë, - momotëgëërrë!” 
MAT.17.6	Hanö abeega baara baaiguure engaamba eera, mbaagööteroe na irihiku irinënë bakaihiinya kuya haanse bakabuumara. 
MAT.17.7	Yeeso agaacha haang'i nabö akabagööta akabateebia iga, “Taimoka, mööngë kööböha!” 
MAT.17.8	Hanö baageeye kogörröka tebaarooche moonto hai, Yeeso umuëënë baarooche.
MAT.17.9	Hanö wanyöörre barasekera kurua kunguku, Yeeso akabakaania bokong'u iga, “Motagaacha goteebia moonto ore wöönsoe ganö rëërö morooche, kuhika enkaaga enö urinyööra oMööna woMoonto ariooka kurua kobaku.” 
MAT.17.10	Haakurua abeega baara bakabuuria Yeeso iga, “Kugira ke abaiigia baMaragö bakogaamba iga kuhika Eriiya newë aretaangata guucha?” 
MAT.17.11	Yeeso akabahuunchukiria iga, “Mahëënë Eriiya naraachë mbërë, korri aseemi ibiinto biöönsoe bohea, 
MAT.17.12	siböönö ndabateebia: Eriiya acha karai na abaanto tebaamongooye hai, siböönö mbaamokörëëye këëbore baahaanchere. Kohayo nkëhayo bëënë barakörre oMööna woMoonto bamuiriiri komabökö gaabö.” 
MAT.17.13	Nehö abeega baara boongooye iga nigoro yaYöhana omoBaatiisi aare gusumaachera.
MAT.17.14	Hanö Yeeso na abeega baaë baariingere kuya kumuiranio goora, omoonto woonde agaacha hare Yeeso, agatëma ibiru mbërë yaaë, 
MAT.17.15	akagaamba iga, “Monënë, tamaahera omööna waanë amaabe; nawë naana endööri nkumuiriiriaere bokong'u na hare kaaru nkomorëkëraere komörrö gose komaanche. 
MAT.17.16	Naamorëntëëye abeega baaö, siböönö bakaanga gotora kumuhueenia.” 
MAT.17.17	Yeeso akabahuunchukiria iga, “Baiinyu rrikora renö motaana bukumia na banö möhötöka! Niiga niikarë na baiinyu kuhika roohai? Na hang'ana hai ndagumiirri na baiinyu? Tandëëtëra omööna oyo hanö!” 
MAT.17.18	Yeeso akang'öönëra ikihui keera, gekarua komööna oora, höhayo iigö akahueena.
MAT.17.19	Haakurua abeega baara bakageera Yeeso gukibisere abiëënë bakamubuuria iga, “Igaanke baiito totaatorre kurichökia ikihui keera?” 
MAT.17.20	Yeeso akabahuunchukiria iga, “Ngukugira konö motaana ubukumia bonö buisere. Hanö mokaaba na ubukumia obokë bonö boong'ana entëtërë yiritagara moraatore goteebia ninyööra ninguku enö iga, ‘Iyiheka kurua hanö uyi haara!’ nayo neraiyeheke. Teng'ana ehö motaatore goköra hai! [ 
MAT.17.21	Ikihui keenga keyo tegekaarugibua hai getare iga nkomasabi na kuguisasa.”]
MAT.17.22	Hanö abeega baara böönsoe baasikaine hamui Gariraaya, Yeeso akabateebia iga, “OMööna woMoonto ahakë ahaanoe komabökö gabaanto, 
MAT.17.23	nabö mbaramuiite; siböönö kurusiko rogatato narriooka.” Abeega baara bagasuseena bokong'u.
MAT.17.24	Hanö Yeeso na abeega baaë baachere Kaberenaumu, abaiiria beSaaka yeHekaaru bagaacha hare Bëëtërö bakamubuuria iga, “Gose umuiigia weiinyu araruusia eSaaka yeHekaaru?” 
MAT.17.25	Bëëtërö akabahuunchukiria iga “Eee, nkuruusiaare.” Hanö Bëëtërö aasöhere kuya nyuumba, Yeeso akamuitang'aniria iga, “Simooni, niyeke okomaaha? Aai mbaahai keragere iga bahakane iriguuti koBagaambi bekebara kenö? Nabaiborroa bikiaaro gose kana nabaitööngö?” 
MAT.17.26	Bëëtërö akahuunchukia iga, “Hane nabaitööngö.” Yeeso akahuunchukia iga, “Mbuuya mbë hayo niiga abaiborroa bikiaaro tebakohakana hai. 
MAT.17.27	Siböönömbë titugutuna guituuriatuuria abaanto banö hai. Kohayo kaya kunyaancha oröbi, insui yambërë enö oragööti osënë kumunyua gööyö noranyööre mö urubiria ronö roraisë ohakanë iriguuti rieHekaaru gukugira yaanë na uwë; wimuki uyi ohakanë iriguuti reiito.”
MAT.18.1	Enkaaga eyo bëënë abeega baara bagaacha hare Yeeso, baramubuuria iga, “Ning'ui areenge omonënë bokong'u koBogaambi bueNöökoe?” 
MAT.18.2	Yeeso akaberekera omööna omokë, akamuimiirria mbërë yaabö, 
MAT.18.3	akagaamba iga, “Obohëënë ndabateebia iga hanö oranyööre motaihoonchooye mobë kiabaana abakë, temoresöha koBogaambi bueNöökoe hai. 
MAT.18.4	Omonënë bokong'u koBogaambi bueNöökoe noonö araihoonchore abë na etëëmö ehëënë kiyomööna omokë ang'ana onö. 
MAT.18.5	Na ore wöönsoe arairigani omööna umui këonö kuriina rëënë oyo nyööra nuuni airigaiini.
MAT.18.6	“Siböönö ore wöönsoe onö araagire umui wabaana abakë banö baankumia aköre iriraga, mbuuya hanö akaaböhëëyoe orogena ururitö kuigöti, sooki arëkëröë kuya kunyaancha. 
MAT.18.7	Ehobe ngokebara gikugira yibiituurotuuro binö bikugira abaanto baköra iriraga! Ibiituurotuuro biyo kuhika biichë, siböönö ehobe nkomoonto onö akubirëënta!
MAT.18.8	“Hanö oranyööre nokobökö kööö gose okogoro kööö nkö koraagire oköre iriraga, ogokëëngë, ogotabute harai! Mbuuya osöhë kobohoru otaana okobökö kumui, gose okogoro kumui gokera hanö oraabë na amabökö göönsoe gose amagoro göönsoe sooki otabutue kuibëri riomörrö 
MAT.18.9	Na hanö oranyööre iriisö rëëö ndiö reraagire oköre iriraga, uriruusi oretabutë harai! Mbuuya osöhë kobohoru ogetong'o gokera hanö oraabë na amaiisö göönsoe sooki otabutue kuibëri riomörrö.
MAT.18.10	“Muiraarerre motagaacha gosëra umui wabakë banö. Amahëënë ndabateebia iga, abamaraika baabö ruisö röönsoe hamuibare na Taata onö areenge kuriooba. [ 
MAT.18.11	Kugira oMööna woMoonto naachere gutuuria kenö wanyöörre gëësira.] 
MAT.18.12	Niyeke muguitëgëërra hanö oranyööre omoonto ana amang'oondi igana, sooki irimui risirë? Naratigë gaara merööngö këënda na këënda kiriisirio guchinguku, ayi gutuna reera risirre. 
MAT.18.13	Hanö ararinyööre, obohëënë ndabateebia iga, naraabë na emegöökö gukugira yiring'oondi reyo gokera gaara merööngö këënda na këënda ganö gataare gasirre. 
MAT.18.14	Niigö bëënëmbë kereenge hare Isa weiinyu onö areenge kuriooba tahaanchere iga ninyööra nuumui kobake banö asire hai.
MAT.18.15	“Hanö oranyööre umukumia woonde agokörëëye iriraga, mbuuya omogeere omooroki irisaria rëëë. Si moköre gukibisere, moreenge abiëënë. Hanö arakuiigueere, hayo noranyööre umutuurri. 
MAT.18.16	Si hanö araangë kuiigua agaaö, oberekere omoonto woonde gose babere uyi nabö harewë, korri iga kubutuburi buabaanto babere gose batato eng'ana ere yöönsoe etooroe harabu, këëbore amaandekö gakogaamba. 
MAT.18.17	Hanö oraanyööre angere kobaigueera bayo, teebia böönö abakumia böönsoe. Hanö araangë kuiigueera abakumia, mumutigë abë kiomoonto wekebara hare baiinyu gose kiumuiiria wiriguuti.
MAT.18.18	“Na kohayo obohëënë ndabateebia iga, kere giöönsoe moraange gokebara na kuriooba nkeraangoe, na kenö moraitabirri gokebara na kuriooba nkeraitabirribue.
MAT.18.19	“Wiiki ndabateebia iga: hanö ababere gatai yeiinyu baraigueerrane gokebara hanö basabë kere giöönsoe, mbaraakörroe na Taata onö areenge kuriooba. 
MAT.18.20	Kugira hanö ababere gose abatato basikaine hamui kuriina rëënë, Uni nyööra hamui nde nabö.”
MAT.18.21	Haakurua Bëëtërö agaacha hare Yeeso akamubuuria iga, “Monënë, hare kareenga umukumia woonde aransarri, nauni ndamööbera? Gose hare muhuungate?” 
MAT.18.22	Yeeso akamuhuunchukiria iga, “Aa-a, tiiga iga hare muhuungate hai, siböönö merööngö muhuungate hare muhuungate. 
MAT.18.23	Kohayo oBogaambi bueNöökoe mbutuubaiine na omogaambi onö aatunere goköra irisaabo hamui na abaköri baaë bemeremö. 
MAT.18.24	Nkaaga wanyöörre ataangere emeremö geyo, umui waabö akarëëntoa harewë onö wanyöörre ana isiire yaaë ichiimbiria ibikoe na ibirara. 
MAT.18.25	Nawë taare na mbiria chaguisa kohakana isiire eyo hai, kohayo omogaambi oora akagaamba omoonto oyo aguribue hamui na mokaaë na abaana baaë na kere giöönsoe are nakiö, korri iga isiire eera ehakanoe. 
MAT.18.26	Omoköri wemeremö oora agatëma ibiru mbërë yomogaambi oora; akamogëya iga, ‘Tangumiirria nendakohakanë isiire yaaö yöönsoe!’ 
MAT.18.27	Omogaambi oora akamomaahera amaabe, kohayo akamööbera isiire eera na akamohaatera, akaya.
MAT.18.28	“Siböönö omoonto oora akaya akanyööra omoköri wemeremö woonde onö baagakörre hamui nawë, ana isiire yaaë ibikoe bikë iigö. Akamogööta, akamong'ëënta, akamoboorra iga, ‘Taahakana isiire yaanë enö onayo!’ 
MAT.18.29	Omoköri wemeremö oora agatëma ibiru mbërë yaaë akamogëya iga, ‘Tangumiirria nendaakohakane isiire yaaö yöönsoe!’ 
MAT.18.30	Siböönö wë akaanga kumuigueera, iribaga rekumuigueera naamuhirre gokeböhë kuhika ronö arehakana isiire eyo. 
MAT.18.31	Hanö abaköri bemeremö baande baara baarooche mona omoonto oora akörre, mbaabaaye na amaachiichi bokong'u, bakaya bagateebia omogaambi oora amang'ana gayo göönsoe. 
MAT.18.32	Kohayo omonënë waaë oora akaberekera omoköri wemeremö oora; akagaamba iga, ‘Uwë nomoköri wemeremö omobeebe ore! Uni naaköbeeye isiire yaaö yöönsoe enö wanyöörre onayo, gukugira konö waangëyere. 
MAT.18.33	Niigömbë na uwë, ngetaaragere obë na amaabe komoköri wemeremö onö mogoköra nawë, këhaara naaköbeeye?’ 
MAT.18.34	Omogaambi oora akareerra bokong'u, akahira omoköri wemeremö oora gokeböhë kuhika ronö arehakana isiire eera yöönsoe.” 
MAT.18.35	“Nkëhayombë Taata onö areenge kuriooba arebaköra na baiinyu hanö oranyööre omoonto ore wöönsoe ataabeeye owoonde kurua gonkörö yaaë.”
MAT.19.1	Hanö Yeeso asookiri kogaamba amang'ana gayo, naaruure Gariraaya akaya korong'ööngö robuYahuti ihuumbu yomöörö goYörötaani. 
MAT.19.2	Umuiranio omonënë ngömosööraiine, nawë akahueenia abarooyi hö.
MAT.19.3	AbaBarisaayo abamui bagaacha harewë kumuiigua gukubuuria iga, “Gose ngisaiine omoonto gukurugia mokaaë gukibunë kere giöönsoe?” 
MAT.19.4	Yeeso akahuunchukia iga, “Kana kura temöögasömere amaandekö ganö gakogaamba iga, amarua ogotaanga Getëëmi naakörre abaanto omosaacha na omokari hai? 
MAT.19.5	Wiiki Nöökoe akagaamba iga, ‘Gukugira koyo omosaacha naratige isa waabö na nyako waabö na agöötane na mokaaë, na ababere bayo mbaraabë omobere gumui.’ 
MAT.19.6	Kohayo bayo tiiga mbabere hai, siböönö nomobere gumui. Bare Nöökoe agöötaini hamui, omoonto atagaacha kobaata.” 
MAT.19.7	AbaBarisaayo baara wiiki bakamubuuria iga, “Kugira kembë Mosa aaruusiri amaragö komosaacha iga ahë mokaaë inyaruba yaguiita obotëti na kumurugia?” 
MAT.19.8	Yeeso akabahuunchukiria iga, “Mosa naabaitabirriiyi iigö gukugira koemetoe geiinyu emekong'u. Siböönö tiiga niigö yaareenge amarua ensemoka hai. 
MAT.19.9	Böönö ndabateebia iga, omoonto ore wöönsoe onö araarugi mokaaë, getare iga ngukugira yamang'ana amanyaanku goboraaya, hanö aratëtë owoonde noranyööre noboraaya akörre. Na onö aratëtë oyo atigeroe noboraaya akörre.”
MAT.19.10	Abeega baaë bakamoteebia iga, “Hanö oranyööre niigö kerembë gatai yomosaacha na mokaaë, ubuuya oköönga gotëta.” 
MAT.19.11	Yeeso akabahuunchukiria iga, “Tebaanto böönsoe bagaatora koongora eng'ana enö hai, getare iga mbaara bëënë nkunyööra bang'örëëyoe iigö na Nöökoe. 
MAT.19.12	Kugira abaanto mbaahö banö bareenge ichinture kurua kuiboroa kööbö, na abaande mbaaköroa iigö na abaanto, na abaande baanga tebagotëta hai gukugira yoBogaambi bueNöökoe. Tiga onö akuiigua iga agaatora kogööta iriigio renö umuëënë aköre këhayo.”
MAT.19.13	Abaanto baande bakarëëntëra Yeeso abaana abakë iga abatoorre amabökö gaaë na kobasabera, siböönö abeega baara bakang'öönëra abaanto baara. 
MAT.19.14	Na Yeeso akababoorra iga, “Tatiga abaana abakë baachë hareuni, mööngë kobareberra, kugira banö baanga banö, oBogaambi bueNöökoe nobööbö.” 
MAT.19.15	Akabatoorra amabökö, sooki agatanora kurua hö, akaya.
MAT.19.16	Urusiko roonde omoonto woonde agaacha hare Yeeso, akamubuuria iga, “Muiigia, ngeentoke ikiiya keragere iga nköre nyööre obohoru bokuyeeyo?” 
MAT.19.17	Yeeso akamuhuunchukiria iga, “Kugira ke ukumbuuria igoro yakere kereenge ikiiya? Nuumui bëënë ahö umuuya. Ogöötë amaragirrio hanö oraanyööre oratuna gosöha kobohoru.” 
MAT.19.18	Nawë akabuuria Yeeso iga, “Maragirrio ke?” Yeeso akamuhuunchukiria iga, “Waangë guiita, waangë goköra obohooyiri, waangë kuiiba, waangë kuruusiria omoonto ore wöönsoe ubutuburi boborööngö, 
MAT.19.19	osooke isa weiinyu na nyako weiinyu, wigueere borro omorobëri waaö këhanö ukuiyigueera borro.” 
MAT.19.20	Umumura oora akahuunchukia iga, “Amaragirrio gayo göönsoe naagagööta karai. Nke ekeende keehö ngaaköra?” 
MAT.19.21	Yeeso akamoteebia iga, “Hanö oraanyööre oratuna iga obë omoroonge, kaya wimuki ibiinto biaaö biöönsoe, uguri, sooki utueenere abataka ichiimbiria chiyo, nauwë nurinyööra oboome kuriooba; haakurua uchë böönö undue nyuma.” 
MAT.19.22	Hanö umumura oora aaiguure iigö, naatanooye kurua hö aitumatere kugira nomoome bokong'u aareenge.
MAT.19.23	Haakurua Yeeso agateebia abeega baaë iga, “Mahëënë nkobateebia, nkereba egeköng'u kobaanto abaame gosöha koBogaambi bueNöökoe. 
MAT.19.24	Wiiki ndabateebia: negetobu bokong'u engameera kohëta kuibaanga reseendano gokera omoonto omoome gosöha koBogaambi bueNöökoe.” 
MAT.19.25	Hanö abeega baara baaiguure iigö, mbaarogoorre bokong'u, bakabuuria iga, “Ning'uimbë aretora kohöna?” 
MAT.19.26	Yeeso akabataacherra iigö, akahuunchukia iga, “Gayo namakong'u komoonto, siböönö koNöökoe amang'ana göönsoe namatobu.”
MAT.19.27	Haakurua Bëëtërö agasumaacha gukuhuunchukia iga, “Baiito tötiga göönsoe, tögosöörana; kana nke baiito turinyööra?” 
MAT.19.28	Yeeso akabateebia iga, “Ndabateebia obohëënë, ronö oMööna woMoonto ariikarra igituumbe këëë kiubukumahë na ikiobogaambi goKebara Ekehea, haakurua nehö na baiinyu banö mööngööta moreenge ikumi na babere, murikarra ibituumbe biobogaambi ikumi na bibere, gokëëngëra ikiina ibiaaro ikumi na bibere ibiaIsraeri. 
MAT.19.29	Na ore wöönsoe onö aatigere waaë gose bamura bamööbö, gose basubaati bamööbö, gose isa waabö, gose nyako waabö, gose abaana baaë, gose emegoondo gëëë gukugira yaanë, narinyööra hare igana, haruë wiiki arë omoondo gobohoru bokuyeeyo. 
MAT.19.30	Siböönö abaaru banö böönö bareenge abaambërë mbareba abaanyuma, na abaaru banö böönö bareenge abaanyuma mbareba abaambërë.
MAT.20.1	“Obogaambi bueNöökoe boonga omoonto woonde onö aarichökere kurua waaë inkio chuni akaya gutuna abaanto bagoköra emeremö komogoondo gööë goemesabibu. 
MAT.20.2	Agaitaberrania nabö kobahakana itinaari imui kurusiko, haakurua akabahira mogoondo. 
MAT.20.3	Nawë akaya wiiki komoteera ichinkaaga isato ichinkio, na akanyööra abaanto baande baahö mbaimereeye buchua, batagoköra moremö, 
MAT.20.4	kohayo akabateebia iga, ‘Na baiinyu böönsoe motaya moköre emeremö komogoondo göönë goemesabibu, na nendabahakane egeento kenö giisere.’ 
MAT.20.5	Nabö böönsoe bakaya. Haakurua ichinkaaga isaansaba, wiiki ichinkaaga këënda, agaköra këhayo bëënë. 
MAT.20.6	Wiiki haang'i ichinkaaga ikumi na imui, ichiomogörööba, akaya wiiki komoteera akanyööra abaanto baande baimereeye hö. Nawë akabateebia iga, ‘Igaanke muimereeye hanö urusiko urugima buchua iigö motagoköra emeremö?’ 
MAT.20.7	Bakamuhuunchukiria iga, ‘Nkonö totaana moonto aatööndeka emeremö.’ Akabateebia iga, ‘Mbuuyambë na baiinyu wiiki muyi moköre emeremö komogoondo goemesabibu.’
MAT.20.8	“Hanö gööbaaye omogörööba, umuëënë omogoondo agateebia umuimirirri waaë wemeremö iga, ‘Berekera abaköri bemeremö böönsoe baachë obahakanë, otaangerë na baara baandekeroe nyuma, osokirri kobaara baambërë.’ 
MAT.20.9	Abaanto baara baataangere emeremö ichinkaaga ikumi na imui ichiomogörööba bakahakanoa kera moonto itinaari imui. 
MAT.20.10	Kohayo hanö abaanto baara baataangere emeremö mbërë kurua inkio baachere kohakanoa, mbaaitëgëërrëëye iga bö mbarahaaboe ichincharu; siböönö nabö böönsoe mbaahaayoe kera omoonto itinaari imui. 
MAT.20.11	Bakaimukia ichiseenti chaabö baana imiööyö emebeebe ko oora wanyöörre abaandekere emeremö, 
MAT.20.12	baragaamba iga, ‘Abaanto banö baachere goköra emeremö mogörööba hanö enkaaga niimui iigö bëënë bakörre, na baiito ntokörre emeremö na omobaso göönsoe gororre iga kai, sookiri torëng'aine nabö ichiseenti igayeke!’
MAT.20.13	“Umuëënë omogoondo oora agateebia umui waabö iga, ‘Taiigua mosaani waanë, ntaare mbang'aiinere. Mööre muitabiriiyi goköra emeremö giurusiko urugima gutinaari imui. 
MAT.20.14	Imukia ichiseenti chaaö uyi ka. Nehaanchere kohakana omoonto onö andekeroe nyuma ichiseenti chinö ching'ana chiira bëënë nkohakaine. 
MAT.20.15	Ngetaragere iga nkörre ichiseenti chiaanë emeremö këëbore haanchere? Gose kana nirihari okomaahera kugira konö ndeenge umuuya?’ ” 
MAT.20.16	Na Yeeso agasookerria iga, “Kohayo baara bareenge abaanyuma mbareba abaambërë, na baara bareenge abaambërë mbareba abaanyuma.”
MAT.20.17	Hanö wanyöörre Yeeso aratiira kuya Yerusareemu, akaberekera abeega baara ikumi na babere agasumaacha nabö gukibisere, gonchera baraya; 
MAT.20.18	akababoorra iga, “Maaha, toratiira kuya Yerusareemu, nehö oMööna woMoonto araahaanoe kobataangati babanchaama bieNöökoe na abaiigia baMaragö, nabö mbaraamokëëngëre ikiina iga aiitoe, 
MAT.20.19	haruë bamohaanë guchiHamate, banö baramokooyere, bamotëmë na ichingösë sooki bamobaambë; siböönö urusiko rogatato naririuukibua.”
MAT.20.20	Haakurua nyako waabö abamura baSebetaayo akaya hare Yeeso na abamura baaë babere, akamotëmëra ibiru, agasaba egeento kurua harewë. 
MAT.20.21	Yeeso akamubuuria iga, “Nke ugutuna?” Umukuungu oora akamuhuunchukiria iga, “Ondagane iga abamura baanë banö babere, umui achë guikara boreo bööö na owoonde bomösi bööö hanö oreba oMogaambi.” 
MAT.20.22	Yeeso akahuunchukiria abamura baara iga, “Temomanyere kenö mogosaba hai. Mogaatora kunyëëra kogeköömbë kimiiriirö kenö ngutuna kunyëëra?” Bakamuhuunchukiria iga, “Eee, ntoraatore.” 
MAT.20.23	Yeeso akabateebia iga, “Mahëënë moraatore kunyëëra kurua kogeköömbë këënë, siböönö gokoboora iga oyo newë araikare boreo böönë na oyo newë araikare bomösi böönë eyo tereenge kogotora köönë hai. Eng'ana eyo nerahaaboe kobaara bëënë Taata aasemiiyi.”
MAT.20.24	Hanö abeega baande baara ikumi baaiguure amang'ana gayo, mbaarerreeye abamura babere baara. 
MAT.20.25	Haakurua Yeeso akababerekera böönsoe hamui akababoorra iga, “Momanyere iga abagaambi babaHamate mbaana ichiinguru kobaanto baabö, na abataangati mbaana ogotora kimui harebö. 
MAT.20.26	Siböönö hare baiinyu tiigö keraabë hai. Hanö oraanyööre umui weiinyu aratuna abë omonënë, taanga abë omoköri wemeremö wabaande bayo; 
MAT.20.27	na hanö oraanyööre umui weiinyu aratuna koba owambërë kuhika taanga abë omoköri wemeremö weiinyu; 
MAT.20.28	këhaara oMööna woMoonto ataachere iga niiga akörroe emeremö, siböönö niiga akörre abaande emeremö na kohaana obohoru bööë gutuuria abaaru.”
MAT.20.29	Na nkaaga Yeeso na abeega baaë wanyöörre bararua Yeeriko, umuiranio omonënë ngömosööraiine. 
MAT.20.30	Abahukuru baande babere banö wanyöörre baikaaye gonchera mbareka, bakaiigua Yeeso arahëta haang'i nabö, kohayo bagataanga koraangiria iga, “OMonënë oMööna oTauti! Tatomaahera amaabe!” 
MAT.20.31	Umuiranio goora gokabang'öönëra gorabateebia iga bakire. Siböönö bö mbaagëëndërrëyi koraangiria bokong'u iga. “OMonënë UMumura oTauti! Tatomaahera amaabe!” 
MAT.20.32	Yeeso akaimeerra akababerekera, akababuuria iga, “Nke mugutuna iga mbakörre?” 
MAT.20.33	Bakahuunchukia iga, “Monënë, ngutunatore iga amaiisö gaiito garamuki!” 
MAT.20.34	Yeeso akabamaahera amaabe, agaturubania amaiisö gaabö; höhayo iigö bagatora komaaha, bakamurua nyuma.
MAT.21.1	Hanö Yeeso na abeega baaë wanyöörre baratuna kuhika haang'i na Yerusareemu, bakahika kumugi goBetibaage kunguku yeMeseituuni, Yeeso agatoma abeega baaë babere akabateebia iga, 
MAT.21.2	“Gëënda korobëri royo robaisioorre, moranyööre etekere eböhëre hamui na irikoohe rëëyö. Muchitachore mondëëtërë hanö. 
MAT.21.3	Hanö oranyööre omoonto ore wöönsoe nababuuria eng'ana ere yöönsoe, momoteebi iga, ‘Omonënë nguchitunaare;’ nawë narachiriingi boongo.” 
MAT.21.4	Ganö ngaabaaye iigö korri iga gaara gaarageroe na omonaabi gabë amahëënë:
MAT.21.5	“Motateebia umugi goYerusareemu:
MAT.21.5	Tamaaha oMogaambi waaö nkogoocheraare!
MAT.21.5	Nomohaabu na aikareeye etekere,
MAT.21.5	irikoohe rietekere.”
MAT.21.6	Abeega baara bakaya bagaköra këëbore wanyöörre Yeeso abateebiri baköre: 
MAT.21.7	bakarëënta etekere eera hamui na irikoohe reera, bakaaria ichingebo chaabö gotekere na guikoohe na Yeeso agaikara kö. 
MAT.21.8	Abaanto abaaru banö baare kumurua nyuma mbaarri ichingebo chaabö gonchera engaki eyo na abaande barabuna ichinsagia kurua komete baraaria gonchera. 
MAT.21.9	Abaanto banö wanyöörre bataangatere Yeeso na baara baare komosöörana böönsoe mbaataangere guchiira baragaamba iga, “Agoongoe oMööna oTauti! Nöökoe aitabiri onö aguucha kuriina rioMonënë! Agoongoe eNöökoe!”
MAT.21.10	Hanö Yeeso aasöhere Yerusareemu, umugi göönsoe ngöichooye egachanö enënë bokong'u; abaanto bakabuuria iga, “Kana oyo ning'ui?” 
MAT.21.11	Umuiranio goora gokabahuunchukiria iga, “Onö nomonaabi Yeeso, kurua Nasareeti yaGariraaya.”
MAT.21.12	Yeeso akaya koHekaaru na akarugia baara böönsoe wanyöörre baragora na kohöönia ibiinto. Akaboombeka ichimëësa chabakerania bichiimbiria hamui na ibituumbe biabaara baare kuguria ichinguuti, 
MAT.21.13	akabateebia iga, “Yaandekeroe, Nöökoe naagaambere iga, ‘Inyuumba yaanë neraberekeroe iga inyuumba yamasabi.’ Siböönömbë baiinyu mogekörre irisana riabaiibi!”
MAT.21.14	Abahukuru na amagata bagaacha harewë koHekaaru moora, akabahueenia. 
MAT.21.15	Abataangati babanchaama bieNöökoe na abaiigia baMaragö mbaarereeye hanö baarooche ibirogoorö binö aare goköra na abaana mbaare guchiira koHekaaru moora baraboora iga, “Egoongö koMööna oTauti!” 
MAT.21.16	Kohayo bakabuuria Yeeso iga, “Oraiigua gare abaana banö bakogaamba?” Yeeso akahuunchukia iga, “Nkuiiguande kimui. Temöögasömere roonde amaandekö ganö hai iga, ‘Möiigia abaana na ibing'ëërrë baruusi egoongö ihiku hai?’ ” 
MAT.21.17	Haakurua Yeeso akabatiga akarichöka akaya kumugi goBëëtania, na hayo nehö aaraaye.
MAT.21.18	Inkio chuni hanö Yeeso wanyöörre arariinga kuya kumugi, akaiigua ana umuëëkö. 
MAT.21.19	Akamaaha omoko gonö gööre gonchera mbareka, akaahokera kuya haregö, siböönö taanyöörre kö geento hai getare iga namato bëënë. Kohayo agateebia omote goora iga, “Otagaacha kööma amako roonde hai!” Höhayo iigö omoko goora gokaihoma. 
MAT.21.20	Hanö abeega baara baarooche amang'ana gayo mbaarogoorre, bakabuuria iga, “Niyeke omoko gonö gokörre guihomere boongoboongo iigö?” 
MAT.21.21	Yeeso akahuunchukia iga, “Obohëënë ndabateebia, hanö moraakumi mööngë koba na isi, moraatore goköra këëganö nkörëëye omoko gonö. Tiiga ndeyo iriëënë hai, siböönö moraatore goteebia ninyööra ninguku enö iga, ‘Iyiheka orëkëröë kunyaancha,’ na nkeraabë. 
MAT.21.22	Hanö moraakumi, kere giöönsoe morabuuri, komasabi, morakehaaboe.”
MAT.21.23	Yeeso akariinga kuya koHekaaru na hanö wanyöörre araiigia, abataangati babanchaama bieNöökoe hamui na abagaaka bakamoochera bakamubuuria iga, “Nkogotora ke ogokörra amang'ana ganö? Ning'ui aakoha ogotora koyo?” 
MAT.21.24	Yeeso akabahuunchukiria iga, “Nauni wöönsoe nendababuuri iribuurio rimui bëënë iigö, hanö morarihuunchuki, na uni nendabateebi ngotora ke ngokörra amang'ana ganö. 
MAT.21.25	Nehai Yöhana aaruusiri ogotora gokobaatiisa: nkurua koNöökoe gose kana nkurua komoonto?” Bagataanga kohaamana abiëënë kubiëënë “Niyeke toragaambë? Hanö torahuunchuki iga, ‘Nkurua koNöökoe,’ naratoteebi iga ‘Kugirakembë, motaakumiri Yöhana?’ 
MAT.21.26	Siböönö hanömbë toragaambë iga, ‘Nkurua komoonto,’ toona obööba iga abaanto bagaacha gotokörra amang'ana gaande amabeebe, kugira böönsoe mbamanyere iga Yöhana nomonaabi aareenge.” 
MAT.21.27	Kohayo bakahuunchukiria Yeeso iga, “Tetomanyere hai.” Nawë akabateebia iga, “Nauni wöönsoe tendabateebimbë ngotora ke ngokörra amang'ana ganö hai.”
MAT.21.28	“Niyeke muguitëgëërra? Omoonto woonde aareenge hö onö aareenge na abamura babere. Akaya kumumura omonënë akamoteebia iga, ‘Ore mumura kayi rëërö oköre emeremö komogoondo goora goemesabibu!’ 
MAT.21.29	Umumura monënë oora akahuunchukia iga, ‘Tendaayi hai,’ siböönö naaruure akahoonchora amaitëgëërrö gaaë, akaya mogoondo. 
MAT.21.30	Haakurua isa waabö wiiki akaya agateebia umumura omokë gaara bëënë wanyöörre ateebiri umumura omonënë oora. Nawë akahuunchukia iga, ‘Eee Taata, nendaayi,’ siböönö taageeye hai. 
MAT.21.31	Kobabere bayo noohai akörre këëbore isa waabö are gutuna?” Bakamuhuunchukiria iga, “Nomonënë oora.” Kohayo Yeeso akabateebia iga, “Ndabateebiambë iga, abaiiria biriguuti hamui na abaraaya mbarabataangate kuya koBogaambi bueNöökoe. 
MAT.21.32	Kugira Yöhana omoBaatiisi naachere hare baiinyu araboorokirria enchera endoonge iga mogegööterre, temöömukumiri hai; siböönö abaiiria biriguuti hamui na abaraaya bö mbaamukumiri. Na baiinyu ninyööra möörooche ganö temööhonchooye amaitëgëërrö gaiinyu mumukumi hai.”
MAT.21.33	Yeeso akabateebia iga, “Tëgëërra ekereengio keende. Aareenge hö omoonto woonde umuëënë irirema onö aaremere omogoondo akaiimia emesabibu, akagogetera orobago, agakömöga iribogoota regokönyëra ichinsabibu, akahagaacha obogoe obotaambe. Haakurua akagohaana kobarimi na akaya obogëni gukiaaro këëharai. 
MAT.21.34	Hanö engaki yagutua ichiihagoe yaahikere, agatoma abaköri bemeremö baaë kuya kobarimi baara kuimukia irihaki riomoondo gööë guirigësa. 
MAT.21.35	Abarimi baara bakagööta abaköri bemeremö baaë baara, bagatëma umui, bagaiita na owoonde, na owoonde bakamorasa na amagena. 
MAT.21.36	Omoonto oora agatoma abaköri bemeremö baande, abaaru gokera baara baambërë, na abarimi baara bakabaköra këhaara bëënë baakörre baara baambërë. 
MAT.21.37	Kogosookerria, agatoma umumura waaë kuya harebö, akagaamba iga, ‘Obohëënë mbarasooke umumura waanë onö.’ 
MAT.21.38	Siböönö hanö abarimi baara baarooche umumura waaë oora, bagateebania iga, ‘Umuri womoondo ngoogonö. Motaacha tumuiitë, ntoranyööre omoondo goboome bööë bonö!’ 
MAT.21.39	Kohayo bakamogööta bakamuhira kebara kurua komogoondo guemesabibu goora bakamuiita.”
MAT.21.40	Yeeso akababuuria iga, “Böönö, hanö umuëënë omogoondo guemesabibu araachë niyeke araaköre abarimi baara?” 
MAT.21.41	Bakamuhuunchukiria iga, “Naraiitë abaanto ababeebe baara böönsoe, haakurua ahaanë omogoondo goyo kobarimi baande abaiiya, banö baraayi baramoha iring'eenga riomoondo gööë guirigësa gonkaaga eera bëënë eragere.” 
MAT.21.42	Yeeso akabateebia iga, “Temöögasömere mona amaandekö gakoboora hai?
MAT.21.42	‘Irigena renö abahagaachi baangere iga tereena bueera hai
MAT.21.42	rëërua rëëba iriubueera koheteera agaande göönsoe;
MAT.21.42	oMonënë newë aaköra eng'ana enö.
MAT.21.42	Nekerogoorö getëëmö ke komaiisö gaiito?’ ”
MAT.21.43	Yeeso akarööbirria iga: “Kohayo ndabateebia, oBogaambi bueNöökoe mboraruusibue kurua hare baiinyu na bohaanoe kobaanto banö baraamë ichiihagoe chinö chiragere.” [ 
MAT.21.44	Na ore wöönsoe araagoe kuigena renö narebotoroa amatene na ore wöönsoe ndinyööra irigena reyo riguereeye, nderemuminyööngöra abë iburugëtë.]
MAT.21.45	Hanö abataangati babanchaama bieNöökoe na abaBarisaayo baaiguure ibireengio biaYeeso, bakamanya iga mbö aare kong'ööria, 
MAT.21.46	kohayo bagasaacha iga bamogöötë, siböönö bakööböha umuiranio, kugira abaanto wanyöörre baamaaha iga Yeeso nomonaabi aareenge.
MAT.22.1	Wiiki Yeeso naahuunchukiiyi abaanto baara kubireengio, aragaamba iga: 
MAT.22.2	“OBogaambi bueNöökoe boonga omogaambi woonde onö aakörëëye umumura waaë inyaangi yobotëti. 
MAT.22.3	Agatoma abaköri bemeremö baaë kuya koberekera abaraarekoa baachë kunyaangi, siböönö tebaachere inyaangi eyo hai. 
MAT.22.4	Agatoma abaköri bemeremö abaande kobaraarekoa, aragaamba iga: ‘Inyaangi yaanë böönö ebaaye; ichintang'aana na iching'öömbë ichinuru chigöögeroe, ibiinto biöönsoe bibaaye, motaacha kunyaangi yobotëti!’ 
MAT.22.5	Siböönö abaraarekoa baara tebatondoreeyoe hai, na ore wöönsoe akaya goköra emeremö gëëë: owoonde akaya komogoondo gööë na owoonde akaya ubusuruusia bööë, 
MAT.22.6	enkaaga eyo na abaande mbaagöötere abaköri bemeremö baara, bakabatëma, na kobaiita. 
MAT.22.7	Omogaambi oora akareerra bokong'u; agatoma abasirikare baaë, bagaiita abaiiti baara na bakabasaambera umugi gööbö. 
MAT.22.8	Haakurua, agateebia abaköri bemeremö baaë iga, ‘Inyaangi yaanë ebaaye, siböönö abaanto banö naaraarekere tebaisaiine hai. 
MAT.22.9	Böönö kaya komakörööngate, moraareke abaanto abaaru banö moranyööre, baachë kunyaangi.’ 
MAT.22.10	Abaköri bemeremö baara bakaya komakörööngate, bagateebia abaanto bare böönsoe baare kunyööra, abaiiya na ababeebe, inyuumba yinyaangi egaichora abaanto.
MAT.22.11	“Hanö omogaambi aageeye komaaha abagëni baara, akanyööra omoonto woonde onö wanyöörre ataisöhiiyi engebo yinyaangi. 
MAT.22.12	Akamubuuria iga, ‘Mosaani, niyeke okörre osöhere monö otaisöhiiyi engebo yinyaangi?’ Omoonto oora akahana buchua. 
MAT.22.13	Haakurua omogaambi oora agateebia abaköri bemeremö baara iga, ‘Tamoböha amabökö na amagoro momotabute kebara kugisuunte haara; hayo nehö koreba ugukuura na ogokarratia amaiinö.’ ” 
MAT.22.14	Yeeso agasookerria iga, “Abaraarekoa na abaaru, siböönö abaahoroa mbakë iigö.”
MAT.22.15	Haakurua abaBarisaayo baara bakaya bagaköra eseemi iga bayi guiköna Yeeso guching'ana. 
MAT.22.16	Kohayo bagatoma abeega baabö abamui hamui na abaanto birikömö reHeerooti kuya hare Yeeso, bakagaamba iga, “Muiigia, ntomanyere iga nomohëënëore, nkuiigiaore enchera yeNöökoe kobohëënë, na tokööböha moonto otëëmö ere yöönsoe hai. Kugira totoondoreeyoe na obonënë bomoonto hai. 
MAT.22.17	Tatoteebiambë, niyeke uguitëgëërra? Gose mbuuya tohakanë iriguuti hare Gaisaari gose kana mbobeebe?” 
MAT.22.18	Na Yeeso wanyöörre namanyere eseemi yaabö embeebe, kohayo akabateebia iga, “Baiinyu bare baiteerri! Kugira ke muuchere kunyigua? 
MAT.22.19	Nyorokia hanö isiriingi yakohakanera iriguuti!” Nabö bakaromorëëntëra isiriingi, 
MAT.22.20	akababuuria iga, “Ituubö enö, na iriina renö, nibiang'ui?” 
MAT.22.21	Bakamuhuunchukiria iga, “NibiaGaisaari.” Kohayo Yeeso akabateebia iga, “Mbuuyambë, hakana Gaisaari binö bireenge ibiaGaisaari, na eNöökoe binö bireenge ibieNöökoe.” 
MAT.22.22	Hanö baaiguure iigö mbaarogoorre; bakamutiga, bagatanora, bakaya.
MAT.22.23	Kurusiko royo bëënë AbaSatukaayo baande bagaacha hare Yeeso; mbö baara bakogaamba iga tebaanto barriooka kurua kobaku hai. 
MAT.22.24	Bakagaamba iga, “Umuiigia, Mosa naagaambere iga hanö ndanyööre omoonto akuure atatigere abaana, mura omööbö naratëtë umusino oora okorri iga baibore abaana, amogörrökiri umugi gööë. 
MAT.22.25	Baareenge hö weiito abamura muhuungate abienda imui. Umumura omotaangi agatëta omokari na agakua ataraibora abaana, kohayo agatiga umusino waaë hare mura omööbö. 
MAT.22.26	Mura omööbö oyo nawë agakua wiiki ataraibora mööna komokari oyo, gekaba këhayo bëënë kowagatato kuhika böönsoe muhuungate. 
MAT.22.27	Hanö abamura bayo böönsoe baakuure, omokari oora nawë agakua. 
MAT.22.28	Böönömbë, hanö abaku barriooka omokari oora moka ng'ui areba? Kugira böönsoe bayo, mbanö wanyöörre baasöha mööë!”
MAT.22.29	Yeeso akabahuunchukiria iga, “Baiinyu möösira gukugira konö motamanyere amaandekö gose ninyööra nichiinguru chieNöökoe. 
MAT.22.30	Kugira hanö abaku barriooka mbareba kiabamaraika bakuriooba, tebaretëta gose batëtoe hai. 
MAT.22.31	Na komang'ana gukuriooka kuabaku: kana temöögasömere mona Nöökoe aabateebiri hai? Hanö aagaambere iga, 
MAT.22.32	‘Uni nuuni Nöökoe waAbrahamu, Nöökoe waIsaka, na Nöökoe OYaköbö.’ Nawë neNöökoe wabahoru, tiiga nowabaku hai.” 
MAT.22.33	Hanö umuiiro aaiguure iigö, naarogooreeye amaiigio gaaë.
MAT.22.34	Hanö abaBarisaayo baaiguure iga Yeeso aharri abaSatukaayo, mbaairaine hamui, 
MAT.22.35	umui waabö, onö aareenge umuiigia waMaragö, akabuuria Yeeso gokomosaacha, 
MAT.22.36	aragaamba iga, “Muiigia, niragirrio ke rekerre göönsoe koMaragö?” 
MAT.22.37	Yeeso akamuhuunchukiria iga, “ ‘Ohaanche oMonënë eNöökoe waaö gonkörö yaaö yöönsoe, na omööyö gööö göönsoe na kobong'aiini bööö böönsoe.’ 
MAT.22.38	Reyo ndiö iriragirrio renö rekerre göönsoe na wiiki ndiö erembërë. 
MAT.22.39	Erekabere renö reenga reyo niiga, ‘Ohaanche omorobëri waaö këhanö wihaanchere umuëënë.’ 
MAT.22.40	AMaragö gaMosa göönsoe hamui na amaiigio gabanaabi nkomaragirrio abere gayo gaböhere.”
MAT.22.41	Hanö abaBarisaayo wanyöörre bairaiine hamui, Yeeso akababuuria iga, 
MAT.22.42	“Niyeke muguitëgëërra igoro yaMasiihi? Kana noMööna ong'ui?” Bakamuhuunchukiria iga, “NoMööna oTauti.” 
MAT.22.43	Yeeso akababuuria iga, “Kugira ke hanö uMuiika göösekerreeye Tauti akamoberekera iga, ‘OMonënë’ aragaamba iga,
MAT.22.44	‘OMonënë naateebiri oMonënë waanë iga:
MAT.22.44	Ikara hanö gokobökö köönë koboreo
MAT.22.44	kuhika ntoore ababisa baaö haanse yamagoro gaaö?’
MAT.22.45	Hanö oranyöörembë Tauti aamoberekeeye iga ‘OMonënë,’ niyeke wiiki Masiihi aakörre abaaye omööna waaë?” 
MAT.22.46	Tewoonde aatorre kuhuunchukiria Yeeso neeba neng'ana imui hai; na kurua royo temoonto aakarehere kumubuuria amang'ana gaande hai
MAT.23.1	Haakurua Yeeso agasumaacha na umuiranio hamui na abeega baaë na kobateebia iga: 
MAT.23.2	“Abaiigia baMaragö hamui na Babarisaayo mbö bamanyere gokönörra abaanto aMaragö gaMosa. 
MAT.23.3	Kohayo nkeragere iga mosooke na mogöötë gare göönsoe barabateebi iga moköre, siböönö motagaacha kogööta amaköra gaabö, kugira bö tebagoköra këhaara bagoteebeerria hai. 
MAT.23.4	Ngutueekabare abaanto baande emesaire imiritö, siböönö bö abiëënë tebakagiturubania ninyööra nekëëra iga bakabaangora hai. 
MAT.23.5	Amang'ana ganö göönsoe bagoköra niiga bamaahoe na abaanto, kugira nkoböhabare ichinkini chinö ukunyööra chiina amang'ana gaMaragö kubusio na komabökö na nkogarihiabare ibikobobe bichisumaati chaabö! 
MAT.23.6	Wiiki mbahaanchere kuya guikara ahase ahaiiya guchinyaangi, na kubituumbe biambërë guchiSinagoogi; 
MAT.23.7	mbahaanchere gokeeribua gosookö kometeera, na koberekeroa na abaanto iga ‘Muiigia.’ 
MAT.23.8	Na baiinyu mööngë kuya moraberekeroa iga ‘Muiigia’, kugira böönsoe mbamura baandaimui more, na uMuiigia weiinyu nuumui bëënë. 
MAT.23.9	Motagaacha koberekera moonto woonde ore wöönsoe gokebara hanö iga ‘Taata’ hai, kugira Isa weiinyu nuumui bëënë onö areenge kuriooba. 
MAT.23.10	Gose motagaacha koberekeroa iga ‘Abataangati’ hai, kugira moona omotaangati umui bëënë nawë, Masiihi. 
MAT.23.11	Onö areenge omonënë hare baiinyu kuhika abë omoköri wemeremö weiinyu. 
MAT.23.12	Ore wöönsoe onö akuiyimukirria, narisusëëna, na ore wöönsoe aguisusëënia, narimukirribua.”
MAT.23.13	“Ehobe yeiinyu, bare baiigia baMaragö hamui na abaBarisaayo! Baiinyu bare baiteerri! Baiinyu nkoreberramore abaanto gosöha koBogaambi bueNöökoe, na baiinyu abiëënë temogosöha hai, na ninyööra mbanömbë bagutuna gosöha timugutiga basöhë hai!
MAT.23.13	[ 
MAT.23.14	“Ehobe yeiinyu, bare baiigia baMaragö hamui na abaBarisaayo! Baiinyu bare baiteerri! Banö mogosöha guchinyuumba chiabasino morabaruusia ibiinto guchinyuumba chaabö na moraiköra abaanto abaiiya kogosasaama amasabi amataambe! Gukugira koyo murinyööra inyaanyi enënë bokong'u!]
MAT.23.15	“Ehobe yeiinyu, bare baiigia baMaragö hamui na abaBarisaayo! Baiinyu bare baiteerri! Banö mokogëënda-gëënda guchinyaancha na gokebara, okorri munyööre omoonto umui momoköre umukumia; hanö mömunyööra harua wiiki mumunyaankia hare kabere gokera baiinyu abiëënë kuhiroa kuibëri riomörrö!
MAT.23.16	“Ehobe yeiinyu, bare bataangati abahukuru! Banö mukuiigia iga, ‘Hanö oranyööre omoonto ore wöönsoe aiyihimirriiyi koHekaaru, iga tebobeebe hai, siböönö iga hanö aiyihimirria gosahaabu yeHekaaru iga oyo nyööra aisookiri.’ 
MAT.23.17	Baiinyu bare bahukuru, abakaangi! Nkeehai kereenge kana ekenënë, nesahaabu gose kana neHekaaru enö egosaabuura esahaabu? 
MAT.23.18	Wiiki muiigia iga, ‘Hanö omoonto aranyööre aiyihimirriiyi kohase hanö bakuruusiria ibiruusio, hayo tebobe hai, siböönö iga hanö oranyööre aiyihimirriiyi gukiruusio kohase haara bakuruusiria ibiruusio iga hayo nyööra aiböhere umuëënë.’ 
MAT.23.19	Mbahukuru batëëmö ke more? Nkeehai kereenge ikiubueera, nikiruusio gose kana naahase hakuruusiria ibiruusio hagoköra ikiruusio keba ekeroonge? 
MAT.23.20	Kohayombë hanö omoonto aiyihimirria kohase hakuruusiria ikiruusio, oyo nkunyööraare aiyihimirriiyi kohase hayo, hamui na binö nkunyööra biikö; 
MAT.23.21	na hanö omoonto aiyihimirria koHekaaru, oyo kuiyihimirriaare kohase hayo na koNöökoe onö amënyere hö; 
MAT.23.22	na hanö omoonto aiyihimirria kuriooba, oyo nyööra naiyihimirriiyi kugituumbe kiobogaambi bueNöökoe, na harewë onö aikaaye kö.
MAT.23.23	“Ehobe yeiinyu, bare baiigia baMaragö na abaBarisaayo, bare baiteerri! Nkohamore eNöökoe egeento geikumi ninyööra nkomato gietania ganö gakurumbaasa buuya, ibinchaari na umunyunyuunti, siböönö möötiga gosooka amang'ana gubueera agaMaragö; obohëënë, amaabe na ubukumia; gayo kuhika mogagöötë göönsoe siböönö möönga gutiga agaande gaara. 
MAT.23.24	Bare bataangati abahukuru! Nkubiooramore ingi kurua kogeento kenö mukunyua, siböönö moramëra engameera!
MAT.23.25	“Ehobe yeiinyu, bare baiigia baMaragö na abaBarisaayo, bare baiteerri, bare moköögia egeköömbë na orohaamba kebara, siböönö moonse nyööra mbiichooye ibiinto binö nkunyööra mobinyööra kobosakuri na endaambe. 
MAT.23.26	Bare baBarisaayo abahukuru! Motöögia taanga egeköömbë moonse, korri kebara nahö nkeraabë ekerabu!
MAT.23.27	“Ehobe yeiinyu, bare baiigia baMaragö na abaBarisaayo! Bare baiteerri! Banö möönga ichimbeehera chinö chiahömöa ekeboose kebara chaaraba iga chai, siböönö moonse nubuguundö ubuëënë hamui na ibiröömbaini biabaku bichooye mö. 
MAT.23.28	Nkëhayo bëënë more, kebara nkomaahekanamore kobaanto böönsoe iga nabaanto abaiiya more, siböönö moonse yeiinyu muichooye ubuiteerri na amaraga.
MAT.23.29	“Ehobe yeiinyu, bare baiigia baMaragö na abaBarisaayo! bare baiteerri! Morahagaacha buuya ichimbeehera chiabanaabi na morasiriinia ichimbeehera chiabaara bareenge abaiiya; 
MAT.23.30	murua mogaamba iga, ‘Nyööre tööreenge hö gonkaaga eera yabaaguuka, nyööre tetöökörre gaara baakörre na guiita abanaabi hai.’ 
MAT.23.31	Kohayo nguitabirriamore iga baiinyu nuruiboro ruabaiiti babanaabi more! 
MAT.23.32	Motagëëndërria, muhiki ganö baaguuka baiinyu baataangere! 
MAT.23.33	Baiinyu banö möönga ichinchöka na uruiboro ruamahere! Ngokanyamore iga mogaatora kuibëchia kurua kogokëëngëroa ikiina kuya kuibëri? 
MAT.23.34	Na kohayo ndabateebia iga nendetoma hare baiinyu abanaabi na abaanto abang'aiini, na abaiigia, na baiinyu morebaiita abamui baabo, abaande mobabaambë, na abaande mobatëmë na ichingösë guchiSinagoogi na muyi morabarugia kurua kumugi gonö na ogoonde. 
MAT.23.35	Kohayo göönsoe, ngarebareengera, amaanyiinga gabaanto abaiiya ganö mööre kohoma haanse, kurua kuguiitoa koHabeeri kuhika uguiitoa goSakaria umumura oBaraakia, onö möiteeye gatai yeHekaaru na ahase hakuruusiria ikiruusio. 
MAT.23.36	Amahëënë ndabateebia: inyaanyi neranyööre irikora renö kugira yamang'ana gayo!
MAT.23.37	“Eee Yerusareemu, Yerusareemu! Nguiitaore abanaabi na korasa abarëënti bamang'ana na amagena banö nkunyööra Nöökoe agotomeeye! Hare kareenga nkunyööra ndatuna iga nkomë abaanto baaö böönsoe këhanö engökö egokoma ibichuuchu biayo ibikuundikiria guchimbaba, siböönö uwë waanga! 
MAT.23.38	Na kohayo inyuumba yaaö neratamë inchua. 
MAT.23.39	Kurua böönö, ndabateebia, tooremaaha wiiki hai kuhika ronö oregaamba iga, ‘ENöökoe aitabiri onö aguucha kuriina rioMonënë.’ ”
MAT.24.1	Hanö Yeeso aarichökere na gotanora kurua koHekaaru, abeega baaë bakaya harewë komoorokia amahagaachö gieHekaaru. 
MAT.24.2	Nawë akababoorra iga, “Eee, moratora komaaha ganö göönsoe! Amahëënë ndabateebia iga tiigena reende rretama rikaaye koreende igoro hai, göönsoe ngarehiringitibua kuya haanse.”
MAT.24.3	Hanö wanyöörre Yeeso aikaaye kunguku yeMeseituuni, abeega baaë bakamogeera gukibisere, baramubuuria iga, “Tatoteebia ronö amang'ana gayo gareba na nkemanyiirrio ke kereba egekoorokia ukuriinga kööö na umuhikö guekebara.”
MAT.24.4	Yeeso akabahuunchukiria iga, “Muiraarerre, omoonto atagaacha kobang'aiina. 
MAT.24.5	Kugira abaaru mbariicha kuguituungana iriina rëënë, baragaamba iga, ‘Nuuni Masiihi!’ nabö bareng'aiina abaaru. 
MAT.24.6	Muriigua insinyo yiriihi hamui na amang'ana giriihi kurua harai; siböönö motagaacha kobaabayera hai. Amang'ana ganö gaanga gayo kuhika ngaraabë hö, siböönö, hayo tiiga noranyööre umuhikö ngöhikere hai. 
MAT.24.7	Ikiaaro nkirimoka guiitana na ekeende, na obogaambi mburimokerana na obogaambi boonde. Inchara nereba hö hamui na ibirigiti hare höönsoe. 
MAT.24.8	Gayo göönsoe gaanga ibisa biomogaikoro hanö ang'ata guituurania.
MAT.24.9	“Mbarirua babagöötë na kobahaana korri mokörroe inyaanyi na muiitoe, na baiinyu morerëgoa na abaanto boönsoe gikugira yiriina rëënë. 
MAT.24.10	Gonkaaga eyo abaaru mbaritiita, batigë ubukumia bööbö abaande mbarebaköböösania na abaande mbarerëgana. 
MAT.24.11	Haakurua abanaabi boborööngö mbarrichökëra na bang'aiine abaanto abaaru. 
MAT.24.12	Na gukugira konö amabeebe gayo gariyëëngëria, obohaanchi buabaanto abaaru mburisuuha. 
MAT.24.13	Siböönö onö arigumiirria kuhika umuhikö, narehöna. 
MAT.24.14	Na aMang'ana Amaiiya ganö goBogaambi bueNöökoe, ngareruundibua gokebara giöönsoe, korri iga gaachë gusuuta eHamate yöönsoe, haruë böönö umuhikö guuchë.
MAT.24.15	“Hanö moremaaha iKiriirrio kiubunyaanku koHekaaru kenö këërageroe na omonaabi Tanieeri getoorroe ahase ahahoreeru heNöökoe. (Onö agosöma oongore!) 
MAT.24.16	Haakurua banö urinyööra bareenge buYahuti baachë kong'ösëra guchinguku; 
MAT.24.17	na onö urinyööra areenge kogesara kinyuumba yaaë atagaacha gosekera kuya kuimukia geento këëë kurua kunyuumba hai. 
MAT.24.18	Onö urinyööra amogoondo atagaacha kuriinga kuya kuimukia ichingebo chaaë hai. 
MAT.24.19	Ehobe yaabö, guchinsiko chiyo kobagaikoro banö baanda na banö urinyööra baragöönkia! 
MAT.24.20	Mosabë eNöökoe korri iga okong'ösa koiinyu gotagaacha koba gonkaaga yikinyigita gose kurusiko rueSabaato! 
MAT.24.21	Kugira enkaaga eyo inyaanyi iriirichökëra embeebe bokong'u enö etaakabaaye hö roonde amarua ensemoka yekebara kuhika rëërö, na wiiki teyeende ereba hö enö yaanga yö hai. 
MAT.24.22	Ninyööra hanö okanyöörre ichinsiko chiyo chitaasuhiibui, nyööra nintirruki tegaatamere hai, siböönö gukugira kuabaahoroa, ichinsiko chiyo nchirisuuhibua.
MAT.24.23	“Guchinsiko chiyo hanö ndinyööra omoonto arebateebia iga, ‘Tamaaha Masiihi ngoogonö hanö!’ gose iga, ‘Ngogoora haara!’ - motagaacha kumukumia. 
MAT.24.24	Kugira bariirichökera Masiihi abarööngö na abanaabi boborööngö; nabö mbareköra amakönö amanënë na ibirogoorö korri iga bang'aiine ninyööra nabaahoroa bieNöökoe. 
MAT.24.25	Muiigue! Uni niisere kobateebia amang'ana ganö mbërë enkaaga etaraacha.
MAT.24.26	“Gose hanö barebateebia iga, ‘Tomorooche guikoongo,’ motagaacha kuya hö; gose hanö baregaamba iga, ‘Ninyuumbaare aibisere,’ motagaacha kobakumia. 
MAT.24.27	Kugira oMööna woMoonto nariicha giekemënio kenö këëmënia igoro komasaaro kurua rogoro getebeta mooche. 
MAT.24.28	Hare ibirömbaine bire, nehö amatöönyi gagosaanga.
MAT.24.29	“Gonkaaga eyo iigö inyaanyi yichinsiko chiyo irisira, iriooba ndereba igisuunte, na umueeri tegorerabia hai, ichinyunyuunyi nchiregoa kurua kuriooba, na ichiinguru chaigoro nchirisiingisibua, 
MAT.24.30	harue böönö ekemanyiirrio kioMööna woMoonto nkeremaahekana igoro; na ichiHamate chöönsoe chiekebara nchirikuura hanö baremaaha oMööna woMoonto aratora komasaaro gakuriooba, ana ichiinguru na ubuhiku obonënë. 
MAT.24.31	Nawë naretoma abamaraika baaë, baana irirööngoe renö rikuruusia engaamba enënë, kuya guchintahana inyai chiekebara, nabö mbariiria abaahoroa baaë böönsoe kurua amaserra gentahana imui yekebara kuhika iyeende.
MAT.24.32	“Mueege kurua gokereengio kenö kiomoko. Hanö ichinsagia chiagö chaaba ichindërë na chiataanga goseboka amato, nkomanyamore iga engaki yemaao ihikere haang'i. 
MAT.24.33	Nkëhayo bëënë, hanö moremaaha amang'ana gayo göönsoe gaabaaye, muuchë komanya iga oMööna woMoonto haang'iare bokong'u. 
MAT.24.34	Obohëënë ndabateebia iga irikora renö tereraahëtë kuhika gayo göönsoe gataraaba hai. 
MAT.24.35	Kuriooba na ekebara biöönsoe mbiraahëte, siböönö amang'ana gaanë tegakaahëta hai.
MAT.24.36	“Siböönö, urusiko roora gose engaki, taahö onö amanyere hai, ninyööra nabamaraika kuriooba, gose oMööna, tebamanyere hai, etare iga nTaata bëënë aromanyere. 
MAT.24.37	Uguucha koMööna woMoonto nkoreba këhaara këëbaaye gonkaaga yaNuhu. 
MAT.24.38	Këhaara bëënë këëreenge mbërë ehooro etaraacha, abaanto mbaare korea na baranyua, mbaare gotëta na baratëtoa, kuhika roora bëënë Nuhu aasöhere koböötö; 
MAT.24.39	ninyööra niigö tebaamanyere roonde kenö këëre kuya koba hai, kuhika ronö ehooro yaachere ekabang'ëënta böönsoe. Niigö bëënë kereba ronö oMööna woMoonto ariicha. 
MAT.24.40	Enkaaga eyo abaanto babere nurinyööra bamogoondo: umui aimukibue, owoonde atigare. 
MAT.24.41	Abagaikoro babere urinyööra barasea: umui aimukibue, owoonde atigare. 
MAT.24.42	Muiraarerre, kugira temomanyere ronö oMonënë weiinyu ariicha hai. 
MAT.24.43	Hanö okanyöörre umuëënë umugi aramanya enkaaga enö umuiibi araachë, nyööre nkuhuraare bokea ataraaye, korri atagaacha kuigorroa. 
MAT.24.44	Kohayombë, na baiinyu muyi moraiseemia ruisö röönsoe, kugira oMööna woMoonto nariicha enkaaga enö motarereeye.
MAT.24.45	“Noohai böönö, areenge omoköri wemeremö omohëënë na omong'aiini? Noonö omonënë waaë aratoore ubuimirirri kuriiha abaköri bemeremö baande gokobaha ibiaakorea gonkaaga enö eragere. 
MAT.24.46	Owakehaiiya noonö omonënë waaë araachë amutiiri araköra këhaara aamoteebiri! 
MAT.24.47	Obohëënë ndabateebia iga, omonënë waaë naremotoora koba umuimirirri wibiinto biaaë biöönsoe. 
MAT.24.48	Siböönö hanö oranyööre nomoköri wemeremö omobeebe, naraitëgëërrë komööyö gööë iga omonënë waaë taraachë boongo hai, 
MAT.24.49	na ataangë gotëma abaköri bemeremö baande banö bagoköra hamui nawë emeremö na ayi ararea na kunyua kogesëëndö hamui na abanyui. 
MAT.24.50	Omonënë waaë oora naririinga kurusiko ronö ataare gokanya iga agaachere, na gonkaaga enö atamanyere. 
MAT.24.51	Omonënë oora narimuiriiria kebara na amotoore guikömö rimui na abaiteerri, na hayo nehö koreba ugukuura na ogokarraatia amaiinö.”
MAT.25.1	“Haakurua oBogaambi bueNöökoe mburituubana kiabaiseke ikumi, banö baaimukiri ichitara chaabö, bakaya guturuung'ana omotëti. 
MAT.25.2	Abaiseke bataano mbaareenge abakaangi, na abaande bataano nkanyööra nabang'aiini. 
MAT.25.3	Abakaangi baara mbaaimukiri ichitara chaabö siböönö bakaanga kuimukia amaguta gaande, 
MAT.25.4	abang'aiini baara bö mbaaimukiri ichitara chiaabö hamui na amaguta gaande guchinchuba. 
MAT.25.5	Omotëti oora agategeta guucha, abaiseke baara bagasuundagera na bakaraara.
MAT.25.6	“Hanö böhikere ubutiko gatai bakaiigua igituri kebara, ‘Omotëti ngoogonö, motaacha mumuturuung'ane!’ 
MAT.25.7	Abaiseke ikumi baara bakabooka bakagöötia ichitara chaabö. 
MAT.25.8	Haakurua abakaangi baara bagateebia abang'aiini baara iga, ‘Motatutuëënera amaguta makë iigö, kugira ichitara cheiito chirarima.’ 
MAT.25.9	Abang'aiini baara bakahuunchukia iga, ‘Aa-a, iga hai, tegaratuiise baiito na baiinyu hai. Mbuuya muyi kobaara bakuguria amaguta muigorre abiëënë.’ 
MAT.25.10	Abaiseke abakaangi baara bakaya kogora amaguta; na hanö wanyöörre batanooye, omotëti oora akahika. Na abaiseke bataano baara wanyöörre baiseemiri, bagasöha hamui na omotëti kuya kunyaangi eera yobotëti, na egesaku kegasiikoa.
MAT.25.11	“Enkaaga enke iigö abaiseke baande baara bagaacha, nabö bagakuura baraboora iga, ‘Monënë, Monënë! Otatuigorra!’ 
MAT.25.12	Omotëti oora akabahuunchukiria iga, ‘Ndabateebia obohëënë iga tembamanyere hai.’ ” 
MAT.25.13	Yeeso akabateebia iga, “Kohayo muhure, kugira urusiko gose enkaaga temogemanyere hai.”
MAT.25.14	“Obogaambi bueNöökoe mboreba këhanö omoonto woonde wanyöörre aratuna kuya obogëni; akaberekera abaköri baaë abemeremö, akabatoora kuriiha ibiinto biaaë. 
MAT.25.15	Akabahakana umui waabö ichiimbiria ekerëëngërë kenö kerëng'aiine na ogotora kööë: umui akamoha ichitaraanta isaano, na owoonde akamoha ichitaraanta ibire, na owoonde akamoha etaraanta imui; haakurua agatanora, akaya obogeni bööë. 
MAT.25.16	Omoonto oora aahaayoe ichitaraanta isaano agachikörra ibiaasara, akanyööra kö ichiinde isaano. 
MAT.25.17	Na oora aahaayoe ichitaraanta ibere, nawë wiiki agaköra këhayo, akanyööra kö ichiinde ibere. 
MAT.25.18	Siböönö omoköri wemeremö oora aahaayoe etaraanta imui, wë akaya agatuka ubuiina haanse, akabisa mö etaraanta yomonënë waaë.
MAT.25.19	“Hanö ichinsiko ichincharu chiahëtere omonënë wabaköri bemeremö baara akariinga, agataanga goköra irisaabo ribiinto biaaë hamui nabö. 
MAT.25.20	Omoköri wemeremö oora aahaayoe ichitaraanta isaano agaacha akamoha ichitaraanta isaano chiinde chiira. Akagaamba iga, ‘Wang'aaye ichitaraanta isaano Monënë, maahambë! Ichiinde wiiki isaano nchiochinö naanyööra.’ 
MAT.25.21	Omonënë oora akagaamba iga, ‘Waköra buuya, numuuyaore na omoköri wemeremö omohëënë! Nomohëënëore kubiinto ibikë, kohayo nendagotoore umuimirirri wibiinto ibiaaru. Taacha ogöökë hamui na omonënë waaö!’ 
MAT.25.22	Haakurua omoköri wemeremö oora aahaayoe ichitaraanta ibere agaacha, nawë akagaamba iga, ‘Waang'aaye ichitaraanta ibere, Monënë, maahambë ichiinde ibere nchiochinö naanyööra!’ 
MAT.25.23	Omonënë waaë oora akagaamba iga, ‘Waköra buuya, numuuyaore na omoköri wemeremö omohëënë! Nomohëënëore kubiinto ibikë, nendagotoore umuimirirri wibiinto ibiaaru. Taacha ogöökë hamui na omonënë waaö!’ 
MAT.25.24	Haakurua böönö, omoköri wemeremö oora aahaayoe etaraanta imui agaacha, akagaamba iga, ‘Monënë, nemanyere iga nomoonto omogogoore, nkogësaore hare otabusuuye, nkuiiriaore hare otanyërëgaini. 
MAT.25.25	Nööböhere, kohayo nkaya nkabisa etaraanta yaaö haanse. Kohayo taimukia etaraanta yaaö.’
MAT.25.26	“Omonënë waaë oora akamoteebia iga, ‘Ore morösu na omoköri wemeremö omobeebe, waamanyere iga nkogësande kurua hare ntaabusuuye na nkuiiriande kurua hare ntaanyërëgaini imbusiro? 
MAT.25.27	Nyööre kura waatoorre eseenti yaanë kobeengi, nengatorre kuginyööra hamui na egetooroa kö hanö nkaariingere. 
MAT.25.28	Böönö, motamuruusia etaraanta eyo anayo mohë oora ana ichitaraanta ikumi. 
MAT.25.29	Kugira ore wöönsoe ana egeento nariëëngëribua, wiiki naraabë na ibiaaru bokong'u binö bihëtere; siböönö onö ataana geento, ninyööra negekë keera anakiö, nariruusibua. 
MAT.25.30	Kohayo omoköri wemeremö onö ataana bueera - morëkërë kuya kebara haara kugisuunte; na hayo nehö koreba ugukuura na ogokarraatia amaiinö.’
MAT.25.31	“Hanö oMööna woMoonto ariicha kioMogaambi kubuhiku bööë hamui na abamaraika baaë böönsoe, nariikara kugituumbe këëë ikiobogaambi kiubuhiku, 
MAT.25.32	na abaanto böönsoe gokebara mbariya gosaanga mbërë yaaë. Nawë narebaahora amakömö abere, këhaara umuirigania akööhora amang'oondi kurua guchiimburi. 
MAT.25.33	Naretoora amang'oondi boreo bööë, na ichiimburi bomösi bööë. 
MAT.25.34	Haakurua böönö oMogaambi nareteebia abaanto baara baaboreo bööë iga, ‘Taacha, baiinyu banö moitabiribua na Taata, More omoondo obogaambi bonö möseemiriibui amarua ensemoka yekebara. 
MAT.25.35	Kugira naare na omoraamboko mokaang'a ibiaakorea, nkanyööra neena inyöönta mokaang'a amaanche nkanyua; ngaacha nemogëni mokanyirigania, 
MAT.25.36	nkanyööra nekeng'aabi mokaang'a engebo; nkaroora mogaacha gonköönia, nkaböhoa mogaacha gontaarra gokeböhë.’ 
MAT.25.37	Nehö abaroonge baara barimuhuunchukiria iga, ‘Kana, Monënë, ndoohai royo tökorooche orambokere togakoha ibiaakorea, gose ona inyöönta togakoha amaanche okanyua? 
MAT.25.38	Kana ndoohai waachere omogëni togakuirigania, okeng'aabi ogötëëyoe, togakoha engebo? 
MAT.25.39	Kana ndoohai töökorooche omorooyi gose oreenge gokeböhë, togaacha kogotaarra hö?’ 
MAT.25.40	OMogaambi narihuunchukia iga, ‘Ndabateebia obohëënë, hanö oranyööre möököreeye iigö umui wabaanto baiito ninyööra noonö ataisaine, hayo nuuni mööre gokörra!’
MAT.25.41	“Haakurua nareteebia baara babomösi bööë iga, ‘Motandueera hanö, baiinyu baara moihiimoa na eNöökoe! Kayi kuibëri riomörrö gonö göseemiriibui iRisaambo hamui na abamaraika baario! 
MAT.25.42	Wanyöörre ndaambokere siböönö mokaanga koong'a ibiaakorea, neena inyöönta siböönö mokaanga koong'a amaanche gakunyua. 
MAT.25.43	Ngaacha nemogëni siböönö mokaanga kunyirigania, nekeng'aabi siböönö mokaanga koong'a engebo; nkaroora na nkaya gokeböhë siböönö mokaanga guucha gonköönia.’ 
MAT.25.44	Haakurua nehö baremuhuunchukiria iga, ‘Kana, Monënë, ndoohai royo tökorooche orambokere, gose ona inyöönta, gose omogëni, gose okeng'aabi, gose omorooyi, gose oreenge gokeböhë, na baiito tokaanga gokorerra?’ 
MAT.25.45	OMogaambi arebahuunchukiria iga, ‘Ndabateebia obohëënë iga, këëbore mööngere gokörra umui wabakë baanë banö, hayo nuuni mööngere gokörra,’ 
MAT.25.46	Bayo böönö mbarihirua kunyaanyi yakuyeeyo, siböönö abaroonge baara mbariya kobohoru bokuyeeyo.”
MAT.26.1	Hanö Yeeso wanyöörre asookiri kogaamba amang'ana gayo göönsoe, akaboorra abeega baaë iga, 
MAT.26.2	“Hanö ichinsiko ibere chiraasire, këëbore momanyere, ntoraabë na iNyaangi yeBaasaka, na oMööna woMoonto narahaanoe iga abaamboe.”
MAT.26.3	Haakurua abataangati babanchaama bieNöökoe na abagaaka bagaikara inchaama kunyuumba yobogaambi yuMunchaama uMuhikere weNöökoe, woonde iga Kayaaba, 
MAT.26.4	bagaköra eseemi yakogööta Yeeso mbisi iga bamuiitë. 
MAT.26.5	Nabö bakagaamba iga, “Taanga tetoraköre iigö, gonkaaga enö yinyaangi hai, abaanto batagaacha baköre ekooreere.”
MAT.26.6	Hanö Yeeso wanyöörre areenge kunyuumba yaSimooni omogëëngë, kumugi goBëëtania, 
MAT.26.7	nkaaga wanyöörre araraagera omokari woonde agaacha harewë ana agachuba kanö gakörroe na arabaasita kanö wanyöörre gaichooye amaguta giriguri irinënë ganö gaare kurumbaasa buuya, akahomeerra Yeeso amaguta gaara komotoe gööë. 
MAT.26.8	Hanö abeega baaë baarooche iigö, mbarereeye; bakabuuria iga, “Kugira ke, amaguta ganö göönsoe gagosaribua buchua iigö? 
MAT.26.9	Nyööre amaguta ganö ngakaaguriibui ichiimbiria ichincharu chinö abatobu bakahaayoe!” 
MAT.26.10	Yeeso akoongora kenö baare kogaamba, kohayo akabateebia iga, “Kana nke mukuiriirria omogaikoro onö? Wë neng'ana inchiiya ankörëëye. 
MAT.26.11	Abatobu ruisö röönsoe moonabö hanö, siböönö uni tendaabë na baiinyu ruisö röönsoe hai. 
MAT.26.12	Hanö ahomereeye amaguta ganö omobere göönë nakörre iigö kogonseemia hirue bui. 
MAT.26.13	Obohëënë ndabateebia iga, hare höönsoe aMang'ana Amaiiya gararuundibuë gokebara konö, gare ankörëëye ngaraayi garagaamboa gokomoheetoka.”
MAT.26.14	Haakurua umueega umui kobaara ikumi na babere, woonde iga Yuuta Keriooti, akaya kobataangati babanchaama bieNöökoe 
MAT.26.15	na akababuuria iga, “Nke moraang'e hanö nkaabaha Yeeso?” Bakamohakana ichitinaari merööngö etato. 
MAT.26.16	Kurua royo Yuuta agataanga gutuna umueeya umuuya ogögoköböösania Yeeso.
MAT.26.17	Kurusiko rombërë ruiNyaangi yeMegaatë genö getatoorroe iriöögö riemegaatë, abeega baaë bagaacha harewë bakamubuuria iga, “Nehai ugutuna iga tuyi kogoseemiria ahase hare oranyëëre eBaasaka?” 
MAT.26.18	Akabateebia iga, “Gëënda komoonto woonde kumugi, momoteebi iga, ‘Umuiigia agaambere iga, enkaaga yaanë ihikere; abeega baanë hamui na uni waaö toraachë gokörra iNyaangi yeBaasaka.’ ” 
MAT.26.19	Abeega baara bagaköra këhaara wanyöörre Yeeso abateebiri bagaseemia ibiaakorea biNyaangi yeBaasaka. 
MAT.26.20	Hanö omogörööba göhikere, Yeeso akaya koraagera hamui na abeega baara ikumi na babere. 
MAT.26.21	Nkaaga wanyöörre bararaagera, Yeeso akagaamba iga, “Ndabateebia obohëënë iga, umui weiinyu naranköböösani.” 
MAT.26.22	Abeega baara bakaba na amaachiichi bokong'u, bagataanga kumubuuria, umui kumui iga, “Gose nuuni okong'ööria, Monënë?” 
MAT.26.23	Yeeso akabahuunchukiria iga, “Onö bëënë togotööngiria omogaatë korohaamba rumui, newë aranköböösani. 
MAT.26.24	OMööna woMoonto nkuyaare gukua këëbore aMaandekö gakoboora, siböönö ehobe nkomoonto onö araköböösani oMööna woMoonto! Ngekahueneeye hanö omoonto oyo akaangere kuiboroa!” 
MAT.26.25	Yuuta, ore aare kuya komoköböösania, akamubuuria iga, “Gose nuuni Muiigia?” Yeeso akamuhuunchukiria iga, “Uwë umuëënë ogaambere.”
MAT.26.26	Hanö wanyöörre bakeeraagera, Yeeso akaimukia omogaatë, akaruusia egoongö, akagobotora, akaha abeega baaë, akagaamba iga, “Taimukia morë, gonö nomobere göönë.” 
MAT.26.27	Sooki wiiki akaimukia egeköömbë, akaruusia egoongö koNöökoe na akabaha. Akagaamba iga, “Tagosera kenö böönsoe, 
MAT.26.28	kugira ganö namaanyiinga gaanë giendagano, ganö garaiteke gukugira yabaanto abaaru korri iga baaberoe amaraga. 
MAT.26.29	Ndabateebia, tendaanyue wiiki itibaai enö roonde hai kuhika ronö turinyua itibaai ehea hamui na baiinyu toreenge koBogaambi boTaata.” 
MAT.26.30	Hanö baasookiri koreentia irireentio, bakarichöka bakaya kunguku yeMeseituuni.
MAT.26.31	Haakurua Yeeso akabateebia iga, “Butiko borëërö böönsoe morang'ösë muntigë umuëënë, kugira aMaandekö nkogaambagare iga, ‘Nendatëmë umuirigania wamang'oondi, na amang'oondi girihichö ngarinyërëgana.’ 
MAT.26.32	Siböönö hanö ndiriooka, nendebataangata kuya Gariraaya.” 
MAT.26.33	Bëëtërö agateebia Yeeso iga “Nenkanyööra abaande böönsoe mbaachë bang'ösë gikugira yauwë uni tendakong'ösë hai!” 
MAT.26.34	Yeeso akamoteebia iga, “Kobohëënë, mbërë esarigöökö etaraaragora butiko borëërö, noranyaange hare gatato.” 
MAT.26.35	Bëëtërö akahuunchukia iga, “Hanö oranyööre niiga nkue nauwë, tiga nkue, si tengaköönga hai!” Abeega baande baara böönsoe nabö bakagaamba këhayo bëënë.
MAT.26.36	Haakurua Yeeso akaya na abeega baaë kohase haande hanö haare koberekeroa iga Getisemani, akabateebia iga, “Ikara hanö, tiga uni niyi mbërë hanö gosaba.” 
MAT.26.37	Akaimukia Bëëtërö hamui na abamura babere baSebetaayo, bakagëënana. Agaitumata na komaamaha bokong'u. 
MAT.26.38	Akabateebia iga, “Uguitumata komööyö göönë nokonënë, tunyunkaine na uruku, bëëra hanö na muhure hamui nauni.” 
MAT.26.39	Nawë akaya mbërë hakë iigö, akairëkëra haanse, akabuumara agasaba iga, “Taata, hanö oranyööre gekaaba, egeköömbë kenö kimiiriirö keehëtë harai! Tekëëbore ngutuna hai, siböönö, nkëëbore ugutuna,”
MAT.26.40	Haakurua akariinga kuya kobeega batato baara, akanyööra mbaraaye; agateebia Bëëtërö iga, “Niyeke mokörre baiinyu batato mööngere gotora kuhura hamui nauni ninyööra nengaki imui inyënë? 
MAT.26.41	Motahura na gosaba korri iga motagasöha komasaacho. Umuiika nenkörögore, siböönö omobere nomorösu.”
MAT.26.42	Wiiki akariinga erekabere akaya gosaba, “Taata, hanö oranyööre egeköömbë kenö kimiiriirö tekegaatora koohëta harai hai kuhika nkinyëërë, obohaanchi bööö Taata bobë këëbore ugutuna.” 
MAT.26.43	Akariinga wiiki akaya akanyööra abeega baara mbaraaye, kugira yagokeroa na ichiterö.
MAT.26.44	Wiiki Yeeso akabatiga akariinga kuya gosaba eregatato, arareengera amasabi gaara bëënë. 
MAT.26.45	Haakurua akariinga kuya kobeega baara akagaamba iga, “Bamorai mokeraaye moramuunya? Maahambë, enkaaga ihikere yoMööna woMoonto ahaanoe kobaanto abanyamaraga. 
MAT.26.46	Motabooka, togëëndë. Tamaaha, omonköböösani ngoogonö ahikere.”
MAT.26.47	Nkaaga Yeeso wanyöörre agiisumaacha, Yuuta oora areenge umui wabeega ikumi na babere baara akahika. Hamui nawë mbaare abaanto abaaru banö baare na imihio na ichiruungu batomeroe kurua kobataangati babanchaama bieNöökoe hamui na abagaaka. 
MAT.26.48	Yuuta nkanyööra aboorokiri karai ekemanyiirrio, abateebiri iga: “Onö ndaachë naamuune, muuchë momanyë iga oyo newë momogöötë!” 
MAT.26.49	Hanö Yuuta aahikere naarongehere kuya hare Yeeso akagaamba iga, “Omorëëmbë gobë nauwë, muiigia,” akamoomuuna. 
MAT.26.50	Yeeso akamuhuunchukiria iga, “Taköra renö rekorëëntere boongo-boongo, mosaani!” Haakurua bagaacha bakagööta Yeeso, bakamoböha. 
MAT.26.51	Umui wabaara baareenge hamui na Yeeso, akaiiha umuhio gööë, akagëëcha omoköri wemeremö wuMunchaama uMuhikere weNöökoe akamohagora ugutui. 
MAT.26.52	Yeeso akamoteebia iga, “Tariingia umuhio gööö kugichoogö, kugira banö baguitanera umuhio, nabö mbariitoa kumuhio. 
MAT.26.53	Tomanyere iga nengaatorre gosaba Taata, nawë boongoboongo iigö andëëtërë amakömö ninyööra nganö gagaatuuma ikumi na abere gabamaraika hai? 
MAT.26.54	Siböönömbë hanö keraabë iigö, niyeke aMaandekö garaaköre gahikibue, këhaara bëënë gakogaamba iga, kuhika kebë këhayo?”
MAT.26.55	Haakurua Yeeso agateebia abaanto baara iga, “Muuchere na imihio na amaruungu, këbanö muguucha kogööta irinyamörrö? Ruisö röönsoe naagaikaaye koHekaaru ndaiigia, ane mööre kongööta hö. 
MAT.26.56	Siböönömbë ganö ngaabaaye korri iga göönsoe gahike ganö abanaabi baandekere koMaandekö.” Haakurua abeega baaë böönsoe bakang'ösa bakamutiga.
MAT.26.57	Baara wanyöörre baagöötere Yeeso mbaageeye nawë oKayaaba, uMunchaama uMuhikere weNöökoe, hare wanyöörre abaiigia baMaragö hamui na abagaaka bairaiini. 
MAT.26.58	Bëëtërö akamurua nyuma araichaabachaaba aharai kuhika kuigöri rinyuumba yuMunchaama uMuhikere weNöökoe, agasöha kuigöri, akaya agaikara hamui na abariindi, araganya amaahë mona keraabë. 
MAT.26.59	Abataangati babanchaama bieNöökoe hamui na iNchaama ingima bagasaacha gutuna amang'ana goborööngö agagotoorra Yeeso korri iga bamuiitë; 
MAT.26.60	siböönö bakaanga kunyööra ng'ana, ninyööra niigö abasuuti abaaru mbaare guucha baramorööngöhera. Kogosookerria haara abasuuti baande babere bagaacha, 
MAT.26.61	bakagaamba iga, “Omoonto onö naaya aragaamba iga, ‘Ndatora kunyërëgania eHekaaru, sooki ngehagaache guchinsiko isato.’ ”
MAT.26.62	UMunchaama uMuhikere weNöökoe akaimoka agateebia Yeeso iga, “Toona ng'ana yakuhuunchukia këëbore uguchööngëroa hai?” 
MAT.26.63	Siböönö Yeeso wë taariingiri ng'ana hai. Wiiki uMunchaama uMuhikere weNöökoe oora akamoteebia iga, “Ndagutueenerria kuriina rieNöökoe umukumahë, toteebia nyööre nuuwë Masiihi oMööna weNöökoe.” 
MAT.26.64	Yeeso akamuhuunchukiria iga, “Ogaambere karai, siböönö ndabateebia böönsoe: iga kurua gonkaaga enö moramaahë oMööna woMoonto aikaaye gokobökö koboreo koeNöökoe araacha komasaaro kurua kuriooba!” 
MAT.26.65	Hanö agaambere iigö, uMunchaama uMuhikere weNöökoe oora agataandorra erachana yaaë, akagaamba iga, “Titugutuna wiiki ubusuuti boonde hai! Muiguure karai uguchuaaria kööë! 
MAT.26.66	Niyeke baiinyu mokomaaha?” Bakahuunchukia rimui iga, “Nomosaria, tiga aiitoe.”
MAT.26.67	Haakurua bakamutueera amatai kubusio bööë bakamotëma ichinkuundi na abaande bakamotëma ichiihi, 
MAT.26.68	baragaamba iga, “Taturuusiria obonaabi, Masiihi! Ning'ui kana agotëmere?”
MAT.26.69	Bëëtërö nawë wanyöörre naikaaye, kebara kuigöri, hanö umuiseke wabaköri bemeremö buMunchaama uMuhikere weNöökoe aageeye harewë haara akagaamba iga, “Nyööra nuuwë wöönsoe hamui waare na Yeeso oora waGariraaya.” 
MAT.26.70	Siböönö Bëëtërö akaanga komaiisö gaabö böönsoe, akahuunchukia iga, “Uni temanyere kenö mokogaamba hai.” 
MAT.26.71	Akarichöka kebara kuya kuihita ririgori haara, omoköri wemeremö woonde wigiiseke akamomaaha, agateebia abaanto baande iga, “Oyo hamui baare na Yeeso omoNasareeti.” 
MAT.26.72	Wiiki Bëëtërö akaanga aragaamba iga, “Ndaitueenerria iga temanyere omoonto oyo hai!” 
MAT.26.73	Nkaaga nke iigö abaanto baande bare wanyöörre baimereeye hayo, bakaya hare Bëëtërö, bakamoteebia iga, “Mahëënë nuumui wabeega baaë ore, gikugira ninyööra nengaamba yaaö ngokoorokiere!” 
MAT.26.74	Haakurua Bëëtërö akagaamba iga, “Ndaitueenerria iga nobohëënë nkobateebia! Nöökoe anyihiime hanö ndanyööre tobohëënë hai! Omoonto oyo uni ntamomanyere!” Höhayo iigö esarigöökö ekaragora, 
MAT.26.75	na Bëëtërö akaheetoka këëbore wanyöörre Yeeso amoteebiri iga, “Mbërë esaarigöökö etaraaragora, noranyaang hare gatato.” Akarichöka kebara agatoreka gukuura.
MAT.27.1	Inkio chuni abataangati babanchaama bieNöökoe böönsoe na abagaaka bikiYahuti bagaköra eseemi yaguiita Yeeso. 
MAT.27.2	Bakamoböha na ibiraang'ani, bakamuimukia, bakamohaana hare Biraato umuRuumi onö aareenge omotaangati wabaYahuti.
MAT.27.3	Hanö Yuuta, omoköböösania, aarooche iga Yeeso akëngëëyoe ikiina, nehö böönö aatobooye wiiki akariingiria abataangati babanchaama bieNöökoe na abagaaka baara ichitinaari merööngö etato chiira wanyöörre ahakaiinoe. 
MAT.27.4	Akagaamba iga, “Nkörre iriraga kogoköböösania omoonto onö ataana ng'ana iga aiitoe.” Bakamuhuunchukiria iga, “Gayo nke gatutuniiyi? Keyo nkiina këëö umuëënë!” 
MAT.27.5	Yuuta agatabuta ichitinaari chiira, koHekaaru moora na akarichöka; akaya kuing'ëënta umuëënë.
MAT.27.6	Abataangati babanchaama bieNöökoe baara bagachööra ichitinaari chiira bakagaamba iga, “Ichiimbiria chinö nichikinyiingai, kohayo mbobe koMaragö gaiito guchitoora komööngö yeiito yeHekaaru.” 
MAT.27.7	Bagaitaberrania igoro yichiimbiria chiira bagachiimukia bakaya kogora irirema renö rëëreenge iriababuumbi korri bayi barahira bui hö abaanto bibibara biinde. 
MAT.27.8	Eyo niyo yaagirre ahase haara hakaberekeroa iga, “Irröba rikinyiingai” ninyööra mböönö.
MAT.27.9	Kohayo amang'ana ganö omonaabi Yeremia aagaambere gakaba amahëënë, iga “Baimukia ichitinaari merööngö etato ekerëëngërë kenö wanyöörre abaIsraeri baitabirriiyi gokomogora, 
MAT.27.10	bagachigora ahase hababuumbi, këëbore wanyöörre oMonënë anteebiri.”
MAT.27.11	Yeeso akaimeerra mbërë yaBiraato, onö amubuurri iga, “Nuuwë oMogaambi waBayahuti?” Yeeso akamuhuunchukiria iga, “Kohayo ogaambere.” 
MAT.27.12	Taahuunchukiri ng'ana komang'ana gaara wanyöörre achööngëëyoe na abataangati babanchaama bieNöökoe na bagaaka hai. 
MAT.27.13	Kohayo Biraato akamoboorra iga, “Kana notakuiigua amang'ana gayo göönsoe baguchööngëëye?” 
MAT.27.14	Siböönö Yeeso taahuunchukiri ng'ana ninyööra nichööngërö rimui hai, kohayo Biraato akarogoora bokong'u.
MAT.27.15	Yaareenge eseera, gonkaaga yiNyaangi yeBaasaka omotaangati umuRuumi kobatachorra omoböhë umui ore abaanto baagatunere. 
MAT.27.16	Enkaaga eyo omoonto woonde naare gokeböhë umutiiyu umuya nkuma onö aare koberekeroa iga Barabaasi. 
MAT.27.17	Hanö umuiranio gösaangerrekaini, Biraato akababuuria iga, “Ning'ui mugutuna iga mbatachorre mBarabaasi gose kana Yeeso onö akoberekeroa iga Masiihi?” 
MAT.27.18	Kugira naamanyere iga nirihari baamorocheeye nkiö këëgirre bakamorëënta harewë.
MAT.27.19	Hanö wanyöörre Biraato agiikaaye kunyuumba yibiina, mokaaë akamohërra amang'ana, akamoteebia iga: “Otagaacha goköra eng'ana ere yöönsoe, komoonto omohëënë oyo hai, kugira butiko naiririibui komang'ana gaaë bokong'u gokeröötö.”
MAT.27.20	Abataangati babanchaama bieNöökoe na abagaaka bikiYahuti baara bagatebeterania kobaanto iga basabë Biraato abatachorre Barabaasi, siböönö Yeeso aiitoe. 
MAT.27.21	Siböönö Biraato akababuuria iga, “Noohai mugutuna iga mbatachorre kobabere banö?” Bakamuhuunchukiria iga, “mBarabaasi!” 
MAT.27.22	Biraato akababuuria iga, “Niyeke ndaaköre Yeeso onö akoberekeroa iga Masiihi?” Böönsoe bakamuhuunchukiria hare rimui baragaamba iga, “Mobaambë!” 
MAT.27.23	Siböönö Biraato akababuuria iga, “Kana neng'ana ke embeebe enö aaköra?” Bagacheerra bokong'u baragaamba iga, “Mobaambë!” 
MAT.27.24	Hanö Biraato aarooche iga taraahikë hase hare höönsoe na ikiina keyo hai, na abaanto bagaatora guiitana, akaimukia amaanche agaisaaba amabökö mbërë yaabö akabateebia iga, “Uguiitoa komoonto onö tikunyituungere hai! Gayo ngaiinyu abiëënë!” 
MAT.27.25	Abaanto böönsoe bakahuunchukia iga, “Tiga iriraga reyo reguiita omoonto oyo riichë koba hare baiito na kobaana baiito!” 
MAT.27.26	Haakurua Biraato akabatachorra Barabaasi, na hanö asookiri kohaatirria Yeeso atëmöë na ichingösë, akamohaana akaya kobaamboa.
MAT.27.27	Haakurua abasirikare baBiraato bakahira Yeeso kunyuumba yaBiraato, böönsoe bakamotoora gatai. 
MAT.27.28	Bakamöömburia ichingebo chaaë bakamubisia erachana emberretu. 
MAT.27.29	Haakurua bakaroka ekoondo yamahoa, bakamuimiria komotoe gööë, bakamotoorra umuëërë gokobökö koboreo; bakamotëmëra ibiru mbërë yaaë baramucharra, baragaamba iga “Taiigua omënyë nsiko ntaambe ore Mogaambi wabaYahuti!” 
MAT.27.30	Bakamutueera amatai, bakaimukia umuëërë goora bakamotëma komotoe. 
MAT.27.31	Hanö baasookiri kumucharra, bakamöömburia engebo eera wanyöörre bamubisiri, bakamubisia ichingebo chaaë chiira, haakurua bakamotaangatia kuya komobaamba.
MAT.27.32	Hanö wanyöörre bararichöka, bagasikana omoonto woonde omoKërëënë, woonde iga Simooni, bakamohaamirria kuimukia omosaraba goYeeso. 
MAT.27.33	Bakahika ahase haande hanö haare koberekeroa iga Gorigööta, esesoro yahö niiga, “Ahase heKehoore.” 
MAT.27.34	Hayo nehö baamohërëëye itibaai enö wanyöörre ichööganiibui na amaanche amarro iga kai, siböönö hanö aagagusere, taatorre koganyua hai.
MAT.27.35	Bakamobaamba haakurua bagakörra ichingebo chaaë egekööböë, bagachitueenana. 
MAT.27.36	Baakurua bagaikara hö baramoreenda. 
MAT.27.37	Komosaraba kegoro koora haang'i na omotoe gööë bakamaamera ekemanyiirrio kenö baandekere komang'ana ganö baamuchööngëëye ganö gaare kogaamba iga: “ONÖ YEESO, OMOGAAMBI WABAYAHUTI.” 
MAT.27.38	Haakurua mbaabaambere abaiibi baande babere hamui na Yeeso, umui boreo bööë na owoonde bomösi bööë. 
MAT.27.39	Abahëti banö baare kohëta bakamosëkëërra barasiingisia emetoe, baragaamba iga: 
MAT.27.40	“Reende waagaambere iga ogaatemora eHekaaru harue ogehagaache guchinsiko isato, anembë oraituuria umuëënë hanö oranyööre noMööna weNöökoe ore! Taika kurua komosaraba!” 
MAT.27.41	Nkëëbö bëënë abataangati babanchaama bieNöökoe, na abaiigia baMaragö na abagaaka baare komosëkëërra, baragaamba iga, 
MAT.27.42	“Reende naagatuurri abaande, wëmbë tagaatora guituuria hai! Gose kana toMogaambi oora wabaIsraeri hai? Hanö agaasekera kurua komosaraba, na baiito ntoramukumi! 
MAT.27.43	NeNöökoe aagaitëng'ëëye aragaamba iga noMööna weNöökoe, tiga torörëmbë nyööre Nöökoe oyo namutuuria böönö ndanyööre aramutuna!” 
MAT.27.44	Ninyööra na abaiibi baara baabaamberoe hamui nawë mbaamosëkërrëëye këëboyo bëënë.
MAT.27.45	Kurua ichinkaaga isaansaba; igisuunte ngëëkurre goonse yöönsoe, kuhika ichinkaaga këënda. 
MAT.27.46	Hanö iriooba rëëbaaye ichinkaaga këënda, Yeeso agakuura kongaamba enënë aragaamba iga, “Erooi, Erooi, rama Sabakitani?” esesoro yayo niiga, “Nöökoe waanë, Nöökoe waanë, kugira ke untigere?” 
MAT.27.47	Hanö abaanto abamui baara wanyöörre baimereeye hö baamuiguure, mbaagaambere iga, “Taiigua neEriiya akoberekera.” 
MAT.27.48	Höhayo iigö umui waabö agakenya, akaimukia egeento kenö keenga eraaburaabu akagetöbëka komaanche amarro iga kai ganö gaakaberekeeyoe iga isiki, akagetoonga kumuëërë, agasaacha komoha iga anyue. 
MAT.27.49	Siböönö abaande bakagaamba iga, “Taganya taanga tomaahë, kaanyööra Eriiya naraachë kumutuuria!” 
MAT.27.50	Yeeso wiiki akaahuria bokong'u akabotoka moyo.
MAT.27.51	Haakurua ehaanga enö yaagatimbiibui koHekaaru egataandoka amabaara abere kurua igoro iga charra, egataboka haanse. Ekebara kegasiingisa, ichintare chikabaaroka, 
MAT.27.52	ichiindua chigaasamerra, abaanto bieNöökoe abaaru banö wanyöörre baakua bakariooka. 
MAT.27.53	Nabö, hanö Yeeso aaisere kuriooka, bakarua guchiindua moora bakagëënana na gosöha kuMugi oMohoreeru, hare abaanto abaaru baabarooche.
MAT.27.54	Hanö omotaangati wabasirikare oora na abasirikare baara baareenge koreenda Yeeso baarooche ikirigiti hamui na göönsoe ganö gaabaaye, mbööböhere bokong'u bakagaamba iga, “Mahëënë onö noMööna weNöökoe aareenge!” 
MAT.27.55	Na abagaikoro mbaareenge hö abaaru, banö baareenge komomaaha baimereeye harai, banö wanyöörre basööraine Yeeso kurua Gariraaya, baramuirigania. 
MAT.27.56	Abamui baabö nkanyööra Mariaamu Magatariina, Mariaamu nyako waabö Yaköbö na Yoosebu, na moga Sebetaayo.
MAT.27.57	Hanö gööbaaye omogörööba, omoonto woonde, omoome, agaacha kurua Arimatea, iriina rëëë iga Yoosebu, nawë wöönsoe naareenge umueega waYeeso. 
MAT.27.58	Naageeye hare Biraato akamosaba iga ahaaboe ikihuundugu keYeeso. Biraato agaitabirria iga ayi kohaaboa. 
MAT.27.59	Yoosebu akaimukia ikihuundugu keera, agakeböha kongebo endabu iga chai, 
MAT.27.60	agakebeeka kuundua yaaë, enö wanyöörre aabaacha boongo iigö korotare. Sooki akahiingira irigena irinënë rekariba kumunyua guiindua haara haakurua agatanora, akaya. 
MAT.27.61	Mariaamu Magatariina hamui na Mariaamu woonde oora wanyöörre mbaikaaye hö baasiirre embeehera eera.
MAT.27.62	Kurusiko rokabere ronö rööreenge rueSabaato, abataangati babanchaama bieNöökoe na abaBarisaayo mbaagereeye Biraato, 
MAT.27.63	bakagaamba iga, “Monënë, toheetokere iga nkaaga omorööngö oora aareenge mohoru naaya aragaamba iga, ‘Nindiriooka kurusiko rogatato.’ 
MAT.27.64	Kohayo ogaambë indua yaaë ereendoe bokong'u ichinsiko isato, korri abeega baaë batagaacha kuya baiibe ikihuundugu këëë, sooki bateebi abaanto iga nariookere kurua kobaku. Oborööngö boyo mbokaanënëha bokong'u kohëta boora bombërë!” 
MAT.27.65	Biraato akabateebia iga, “Taimukia abariindi bayi koreenda indua eyo bokong'u këëbore momanyere.” 
MAT.27.66	Kohayo bakaya koreenda indua eera buuya, bagatoora ikemanyiirrio igoro yirigena reera hamui na gotoora umuriindi hö kogereenda.
MAT.28.1	Hanö wanyöörre eSabaato ehëtere, inkio chuni kurusiko rombërë uruMukuubio, Mariaamu Magatariina na Mariaamu woonde, bakaya komaaha indua eera. 
MAT.28.2	Höhayo iigö ikirigiti ekenënë gekagaamba; omomaraika woMonënë akarua kuriooba, akahiingira irigena reera kurua hö, sooki agaikara kö. 
MAT.28.3	Naare komënënëkia giekemënio, na ichingebo chiaaë nichindabu iga chai chaare. 
MAT.28.4	Abariindi baara bakagaankana kobööba, bakagöötoa na irihiku irinënë, bakaba kiabaku.
MAT.28.5	Omomaraika oora agasumaacha na abagaikoro baara, akabateebia iga, “Mööngë kööböha, nemanyere iga Yeeso mukurigia, onö aabaamberoe. 
MAT.28.6	Taahanö hai; ariookere këhaara agaambere. Motaacha momaahë hanö wanyöörre araaye. 
MAT.28.7	Kayi böönö boongoboongo, moteebi abeega baaë iga ‘Ariookere kurua kobaku, ataangatere kuya Gariraaya; nehö moramomaahë!’ Moheetoke kenö mbateebiri.” 
MAT.28.8	Kohayo bakarua kuundua haara gokemaamaano, bööböhere na siböönö baana emegöökö, bagakenya kuya goteebia abeega baaë.
MAT.28.9	Höhayo iigö Yeeso akabasikana na Yeeso akabakeeria iga, “Morëëmbë more!” Bakaya harewë bakamuibaara amagoro gaaë, bakamosëëngëra. 
MAT.28.10	Yeeso akabateebia iga, “Motakööböha. Motaya moteebi abaanto baanë bayi Gariraaya, haara nehö baramaahë.”
MAT.28.11	Engaki enö abagaikoro baare kuya, abasirikare abamui baara baareenge koreenda indua eera bakaya kumugi goteebia abataangati babanchaama bieNöökoe ganö göönsoe wanyöörre gaabaaye. 
MAT.28.12	Abataangati babanchaama bieNöökoe na abagaaka bakairana hamui bagaköra eseemi yaabö; bakaha abasirikare ichimbiria ichiincharu 
MAT.28.13	bakabateebia iga, “Moteebi abaanto iga ‘Abeega baaë mbaachere ubutiko hanö wanyöörre toraaye na bakaiiba ikihuundugu këëë.’ 
MAT.28.14	Hanö ndanyööre Biraato naachë amanyë amang'ana ganö, baiito ntoraachë togaambë iga baiinyu temoona isaria hai, na temoranyööroe na inyaanyi hai.” 
MAT.28.15	Abariindi baara bakaimukia ichiimbiria chiira, bakagaamba këhaara baateebiibui. Ninyööra mböönö niigö abaYahuti bakogaamba iga niigö këëbaaye.
MAT.28.16	Abeega ikumi na umui baara bakaya Gariraaya kunguku, hare Yeeso wanyöörre abateebiri iga bayi. 
MAT.28.17	Hanö baamorooche, mbaamosëngëëye, siböönö abamui baabö nkanyööra mbaana isi. 
MAT.28.18	Yeeso agasugatera haang'i akabateebia iga, “Haayoe ogotora göönsoe kuriooba na gokebara. 
MAT.28.19	Kohayo gëënda moköre abaanto bichiHamate chöönsoe koba abeega baanë, mobabaatiise kuriina reTaata, rioMööna, na riuMuiika oMohoreeru, 
MAT.28.20	na mobaiigi bagööte amang'ana göönsoe ganö naabateebiri. Nauni nendaabë hamui na baiinyu ruisö röönsoe, kuhika umuhikö guekebara.”
MRK.1.1	Ganö ngö aMang'ana Amaiiya igoro yaYeeso Kresto, oMööna weNöökoe. 
MRK.1.2	Ngaataangere këëbore oMonaabi Isaaya wanyöörre aandeka araboora iga:
MRK.1.2	“Nöökoe akaboora iga, ‘Nendatome omoteebeerria
MRK.1.2	waanë agotaangatë
MRK.1.2	gokogoseemiria enchera.’
MRK.1.3	Omoonto nkorangiriaare kuibara
MRK.1.3	‘Taseemia enchera yoMonënë;
MRK.1.3	mumuruungihiri ichinchera ahëtë!’ ”
MRK.1.4	Yöhana omoBaatiisi naarichökëëye kuibara, arabaatiisa wiiki arateebeerria iga, “Tatiga amaraga gaiinyu haruë mobaatiisoe, na eNöökoe narabaaberë amaraga gaiinyu.” 
MRK.1.5	Abaanto abaaru kurua korong'ööngö robuYahuti na kurua kumugi goYerusareemu mbaagereeye Yöhana, bagatobora amaraga gaabö nawë akababaatiisa komöörö goYörötaani. 
MRK.1.6	Yöhana wanyöörre aibisiri engebo enö wanyöörre yaarokoa na ubuchööki buengameera, na nkanyööra aiböhere kobokëëndë urukini ruiriiho, na ibiaakorea biaaë mbiaareenge ichingige na obooke. 
MRK.1.7	Naateeberreeyi aragaamba iga, “Omoonto nguchaare nyuma yaanë onö ankerre, kuunya tinisaiine iga nkaihiinya gotachora ibigachirio bibiraato biaaë hai. 
MRK.1.8	Nkobabaatiisande komaanche, siböönö wë narababaatiisë na uMuiika oMohoreeru.”
MRK.1.9	Haakurua nehö Yeeso aachere kurua Nasareeti korong'ööngö roGariraaya, na akabaatiisoa na Yöhana komöörö goYörötaani. 
MRK.1.10	Nkaaga wanyöörre Yeeso ararua komaanche, akamaaha kuriooba igoro haigokere na uMuiika gonö goonga inguuti goraika igoro yaaë. 
MRK.1.11	Engaamba ekarua kuriooba eraboora iga, “Uwë noMööna waanë ore omohaanchoa, onö ngotëgëribua nawë.” 
MRK.1.12	Höhayo iigö uMuiika gokamuhira kuibara, 
MRK.1.13	akabëëra hö ichinsiko merööngö enai, arasaachoa na iRisaambo, areenge hamui na ichitiinyi chaibara, siböönö abamaraika mbaareenge hö baramuirigania.
MRK.1.14	Hanö Yöhana aaisere koböhöa, Yeeso naageeye Gariraaya, agateebeerria aMang'ana Amaiiya kurua koNöökoe araboora iga, 
MRK.1.15	“Enkaaga yaakunere, na oBogaambi bueNöökoe bööbaaye haang'i! Motatiga amaraga gaiinyu mukumi aMang'ana Amaiiya!” 
MRK.1.16	Hanö wanyöörre Yeeso arahëta mbareka kunyaancha yaGariraaya, akamaaha abatëgi bichiinsui babere, nabö mbaareenge Simooni hamui na mura omööbö woonde iga Andërëa, baratëga ichiinsui na uruëërö. 
MRK.1.17	Yeeso akabateebia iga, “Mundue nyuma, nauni nendabaköre abatëgi babaanto.” 
MRK.1.18	Höhayo iigö bagatiga ichinyërö chaabö bakamurua nyuma. 
MRK.1.19	Hanö aaruure hayo akuya mbërë hakë, akamaaha Yaköbö na Yöhana, abamura baSebetaayo baareenge koböötö baraseemia ichinyërö chaabö. 
MRK.1.20	Höhayo iigö akababerekera; bagatiga isa waabö koböötö hamui na abaköri bemeremö bakamurua nyuma.
MRK.1.21	Yeeso hamui na abeega baaë bakahika kumugi goKaberenaumu, haakurua kurusiko rueSabaato Yeeso akaya guSinagoogi agataanga kuiigia. 
MRK.1.22	Abaanto banö baamuiguure araiigia mbaarogoorre bokong'u, kugira wë taareenge kuiigia kiabaiigia baMaragö hai, naaiigiri na ogotora. 
MRK.1.23	Höhayo iigö omoonto onö wanyöörre ana ikihui agaacha guSinagoogi, 
MRK.1.24	agachana aragaamba iga, “Nke kana ugutuna, Yeeso omoNasareeti? Nuchere gotööta kana? Nkanya nenkomanyere nuuwë omoteebeerria oMohoreeru weNöökoe!” 
MRK.1.25	Yeeso akang'öönëra ikihui keera aragaamba iga, “Takira, richöka kurua komoonto onö!” 
MRK.1.26	Ikihui keera gekababora ore moonto, gekang'ööna bokong'u, gekarichöka kurua harewë. 
MRK.1.27	Abaanto böönsoe bakarogoora bokong'u bakaya barabuurania iga, “Kenö nke? Gose namaiigio amahea? Omoonto onö naana ogotora gokong'öönëra ibihui, nabiö biramuigueera!” 
MRK.1.28	Koboongo iigö amang'ana gaYeeso gakaroonda hare höönsoe korong'ööngo roGariraaya.
MRK.1.29	Haakurua bakarua guSinagoogi, bakaroongeha kuya waabö Simooni na Andërëa, mbaagëënaine na baabo Yaköbö na Yöhana. 
MRK.1.30	Nyakubiaara Simooni nkanyööra aröörre irikëng'ëënti mborre are, na Yeeso niigö aasöhere iigö, bakamoteebia amang'ana gaaë. 
MRK.1.31	Akaya harewë, akamogööta okobökö, akamutuurria kobooka. Irikëng'ëënti regasira, sooki agataanga kobairigania. 
MRK.1.32	Hanö gööbaaye omogörööba iriooba resekeeye, abaanto mbaarëntëëye Yeeso abarooyi böönsoe na banö baare na ibihui. 
MRK.1.33	Abaanto böönsoe abumugi goyo mbaasaangere kogesaku isiko. 
MRK.1.34	Yeeso naahueeniri abaaru banö baare na amarooyi hagarehagare wiiki akarugia ibihui ibiaaru kurua kobaanto. Taatigere ibihui bisumaache hai, gikugira mbiaamomanyere iga newë ng'ui.
MRK.1.35	Inkio yahö, hakereenge hamuaarumuaaru, Yeeso akabooka akarichöka. Akaya kumugi kebara eera hare baanto bataare, agasabera hö. 
MRK.1.36	Siböönö Simooni hamui na bare baare nabö mbaageeye komorööndia. 
MRK.1.37	Na hanö baamunyöörre, bakamoteebia iga, “Abaanto böönsoe nuuwë bakurigia.” 
MRK.1.38	Siböönö Yeeso akahuunchukia iga, “Kuhika togëëndë guchiimbëri chiinde; nchiruundiri nachiö chöönsoe, kugira eyo niyo yaagirre ngaacha.” 
MRK.1.39	Kohayo naagëëndere Gariraaya yöönsoe, arateebeerria guchiSinagoogi chaabö na kurugia ibihui.
MRK.1.40	Omoonto woonde onö wanyöörre aroora amagëëngë, agaacha hare Yeeso agatëma haanse ibiru, akamosasaama aragaamba iga, “Hanö orahaanche, noratore gonsaabuura.” 
MRK.1.41	Yeeso akamööbera, akaraambeka okobökö kööë, akamuturubania aragaamba iga, “Nehaanchere, tahueena” 
MRK.1.42	Höhayo iigö gare magëëngë gaara gagasira, omoonto oora akahueena. 
MRK.1.43	Yeeso akamoteebia iga agëëndë ka höhayo iigö, na wiiki akamokaania bokong'u, 
MRK.1.44	akamoteebia iga, “Otagaacha goteebia moonto hai. Siböönö oroongehë kuya kumunchaama weNöökoe akomaahë; sooki uruusi ikiruusio kiegesabuuro këëbore Mosa aagaambere gokoorokia abaanto iga uhueeniibui.” 
MRK.1.45	Siböönö ore moonto oora akaya agataanga koragaanka amang'ana gayo, nagö gakaroonda hare höönsoe, kohayo Yeeso taatorre gosöha kumugi gore göönsoe borabu hai, etare iga naabaaye kebara hare baanto bataare. Ninyööra niigö abaanto mbaamogereeye kurua guchintahana chöönsoe.
MRK.2.1	Hanö ichinsiko nke iigö chaahëtere, Yeeso naariingere kuya Kaberenaumu, na amang'ana gakaroonda iga nka are. 
MRK.2.2	Kohayo umuiiro akahekeerana, umueeya gokabora, ninyööra ngesaku. Yeeso naare kobateebeerria eng'ana, 
MRK.2.3	nkaaga abaanto banai baachere, baimukiri omorooyi wirisusu baramorëënta hare Yeeso. 
MRK.2.4	Hanö baangere gotora kohekeera Yeeso gikugira yumuiiro, bagataabora kunyuumba kegoro gokorëëngërria haara bëënë Yeeso aareenge. Hanö baaisere korebora iribaanga, mbaamusikiiyi kuya haanse, akomaraarro gaaë. 
MRK.2.5	Hanö Yeeso aarooche ubukumia bööbö, agateebia omorooyi oora wirisusu iga, “Mumura waanë, wabeeyoe amaraga gaaö.” 
MRK.2.6	Abaiigia baMaragö abamui banö wanyöörre baikaaye hö bagaitëgëërra abiëënë iga, 
MRK.2.7	“Kugira ke akogaamba këhayo? Konö nuguchuaaria eNöökoe! Temoonto aahö onö agaatora kööbera amaraga hai, etare iga neNöökoe umuëënë.” 
MRK.2.8	Höhayo iigö Yeeso akamanya kenö baare guitëgëërra, kohayo akababuuria iga, “Kugira ke muguitëgëërra këhayo? 
MRK.2.9	Entöbu neehai nokogaamba komorooyi onö wirisusu iga, ‘Wabeeyoe amaraga gaaö’ gose kana nokogaamba iga, ‘Imoka wimuki amaraarro gaaö ogëëndë.’ 
MRK.2.10	Nendabaherekiri iga oMööna woMoonto naana ogotora gokööbera amaraga gokebara.” Kohayo akaboorra omorooyi oora wirisusu iga, 
MRK.2.11	“Ndagoteebia, taimoka, taimukia amaraarro gaaö uyi ka!” 
MRK.2.12	Höhayo iigö omoonto oora akaimoka, akaimukia amaraarro gaaë, akarichöka, böönsoe baramotaacherra. Böönsoe mbaarogoorre bakagoonga eNöökoe, baragaamba iga, “Tetöökarooche ganö hai.”
MRK.2.13	Yeeso naageeye wiiki kunyaancha mbareka; abaanto abaaru bakaya harewë, nawë agataanga kobaiigia. 
MRK.2.14	Na hanö wanyöörre aragëënda, akamaaha Raawi, mura oAribaayo, aikaaye kunyuumba yagokëëngëra iriguuti. Yeeso akamoteebia iga “Tangööta obë umueega waanë” Raawi akaimoka akamurua nyuma.
MRK.2.15	Haakurua Yeeso wanyöörre aikaaye komëësa oRaawi kondaagera hamui na abaiiria biriguuti abaaru na abanyamaraga na abeega baaë; kugira nabaaru baareenge, nabö mbaamuruure nyuma. 
MRK.2.16	Abaiigia baMaragö abamui, banö baareenge abaBarisaayo, mbaarooche iga Yeeso nkoraageraare na abanyamaraga hamui na abaiiria biriguuti, kohayo bakabuuria abeega baaë iga, “Kugira ke akoraagera na abanyamaraga hamui na abaiiria biriguuti?” 
MRK.2.17	Hanö Yeeso aaiguure iigö, akabateebia iga, “Abaanto abahoru tebagutuna omorëri hai, etare iga mbanö bareenge abarooyi. Tenaachere koberekera abaroonge hai, etare iga nabanyamaraga.”
MRK.2.18	Böönö nkanyööra abeega baYöhana omoBaatiisi hamui na abaBarisaayo baisasere. Abaanto baande bagaacha hare Yeeso bakamubuuria iga, “Kugira ke abeega baYöhana omoBaatiisi na abaBarisaayo bö baguisasa si abaaö bö hai?” 
MRK.2.19	Yeeso akabahuunchukiria iga, “Abagëni banö baraarekeroe kunyaangi yobotëti niyeke baraaköre baisase? Gonkaaga yöönsoe enö oranyööre omotëti areenge hamui nabö, tebaraisase hai. 
MRK.2.20	Siböönö enkaaga iriihika enö omotëti ariimukibua kurua harebö, hayo böönö nehö bariisasa. 
MRK.2.21	Taahö onö agotomera ekeraasi ekehea kongebo engötu hai, gikugira ekeraasi ekehea keyo nkerataandore engebo enkoro eera, niribaanga regarehe gokera haara rëëre. 
MRK.2.22	Na taahö onö agotoora itibaai ehea kubiguchi ibikoro hai, gikugira hanö araaköre iigö, itibaai neratoondore ibiguchi biyo, na hayo böönö itibaai hamui na ibiguchi mbiborre ubueera. Itibaai ehea kuhika etooroe kubiguchi ibiihea.”
MRK.2.23	Yeeso nkanyööra arahëta komegoondo giengano urusiko rueSabaato, na hanö wanyöörre baragëënda hamui na abeega baaë, abeega bagataanga gukunuria ibigara. 
MRK.2.24	AbaBarisaayo bagateebia Yeeso iga, “Tamaaha, kugira ke abeega baaö bagoköra iigö naho mbobeebe kogoköra iigö urusiko rueSabaato gokorëng'aana na aMaragö gaiito?” 
MRK.2.25	Yeeso akabahuunchukiria iga “Temöögasömere mona Tauti aakörre, hanö wanyöörre araambokere aratuna egeento gëëkorea hamui na abaanto baaë; 
MRK.2.26	kohayo naageeye kunyuumba yeNöökoe akarea omogaatë gonö wanyöörre göörusiribua eNöökoe eng'ana enö yaabaaye gonkaaga enö Abiataari aareenge uMunchaama uMuhikere weNöökoe. Gokorëng'aana na aMaragö gaiito aBanchaama bieNöökoe mbö bëënë keragere iga barë omogaatë goyo - Siböönö Tauti wëmbë naareeye na wiiki akaha ninyööra na abaanto baaë.” 
MRK.2.27	Yeeso akabateebia iga, “ESabaato yaakörroe gikugira yomoonto; si omoonto taakorroe gikugira yeSabaato hai. 
MRK.2.28	Kohayo oMööna woMoonto ninyööra neSabaato newë areenge oMonënë wayo.”
MRK.3.1	Yeeso agasöha wiiki guSinagoogi, na nkanyööra omoonto amö onö wanyöörre okobökö göökua. 
MRK.3.2	Abaanto abamui mbaareenge hö baramotaacherra bamaahë haanga narahueeni omoonto kurusiko rueSabaato, okorri bamuchööngërë iga asarri. 
MRK.3.3	Yeeso agateebia omoonto oora iga, “Taacha mbërë hanö.” 
MRK.3.4	Sooki akabuuria abaanto iga, “Aai mbuuya gose kogoköra amaiiya urusiko rueSabaato gose nkogoköra amabeebe; na ugutuuria obohoru gose kana nuguiita?” Siböönö tebaagaambere ng'ana hai. 
MRK.3.5	Yeeso akabamaaha akareerra na guitumata gokomaaha mona baareenge na emetoe emekong'u. Agateebia omoonto oora iga, “Raambirria okobökö kööö.” Agakoraambirria nakö gokaba buuya wiiki. 
MRK.3.6	Kohayo abaBarisaayo bakarichöka kurua guSinagoogi bagaikara na abamui benkömö yaHeerooti bagaköra eseemi yaguiita Yeeso.
MRK.3.7	Yeeso naatanooye hamui na abeega baaë bakaya kunyaancha yaGariraaya, abaanto abaaru banö wanyöörre baruure Gariraaya na abaande buYahuti bakamosöörana; 
MRK.3.8	abaande kurua Yerusareemu, Itumea, na ihuumbu yomöörö goYörötaani, Tiiro na Siitoni. Abaanto bayo böönsoe mbaagereeye Yeeso kohanö wanyöörre baiiguure ganö aareenge goköra. 
MRK.3.9	Abaanto mbaaruhere bokong'u ekagira Yeeso agateebia abeega baaë iga bamoseemiri oböötö, okorri iga abaanto batakaahunania kuya harewë. 
MRK.3.10	Nkanyööra ahueeniri abaanto abaaru, na baara böönsoe baareenge abarooyi mbaare kuhunania kuya harewë okorri iga bamuturubani. 
MRK.3.11	Na hanö banö böönsoe baareenge na ibihui baare komomaaha, mbaareenge kogoa haanse mbërë yaaë na kogaamba kongaamba enënë iga, “NoMööna weNöökoe ore!” 
MRK.3.12	Siböönö Yeeso naabakaaniri bokong'u iga baangë komotobora kobaanto.
MRK.3.13	Yeeso agatiira kuya kunguku sooki akaberekera abaanto banö aare gutuna umuëënë; nabö bakaya harewë. 
MRK.3.14	Akaahora ikumi na babere bare aaberekeeye iga abatomoa. Akabateebia iga, “Mbaahooye iga mobë hamui nauni, na wiiki nendabatome muyi goteebeerria. 
MRK.3.15	Na wiiki moraabë na ogotora gokurugia ibihui.” 
MRK.3.16	Banö mbö ikumi na babere baara aahooye: Simooni (ore aahaaye iriina reende iga Bëëtërö;) 
MRK.3.17	Yaköbö hamui na mura omööbö woonde iga Yöhana, abaana baSebetaayo (banö baababere, Yeeso naabahaaye iriina iga Boanerigë, nesesoro yariö niiga “Abaana beenkoba”); 
MRK.3.18	Andërëa, Biribo, Batoromaayo, Mataayo, Tomaasi, Yaköbö umumura oAribaayo, Tataayo, Simooni onö aruure gokebara geKanaani, 
MRK.3.19	na Yuuta Keriooti nawë newë bëënë aköböösaiini Yeeso.
MRK.3.20	Haakurua Yeeso akaya ka. Irikömö riabaanto regasaanga kuunya Yeeso na abeega baaë bakaanga kunyööra mueeya gokorea geento. 
MRK.3.21	Hanö eka yaabö yaaiguure amang'ana gayo, mbaatanooye kuya komosööra gukugira abaanto mbaare kogaamba iga achuurre. 
MRK.3.22	Abaiigia baMaragö abamui banö wanyöörre baruure Yerusareemu mbaare kogaamba iga, “Omoonto onö naana Beriseebuuri! Wiiki omotaangati wibihui newë akomoha ogotora gokurugia ibihui.” 
MRK.3.23	Yeeso akababerekera agasumaacha nabö kubireengio araboora iga: “Niyeke iRisaambo reraaköre rirugi iRisaambo? 
MRK.3.24	Hanö obogaambi boraabë na amakömö ganö gatakuigueerrana, obogaambi boyo tebokaagoma hai. 
MRK.3.25	Hanö eka eraangë kuigueerrana, eka eyo neranyërëganë. 
MRK.3.26	Kohayo hanö obogaambi buiRisaambo borahötökanë, tebokaagoma hai etare iga mboranyërëganë busire kimui.
MRK.3.27	“Taahö onö agaatora gosöha kunyuumba yomoonto nyanguru na kumuruusia ibiinto biaaë etare iga taang'ana nyööre aböhere omoonto nyanguru oyo; haakurua böönö amanyë komoseensa.
MRK.3.28	“Obohëënë ndabateebia iga, abaanto mbaraatore kööberoa amaraga gaabö göönsoe hamui na ubuchuaaria bööbö, 
MRK.3.29	siböönö ore wöönsoe aguchuaaria uMuiika oMohoreeru tarëëberoa roonde hai, gikugira aaköra iriraga rekuyeeyo.” 
MRK.3.30	Yeeso naagaambere amang'ana gayo kugira nkanyööra baragaamba iga, “Naana ikihui.”
MRK.3.31	Nyako waabö Yeeso na bamura bamööbö bagaacha bakahika. Bakaimeerra isiko na bakahira umunyua iga baramutuna. 
MRK.3.32	Abaanto wanyöörre mbaikaaye bamotoorre gatai, nabö bakamoteebia iga, “Taiigua nyako weiinyu na bamura bamoiinyu nkebara bare, nuuwë bagutuna.” 
MRK.3.33	Yeeso akabahuunchukiria iga, “Baaba na bamura bamoiito mbaabo ng'ui?” 
MRK.3.34	Agataacherra abaanto baara wanyöörre baikaaye bamotoorre gatai akagaamba iga, “Baaba na bamura bamoiito mbanö baahanö! 
MRK.3.35	Ore wöönsoe onö agoköra gare eNöökoe agatuna oyo newë mura omoiito na musubaati omoiito na baaba.”
MRK.4.1	Wiiki Yeeso agataanga kuiigia mbareka yinyaancha yaGariraaya. Irikömö irinënë riabaanto abaaru rekamuinaara remotoorre gatai na ekagira akariina koböötö agaikara mö. Oböötö nkomaanche bööreenge, abaanto nabö nkunguguni mbareka yinyaancha baabërëëye. 
MRK.4.2	Naabaiigiri amang'ana amaaru kubireengio, araboora iga, 
MRK.4.3	“Tëgëërra! Omoonto woonde aareenge hö, umubusuri, onö aageeye kubusura. 
MRK.4.4	Hanö wanyöörre arabusura, imbusiro yeende ekagoa gonchera, ibinyunyi bigaacha bikagebööcha. 
MRK.4.5	Imbusiro yeende ekagoa korotare, hanö hataareenge na iriröba irritö. Ekamëra boongoboongo kohaara iriröba retaareenge irritö. 
MRK.4.6	Hanö omobaso göögeeye kobara ekanyaara na kigutiga tewanyöörre ihirre imiri hai, ekaihoma. 
MRK.4.7	Imbusiro yeende ekagoa guisaana riamahoa, nariö regakiina rekageng'ëënta, ekaanga koba. 
MRK.4.8	Ichimbusiro chiinde chikagoa kobokörë, chikamëra, chigakiina na kuhurukia ibigara: ikimui kegaköra ichihëkë merööngö etato, ekeende merööngö esaansaba, ekeende igana.” 
MRK.4.9	Haakurua Yeeso akabateebia iga, “Onö ana amatui gakuiigua aiigue.”
MRK.4.10	Hanö wanyöörre Yeeso areenge umuëënë, abamui kobaara wanyöörre bamuiguure arasumaacha hamui na abeega ikumi na babere baara mbaachere harewë, bakamubuuria esesoro yibireengio biyo. 
MRK.4.11	Yeeso akabateebia iga, “Baiinyu mööba abakehaaiya gokomanya ikibisere kioBogaambi bueNöökoe, siböönö kobaara baakebara nkomanyabare amang'ana göönsoe kubireengio, 
MRK.4.12	okorri iga ‘Bamaahë mahëënë,
MRK.4.12	Si baangë gosesora.
MRK.4.12	Baiigue mahëënë,
MRK.4.12	Si baangë koongora. Okorri iga batagaacha
MRK.4.12	kuihoonchora, baaberoe na eNöökoe.’ ”
MRK.4.13	Yeeso akababuuria iga, “Motamiibui gosesora ekereengio kenö? Niyeke moraaköre mosesorë ibireengio biinde biö? 
MRK.4.14	Umubusuri neng'ana yeNöökoe akubusura. 
MRK.4.15	Banö mbö abeenchera; bare eng'ana eyo ibusuuyoe, bagiigua, sooki iRisaambo riicha höhayo iigö riimukia eng'ana eera ibusuuyoe moonse yaabö. 
MRK.4.16	Na këhayo bëënë banö mbö baara baanga eera yaagooye korotare; hanö baiigua eng'ana bagegööta kumuiguaano, 
MRK.4.17	siböönö kohaara otakunyööra ihirre imiri moonse yaabö, nkogëëndërriabare gonkaaga nkë iigö. Hanö inyaanyi yaacha gose imiiriirö gikugira yeng'ana eyo, boongoboongo iigö bagoa. 
MRK.4.18	Abaande nabö mbanö baanga eera yaagooye guisaana riamahoa. Banö mbö baara bakuiigua eng'ana, 
MRK.4.19	siböönö emekere giekebara kenö; ukurigia oboome na ichigöörio chibiinto biinde, bisöha na kong'ëënta eng'ana eyo nayo yaanga kööma. 
MRK.4.20	Abaande nabö mbanö baanga eera yaagooye kobokörë. Banö nkuiiguabare eng'ana, bagiitabirria sooki baama ichiihagoe: iyeende merööngö etato, iyeende merööngö esaansaba na iyeende igana.”
MRK.4.21	Yeeso akababuuria iga, “Aai, omoonto aragöötia ekorobooyi sooki agikuundikiria egetöönga gose agiikaria iruungu? Tiigö hai, niiga agiikaria kogetaangora. 
MRK.4.22	Kere giöönsoe kibisere nkererëëntoa koborabu, na kere giöönsoe gikundikiiyi nkerehonyoroa. 
MRK.4.23	Onö wöönsoe ana amatui gakuiigua, aiigue!” 
MRK.4.24	Wiiki akabateebia iga, “Tëgëërra mukuruguti, ekerëëngërë kenö mokorëëngëra abaande, nkiö bëënë eNöökoe arebarëëngëra-kuunya koheteera keyo. 
MRK.4.25	Onö anakiö, naretoorroa kö, na onö ataanakiö, nenkanyööra nkeera anakiö, nariruusibua.”
MRK.4.26	Yeeso akagëëndërria kogaamba iga, “Obogaambi bueNöökoe böönga këhanö omoonto abusura imbusiro mogoondo. 
MRK.4.27	Hanö araara ubutiko, inkio bokea abooka, këhayo iigö, na imbusiro eera eragëëndërria komëra na gukiina, siböönö wë takomanya mona igukiina hai, 
MRK.4.28	Iriröba ndiö regoköra ibiaakorea; hanö biaamëra ichingebo chitoora, haakurua biköra oboseensera, sooki biheengora. 
MRK.4.29	Hanö ibiaakorea biyo biaihoma, omoonto nkomanoraare egekëbi gukugira irigësa rihikere.”
MRK.4.30	Yeeso akaboora iga, “Obogaambi bueNöökoe nke tokaabutuubania? Gose nkereengio ke tokaaboreengia? 
MRK.4.31	Mbutuubaiine entëtërë yiritagara, enö ereenge enkë koheteera ichintëtërë chiinde chöönsoe, nayo nkuimibuaere kuiröba. 
MRK.4.32	Hanö emëra ikiinë ngokeraere emete geende giöönsoe, eköra ichiinsagia ichinënë kuunya ibinyunyi biicha bihagaacha kö gukiiriiri këëgö.” 
MRK.4.33	Yeeso naabateeberreeyi eng'ana yaaë kubireengio ibiaaru biaanga keyo; naabateebiri haang'ana baare gotora koongora. 
MRK.4.34	Taasumaachere nabö ng'ana ere yöönsoe hai getare iga nkubireengio, siböönö nkaaga aareenge umuëënë hamui na abeega baaë, naareenge kobakönörra amang'ana göönsoe.
MRK.4.35	Urusiko royo bëënë omogörööba, Yeeso agateebia abeega baaë iga, “Totaroboka inyaancha tuyi ihuumbu koora.” 
MRK.4.36	Kohayo bagatanora kurua guikömö riabaanto; bagasöha koböötö boora wanyöörre Yeeso aikaaye, bakaya nawë. Amöötö gaande ngaareenge hö. 
MRK.4.37	Höhayo iigö omokama umuritö gokahusa na amagëëngio gagatëma oböötö kuunya bogataanga guichora amaanche. 
MRK.4.38	Yeeso wanyöörre naraaye rönyuma koböötö, asigameeye omosago. Abeega bakamutura bakamoteebia iga, “Muiigia, uwë totoondoreeyoe iga toratuna gukua hai?” 
MRK.4.39	Akabooka, akang'öönëra omokama goora na goteebia inyaancha iga, “Teenda!” Höhayo iigö omokama goora gokabotoka na inyaancha ekahörëëra. 
MRK.4.40	Yeeso akabuuria abeega baaë iga, “Kugira ke moreenge abööba iigö? Temoraaba na bukumia hai?” 
MRK.4.41	Nabö nkanyööra bööböhere bokong'u bagataanga kubuurania iga, “Kana onö ning'ui? Ninyööra nomokama namageengio nkumuigueerabire!”
MRK.5.1	Yeeso hamui na abeega baaë bakahika goonse yaBagerasi ihuumbu yinyaancha. 
MRK.5.2	Hanö Yeeso aaruure koböötö iigö, agasikana omoonto woonde onö wanyöörre aruure guchimbeehera. Omoonto oyo wanyöörre naana ikihui 
MRK.5.3	na wanyöörre namënyere guchimbeehera. Na temoonto aagatorre komogööta amoböhë na ibiraang'ani hai; 
MRK.5.4	hare kaaru nkanyööra aaböhöa na ibiraang'ani na iminyörrö komagoro na komabökö, siböönö naakabotooye ibiraang'ani biyo na iminyörrö. Na taare hö moonto onö aagatorre kumugumia hai gukugira naareenge na ichiinguru bokong'u. 
MRK.5.5	Ubutiko na omobaso, nguchimbeehera na guchinguku aareenge aracheerra na guikëbakëba na amagena.
MRK.5.6	Hanö, aarocheeye Yeeso harai, naakenyere, akaya agatëma ibiru haanse mbërë yaaë, 
MRK.5.7	agachana bokong'u, aragaamba iga, “Kana nke uguntuna Yeeso, ore Mööna weNöökoe uMukumahë? Naagosasaamera Nöökoe, waangë kunyata.” 
MRK.5.8	Naagaambere iigö kohaara wanyöörre Yeeso amoteebiri iga, “Tarichöka kere kihui kurua komoonto onö!”
MRK.5.9	Kohayo Yeeso akamubuuria iga, “Iriina rëëö nuuwë ng'ui?” Akahuunchukia iga, “Iriina rëënë nuuni ‘Regioni’ - kugira nabaaru tore.” 
MRK.5.10	Akagëëndërria kogëya Yeeso iga atagaata ibihui biira kurua goonse eyo.
MRK.5.11	Na kunguku hayo, nkanyööra irihichö irinënë richingurube reehö rerariisia. 
MRK.5.12	Na ibihui biira bikagëya Yeeso biragaamba iga, “Taturugia kuya guchingurube, utigë tosöhë mö.” 
MRK.5.13	Yeeso akabiha umueeya, bikarichöka kurua komoonto oora, bigasöha guchingurube. Irihichö riöönsoe renö rëëreenge kubikoe bibere ndëng'araarre gukihiriingitio ekenënë, rekairëkëra kunyaancha, rekang'ëëntoa na amaanche.
MRK.5.14	Abairigania bichingurube chiyo bakang'ösa na kuhira amang'ana kumugi na guchiimbëri. Abaanto bagaacha komaaha kere wanyöörre keebaaye, 
MRK.5.15	na hanö baahikere hare Yeeso, mbaarooche omoonto oora wanyöörre ana ibihui ibiaaru. Wanyöörre naikaaye, omohoru aibisiri engebo; na abaanto mbaabaaye na obööba. 
MRK.5.16	Banö baarooche na amaiisö gaabö, bagateebia abaanto mona këëbaaye komoonto oora nyabihui, hamui na guchingurube. 
MRK.5.17	Kohayo abaanto bagateebia Yeeso iga aruë waabö hayo.
MRK.5.18	Hanö, wanyöörre arasöha koböötö, omoonto oora aareenge na ibihui akamogëya iga, “Otatiga togëënanë” 
MRK.5.19	Siböönö Yeeso akaanga, akamoteebia iga, “Kayi ka, kobaanto baiinyu, obateebi göönsoe ganö oMonënë agokörëëye na këëbore akomaaheeye amaabe.” 
MRK.5.20	Kohayo, ore moonto akaya bööë, gokohëtëra Tekaboori, arateebia abaanto kenö wanyöörre Yeeso amokörëëye. Na böönsoe mbaarogoorre.
MRK.5.21	Hanö Yeeso aaisere köömboka na oböötö akuhika ihuumbu, umuiiro naachere iigö akamotoora gatai; nawë akabëëra kunyaancha mbareka. 
MRK.5.22	Umui wabataangati, biSinagoogi onö aareenge koberekeroa iga Yairo agaacha, hanö aarooche Yeeso iigö, akairëkëra haanse mbërë komagoro gaaë, 
MRK.5.23	akamogëya aragaamba iga, “Umuiseke waanë aröörre atiitere. Otaacha uyi omotoorre amabökö okorri ahöne, abë omohoru.” 
MRK.5.24	Yeeso agatanora bakagëënana na omoonto oyo. Abaanto abaaru mbaagëënaine na Yeeso bamotoorre gatai.
MRK.5.25	Areenge hö omogaikoro woonde onö wanyöörre airiira bokong'u, ararua amaanyiinga komëëka ikumi na ebere. 
MRK.5.26	Nunyööra wanyöörre aarëroa na abarëri abaaru, kuunya agasookiria ibiinto biaaë biöönsoe harebö, taabaaye buuya roonde hai etare iga naagëëndërrëëyi korööra bokong'u. 
MRK.5.27	Wanyöörre aaigua amang'ana gaYeeso, kohayo akarueera Yeeso nyuma kobaanto, agaturubania engebo yaaë. 
MRK.5.28	Naakörre iigö kugira naare guiteebia komotoe gööë iga, “Hanö ngaaturubania engebo yaaë yiiki, nenkahueena.”
MRK.5.29	Kohayo agaturubania igikobobe gisumaati yaYeeso, na höhayo iigö amaanyiinga gaara gakabotoka; nawë akaiyigua iga ahueenere kurua kunyaanko yaaë. 
MRK.5.30	Höhayo iigö, Yeeso akaiyigua iga ichiinguru chiruure harewë, agaisuuria kuya kumuiiro haara, akabuuria iga, “Ning'ui anturubaini engebo?” 
MRK.5.31	Abeega baaë bakamuhuunchukiria iga, “Norooche mona umuiiro atunaini hanö; nauwë orabuuria iga, ‘Ning'ui anturubaini?’ ”
MRK.5.32	Siböönö Yeeso akagëëndërria komagamaga okorri iga amanyë omoonto onö wanyöörre amuturubaiini. 
MRK.5.33	Omogaikoro oora agaacha aragaankana kobööba, kugira nkanyööra amanyere kere wanyöörre keebaaye harewë, akairëkëra haanse mbërë na komoteebia obohëënë böönsoe. 
MRK.5.34	Yeeso akamoteebia iga, “Muiseke, ubukumia bööö bukuhueeniri. Kayi morëëmbë, uhueeniibui kurua kunyaanko yaaö.”
MRK.5.35	Hanö wanyöörre akeere arasumaacha, abaanto baande bagaacha kurua gooka yaYairo bakagaamba iga, “Umuiseke waaö akuure karai. Nke ukuiriirria uMuiigia?” 
MRK.5.36	Yeeso akaanga gotoondorroa, na ere baare kogaamba, agateebia omotaangati oora wiSinagoogi iga, “Uriihë kööböha, kumia ugukumia ukuëënë.” 
MRK.5.37	Nawë, taatunere moonto woonde amosööranë hai, etare iga mBëëtërö, Yaköbö, hamui na Yöhana mura omööbö Yaköbö, mbö bëënë baagëënaine. 
MRK.5.38	Bakahika kumugi gomotaangati oora wiSinagoogi, Yeeso akamaaha abaanto baraköra igituri wiiki barakuura ekerrö na oborro. 
MRK.5.39	Hanö aasöhere nyuumba, akababoorra iga, “Igituri kenö giöönsoe negëëke? Nke mogokoorra kana? Omööna onö kana atakuure ndakanya naraaye!” 
MRK.5.40	Bakamosëkëërra, nawë akabarichökia böönsoe kebara, akaimukia isa waabö omööna na nyako waabö hamui na abeega batato baara, bagasöha kuya kugisuumua keera wanyöörre omööna oora araaye. 
MRK.5.41	Akagööta okobökö kumuiseke oora akamoteebia iga, “Tariita kuumi!” Esesoro ya Tariita kuumi niiga, “Ore muiseke, ndagoteebia iga Taimoka!” 
MRK.5.42	Höhayo iigö, akaimoka agataanga kogëënda. (Naareenge omööna wemëëka ikumi na ebere.) Na abaanto bakarogoora bokong'u. 
MRK.5.43	Siböönö, Yeeso akabakaania bokong'u iga batagaacha goteebia moonto amang'ana gayo, sooki akabateebia iga, “Motamoha egeento arë.”
MRK.6.1	Yeeso akarua hayo, akaya gokebara kewaabö, na abeega baaë bakamosöörana. 
MRK.6.2	Kurusiko rueSabaato, agataanga kuiigia guSinagoogi. Abaaru banö baamuiguure mbaarogoorre baraboora iga, “Kana nehai aaruusia amang'ana ganö? Mbong'aiini botuubö ke bonö aahaaboa? Niyeke agoköra araköra amakönö? 
MRK.6.3	Onö toore mobaachi, omööna oMariaamu, na bamura bamööbö mbaabo Yaköbö, Yoosebu, Yuuta hamui na Simooni hai? Basubaati bamööbö tehanö bëënë bamënyere?” Kohayo bakamöönga.
MRK.6.4	Yeeso akabateebia iga, “TeMonaabi akobora esookö hai etare iga ngokebara këëbö na kobaanto baabö na waaë, nehö ataakuya nkuma.”
MRK.6.5	Taakörre makönö gaande hayo hai, etare iga nabarooyi bakë iigö aatooreeye amabökö gaaë akabahueenia. 
MRK.6.6	Naachumere bokong'u gukugira yoköönga gukumia kööbö.
MRK.6.6	Haakurua Yeeso agataarataara guchiimbëri hayo araiigia. 
MRK.6.7	Akaberekera abeega ikumi na babere baara, sooki akabatoma kobabere-babere. Akabaha ogotora gokurugia ibihui, 
MRK.6.8	akabakaania iga, “Motakaimukia egeento kere giöönsoe korogëëndö roiinyu etare iga ninyiimbö bëënë. Motakaimukia omogaatë hai, ninyööra niiguchi gose mbiria kugikubobe. 
MRK.6.9	Motoore ibiraato, siböönö motakaimukia ngebo ibere hai.” 
MRK.6.10	Wiiki akabateebia iga, “Inyuumba ere yöönsoe morairiganibue, momënyë mö, kuhika ronö murirua ahase hayo. 
MRK.6.11	Ahase hare höönsoe baraangë kobairigania gose ninyööra nkobatëgëërra, motanore kurua hö na mokong'oontë urutu kurua komagoro gaiinyu, gokoba ubusuuti harebö.”
MRK.6.12	Kohayo bakaya kebara goteebeerria iga abaanto batigë amaraga gaabö. 
MRK.6.13	Mbaarugiri ibihui ibiaaru kurua kobaanto, na bakahaka abarooyi abaaru amaguta, bakabahueenia.
MRK.6.14	OMogaambi Heerooti akaiigua amang'ana gayo göönsoe, kugira nkanyööra amang'ana gaYeeso gaaroonda hare höönsoe. Abaanto abamui bakaya baragaamba iga, “Yöhana omoBaatiisi newë aariooka kurua kobaku, nkiö gikugira ana ogotora kögoköra amakönö” 
MRK.6.15	Abaande nabö bakagaamba iga, “NeEriiya” na abaande bakagaamba iga, “Nomonaabi, anga umui wabanaabi baakarai.”
MRK.6.16	Hanö Heerooti aaiguure iigö, akagaamba iga, “Onö Yöhana omoBaatiisi onö naabotooye omotoe, siböönö ariookere.”
MRK.6.17	Heerooti umuëënë newë wanyöörre aagaamba Yöhana aagöötöa, na goseekeroa gokeböhë. Heerooti naakörre iigö gikugira yaHeerootia, onö wanyöörre aaimukia, ninyööra aareenge moka mura omööbö woonde iga Biribo. 
MRK.6.18	Yöhana omoBaatiisi naagateebiri Heerooti iga, “Mbobeebe waaköra gukuimukia moka mura omoiinyu.”
MRK.6.19	Heerootia akarëga Yöhana bokong'u na agatuna iga aiitoe, siböönö, akaanga gotora gikugira yaHeerooti. 
MRK.6.20	Heerooti nööböhere Yöhana gukugira naamanyere iga Yöhana nomoonto omohëënë aareenge wiiki omohoreeru, kohayo, akamoreenda. Heerooti naahaanchere gotëgëërra Yöhana ruiisö röönsoe komegöökö bokong'u, siböönö hanö aagasookiri komotëgëërra naakabaabayeeye.
MRK.6.21	Haakurua Heerootia akanyööra umueeya. Heerooti nkanyööra akörre inyaangi yakoheetoka ronö aaibooyoe, agaköra endaagera enö aaköreeye abataangati bikiaaro, abataangati babaiitani biriihi hamui na abataangati baGariraaya 
MRK.6.22	Umuiseke waHeerootia agasöha agatëënga, na agatëgëria omogaambi Heerooti hamui na abagëni baaë. Kohayo omogaambi agateebia umuiseke oora iga, “Nke ugutuna nkohë? Nendakohë kere giöönsoe ugutuna” 
MRK.6.23	Heerooti agatuënërria aramoteebia iga, “Kere giöönsoe oransabe nendakohë, nenkanyööra niribaara riobogaambi böönë!”
MRK.6.24	Kohayo ore muiseke akarichöka kuya kebara akabuuria nyako waabö iga, “Nke ngaasaba?” Nyako waabö nawë akamuhuunchukiria iga, “Tasaba omotoe goYöhana omoBaatiisi.” 
MRK.6.25	Umuiseke oora akariinga boongoboongo iigö kuya komogaambi akamoteebia iga, “Ndatuna ong'ë böönö-böönö iigö omotoe goYöhana omoBaatiisi gokorohoongo!”
MRK.6.26	Omogaambi oora agaitumata, siböönömbë, gikugira yahaara wanyöörre aisere gutuenerria kuunya abagëni bakaiigua, takaamanyere komokaania wiiki hai. 
MRK.6.27	Höhayo iigö, omogaambi agatoma umusirikare gokeheeto iga ayi korëënta omotoe goYöhana. Umusirikare oyo akarichöka, akaya guchëëra moora, agakëënga omotoe goYöhana iga butu; 
MRK.6.28	akarëënta gore motoe gokorohoongo, akagohëërria ore muiseke, nawë akagohëërria nyako waabö. 
MRK.6.29	Hanö abeega baYöhana baaiguure amang'ana gayo, mbaachere bakaimukia ikihuundugu këëë, bagakihira bui.
MRK.6.30	Abatomoa baYeeso bagaacha harewë, bakamoteebia gaara göönsoe wanyöörre baakörre na gare baiigiri. 
MRK.6.31	Abaanto abaaru mbaare hö; bakaya baraheta-heteerana ekagira Yeeso na abeega baaë bakaanga kunyööra umueeya gokorea geento. Kohayo Yeeso agateebia abeega baaë iga “Muuchë baiinyu abiëënë tuyi ahase hanö baanto batare mumuunyë hö hakë iigö.” 
MRK.6.32	Bagasöha koböötö, bakaya ahase hanö baanto bataare.
MRK.6.33	Abaanto abaaru bakabamaaha baraya, bakabamanya iga mbaabo ng'ui; kohayo abaaru bakarua kumigi geende giöönsoe barakenya kuya haara wanyöörre Yeeso baraya, bakahika hö mbërë. 
MRK.6.34	Hanö Yeeso aasekeeye kurua koböötö, akamaaha umuiiro mona wanyöörre atachaine, akabamaahera amaabe, gukugira mbaareenge kiamang'oondi ganö gataana umuriisia. Kohayo agataanga kobaiigia amang'ana amaaru. 
MRK.6.35	Hanö wanyöörre boraiira, abeega baaë bagaacha harewë bakamoteebia iga, “Hanö nkebara, na ichinkaaga chigeeye; 
MRK.6.36	tabahaatera bagëëndë komegoondo na kumigi, na guchiimbëri okorri baigorre geento gëëkorea.” 
MRK.6.37	Yeeso akabahuunchukiria iga, “Mobahë egeento barë?” Bakamubuuria iga, “Niiga tuyi kogora, emegaatë genö giisere ichitinaari amagana abere, tobahë barë?” 
MRK.6.38	Kohayo Yeeso akababuuria iga, “Na emegaatë nereenga moonagio? Kayi momaahë.” Hanö, baasookiri kunyööra, bakamoteebia iga, “Nemegaatë etaano na ichiinsui ibere.”
MRK.6.39	Kohayo agateebia abeega iga, “Abaanto böönsoe niiga baikare haanse komanyaanki, babotokane amakömö amakömö.” 
MRK.6.40	Böönsoe bagaikara haanse guchinkarra chaigana-igana, na merööngö etaano-etaano. 
MRK.6.41	Haakurua Yeeso akaimukia emegaatë etaano geera na ichiinsui ibere chiira, akagaramera igoro kuriooba akagoonga eNöökoe, akabotorabotora emegaatë geera sooki akaha abeega iga baikarri abaanto; agatuëënëra abaanto böönsoe ichiinsui ibere chiira. 
MRK.6.42	Böönsoe mbaarageeye bakaigota. 
MRK.6.43	Bakaiiria amatigio gemegaatë na ichiinsui gagaichora ibitöönga ikumi na bibere. 
MRK.6.44	Baara baareeye ibiaakorea biyo mbaareenge abasaacha ibikoe bitaano.
MRK.6.45	Höhayo iigö, agateebia abeega baaë iga basöhë koböötö, bamotaangate köömboka kuya Betisaita, engaki eyo arateebia umuiiro iga bayi ka. 
MRK.6.46	Hanö, aasookiri gokeererria abaanto, naageeye kunguku gosaba. 
MRK.6.47	Hanö gööbaaye omogörööba, nkanyööra numuëënë areenge komogai, na oböötö nkunyaancha gatai bööre. 
MRK.6.48	Akamaaha abeega baaë barairiira kogotanuria oböötö, kugira omokama ngööre kobariingia nyuma. Gukimisukio kiobokeeye, Yeeso agaacha harebö, aragëënda komaanche igoro, na nkanyööra araba mona akaabaheteera. 
MRK.6.49	Hanö, baamorooche aragëënda komaanche igoro, bagakanya iga nikihui, bagaköra igituri barachana. 
MRK.6.50	Kugira böönsoe, mbööböhere, hanö baamorooche höhayo iigö akabateebia iga, “Teremeka, nuuni! Mööngë kööböha.” 
MRK.6.51	Sooki agasöha koböötö moora hamui nabö, omokama gogateenda. Abeega bakarogoora, bakahana buchua, 
MRK.6.52	kugira bö tewanyöörre boongooye ikibune giokoraagiribua kuabaanto ibikoe bitaano baara hai; emetoe gëëbö wanyöörre nimiribu.
MRK.6.53	Bakaamboka inyaancha, bakahika ihuumbu goonse yaGenesareeti, bagasiba hö oböötö. 
MRK.6.54	Hanö baaruure koböötö, abaanto mboongooye Yeeso höhayo iigö, 
MRK.6.55	bagakenya kuya guchiimbëri chöönsoe; na hare höönsoe baaiguure areenge, mbaamorëntëëye abarooyi bakubisëërö. 
MRK.6.56	Na hare höönsoe Yeeso aageeye, guchiimbëri, kumigi, gose komegoondo, abaanto mbaare korëënta abarooyi kometeera baramogëya iga abaitabirri baturubani igikobobe kiengebo yaaë; na banö böönsoe baagiturubaini, mbaahueenere.
MRK.7.1	Abamui babaBarisaayo hamui na abaiigia baMaragö banö wanyöörre baaruure Yerusareemu, mbaaiyiraini mbërë yaYeeso, 
MRK.7.2	bakamaaha iga abeega baYeeso abamui mbaare korea na amabökö giriikui, hayo niiga, tewanyöörre baisaabere hai. 
MRK.7.3	(Kugira AbaBarisaayo na abaYahuti böönsoe mbaagöötere etëëmö yabaaguuka baabö: tebaakorea mbërë bataisaabere amabökö buuya hai; 
MRK.7.4	Nabö tebaakorea geento kere giöönsoe kiruure komoteera hai, etare iiga taanga nyööre baisonsoorre. Wiiki nchiareenge hö ichiseera ichincharu chinö baagöötere, nchiochinö: ogotëma ibiköömbë amaanche, ogotëma ichinyoongo amaanche, na ibisorra binö biaakörëëyoe iriikui gukubisaabuura.)
MRK.7.5	Kohayo abaBarisaayo hamui na abaiigia baMaragö bakabuuria Yeeso iga, “Kugira ke, abeega baaö, batakogööta ichiseera chiabaaguuka baiito, nkoreabare bataisaabere amabökö?” 
MRK.7.6	Yeeso akabahuunchukiria iga, “Ndakanya Isaaya naabaragere bare baiteerri, këëbore aandekere:
MRK.7.6	‘Abaanto banö nkuminyua bansookere,
MRK.7.6	Siböönö, imiööyö gëëbö, harai gere nauni;
MRK.7.7	Mbuchua bagonsëëngëra,
MRK.7.7	Kugira nkuiigiabare amaragirrio gabaanto nkanya
MRK.7.7	nagieNöökoe!’
MRK.7.8	Ngutigamore amaragö gieNöökoe moragööta amaiigio gabaanto.” 
MRK.7.9	Yeeso akabateebia iga, “Möötabuta amaragirrio gieNöökoe kebong'aiini, okorri iga moköre agaiinyu abiëënë! 
MRK.7.10	Kugira Mosa naagaambere iga, ‘Sooka Isa weiinyu, na nyako weiinyu na onö akuihiima isa waabö gose nyako waabö niiga aiitoe.’ 
MRK.7.11	Siböönö, baiinyu nkuiigiamore iga, hanö omoonto arateebi isa waabö, gose nyako waabö iga, ‘Egeento kenö, ngaakohaaye, nkorobaani,’ (hayo niiga, nekehaanöa koNöökoe), 
MRK.7.12	omoonto oyo atagaakörra isa waabö gose nyako waabö geento kere giöönsoe wiiki. 
MRK.7.13	Komang'ana gayo mukuiigia, ngoköramore eng'ana yeNöökoe kobora ubueera na wiiki ngoköramore amang'ana gaande amaaru ganö gaanga gö.”
MRK.7.14	Wiiki Yeeso akaberekera umuiiro guucha harewë akabateebia iga, “Motantëgëërra böönsoe na moongore. 
MRK.7.15	Tekeehö egeento kebara yomoonto kenö kegaasöha harewë kemorëëntërë ibikui hai, etare iga nkenö giikurua moonse yomoonto nkiö gekorëëntëra omoonto ibikui. [ 
MRK.7.16	Onö ana amatui gakuiigua, aiigue!”]
MRK.7.17	Hanö Yeeso aaisere kuya ka na nkanyööra tebaana abaanto böönö hai, abeega baaë bakamubuuria igoro yekereengio keera 
MRK.7.18	Nawë akabahuunchukiria iga, “Kana kura na baiinyu böönsoe wiiki, temokoongora hai? Temomanyere iga kenö giikuya komoonto kurua kebara tegekomoköra abë na ibikui hai, 
MRK.7.19	kugira, tigikuya gonkörö yaaë hai, etare iiga, nkoonda yaaë gikuya harua kehëta kuya kebara hanö aya isaahi?” (Hanö Yeeso aagaambere këhayo niiga ibiaakorea bire biöönsoe timugiro korea hai.)
MRK.7.20	Akaroobirria kogaamba iga, “Kenö gikurua moonse yomoonto, nkiö gekomorëëntëra ibikui. 
MRK.7.21	Kugira amaitëgëërrö amabeebe nkomööyö gomoonto gaakurua gagira aköra ubunyaanku, ubuiibi, uguiita, 
MRK.7.22	oboraaya, ubuhiti, ubunyaanku, okong'aiinirria, obohënënë, irihari, uruaambai, ubuimaahi na obokaangi. 
MRK.7.23	Amang'ana amanyaanku gayo göönsoe moonse yomoonto gaakurua, gamoköra aba na iriikui.”
MRK.7.24	Yeeso akaimoka kurua hayo akaya guching'ööngö chaTiiro na Siitoni. Hanö aasöhere nyuumba, taatunere iga omoonto ore wöönsoe amanyë hai; na ninyööra hayo höönsoe, taatorre kuibisa hai. 
MRK.7.25	Omogaikoro woonde onö wanyöörre umuiseke waaë ana ikihui, akaiigua amang'ana gaYeeso agaacha akagoa haanse mbërë komagoro gaaë. 
MRK.7.26	Omogaikoro oyo numuitööngö aareenge kurua Siroboiniki goonse yaSiiria. Akagëya Yeeso iga arugi ikihui kurua komööna waaë. 
MRK.7.27	Yeeso akamoteebia iga, “Tiga taanga abaana baigote. Kugira tibuuya kuimukia ibiaakorea biabaana korëkërra ichiseese hai.” 
MRK.7.28	Akahuunchukiria Yeeso iga, “Eee Monënë, siböönö ninyööra nichiseese chinö chireenge haanse yemëësa nkoreachire ibiaakorea biabaana biira bigooye haanse yemëësa!” 
MRK.7.29	Kohayo Yeeso akamoteebia iga, “Gikugira yeng'ana eyo, riinga kuya ka, noranyööre iga ikihui keera kirichökere kurua komööna waaö!” 
MRK.7.30	Omogaikoro oora akaya ka na nkanyööra omööna waaë naraaye borre; na ikihui keera kirichökere kurua harewë.
MRK.7.31	Haakurua Yeeso akariinga kurua goonse yaTiiro, akahëtëra Siitoni, kuhika kunyaancha yaGariraaya, gokohëtëra goonse yaTekaboori. 
MRK.7.32	Bakamorëëntëra umukiro onö ataare kogaamba, na komogëya iga amotoorre amabökö. 
MRK.7.33	Yeeso akamuimukia umuëënë kurua kobaanto haara, na gotoora ibiaara biaaë komatui gomoonto oyo, sooki agatua amatai, na kumuturubania ororeme rööë. 
MRK.7.34	Haakurua Yeeso akagaramera kuriooba, agaiita egekööhë, akamoteebia iga, “Ebibata” esesoro yaEbibata niiga “Igoka.” 
MRK.7.35	Höhayo iigö, amatui gaaë gakareboka, ororeme rööë rokahoha, akagaamba buuya. 
MRK.7.36	Haakurua, Yeeso akabakaania bokong'u iga batakaaya komoragaanka hare höönsoe; këëbore aare kobakaania bokong'u, nkëëhö baare koragaanka bokong'u. 
MRK.7.37	Böönsoe banö baaiguure amang'ana gayo mbaarogoorre bokong'u baragaamba iga, “Göönsoe aaköra buuya: abakiro baiigua na amamuumu gaagaamba!”
MRK.8.1	Guchinsiko chiyo bëënë umuiranio goonde omonënë ngöösikaini hamui, nabö tebaare na egeento gëëkorea hai, kohayo Yeeso akaberekera abeega baaë akabateebia iga, 
MRK.8.2	“Ndocheeye abaanto banö amaabe kugira tööbaaye nabö ichinsiko isato na tebaana egeento gëëkorea hai. 
MRK.8.3	Hanö ndabateebi iga bayi ka batareeye geento, mbaseengera gonchera, na abamui harai baruure.”
MRK.8.4	Abeega baaë bakamubuuria iga, “Nehai omoonto araaruusi ibiaakorea kuibara monö binö araigutiri abaanto banö böönsoe?” 
MRK.8.5	Yeeso akababuuria iga, “Emegaatë nereenga moonagio?” Nabö bakamuhuunchukiria iga, “Muhuungate.”
MRK.8.6	Agateebia abaanto baikare haanse. Haakurua akaimukia emegaatë muhuungate geera, akagoonga eNöökoe, akagebotora, akahëërria abeega baaë bagehaanë kobaanto; nabö bakagehaana. 
MRK.8.7	Nabö mbaare na ibisui bikë iigö. Yeeso akabiitabiria, agateebia abeega baaë iga babihaanë nabiö biöönsoe kobaanto. 
MRK.8.8	Abaanto bakarea bakaigota. Bakairia amatigio, gagaichora ibitöönga muhuungate. 
MRK.8.9	Nabö mbaareenge abaanto ibikoe binai. 
MRK.8.10	Hanö aasookiri kobakeererria, höhayo iigö agasöha koböötö hamui na abeega baaë, bakaya entahana yaTarimanuuta.
MRK.8.11	AbaBarisaayo bagaacha korea nawë ichinkaani, gukumuiigua bakamoteebia iga aköre ekemanyiirrio gekurua kuriooba bamaahë. 
MRK.8.12	Yeeso akabaabayera komööyö gööë akagaamba iga, “Kugira ke irikora renö rigutuna ekemanyiirrio? Kobohëënë mbë ndabateebia iga, tekemanyiirrio keraaköroe guikora renö hai.” 
MRK.8.13	Sooki akabatiga, agasöha koböötö, akaamboka kuya ihuumbu.
MRK.8.14	Nkanyööra abeega baaë, beebere guucha na emegaatë genö giisere, omogaatë ngumui bëënë koböötö moora. 
MRK.8.15	Akabakaania arabateebia iga, “Muiraarerre na iriöögö riemegaatë riabaBarisaayo na ereHeerooti.” 
MRK.8.16	Bagataanga gokerana abiëënë kubiëënë iga, “Nkogaambaare iigö kohaara totaana emegaatë.” 
MRK.8.17	Yeeso akamanya ganö baare gokeranera, akababuuria iga, “Kugira ke kana mugusumaacha iga temoona emegaatë hai? Kana temomanyere gose mokoongora hai? Iyeke, imiööyö geiinyu nimiritö? 
MRK.8.18	Moona amaiisö, si temokomaaha hai? Moona amatui, si timukuiigua hai? Na temokaheetoka hai? 
MRK.8.19	Hanö naabotooye emegaatë etaano geera kobaanto ibikoe bitaanö ibitöönga mbireenga möichuuyi komatigio gaara möiirri?” Bakamoteebia iga, “Ikumi na bibere.” 
MRK.8.20	“Hanö hö naabotooye emegaatë muhuungate geera kobaanto ibikoe binai, ibitöönga mbireenga möichuuyi komatigio gaara möiirri?” Bakamuhuunchukiria iga, “Muhuungate.” 
MRK.8.21	Akabateebia iga, “Hayo höönsoe temokoongora geento hai?”
MRK.8.22	Bakahika Betisaita, hare abaanto baande baarëëntere umuhukuru hare Yeeso, bakamogëya iga amuturubani. 
MRK.8.23	Yeeso akagöötërra umuhukuru oora okobökö, akamoraahuuna kuya kebara kumuruusia korobëri royo, hanö asookiri kumutueera amatai komaiisö gaaë, akamotoorra amabökö, akamubuuria iga, “Oramaaha geento?” 
MRK.8.24	Omoonto oora akaramukia akagaamba iga, “Ndamaaha abaanto, si baanga emete geragëënda-gëënda.” 
MRK.8.25	Yeeso agatoora amabökö gaaë komaiisö gomoonto oora wiiki. Böönö akaramukia kimui, akaba omohoru, akamaaha ibiinto biöönsoe buuya. 
MRK.8.26	Yeeso akamoteebia iga, “Gëënda weiinyu ka, si uriihë kuya korobëri rore röönsoe.”
MRK.8.27	Yeeso na abeega baaë bakaya guchiimbëri chaGaisaaria Biribi. Hanö wanyöörre bagoonchera baraya, akababuuria iga, “Abaanto nkoboorabare iga nuuni ng'ui?” 
MRK.8.28	Bakamuhuunchukiria iga, “Abaanto nkoboorabare iga nuuwë Yöhana omoBaatiisi, abaande baragaamba iga nuuwë Eriiya, na abaande iga, nuumui wabanaabi ore.” 
MRK.8.29	Sooki akababuuria iga, “Niyeke baiinyu bö mokoboora iga, Uni nuUni ng'ui?” Bëëtërö akamuhuunchukiria iga, “Nuuwë Masiihi.” 
MRK.8.30	Sooki Yeeso akabakaania bokong'u araboora iga, “Muriihë motagaacha gotara amang'ana gaanë komoonto ore wöönsoe.”
MRK.8.31	Nehö Yeeso aataangere kuiigia abeega baaë araboora iga, “OMööna woMoonto kuhika airiirë bokong'u na kööngöa na abagaaka hamui na abataangati babanchaama bieNöökoe, na abaiigia baMaragö. Naraiitoe, na nyuma yichinsiko isato ariookë.” 
MRK.8.32	Nawë naabateebiri eng'ana eyo borabu. Kohayo Bëëtërö akamööhukiria kuya mbareka agataanga komokaania. 
MRK.8.33	Siböönö Yeeso akaihoonchora, akamaaha abeega baaë, akang'öönëra Bëëtërö na akamoteebia iga, “Tandueera hö rRisaambo! Amaitëgëërrö gaaö tageNöökoe hai, nagabaanto!”
MRK.8.34	Haakurua akaberekera umuiiro wöönsoe hamui na abeega baaë, akabateebia iga, “Ore wöönsoe onö oranyööre aratuna abë umueega waanë kuhika aiyebë, aimuki omosaraba gööë, andue nyuma. 
MRK.8.35	Kugira ore wöönsoe onö aratunë gutuuria obohoru bööë, narabotabutë; siböönö, ore wöönsoe onö aratabutë obohoru bööë gikugira yaanë hamui na aMang'ana Amaiiya, oyo narabutuuri. 
MRK.8.36	Kugira, mbueera ke boohö hanö omoonto araibaambe ekebara kenö giöönsoe, si atabutë obohoru bööë? 
MRK.8.37	Omoonto nke akaaruusia kuibaga riobohoru bööë? 
MRK.8.38	Kugira ore wöönsoe onö aramaahere ichinsöni hamui na amaiigio gaanë guikora irinyaanku renö retatoondoreeyoe na eNöökoe, oMööna woMoonto nawë naremomaahera ichinsöni hanö ariicha kubuhiku boIsa waabö hamui na abamaraika abahoreeru.”
MRK.9.1	Akagëëndërria gusumaacha araboora iga, “Obohëënë, nkobateebiande iga, abaanto baande mbahanö banö bataakue roonde bataramaaha oBogaambi bueNöökoe boraacha na ubuhiku.”
MRK.9.2	Hanö ichinsiko isaansaba chaisere kohëta, Yeeso akaimikia Bëëtërö, Yaköbö na Yöhana abinyënë akabataangata kuya kunguku entaambe, akaihoonchora egesosa mbërë yaabö, 
MRK.9.3	ichingebo chiaaë chikaraba iga chai, chikaya chirabarrukia ekerëëngërë kenö omoonto ore wöönsoe atagaatora kuhura ichiaaë chirabë gëëchiö gokebara kenö. 
MRK.9.4	Abeega baara bagatookera Eriiya na Mosa barasumaacha na Yeeso. 
MRK.9.5	Bëëtërö agateebia Yeeso iga, “Muiigia, mbuuya kimui iga tohanö! Tiga tobakoomberë amagutu atato hanö, irimui erëëö, irimui ereMosa, na ereende ereEriiya.” 
MRK.9.6	Wë hamui na abaande baara, wanyöörre bööböhere bokong'u, kuunya taamanyere kenö aare gusumaacha hai.
MRK.9.7	Irisaaro regaacha rekabakuundikiria na ikiiriiri këëriö, na engaamba ekarua guisaaro moora eragaamba iga, “Onö noMööna waanë omohaanchoa, momotëgëërrë.” 
MRK.9.8	Hanö haakurua baakuya komaaha, bagatookera baraanga komaaha moonto ore wöönsoe, getatiga Yeeso bëënë.
MRK.9.9	Hanö wanyöörre barasekera kurua kunguku, Yeeso akabakoromerra araboora iga, “Motagaacha goteebia omoonto ore wöönsoe gare morooche hai, kuhika hanö ndinyööra oMööna woMoonto ariookere kurua kobaku.” 
MRK.9.10	Bakagööta eng'ana eera këhaara baateebiibui, siböönö bö bakagëënda barabuurania abiëënë iga, “Kana, ‘ukuriooka kurua kobaku,’ esesoro yakö nke.” 
MRK.9.11	Bakabuuria Yeeso iga, “Kugira ke abaiigia baMaragö bakogaamba iga kuhika neEriiya araachë taang'ana?” 
MRK.9.12	Akabahuunchukiria iga, “Obohëënë, Eriiya newë aguucha mbërë goköra amang'ana göönsoe, siböönö, kugira ke, amaandekö gakogaamba iga oMööna woMoonto narairiiribue bokong'u na kööngöa? 
MRK.9.13	Siböönö ndabateebia iga, Eriiya aisa guucha karai, na abaanto bakamokörra mona baatunere, këëbore amaandekö gakogaamba igoro yaaë.”
MRK.9.14	Hanö baageeye kobeega baande baara, bakamaaha umuiiro abainaarre hamui na abaiigia baMaragö abamui, barakörrana ichinkaani. 
MRK.9.15	Höhayo iigö hanö abaanto baarooche Yeeso, mbaarogoorre bokong'u, bagakenya kuya harewë, bakamokeeria. 
MRK.9.16	Yeeso akabuuria abeega baaë iga, “Nke kana mögakörraine ichinkaani nabö?” 
MRK.9.17	Umui kobaanto moora akamuhuunchukiria iga, “Muiigia, nkorëntëëye omööna waanë, naana ikihui kenö gekomokaania gusumaacha. 
MRK.9.18	Na hanö kemobabora, nkomotëmakere haanse arua irrëëmbu kumunyua na gokarraatia amaiinö, haakurua aköng'a iga kai omobere göönsoe; naabuuria abeega baaö barugi ikihui kenö, nabö baanga gotora.” 
MRK.9.19	Yeeso akabahuunchukiria iga, “Baiinyu rrikora renö retaana bukumia! Niiga nikarë na baiinyu kuhika roohai? Na hang'ana hai ndagumiirri na baiinyu? Tamondëëtëra hanö!” 
MRK.9.20	Bakamorëënta hare Yeeso. Hanö ikihui keera këërooche Yeeso, höhayo iigö gekamobabora, akagoa haanse, akaigaaragaara, na kurua irrëëmbu kumunyua. 
MRK.9.21	Yeeso akabuuria isa waabö omööna oora iga, “Bonö, nkurua nkaaga ke bömogöötere?” Akamoteebia iga, “Nkurua kobööna bööë. 
MRK.9.22	Hare kaaru nkomorëkërakere komörrö, na komaanche iga kimuiitë. Si hanö oranyööre uwë nootora goköra ere yöönsoe, tatööbera, ututuurri!” 
MRK.9.23	Yeeso akamoteebia iga, “Oboorre iga, Hanö ogaatora! Ere yöönsoe neraatore koba, ko ore wöönsoe ana ubukumia.” 
MRK.9.24	Höhayo iigö, isa waabö omööna oora agakuura bokong'u araboora iga, “Nkumiri nsoheeyoe, tantuurria nkumi!”
MRK.9.25	Hanö Yeeso aarooche abaanto baaruhere bokong'u guucha harewë, akang'öönëra ikihui ikinyaanku keera, akageteebia iga “Kere kihui kiubukiro na ubumuumu, ndagoteebia iga urichökë kurua harewë, na otagaacha komoreengera roonde.” 
MRK.9.26	Ikihui keera kegachana, gekamobabora na kumuguiisia, gekarichöka. Akagereka, agaköng'a iga kai, abaanto abaaru bakagaamba iga, “Akuure.” 
MRK.9.27	Siböönö Yeeso akamogööta okobökö akamogörrökia, akabooka, akaimeerra.
MRK.9.28	Hanö Yeeso aageeye ka, abeega baaë bakamubuuria hagare iga, “Igaanke baiito totaatorre kurichökia ikihui keera?” 
MRK.9.29	Akabateebia iga, “Ikihui gëëkenö, tigikurichökibua boseri iigö hai, etare iga nkomasabi.”
MRK.9.30	Yeeso hamui na abeega baaë bakarua haara, gokohëtëra Gariraaya, na Yeeso taatunere iga omoonto ore wöönsoe amanyë hai, 
MRK.9.31	kugira naare kuiigia abeega baaë arabateebia iga: “Omööna woMoonto narahaanoe komabökö gabaanto banö barimuiita, ninyööra naiitoa, narariooke nyuma yichinsiko isato.” 
MRK.9.32	Nabö, teboongooye eng'ana ere aare kobateebia hai, na wiikimbë bakööböha kumubuuria.
MRK.9.33	Hanö baahikere Kaberenaumu, böönö baareenge nyuumba, akababuuria iga, “Nke mögakörraine ichinkaani gonchera?” 
MRK.9.34	Bagakira iga kiri, kugira gonchera mbaare kohaamana abiëënë iga ning'ui areenge omonënë gatai yaabö. 
MRK.9.35	Yeeso agaikara haanse, akaberekera abeega ikumi na babere baara, akabateebia iga, “Ore wöönsoe onö agutuna koba owambërë, kuhika abë owanyuma na wiiki abë omokörri waböönsoe.” 
MRK.9.36	Akaimukia omööna, akamuimiirria gatai yaabö, sooki akamuimukia komabökö gaaë akabateebia iga, 
MRK.9.37	“Ore wöönsoe onö arairigani omööna umui këonö, kuriina rëënë, oyo nuuni airigaiini; na ore wöönsoe anyirigaiini, tuuni nkunyööra airigaiini hai, numuuntumi nkunyööra airigaiini.”
MRK.9.38	Yöhana akamoteebia iga, “Muiigia, torooche omoonto woonde ararugia ibihui kuriina rëëö, na baiito ntomokaaniri iga atigë kugira tuumui weiito hai.” 
MRK.9.39	Yeeso akagaamba iga, “Mööngë komokaania, kugira taahö ore wöönsoe, onö agoköra irikönö kuriina rëënë na wiiki sooki agëëndë araandea ibisogoro hai. 
MRK.9.40	Kugira onö ataagotorea ibisogoro, noweiito. 
MRK.9.41	Ore wöönsoe akobaha amaanche gakunyua gikugira moreenge abaanto baKresto, oyo taremöcha kunyööra ekehaanö këëë hai.”
MRK.9.42	“Ore wöönsoe onö, araagire umui wabaana abakë banö baankumia aköre iriraga, mbuuya hanö akaaböhëëyoe orogena ururitö kuigöti, sooki arëkëroe kuya kunyaancha. 
MRK.9.43	Hanö oranyööre okobökö kööö nkö koraagire oköre iriraga, ogokëëngë! Mbuuya osöhë kobohoru ona okobökö kumui, gokera kuya na amabökö göönsoe komörrö gonö gotaakurima roonde. [ 
MRK.9.44	More ichinyëëndë chitarikua roonde na omörrö tiguririma roonde hai.] 
MRK.9.45	Hanö oranyööre okogoro kööö nkö koraagire oköre iriraga, okobotore! Mbuuya osöhe kobohoru ona okogoro kumui gokera kuya komörrö ona amagoro göönsoe. [ 
MRK.9.46	More ichinyëëndë chitarikua roonde na omörrö tigukurima roonde hai.] 
MRK.9.47	Hanö oranyööre iriisö rëëö ndiö reraagire oköre iriraga, uriruusi! Mbuuya osöhë koBogaambi bueNöökoe getong'ö, gokera koba na amaiisö göönsoe na uyi komörrö. 
MRK.9.48	More ichinyëëndë chinö chikobarea chitarikua roonde, na omörrö gonö gokobasaamba tiguririma roonde hai. 
MRK.9.49	Omörrö ngö goreroonga abaanto këhaara omoonyo gogoköra ibiaakorea. 
MRK.9.50	Omoonyo numuuya; siböönö hanö gochiinchiba, niyeke oragoköre gosambaaroke wiiki? Mobë na omoonyo moonse yeiinyu, na momënyë morëëmbë abiëënë kubiëënë.”
MRK.10.1	Yeeso akarua ahase hayo, akaya korong'ööngö robuYahuti, ihuumbu yaYörotaani. Wiiki amakömö gabaanto gagaacha gagasaanga harewë, akabaiigia këëbore yaareenge eseera yaaë.
MRK.10.2	AbaBarisaayo abamui bakamoochera bakamubuuria gukumuiigua, iga, “Gose koMaragö gaiito mbuuya omoonto kurugia mokaaë?”
MRK.10.3	Nawë akabahuunchukiria na iribuurio iga, “NiRagö ke Mosa aabahaaye?” 
MRK.10.4	Bakagaamba iga, “Mosa, naaitabirriiyi iga omosaacha oyo naraandeke inyaruba yakomohaatera sooki amurugi.”
MRK.10.5	Yeeso akabahuunchukiria iga, “Mosa naabahaaye iriragö reyo gikugira yimiööyö geiinyu emekong'u. 
MRK.10.6	Siböönö amarua ekebara geekörroe, Nöökoe naakörre omosaacha na omokari. 
MRK.10.7	Na gukugira koyo, omosaacha naratige isa waabö na nyako waabö na agöötane na mokaaë, na ababere bayo mbaraabë omobere gumui, 
MRK.10.8	kohayo bayo tiiga mbabere hai, siböönö nomobere gumui. 
MRK.10.9	Kohayo kere eNöökoe agöötaini, omoonto atagakëëhokania.”
MRK.10.10	Hanö wanyöörre bareenge nyuumba wiiki, abeega mbaabuurri Yeeso igoro yeng'ana eyo. 
MRK.10.11	Akabateebia iga, “Omoonto ore wöönsoe araarugi mokaaë, atëtë owoonde, boyo noboraaya agoköra harewë. 
MRK.10.12	Na hanö omogaikoro araatigë mosaacha waaë na gotëtoa na owoonde, reyo noboraaya agoköra hare mosaacha waaë.”
MRK.10.13	Abaanto baande bakarëëntëra Yeeso abaana okorri iga abatoorre amabökö, siböönö abeega baaë bakang'öönëra abaanto baara. 
MRK.10.14	Hanö Yeeso aarooche iigö, akareerra, agateebia abeega baaë iga, “Tatiga abaana abakë baachë hareuni, mööngë kobareberra, kugira banö baanga banö, oBogaambi bueNöökoe nobööbö. 
MRK.10.15	Obohëënë ndabateebia iga, ore wöönsoe onö ataguitabirria oBogaambi bueNöökoe kiomööna, tarebosöha hai.” 
MRK.10.16	Haakurua akaimukia bare baana komabökö gaaë, akabatoorra amabökö kuumui umui, akabaitabiria.
MRK.10.17	Hanö wanyöörre Yeeso aratanora wiiki, omoonto woonde akamokenyera, agatëma ibiru mbërë yaaë, akamubuuria iga, “UMuiigia Umuuya, niyeke ndaköre nyööre obohoru bokuyeeyo?” 
MRK.10.18	Yeeso akamubuuria iga, “Kugira ke, okomberekera iga umuuya? Taahö umuuya hai, etare iga neNöökoe bëënë. 
MRK.10.19	Nomanyere amaragö ganö gakogaamba iga: otagaiita, otagaaköra oboraaya, otakaiiba, otagaacha kööhera Omoonto oborööngö, waangë korööngöha, sooka isa weiinyu na nyako weiinyu.” 
MRK.10.20	Omoonto oora akahuunchukia iga, “Muiigia, gayo göönsoe naagagöötere kurua kubumura böönë.” 
MRK.10.21	Yeeso akamomaaherra na akamohaancha, akamoteebia iga, “Wasooheroa na egeento kimui, kayi uguri kere giöönsoe onakiö ohë abatobu ichiimbiria chiyo, na noraabë na emööngö kuriooba; sooki uchë, undue nyuma.” 
MRK.10.22	Hanö omoonto oyo aaiguure iigö, naaitumatere, akaya abaabayeeye, kugira nomoome aareenge.
MRK.10.23	Yeeso akamagia kuya kobeega baaë akabateebia iga, “Nahakong'u abaame kogosöha koBogaambi bueNöökoe!” 
MRK.10.24	Abeega baaë bagataraaha komang'ana gayo, siböönö Yeeso akabateebia iga, “Baana baanë, nahakong'u bokong'u kogosöha koBogaambi bueNöökoe! 
MRK.10.25	Nahatobu bokong'u engameera gosöha kuibaanga reseendano gokera omoonto omoome gosöha koBogaambi bueNöökoe.”
MRK.10.26	Nabö bakarogoora bokong'u barabuurania iga, “Ning'uimbë onö arehöna?”
MRK.10.27	Yeeso akabataacherra iigö, akagaamba iga, “Kobaanto tekeraatore koba hai, siböönö koNöökoe tiigö hai, kugira göönsoe matobu koNöökoe.”
MRK.10.28	Bëëtërö akamuhuunchukiria iga, “Tamaaha, baiito tötiga göönsoe, tökogööta.”
MRK.10.29	Yeeso akamoteebia iga, “Mahëënë, ndabateebia iga, ore wöönsoe onö aatiga inyuumba yaaë gose bamura bamööbö, basubaati bamööbö, nyako waabö, isa waabö, gose abaana baaë, gose emegoondo gëëë gikugira yaanë na gukugira ya aMang'ana Amaiiya, 
MRK.10.30	naranyööre gonkaaga enö yaböönö biöönsoe hare igana. Naranyööre ichinyuumba, bamura bamööbö, basubaati bamööbö, nyako waabö, abaana na emegoondo, hamui na imiiriirö; na gonkaaga enö iguucha narinyööra obohoru bokuyeeyo. 
MRK.10.31	Siböönö abaaru banö böönö bareenge abaambërë mbareba abaanyuma, na abaaru banö böönö bareenge abaanyuma mbareba abaambërë.”
MRK.10.32	Yeeso hamui na abeega baaë wanyöörre baagöötere enchera baraya Yerusareemu. Yeeso nkanyööra newë ataangatere abeega, si nkanyööra bööböhere; abaanto baara wanyöörre basööraine Yeeso böönsoe nkanyööra bööböhere. Wiiki akaimukia ikumi na babere baara, akabaahukiria kuya mbareka, akabateebia amang'ana ganö gaare kuya kumunyööra, 
MRK.10.33	Akabateebia iga, “Maaha, toratiira kuya Yerusareemu, nehö oMööna woMoonto araahaanoe kobataangati babanchaama bieNöökoe na abaiigia baMaragö, nabö mbaraamokëëngëre ikiina iga aiitoe, haruë bamohaanë guchiHamate, 
MRK.10.34	nabö mbaramosëkëërrë, bamutueere amatai na komotëma na orogösë, haakurua bamuiitë; nawë nyuma yichinsiko isato narariookë.”
MRK.10.35	Abamura baSebetaayo, Yaköbö na Yöhana, bagaacha hare Yeeso bakamoteebia iga, “Muiigia, toona eng'ana enö tugutuna iga otokörre.” 
MRK.10.36	Yeeso akababuuria iga, “Neng'ana ke eyo?” 
MRK.10.37	Bakamuhuunchukiria iga, “Toratuna iga, umui weiito achë guikara boreo bööö na owoonde bomösi bööö nkaaga urinyööra wimiriibui ubuhika.” 
MRK.10.38	Yeeso akabateebia iga, “Temomanyere kenö mukubuuria hai. Mogaatora kogosera kogeköömbë kimiiriirö kere ndagosere? Gose mogaatora kobaatiisoa kobaatiiso enö ndabaatiisoe?”
MRK.10.39	Bakamuhuunchukiria iga, “Ntoraatore.” Yeeso akabateebia iga, “Kogeköömbë kere ndagosere, moraagosere mö, na morabaatiisoe kobaatiiso enö ndabaatiisoe, 
MRK.10.40	siböönö, uguikara boreo böönë gose bomösi böönë, tiigoro yaanë kobaha hai, etare iga eNöökoe newë areha baara bëënë aseemiria.”
MRK.10.41	Hanö abeega baande ikumi baara baaiguure iigö, bakarereerra baabo Yaköbö na Yöhana. 
MRK.10.42	Kohayo Yeeso akababerekera, akabateebia iga, “Momanyere iga baara bagotooroa gotaangata abaHamate, nkobataangaterabare guchiinguru, na abataangati baabö mbaana ogotora kimui harebö. 
MRK.10.43	Siböönö hare baiinyu tiigö keraabë hai. Hanö oraanyööre umui weiinyu aratuna abë omonënë, taanga abë omoköri wemeremö wabaande bayo; 
MRK.10.44	na hanö oraanyööre umui weiinyu aratuna koba owambërë kuhika taanga abë omoköri wemeremö waböönsoe. 
MRK.10.45	Kugira ninyööra nuMumura woMoonto taachere iga akörroe hai; etare iga naachere iga abakörre na kuruusia obohoru bööë koböhöria abaaru.”
MRK.10.46	Bakahika Yeeriko, na hanö wanyöörre agötërëëye enchera kurua Yeeriko hamui na abeega baaë, na irikömö irinënë riabaanto, umuhukuru woonde iga Batimaayo, onö agasabasabere, umumura oTimaayo, wanyöörre naikaaye gonchera mbareka. 
MRK.10.47	Hanö aaiguure iga Yeeso omoNasareeti newë aareenge kohëta, agaköra igituri aragaamba iga, “Yeeso, oMööna oTauti! Tanyabera!”
MRK.10.48	Abaaru bakamong'öönëra baramoteebia iga akire, nawë nehö aachanere bokong'u aragaamba iga, “OMööna oTauti, otaanyabera!”
MRK.10.49	Yeeso akaimeerra, akabateebia iga, “Tamoberekera achë hanö.” Kohayo bakamoberekera, bakamoteebia iga, “Tateremeka! Imoka, ngokoberekeraare.”
MRK.10.50	Agatabuta isumaati yaaë haanse, agachanoka akaya hare Yeeso haara.
MRK.10.51	Yeeso akamubuuria iga, “Nke ugutuna iga ngokörre?” Umuhukuru oora akamoteebia iga, “Muiigia, ngutunande iga maahë wiiki.”
MRK.10.52	Yeeso akamoteebia iga, “Kayi, ubukumia bööö bukuhueeniri.” Höhayo iigö akamaaha, akagööta Yeeso bakagëënana.
MRK.11.1	Hanö baahikere haang'i Yerusareemu, kumigi geBetibaage na Bëëtania, bakahika kunguku yeMeseituuni Yeeso agatoma abeega baaë babere bagataangata akabateebia iga, 
MRK.11.2	“Mogëëndë korobëri ronö rombareka yeiinyu, na niigö morasöhë hare rö iigö, munyööre irikoohe rietekere reböhere renö retaraikarroa na moonto woonde. Moretachorë, morerëëntë hanö. 
MRK.11.3	Na hanö omoonto ore wöönsoe arababuuri iga ‘Nigaanke mogoköra iigö,’ omoteebi iga, ‘NoMonënë umuëënë riö akurituna, na wiiki naraarue aririingi hanö boongo.’ ” 
MRK.11.4	Kohayo bakaya bakanyööra irikoohe rietekere reböhere gesaku mbareka, kuirööngate. Nkaaga baare koretachora, 
MRK.11.5	abaanto baande banö wanyöörre baimereeye hö, bakababuuria iga, “Kugira ke mogotachora irikoohe reyo?” 
MRK.11.6	Bakabateebia këhaara wanyöörre Yeeso abateebiri, nabö bakabatiga bayi nariö. 
MRK.11.7	Bakarëëntëra Yeeso irikoohe reera, bakaaria ichingebo chaabö igoro, na Yeeso akarikarra. 
MRK.11.8	Abaanto abaaru mbaarri ichingebo chaabö gonchera, na abaande bagatua amato kurua kubisarra, bakagatoora goonchera. 
MRK.11.9	Banö baataangatere na banö wanyöörre baanyuma mbaare kogaamba bokong'u iga, “Tiga togoonge eNöökoe! Aitabiribue onö aguucha kuriina rioMonënë! 
MRK.11.10	Nöökoe aitabiri obogaambi bonö buguucha oboMogaambi Tauti, guuka weiito! Nöökoe agoongoe igoro kuriooba.”
MRK.11.11	Hanö Yeeso aahikere Yerusareemu, naaheteeraini kuya koHekaaru, agaisuuncha ibiinto biöönsoe ibiamö; siböönö kohaara wanyöörre enkaaga egeeye, akarichöka kuya Bëëtania hamui na abeega ikumi na babere baara.
MRK.11.12	Inkio yahö, nkaaga baare kurua Bëëtania, Yeeso nkanyööra araambokere. 
MRK.11.13	Akamaahera harai omoko umuguutu, akaya komaaha nyööre akaanyööra geento kö. Hanö aahikere hare gö haang'i, taanyöörre geento kö hai, nkanyööra namato agiëënë, kugira nkanyööra engaki yakööma amako teraaba hai. 
MRK.11.14	Nehö Yeeso aateebiri omoko goyo iga; “Gukurua rëërö temoonto arerea amako gaaö roonde hai!” Na abeega baaë baara bakaiigua amang'ana gayo.
MRK.11.15	Hanö baahikere Yerusareemu, Yeeso akaya koHekaaru akarugia baara böönsoe wanyöörre baragora na kohöönia ibiinto. Akaboombeka ichimëësa chabakerania bichiimbiria, na ibituumbe biabaara baare kohöönia ichinguuti, 
MRK.11.16	nawë taatigere moonto ore wöönsoe aimuki geento ahëtërë kuigöri rieHekaaru hai. 
MRK.11.17	Akabaiigia aragaamba iga: “Nkëndekere iga Nöökoe akaboora iga ‘Inyuumba yaanë neraberekeroe iga inyuumba yamasabi, yabaanto böönsoe.’ Siböönö baiinyu mogekörre irisana riamanyamörrö.”
MRK.11.18	Hanö abataangati babanchaama bieNöökoe hamui na abaiigia baMaragö baaiguure iigö, bagataanga gutuna enchera yaguiita Yeeso. Mbaamöböhere bokong'u, kugira irikömö riöönsoe riabaanto mbaaruguriibui na amaiigio gaaë. 
MRK.11.19	Hanö gööbaaye omogörööba, Yeeso hamui na abeega baaë mbaaruure kumugi goora.
MRK.11.20	Hanö wanyöörre barahëta inkio chuni, bakamaaha omoko goora; nkanyööra guniaarre göönsoe kurua kumiri. 
MRK.11.21	Bëëtërö akaheetoka, agateebia Yeeso iga, “Muiigia, tamaaha omoko gonö waihiimere guniaarre!”
MRK.11.22	Yeeso akabahuunchukiria iga, “Taba na ubukumia koNöökoe. 
MRK.11.23	Kobohëënë ndabateebia iga, ore wöönsoe arateebi inguku enö iga karua hanö, wirëkërë kunyaancha, na angë koba na isi komööyö gööë, si abë na ubukumia iga ganö agaambere ngaraabë këhaara agutuna, narakörroe këëhö. 
MRK.11.24	Kohayo ndabateebia iga: ere yöönsoe mukubuuria komasabi, kumia iga muginyöörre, na morahaaboe kere giöönsoe. 
MRK.11.25	Hanö möimeerra morasaba, mööbere ore wöönsoe onö moona emeko nawë, okorri iga Isa weiinyu onö areenge kuriooba abaabere amasaria gaiinyu. [ 
MRK.11.26	Siböönömbë hanö oranyööre motakööbera abaanto baande, ninyööra niIsa weiinyu, onö areenge kuriooba, tarabaabere amasaria gaiinyu hai.”]
MRK.11.27	Bakahika wiiki Yerusareemu. Këëbore Yeeso aare kogëënda koHekaaru, abataangati babanchaama bieNöökoe, abaiigia baMaragö hamui na abagaaka bagaacha harewë, 
MRK.11.28	bakamubuuria iga, “Nkogotora ke ogokörra amang'ana ganö? Ning'ui aakoha ogotora koyo?”
MRK.11.29	Yeeso akabahuunchukiria iga “Nauni wöönsoe nendababuuri iribuurio rimui bëënë, na hanö moraang'e irihuunchukio, nauni nendabateebi ubuhika bonö ngokörra amang'ana ganö. 
MRK.11.30	Ebaatiiso yaYöhana nkuriooba yaaruure, gose kana nkobaanto? Huunchukia eyo.”
MRK.11.31	Bagataanga kubuurania abiëënë kubiëënë iga, “Niyeke toragaambë? Hanö toragaambë iga, ‘Nkurua koNöökoe,’ naragaambë iga, ‘Kugira kembë motaamukumiri?’ 
MRK.11.32	Böönö niiga togaambë iga ‘Nkobaanto?’ ” (Mbööböhere abaanto, kugira böönsoe wanyöörre baamaaha iga Yöhana nomonaabi kimui aareenge.) 
MRK.11.33	Kohayo bakahuunchukiria Yeeso iga, “Tetomanyere hai.” Yeeso nawë akabateebia iga, “Nauni wöönsoe tendabateebimbë ngotora ke ngokörra amang'ana ganö hai.”
MRK.12.1	Wiiki agataanga gusumaacha nabö kubireengio aragaamba iga: “Omoonto woonde aareenge hö onö aaremere omogoondo guemesabibu, akagogetera orobago, haakurua agakömöga korotare igoro irirooma regokamorra ichiihagoe chiemesabibu, na igitume gekoraarerra akahagaacha mö, akagohaana ekegöötërrö kobarimi, sooki akaya obogëni bööë, gukiaaro këëharai. 
MRK.12.2	Na hanö enkaaga yagutua ichiihagoe yaahikere, agatoma omoköri wemeremö kobarimi baara okorri iga ayi komorëëntëra iring'eenga rëëë richihagoe chiemesabibu geera. 
MRK.12.3	Abarimi baara bakamogööta bakamotëma, bakamuriingia mabökö machua. 
MRK.12.4	Wiiki agatoma omoköri wemeremö woonde; bakamotëma bakamöötia ichingoma komotoe, na komokörra bobeebe. 
MRK.12.5	Wiiki agatoma owoonde, bakamuiita, agatoma na abaande abaaru këhayo bëënë; abamui bagatëmoa, na abaande bagaiitoa. 
MRK.12.6	Onö bëënë wanyöörre atamere owagotoma, nomööna waaë onö aareenge itiing'ana. Gosookerria, akamotoma kuya kobarimi baara. Araiteebia iga, ‘Mbarasooke omööna waanë.’ 
MRK.12.7	Siböönö abarimi baara bagateebania abinyënë iga ‘Onö nomööna wumuëënë omogoondo. Taacha tumuiite, na omoondo ngoraabë ogoiito!’ 
MRK.12.8	Kohayo bakagööta omööna oora, bakamuiita, sooki bakaya komotabuta guisaana.”
MRK.12.9	Yeeso akababuuria iga, “Niyeke umuëënë omogoondo araaköre? Naraachë aiitë abarimi baara, sooki ahaanë omogoondo goora kobarimi baande. 
MRK.12.10	Kuunya kana temorasöma amaandekö ganö roonde hai?
MRK.12.10	‘Irigena renö abahagaachi baangere iga tereena bueera hai
MRK.12.10	rëërua rëëba iriubueera koheteera agaande göönsoe.
MRK.12.11	Nöökoe newë aaköra eng'ana enö;
MRK.12.11	na nekerogoorö komaiisö gaiito.’ ”
MRK.12.12	Abataangati babaYahuti bagatuna iga bagööte Yeeso, kugira mbaamanyere iga gokereengio keyo mbö aare kong'ööria, siböönö bakööböha abaanto, kohayo bakamutiga, bakaya.
MRK.12.13	AbaBarisaayo abamui na irikömö reHeerooti mbaatomeroe kuya kubuuria Yeeso amang'ana okorri iga bamogöötë. 
MRK.12.14	Bagaacha harewë bakagaamba iga, “Muiigia, ntomanyere iga uwë nobohëënë okogaamba, totoondoreeyoe na moonto ore wöönsoe hai. Kugira uwë tokööböha moonto otëëmö ere yöönsoe hai, etare iga uwë nobohëënë bobohaanchi bueNöökoe bëënë ukuiigia. Böönö torabuuria iga, mbuuya tohakanë riguuti hare Gaisaari gose kana mbobeebe? 
MRK.12.15	Siböönö Yeeso naamanyere ubuiteerri bööbö, akababuuria iga, kugira ke muuchere kunyigua? Ndëëtëra isiriingi eyo ngemaahë.” 
MRK.12.16	Bakagemorëëntëra, sooki akababuuria iga, “Ituubö enö, hamui na iriina renö reekö nibiang'ui?” Bakamuhuunchukiria iga, “NibiaGaisaari.” 
MRK.12.17	Kohayo Yeeso akabateebia iga, “Mbuuyambë, hakana Gaisaari binö bireenge ibiaGaisaari, na eNöökoe binö bireenge ibieNöökoe.” Bakamohanera buchua.
MRK.12.18	AbaSatukaayo abamui, banö bakogaamba iga tebaanto barriooka kurua kobaku hai, bakageera Yeeso bakamoboorra iga, 
MRK.12.19	“Muiigia, Mosa naatöndekeeye agatoteebia iga, ‘Hanö oranyööre omoonto mura omööbö akuure, atigere mokaaë ataana mööna, mura omööbö oyo narasöhë mööë, amokörre umugi.’ 
MRK.12.20	Baareenge hö abamura baandaimui muhuungate; umumura wambërë agatëta, agakua atatigere mööna. 
MRK.12.21	Owakabere agasöha mööë, nawë agakua, atatigere mööna. Na owagatato këhayo bëënë; 
MRK.12.22	Böönsoe muhuungate bakaromaana, batatigere mööna. Hanö bagusira böönsoe, omogaikoro oora nawë agakua. 
MRK.12.23	Hanö barriooka, kugira böönsoe Muhuungate mbaasöhere mööë, Mokaang'ui areba?”
MRK.12.24	Yeeso akabahuunchukiria iga, “Baiinyu mötaamibua! Kugira temomanyere amaandekö ninyööra nichiinguru chieNöökoe roonde hai. 
MRK.12.25	Kugira hanö abaku barriooka, mbareba kiabamaraika bakuriooba, tebaretëta gose batëtoe hai. 
MRK.12.26	Siböönö, komang'ana gukuriooka kuabaku: temögasömere kogetabo keMosa Amang'ana gegesarra keera këëreenge kohea, këëbore Nöökoe aateebiri Mosa iga, ‘Nuuni Nöökoe wa Abrahamu, Nöökoe waIsaka, na eNöökoe waYaköbö hai?’ 
MRK.12.27	Nawë neNöökoe wabahoru, tiiga nowabaku hai. Baiinyu mötaamibua bokong'u.”
MRK.12.28	Umui wabaiigia baMaragö agaacha, akaiigua isumaacho yaabö. Akamanya iga Yeeso wanyöörre ahunchukiiyi abaSatukaayo baara buuya, kohayo akabuuria Yeeso iga, “Aai iriragö ndeehai rreenge erembërë kogöönsoe?” 
MRK.12.29	Yeeso akamuhuunchukiria iga, “Iriragö rembërë ndenö rekogaamba iga, ‘Taiigua, Israeri! OMonënë Nöökoe weiito newë bëënë oMonënë. 
MRK.12.30	Ohaanche Nöökoe oMonënë waaö na enkörö yaaö yöönsoe, na komööyö gööö göönsoe, na kobong'aiini bööö böönsoe, na guchiinguru chiaaö chöönsoe.’ 
MRK.12.31	Na iriragö rekabere ndenö iga: ‘Ohaanche omorobëri waaö këhanö umuëënë.’ Tereehö iriragö renö rekerre abere gayo hai.” 
MRK.12.32	Umuiigia oora waMaragö agateebia Yeeso iga, “Ogaambere buuya, Muiigia! Obohëënë iga oMonënë newë Nöökoe bëënë na taahö woonde hai, etare iga newë bëënë. 
MRK.12.33	Na omoonto kuhika ahaanche eNöökoe na enkörö yaaë yöönsoe, na kobong'aiini bööë böönsoe na guchiinguru chiaaë chöönsoe; sooki ahaanche omorobëri waaë këhanö aihaanchere umuëënë. Gayo ngakerre ichikoroso na ibimuëënsö.” 
MRK.12.34	Hanö Yeeso aarooche iga ahuunchukiri buuya, akamoteebia iga, “Toreenge harai na oBogaambi bueNöökoe hai.” Hanö haaruure temoonto böönö aasaachere kubuuria Yeeso ng'ana wiiki hai.
MRK.12.35	Hanö wanyöörre Yeeso araiigia koHekaaru, akabuuria iga, “Niyeke abaiigia baMaragö bagoköra baragaamba iga Masiihi nomööna oTauti? 
MRK.12.36	Tauti umunyënë naagaambere kogotora kuMuiika oMohoreeru akaboora iga,
MRK.12.36	‘OMonënë naateebiri oMonënë waanë iga:
MRK.12.36	Ikara hanö gokobökö köönë okoboreo
MRK.12.36	kuhika ntoore ababisa baaö haanse yamagoro gaaö.’
MRK.12.37	Tauti umuëënë naamoberekeeye iga, ‘OMonënë’, wiiki niyeke Masiihi araaköre abë omööna oTauti?” Irikömö irinënë riabaanto rekamotëgëërra na irisaansera.
MRK.12.38	Gukuiigia kööë akagaamba iga, “Muiraarerre na abaiigia baMaragö, banö bahaanchere kuigëëndiagëëndia baisöhiiyi ichingebo ichintaambe wiiki mbahaanchere iga bakeeriboe kubusuuki kometeera, 
MRK.12.39	banö bahaanchere ibituumbe biambërë guchiSinagoogi na hanö baaya guchinyaangi batuna ibituumbe ibiiya biira. 
MRK.12.40	Banö bahaanchere kong'ainiirria abasino babaruusia ibiinto biaabö, haakurua baraiköra abaiiya kogosaba amasabi amataambe! Bayo mbarekëëngëroa ikiina ekenënë wiiki ekebeebe bokong'u!”
MRK.12.41	Yeeso nkanyööra aikaaye haang'i na emööngö yichiimbiria, abatoorre amaiisö mona bakuruusia ichiimbiria; 
MRK.12.42	haakurua umusino woonde omotobu agaacha, agatoora ibiherema bibere, binö birëng'aine iritoongoro. 
MRK.12.43	Yeeso akaberekera abeega baaë kuya harewë akabateebia iga, “Kobohëënë ndabateebia iga, umusino onö, omotaka, newë aruusiri gokera böönsoe banö bakarëkëëye komööngö. 
MRK.12.44	Kugira bö, mbaakaruusiri kobööru buibiinto biaabö, baratiga ibiinde; siböönö omogaikoro onö wë, kobotaka bööë, aruusiri biöönsoe binö aare nabiö, binö akaahönëëye.”
MRK.13.1	Nkaaga wanyöörre Yeeso ararichöka kurua koHekaaru, umui wabeega baaë akamoteebia iga, “Muiigia, tamaaha! Amagena amanënë na amahagaachö amanënë agakuruguuria!” 
MRK.13.2	Yeeso akamuhuunchukiria iga, “Oramaaha amahagaachö amanënë ganö? Tereehö irigena renö reretama koreende igoro hai; göönsoe ngarehööngöröa.”
MRK.13.3	Hanö wanyöörre Yeeso aikaaye kunguku yeMeseituuni, bitaacherraine na eHekaaru, baabo Bëëtërö na Yaköbö na Andërëa bakamubuuria gukibisere iga, 
MRK.13.4	“Toteebia amang'ana ganö nenkaaga ke gareba, na nkemanyiirrio ke kereba gokoorokia iga böönö garatuna koba?”
MRK.13.5	Yeeso akabateebia iga, “Muiraarerre omoonto ore wöönsoe atagaacha kobang'aiina. 
MRK.13.6	Kugira abaaru mbanö bariicha kuriina rëënë baragaamba iga, ‘Nuunimbë!’ na mbareng'aiina abaaru. 
MRK.13.7	Hanö muriigua amahi na ichinsinyo chiamahi, motagaacha kööböha. Gayo kuhika gabë, si umuhikö guekebara gokeere. 
MRK.13.8	Kugira ikiaaro nkirimokerana na ikiaaro keende; na obogaambi mburimokerana na obogaambi boonde. Ibirigiti mbiregaamba ekebara giöönsoe, na inchara nereba hö. Amang'ana ganö gaanga ibisa biomogaikoro hanö ang'ata guituurania.
MRK.13.9	“Baiinyu abinyënë niiga muiraarerre, kugira mbarebahira kubiina. Moretëmoa guchiSinagoogi; gikugira yaanë murimeerra mbërë yabataangati na abagaambi, gokobaruundiria aMang'ana Amaiiya. 
MRK.13.10	Siböönö mbërë umuhikö gotaraaba, kuhika taanga eNg'ana iruundibue kobaanto böönsoe. 
MRK.13.11	Na hanö, barebahira gukiina, motagaacha kuiriira iga nke moraayi kogaamba; hanö enkaaga eraahike, mogaambe ere yöönsoe ndanyööre mohaayoe. Kugira tebaiinyu ndinyööra moragaamba hai; nuMuiika oMohoreeru goragarëëntë. 
MRK.13.12	Omoonto areköböösania mura omööbö iga aiitoe, na omogaaka aköböösani omööna waaë, na abaana mbarimokera abaiburi baabö babaköre baiitoe. 
MRK.13.13	Morerëgoa na abaanto böönsoe gikugira yiriina rëënë. Siböönö onö arigumiirria kuhika umuhikö, narehöna.”
MRK.13.14	“Hanö moremaaha iKiriirrio kiubunyaanku kereenge hare hataragere iga kebë, (omosömi oongore!) sooki banö ndinyööra bareenge buYahuti baachë kong'ösëra guchinguku. 
MRK.13.15	Na onö urinyööra areenge kogesara kinyuumba yaaë atagaacha gosekera kuya kuimukia geento këëë kurua kunyuumba hai. 
MRK.13.16	Onö areenge mogoondo atakaaya ka kuimukia isumaati yaaë hai. 
MRK.13.17	Ehobe yaabö, guchinsiko chiyo kobagaikoro banö baanda na banö urinyööra baragöönkia! 
MRK.13.18	Motasaba korri iga amang'ana gayo gatagaacha koba kongaki yikinyigita. 
MRK.13.19	Kugira ichinsiko chiyo nchireba ichiinyaanyi enö etaakabaaye hö roonde amarua ekebara gëëkörroe na eNöökoe kuhika böönö, na teereba hö roonde hai. 
MRK.13.20	Hanö nkanyöörre oMonënë ataasuuhiri ichinsiko chiyo, nyööre temoonto akaahönere hai. Siböönö gikugira yabaahoroa baaë, aachisuuhia.
MRK.13.21	“Guchinsiko chiyo hanö ndinyööra omoonto arebateebia iga, ‘Tamaaha Masiihi ngoogonö hanö!’ gose iga, ‘Ngogoora haara!’ - motagaacha kumukumia. 
MRK.13.22	Kugira bariirichökera Masiihi abarööngö na abanaabi boborööngö; nabö mbareköra amakönö amanënë na ibirogoorö korri iga bang'aiine ninyööra nabaahoroa bieNöökoe 
MRK.13.23	Siböönö baiinyu muiraarerre, kugira naisa kobateebia karai amang'ana gayo gataraaba.
MRK.13.24	“Siböönö guchinsiko chiyo, nyuma yisina eyo, iriooba ndereba igisuunte, na umueeri tegorerabia hai, 
MRK.13.25	ichinyunyuunyi nchiregoa kurua kuriooba, na ichiinguru chaigoro nchirisiingisibua. 
MRK.13.26	Hayo nehö böönö, baremaaha oMööna woMoonto aratora komasaaro gakuriooba, ana ichiinguru ichinënë na ubuhiku. 
MRK.13.27	Haakurua böönö, atomë abamaraika, bakomë abaahoroa baaë kurua kubibure biöönsoe binai ibiekebara, kurua kobohekero buekebara, kuhika kobohekero bokuriooba.”
MRK.13.28	“Mueege kurua gokereengio kenö kiomoko. Hanö ichinsagia chiagö chaaba ichindërë na chiataanga goseboka amato, nkomanyamore iga engaki yemaao ihikere haang'i. 
MRK.13.29	Nkëhayo bëënë, hanö moremaaha amang'ana gayo göönsoe gaabaaye, muuchë komanya iga oMööna woMoonto haang'iare bokong'u. 
MRK.13.30	Obohëënë ndabateebia iga irikora renö tereraahëtë kuhika gayo göönsoe gataraaba hai. 
MRK.13.31	Kuriooba na ekebara biöönsoe mbiraahëte, siböönö amang'ana gaanë tegakaahëta hai.
MRK.13.32	“Siböönö, urusiko roora gose engaki, taahö onö amanyere hai, ninyööra nabamaraika kuriooba, gose oMööna, tebamanyere hai, etare iga nTaata bëënë aromanyere. 
MRK.13.33	Mobë maiisö, muiraarerre, kugira temomanyere enkaaga enö gareba hai. 
MRK.13.34	Nereba këhanö omoonto wanyööra araya obogëni ategere abaköri baaë bemeremö amang'ana göönsoe gumugi, na kobaha kuumuiumui emeremö gëëë, sooki ateebi umuriindi wirihita iga abë maiisö 
MRK.13.35	Mobë maiisö gukugira temomanyere nenkaaga ke umuëënë umugi araachë hai, nyööre nomogörööba, gose nyööre nubutiko gatai, nyööre mabehö gose nyööre ninkio hai; 
MRK.13.36	atagaacha kobabacha anyööre moraaye. 
MRK.13.37	Enö nkobateebia, böönsoe niiga, mobë maiisö.”
MRK.14.1	Böönö wanyöörre chitamere ichinsiko ibere inyaangi yeBaasaka ihikë hamui na iyemegaatë genö getaana iriöögö riemegaatë. Abataangati babanchaama bieNöökoe hamui na abaiigia baraMaragö mbaare gutuna enchera yakogööta Yeeso bamuiitë. 
MRK.14.2	Bakagaamba iga, “Totakamogööta gonkaaga yinyaangi, abaanto batagataanga gutuiitania.”
MRK.14.3	Hanö wanyöörre Yeeso akeereenge Bëëtania, oSimooni omogëëngë araraagera, omogaikoro woonde agaacha ana agachuba kanö gakörroe na arabaasita kanö wanyöörre gaichooye amaguta giriguri irinënë ganö gaare kurumbaasa buuya na ngaare koberekeroa iga naarito, akahomeerra Yeeso komotoe. 
MRK.14.4	Abaanto abamui kobaara baare hayo bakareerra, bakagaamba iga, “Kugira ke amaguta ganö gatabutiroe boseri iigö? 
MRK.14.5	Nyööre ngakaaguriibui ichitinaari amagana atato sooki abatobu bahaaboe!” Bakamobeeha na komoreererra bokong'u.
MRK.14.6	Siböönö Yeeso akabateebia iga, “Kana nke mukumuiriirria? Motamohaatera! Wë neng'ana inchiiya ankörëëye. 
MRK.14.7	Kugira ruiisö röönsoe moona abatobu hanö, na hanö oraanyööre moratuna, morabatuurri. Siböönö uni tendaabë na baiinyu ruiisö röönsoe hai. 
MRK.14.8	Akörre haang'ana agaatorre; ataangatere kohaka omobere göönë amaguta ntaraahirua bui. 
MRK.14.9	Obohëënë ndabateebia iga, hare höönsoe aMang'ana Amaiiya gararuundibuë gokebara konö, gare ankörëëye ngaraayi garagaamboa gokomoheetoka.”
MRK.14.10	Yuuta Keriooti, umui wabeega ikumi na babere baara, naageeye kobataangati babanchaama bieNöökoe, gökoböösania Yeeso hare bö. 
MRK.14.11	Hanö baaiguure iigö, mbaagöökere na bakamoragana iga mbaraamohë ichiimbiria. Kohayo Yuuta agataanga gutuna umueeya umuuya ogögoköböösania Yeeso.
MRK.14.12	Kurusiko rombërë ruiNyaangi yeMegaatë genö getatoorroe iriöögö riemegaatë, urusiko rore ikiruusio kieBaasaka gëëkaruusiibui, abeega baYeeso mbaamubuurri iga, “Nehai ugutuna iga tuyi togoseemiri eBaasaka?”
MRK.14.13	Kohayo Yeeso agatoma abeega baaë babere, akabateebia iga, “Kayi kumugi, more morasikanë na omosaacha aitueekere ensëëngö yamaanche, momosööranë 
MRK.14.14	kuya more araasöhë, sooki moteebi umuëënë inyuumba eyo iga: ‘Umuiigia agaambere iga, Nehai ikinyuumba kere hare ndanyëërë eBaasaka Uni hamui na abeega baanë?’ 
MRK.14.15	Narabooroki igisuumua ekegare kegoro, kenö gëëseemibua na guikoonoa buuya kebaaye. Hayo nehö moratokörre eBaasaka.”
MRK.14.16	Abeega baara bagatanora, bakaya kumugi, bakanyööra këhaara bëënë wanyöörre Yeeso abateebiri; na bagaseemiria hö eBaasaka. 
MRK.14.17	Hanö gööbaaye omogörööba, Yeeso naachere hamui na abeega ikumi na babere baara. 
MRK.14.18	Nkaaga wanyöörre baareenge kondaagera, Yeeso akagaamba iga, “Kobohëënë ndabateebia iga umui weiinyu, onö togosaanga hamui, naranköböösani.” 
MRK.14.19	Bagaitumata na ore wöönsoe akaya arabuuria iga, “Gose nuuni?” 
MRK.14.20	Yeeso akabateebia iga, “Nuumui weiinyu ikumi na babere, onö agotööngeria korohaamba rumui nauni. 
MRK.14.21	Kugira oMööna woMoonto nkuyaare gukua këëbore aMaandekö gakoboora; siböönö, ehobe nkomoonto onö araköböösani oMööna woMoonto! Ngekahueneeye hanö omoonto oyo akaangere kuiboroa!”
MRK.14.22	Hanö wanyöörre bararaagera, Yeeso akaimukia omogaatë, akaruusia egoongö, akagobotora, akagohëërria abeega baaë araboora iga, “Taimukia gonö noMobere göönë” 
MRK.14.23	Haakurua akaimukia egeköömbë, akagoonga eNöökoe, sooki agakebahëërria; na böönsoe bagakegosera kogosaanga. 
MRK.14.24	Yeeso akabateebia iga, “Ganö namaanyiinga gaanë giendagano ganö garaiteke gukugira yabaanto abaaru. 
MRK.14.25	Kobohëënë ndabateebia iga, tendaanyue itibaai enö roonde hai kuhika ronö ndinyua itibaai ehea kobogaambi bueNöökoe” 
MRK.14.26	Hanö baasookiri koreentia irireentio, bakarichöka bakaya kunguku yeMeseituuni.
MRK.14.27	Yeeso akabateebia iga, “Baiinyu böönsoe moraayi muntigë umuëënë, kugira amaandekö nkogaambagare iga, ‘ENöökoe naraiitë umuirigania, na amang'oondi ngaranyërëganë.’ 
MRK.14.28	Siböönö hanö ndasooki kuriooka, nendabataangate kuya Gariraaya.” 
MRK.14.29	Bëëtërö akamoteebia iga, “Ninyööra böönsoe bagutigë, uni tindigutiga hai.” 
MRK.14.30	Yeeso akamoteebia iga, “Kobohëënë, butiko bonö borëërö, mbërë esaarigöökö etaraaragora kabere, noranyaange hare gatato.” 
MRK.14.31	Siböönö Bëëtërö agakaana bokong'u araboora iga, “Hanö oranyööre niiga nkue nauwë, tiga nkue, si tengaköönga hai!” Na abeega baande baara böönsoe bakagaamba këhayo bëënë Bëëtërö aagaambere.
MRK.14.32	Bakahika ahase hanö haare koberekeroa iga Getisemani, na Yeeso agateebia abeega baaë iga, “Ikara hanö, engaki eyo niyi gosaba.” 
MRK.14.33	Akaimukia Bëëtërö, Yaköbö na Yöhana. Agataanga kobaabayera na komaamaha, 
MRK.14.34	akabateebia iga, “Uguitumata komööyö göönë nokonënë, tunyunkaine na uruku, bëëra hanö muyi morahura.” 
MRK.14.35	Agasugatera kuya mbërë hakë iigö, akairëkëra haanse, agasaba iga hanö oranyööre gekaaba, atakaahëtëra gonkaaga eyo yimiiriirö. 
MRK.14.36	Agasaba iga, “Taata, hareuwë göönsoe nkobagare. Tanduusiria hö egeköömbë kenö kimiiriirö. Ninyööra niigö, tiiga nkëëbore uni haanchere hai, siböönö nkëëbore uwë ohaanchere.”
MRK.14.37	Haakurua akariinga akaya akanyööra abeega batato baara mbaraaye. Agateebia Bëëtërö iga, “Simooni noraaye? Kura tuwitungirriyi, uhure ninyööra nenkaaga imui hai?” 
MRK.14.38	Akabateebia iga, “Motahura na gosaba korri iga motagasöha komasaacho. Umuiika nenkörögore, siböönö omobere nomorösu.” 
MRK.14.39	Akariinga kuya gosaba wiiki, aragaamba gare mang'ana gaara bëënë. 
MRK.14.40	Wiiki agaacha akanyööra abeega mbaraaye; kugira yagokeroa na ichiterö. Bakabora iyakumuhuunchukiria.
MRK.14.41	Hanö aachere eregatato, akababuuria iga, “Bamorai mokeraaye moramuunya? Haisere böönö! Enkaaga ihikere! Tamaaha, oMööna woMoonto araya kohaanoa kobaanto abanyamaraga. 
MRK.14.42	Motabooka togëëndë. Tamaaha, omonköböösani ngoogonö ahikere.”
MRK.14.43	Höhayo iigö, hanö wanyöörre Yeeso agiisumaacha, Yuuta umui waikumi na babere baara, akahika na irikömö reena imihio na ichiruungu, nkanyööra batomeroe kurua kobataangati babanchaama bieNöökoe, abaiigia baMaragö na abagaaka. 
MRK.14.44	Yuuta nkanyööra aboorokiri karai ekemanyiirrio, abateebiri iga, “Onö ndaachë naamuune, muuchë momanyë iga oyo newë. Momogöötë, mumuhire momotoorre gatai.”
MRK.14.45	Hanö aachere, naaroongehere kuya hare Yeeso, akagaamba iga, “Muiigia!” Na komoomuuna. 
MRK.14.46	Kohayo bakagööta Yeeso bakamugumia. 
MRK.14.47	Umui waabö, onö wanyöörre aimereeye haang'i akaiiha umuhio, akagëëcha omoköri wemeremö wuMunchaama uMuhikere weNöökoe, akamohagora ugutui. 
MRK.14.48	Haakurua Yeeso agateebia abaanto baara iga, “Muuchere na imihio na amaruungu, këbanö muguucha kogööta irinyamörrö? 
MRK.14.49	Ruisö röönsoe naakaiigiri gatai yeiinyu koHekaaru na temööngöötere hai. Siböönömbë, tiga amaandekö gahekeerane.” 
MRK.14.50	Kohayo abeega böönsoe bakamutiga, bakang'ösa. 
MRK.14.51	Umumura woonde onö wanyöörre aibisiri isuuka inyënë iigö, naare kurua Yeeso nyuma. Hanö baamogöötere, 
MRK.14.52	naaterrokere agatabuta isuuka eera, akang'ösa akeng'aabi.
MRK.14.53	Bagataangata Yeeso kuya kuMunchaama uMuhikere weNöökoe, hare wanyöörre abataangati babanchaama böönsoe, abagaaka hamui na abaiigia baMaragö bairaiine. 
MRK.14.54	Bëëtërö akamosöörana aaharai hakë, kuya kuigöri rinyuumba yuMunchaama uMuhikere weNöökoe. Akaya agaikara gööta omörrö hamui na abariindi. 
MRK.14.55	Abataangati babanchaama bieNöökoe hamui na inchaama yöönsoe, egatuna ekehage keguiitera Yeeso, siböönö tebaakinyöörre hai.
MRK.14.56	Kugira abaaru mbaaruusiri ubusuuti boborööngö igoro yaYeeso, siböönö ubusuuti bööbö mbööre koheteerana. 
MRK.14.57	Abaande bakaimoka na kuruusia ubusuuti boborööngö baragaamba iga, 
MRK.14.58	“Baiito abinyënë ntöömuiguure aragaamba iga, ‘Nendatemore eHekaaru enö yaahagaacheroe na abaanto, na guchinsiko isato nyööre hagaachere iyeende enö etahagaacheroe na abaanto.’ ” 
MRK.14.59	Ninyööra niigö ubusuuti bööbö teböögeeye bumui hai.
MRK.14.60	UMunchaama uMuhikere oora akaimeerra gatai yaabö, akabuuria Yeeso iga, “Toona ng'ana yakuhuunchukia këëbore uguchööngëroa hai?” 
MRK.14.61	Siböönö Yeeso agakira, akaanga kuhuunchukia ng'ana. Wiiki uMunchaama uMuhikere oora akamubuuria iga, “Nuuwë Masiihi, oMööna weNöökoe Omosookoa?” 
MRK.14.62	Yeeso akamuhuunchukiria iga, “Nuuni, na moramaahë oMööna woMoonto aikaaye gokobökö koboreo ukueNöökoe na araacha na amasaaro gakuriooba.” 
MRK.14.63	UMunchaama uMuhikere oora weNöökoe agataandorra ichingebo chiaaë, akagaamba iga, “Titugutuna wiiki ubusuuti boonde hai! 
MRK.14.64	Muiguure karai uguchuaaria kööë. Niyeke mokomaaha?” Böönsoe bakamosëka ikiina iga nomosaria, tiga aiitoe. 
MRK.14.65	Abamui baabö bagataanga gutueera Yeeso amatai, bakamuguba amaiisö, bakaya baragaamba iga, “Gaambambë onö agotëmere!” Na abariindi banö baareenge hö, bakamotëma ichiihi.
MRK.14.66	Hanö wanyöörre Bëëtërö agikaaye kuigöri moora, umuiseke woonde umui wabaköri bemeremö buMunchaama uMuhikere oora weNöökoe, agaacha. 
MRK.14.67	Hanö aarooche Bëëtërö arööta omörrö, akamotaacherra iigö akagaamba iga, “Nauwë wöönsoe mööreenge hamui na Yeeso omoNasareeti.” 
MRK.14.68	Siböönö Bëëtërö akaanga aragaamba iga, “Temanyere gayo hai, na tinkuiigua kere okogaamba hai.” Agatanora akaya kuihita, na esaarigöökö ekaragora. 
MRK.14.69	Umuiseke oora hanö aamorooche wiiki, agataanga goteebia abaanto baara wanyöörre baimereeye hö iga, “Omoonto onö nuumui waabö.” 
MRK.14.70	Bëëtërö akaanga wiiki. Nkaaga nke iigö wiiki, baara wanyöörre baimereeye hö, bagateebia Bëëtërö iga, “Kobohëënë nuumui waabö ore, kugira nauwë wöönsoe nomoGariraaya ore.”
MRK.14.71	Nawë akaanga na gutuenerria aragaamba iga, “Nobohëënë nkogaamba! Temanyere omoonto oyo mokogaamba hai!” 
MRK.14.72	Höhayo iigö, esaarigöökö ekaragora erekabere, na Bëëtërö akaheetoka këëbore wanyöörre Yeeso amoteebiri iga, “Mbërë esaarigöökö etaraaragora kabere, noranyaange hare gatato.” Agatoreka gukuura.
MRK.15.1	Inkio chuni, abataangati babanchaama bieNöökoe, hamui na abagaaka na abaiigia baMaragö na inchaama ingima, bakairania hamui goseemia, bakaböha Yeeso, bakamotaangatia, na komohaana hare Biraato. 
MRK.15.2	Biraato akamubuuria iga, “Nuuwë oMogaambi wabaYahuti?” Yeeso akamuhuunchukiria iga, “Kohayo ogaambere.”
MRK.15.3	Abataangati babanchaama bieNöökoe mbaachööngeeye Yeeso komang'ana amaaru. 
MRK.15.4	Wiiki Biraato akamubuuria iga, “Kana tukuhuunchukia ng'ana hai? Tamaaha mona baguchööngëëye komang'ana amaaru.” 
MRK.15.5	Yeeso wiiki agakira, taahuunchukiri ng'ana hai, Biraato akarogoora.
MRK.15.6	Ruisö röönsoe kunyaangi yeBaasaka, Biraato naagatachooye omoböhë umui ore abaanto baagatunere. 
MRK.15.7	Kongaki eyo nkanyööra omoonto woonde aahö onö aare koberekeroa iga Barabaasi, onö wanyöörre aatooroa gokeböhë hamui na abasaria baande bare wanyöörre baimoka guiitania iritööngö na guiita abaanto. 
MRK.15.8	Irikömö reyo rekageera Biraato na komosaba iga aköre këëbore aakabaköreeye. 
MRK.15.9	Biraato akabahuunchukiria iga, “Ngutunamore iga mbatachorre omogaambi wabaYahuti?” 
MRK.15.10	Kugira naamanyere iga, nirihari rëëgirre abataangati babanchaama bieNöökoe bakarëënta Yeeso harewë.
MRK.15.11	Abataangati baara babanchaama, bagaseemiria abaanto iga bateebi Biraato abatachorre Barabaasi. 
MRK.15.12	Wiiki Biraato akababuuria iga, “Kanambë nke mugutuna nköre komoonto onö mokoberekera iga omogaambi wabaYahuti?” 
MRK.15.13	Böönsoe bakagaamba bokong'u iga, “Mobaambë!” 
MRK.15.14	Biraato akabuuria iga, “Kugira ke? Kana nke aasaria?” Bagacheerra bokong'u baragaamba iga, “Mobaambë!”
MRK.15.15	Kugira enö Biraato aare gutuna iga agööki abaanto bayo, akabatachorra Barabaasi. Hanö asookiri kohaatirria Yeeso atëmöë na ichingösë, akamohaana akaya kobaamboa.
MRK.15.16	Abasirikare bakamuhira kuigöri rinyuumba yobogaambi, sooki bakaberekerana egekömö giöönsoe. 
MRK.15.17	Bakamubisia engebo enö yaanga mberretu kiorotoong'ono, na bakaroka ekoondo yamahoa bakamuimiria komotoe gööë. 
MRK.15.18	Bagataanga komokeeria baragaamba iga, “Taiigua omënyë nsiko ntaambe ore Mogaambi wabaYahuti!” 
MRK.15.19	Bakamotëma omotoe na umuëërë, bakamutueera amatai, na baramotëmëra ibiru, na kumuiheenyera. 
MRK.15.20	Hanö baasookiri kumucharra, bakamuruusia engebo eera yaanga mberretu bakamubisia ichingebo chiaaë, bakamotaangatia kuya kebara komobaamba.
MRK.15.21	Nkaaga baare kuya bagasikana omoonto woonde iga Simooni onö aaruure Kërëënë, isa waabö Aregesaanda na Rubaasi, nawë nkanyööra mogoondo akurua araacha kumugi, abasirikare baara bagateebia omoonto oyo guchiinguru iga aimuki omosaraba goYeeso. 
MRK.15.22	Bakahira Yeeso bakahika ahase hanö haare koberekeroa iga Görigööta, (esesoro yahö niiga, “Ahase hekehoore.”) 
MRK.15.23	Bakamoha itibaai enö wanyöörre ichöögaini na emanëmanë, siböönö Yeeso akaanga kuginyua, 
MRK.15.24	bakamobaamba, sooki bagatueenana ichingebo chiaaë, bagachikörra egekööböë okorri bamanyë mona barachihire. 
MRK.15.25	Hanö baamobaambere wanyöörre nichinkaaga isato ichinkio. 
MRK.15.26	Yaareenge hö eng'ana yakumuchööngëra, enö wanyöörre yaandekeroe eragaamba iga, “oMogaambi wabaYahuti.” 
MRK.15.27	Amanyamörrö gaande abere, ngaabaamberoe hamui na Yeeso, umui boreo bööë, na owoonde bomösi. [ 
MRK.15.28	Na erëëndekö rekahekeerana, renö rekogaamba iga,
MRK.15.28	“Nawë naatoorroe hamui na abanyaanku.”]
MRK.15.29	Abahëti banö baare kohëta bakamosëkëërra, barasiingisia emetoe, baragaamba iga, “Heee! Reende waagaambere iga, ogaatemora eHekaaru, harue ogehagaache guchinsiko isato, 
MRK.15.30	anembë oraituuria umuëënë wiikë kurua komosaraba konö!” 
MRK.15.31	Abataangati babanchaama bieNöökoe hamui na abaiigia baMaragö nabö böönsoe bakamucharra baragaamba iga, “Reende naagatuurri abaande, wëmbë tagaatora guituuria hai! 
MRK.15.32	Tiga tomaahë Masiihi, omogaambi waIsraeri, aiikë böönö kurua komosaraba konö, nehö böönö toramukumi!” Babere baara baabaamberoe hamui nawë nabö böönsoe bakamosëkëërra.
MRK.15.33	Hanö chiaahikere ichinkaaga isaansaba, igisuunte ngëëkurre goonse yöönsoe kuhika ichinkaaga këënda. 
MRK.15.34	Hanö iriooba rëëbaaye ichinkaaga këënda, Yeeso agakuura kongaamba enënë aragaamba iga, “Erooi, Erooi, rama sabakitani?” (esesoro yayo niiga, “Nöökoe waanë, Nöökoe waanë, kugira ke untigere?”) 
MRK.15.35	Hanö abaanto abamui baara wanyöörre baimereeye hö baamuiguure, mbagaambere iga, “Taiigua, neEriiya akoberekera.” 
MRK.15.36	Umui wabaara agakenya, agatöbeka egeento kenö keenga eraaburaabu komaanche amarro iga kai, ganö gaare koberekeroa iga isiki, sooki akagetoonga kumuëërë, agatoorra Yeeso kubinënëbu aragaamba iga, “Tiga tomaahëmbë nyööre Eriiya naacha kumuiikia kurua komosaraba konö.” 
MRK.15.37	Yeeso agakuura bokong'u, akabotoka mööyö. 
MRK.15.38	Ehaanga enö yaagatimbiibui koHekaaru egataandoka iga charra, amabaara abere kurua kegoro egataboka haanse. 
MRK.15.39	Omotaangati wabasirikare onö wanyöörre aimereeye mbërë yaaë haara, akamaaha mona abotokere omööyö, akagaamba iga, “Kobohëënë omoonto onö naareenge oMööna weNöökoe.”
MRK.15.40	Abagaikoro baande mbaareenge hö baramaaherra harai, gatai yaabö mbaareenge baabo Mariaamu Magatariina, Mariaamu nyako waabö Yaköbö, umumura omokë, na Yoose hamui na Sarome, 
MRK.15.41	banö wanyöörre baasöörana Yeeso engaki enö aareenge Gariraaya na kumuirigania. Wiiki mbaareenge hö abagaikoro baande abaaru banö rëëchenaine nawë Yerusareemu.
MRK.15.42	Omogörööba nkanyööra guhikere, na nkanyööra nurusiko rogoseemia, ronö bööre gokea böönö eSabaato esöhë, 
MRK.15.43	Yoosebu, onö aaruure Arimatea agatora, naareenge umui winchaama na naagasookeroe bokong'u, nawë naakaganyere oBogaambi bueNöökoe. Akaya hare Biraato ataana bööba, akabuuria iga ahaaboe ikihuundugu keYeeso. 
MRK.15.44	Biraato agachuma gukuiigua iga Yeeso aakuure karai. Akaberekera omotaangati wabasirikare, akamubuuria nyööre nkarai akuure. 
MRK.15.45	Hanö aanyöörre obohëënë kurua kumusirikare oora, akaha Yoosebu umueeya gokuya kuimukia ikihuundugu keera, 
MRK.15.46	Yoosebu akaya akagora engebo endabu, inchiiya, sooki agasikiria ikihuundugu keera, agakeböha na engebo eera, agakebeeka kuundua enö wanyöörre yaatukua korotare, sooki akahiingira irigena irinënë rekariba kogesaku kiembeehera. 
MRK.15.47	Mariaamu Magatariina na Mariaamu nyako waabö Yoose bakamaaha hare atoorroe.
MRK.16.1	Hanö eSabaato yaasirre, Mariaamu Magatariina, Mariaamu nyako waabö Yaköbö na Sarome bakagora amaguta ganö gaare kurumbaasa, buuya kiubusuraancha, okorri iga bayi kohaka ikihuundugu keYeeso. 
MRK.16.2	Inkio chuni, urusiko rombërë rumukuubio, iriooba reratora, bakaya kombeehera. 
MRK.16.3	Bakaya barabuurania abiëënë iga, “Ning'ui aratohengerre irigena reera kurua kogesaku kiembeehera haara?” 
MRK.16.4	Hanö baageeye komaaha, mbaanyöörre irigena reera rihingiiyoe kurua hö karai, (Nariö ndëreenge, irigena irinënë bokong'u.) 
MRK.16.5	Na kogosöha kombeehera moora, bakamaaha umumura onö wanyöörre aibisiri engebo endabu, aikaaye boreo, nabö mbaarogoorre bokong'u.
MRK.16.6	Umumura oora akabateebia iga, “Mööngë korogoora! Yeeso omoNasareeti onö aabaamberoe mugutuna. Ariookere, taahanö hai; tamaaha hare wanyöörre bamotoorre. 
MRK.16.7	Tanora mogëëndë kobeega baaë, mobateebi hamui na Bëëtërö, mobateebi iga: ‘Ataangatere kuya Gariraaya; nehö moramomaahë këëbore aabateebiri.’ ” 
MRK.16.8	Bakarichöka kebara, bagakenya kurua kombeehera, kugira mbaahahere bakööböha. Tebaatarre ng'ana komoonto ore wöönsoe hai, kugira nkanyööra bööböhere.
MRK.16.8	[ 
MRK.16.9	Hanö Yeeso aariookere inkio chuni urusiko rombërë rumukuubio, Mariaamu Magatariina aasikaine owambërë, newë bëënë wanyöörre Yeeso aarugia ibihui muhuungate kurua harewë. 
MRK.16.10	Mariaamu akaya agateebia baara baagataaraini na Yeeso, nabö nkanyööra ngukuurabare ekerrö. 
MRK.16.11	Hanö aabateebiri iga Yeeso nomohoru, na wiiki iga wë umuëënë amorooche, tebaitabirriiyi iga mbohëënë hai.
MRK.16.12	Nyuma yagayo, Yeeso naamaahekaine kogesosa keende kobabere baabö banö wanyöörre baraya kubiremerö. 
MRK.16.13	Bakariinga kuya goteebia abaande baara, ninyööra niigö tebaitabirriiyi hai.
MRK.16.14	Nyuma yagöönsoe, Yeeso agatora kobeega ikumi na umui baara nkaaga wanyöörre bararaagera. Akabang'öönëra, gikugira yaköönga koba na ubukumia na kobokong'u buemetoe gëëbö, kugira tebaitabirriiyi, baara wanyöörre baamorooche ariookere hai. 
MRK.16.15	Haakurua, akabateebia iga, “Richöka mogëëndë gokebara giöönsoe, muruundi aMang'ana Amaiiya kobaanto böönsoe. 
MRK.16.16	Ore wöönsoe araakumi sooki abaatiisoe, narahönë; siböönö ore wöönsoe onö ataakumi, narekëëngëroa ikiina. 
MRK.16.17	Na amakönö ganö ngaraabë kobaara baakumia: mbaraarugi ibihui kuriina rëënë; mbarasumaache guchindeme chiinde; 
MRK.16.18	mbakagööta itiinyi rehaanse gose banyue geento kebeebe, tekerabanyahaare hai, mbaratoorre abarooyi amabökö, nabö mbarahueene.”
MRK.16.19	Hanö oMonënë Yeeso aasookiri gusumaacha nabö, akaimukibua kuya igoro kuriooba, agaikara gokobökö koboreo okoeNöökoe. 
MRK.16.20	Abeega bagatanora, bakaya bakaruundia kubibure biöönsoe, oMonënë akaba hamui nabö, arahekeerania eng'ana yaaë komakönö gare gaakörekaiine guchiinguru chayo.]
LUK.1.1	Hare oMosooke Teobiiro:
LUK.1.1	Abaanto abaaru baasaacha kööndeka amang'ana ganö gaakörekaiine gatai yeiito. 
LUK.1.2	Mbaagaandekere këhaara bëënë töteebiibui na baara baagarooche na amaiisö gaabö kurua gontaandekero na mbö baaruundiri eNg'ana yeNöökoe. 
LUK.1.3	Na kohayo oMosooke, nauni wöönsoe naasënasëna amang'ana gayo bokong'u, kurua gonsemoka yagö, naaitëgërrëëye iga nkogaandekerë goseemi na kobohëënë këëbore gare. 
LUK.1.4	Ngokörande këhayo, okorri iga osesore obohëënë böönsoe, buamang'ana ganö wanyööra waisa goteebibua.
LUK.1.5	Guchinsiko chiira Heerooti aareenge oMogaambi wabuYahuti, uMunchaama weNöökoe iga Sakaria, wirikömö rëëbö Abiiya. Mokaaë niiga Erisabeeti; nawë wöönsoe nuwurutuundura rööbö uMunchaama Haaruni aareenge. 
LUK.1.6	Böönsoe babere mbaareenge abaroonge koNöökoe na wiiki mbaaiguereeye amaragö na amaragirrio göönsoe goMonënë. 
LUK.1.7	Siböönö tebaare na mööna hai, kugira Erisabeeti wanyöörre aagoombaha na wiiki böönsoe nkanyööra baakuunguha.
LUK.1.8	Urusiko roonde wanyöörre Sakaria araköra emeremö giubunchaama koNöökoe, araköra uruhurö rööë ororuisö röönsoe. 
LUK.1.9	Këëbore yaareenge eseera yabanchaama bieNöökoe, egekööböë newë këëguereeye iga asöhë koHekaaru kuhuuta ekoroso enö yaare kurumbaasa buuya. 
LUK.1.10	Irikömö riabaanto abaaru wanyöörre nkebarabare barasaba, gonkaaga eyo aare kuhuuta ekoroso. 
LUK.1.11	Omomaraika weNöökoe akamoochera akaimeerra boreo haara ekoroso eyo yaakahoteeyoe. 
LUK.1.12	Hanö Sakaria aamorooche nööböhere irihiku rekamogööta. 
LUK.1.13	Siböönö, omomaraika oora akamoboorra iga, “Waangë kööböha Sakaria! ENöökoe aiguure amasabi gaaö, na mokaaö Erisabeeti naraibore omööna wegesaacha. Omorokë iga Yöhana. 
LUK.1.14	Nooreba na umuiguaanö na omogöökö, abaanto abaaru mbareba na emegöökö kurusiko rukuiboroa kööë; 
LUK.1.15	Kugira nareba omonënë mbërë yoMonënë. Tarinyua itibaai hai, gose amaroa hai, kugira naresekerroa na uMuiika oMohoreeru akeereenge koonda yanyako waabö. 
LUK.1.16	Naririingia abaIsraeri abaaru koMonënë eNöökoe waabö. 
LUK.1.17	Newë aretaangata guucha oMonënë ataraacha na ogotora na ichiinguru gechiira chaEriiya; naregöötania abaana na baisa waabö; na möönya metoe mekong'u narebaköra baachë gonchera yabaanto abaiiya, okorri aseemiri oMonënë abaanto baaë.”
LUK.1.18	Sakaria akaboorra omomaraika oora iga, “Hanö oranyööre niigö niyeke ndaköre manyë iga nobohëënë? Nakuunguha na mokaanë nawë wöönsoe aakuunguha.” 
LUK.1.19	Omomaraika oora akamuhuunchukiria iga, “Nuuni Gabrieeri, onö nimereeye koNöökoe. Naantomere gusumaacha nauwë na gokorëëntëra amang'ana amaiiya ganö. 
LUK.1.20	Siböönö hanö waangere gukumia amang'ana gaanë, ganö gareba amahëënë, hanö engaki yagö irikuna. Kugira waangere gukumia; noraabë irimuumu; kuhika ronö amang'ana gayo garikuna.” 
LUK.1.21	Na enkaaga eyo abaanto mbaare koganya Sakaria kebara, bararogoorra ogotegeta kööë koHekaaru. 
LUK.1.22	Hanö aarichökere taatorre gusumaacha nabö hai, nabö bakamanya iga wanyöörre arooche irimaaho koHekaaru moora. Kohayo agasumaacha nabö na amabökö, kugira nkanyööra abaaye irimuumu karai. 
LUK.1.23	Na hanö enkaaga yaaë yemeremö koHekaaru yaasirre, naariingere kuya ka. 
LUK.1.24	Nyuma yichinsiko chiyo, mokaaë Erisabeeti akaba nda akaiibisa nyuumba imieeri etaano. 
LUK.1.25	Akagaamba iga, “Böönö oMonënë anturiiyi, andusiiyi ichinsöni chinö kobaanto!”
LUK.1.26	Hanö Erisabeeti aabaaye nda yimieeri esaansaba, eNöökoe agatoma omomaraika Gabrieeri kuya Gariraaya kumugi goNasareeti. 
LUK.1.27	Naareenge na eng'ana yumuiseke igitiinde oora aare gutuna gotëtoa na Yoosebu, wurutuundurra roMogaambi Tauti. Na umuiseke igitiinde oyo niiga aakaberekeeyoe iga Mariaamu. 
LUK.1.28	Omomaraika akamoochera akagaamba iga, “Omorëëmbë gobë hamui nauwë! oMonënë hamui are nauwë aguitabiiyi bokong'u!” 
LUK.1.29	Mariaamu akööböha bokong'u gukuiigua amang'ana gayo ararogoora iga hayo rëërö kana ngokeeria ke. 
LUK.1.30	Omomaraika oora akamuhuunchukiria iga, “Waangë kööböha, Mariaamu; kugira eNöökoe akohaaye igisio. 
LUK.1.31	Noraabë nda wiborë omööna wegesaacha, na uchë komoroka iga Yeeso. 
LUK.1.32	Nareba omonënë onö areberekeroa iga, oMööna weNöökoe Onö aIgoro. OMonënë naremoköra omogaambi, këhanö Tauti guuka waabö aareenge, 
LUK.1.33	nareba omogaambi wurutuundurra roYaköbö kuyeeyo; na obogaambi bööë nobokuyeeyo!” 
LUK.1.34	Mariaamu akaboorra omomaraika oora iga, “Numuiseke nde igitiinde. Amang'ana gayo kana niyeke garaaköre gabë?” 
LUK.1.35	Omomaraika oora akamuhuunchukiria iga, “UMuiika oMohoreeru ngoragoochere, na ichiinguru chieNöökoe Onö aIgoro nchiragosekerre. Gikugira yagayo, naraberekeroe iga, oMohoreeru, oMööna weNöökoe. 
LUK.1.36	Heetoka Erisabeeti owegesaku keiinyu. Onö wanyöörre aamanyekana iga nomogoomba, si rëërö nendaare yimieeri esaansaba, ninyööra aakuunguha. 
LUK.1.37	Kugira koNöökoe, teng'ana nkong'u ehö hai.” 
LUK.1.38	Mariaamu akahuunchukia iga, “Nauni wöönsoe numuiriganiande woMonënë; kebë këhayo ogaambere.” Omomaraika oora agatanora akaya.
LUK.1.39	Guchinsiko chiyo iigö, Mariaamu akaangoha kuya goonse yibiguku kumugi gobuYahuti. 
LUK.1.40	Akaya oSakaria, agasöha nyuumba agakeeria Erisabeeti. 
LUK.1.41	Hanö Erisabeeti aakeeriibui na Mariaamu iga to, omööna akahööya koonda. Erisabeeti agaichuribua na uMuiika oMohoreeru, 
LUK.1.42	Akagaamba bokong'u iga, “Kobagaikoro böönsoe nuuwë waitabiribua bokong'u, na onö oraibore aitabiribua! 
LUK.1.43	Enö neng'ana ke ebaaye uwë nyako waabö oMonënë waanë aachere gonkeeria? 
LUK.1.44	Tamaaha niigö niguure umunyua gööö orankeeria iigö, omööna ahööyere koonda komogöökö. 
LUK.1.45	Owakehaiiya noonö akumiri iga ganö göönsoe oMonënë amoteebiri ngaraabë!”
LUK.1.46	Mariaamu akagaamba iga:
LUK.1.46	“Omööyö göönë ngotööniagore oMonënë,
LUK.1.47	na amaanyiinga gaanë gagaasokeeye uMutuuria waanë
LUK.1.47	Nöökoe.
LUK.1.48	Kugira aheetokere nauni umuirigania waaë omorösu!
LUK.1.48	Gukurua rëërö, abaanto böönsoe mbaramberekere iga
LUK.1.48	nowakehaiiya nde,
LUK.1.49	kugira eNöökoe uMukumahë,
LUK.1.49	ankörëëye amang'ana
LUK.1.49	gekerogoorö.
LUK.1.49	Nawë iriina rëëë nirihoreeru;
LUK.1.50	naana amaabe kobaara bakomosooka,
LUK.1.50	kurua komakora na amakora.
LUK.1.51	Aaköra agekerogooro, gokobökö kööë na
LUK.1.51	nkunyërëganiaare möönya kiihëëmërë na ichiseemi chiaabö
LUK.1.51	chöönsoe.
LUK.1.52	Nkuihaare abagaambi mönyanguru kurua kubituumbe
LUK.1.52	biaabö,
LUK.1.52	na aikaria hö abarösu.
LUK.1.53	Abaraambuku nkobaigutiaare na ibiinto ibiiya,
LUK.1.53	Na abaame abarugia mabökö moomo.
LUK.1.54	Areenda eng'ana yaaë, eera aaragaiine na baaguuka
LUK.1.54	baiito;
LUK.1.54	naachere gutuurria umuIsraeri, omoköri waaë wemeremö,
LUK.1.55	Këëbore aasumaachere na baaguuka baiito, baabo
LUK.1.55	Abrahamu
LUK.1.55	na kubincheembere biaaë kuyeeyo!”
LUK.1.56	Mariaamu agaikara mö Erisabeeti imieeri etato, akamanya kuriinga kuya mööë.
LUK.1.57	Enkaaga yaErisabeeti ekahika yukuibora, agaituurania omööna wegesaacha. 
LUK.1.58	Na hanö abarobëri na abaanto baabö baaiguure këëbore Nöökoe amokörëëye buuya bokong'u böönsoe mbaagöökere hamui nawë.
LUK.1.59	Hanö ekeng'ëërrë keera gëësookiri ichinsiko muhuungate, orokanaanai bagaacha komosaara, mbaare gutuna komoroka iga Sakaria, iriina reisa waabö. 
LUK.1.60	Nyako waabö akaanga akabateebia iga, “Niiga araberekeroe iga Yöhana.” 
LUK.1.61	Nabö bakamoteebia iga, “Motaana moonto kurutuundurra roiinyu onö ana endokö eyo!” 
LUK.1.62	Bagasima isa waabö omööna kumubuuria iga, nendokö ke akaarokoa. 
LUK.1.63	Sakaria akabasaba ekebaaö gekööndeka, akaandeka iga, “Iriina rëëë niiga Yöhana.” Bagataraaha böönsoe! 
LUK.1.64	Höhayo iigö, Sakaria agatora kogaamba, na gotaanga kogoonga eNöökoe. 
LUK.1.65	Na abaanto baara böönsoe baareenge hö bakööböha. Na amang'ana gayo gakaroonda kubiguku biöönsoe biabuYahuti. 
LUK.1.66	Banö böönsoe baagaiguure bakagaitëgëërra barabuuria iga, “Omööna onö nke areköra?” Kugira naareenge na ichiinguru choMonënë.
LUK.1.67	Sakaria isa waabö Yöhana agaichuribua na uMuiika oMohoreeru, akaruusia obonaabi aragaamba iga,
LUK.1.68	“Togoongë oMonënë, eNöökoe wabaIsraeri!
LUK.1.68	Kugira naachere gutuurria abaanto baaë na kobatachora.
LUK.1.69	Aatoha uMutuuria umukumahë,
LUK.1.69	kurua gooka yaabö Tauti, Tauti onö aareenge omoköri
LUK.1.69	waaë wemeremö.
LUK.1.70	Ganö ngö aaragaiine kobanaabi baaë abahoreeru karai
LUK.1.70	araboora iga,
LUK.1.71	ntoratuuribue kurua kobabisa baiito,
LUK.1.71	na kurua komabökö gabanö batorëgere.
LUK.1.72	Naagaambere iga narioorokia amaabe hare baaguuka,
LUK.1.72	na koheetoka endagano yaaë ehoreeru.
LUK.1.73	Ukuihimirria konö aaihimirriiyi guuka weiito Abrahamu
LUK.1.74	iga ntoratuuribue kurua kobabisa baiito
LUK.1.74	na gotoha umueeya gokomosëëngëra totaana bööba,
LUK.1.75	iga tobë abaanto abahoreeru na abaroonge harewë
LUK.1.75	guchinsiko chöönsoe chobohoru boiito.
LUK.1.76	Nauwë, mööna waanë, noraberekeroe omonaabi,
LUK.1.76	weNöökoe Onö aIgoro.
LUK.1.76	Norataangatë oMonënë
LUK.1.76	omoseemiri enchera yaaë,
LUK.1.77	kogoteebia abaanto baaë iga mbaratuuribue
LUK.1.77	gokööberoa amaraga gaabö.
LUK.1.78	Nöökoe weiito nomohaabu owamaabe.
LUK.1.78	Naraköre emerëngaaria giobokeeye
LUK.1.78	bubuituuria getomorekere
LUK.1.79	na gemorekë kurua kuriooba kobaara böönsoe
LUK.1.79	bareenge kugisuunte ekenënë ikiuruku,
LUK.1.79	na gotoröngööcha kuya gonchera yomorëëmbë.”
LUK.1.80	Omööna oora agakiina akaba na ichiinguru kibumuiika. Nkuibara aamënyere kuhika ronö aachere kobaIsraeri.
LUK.2.1	Guchinsiko chiyo Gaisaari Agosto, naaruusiri umunyua iga, abaanto böönsoe koBogaambi boRuumi, bayi kööndekoa amariina gaabö gikugira yekebaro. 
LUK.2.2	Kenö nkiö këëreenge ekebaro këmbërë, engaki Kuirinio aareenge omotaangati Siiria. 
LUK.2.3	Abaanto böönsoe mbaageeye kööndekeroa waabö, hare baiboreeyoe.
LUK.2.4	Yoosebu nawë wöönsoe naaruure Gariraaya kumugi goNasareeti, akaya buYahuti kumugi goBetereheemu, hare oMogaambi Tauti aaiboreeyoe. Yoosebu naageeye hö, gikugira numuhiri Tauti aareenge. 
LUK.2.5	Naageeye kööndekoa hamui na Mariaamu onö wanyöörre aagaambera obokoe. Mariaamu nkanyööra nendaare, 
LUK.2.6	na engaki enö baareenge Betereheemu hayo, engaki yaaë yaguiturania ekahika. 
LUK.2.7	Akaibora omööna waaë omotaangi wegesaacha akamubisia ichingebo akamotoora guiituba more iching'öömbë chikohëëroa amanyaanki, kugira timueeya gööre kunyuumba yabagëni hai.
LUK.2.8	Na korong'ööngö royo nkanyööra abairigania bamang'oondi baahö banö baare kuhura barareenda amahichö gaabö ubutiko, kiriisirio. 
LUK.2.9	Bagatookera omomaraika weNöökoe aimereeye, na ubuhiku bueNöökoe bokarabia harebö. Nabö bakööböha bokong'u, 
LUK.2.10	omomaraika oora akababoorra iga, “Mööngë kööböha! Tamaaha mbarëntëëye amang'ana amaiiya, ganö gararëëntë emegöökö emenënë kobaanto böönsoe. 
LUK.2.11	Rëërö ronö kumugi goTauti, uMutuuria weiinyu aibooyoe - Kresto oMonënë! 
LUK.2.12	Kenö nkiö keraabë ekemanyiirrio keiinyu: moraayi munyööre ekeng'ëërrë kibisiibui ichingebo keeraaye guituba more iching'öömbë chikohëëroa amanyaanki.”
LUK.2.13	Höhayo iigö irikömö irinënë riabamaraika kurua kuriooba regatora rehamui na omomaraika oora, barareentia baratoonia eNöökoe baragaamba iga:
LUK.2.14	“Ubuhiku koNöökoe igoro kuriooba!
LUK.2.14	na omorëëmbë gokebara kobaanto
LUK.2.14	banö baamotëgëria!”
LUK.2.15	Hanö abamaraika baara baariingere kuya kuriooba, abairigania baara bamang'oondi bagateebania iga, “Togëëndë Betereheemu komaaha gayo gabaaye hö, gayo oMonënë atoteebiri.” 
LUK.2.16	Kohayo bakaimoka bakagëëndëra nguru, bakahika bakanyööra Mariaamu na Yoosebu na bakamaaha ekeng'ëërrë keeraaye guituba. 
LUK.2.17	Hanö abairigania bayo baamorooche, mbaabateebiri këëbore wanyöörre bateebiibui igoro yomööna oyo. 
LUK.2.18	Na ore wöönsoe aaiguure naarogoorre bokong'u këëbore abairigania bayo baabateebiri. 
LUK.2.19	Siböönö Mariaamu naaheetokere amang'ana gayo göönsoe, akagaitëgëërra bokong'u. 
LUK.2.20	Abairigania baara bakariinga barabina baratoonia Nöökoe komang'ana ganö göönsoe baiguure na komaaha; ngaareenge këhaara bëënë wanyöörre bateebiibui.
LUK.2.21	Hanö ichinsiko inyaanyai chaahikere, agasaaroa, akahaaboa iriina iga Yeeso, iriina renö wanyöörre aahaaboa na omomaraika mbërë atarabëëroa nda.
LUK.2.22	Hanö enkaaga yaahikere hare Yoosebu na Mariaamu mbaakörre inyaangi yuguisaabuura këëbore aMaragö gaMosa gaaragere. Kohayo bakaimukia omööna oora kuya Yerusareemu komohaana koMonënë. 
LUK.2.23	AMaragö goMonënë nkobooragare iga, “Omööna wegesaacha ore wöönsoe omotaangi naratooroe koMonënë.” 
LUK.2.24	Na wiiki mbaageeye kumuëënsa këëbore aMaragö goMonënë gaaragere: gukuruusia ibiburuguuku bibere gose amachuuchu gichinguuti abere.
LUK.2.25	Aareenge hö omoonto woonde amënyere Yerusareemu woonde iga Simooni. Omoonto oyo naareenge omohoreeru, onö aasookere eNöökoe, naare koganya iga achë komaaha okohöna kuabaIsraeri. Onö wanyöörre aasekerroa na uMuiika oMohoreeru. 
LUK.2.26	Wanyöörre asimisiribua na uMuiika oMohoreeru iga tarikua ataramaaha Masiihi onö oMonënë aratomë hai. 
LUK.2.27	UMuiika oMohoreeru ngöröngööchere Simooni kuya koHekaaru. Na hanö abaiburi baara baarëëntere omööna oora Yeeso, koHekaaru gokomokörra gokorëng'aana na eseera yaMaragö gaMosa, 
LUK.2.28	Simooni naaimukiri omööna oora akamotahata aragoonga eNöökoe aragaamba iga:
LUK.2.29	“Böönö oMonënë ohekeeraini endagano,
LUK.2.29	tiga böönö omoköri waaö wemeremö ayi morëëmbë.
LUK.2.30	Kugira ndooche na amaiisö gaanë umuëënë
LUK.2.30	ubuituuria bööö,
LUK.2.31	bonö waseemia komaiisö gabaanto
LUK.2.31	böönsoe:
LUK.2.32	Oborabu bokomorekera ichiHamate na okoha
LUK.2.32	abaanto baaö abaIsraeri ubuhiku.”
LUK.2.33	Abaiburi baaë mbaachumere komang'ana ganö Simooni aare kogaamba kuguituungana na omööna oora. 
LUK.2.34	Simooni akabaitabiria, agateebia Mariaamu nyako waabö Yeeso iga, “Omööna onö naahooyoe na eNöökoe, gikugira newë arigira abaaru bagoe, wiiki nareköra abaaru bahönë goonse yabaIsraeri. Naraabë ekemanyiirrio kenö këërua koNöökoe kenö kerëëngoa na abaaru, 
LUK.2.35	okorri iga amaitëgëërrö gabaaru goongokë. Uguitumata okonënë nkoraturubani omööyö gööö.”
LUK.2.36	Aareenge hö umukuungu woonde iga Aana, omonaabi, umusubaati oBanueeri omoAseeri onö aaikaaye emëëka muhuungate na mosaacha waaë kurua aatëteroe sooki omosaacha agakua. 
LUK.2.37	Naaikaaye ubusino kuhika hanö aahikiri emëëka merööngö enaanai na enai. Enkaaga eyo yöönsoe naabaaye koHekaaru araisasa na gosaba ubutiko na omobaso. 
LUK.2.38	Na gonkaaga eyo bëënë akahika, akaruusia egoongö koNöökoe, agasumaacha amang'ana gomööna oora kobaara böönsoe baakaganyere okobohoribua koYerusareemu.
LUK.2.39	Nkaaga Yoosebu na Mariaamu baasookiri goköra göönsoe ganö gaaragere gokorëëng'aana na aMaragö gieNöökoe, mbaariingere kuya Gariraaya kumugi gowaabö, Nasareeti. 
LUK.2.40	Na omööna oora agakiina agatonkoroha; akaba omong'aiini, amaitabirio gieNöökoe gakaba hamui nawë.
LUK.2.41	Emëëka giöönsoe abaiburi baYeeso mbaakageeye Yerusareemu, kuNyaangi yeBaasaka. 
LUK.2.42	Hanö Yeeso wanyöörre aahikia emëëka ikumi na ebere, mbaageeye kunyaangi eyo këëbore yaareenge eseera yaabö. 
LUK.2.43	Hanö ichinsiko chinyaangi eyo wanyöörre chisirre, bagataanga kuriinga kuya ka, siböönö ore mööna Yeeso wë, naatamere Yerusareemu. Na abaiburi baaë tewanyöörre bamanyere iga atigaaye nyuma hai. 
LUK.2.44	Kugira mbaare gokanya iga nguikömö rëëbö reera aareenge, kohayo mbaagëëndere urusiko urugima, sooki bagataanga kumutunatuna kobaanto baabö na kobasaani baabö. 
LUK.2.45	Tebaamunyöörre hai, bakariinga kuya Yerusareemu kumutuna hö. 
LUK.2.46	Nkurusiko rogatato baamunyöörre, areenge koHekaaru, aikaaye na abaiigia babaYahuti, arabatëgëërra na kobabuuria amang'ana. 
LUK.2.47	Böönsoe banö baamuiguure mbaahanere nawë kobong'aiini bööë na këëbore aare kuhuunchukia. 
LUK.2.48	Na hanö abaiburi baaë baamorooche mbaamogeneeye; na nyako waabö akamoboorra iga, “Mööna waanë, kugira ke otokörre iigö? Tamaaha mona tögutunere na isa weiinyu, kumiitumato emenënë.” 
LUK.2.49	Nawë akababoorra iga, “Kugira ke mogaantunere? Temöökamanyere iga kuhika mbë kunyuumba yaTaata hai?” 
LUK.2.50	Nabö tebaasesooye kenö aabateebiri hai.
LUK.2.51	Kohayo, Yeeso naabagöötere bakang'araarrana nawë kuya Nasareeti, nawë naabaiguereeye. Na nyako waabö naatoorre amang'ana gayo göönsoe komööyö gööë. 
LUK.2.52	Na Yeeso naakiinere agatonkoroha, ninyööra nkobong'aiini, akahaanchoa na eNöökoe na abaanto.
LUK.3.1	Hanö Gaisaari Tibeerio, aahikiri emëëka ikumi na etaano kobogaambi bööë; Bontio Biraato nkanyööra ngotaangateraare buYahuti, Heerooti nawë nGariraaya aareenge kogaambera na mura omööbö woonde iga Biribo nkorong'ööngö roIturea na Tirakoniti aareenge kogaamba, na Risania newë aareenge kobaaha Abirene, 
LUK.3.2	gonkaaga eyo Anaasi na Kayaaba mbaareenge abaanchaama abahikere bieNöökoe. Ngonkaaga eyo eng'ana yeNöökoe yaacheeye Yöhana, umumura oSakaria, kuibara. 
LUK.3.3	Kohayo Yöhana naataarretaarre guching'ööngö chöönsoe chinö chituurre komöörö goYörötaani, arateebeerria araboora iga, “Mutigë amaraga gaiinyu na mobaatiisoe, na eNöökoe, narabaaberë.” 
LUK.3.4	Këëbore omonaabi Isaaya aandekere kogetabo këëë akaboora iga:
LUK.3.4	“Omoonto nkorangiriaare kuibara
LUK.3.4	‘Taseemia enchera yoMonënë;
LUK.3.4	mumuruungihiri ichinchera ahëtë!
LUK.3.5	Amabate göönsoe garëng'aanibue,
LUK.3.5	ibikërëgë na ichinguku chöönsoe chitëndëëribue.
LUK.3.5	ichinchera ichinyitögöchu nchiraruungihibue,
LUK.3.5	na ichinchera ichimbeebe nchirakongooroe;
LUK.3.6	abaanto böönsoe mbaremaaha ubuituuria bonö bukurua
LUK.3.6	koNöökoe!’ ”
LUK.3.7	Abaanto abaaru mbaagereeye Yöhana iga ababaatiisë. Akabateebia iga, “Baiinyu, banö moona obobeebe boonga ubuichinchöka, ning'ui aabakoga iga mogaatora kong'ösa oborro bueNöökoe, bonö buguucha? 
LUK.3.8	Motaköra amaköra ganö gakoorokia iga möötiga amaraga gaiinyu. Mööngë kuimoka moragaamba iga, ‘Abrahamu nguuka weiito!’ Ndabateebia, eNöökoe naraatore kuimukia amagena ganö agaköre gabë abaana baAbrahamu! 
LUK.3.9	Igisire nguitina kere iga gekëëngë imiri giomote gore göönsoe gonö gotakööma ichiihagoe ichinchiiya gohööngöröë gotabutue kuibëri.”
LUK.3.10	Haakurua abaanto bakamubuuria iga, “Niyeke kana böönö toraköre?” 
LUK.3.11	Akabahuunchukiria iga, “Onö ana ichingebo ibere ahë imui onö ataanayo, na onö ana ibiaakorea niiga basaangë na abaande.” 
LUK.3.12	Abaiiria biriguuti nabö böönsoe bagaacha kobatiisoa, na bakamubuuria iga, “Muiigia, nke toraköre?” 
LUK.3.13	Nawë akabateebia iga, “Mööngë kuiiria koheteera ekerëëngërë kere möteebiibui.” 
LUK.3.14	Na abasirikare baande nabö böönsoe bakamubuuria iga, “Baiito bö nke toraköre?” Nabö, akabateebia iga, “Mööngë kuruusia moonto geento këëë guchiinguru, gose kohaanga moonto kiina; tatiga koba na omong'aho mobë na keera bëënë mokohaaboa.”
LUK.3.15	Abaanto mbaabaaye na uguitëng'ëra, bagataanga korogoorra Yöhana barakanya iga kaanyööra akaaba Masiihi. 
LUK.3.16	Kohayo Yöhana akabateebia böönsoe iga, “Nkobabaatiisande komaanche; siböönö, onö ankerre nguchaare. Kura tinisaiine gotachora ninyööra nibigachirio bibiraato biaaë hai. Nawë narababaatiisë kuMuiika oMohoreeru na komörrö. 
LUK.3.17	Nawë nagöötërrëëye orohoongö rööë, ronö akuirorra engano gokehoorrö, sooki akoma engano ahira guiitara rëëë, siböönö amatëtë gö naragasaambë komörrö gonö gotaakurima roonde.”
LUK.3.18	Yöhana naateeberreeyi aMang'ana Amaiiya guchinchera hagarehagare hamui na ogotakia abaanto iga bahoonchore ichingëëndö chaabö. 
LUK.3.19	Siböönö, Yöhana wanyöörre asinöönöria Heerooti omogaambi, kugira nkanyööra aasöha hare Heerootia moka mura omööbö, na amang'ana gaande amanyaanku amaaru ganö wanyöörre aaköra. 
LUK.3.20	Heerooti agaköra eng'ana embeebe bokong'u nkaaga aagöötere Yöhana, akamoseekera gokeböhë.
LUK.3.21	Hanö wanyöörre abaanto böönsoe baasookiri kobaatiisoa, Yeeso nawë akabaatiisoa. Nkaaga wanyöörre arasaba, kuriooba igoro hakaigoka, 
LUK.3.22	na uMuiika oMohoreeru gonö goona ituubö yomobere guinguuti gogaika igoro yaaë, gokamuikarra. Na engaamba ekarua kuriooba igoro, eragaamba iga, “Uwë nuuwë oMööna waanë omohaanchoa onö ngotëgëribua nawë.”
LUK.3.23	Hanö Yeeso ataangere emeremö gëëë wanyöörre ahika onö akaaba komëëka merööngö etato; na abaanto bagakanya iga, nomööna oYoosebu, onö aareenge umumura oHeeri, 
LUK.3.24	umumura oMataati, umumura oRaawi, umumura oMeeriki, umumura oYaana, umumura oYoosebu, 
LUK.3.25	umumura oMataatia, umumura oAmoosi, umumura oNaahamu, umumura oEsira, umumura oNagaai, 
LUK.3.26	umumura oMaati, umumura oMataatia, umumura oSemeei, umumura oYeeseki, umumura oYoota, 
LUK.3.27	umumura oYoana, umumura oReesa, umumura oSerubabeeri, umumura oSeritieeri, umumura oNeeri, 
LUK.3.28	umumura oMeeriki, umumura oAati, umumura oGosamu, umumura oErimataamu, umumura oEri, 
LUK.3.29	umumura oYoosua, umumura oEriaseeri, umumura oYorimu, umumura oMataati, umumura oRaawi, 
LUK.3.30	umumura oSimooni, umumura oYuuta, umumura oYoosebu, umumura oYonaamu, umumura oEriakimu, 
LUK.3.31	umumura oMerea, umumura oMena, umumura oMataata, umumura oNatani, umumura oTauti, 
LUK.3.32	umumura oYeese, umumura oBeeti, umumura oBoaasi, umumura oSarimooni, umumura oNaasoni, 
LUK.3.33	umumura oAminataabu, umumura oAtimini, umumura oArini, umumura oHeserooni, umumura oBërëësi, umumura oYuuta, 
LUK.3.34	umumura oYaköbö, umumura oIsaka, umumura oAbrahamu, umumura oTeera, umumura oNahoori, 
LUK.3.35	umumura oSeruugi, umumura oReu, umumura oBereegi, umumura oEbeeri, umumura oSeera, 
LUK.3.36	umumura oKainani, umumura oAbakisaati, umumura oSeemi, umumura oNuhu, umumura oRameeki, 
LUK.3.37	umumura oMetusera, umumura oHenoki, umumura oYareti, umumura oMaharareeri, umumura oKainani, 
LUK.3.38	umumura oEnoosi, umumura oSeeti, umumura oAtamu, onö aareenge oweNöökoe.
LUK.4.1	Yeeso akariinga kurua Yörötaani aichooye uMuiika oMohoreeru. Nagö gokamoröngööcha kuya kuibara. 
LUK.4.2	Hayo nehö iRisaambo rëëreenge komosaachera guchinsiko merööngö enai. Guchinsiko chiyo chöönsoe taareeye geento hai, na hanö chaasirre akaiigua araambokere. 
LUK.4.3	IRisaambo rekamoboorra iga, “Hanömbë ndanyööre noMööna weNöökoe ore, teebia irigena renö riihoonchore rebë ibiaakorea.” 
LUK.4.4	Siböönö akarihuunchukiria iga, “Amaandekö nkogaambagare iga, ‘Omoonto taramënyë gikugira yokorea omogaatë bëënë hai.’ ”
LUK.4.5	Haakurua wiiki gonkaaga nke iigö, iRisaambo rekamuhira rekamotoora ahase igoro, rekamoorokia amagaambi göönsoe giekebara. 
LUK.4.6	Rekamoboorra iga, “Nendakohë ogotora igoro yamagaambi ganö göönsoe na obohekeeranu böögö kugira amang'ana göönsoe hareuni gaatooroa, na nendatore koha omoonto ore wöönsoe haanchere. 
LUK.4.7	Kohayo binö biöönsoe mbiraabë ibiaaö hanö oranyööre nonsëëngëra.” 
LUK.4.8	Yeeso akarihuunchukiria iga, “Amaandekö nkogaambagare iga, ‘Osëëngërë oMonënë Nöökoe waaö na omokörre wë bëënë!’ ”
LUK.4.9	Wiiki iRisaambo rekamuimukia rekamuhira Yerusareemu kogesöri kiomosöönsö igoro koHekaaru, rekamoboorra iga, “Hanö ndanyööre noMööna weNöökoe ore, iburruka kuya haanse. 
LUK.4.10	Kugira Amaandekö nkogaambagare iga, ‘Nöökoe naragotomere abamaraika bagukuriiha.’ 
LUK.4.11	Wiiki nkogaambagare iga, ‘Mbarakogöötë komabökö gaabö, okorri iga otagaacha guituuratuura amagoro gaaö komagena.’ ” 
LUK.4.12	Siböönö Yeeso akarihuunchukiria iga, “Amaandekö nkogaambagare iga, ‘Otagaacha gosaacha oMonënë Nöökoe waaö.’ ” 
LUK.4.13	Hanö iRisaambo rëësookiri gosaacha Yeeso, guchinchera chöönsoe, ndëmutigere taanga.
LUK.4.14	Haakurua Yeeso akariinga kuya Gariraaya, aichooye ichiinguru chuMuiika oMohoreeru. Amang'ana gaaë gakaroonda hare höönsoe guchiimbëri. 
LUK.4.15	Hanö aaigiri guchiSinagoogi chiaabö, abaanto böönsoe mbaamohaaye egoongö.
LUK.4.16	Haakurua Yeeso akariinga kuya waabö Nasareeti, hare aakeneeye, na kurusiko rueSabaato këëbore yaareenge eseera yaaë, akaya guSinagoogi. Akaimeerra korri iga asömë amaandekö 
LUK.4.17	akahaaboa egetabo kiomonaabi Isaaya. Agakiigora, akanyööra hanö haare kogaamba iga,
LUK.4.18	“UMuiika goMonënë, gönsekerra,
LUK.4.18	kugira aanyahora iga nduundiri abatobu
LUK.4.18	amang'ana amaiiya.
LUK.4.18	aantoma gukuruundia obotachore kobaböhë,
LUK.4.18	na abahukuru bamaahë;
LUK.4.18	baara bakohaaboa inyaanyi bahönë,
LUK.4.19	na kobaruundiria omööka, gonö oMonënë aitabirria gutuuria abaanto baaë!”
LUK.4.20	Haakurua Yeeso agakuundikiria egetabo keera, agakehaana komoonto oora aare goköra emeremö, guSinagoogi, sooki agaikara haanse. Abaanto böönsoe bakamotoora amaiisö, 
LUK.4.21	nkaaga aare kobateebia iga, “Amaandekö ganö rëërö gahekeraine, këëbore mogaiguure garasömoa.”
LUK.4.22	Böönsoe mbaatëgëriibui nawë na guchuma, komang'ana amaiiya gare asumaachere. Bakabuurania iga, “Kana umumura onö gose toora oYoosebu hai?”
LUK.4.23	Yeeso akabateebia iga, “Nemanyere obohëënë iga, moganteebia ekereengio keera gekogaamba iga, ‘Omorëri, tairëra umuëënë.’ Na wiiki moranteebi iga, nköre weiito hanö gaara möiguure gaakörroe Kaberenaumu.” 
LUK.4.24	Yeeso akababoorra iga, “Amahëënë ndabateebia iga, temonaabi akuya nkuma waabö hai. 
LUK.4.25	Maaha morörë: Amahëënë ekebara geIsraeri nkëëreenge na abasino abaaru gonkaaga yaEriiya, enkaaga enö imbura etaareenge gotoa komëëka etato na iritene, inchara enënë yaabaaye gokebara keyo giöönsoe. 
LUK.4.26	Si Eriiya taatomeroe kumusino ore wöönsoe hai, getare iga nkumusino umui bëënë owaSarebuuta goonse yaSiitoni. 
LUK.4.27	Na wiiki abagëëngë mbaaru banö baareenge Israeri gonkaaga yoMonaabi Eriisa; si taare hö ninyööra nuumui onö ahueeniibui hai, atare iga numuSiiria umui bëënë, woonde iga Naamani.” 
LUK.4.28	Hanö banö böönsoe baareenge guSinagoogi baaiguure iigö, mbaagööteroe na oborro. 
LUK.4.29	Bakaimoka bakarichökia Yeeso kuya kebara yumugi, bakamuhira kunguku igoro, inguku enö wanyöörre umugi gööbö gohagaacheroe, korri iga bamuhuni kuya haanse, ayi gusimia omotoe haanse. 
LUK.4.30	Siböönö akaibagaagania gatai yaabö agaterroka.
LUK.4.31	Haakurua Yeeso akang'aaraara kuya Kaberenaumu kumugi goGariraaya, hare aiigiri abaanto kurusiko rueSabaato. 
LUK.4.32	Böönsoe mbaarogoorre na amaiigio gaaë, kugira amang'ana gaaë ngaare na ogotora. 
LUK.4.33	Omoonto woonde onö wanyöörre ainaaroa na ibihui, naareenge guSinagoogi, agachana, aragaamba iga, 
LUK.4.34	“Uui! Kana nke ugututuna, Yeeso, omoNasareeti? Kana nuuchere gutusikia? Nkanya nenkomanyere: nuuwë omohoreeru weNöökoe!” 
LUK.4.35	Yeeso akang'öönëra ikihui keera iga, “Takira na urichökë kurua komoonto onö!” Ikihui keera gekamotëma haanse mbërë yabaanto na gekarichöka kurua harewë gekaya getamunyahaarre hase iga. 
LUK.4.36	Abaanto böönsoe bagataraaha barabuurania iga, “Enö yö neng'ana ke? Omoonto onö naana ogotora na ichiinguru kura ibihui nkubiteebiaare biigua, birichöka!” 
LUK.4.37	Na amang'ana gayo gaYeeso gakaroonda hare höönsoe, korong'ööngö royo röönsoe.
LUK.4.38	Hanö Yeeso aaimokere kurua guSinagoogi, akaya oSimooni. Hanö aahikere kö, bakamoteebia iga nyakubiaara Simooni aröörre irikëng'ëënti irritö. Bakamoteebia iga amuhueeni. 
LUK.4.39	Akaya akaimeerra nturamotoe yaaë haara, akang'öönëra irikëng'ëënti reera regasira na akaba buuya. Akaimoka kobahencherra höhayo iigö. 
LUK.4.40	Hanö iriooba reesekeeye, banö baareenge na abarooyi, abamarooyi imioocho bakabarëënta hare Yeeso; nawë akabatoorra amabökö gaaë kuumui-umui akabahueenia. 
LUK.4.41	Ninyööra nibihui nabiö biöönsoe mbiaare kurua kobaanto abaaru, birachana biragaamba iga, “NoMööna weNöökoe ore!” Yeeso nawë akabing'öönëra taatigere bigaambë hai, kugira mbiamomanyere iga newë Masiihi.
LUK.4.42	Hanö böökeeye inkio haara hamuaarumuaaru, Yeeso akaya kebara hare baanto bataare. Abaanto bagataanga kumutuna, na hanö baamunyöörre, tebaare gutuna iga abatige hai. 
LUK.4.43	Siböönö, Yeeso akababoorra iga, “Ngisaiine iga ngëëndë kumigi geende nagiö giöönsoe, kobahërra aMang'ana Amaiiya goBogaambi bueNöökoe, kugira gayo ngö Nöökoe aandeetere goköra.” 
LUK.4.44	Kohayo akaya guchiSinagoogi chabuYahuti goteebeerria mö.
LUK.5.1	Urusiko roonde wanyöörre Yeeso aimereeye kunguguni yinyaancha yaGenesareeti, na abaanto mbaatunaini kuya harewë baraya gotëgëërra eng'ana yeNöökoe. 
LUK.5.2	Akamaaha amöötö abere gaimereeye kunyaancha mbareka; siböönö abatëgi bichiinsui wanyöörre baaruure mö, bageeye köögia ichinyërö chiaabö. 
LUK.5.3	Yeeso akariina koböötö ubumui bonö bööreenge oboSimooni, sooki akamoteebia iga, abusugatiri hakë iigö kurua kunguguni. Hanö Yeeso aaikaaye mö agataanga böönö kuiigia abaanto. 
LUK.5.4	Hanö aasookiri gusumaacha, akaboorra Simooni iga, “Sugatiria oböötö kuya kundiba, morëkërë ichinyërö cheiinyu mö, motëgë ichiinsui.” 
LUK.5.5	Simooni akamuhuunchukiria iga, “Muiigia, ntöötëgere ubutiko ubugima tetöönyöörre geento hai! Siböönömbë hanö ogaambere iigö, tiga torëkërë ichinyërö.” 
LUK.5.6	Hanö baarëkëëye ichinyërö chaabö, bakagöötia ichiinsui ichincharu; ichinyërö chigataanga kobotoka. 
LUK.5.7	Bagasimasima abatëgi bichiinsui baande baara baare nabö kurua koböötö boonde boora iga baachë kobatuurria. Nabö mbaachere bagaiichuria ichiinsui komöötö abere iga chabi, gakaangara kuibera kuya komaanche moonse. 
LUK.5.8	Hanö Simooni Bëëtërö aarooche mona kebaaye, agasigama mbërë yaYeeso, akagaamba iga, “Monënë tarua hareuni hanö, kugira numunyairagande!” 
LUK.5.9	Bëëtërö hamui na abatëgi bichiinsui baande mbaagenere, kugira yichiinsui ichincharu chinö wanyöörre baagöötiri. 
LUK.5.10	Baabo Yaköbö na Yöhana abaana baSebetaayo, mbaareenge hamui na Simooni. Yeeso akaboorra Simooni iga, “Waangë kööböha; kurua rëërö noraabë omotëgi wabaanto.” 
LUK.5.11	Hanö baarëëntere amöötö gaabö kunguguni, bagatiga hayo ibiinto biöönsoe, bakagööta Yeeso bakamurua nyuma.
LUK.5.12	Enkaaga yeende wiiki wanyöörre Yeeso areenge kumugi goonde, gonö gööreenge na omoonto onö wanyöörre aroora amagëëngë. Hanö aarooche Yeeso, akairëkëra haanse aramogëya aragaamba iga, “Monënë, hanö okahaancha, noratore gonsaabuura!”
LUK.5.13	Yeeso, akaraambeka okobökö kööë akamogööta, aragaamba iga, “Nehaanchere osaabuurue!” Höhayo iigö amagëëngë gaara gagasira. 
LUK.5.14	Yeeso akamokaania bokong'u araboora iga, “Uriihë otagaacha goteebia moonto, niiga ogëëndë wiyorokani kumunchaama weNöökoe iga osaabuurrue, na uruusi egeento, këëbore aMaragö gaMosa gakoboora, gokoherekiria abaanto iga osaabuurrue.”
LUK.5.15	Siböönö amang'ana gayo gakaroonda bokong'u, umuiiro akahekeerana guucha komotëgëërra na kuhueenibua amarooyi. 
LUK.5.16	Siböönö, akaya kuibara hare moonto ataare gosabera hö.
LUK.5.17	Urusiko roonde hanö wanyöörre Yeeso araiigia, abaBarisaayo na abaiigia baMaragö abamui nkanyööra mbaikaaye hö, banö wanyöörre baruure kurua guchiimbëri chöönsoe chaGariraaya na buYahuti na kurua Yerusareemu. Yeeso naareenge na ichiinguru chieNöökoe kuhueenia abarooyi. 
LUK.5.18	Abaanto baande bakarëënta omorooyi wirisusu bamuimukiri komaraarro, na bagatuna iga bamuhire nyuumba bamotoorë mbërë yaYeeso. 
LUK.5.19	Siböönö hanö baangere kunyööra umueeya gokomohëtia kuya nyuumba gukugira kobööru buabaanto, bakariina kuya igoro. Bakarebora egesara kenö këëreenge igichanchaare, bakamusikirria hö, akomaraarro gaara, bakamotoora gatai yabaanto mbërë yaYeeso. 
LUK.5.20	Hanö Yeeso aarooche ubukumia bööbö, hare boong'ana, akaboorra omorooyi oora iga, “Mosaani, wabeeyoe amaraga gaaö.”
LUK.5.21	Abaiigia baMaragö hamui na abaBarisaayo bagataanga kubuurania abiëënë iga, “Omoonto onö ning'ui, onö aguucha guchuaaria Nöökoe iigö? Temoonto aahö onö agaatora kööbera moonto amaraga gaaë etare iga neNöökoe bëënë!” 
LUK.5.22	Yeeso akamanya amaitëgëërrö gaabö akababoorra iga, “Kugira ke muguitëgëërra iigö kumiööyö geiinyu? 
LUK.5.23	Entöbu neehai, nokogaamba iga ‘Wabeeyoe amaraga gaaö,’ gose kana niiga, ‘Imoka ogëëndë’? 
LUK.5.24	Böönö, nendabaherekiri momaahë iga oMööna woMoonto naana ogotora gökööbera amaraga gokebara konö.” Kohayo, agateebia omorooyi oora wirisusu iga, “Ndagoteebia iga, Taimoka, wimuki amaraarro gaaö uyi ka!” 
LUK.5.25	Höhayo iigö, akaimoka akaimeerra mbërë yaabö, akaimukia amaraarro gaaë gaara, akaya ka, aragoonga eNöökoe. 
LUK.5.26	Böönsoe bakarogoora! Bakaba na obööba, bakagoonga eNöökoe baragaamba iga, “Kenö nkerogoorö getëëmö ke torooche rëërö!”
LUK.5.27	Haakurua, Yeeso akarichöka kebara, akamaaha umuiiria wiriguuti woonde iga Raawi aikaaye kunyuumba yaaë yagokëëngëra iriguuti. Yeeso akamoteebia iga, “Tangööta obë umueega waanë.” 
LUK.5.28	Raawi akaimoka, agatiga biöönsoe akamurua nyuma. 
LUK.5.29	Haakurua Raawi agakörra Yeeso inyaangi enënë waaë, na abaiiria biriguuti abaaru mbaachere hamui na abaanto baande bagaikara kunyaangi eyo. 
LUK.5.30	AbaBarisaayo abamui hamui na abaiigia baMaragö, banö baareenge gonkömö eyo, mbaare koroorootera abeega baYeeso iga, “Kugira ke mookorea na kunyua hamui na abanyamaraga, na abaiiria biriguuti?” 
LUK.5.31	Yeeso akabahuunchukiria iga, “Tebahoru bagutuna omorëri hai, etare iga nabarooyi bëënë. 
LUK.5.32	Tenaachere gutuna abaroonge hai, siböönö na abanyamaraga iga batobore.”
LUK.5.33	Abaanto bakamoboorra iga, “Abeega baYöhana bö hamui na abaBarisaayo, nguisasabare ruisö röönsoe na barasaba; si abaaö bö nokorea ukuëënë bamanyere na ukunyua.” 
LUK.5.34	Yeeso akabahuunchukiria iga, “Abagëni banö baraarekeroe kunyaangi yobotëti niyeke baraköre baisase? Gonkaaga enö omotëti akereenge hamui nabö tebaraisase hai! 
LUK.5.35	Siböönö enkaaga iriicha enö omotëti arirua harebö, hayo nehö böönö bariisasa.”
LUK.5.36	Yeeso akabateebia ekereengio keende araboora iga, “Temoonto aahö onö, agotaandorra ekeraasi kongebo ehea, atomera kongebo enkoro hai. Na hanö araköre iigö, noranyööre hayo nataandooye engebo ehea eera, na ekeraasi ekehea keera tekerang'uranë na engebo enkoro eera hai. 
LUK.5.37	Na taahö onö agotoora itibaai ehea kubiguchi ibikoro hai. Hanö naho aratoore, itibaai neratoondore ibiguchi biyo, na itibaai eyo hayo negeeye bui, na ibiguchi biyo mbiborre ubueera. 
LUK.5.38	Kohayo itibaai ehea ngotooroa ere kubiguchi ibiihea. 
LUK.5.39	Na taahö onö agutuna itibaai ehea hanö wanyööra asookiri kunyua enkoro hai. Kugira naragaambë iga, ‘Enkoro enö niyo inchiiya.’ ”
LUK.6.1	Hanö Yeeso wanyöörre arahëta komegoondo geende giengano kurusiko rueSabaato, abeega baaë bagataanga gukunuria ibigara, barabuunga engano baratakuna. 
LUK.6.2	AbaBarisaayo baande bakabuuria iga, “Kugira ke mogoköra eng'ana ere aMaragö gaiito gaaköönga iga motagaacha goköra kurusiko rueSabaato?” 
LUK.6.3	Yeeso akabahuunchukiria iga, “Temöögasömere mona Tauti aakörre hamui na abaanto baaë, hanö wanyöörre baraambokere hai? 
LUK.6.4	Mona aageeye agasöha kunyuumba yeNöökoe, akaimukia omogaatë gonö wanyöörre gotoorroe mbërë yeNöökoe akarea na ogoonde akaha abaanto baaë bakarea. Nahombë aMaragö gaiito nkööngagare iga omoonto ore wöönsoe atagaacha korea ibiaakorea biyo etare iga nabanchaama bieNöökoe bëënë.” 
LUK.6.5	Akagëëndërria kogaamba iga, “OMööna woMoonto newë oMonënë weSabaato.”
LUK.6.6	Wiiki goSabaato yeende, Yeeso akaya kuiigia guSinagoogi. Nkanyööra omoonto woonde aahö onö wanyöörre okobökö kööë koboreo göökua. 
LUK.6.7	Abaiigia baMaragö abamui hamui na baBarisaayo, nkanyööra baratuna kogööta Yeeso ekehage gekumuchööngëra; kohayo mbaamokëëmbere bokong'u, bamaahë nyööre akaahueenia omoonto kurusiko rueSabaato. 
LUK.6.8	Siböönö Yeeso akamanya amaitëgëërrö gaabö, agateebia omoonto oora iga, “Imoka uchë mbërë hanö.” Omoonto oora akaimoka akaya hö. 
LUK.6.9	Haakurua, Yeeso akagaamba iga, “Aai ndabuuria iga: Kana nke iRiragö rekogaamba iga toköre kurusiko rueSabaato? Nogoköra buuya gose nogoköra bobeebe? Nugutuuria omoonto, gose kana nukumusikia?” 
LUK.6.10	Akabamagamaga böönsoe sooki agateebia omoonto oora iga, “Raambirria okobökö kööö.” Omoonto oora akaraambirria okobökö kööë, nakö gokaroongeha. 
LUK.6.11	Nabö bakagöötoa na oborro, bakagaambagaamba mona bagaaköra Yeeso.
LUK.6.12	Guchinsiko chiyo Yeeso agatiira kuya kunguku gosaba, agasookia hö ubutiko ubugima arasaba Nöökoe. 
LUK.6.13	Hanö böökeeye, naaberekeeye abeega baaë akaahora ikumi na babere, mbö aaberekeeye iga, abatomoa: 
LUK.6.14	Simooni (onö aaberekeeyoe iga Bëëtërö) na Andërëa mura omööbö; Yaköbö na Yöhana, Biribo na Batoromaayo, 
LUK.6.15	Mataayo na Tomaasi, Yaköbö mura oAribaayo na Simooni (onö aakaberekeeyoe iga Siröötë), 
LUK.6.16	na Yuuta mura oYaköbö na Yuuta Keriooti, onö aabaaye omoköböösania.
LUK.6.17	Hanö Yeeso aang'araarre kurua kunguku hamui na abatomoa baaë, akaimeerra guitëndëëra hamui na abeega baaë abaaru. Abaanto mbaareenge hö abaaru, banö wanyöörre baruure guchintahana chöönsoe chabuYahuti, na kurua Yerusareemu na abaande kurua Tiiro na Siitoni imigi genö wanyöörre gereenge haang'i na inyaancha; 
LUK.6.18	mbaachere komotëgëërra na kuhueenibua amarooyi gaabö. Na banö baare kuiriiribua na ibihui nabö böönsoe mbaachere bakahueenibua. 
LUK.6.19	Abaanto böönsoe mbaasaachere kuya kumuturubania, kugira ichiinguru nchiaruure harewë, chikabahueenia böönsoe.
LUK.6.20	Yeeso agataacherra abeega baaë iigö akagaamba iga,
LUK.6.20	“Abaitabiribua mbaiinyu banö moreenge abatobu;
LUK.6.20	kugira oBogaambi bueNöökoe noboiinyu!
LUK.6.21	“Abaitabiribua mbaiinyu banö moona umuëëkö böönö;
LUK.6.21	kugira muriigutibua!
LUK.6.21	“Abakëhaiiya mbaiinyu banö mugukuura amaiisöri böönö;
LUK.6.21	kugira moresëka!
LUK.6.22	“Abaitabiribua mbaiinyu hanö morarëgoe, na mööngoe, motokoe na bagaambë iga nababeebe more, kugira yoMööna woMoonto! 
LUK.6.23	Motacheenga hanö gayo gaaba, moratuumatuuma komegöökö kugira igituhö keiinyu ekenënë nkebeekeroe kuriooba. Kugira baaguuka baabö nkëhayo bëënë baagakörre abanaabi.
LUK.6.24	“Siböönö ehobe yeiinyu banö moreenge abaame
LUK.6.24	böönö; kugira baiinyu mönyööra ibieiinyu rëësira.
LUK.6.25	“Ehobe yeiinyu banö mukuigota böönö
LUK.6.25	kugira moreraamboka!
LUK.6.25	“Ehobe yeiinyu banö mogosëka böönö;
LUK.6.25	kugira murikuura!
LUK.6.26	“Ehobe yeiinyu banö mukugisigisibua; kugira niigö bëënë baaguuka baabö baagisigisiri abanaabi bakarai aboborööngö.
LUK.6.27	“Siböönö ndabateebia banö mukuunyigua iga: Mohaanche ababisa baiinyu, na mokörre buuya banö babarëgere, 
LUK.6.28	muitabiri banö bakobaihiima, na mosaberë banö bakobatoka. 
LUK.6.29	Hanö omoonto agotëma uruhi roboreo, mohonchoorra na orobomösi narö; hanö omoonto akuruusia egööti, tatiga aimuki ninyööra nesaati. 
LUK.6.30	Ore wöönsoe agosabere egeento omoha, ore akuruusiri ibiinto biaaö, waanga gutuna iga niiga akuriingiri. 
LUK.6.31	Mokörre abaande gaara mugutuna bö babakörre.
LUK.6.32	“Hanö orahaanche banö bëënë bakohaanchere, kana mukumö ke urinyööra kö? Kugira ninyööra na banyairaga nabö böönsoe nkëhayo bëënë bagoköra! 
LUK.6.33	Hanö ndanyööre orakörra buuya, baara bëënë bakogokörra buuya, kana mukumö ke urinyööra kö? Kugira ninyööra nabanyamaraga nabö böönsoe nkëhayo bëënë bagoköra! 
LUK.6.34	Hanö ndanyööre nkohaanaore isiire kobaara uguitëng'ëra iga nabö mbarekohakana, kana mukumö ke urinyööra kö? Kugira ninyööra nabanyamaraga böönsoe nkohaanabare ichisiire kobanyamaraga baande, okorri iga nabö baachë kuriingiribua ekerëëngërë keera bëënë! 
LUK.6.35	Tatiga tiigö hai! Motahaancha ababisa baiinyu na mobakörre buuya; kere mobahaaye mobahë kimuguuni. Na igituhö keiinyu nkereba ekenënë, muuchë koba abaana bieNöökoe uMukumahë. Kugira wë, numuuya, kobanö bataana mukumö hamui na abahiti. 
LUK.6.36	Mobë na amaabe, kehaara Isa weiinyu areenge owamaabe.
LUK.6.37	“Möönga gokëëngëra abaande ikiina, okorri iga na baiinyu motagaacha gokëëngëroa; motagaacha kohereengetera abaande, korri iga na baiinyu motagaacha kohereengeteroa, kaya moraabera abaande okorri iga na baiinyu Nöökoe ayi arabaabera. 
LUK.6.38	Kaya morahaana, okorri iga na baiinyu muuchë kuya morahaaboa. Murinyööra ekerëëngö ikiiya, kere gisingisiibui kiigateeyoe, giichooye iga chabi, biyo mbiö morahaaböe. Kugira ekerëëngö kere okorëëngëra abaande nkiö bëënë orerëëngëroa.”
LUK.6.39	Wiiki Yeeso akabateebia ekereengio kenö iga, “Umuhukuru takarahuuna umuhukuru woonde hai; oranyööre namotaangata mbaraagoe böönsoe kubuiina. 
LUK.6.40	Timueega akerre muiigia waaë hai; siböönö umueega ore wöönsoe, hanö aisere gosookia ameegö gaaë, nararëng'aanë na umuiigia waaë. 
LUK.6.41	Niyeke ogoköra oramaaha ereento iriikë kuriisö riomoonto woonde, na hanö uwë tokomaaha ereento irinënë kuriisö rëëö umuëënë hai? 
LUK.6.42	Gose niyeke ogoköra orateebia omoonto woonde iga, ‘Rëënta nkuruusi ereento iriikë kurua kuriisö rëëö,’ na hanö uwuë umuëënë ereento irinënë nkuriisö rëëö rere? Ore muiteerri! Taruusia ereento irinënë renö rehonyekere kuriisö rëëö taanga, haruë böönö nehö oramanyë kuruusia ereento iriikë kuriisö riowoonde.
LUK.6.43	“Omote omogööku tegokööma hagoe mbeebe hai, gose ninyööra nomote omobeebe göömë hagoe nchiiya hai. 
LUK.6.44	Omote gore göönsoe nguchiihagoe chiagö okogomanyera; titugutua niisia kurua guchinsoore hai, gose titugutua ichinkënënë kurua kugisuruura hai. 
LUK.6.45	Omoonto umuuya nkurusiaare amaiiya kurua komööngö yaaë inchiiya; omoonto omobeebe nkurusiaare obobeebe kurua komööngö yaaë embeebe. Kugira kenö giikurua kumunyua gomoonto nkiö nkunyööra gichooye komööyö gööë.
LUK.6.46	“Kugira ke mokomberekera iga, ‘Monënë, Monënë,’ na haara motagoköra këëbore nkobateebia? 
LUK.6.47	Ore wöönsoe onö aguucha hareuni, na araiigua amang'ana gaanë na kogaköra, nendabateebi kenö atuubaiine. 
LUK.6.48	Aanga omoonto onö ahagaachere inyuumba enö aatukere oborosa akahikia korotare. Haakurua ehooro egaacha, emegëra gegasiira inyuumba eera, siböönö tegëëtorre kugisiingisia hai, kugira inyuumba eera wanyöörre yahagaachoa yaaköng'a. 
LUK.6.49	Siböönö ore akuiigua amang'ana gaanë araanga kogagööta, oyo anga omoonto onö ahagaachere inyuumba gokerogo atatukere oborosa akuhikia korotare nigoro iigö aarobiri; hanö ehooro yaachere, emegëra gigusiira inyuumba eera, ekagoa haanse iga suku!”
LUK.7.1	Hanö Yeeso aasookiri goteebia abaanto amang'ana gayo göönsoe, naageeye Kaberenaumu. 
LUK.7.2	Nkanyööra omotaangati wabasirikare umuRuumi ana omoköri waaë wemeremö onö aareenge itiing'ana yaaë; omoonto oyo nkanyööra nomorooyi umutiitu. 
LUK.7.3	Hanö oMotaangati oora aaiguure ichinkuma chaYeeso, agatoma abagaaka bikiYahuti kuya kumubuuria iga achë kumuhueeniria omoköri waaë wemeremö. 
LUK.7.4	Hanö baahikere hare Yeeso bakamogëya iga, “Amahëënë omoonto onö naisaiine iga umutuuri. 
LUK.7.5	Nahaanchere abaanto baiito, kura atohagaachera iSinagoogi.” 
LUK.7.6	Kohayo Yeeso akagëënana nabö. Hanö böönö wanyöörre ahikere haang'i na umugi gomotaangati oora wabasirikare, agatoma basaani baaë guturuung'ana Yeeso komoteebia iga, “Monënë waangë kuiyiriiria. Tinisaiine onö ogasöha waanë hai, 
LUK.7.7	ninyööra nuuni umuëënë tenaare nisaiine iga ngaachere hareuwë hai. Siböönö nke otagaambere eng'ana inyënë, na omoköri waanë wemeremö narahueene. 
LUK.7.8	Keuni wöönsoe nomoonto nde, onö ndeenge haanse yabanënë, na neena abasirikare haanse yaanë. Hanö naateebia umui iga, ‘Kayi haara!’ nkuyaare; na hanö naaboorra owoonde iga, ‘Ncho hanö!’ nguchaare; na hanö naateebia omoköri wemeremö waanë iga, ‘Köra gonö!’ ngoköraare.” 
LUK.7.9	Hanö Yeeso aaiguure iigö naataraahere bokong'u; akaihoonchora goteebia umuiiro onö wanyöörre aramurua nyuma iga, “Ndabateebia tenaakarooche ubukumia këëbonö hai, ninyööra niIsraeri!” 
LUK.7.10	Na baara wanyöörre batomeroe, hanö baariingere kuya nyuumba mbaanyöörre omorooyi oora abaaye buuya.
LUK.7.11	Haakurua boongo iigö Yeeso akaya kumugi goonde gonö gööre koberekeroa iga Naini, naageeye na abeega baaë hamui na abaanto abaaru. 
LUK.7.12	Hanö ahikere kuihita riumugi goyo iigö, nkanyööra umuku ararichökibua. Umuku oyo nomööna omomoomui aareenge wegesaacha wumukuungu woonde umusino, na abaanto abaaru abumugi goyo mbaareenge hamui na umukuungu oyo. 
LUK.7.13	Hanö oMonënë aamorooche, akamomaahera amaabe akamoboorra iga, “Takira waangë gukuura.” 
LUK.7.14	Sooki akaya akagööta irisaandekö reera aareenge, na baara wanyöörre baimukiri irisaandekö reera bakaimeerra. Yeeso akagaamba iga, “Ore mumura! Ndagoteebia iga, tabooka!” 
LUK.7.15	Umuku oora akabooka agaikara agasumaacha, na Yeeso akamoha nyako waabö. 
LUK.7.16	Böönsoe bakööböha bakagoonga Nöökoe. Bakagaamba iga, “OMonaabi umukumahë arichökëëye hare baiito! Nöökoe aachere gutuuria abaanto baaë!” 
LUK.7.17	Amang'ana gayo gaYeeso gakaroonda buYahuti yöönsoe na guching'ööngö chöönsoe chinö retorraine.
LUK.7.18	Hanö abeega baYöhana bamohërëëye amang'ana gayo göönsoe Yeeso aakörre, akaberekera ababere baabö, 
LUK.7.19	akabatoma kuya koMonënë kumubuuria iga, “Gose nuuwë waakagaamberoe iga uriicha, gose kana nowoonde toraganyë?” 
LUK.7.20	Hanö baageeye hare Yeeso mbaagaambere iga, “Yöhana omoBaatiisi atotomere guucha hareuwë gukubuuria iga gose nuuwë onö aare kogaamba iga uriicha, gose kana nowoonde toraganyë?” 
LUK.7.21	Enkaaga eyo bëënë nkanyööra Yeeso ahueeniri abaanto abarooyi, abibihui na abahukuru bakamaaha. 
LUK.7.22	Akahuunchukiria abeega baYöhana iga, “Riinga mogëëndë moteebi Yöhana kenö morooche na kenö muiguure: Abahukuru nkomaahabare, abasuguru nkogëëndabare, abagëëngë ngosaabuuruabare, abakiro nkuiiguabare, abaku bariookere na abataka barëntëëyoe aMang'ana Amaiiya. 
LUK.7.23	Owakehaiiya noonö ataana isi nauni.”
LUK.7.24	Hanö abarëënti bamang'ana baYöhana baageeye, Yeeso agataanga gusumaacha amang'ana gaYöhana guitööngö iga: “Hanö möögeeye hare Yöhana kuibara, kana nke möögeeye komaaha? Möögeeye komaaha mona umuëërë gukuhiroa na omokama? 
LUK.7.25	Gose kana nke möögeeye komaaha? Nomoonto aibisiri isumaati inyööhu? Banö baibisiri ichisumaati chinö chiaanga chiyo, nkuigöökiabare abiëënë na nguchinyuumba chobogaambi baakoba! 
LUK.7.26	Motanteebiambë, kenö möögeeye komaaha? Nomonaabi? Eee! Ndakanya kura ganö möörooche maaru gokera omonaabi oyo. 
LUK.7.27	Kugira Yöhana newë amaandekö gagusumaachera këëbore Nöökoe aagaambere iga, ‘Nendetoma omoteebeerria waanë ataangate mbërë yaaö akoreborre enchera.’ ” 
LUK.7.28	Yeeso akaboora iga, “Ndabateebiambë, kobaanto nyakiiboroa na abagaikoro, taahö onö akerre Yöhana hai. Siböönö onö aareenge omokë koBogaambi bueNöökoe, newë bëënë amokerre.”
LUK.7.29	Hanö abaanto böönsoe hamui na abaiiria biriguuti baaiguure iigö, mbaagaambere iga Nöökoe nomohëënë, bayo mbö wanyöörre babaatiisoa na Yöhana. 
LUK.7.30	Siböönö abaBarisaayo hamui na abaiigia baMaragö, mbaangere këëbore Nöökoe aare gutuna wiiki bakaanga kobatiisoa na Yöhana.
LUK.7.31	Yeeso akagëëndërria kogaamba iga, “Kana, nke nkarëng'aania na abaanto birikora renö? Kana nke batuubaiine? 
LUK.7.32	Baanga abaana banö baikaaye ibisëëndö komoteera baraberekerana, banö bateebia baara iga, ‘Ntöbagaambiiyi ekeböröögö, mokaanga gotëënga! Ntöbarentiiyi amareentio agamachiichi, siböönö mokaanga gukuura!’ 
LUK.7.33	Hanö Yöhana omoBaatiisi aachere, naaisasere, wiiki taare kunyua itibaai hai, mokagaamba iga, ‘Naana ikihui!’ 
LUK.7.34	OMööna woMoonto ageeye guucha, ararea na kunyua aranyua, mogaambere iga, ‘Tamaaha omoonto onö! Nomööyöku na numunyui, na nomosaani wabaiiria biriguuti na abanyamaraga!’ 
LUK.7.35	Ninyööra niigö, eseemia yeNöökoe nihiku kobaara böönsoe bagitabirriiyi.”
LUK.7.36	OmoBarisaayo woonde akaraareka Yeeso kuya waaë kondaagera, na Yeeso akaya waaë bagaikara koraagera. 
LUK.7.37	Omogaikoro woonde umuhurunkani nkanyööra amënyere kumugi goyo. Akaiigua iga Yeeso achere koraagera kumugi gomoBarisaayo oyo, kohayo agaacha ana agachuba kanö gakörroe na arabaasita gaichooye amaguta ganö gaareenge kurumbaasa buuya kiubusuraancha, 
LUK.7.38	akaimeerra haang'i komagoro gaYeeso, arakuura na agachochia amagoro gaYeeso na amaiisöri gaaë. Haakurua akamuëëya amagoro na ituukia yaaë, na akaamuuna amagoro gaYeeso, sooki akamohomeerra amaguta gaara. 
LUK.7.39	Hanö omoBarisaayo oora wanyöörre araarekere Yeeso aarooche iigö, agaiteebia umuëënë iga, “Hanö nkaanyöörre omoonto onö nomonaabi mahëënë, nyööre namanyere omogaikoro onö akomogöötagööta hanö iga numunyairaga!” 
LUK.7.40	Yeeso akamuhuunchukiria iga, “Simooni, neena eng'ana yakogoteebia.” Nawë akagaamba iga, “Eee, Muiigia tanteebia.” 
LUK.7.41	Yeeso akamoteebia iga, “Baareenge hö abaanto baande babere, banö baasabere isiire yichiimbiria komoonto onö aakahaanere, owambërë ana isiire yichitinaari amagana ataano, na owakabere nawë, nkanyööra ana merööngö etaano. 
LUK.7.42	Hanö baakerroe komohakana, akabategera böönsoe ichisiire chiyo. Kobabere bayo noohai arahaanche omoonto oyo bokong'u?” 
LUK.7.43	Simooni akamuhuunchukiria iga, “Ngokanyaande iga, noora aareenge na isiire enënë.” Yeeso akamoteebia iga, “Ogaambere buuya.” 
LUK.7.44	Akaihoonchora komaaha omogaikoro oora, agateebia Simooni iga, “Oramaaha omogaikoro onö? Hanö niichere waaö hanö, tong'aaye amaanche gaguisaaba amagoro hai, siböönö wë, nanyisaabiri amagoro gaanë na amaiisöri gaaë, anyëyëëye ituukia yaaë. 
LUK.7.45	Hanö niichere tonkeerri unyaamuune hai, siböönö wëmbë amarua niichere tarahaatera köömuuna amagoro gaanë hai. 
LUK.7.46	Uwë tong'aaye maguta gaamotoe hai, siböönömbë wë, naahakere amaguta komagoro. 
LUK.7.47	Kohayo ndagoteebia iga, abeeyoe amaraga amaaru bokong'u, eyo niyo igirre abaaye na obohaanchi obonënë. Siböönö onö aaberoa amaraga makë iigö obohaanchi bööë mbokë akoba nabö.” 
LUK.7.48	Haakurua Yeeso akaboorra omogaikoro oora iga, “Wabeeyoe amaraga gaaö.”
LUK.7.49	Baara baare hamui na Yeeso bakabuurania abiëënë iga, “Onö moonto ke onö akööbera amaraga?”
LUK.7.50	Siböönö, Yeeso akaboorra omogaikoro oora iga, “Ubukumia bööö bugutuurri; kayi morëëmbë.”
LUK.8.1	Wiiki hanö haakurua, Yeeso akagëëndagëënda kumigi na guchiimbëri, arateebeerria abaanto aMang'ana Amaiiya goBogaambi bueNöökoe. Mbaagëënaine na abeega baaë ikumi na babere baara, 
LUK.8.2	hamui na abagaikoro baande, banö wanyöörre baahueenibua kurua kubirooyi hagarehagare, na banö wanyöörre baarusiibui ibihui, nabö mbaabo: Mariaamu (onö aare koberekeroa iga Magatariina), onö wanyöörre aaruusibua ibihui muhuungate; 
LUK.8.3	Yöana moga Kuusa onö aareenge umuimirirri winyuumba yibiina yaHeerooti; na Susaana hamui na abagaikoro baande abaaru, banö baare gutuurria Yeeso na abeega baaë na ibiinto biaabö binö baareenge nabiö.
LUK.8.4	Abaanto mbaagëëndërrëëyi guucha hare Yeeso kurua kumigi hagarehagare; na hanö abaanto abaaru baasaangere bakuhika, Yeeso akabateebia ekereengio iga: 
LUK.8.5	“Aareenge hö omoonto woonde onö aageeye kubusura imbusiro. Hanö aare kubusura imbusiro eera mogoondo, ichimui chikagoa gonchera, hare chaatacheroe, na ibinyunyi bigaacha bigachibööcha. 
LUK.8.6	Ichiinde chikagoa korotare chikamëra sooki chikaihoma, kugira chikaanga kunyööra ikinyigita. 
LUK.8.7	Na ichiinde chikagoa hare amahoa gakomëra, chikamëra hamui na amahoa, gagaching'ëënta. 
LUK.8.8	Na ichiinde chikagoa kobokörë ubuuya; chikamëra chigakiina chikahurukia ibigara, ikimui kegatoonga ichihëkë igana.” Haakurua akagaamba iga, “Onö ana amatui gakuiigua, tiga aiigue.”
LUK.8.9	Abeega baaë mbaamubuurri iga abateebi esesoro yekereengio keyo, 
LUK.8.10	akabateebia iga, “Baiinyu möhonyorroa, nkomanyamore ibibisere biyo bioBogaambi bueNöökoe, siböönö abaande, nendabasumaachere kubireengio, korri iga bataacherre, siböönö baangë komaaha, ukuiigua baiigue si baangë koongora.
LUK.8.11	“Esesoro yekereengio kenö, yöenö: Imbusiro eera neng'ana yeNöökoe. 
LUK.8.12	Chiira chaagooye gonchera, mbanö bakuiigua; harua iRisaambo riicha riimukia eng'ana eera kurua kumiööyö gëëbö okorri iga batagaacha gukumia bakunyööra ubuituuria. 
LUK.8.13	Na chiira chiaagooye korotare, mbö baara bakuiigua eng'ana bagegööta komogöökö. Siböönö tikuhira miri moonse yaabö hai; bagëëndërria kugikumia gonkaaga nke iigö, hanö basaachoa na iRisaambo, bahaatera. 
LUK.8.14	Na chiira chaagooye hare amahoa gakomëra, mbanö bakuiigua; siböönö amaitëgëërrö na oboome na ichigöörio chiekebara, bing'ëënta eng'ana eyo, yaanga kööma. 
LUK.8.15	Na chiira chaagooye kobokörë ubuuya mbaara bakuiigua eng'ana, bagegööta bokong'u kumiööyö imiiya, na obohëënë, na barëmërria baama ichiihagoe.
LUK.8.16	“Taahö onö akogöötia etara sooki agikuundikiria egetöönga gose agiikaria iruungu hai. Getatiga nkugiikariaare kogetaangora, korri iga baara bagosöha bamaahë oborabu. 
LUK.8.17	Kugira tegeento keehö kenö gikundikiiyi kenö getarehonyoroa hai, gose ninyööra nkenö kibisere kenö getaretooroa harabu hai.
LUK.8.18	“Muiraarerre, mona mukuiigua; kugira ore anakiö newë ariëngëribua, na ore urinyööra ataana geento nariruusibua ninyööra nagakë kaara agokanya anakö.”
LUK.8.19	Nyako waabö Yeeso na bamura bamööbö Yeeso, bagaacha harewë, siböönö bagakeroa komohekeera haara aareenge, gukugira yabaanto abaaru. 
LUK.8.20	Omoonto woonde agateebia Yeeso iga, “Nyako weiinyu na bamura bamoiinyu nkebarabare baratuna gokomaaha.” 
LUK.8.21	Yeeso akabateebia böönsoe iga, “Baaba na bamura bamoiito, mbanö bakuiigua eng'ana yeNöökoe na kogegööta.”
LUK.8.22	Urusiko roonde Yeeso agasöha koböötö hamui na abeega baaë akababoorra iga, “Tiga tömboke kuya ihuumbu koora.” Kohayo bagatanora bakaya. 
LUK.8.23	Na hanö baare kömboka, ichiterö chikagööta Yeeso akaraara. Höhayo iigö omokama gokahusa omorro bokong'u, na amaanche gagataanga guichora koböötö, bakaba kohobe. 
LUK.8.24	Abeega bakaya hare Yeeso bakamutura baragaamba iga, “Muiigia! Muiigia! Torakua!” Akabooka akang'öönëra omokama goora gogateenda na amagëëngio göönsoe; gagateenda gakahörëëra. 
LUK.8.25	Haakurua akababuuria iga, “Ubukumia boiinyu hai bore?” Siböönö bö nkanyööra bööböhere bokong'u bararogoora iga, “Kana onö ning'ui? Ninyööra nomokama na inyaancha nkumuigueera bire!”
LUK.8.26	Bakaamboka kuya ihuumbu goonse yaBagerasi enö ereenge ihuumbu yinyaancha kurua Gariraaya. 
LUK.8.27	Hanö Yeeso aasekeeye kurua koböötö iga to, agasikana omoonto woonde onö wanyöörre aruure kumugi nkanyööra ainaaroa na ibihui; na ichinsiko ichincharu nkeng'aabi aakagëëndere, taamenyere ka hai, nguchimbeehera aakamënyere. 
LUK.8.28	Hanö aarooche Yeeso, agaköra igituri bokong'u arachana, akairëkëra haanse mbërë yaaë aragaamba iga, “Nke uguuntuna Yeeso, ore Mööna weNöökoe uMukumahë! Ngaakogëya, waangë guucha gunsikia!” 
LUK.8.29	Naagaambere iigö, kohaara Yeeso wanyöörre ang'öönëëye ikihui keera iga kirichökë, kurua harewë. Kugira ichinsiko ichincharu wanyöörre këmuiriiria, naakareenderoe aböheroe na ibiraang'ani komabökö na komagoro, siböönö hayo höönsoe abotorabotora na ikihui keera kimuhira kebara kuibara. 
LUK.8.30	Yeeso akamubuuria iga, “Iriina rëëö, nuuwë ng'ui?” Omoonto oora akamuhuunchukiria iga, “Iriina rëënë nuuni ‘Regioni’ ” - kugira ibihui nkanyööra mbiaaru binö biaare harewë. 
LUK.8.31	Na ibihui biira bikamosasaama iga angë kubirugia kuya kohase hanö ibihui bigoseekerroa.
LUK.8.32	Na kunguku mbareka nkanyööra irihichö irinënë richingurube reehö, rerariisia. Na ibihui biira bikamogëya iga atigë bigëëndë guchingurube chiira, nawë akabiha umueeya iga biyi mö. 
LUK.8.33	Ibihui biira bikarichöka kurua komoonto oora bigasöha guchingurube chiira. Na irihichö reera riöönsoe rekababoka regakenya gukihiriingitio rekairëkëra kunyaancha rekang'ëëntoa na amaanche.
LUK.8.34	Hanö abairigania bichingurube baarooche amang'ana ganö gaabaaye, bakang'ösa kuhira amang'ana kumugi, na kubiremerö. 
LUK.8.35	Abaanto bagaacha komaaha amang'ana gare wanyöörre gaabaaye. Bagaacha hare Yeeso, bakanyööra omoonto oora wanyöörre arusiibui ibihui aikaaye haang'i na Yeeso, omohoru aibisiri engebo, böönsoe bakööböha. 
LUK.8.36	Banö baarooche na amaiisö gaabö, mbaateebiri abaanto këëbore omoonto oora wibihui ahueeniibui. 
LUK.8.37	Abaanto böönsoe abaGeraasi bagateebia Yeeso iga aruë waabö hayo, kugira böönsoe wanyöörre bööböhere bokong'u. Kohayo Yeeso agasöha koböötö akaya. 
LUK.8.38	Omoonto oora aareenge na ibihui akagëya Yeeso iga, “Tiga togëënanë.” Siböönö Yeeso akaanga akamoteebia iga, 
LUK.8.39	“Gëënda ka obateebi kenö Nöökoe agokörëëye.” Akaya bööë arateebeerria kumugi göönsoe, kenö Yeeso wanyöörre amokörëëye.
LUK.8.40	Hanö Yeeso aasookiri kuriinga ihuumbu, abaanto mbaamuirigaini, kugira böönsoe wanyöörre nkomoganyabare. 
LUK.8.41	Umui wabataangati biSinagoogi, onö aareenge koberekeroa iga Yairo agaacha. Akairëkëra haanse mbërë yaYeeso komagoro gaaë, aramogëya iga ayi waaë, 
LUK.8.42	gikugira yumuiseke waaë, umui bëënë iigö, wemëëka ikumi na ebere, nkanyööra aröörre atiitere.
LUK.8.42	Hanö Yeeso aareenge kuya, abaanto abaaru mbaagëënaine nawë bamotoorre gatai. 
LUK.8.43	Aareenge hö omogaikoro woonde, onö wanyöörre airiira bokong'u, ararua amaanyiinga komëëka ikumi na ebere; nkanyööra aasookiria ibiinto biaaë biöönsoe kobarëri, siböönö taahö onö aatorre kumuhueenia hai. 
LUK.8.44	Akarueera Yeeso nyuma agaturubania igikobobe gisumaati yaaë, höhayo iigö gare maanyiinga gakabotoka. 
LUK.8.45	Yeeso akabuuria iga, “Ning'ui anturubaini?” Böönsoe bagakaana, Bëëtërö akamoboorra iga, “Muiigia abaanto banö böönsoe batunaini hanö tebö bakugutunia!” 
LUK.8.46	Siböönö Yeeso akaboora iga, “Aa-a, omoonto anturubaini, kugira niguure ichiinguru chiruure hareuni.” 
LUK.8.47	Omogaikoro oora hanö aarooche iga amanyeroe, agaacha aragaankana, akairëkëra mbërë yaYeeso. Kobaanto böönsoe aragaamba kenö kigirre amuturubaiini, na wiiki iga hanö amuturubaiini iga to, naahueenere. 
LUK.8.48	Yeeso akamoteebia iga, “Muiseke, ubukumia bööö bukuhueeniri. Kayi morëëmbë.”
LUK.8.49	Hanö wanyöörre Yeeso akeere arasumaacha, omoonto woonde akarua kumugi gomotaangati oora wiSinagoogi, woonde iga Yairo, akaboorra Yairo iga, “Umuiseke waaö asirre karai; tiga kuiriiria uMuiigia.” 
LUK.8.50	Siböönö hanö Yeeso aaiguure iigö agateebia Yairo iga, “Waangë kööböha, kaba na ubukumia ubuëënë, nawë narahueene.” 
LUK.8.51	Na hanö ahikere kumugi goyo, taatunere iga woonde asöhë nawë nyuumba hai, etare iga mBëëtërö bëënë, baana Yöhana na Yaköbö, hamui na isa waabö na nyako waabö omööna oora. 
LUK.8.52	Abaanto böönsoe mbaare gukuura ekerrö gikugira yomööna oyo. Yeeso akababoorra iga, “Mööngë gukuura; kugira takuure hai - naraaye!” 
LUK.8.53	Böönsoe bakamosëkëërra, kugira wanyöörre mbamanyere iga aakuure karai. 
LUK.8.54	Siböönömbë Yeeso akamogööta okobökö aragaamba iga, “Ore mööna taimoka.” 
LUK.8.55	Höhayo iigö, akariooka na kobooka, Yeeso akabateebia iga bamohë egeento arë. 
LUK.8.56	Abaiburi baaë bakahana, siböönö Yeeso akabakaania bokong'u iga batagaacha goteebia moonto kenö kebaaye.
LUK.9.1	Yeeso akaberekera abeega baaë ikumi na babere baara, akabaha ichiinguru na ogotora gokurugia ibihui na kuhueenia amarooyi. 
LUK.9.2	Haakurua akabatoma kuya kebara kuruundia oBogaambi bueNöökoe na kuhueenia abarooyi, 
LUK.9.3	akababoorra iga, “Motakaimukia geento kërogëëndö hai: nokanyööra ninyiimbö, ninyööra niriguchi, gose ibiaakorea, gose mbiria gose ninyööra nengebo ibere hai. 
LUK.9.4	Inyuumba ere yöönsoe muiriganiibui, mogomë mö kuhika ronö mogotanora kurua kumugi goyo. 
LUK.9.5	Na banö batabairigaiini, murue hö mokong'oontë urutu kurua komagoro gaiinyu gokoba ekemanyiirrio gekobachööngëra.” 
LUK.9.6	Abeega baara bagatanora bakaya guchiimbëri, kuruundia aMang'ana Amaiiya na kuhueenia abarooyi hare höönsoe.
LUK.9.7	Hanö Heerooti omogaambi waGariraaya aaiguure amang'ana gayo göönsoe gaakörekaiini, naataamiibui, kugira abaanto abamui mbaare kogaamba iga, “Yöhana omoBaatiisi newë aariooka kurua kobaku!” 
LUK.9.8	Abaande nabö bakagaamba iga neEriiya achere, na abaande iga nuumui wabanaabi baakarai aariooka. 
LUK.9.9	Siböönö Heerooti akagaamba iga, “Ndaiigua Yöhana naamobotooye omotoe; kana owoonde oyo nkuya ndaiigua amang'ana gaaë ning'ui?” Agatuna iga amomaahë.
LUK.9.10	Hanö abatomoa baara baariingere bagateebia Yeeso göönsoe ganö wanyöörre baakörre. Akaimukia abatomoa baara abiëënë, bakagëënana kumugi goBetisaita. 
LUK.9.11	Hanö abaanto baaiguure iigö, bakamurua nyuma. Yeeso akabasiriinia, agasumaacha nabö amang'ana goBogaambi bueNöökoe, na akahueenia baara baare gutuna kuhueenibua.
LUK.9.12	Hanö wanyöörre iriooba rerasekera, abatomoa baaë baara ikumi na babere bagaacha harewë bakamoteebia iga, “Tahaatera abaanto bayi guchiimbëri na kubiremero korri iga batunë ahase hakoraara na egeento gëëkorea batunë, kugira hanö nkebaratore kuibara.”
LUK.9.13	Siböönö Yeeso akabateebia iga, “Mbaiinyu morabahë egeento gëëkorea.” Bakamoteebia iga, “Kenö bëënë toonakiö nemegaatë etaano na ichiinsui ibere. Wanyöörëmbë niiga tuyi kobagorra böönsoe banö ibiaakorea.” 
LUK.9.14	(Abaanto abasaacha mbaareenge kubikoe bitaano.) Yeeso agateebia abeega baaë iga, “Ikaria abaanto böönsoe haanse komerööngö etaano-etaano, guikömö rimui-rimui.” 
LUK.9.15	Abeega baaë bagaköra këhaara baateebiibui, bagaikaria abaanto baara böönsoe haanse. 
LUK.9.16	Yeeso akaimukia emegaatë etaano geera na ichiinsui ibere chiira, akagaramera igoro kuriooba, akagoonga eNöökoe, akabotorabotora emegaatë geera na ichiinsui chiira, akaha abeega baaë iga bahë abaanto. 
LUK.9.17	Böönsoe bakaraagera bakaigota, abeega baara bakaiiria amatigio ganö gaichooye ibitöönga ikumi na bibere.
LUK.9.18	Enkaaga yeende hanö wanyöörre Yeeso arasasaama umuëënë, abeega baaë mbaareenge hamui nawë. Akababuuria iga, “Abaanto nkoboorabare iga nuuni ng'ui kana?” 
LUK.9.19	Bakamuhuunchukiria iga, “Abamui nkoboorabare iga nuuwë Yöhana omoBaatiisi, na abaande nabö nkogaambabare nuuwë Eriiya, na abaande baraboora iga nuumui wabanaabi baakarai aariooka.” 
LUK.9.20	Akababuuria iga, “Niyeke baiinyu bö mokoboora iga, Uni nuUni ng'ui?” Bëëtërö akamuhuunchukiria iga, “Nuuwë Masiihi weNöökoe!”
LUK.9.21	Yeeso akabakaania bokong'u iga bariihë, batagaacha goteebia moonto ore wöönsoe eng'ana eyo. 
LUK.9.22	Akarööberria araboora iga, “OMööna woMoonto kuhika aranyööre imiiriirö hagarehagare na kööngöa na abagaaka, abataangati babanchaama bieNöökoe, hamui na abaiigia baMaragö. Nariitoa, haakurua ariooke kurusiko rogatato.”
LUK.9.23	Haakurua akabateebia böönsoe iga, “Ore wöönsoe onö oranyööre aratuna abë umueega waanë kuhika aiyebë, aimuki omosaraba gööë, andue nyuma. 
LUK.9.24	Kugira ore wöönsoe araatunë gutuuria obohoru bööë, narabotabutë; siböönö ore wöönsoe onö aratabutë obohoru bööë gikugira yaanë, oyo narabutuuri. 
LUK.9.25	Mbueera ke boohö hanö omoonto araibaambe ekebara giöönsoe, si atabutë obohoru bööë? Gose nke omoonto agaatora kuruusia kuibaga riobohoru bööë? 
LUK.9.26	Kugira ore wöönsoe onö aramaahere ichinsöni hamui na amaiigio gaanë, oMööna woMoonto nawë wöönsoe, naremomaahera ichinsöni hanö ariicha kubuhiku bööë, hamui na ubuhiku boIsa waabö na ubuabamaraika baaë abahoreeru. 
LUK.9.27	Obohëënë, nkobateebiande iga, abaanto baande mbahanö banö bataakue roonde bataramaaha oBogaambi bueNöökoe.”
LUK.9.28	Hanö Yeeso aagaambere amang'ana gayo agosookia, ichinsiko chikohëta inyaanyai, akaimukia baabo Bëëtërö na Yöhana na Yaköbö bakariina kuya kunguku gosabera kö. 
LUK.9.29	Nkaaga wanyöörre ageesaba, ubusio bööë bokaihoonchora egesosa, na ichingebo chaaë chikabarrukia iga chai. 
LUK.9.30	Höhayo iigö bagatookera abaanto babere baimereeye barasumaacha nawë. Nabö mbaabo Mosa na Eriiya baareenge, 
LUK.9.31	banö baamahekaine kubuhiku bokuriooba barasumaacha na Yeeso këëbore wanyöörre araya kohekeerania endago yeNöökoe, iyagukueera Yerusareemu. 
LUK.9.32	Bëëtërö hamui na baara baareenge nawë, wanyöörre baraaye baihiriibui, na hanö baamisukiri mbaarooche ubuhiku boYeeso hamui na abaanto babere baara wanyöörre, baimereeye nawë. 
LUK.9.33	Hanö wanyöörre abaanto baara babere baratanora, Bëëtërö agateebia Yeeso iga, “Muiigia, mbuuya kimui iga tohanö! Tiga tobakoomberë amagutu atato hanö, irimui erëëö, na irimui ereMosa, na ereende ereEriiya.” (Nawë taamanyere kenö aareenge kogaamba hai.)
LUK.9.34	Enkaaga enö wanyöörre agiisumaacha, irisaaro regaika rekabakuundikiria; nabö bakööböha bokong'u hanö baarooche irisaaro rebakuundikiiyi. 
LUK.9.35	Engaamba ekarua guisaaro moora eragaamba iga, “Onö noMööna waanë, ore naahora - momotëgëërrë!” 
LUK.9.36	Hanö engaamba eera yaakirre, bakamaaha nkanyööra Yeeso atigaaye umuëënë. Abeega baYeeso mbaakirre bakaanga goteebia moonto ore wöönsoe guchinsiko chiyo eng'ana enö baarooche.
LUK.9.37	Kurusiko rokabere Yeeso bagasekera kurua kunguku, na abaanto abaaru bagaturuung'ana Yeeso. 
LUK.9.38	Omoonto umui gatai yabaanto bayo agaköra igituri aragaamba iga, “Muiigia! Naakogëya, taantuurria umumura waanë, nomomoomui! 
LUK.9.39	Hanö ikihui kimuimoka nkomobaborakere kemorëkëra haanse, aya arachana ararua irrëëmbu kumunyua; na kimumiooramioora na këënga komohaatera roonde! 
LUK.9.40	Naateebiri abeega baaö iga bakimuruusi, nabö bakaanga gotora.” 
LUK.9.41	Yeeso akagaamba iga, “Baiinyu rrikora renö motaana bukumia na banö möhötöka! Niiga niikarë na baiinyu kuhika nkaaga ke? Na haang'ana hai ndaagumiirri na baiinyu?” Haakurua agateebia omoonto oora iga, “Rëënta omööna waaö hanö.” 
LUK.9.42	Enkaaga enö aare guucha hare Yeeso, ikihui keera gekamobabora gekamorëkëra haanse. Yeeso agakeng'öönëra ikihui ikinyaanku keera, akahueenia omööna oora, akamohaana hare isa waabö. 
LUK.9.43	Abaanto böönsoe bakahana kubukumahë buichiinguru chieNöökoe.
LUK.9.43	Hanö abaanto wanyöörre nkorogoorabakere koganö göönsoe wanyöörre Yeeso akörre, naagaambere kobeega baaë iga, 
LUK.9.44	“Mööngë kueeba amang'ana ganö ngutuna kobateebia! OMööna woMoonto nkuyaare kohaanoa komabökö gabaanto.” 
LUK.9.45	Siböönö abeega teboongooye geento aare kobateebia hai. Kugira wanyöörre eng'ana eyo nibisere hare bö korri iga batakoongora, nabö mbööböhere kumubuuria eng'ana eyo.
LUK.9.46	Ichinkaani chikarichökëra gatai yabeega barabuurania iga ning'ui aareenge omonënë gatai yaabö. 
LUK.9.47	Hanö Yeeso oongooye gare baare guitëgëërra, akaimukia omööna omokë akamuimiirria harewë mbareka, 
LUK.9.48	akababoorra iga, “Ore wöönsoe arairigani omööna onö kuriina rëënë oyo nuuni airigaini; na ore wöönsoe anyirigaiini, oyo numuuntumi airigaiini. Kugira onö areenge omokë bokong'u hare baiinyu, oyo newë areenge omonënë.”
LUK.9.49	Yöhana akamoteebia iga, “Muiigia, torooche omoonto woonde ararugia ibihui kuriina rëëö, na baiito ntomokaaniri iga ahaatere, kugira tuumui weiito hai.” 
LUK.9.50	Yeeso akamoboorra iga, “Mööngë komokaania, kugira onö ataakobarea ibisogoro, oyo nentahana yeiinyu are.”
LUK.9.51	Hanö ichinsiko chiaabaaye haang'i chiaYeeso kuimukibua kuya kuriooba, naakëëngere ikiina iga kuhika ayi Yerusareemu. 
LUK.9.52	Agatoma abahiri bamang'ana bagataangata, bakaya korobëri roSamaria komoseemiria ahase. 
LUK.9.53	Siböönö abaanto baahö mbaangere kumuirigania, wanyöörre mbamanyere iga Yerusareemu akuya. 
LUK.9.54	Hanö abeega baaë baabo Yaköbö na Yöhana baarooche iigö, bakagaamba iga, “Monënë niiga tosabë omörrö kurua kuriooba guuchë kobasookia?” 
LUK.9.55	Yeeso akaihoonchora akabang'öönëra. 
LUK.9.56	Bagatanora bakaya korobëri roonde.
LUK.9.57	Hanö baareenge gonchera baraya, omoonto woonde akaboorra Yeeso iga, “Nendakogöötë togëënanë hare höönsoe ukuya.” 
LUK.9.58	Yeeso akamoboorra iga, “Ibiboe mbiina amaiina, na ibinyunyi mbiina amasu, siböönö OMööna woMoonto taana hare agaitoora amuunye hai.” 
LUK.9.59	Akaboorra omoonto woonde iga, “Tangööta.” Siböönö akamoboorra iga, “Monënë, tiga taanga niyi kuhira bui taata.” 
LUK.9.60	Yeeso akamuhuunchukiria iga, “Tiga abaku bahire bui abaku baabö. Uwë tagëënda uruundi oBogaambi bueNöökoe.” 
LUK.9.61	Omoonto woonde wiiki nawë akamoboorra iga, “Nendakogöötë Monënë; si utigë taanga ngëëndë gokeererria abaanto baiito.” 
LUK.9.62	Yeeso akamoboorra iga, “Ore wöönsoe aimukiri ekebagö ararema sooki amagi nyuma, oyo taisaiine koBogaambi bueNöökoe hai.”
LUK.10.1	Hanö haakurua oMonënë akaahora abaande merööngö muhuungate, akabatoma kuya kebara kobabere-babere, bataangatë kuya kumigi na guchiimbëri chiira chöönsoe wanyöörre aratuna kuya. 
LUK.10.2	Akababoorra iga, “Irigësa nirinënë, siböönö abagësi mbakë. Kohayo mosabë umuëënë irigësa, atomë abagësi baande komogoondo. 
LUK.10.3	Motagëënda! Nkobatomande kibimaano biamang'oondi guchisuunchai gatai. 
LUK.10.4	Mööngë kuimukia iguchi rembiria, gose iguchi reboteebi, gose biraato hai; motagaatabuta nkaaga gokeeria moonto gonchera hai. 
LUK.10.5	Na hanö möösöha kunyuumba ere yöönsoe iga to, gaamba iga, ‘Omorëëmbë gobë ka konö!’ 
LUK.10.6	Hanö oranyööre omoonto womorëëmbë aka koyo, amakeerio gaiinyu gomorëëmbë ngaraabë harewë, siböönö hanö oranyööre etare iigö, omorëëmbë goiinyu ngorabareengerë. 
LUK.10.7	Bëëra ka koyo, moranyua na korea kere mohaayoe, kugira omoköri wemeremö ngisere iga ahakanoe. Mööngë kuya morasioomasiooma ichinyuumba. 
LUK.10.8	Hanö mööya kumugi na babairigani, morea kere giöönsoe muikarriibui mbërë yeiinyu, 
LUK.10.9	muhueeni abarooyi bumugi goyo, na moteebi abaanto bumugi goyo iga, ‘OBogaambi bueNöökoe bööhika haang'i na baiinyu.’ 
LUK.10.10	Siböönö umugi gore göönsoe moraayi baangë kobairigania, mogëëndë guchinchera chumugi goyo moragaamba iga, 
LUK.10.11	‘Ninyööra nurutu rumugi goiinyu ronö rotogöötërëëye kubirëëngë bieiito torakong'oonta koba ekemanyiirrio gekobachööngëra. Siböönö moheetoke iga, oBogaambi bueNöökoe bööhika haang'i na baiinyu!’ 
LUK.10.12	Ndabateebia iga, kurusiko ronö Nöökoe arekëënga ikiina, umugi goyo ngurinyööra inyaanyi enënë gokera Sötöma!
LUK.10.13	“Ehobe yaaö Korasiini! Nauwë wöönsoe Betisaita ndörumui! Kugira amakönö ganö gaakörekaiine waaö nyööre nTiiro na Siitoni gaabaaye, nyööre nkarai bö baaitooreeye amagönëëra, na baikare kuiibu, gokoorokia iga, baisa gutiga amaraga gaabö! 
LUK.10.14	Na baiinyu kurusiko ronö Nöökoe arekëënga ikiina, murinyööra inyaanyi enënë gokera Tiiro na Siitoni. 
LUK.10.15	Nauwë wöönsoe Kaberenaumu! Nukiina kuya igoro kuriooba? Noratabutue kuya kuibëri riomörrö!”
LUK.10.16	Yeeso akaboorra abeega baaë iga, “Ore wöönsoe akuiigua amang'ana gaiinyu oyo nuuni akuiigueera; ore wöönsoe onö akobaanga oyo nuuni angere; na onö anyaangere oyo noora aantomere angere.”
LUK.10.17	Baara merööngö muhuungate mbaariingere baana emegöökö bokong'u. Baragaamba iga, “Monënë, ninyööra nibihui mbiagatuiguereeye, hanö tööre kubing'öönëra kuriina rëëö!” 
LUK.10.18	Yeeso akabateebia iga, “Naare ndooche iRisaambo reragoa kurua kuriooba igoro giekemënio. 
LUK.10.19	Tamaaha morörë! Mbahaaye ogotora, kogotacha, ichinchöka na ibitömööni na gokera ichiinguru chöönsoe chumubisa, na tegeento kere giöönsoe kerabanyahaarë hai. 
LUK.10.20	Siböönö mööngë gucheenga iga ibihui birabaigueera; getare iga niiga mobë na emegöökö iga amariina gaiinyu gaandekoa kuriooba.”
LUK.10.21	Gonkaaga eyo bëënë Yeeso nawë agasekerroa na uMuiika oMohoreeru akaba na omogöökö akagaamba iga, “Taata oMonënë, waigoro na haanse! Ndakogoonga kugira abaanto bieseemi na abang'aiini wababisa amang'ana ganö, na kogoorokia kobaana. Eee, Taata, ganö göönsoe nkëëbö waahaanchere gabë.
LUK.10.22	“Taata aang'a ibiinto biöönsoe. Tewoonde amanyere oMööna hai getare iga nTaata umuëënë amomanyere, na tewoonde amanyere Taata hai getare iga noMööna umuëënë amomanyere na ore wöönsoe onö oMööna aahooye iga amohonyorre Taata.”
LUK.10.23	Haakurua akaihoonchora akaboorra abeega baaë mbisi iga, “Nabirioobamore gokomaaha amang'ana ganö mokomaaha! 
LUK.10.24	Ndabateebia obohëënë iga, abanaabi abaaru na abagaambi mbaaigöömbere iga bamaahë kenö mokomaaha, siböönö bakaanga komaaha, wiiki iga baiigue kenö mukuiigua, bakaanga kuiigua.”
LUK.10.25	Haakurua umuiigia waMaragö naachere gosaacha Yeeso akabuuria iga, “Muiigia, nke ngaaköra nyööre obohoru bokuyeeyo?” 
LUK.10.26	Yeeso akamoboorra iga, “Niyeke aMaragö gaMosa gakogaamba? Hanö ogosöma niyeke ukuiigua gakoboora?” 
LUK.10.27	Nawë akahuunchukia iga, “Niiga ohaanche eNöökoe oMonënë waaö, na enkörö yaaö yöönsoe, na omööyö gööö göönsoe, na ichiinguru chaaö chöönsoe na amaitëgëërrö gaaö göönsoe, na ohaanche omorobëri waaö këhanö wihaanchere umuëënë.” 
LUK.10.28	Yeeso akamoteebia iga, “Uhuunchukiri buuya; köra këhayo mbë nehö oraabë hö.”
LUK.10.29	Siböönö umuiigia oora waMaragö nkanyööra aratuna guiköra omohëënë, kohayo akabuuria Yeeso iga, “Omorobëri waanë kana ning'ui?” 
LUK.10.30	Yeeso akamuhuunchukiria iga, “Aareenge hö omoonto woonde onö wanyöörre arang'araara kurua Yerusareemu araya Yeeriko, agasikana amanyamörrö ganö gaamuiriirri, gakamotëma, gakamunuura, gakamutiga abaaye iritoondo. 
LUK.10.31	Kuiyëëga iriiya, umunchaama weNöökoe nkanyööra arang'araarra gonchera eyo bëënë; siböönö hanö aamorooche naahokeeye akahira mbareka. 
LUK.10.32	Wiiki na omoRaawi woonde akahëtëra gonchera eyo bëënë, nawë wöönsoe hanö aamorooche naamöhokereeye akahira mbareka. 
LUK.10.33	Siböönö, omoSamaria umui wanyöörre arageera gonchera eera bëënë, hanö aahikere komoonto oora akamomaaha, amaachiichi gakamogööta. 
LUK.10.34	Akaya akamuhika haang'i, akamohaka amaguta na itibaai guchingoma chiira na guchiböhëërra. Sooki akamuimukia akamuikaria gotekere yaaë akamuhira kunyuumba yabagëni, hare aamorooriiyi. 
LUK.10.35	Inkio yahö akaruusia ichiimbiria ichitinaari ibere akaha umuëënë inyuumba eera. Akamoteebia iga, ‘Oroori omoonto onö buuya; hanö ndiriinga nindikuriingiria kere giöönsoe urinyööra omororiiyi.’ ” 
LUK.10.36	Kogosookerria Yeeso akamubuuria iga, “Ning'ui kobatato bayo ogokanya iga aabaaye omorobëri womoonto oora airëkëëye komanyamörrö?” 
LUK.10.37	Umuiigia oora waMaragö akamoteebia iga, “Noora aagööteroe na amaachiichi.” Yeeso akamoteebia iga, “Tayambë nauwë oköre këëhö.”
LUK.10.38	Këëbore Yeeso hamui na abeega baaë baare kogëëndërria korogëëndö rööbö, bakahika korobëri roonde ronö wanyöörre omogaikoro woonde aahö iga Mariita akamuirigania mööë. 
LUK.10.39	Nawë nkanyööra ana musubaati omööbö onö aare koberekeroa iga Mariaamu, newë aaikaaye haang'i na oMonënë Yeeso aratëgëërra amaiigio gaaë. 
LUK.10.40	Siböönö Mariita taarooche buuya hai, kugira naare koheenchera arahegeega, kohayo agaacha hare Yeeso akamoboorra iga, “Monënë, kana uwë totoondoreeyoe iga Mariaamu antigere umuëënë ndaköra emeremö hai? Tamoteebia achë guntuurria!” 
LUK.10.41	OMonënë akamuhuunchukiria iga, “Aai, Mariita! Kana nke okoorekera orairiira komang'ana amaaru, 
LUK.10.42	egeento nkimui bëënë kigutunua. Mariaamu nkiö aahooye, kenö atariruusibua namoonto.”
LUK.11.1	Urusiko roonde nkanyööra Yeeso arasaba ahase haande. Hanö aasookiri, umui wabeega baaë akamoboorra iga, “Monënë, tatuiigia gosaba, këhaara Yöhana aiigiri abeega baaë.” 
LUK.11.2	Yeeso nawë akabateebia iga, “Hanö moraayi morasaba muyi moraboora iga:
LUK.11.2	‘Taata!
LUK.11.2	Iriina rëëö regoongoë;
LUK.11.2	oBogaambi bööö buuchë.
LUK.11.3	Uyi oratoha ibiaakorea bieiito biaruisö röönsoe,
LUK.11.4	Otööbere amaraga gaiito,
LUK.11.4	kugira ninyööra mbaiito, nkööbëratore banö
LUK.11.4	bagotosarria.
LUK.11.4	Waangë gototoora komasaacho.’ ”
LUK.11.5	Haakurua Yeeso akababoorra iga, “Aai hanö umui weiinyu araayi komosaani waaë ubutiko gatai, ateebi mosaani waaë oyo iga, ‘Mosaani otaang'a emegaatë etato niindua nkuriingiri. 
LUK.11.6	Mosaani waanë onö areenge korogëëndö achere waanë, nauni teneena geento gekomoha hai!’ 
LUK.11.7	Harue mosaani waaö oyo akuhuunchukiri anyuumba iga, ‘Waangë kunyiriiria! Nkarai tösiikere egesaku, na ntoraaye na abaana baanë. Tendaatorë kobooka guucha gokoha geento hai.’ 
LUK.11.8	Ndabateebia, ninyööra angë kobooka komoha geento gukugira konö areenge mosaani waaë, siböönö narabookë na amohë kere giöönsoe agutuna, kohanö ndanyööre tarooche nsöni roonde kogëëndërria komosaba.
LUK.11.9	“Kohayo ndabateebia iga, Mosabë, na baiinyu morahaaboe; mutune, na baiinyu moranyööre, kong'oonta egesaku, na baiinyu moraigorroe. 
LUK.11.10	Kugira ore wöönsoe onö agosaba nkohaaboaare, na omoonto ore agutuna nkunyööraare, na egesaku nkuigorroa nkuigoroa kere komoonto onö agokong'oonta iga aigorroe. 
LUK.11.11	Ning'ui hare baiinyu hanö, bare bagaaka, onö omööna waaë agaasaba insui amohë inchöka kuibaga riinsui? 
LUK.11.12	Gose agosabë iriigi omohë egetomööni? 
LUK.11.13	Ninyööra moreenge abanyaanku, si momanyere kohaana ibiinto ibiiya kobaana baiinyu. Hang'ana hai Taata wakuriooba arahaanë uMuiika oMohoreeru kobaara bakomosaba!”
LUK.11.14	Yeeso nkanyööra ararugia ikihui kenö wanyöörre gëëköra omoonto aaba irimuumu; hanö ikihui keera këërichökere, irimuumu reera regataanga gusumaacha. Abaanto bagataraaha, 
LUK.11.15	siböönö abaanto abamui bakagaamba iga, “Ndakanya Beriseebuuri, omokoro wibihui newë akomoha ichiinguru chakurugia ibihui kurua kobaanto.” 
LUK.11.16	Abaande bagatuna komosaacha, kohayo bakamoteebia iga abakörre ekemanyiirrio gekoboorokia iga nkuriooba aarua. 
LUK.11.17	Siböönö Yeeso akamanya amaitëgëërrö gaabö akababoorra iga, “Hanö obogaambi boraabë na amakömö ganö gatakuigueerrana, obogaambi boyo tebokaagoma hai; na hanö eka yahötökana nkunyërëganaere. 
LUK.11.18	Böönömbë hanö oranyööre obogaambi buiRisaambo bobotokaiine buimokere guiitana ubuëënë, niyeke boraköre bogomë? Moraboora iga nkurugiande ibihui kogotora koBeriseebuuri. 
LUK.11.19	Hanö ndanyööre nkëhayo nkubirugia, abaana baiinyu bö nkogotora kong'ui bakubirugia? Ndakanya abaana baiinyu bëënë mbö bakobasuuta iga nabasaria more! 
LUK.11.20	Siböönö hanö ndanyööre nogotora koeNöökoe nkurugiria ibihui, kohayo momanyë iga oBogaambi bueNöökoe bosookia kobasekerra karai.
LUK.11.21	“Hanö ndanyööre omoonto irikagaita, ana ibiooge biaaë arareenda umugi gööë, ibiinto biaaë biöönsoe morëëmbë nkunyööra bireenge. 
LUK.11.22	Siböönö, hanö omoonto woonde irikagaita komokera araachë amuiitani amokerë, naramuruusi ibiooge biaaë binö aagaitëng'ëëye sooki amunuure ibiinto biinde biöönsoe.
LUK.11.23	“Ore wöönsoe onö atare hamui nauni, nkondeaare ibisogoro; na ore wöönsoe onö ataguntuurria gokoma, nkunyërëganiaare.
LUK.11.24	“Hanö ikihui ikinyaanku këërua komoonto, nkuyakere getaara-taara kuibara, kerarigia ahase hakumuunya. Hanö këënga kohanyööra, kegaamba ikiëënë iga, ‘Nendariingë kuya kunyuumba yaanë.’ 
LUK.11.25	Hanö këëriinga kinyööre inyuumba yakiö eera yëëyoa yaaraba na yaaseemibua buuya. 
LUK.11.26	Harua böönö kiya kerëënta ibihui biinde muhuungate ibibeebe gokeheteera, biicha bisöha bimënya komoonto oyo. Omoonto oyo nkobaare na eseera embeebe bokong'u gokera haara aareenge.”
LUK.11.27	Hanö Yeeso aasookiri kogaamba amang'ana gayo, omogaikoro woonde akagaambera kobaanto gatai, iga, “Omogaikoro onö aakuibooye agakogöönkia nowakehaiiya!” 
LUK.11.28	Yeeso nawë akamuhuunchukiria iga, “Owakehaiiya noonö akuiigua eng'ana yeNöökoe na kogegööta!”
LUK.11.29	Hanö umuiiro aiyëngëëyi akööruha Yeeso akaroobirria koboora iga, “Renö nikora ke irinyaanku renö! Baratuna ekemanyiirrio, siböönö tebagakemaahambë hai, getare iga nekeYööna bëënë. 
LUK.11.30	Këhaara bëënë Yööna aabaaye ekemanyiirrio kobaanto baNinaawi, nkëëhö bëënë oMööna woMoonto araabë ekemanyiirrio guikora renö. 
LUK.11.31	Kurusiko rogokëënga ikiina umuSubaati omogaambi waSeeba narimeerra guchööngëra abaanto birikora renö, kugira aagëënda orogëëndö orotaambe kurua gukiaaro këëë, guucha gotëgëërra amaiigio gobong'aiini gomogaambi Soromooni; si ndabateebia iga onö ahanö nakerre Soromooni. 
LUK.11.32	Abaanto baNinaawi mbarimeerra kobachööngëra na kobakëëngëra ikiina kurusiko roora rogokëënga ikiina, kugira mbaatigere amaraga gaabö hanö baaiguure Yööna arateebeerria; na ndabateebia iga nahaanö onö akerre Yööna!
LUK.11.33	“Taahö onö akogöötia etara sooki agikuundikiria kogetöönga hai, gose agiikaria iruungu hai; etare iga nkugiikariaare kogetaangora, okorri iga banö böönsoe bagosöha nyuumba bamaahë oborabu. 
LUK.11.34	Amaiisö gaaö ngö etara yomobere gööö. Hanö ndanyööre amaiisö gaaö namahoru, omobere gööö nagö göönsoe, ngoona oborabu; siböönö hanö oranyööre gatareenge amahoru, omobere gööö nagö göönsoe, nkugisuunte gore. 
LUK.11.35	Kohayo wiraarerre, okorri iga oborabu bonö boreenge moonse yaaö bööngë koba igisuunte. 
LUK.11.36	Hanö nahombë oranyööre omobere gööö göönsoe nguichooye oborabu, gotaana ubumuaamu hase haande, ngoraarabë kimui, këhaara emerëngaaria gietara gegokorabiria.”
LUK.11.37	Hanö Yeeso aasookiri gusumaacha, omoBarisaayo woonde akamoboorra iga ayi waaë baraagerë; kohayo akaya agasöha agaikara koraagera. 
LUK.11.38	OmoBarisaayo oora naachumere, kohanö ataarooche Yeeso araisaaba amabökö atararaagera. 
LUK.11.39	Kohayo oMonënë akamoboorra iga, “Kana baiinyu abaBarisaayo, nköögiamore egeköömbë na orohaamba kebara, na haara moonse yeiinyu moichora obobeebe na ubunyaanku. 
LUK.11.40	Bare bakaangi! ENöökoe onö aakörre kebara taakörre na moonse hai? 
LUK.11.41	Siböönömbë, motahaana binö bireenge kubiköömbë bieiinyu moonse na guchihaamba cheiinyu kobatobu, hayo nehö böönö ibiinto biöönsoe biraabë ibiiya hare baiinyu.
LUK.11.42	“Ehobe yeiinyu bare baBarisaayo! Nkuruusiriamore Nöökoe egeento geikumi kurua guchiinyinyi marëënga inkurrua, siböönömbë, obohëënë na obohaanchi bueNöökoe bö, timukubutuna hai. Siböönö, nkeragere iga moköre amang'ana gayo motakueeba agaande.”
LUK.11.43	“Ehobe yeiinyu bare baBarisaayo! Mohaanchere guikara kubituumbe biambërë bichiSinagoogi mohaanchere gokeeribua na abaanto kometeera.” 
LUK.11.44	“Ehobe yeiinyu! Moonga ichimbeehera chinö chitakomaahoa, chinö abaanto bakohëta kö batamanyere iga nkö bakogëënda.”
LUK.11.45	Umui wabaiigia baMaragö akamoboorra iga, “Muiigia, kana hayo ndaigua mbaiito ogotokerania!” 
LUK.11.46	Yeeso akamoteebia iga, “Ehobe yeiinyu bare baiigia baMaragö! Ngutueekamore abaanto emesaire imiritö, na baiinyu abinyënë kura temokagiturubania ninyööra nekëëra ikiëënë hai. 
LUK.11.47	Ehobe yeiinyu! Kugira baiinyu nguikoonamore ichimbeehera chiabanaabi-abanaabi baara bëënë baiiteroe na baaguuka baiinyu. 
LUK.11.48	Kohayo, mbaiinyu abiëënë mokoherekia na guitaberrania na amang'ana ganö baaguuka baiinyu baakörre; mbö baitere abanaabi na baiinyu nichimbeehera chaabö mokohagaacha. 
LUK.11.49	Gikugira yagayo obong'aiini bueNöökoe boragaamba iga, ‘Nendabatomere abanaabi na abatomoa; na abamui baabö mbaraiitoe na abaande bairiiribue.’ 
LUK.11.50	Kohayo irikora renö, igisiöömba nkeraruusibue kiamaanyiinga gabanaabi banö baaiteroe amarua ekebara gëëkörroe, 
LUK.11.51	amarua Abeeri aaiteroe, kuhika Sakaria, onö aaiteeyoe gatai yahare ikimuëënsö këëgakörëëyoe na ahase heNöökoe. Uni nkobateebiande iga irikora renö kuhika igisiöömba kiruusibui.
LUK.11.52	“Ehobe yeiinyu bare baiigia baMaragö! Mööbisa ikiigorrö kiobong'aiini; na baiinyu abinyënë temorasöhë hai, na haara morareberra abaande baara bagutuna gosöha!”
LUK.11.53	Hanö Yeeso aaruure ahase hayo, abaiigia baMaragö hamui na baBarisaayo mbaataangere kumuchöria bokong'u baramubuuria amang'ana amaaru, 
LUK.11.54	bagasaacha kumuiigua okorri iga eng'ana ere yöönsoe aragaambë embeebe bamogöötere kö ekehage.
LUK.12.1	Enkaaga enö wanyöörre abaanto bahekeeraine ibikoe na ibirara, batachaiine, Yeeso taanga agateebia abeega baaë iga, “Muiraarerre na iriöögö riemegaatë riabaBarisaayo renö rreenge ubuiteerri bööbö. 
LUK.12.2	Kere giöönsoe gikundikiiyi nkerehonyoroa, na ikibisere kere giöönsoe nkeretoboroa. 
LUK.12.3	Na ere yöönsoe enö ekogaamboa ubutiko, omobaso ngoraigue, na ere yöönsoe enö egosëëmëneënibua iruungu ibisaku bisiikere, omosöönsö ngoraigue.
LUK.12.4	“Basaani baanë, ndabateebia, mööngë kööböha banö baguiita omobere bëënë na ng'ana yeende bataaköre enö ekerre eyo. 
LUK.12.5	Nendabooroki ore morööböhë: Tööböha Nöökoe, onö aguiita, na sooki naana ogotora gokogotabuta kuya kuibëri riomörrö. Oyombë newë owakööböha!
LUK.12.6	“Aai, ibinyamburiini bitaano mbitare kurua ichichaba ibere? Simbë eNöökoe taakieeba ninyööra nkimui hai. 
LUK.12.7	Ninyööra nituukia enö ereenge kometoe geiinyu yöönsoe nagemanyere hare yaang'ana. Kohayo mööngë kööböha; moona ubueera mokerre ibinyamburiini ibiaaru!
LUK.12.8	“Ndabateebia iga ore wöönsoe, onö aremboora kobaanto iga nowaanë, oMööna woMoonto nawë wöönsoe, nkëëhö bëënë aremoboora mbërë yabamaraika bieNöökoe. 
LUK.12.9	Si ore wöönsoe, onö arinyaanga mbërë yabaanto, nkëëhö bëënë oMööna woMoonto aremöönga mbërë yabamaraika bieNöökoe.
LUK.12.10	“Na ore wöönsoe onö aguchuaaria oMööna woMoonto, oyo narëëberoa; siböönö ore wöönsoe onö aguchuaaria uMuiika oMohoreeru oyo tarëëberoa hai.
LUK.12.11	“Hanö barebahira guchiSinagoogi gose mbërë yabagaambi gose kobataangati, motagaacha kuya moraganiagania iga nke morabahuunchukiri gose iga nke moragaambë. 
LUK.12.12	Kugira uMuiika oMohoreeru ngorebaiigia enkaaga eyo bëënë na kobaha iyakogaamba.”
LUK.12.13	Omoonto woonde kurua kobaanto bayo akaboorra Yeeso iga, “Muiigia, taanteebiria mura omoiito iga, tutueenanë omoondo gotaata.” 
LUK.12.14	Yeeso akamoboorra iga, “Mosaani, ning'ui aantoora koba omööhokania gose umutueenania wimioondo geiinyu?”
LUK.12.15	Akarööberria kobateebia böönsoe iga, “Muiraarerre na kuireenda na ichigöörio; kugira obohoru bomoonto teboreenge kubiinto binö nkunyööra anabio hai, wë nenkanyööra aameha biabucha.” 
LUK.12.16	Haakurua Yeeso akabateebia ekereengio kenö iga, “Aareenge hö omoonto woonde omoome onö aareenge na omogoondo gonö göönurri ibiaakorea. 
LUK.12.17	Oroonde agaitëgëërra iigö akaboora iga, ‘Kana hanö ntaana ahase hakogësëra ibiaakorea binö, niyeke ndaaköre?’ 
LUK.12.18	Agaiteebia umuëënë iga; ‘Nendataagani amatara ganö, haruë ndokë amanënë, hare ndabeekë ibiaakorea hamui na ibiinto biaanë biöönsoe. 
LUK.12.19	Haruë böönö niteebi iga, Uni moonto oriooba nde! Naanyööra ibiinto biöönsoe ibiiya binö naaya ndaigöömba, binö ndaarë komëëka emëëru. Taikara böönö ohorëërë, orë, unyuë, wigööki umuëënë!’ 
LUK.12.20	Siböönö, Nöökoe akamoboorra iga, ‘Uwë ore mokaangi! Butiko bonö rëërö obohoru bööö mboraimukibue; böönö ibiinto biyo biöönsoe waaya oraibeekera nibiang'ui biraabë?’ ” 
LUK.12.21	Kogosookerria Yeeso akaboora iga, “Nkëhayo bëënë kere kobaanto banö bakuibeekera oboome bööbö si koNöökoe nyööra tebaame hai.”
LUK.12.22	Haakurua Yeeso agateebia abeega baaë iga, “Keyo nkiö gikugira ndabateebia iga mööngë koganiria obohoru boiinyu, iga nke moraarë gose emebere geiinyu iga nke moraibisi. 
LUK.12.23	Kugira obohoru mbokerre ibiaakorea, na omobere ngokerre ichingebo. 
LUK.12.24	Motamaaha amagögööni: Tegakorema hai na wiiki tegakogësa hai; tegaana getogoro gose iritara hai; siböönö Nöökoe nkogaraagiriaare! Getaake baiinyu, nkanya moona ubueera bokong'u gokera ibinyunyi! 
LUK.12.25	Ning'ui gatai yeiinyu gukuiriira komaitëgëërrö na komööyö onö gaatora kuëëngëria enkaaga yobohoru bööë ninyööra ndusiko rumui? 
LUK.12.26	Hanömbë ndanyööre otagaatora goköra eng'ana enkë këeyo, nkugira kembë okoganiagania kubiinto biinde? 
LUK.12.27	Maaha morörë mona ibisëkërë biakebara biguëtëëta: Tibikuireerra moremö gore göönsoe gose kuirokera ngebo hai. Siböönö ndabateebia iga ninyööra nSoromooni, onö wanyöörre aameha, taareenge na ngebo nchiiya chinö chaanga ibisëkërë binö hai. 
LUK.12.28	Nöökoe newë akubisia amanyaanki, rëërö ogamaaha - na ichö nyööra gaheeye ubuhi. Getaake baiinyumbë, tarababisi hai? Bare baanto nyabukumia bokë! 
LUK.12.29	Motatiga mööngë kuya morooreka moraganiagania ruisö röönsoe, moratuna kenö moraarë, na kenö moraanyuë. 
LUK.12.30	(Kugira eHamate yöönsoe enö etamanyere eNöökoe, ngutunaere ibiinto biyo.) Isa weiinyu namanyere iga nkubitunamore. 
LUK.12.31	Taanga tuna oBogaambi bueNöökoe, nawë narabahë ibiinto biinde biyo biöönsoe.
LUK.12.32	“Ninyööra mbakëmore mööngë kööböha, Kugira Isa weiinyu newë umuëënë aatëgëribua kobaha oBogaambi. 
LUK.12.33	Motaguria binö biöönsoe moonabio mohaanë ichiimbiria kobatobu. Muikörre amaguchi ganö gataakogöta roonde, mobeekë emööngö yeiinyu kuriooba, hare etarisira roonde, hare muiibi ataregehekeera, na hare etareboongoa. 
LUK.12.34	Kugira hare emööngö yaaö ere, nehö omööyö gööö goreba.
LUK.12.35	“Motaiböha eköng'ë moganyë ere yöönsoe erarichökërë, na ichitara cheiinyu chiyi chirööka, 
LUK.12.36	mobë kiabaköri bemeremö banö bakoganya omonënë waabö kurua kunyaangi yobotëti. Hanö acha aratuna kuigorroa nkumuiiguabare, bamuigorra boongoboongo. 
LUK.12.37	Abakëhaiiya nabaköri bemeremö baara omonënë aguucha abasiaanya maiisöbare baramoganya! Amahëënë ndabateebia iga, naraimokë aiböhë eköng'ë, abateebi baikarë haanse, sooki aimokë kobahencherra. 
LUK.12.38	Abakëhaiiya mbanö omonënë araachë atiiri baiseemiri, ninyööra achë butiko gatai, gose mabehö! 
LUK.12.39	Siböönö heetoka iga hanö nkanyöörre umuëënë inyuumba akaamanyere enkaaga enö umuiibi araachë, nyööre royo nkuhuraare bokea, timuiibi akaanyöörre umueeya göguucha gotaabora nyuumba hai. 
LUK.12.40	Kohayombë, na baiinyu muyi moraiseemia ruisö röönsoe, kugira oMööna woMoonto nariicha enkaaga enö motarereeye.”
LUK.12.41	Bëëtërö akamoboorra iga, “Monënë, gose mbaiito bëënë okoreengiria ekereengio keyo, gose kana nabaanto böönsoe?” 
LUK.12.42	Na oMonënë akahuunchukia iga, “Ning'ui areenge omoköri wemeremö omohëënë wiiki omonga'aiini? Onö araategeroe na omonënë waaë, komaaherra amang'ana göönsoe agumugi, na koha abaköri bemeremö ibiaakorea gonkaaga ere eragere. 
LUK.12.43	Owakehaiiya noonö omonënë waaë araachë amutiiri araköra këhaara aamoteebiri! 
LUK.12.44	Obohëënë ndabateebia iga, omonënë waaë naremotoora koba umuimirirri wibiinto biaaë biöönsoe. 
LUK.12.45	Siböönö hanö omoköri wemeremö oora wumugi areboora iga, ‘Ndaiigua naaganyere omonënë onö iigö naaganyooye,’ haruë abookë gotëma abaanto baara bemeremö, abasaacha na abagaikoro sooki aimokë gotakuna ibiinto na kunyua na korëëhoa, 
LUK.12.46	haruë omonënë waaë oora naririinga kurusiko ronö ataare gokanya iga agaachere, na gonkaaga enö atamanyere. Omogaaka oyo naremotëma borro na komotabuta kuya kobaara bataana bukumia.
LUK.12.47	“Omoköri wemeremö onö amanyere kenö omonënë waaë aare gutuna iga aköre, siböönömbë tatoondoreeyoe iga agaiseemia goköra hai, naretëmoa borro bokong'u. 
LUK.12.48	Siböönö, omoköri wemeremö ore atamanyere kere omonënë waaë agutuna, siböönö aköre iriteeyo rekomoköra atëmoe, oyo ogotëmoa kööë ngokë. Omoonto onö aahaayoe ibiaaru, nibiaaru akubunibua; na onö aahaayoe ibiaaru bokong'u, nibiaaru bokong'u aribunibua.
LUK.12.49	“Naachere kogöötia omörrö gokebara, nyööre gögööta nyööre nehö. 
LUK.12.50	Neena ebaatiisö yimiiriirö enö ndabaatiisoe, yantunia kuhika ebë! 
LUK.12.51	Kana ngokanyamore iga nomorëëmbë naachere korëënta gokebara? Aa-a nobohötökaiini naarëëntere. 
LUK.12.52	Kurua böönö umugi nyabaanto bataano ngorahötökanë, batato hanö babere haara. 
LUK.12.53	Nabö mbarahötökanë, omogaaka arëgë umumura waaë na umumura arëgë isa waabö, umukuungu arëgë umuiseke waaë na umuiseke arëgë nyako waabö, nyakubiaara arëgë omokamööna na omokamööna arëgë nyakubiaara.”
LUK.12.54	Wiiki Yeeso akababoorra iga, “Hanö momaaha irisaaro kurua mooche, höhayo mogaamba iga, ‘Imbura neraatoe,’ etoa. 
LUK.12.55	Na hanö möiigua omokama gorahusa kurua boreo buekebara, mogaamba iga, ‘Enkaaga yaahikere yomobaso,’ nagö gobara. 
LUK.12.56	Baiinyu bare baiteerri, hanö momaaha ekebara na kuriooba igoro nkomanyamore kere keraabë; kana, nke gekobakaania gosesora inyiinga yaböönö?
LUK.12.57	“Kugira ke motakoongora abiëënë ganö gahueneeye goköra? 
LUK.12.58	Hanö wanyööra moraya na umuchööngëri waaö komokëëngi wibiina, nubuuya ogasaachere komaaha iga mokörre isumaacho nawë, mbërë motaraahika gukiina mosooki amang'ana gayo abinyënë okorri atagakuhira komokëëngi wibiina, na omokëëngi wibiina akohaanë kobasirikare oböhöë. 
LUK.12.59	Obohëënë ndabateebia iga, tokaarichöka kurua mö etare iga nyööre taanga ohakaiini osookiri.”
LUK.13.1	Gonkaaga eyo bëënë nkanyööra abaanto baande baahö, banö baateebiri Yeeso amang'ana gabaGariraaya banö wanyöörre Biraato aiita engaki enö baare kumuëënsa koNöökoe. 
LUK.13.2	Yeeso akabahuunchukiria iga, “Gose ngokanyamore iga abaGariraaya bayo mbaareenge abanyamaraga gokera abaGariraaya baande böönsoe, iga eyo niyo yaagirre bakanyööra inyaanyi enö yaanga eyo? 
LUK.13.3	Aa-a! Ndabateebia iga, hanö ndanyööre na baiinyu motatigere amaraga gaiinyu, nkëhayo bëënë na baiinyu murikua. 
LUK.13.4	Gose niyeke kobaanto ikumi na banaanai baara, banö omonaara goSiroomu gögooye gokabaiita? Ngokanyamore iga bö mbaareenge ababeebe gokera abaanto baande banö böönsoe baamënyere Yerusareemu? 
LUK.13.5	Aa-a! Ndabateebia iga hanö ndanyööre motatigere amaraga gaiinyu, nkëhayo bëënë na baiinyu böönsoe murikua.”
LUK.13.6	Haakurua Yeeso akabateebia ekereengio kenö. “Aareenge hö omoonto woonde onö wanyöörre aiimia omoko komogoondo gööë guemesabibu. Urusiko roonde akaya gutuna amako kö akaanga kunyööra ndeba rimui. 
LUK.13.7	Akaboorra omogöögiri waaë iga, ‘Tamaaha, komëëka etato naageeye ndaacha gutuna amako komoko gonö, na tenaakanyöörre iriiko ndeba rimui iga hai. Gogëëcha! Kugira ke gogoonsarria irirema buchua?’ 
LUK.13.8	Omöögiri akamuhuunchukiria iga, ‘Tagutiga Mogaaka, komööka gonö nagö tomaahë; nendagoremerre na ngotoorre amasai. 
LUK.13.9	Hanö gogaacha kööma amako mööka, hareba buuya bokong'u; siböönö, hanö gorëënga kööma, hayo böönö nehö oregogëëcha.’ ”
LUK.13.10	Kurusiko rueSabaato, Yeeso nkanyööra araiigia guSinagoogi. 
LUK.13.11	Omogaikoro woonde nkanyööra ahö onö wanyöörre ana ikihui kenö këëmoköra omorooyi komëëka ikumi na enaanai; wanyöörre këëmokörra urukuumbö, taagatorre kogörröka hai. 
LUK.13.12	Hanö Yeeso aamorooche akamoberekera akamoboorra iga, “Ore mogaikoro, otachooyoe kurua koborooyi bööö!” 
LUK.13.13	Yeeso akamotoorra amabökö, höhayo iigö, akagörröka, akagoonga Nöökoe. 
LUK.13.14	Siböönö, omotaangati wiSinagoogi, akareerra kugira iga Yeeso ahueeniri omoonto kurusiko rueSabaato, kohayo akaboorra abaanto iga, “Ichinsiko nchiihö isaansaba chinö chiragere toköre emeremö; muyi moraacha guchinsiko chiyo kuhueenibua, si tiiga nkurusiko rueSabaato hai!” 
LUK.13.15	OMonënë akamuhuunchukiria iga, “Baiinyu bare baiteerri! Ore wöönsoe gatai yeiinyu natare kuigorra eng'öömbë gose etekere yaaë kurua bööri agihira kunyua amaanche kurusiko rueSabaato? 
LUK.13.16	Böönö omogaikoro onö umuhiri Abrahamu onö wanyööra aaböhöa na iRisaambo komëëka ikumi na enaanai; ngetaisaiine iga atachoroe kurusiko rueSabaato?” 
LUK.13.17	Irihuunchukio rëëë ndëëkörre ababisa baaë bagasooka abiëënë, nkaaga abaande baare kogööka komang'ana gibirogoorö ganö Yeeso aare goköra.
LUK.13.18	Yeeso akababuuria iga, “OBogaambi bueNöökoe kana nke butuubaiine? Na nke nkaaborëng'aania? 
LUK.13.19	Boonga entëtërë yiritagara, enö omoonto aaimiri komogoondo gööë. Hanö igukiina ekaba omote, na ibinyunyi bikahagaacha amasu guchinsagia chagö.”
LUK.13.20	Wiiki Yeeso akababuuria iga, “Kana nke nkaarëng'aania oBogaambi bueNöökoe? 
LUK.13.21	Mbutuubaiine na iriöögö riemegaatë renö omogaikoro woonde aaimukiri agaichöögania na obosë ichiriita merööngö enai haakurua obosë böönsoe boora bokaihoonchora.”
LUK.13.22	Yeeso akahëtëra kumigi na guchiimbëri, araiigia abaanto agonchera araya Yerusareemu. 
LUK.13.23	Omoonto woonde akamubuuria iga, “Monënë, gose abaanto mbakë iigö barehöna?” Yeeso akamuhuunchukiria iga, 
LUK.13.24	“Saacha bokong'u kohëtëra kogesaku ikinyiintu; kugira abaanto abaaru obohëënë mbarituna gosöha, siböönö, tebaretora hai. 
LUK.13.25	Umuëënë inyuumba nariimoka asiike egesaku; haruë böönö hanö muriicha muimeerre isiko motaangë gutuna iga muigorroe egesaku moragaamba iga, ‘Monënë tatuigorra egesaku!’ Nawë narebahuunchukiria iga, ‘Temanyere hare muruure hai!’ 
LUK.13.26	Kohayo murihuunchukia iga, ‘Ndaiigua kana ntööre korea, toranyua hamui nauwë; wakaiigiri kumigi geiito!’ 
LUK.13.27	Siböönö narebaboorra wiiki iga, ‘Ntamanyere hare mukurua. Tarua hareuni, böönsoe bare banyaanku!’ 
LUK.13.28	Niyeke murikuura na gokarratia amaiinö, hanö moremaaha Abrahamu, na Isaka na Yaköbö na abanaabi böönsoe koBogaambi bueNöökoe, nkaaga baiinyu moretabutua kebara! 
LUK.13.29	Abaanto bariicha kurua rogoro na mooche, kurua boreo buekebara na bomösi buekebara, na guikara kunyaangi koBogaambi bueNöökoe. 
LUK.13.30	Kohayo böönö, baara baare abaanyuma babë abaambërë, na baara böönö bareenge abaambërë babë abaanyuma.”
LUK.13.31	Gonkaaga eera bëënë abaBarisaayo abamui bagaacha hare Yeeso bakamoboorra iga, “Ngisaiine uruë hanö, uyi ahaande hare höönsoe, kugira Heerooti ngutunaare iga aguiitë.” 
LUK.13.32	Yeeso akabahuunchukiria iga, “Taya na moteebi isuunchai eyo iga, ‘Nkurugiande ibihui na nkuhueeniande abarooyi rëërö na ichö, na kurusiko rogatato ndö ndesookia emeremö gëënë.’ 
LUK.13.33	Ninyööra hayo höönsoe rëërö, ichö na ichurria nkeragere ngëëndërri na orogëëndö tigisaiine iga omonaabi aiiteroe kebara yaYerusareemu.
LUK.13.34	“Eee Yerusareemu, Yerusareemu! Nguiitaore abanaabi na korasa abarëënti bamang'ana na amagena banö nkunyööra Nöökoe agotomeeye! Hare kareenga nkunyööra ndatuna iga nkomë abaanto baaö böönsoe këhanö engökö egokoma ibichuuchu biayo ibikuundikiria guchimbaba, siböönö uwë waanga! 
LUK.13.35	Tamaaha, eHekaaru yaaö norategeroe umuëënë. Ndagoteebia obohëënë temoreemaaha roonde hai kuhika enkaaga ichë enö moregaamba iga, ‘Nöökoe aitabiri onö aguucha kuriina rioMonënë.’ ”
LUK.14.1	Urusiko rumui rueSabaato, Yeeso akaya koraagera kumugi gomotaangati woonde wabaBarisaayo; na abaanto mbaare komokëëmba bokong'u. 
LUK.14.2	Omoonto woonde onö wanyöörre ana oborooyi bokubiimba amagoro na amabökö agaacha hare Yeeso, 
LUK.14.3	na Yeeso akabuuria abaiigia baMaragö na baBarisaayo iga, “Gose aMaragö gaiito garaitabirria ukuhueenia omoonto kurusiko rueSabaato gose hai?” 
LUK.14.4	Siböönö bakaanga komoköönia. Yeeso akaimukia omoonto oora akamuhueenia, na akamoboorra iga ayi. 
LUK.14.5	Haakurua akababoorra iga, “Hanö nkanyööra umui weiinyu ana omööna gose entaang'ana haruë egoë kubuiina, kurusiko rueSabaato gose natakaaya kugibioora kurua mö kurusiko rueSabaato?” 
LUK.14.6	Nabö tebaatorre kuhuunchukia ng'ana hai.
LUK.14.7	Yeeso akamaaha këëbore abagëni baande baare gokenyera ibituumbe biambërë, kohayo akabateebia ekereengio kenö, 
LUK.14.8	“Hanö ndanyööre oraarekeroe na omoonto kunyaangi yobotëti, waanga kuya guikara kubituumbe biambërë. Kugira omoonto woonde agaatora guucha onö agokerre onö oranyööre araarekeroe, 
LUK.14.9	haruë oora abaraarekere achë, akoboorrë iga, ‘Tarueera omoonto onö kugituumbe.’ Harue böönö omaahë ichinsöni, enkaaga enö oranyööre oraya guikara kugituumbe këënyuma. 
LUK.14.10	Tiga, hanö waraarekoa, gëënda wikarë kugituumbe këënyuma, okorri iga hanö omokoraariki oora aguucha agoteebi iga, ‘Mosaani, taimoka uchë mbërë hanö kohase ahaiiya!’ Eyo nerakohë esookö mbërë yabagëni böönsoe. 
LUK.14.11	Kugira ore wöönsoe akuiyimukirria narahiinyoe, na ore wöönsoe onö agususëëna naraimukirribue.”
LUK.14.12	Haakurua Yeeso akaboorra omomoraariki waaë iga, “Hanö waköra endaagera omobaso gose ubutiko, waanga koraareka basaani baaö, gose bamura bamoiinyu, gose abaanto baiinyu, gose abarobëri baaö abaame kugira iga nabö baachë gokoraareka hai, gonchera eyo nurinyööra ekehaanö kogare waakörre. 
LUK.14.13	Siböönö uwë hanö waköra inyaangi, taraareka abatobu, amagata, abasuguru na abahukuru, 
LUK.14.14	nehö uritabiribua, kugira bö tebariruusia siire hai. Nöökoe narekohakana urusiko ronö abaanto abaiiya barriooka.”
LUK.14.15	Hanö umui wabayo wanyöörre baikaaye kunyaangi hamui na Yeeso aaiguure iigö, akaboorra Yeeso iga, “Abakëhaiiya mbanö bariikara kunyaangi yoBogaambi bueNöökoe!”
LUK.14.16	Yeeso akamoboorra iga, “Aareenge hö omoonto woonde onö aakörre inyaangi enënë enö araarekere abaanto abaaru. 
LUK.14.17	Hanö enkaaga yinyaangi eyo yaahikere, agatoma omoköri wemeremö waaë iga ayi goteebia baara wanyöörre baraarekeroe iga, ‘Motaachambë ibiinto biöönsoe bibaaye!’ 
LUK.14.18	Siböönö böönsoe bagataanga guitaamiriirria amang'ana gaande. Owambërë akaboorra omoköri wemeremö oora iga, ‘Naagora omogoondo na ngutunande iga niyi kogoraba; noranyabere tendaachë hai.’ 
LUK.14.19	Owoonde akagaamba iga, ‘Naagora ichintaang'ana ikumi chiakorema na nkuyande guchiigia; noranyabere tendaachë hai.’ 
LUK.14.20	Na owoonde akagaamba iga, ‘Mboongo naatëtere, gikugira eyo tendaachë hai.’ 
LUK.14.21	Omoköri wemeremö oora akariinga kuya goteebia umuëënë inyaangi mona baboorre. Haakurua, umuëënë inyaangi oyo koborro, akaboorra omoköri wemeremö oora iga, ‘Kaya boongoboongo komarööngate na guchiimbëri orëëntë abatobu, amagata, abahukuru, na abasuguru.’ 
LUK.14.22	Boongoboongo iigö omoköri wemeremö oora akagaamba iga, ‘Nkörre karai, Mogaaka, këhaara waare onteebiri, siböönö umueeya hö gokere.’ 
LUK.14.23	Umuëënë inyaangi oora agateebia omoköri wemeremö oora iga, ‘Kayambë guchinchera na komakuuri, orëëntë abaanto basöhë kunyaangi, okorri iga inyuumba yaanë ichore iga chabi. 
LUK.14.24	Ndabateebia böönsoe iga, temoonto ahö kobanö baraarekeroe onö aramëënë geento kunyaangi yaanë hai!’ ”
LUK.14.25	Hanö abaanto böönsoe baimokere kogëënana na Yeeso, akaihoonchora akabateebia iga, 
LUK.14.26	“Ore wöönsoe aguucha hareuni taraabë umueega waanë atare iga nkunyigueeraare borro bokong'u gokera haara ahaanchere isa waabö na nyako waabö, mokaaë na abaana baaë, bamura bamööbö na basubaati bamööbö, hamui nawë umuëënë. 
LUK.14.27	Na ore wöönsoe onö atakuimukia omosaraba gööë na angöötë, oyo taisaiine koba umueega waanë hai. 
LUK.14.28	Hanö ndanyööre, omoonto aratuna kohagaacha omonaara, taanga naraikarë aibuuri ichiimbiria nireenga chinö chirahagaache, amaahë haanga ana ichiimbiria chinö chirasooki emeremö. 
LUK.14.29	Hanö naho atakörre këhayo, tagaatora gosookia omonaara nyuma yagotaanga oborosa; na bare böönsoe wanyöörre barooche gare gaabaaye mbaremosëkëërra. 
LUK.14.30	Nabö mbaregaamba iga, ‘Omoonto onö, aataanga kohagaacha siböönö akerroe gosookia emeremö!’
LUK.14.31	“Hanö ndanyööre omogaambi aratuna kuya kuiihi ana abaanto ibikoe ikumi kuya guiitana na omogaambi woonde onö ana abaanto ibikoe merööngö ebere, taanga naraikarë aitëgëërrë haanga araatore guiitania omogaambi oyo. 
LUK.14.32	Hanö naho ndanyööre atakörre iigö, naratomë abaanto kuya kurigia omorëëmbë komogaambi woonde oora, engaki enö ndanyööre akereenge harai.” 
LUK.14.33	Yeeso agasookerria kogaamba iga, “Nkëëhö bëënë, temoonto aahö hare baiinyu onö akaaba umueega waanë, etare iga nyööre taanga natigere kere giöönsoe anakiö.
LUK.14.34	“Omoonyo numuuya siböönö hanö gobora ichaancho, tenchera ere yöönsoe ehö, enö okagoköra gosambaaroka hai. 
LUK.14.35	Timuuya ninyööra nkurututu iga gokaahiroa mogoondo hai; goyo ngotabutuagore. Onö ana amatui aiigue!”
LUK.15.1	Urusiko roonde abaiiria abaaru biriguuti na abanyamaraga baande bagaacha gotëgëërra Yeeso, 
LUK.15.2	abaBarisaayo na abaiigia baMaragö bagataanga korooroota baragaamba iga; “Omoonto onö nkuiriganiaare abanyamaraga na wiiki ngosaangaare nabö!” 
LUK.15.3	Kohayo Yeeso akabateebia ekereengio kenö aragaamba iga, 
LUK.15.4	“Hanö ndanyöörre umui weiinyu ana amang'oondi igana, sooki irimui rëëgö risirë, niyeke araaköre? Naratigë merëëngö këënda na këënda kiriisirio ayi gutuna reera risirre, kuhika amaahë iga arinyöörre. 
LUK.15.5	Na hanö ararinyööre, naragöökë kimui, na kuriimukia aretoore komarekö gaaë, 
LUK.15.6	na kurihira ka, sooki aberekere basaani baaë hamui na abarobëri. Abateebi iga, ‘Motacheenga hamui nauni kugira nyöörre iring'oondi rëënë, renö nyöörre risirre!’ 
LUK.15.7	Këhayo bëënë ndabateebia iga, omogöökö omonënë, ngoreba kuriooba kumunyamaraga umui onö atigere amaraga gokera abaanto merööngö këënda na këënda, banö bakuimaaha iga nabahëënë na tebagutuna gutiga amaraga gaabö hai.
LUK.15.8	“Gose toboore iga omogaikoro hanö oraanyööre ana ichisiriingi ikumi, sooki atabutë imui niyeke araaköre? Naragööti etara, ëëyë inyuumba yaaë na kurigia bokong'u hare höönsoe, kuhika amaahë iga aginyöörre? 
LUK.15.9	Hanö araginyööre naraberekerë basaani baaë na abarobëri böönsoe abateebi iga, ‘Motacheenga hamui nauni, kugira nyöörre isiriingi enö nyöörre ntabutere!’ 
LUK.15.10	Këhayo bëënë ndabateebia iga, abamaraika bieNöökoe ngucheengabare kumunyairaga umui onö atigere amaraga.”
LUK.15.11	Yeeso akagëëndërria gusumaacha araboora iga, “Aareenge hö omoonto woonde, onö aareenge na abamura babere. 
LUK.15.12	Omokë oora agateebia isa waabö iga, ‘Taata, taang'a ibiinto binö binyituungere.’ Kohayo isa waabö akabatuëënania ibiinto biaaë. 
LUK.15.13	Guchinsiko nkë iigö, umumura omokë oora akaguria ibiinto biira na kong'aanya kurua ka akaya gukiaaro këëharai, agasaria ichiimbiria chaaë chiira kubutuubutuubu. 
LUK.15.14	Agatakuna kere giöönsoe aareenge nakiö agatigara mabökö moomo, haakurua inchara enënë egaacha gokebara keera. 
LUK.15.15	Kohayo, akaya goköra emeremö komoonto woonde, onö aamotomere kuya komogoondo gööë kuriisia ichingurube na omoonto oyo naareenge umuiborroa wekebara keyo. 
LUK.15.16	Na umumura oora akaigöömba amachobo gichiheende gaara ichingurube chaare korea, siböönö, temoonto aagamomëëniri hai. 
LUK.15.17	Nyuma yahö agaitëgëërra buuya akaboora iga, ‘Abaköri bemeremö bataata böönsoe mbaana ibiaakorea ibiaaru, nkoreabare bitama na hanö ndaitoa na umuëëkö! 
LUK.15.18	Nendaimokë ngëëndë hare taata moteebi iga, Taata, naaköra iriraga mbërë yeNöökoe na mbërë yaaö. 
LUK.15.19	Tinisaiine koberekeroa omööna waaö hai; nköra kiumui wabaköri bemeremö baaö.’ 
LUK.15.20	Kohayo akaimoka agataanga kuriinga kuya waisa waabö. Hanö wanyöörre akeereenge harai ataraahika ka, isa waabö akamomaaha, agakenya akamuturuung'ana: omööyö gööë guichooye amaachiichi, akamuibaara na komoomuuna.
LUK.15.21	“Umumura oora akagaamba iga, ‘Taata, naaköra iriraga mbërë yeNöökoe na mbërë yaaö. Tinisaiine koberekeroa omööna waaö hai.’ 
LUK.15.22	Siböönö, isa waabö akaberekera abaköri baaë bemeremö akagaamba iga, ‘Tanguhia hanö isumaati inchiiya eera mumubisi. Momotoorrë ebëtë gokëëra na ibiraato komagoro. 
LUK.15.23	Sooki muyi morëëntë ekegaini ikibucheechu keera, tomokörrë inyaangi! 
LUK.15.24	Kugira omööna waanë onö wanyöörre keenga aakua, siböönö, ngoogonö omohoru; wanyöörre aasira, siböönö atookere.’ Na kohayo mbaataangere goköra inyaangi.
LUK.15.25	“Na umumura omonënë, enkaaga eyo nkanyööra mogoondoare. Hanö wanyöörre ainokere araacha, ahikere haang'i ka, naaiguure amareentio na abaanto baratëënga. 
LUK.15.26	Akaberekera umui wabaköri bemeremö, akamubuuria iga, ‘Kana nke kebaaye?’ 
LUK.15.27	Akamuhuunchukiria iga, ‘Mura omoiinyu achere ka, isa weiinyu amogögëëye ekegaini ikibucheechu keera gikugira iga, ariingere ka omohoru.’ 
LUK.15.28	Umumura omonënë oora, akareerra akahonyeka, akaanga gosöha ka, kohayo isa waabö akarichöka kuya komogëya iga asöhë ka. 
LUK.15.29	Akaboorra isa waabö iga, ‘Maaha mona naagokörra emeremö komëëka genö giöönsoe, na teroohö ninyööra ndusiko rumui, ronö naakaangere gukuigueera hai! Naambë tewakang'aaye ninyööra nimburi imui nkörre inyaangi na basaani baanë hai! 
LUK.15.30	Siböönö, hanö itiing'ana yaaö enö yö egeeye guucha; onö aasaria ibiinto biaaë biöönsoe koboraaya, wimokere komogöögëra ekegaini ikibucheechu keera!’ 
LUK.15.31	Isa waabö, akamuhuunchukiria iga, ‘Mööna waanë, uwë nka hanö ore ruisö röönsoe, na kere giöönsoe neenakiö nekëëö. 
LUK.15.32	Kohayo kuhika tööre koba na inyaangi yirisaansera, gikugira mura omoiinyu keenga wanyöörre aakua böönö mohoru, wanyöörre aasira si atookere.’ ”
LUK.16.1	Yeeso akaboorra abeega baaë iga, “Aareenge hö, omoonto woonde, omoome onö aareenge na omoonto wakumuitaahera ibiinto biaaë. Omoome oyo agateebibua iga umuitaahi oora nkomosarriaare ibiinto. 
LUK.16.2	Omoome oora akaberekera umuitaahi oora akamubuuria iga, ‘Kana gayo mang'ana ke gayo nkuiigua iga oraköra hayo? Rëënta ibitabo tomaahë mona waaya oranyitaahera, kugira böönö toraatore kogëëndërria kunyitaahera ibiinto hai.’ 
LUK.16.3	Umuitaahi oora agaitëgëërra agaiteebia iga, ‘Umuëënë emeremö böönö araya kundugia kurua komeremö. Niyeke ndaaköre? Naunimbë, teneena nguru chakorema hai, na nkomaahande ichinsöni guikara gosabasaba. 
LUK.16.4	Aarria, böönö nongooye kenö ndaaköre! Hanö ndahaaterë emeremö gëënë, okorri iga niyi ndairiganibua hanö naaya obaande.’ 
LUK.16.5	Sooki, akaberekera abaanto böönsoe banö baareenge na ichisiire chomoonto oora umuëënë emeremö. Sooki akabuuria kuumui umui iga, ‘Uwë ibiinto mbireenga onabiö ibiomogaaka onö?’ 
LUK.16.6	Owambërë akamuhuunchukiria iga, ‘Amatëbë igana agamaguta.’ Umuitaahi oora akamoboorra iga, ‘Imukia igichëëti këëö kenö wikare haanse, waandekë iga merööngö etaano.’ 
LUK.16.7	Akaboorra na owoonde oora iga, ‘Nauwë mbireenga onabiö?’ Akamuhuunchukiria iga, ‘Amagönëëra igana agiengano.’ Umuitaahi oora akamoboorra iga, ‘Imukia ekëëö ngeekenö, waandekë iga namagana anaanai.’
LUK.16.8	“Omoome oora akagoonga umuitaahi oora ataare umuiguiiri, komeremö genö wanyöörre akörre kobong'aiini obonënë; kugira abaanto biekebara kenö nabang'aiini komeremö gëëbö, gokera abaanto banö bareenge koborabu.”
LUK.16.9	Yeeso akarööbirria kobateebia iga, “Motaiigua ndabateebiambë: ikörra amasaani koboome buekebara kenö, okorri iga, hanö nauwë biregoserra uchë gusiriinibua kumigi gekuyeeyo na eyo. 
LUK.16.10	Ore wöönsoe onö areenge omohëënë kubiinto ibikë bokong'u, naraabë omohëënë ninyööra nkubiaaru onö atareenge omohëënë komang'ana amakë ninyööra nkomang'ana amanënë taraabë omohëënë hai. 
LUK.16.11	Hanö ndanyööre motare bahëënë kubiinto biekebara kenö, oboome bobohëënë bö ning'ui araabahë? 
LUK.16.12	Gose hanö ndanyööre motare abahëënë kubiinto biabaanto baande, ning'ui araabahë binö biraabë ibieiinyu?
LUK.16.13	“Temoonto ahö onö agaatora koba omoköri wemeremö wabanënë babere hai; kugira nararëgë umui ahaanche owoonde; gose asooke owoonde, na asërë owoonde oora. Temoratore gokörra eNöökoe emeremö na ichiimbiria hai.”
LUK.16.14	Hanö abaBarisaayo baaiguure iigö, mbaamosëkërrëëye, kugira nabahaanchi bichiimbiria baareenge. 
LUK.16.15	Yeeso akababoorra iga, “Mbaiinyu mohaanchere kuiyörökania mbërë yabaanto iga nabahëënë more, siböönö Nöökoe nabamanyere kumiööyö geiinyu; kugira egeento kenö gekomaahoa na abaanto iga nkeena ubueera, koNöökoe, tegeento hai.
LUK.16.16	“AMaragö gaMosa na amaandekö gabanaabi, gayo ngaarundiibui kuhika enkaaga yaYöhana omoBaatiisi; marua hayo böönö aMang'ana Amaiiya goBogaambi bueNöökoe nkuruundibuagare, na omoonto ore wöönsoe nkobosöhaare guchiinguru. 
LUK.16.17	Siböönö ngetobu kuriooba na ekebara gusira, gokera agatönë gakë iigö akiRiragö gusira.
LUK.16.18	“Omoonto ore wöönsoe onö akurugia mokaaë aratëta owoonde oyo noboraaya nkunyööra akörre; na omoonto ore wöönsoe araatëtë omogaikoro onö atigeroe na mosaacha waaë, oyo noboraaya nkunyööra akörre.
LUK.16.19	“Omoonto woonde, aareenge hö omoome, onö aagaisöhiiyi ichingebo ichinchiiya ichiriguri irinënë, onö aakareeye ibiaakorea ibiiya ruisö röönsoe. 
LUK.16.20	Na kuihita rëëë nkanyööra omoonto woonde ahö onö aakarëënteroe hö omohabe, araberekeroa iga Raasaaro, onö aareenge na ibiseese omobere göönsoe. 
LUK.16.21	Onö aakaigöömbere korea ibiaakorea binö biaakagooye haanse kurua komëësa yomoome oora. Ninyööra nichiseese nchiaare komomëënamëëna ibiseese biaaë biyo.
LUK.16.22	“Omohabe oora agakua, akahiroa na abamaraika haang'i na Abrahamu; na omoome oora nawë agakua agatokeroa. 
LUK.16.23	Akaya kobaku hare aakanyöörëëye inyaanyi enënë bokong'u, akagörrökia amaiisö gaaë, akamaaha Abrahamu harai, na Raasaaro ambareka yaaë. 
LUK.16.24	Sooki akaberekera iga, ‘Taata Abrahamu! Taamaahera amaabe, tateebia Raasaaro achabi ekëëra komaanche antööchë, kororeme ankiindi, kugira nkunyahaarekande komörrö monö!’
LUK.16.25	“Siböönö Abrahamu akamoboorra iga, ‘Taheetoka mööna waanë, enkaaga enö waareenge gokebara waahaayoe ibiinto biöönsoe ibiiya, enkaaga eyo Raasaaro nawë namabe aakanyöörre. Siböönö böönö nkomegöököare hanö, nauwë böönö nkunyaanyiore. 
LUK.16.26	Na kogayo göönsoe, gatai yaaö na baiito, irirooma ndegatai hayo iritaambe renö rereenge orobebe, okorri iga moonto atagaacha kurua ihuumbu eyo aguucha ihuumbu enö, gose akurua ihuumbu enö aguucha ihuumbu eyo hai.’ 
LUK.16.27	Na omoonto omoome oora akaboorra Abrahamu iga, ‘Mbuuyambë taata, ngaakogëya, otomë Raasaaro kuya otaata, 
LUK.16.28	hare bamura bamoiito bataano; okorri abataki, nabö batagaacha guucha ahase hanö hinyaanyi.’
LUK.16.29	“Abrahamu akamoboorra iga: ‘Bamura bamoiinyu mbaana amaRagö gaMosa na amaandekö gabanaabi; tiga bagaigueerë.’ 
LUK.16.30	Nawë akamoboorra iga, ‘Aa-a, Taata Abrahamu! Siböönö hanö bakaanyööra onö ariookere kurua kobaku, nehö bagaatiga amaraga gaabö.’ 
LUK.16.31	Abrahamu akamoboorra iga, ‘Hanö ndanyööre bataiigue amaRagö gaMosa na agabanaabi, tebaroongore ninyööra moonto ariookë kurua kobaku hai.’ ”
LUK.17.1	Yeeso akaboorra abeega baaë iga, “Ibituurötuurö binö bikugira abaanto baköra iriraga kuhika biichë; siböönö, ehobe nko oora akubirëënta! 
LUK.17.2	Oyo ngisaiine iga hanö akaboheeyoe orogena ururitö kuigöti arëkëröë kuya kunyaancha, gokera hanö eraabë iga newë agirre umui wabakë banö aköre iriraga. 
LUK.17.3	Muiraarerre baiinyu abiëënë kubiëënë!
LUK.17.3	“Hanö omoonto woonde aragosarri, omokogë, na hanö araasabe amaabe iga aatigere, mööbërë. 
LUK.17.4	Hanö omoonto woonde araagosarri hare muhuungate kurusiko, na nkaaga yöönsoe agosariiyi ayi araacha aragaamba iga, ‘Taanyabera ntigere,’ niiga uyi oramööbera.”
LUK.17.5	Abatomoa bakaboorra oMonënë iga, “Tatuëëngëria ubukumia.” 
LUK.17.6	Yeeso akabateebia iga, “Hanö mokaaba na ubukumia bonö boong'ana entëtërë yiritagara, moraatorë goteebia omoko gonö iga, ‘Taiyiha kurua hanö uyi komëra kunyaancha!’ Nagö ngorabaigueere.
LUK.17.7	“Hanö nkanyööra umui weiinyu ana omoköri wemeremö onö akomoremera, gose onö akumuiriganiria amang'oondi, hanö aariinga ka, akamoboorra iga, ‘Taangoha boongoboongo wikarë oraagerë?’ 
LUK.17.8	Aa-a! Iribaga rekomoteebia iigö, naramoboorre iga, ‘Taiböha eköng'ë oheencherre, hanö ngosookia koraagera na kunyua, nauwë böönö omanyë koraagera na kunyua.’ 
LUK.17.9	Omoköri wemeremö akaahaaboa umukumö, gikugira iga akörre këëbore ateebiibui? 
LUK.17.10	Ninyööra mbaiinyu böönsoe; hanö möököra gare moteebiibue goköra, mogaamba iga, ‘Baiito nabaköri bemeremö tore banö totaisaiine; ntokörre gare garagere iga toköre.’ ”
LUK.17.11	Hanö Yeeso aareenge korogëëndö araya Yerusareemu, naahëtëëye komobaga goSamaria na Gariraaya. 
LUK.17.12	Hanö wanyöörre aratuna gosöha korobëri roonde, agasikana abamagëëngë ikumi. Bakaimeerra harai haara. 
LUK.17.13	Bakarëgëchëra baragaamba iga, “Monënë Yeeso! Tatomaahera amaabe!” 
LUK.17.14	Hanö Yeeso aabarooche akababoorra iga, “Gëënda mooroki abaanchaama babamaahë.” Nabö bagasaabuurua baareenge gonchera baraya. 
LUK.17.15	Hanö, umui waabö aarooche iga, ahueenere, akariinga aragoonga eNöökoe gokerëgëchërö. 
LUK.17.16	Agaacha akairëkëra haanse komagoro gaYeeso, aramogoonga. Nawë nomoSamaria aareenge. 
LUK.17.17	Yeeso akabuuria iga, “Abaanto nikumi baare na böönsoe mbahueeniibui kana abaande këënda hai bare? 
LUK.17.18	Tewoonde atookere onö ariingere guucha kogoonga Nöökoe getatiga numuitööngö onö bëënë?” 
LUK.17.19	Yeeso akamoboorra iga, “Taimoka ogëëndë ka; ubukumia bööö bukuhueeniri.”
LUK.17.20	AbaBarisaayo abamui mbaabuurri Yeeso ronö oBogaambi bueNöökoe buriicha. Nawë naabahuunchukiiyi iga, “OBogaambi bueNöökoe tibuguucha gonchera enö bokamaahoa hai. 
LUK.17.21	Taahö onö akaaboora iga, ‘Tamaaha mboobonö!’ gose, ‘Mboboora!’ kugira oBogaambi bueNöökoe mbaiinyu moonabö.”
LUK.17.22	Sooki akaboorra abeega baaë iga, “Enkaaga iriicha, enö muriigöömba iga momaahë urusiko ninyööra ndumui roMööna woMoonto, siböönö temoreromaaha hai. 
LUK.17.23	Na abaanto mbarebaboorra iga, ‘Tamaaha ngoogonö hanö!’ gose iga, ‘Tamaaha ngogoora haara!’ Siböönö motagaacha kuya hö gose kobasöörana hai. 
LUK.17.24	Këhaara bëënë ekemënio gekomënia getebeta mooche na rogoro nkëëhö bëënë oMööna woMoonto areba kurusiko rööë. 
LUK.17.25	Si taanga narairiire bokong'u na kööngöa na abaanto birikora renö. 
LUK.17.26	Këhaara bëënë këëbaaye gonkaaga yaNuhu, nkëëhö bëënë kereba gonkaaga yoMööna woMoonto. 
LUK.17.27	Abaanto mbaare korea, baranyua, baratëta na gotëtoa, kuhika urusiko ronö Nuhu aasöhere koböötö, na ehooro egaacha ekabaiita böönsoe. 
LUK.17.28	Wiiki ndoreba gienkaaga yaRuutu. Böönsoe mbaare korea na kunyua, mbaare kogora na kohöönia, barabusura na kohagaacha barahagaacha. 
LUK.17.29	Urusiko ronö Ruutu aarichökere kurua Sötöma, omörrö ngötorekere kurua igoro goratoa kimbura, gokabaiita böönsoe. 
LUK.17.30	Nkëëhö bëënë kereba kurusiko ronö oMööna woMoonto ariihonyora umuëënë.
LUK.17.31	“Royo onö ndinyööra areenge komosöönsö igoro, atagaacha guiika iga araya gutuna biinto biaaë nyuumba hai; na onö ndinyööra amogoondo atagaacha komagia nyuma. 
LUK.17.32	Moheetoke, moka Ruutu! 
LUK.17.33	Ore wöönsoe, onö araatunë iga atuuri obohoru bööë, oyo narabotabutë si ore wöönsoe onö arabotabutë oyo narabutuuri. 
LUK.17.34	Kubutiko boyo, ndabateebia iga, ndinyööra abaanto babere baraaye borre bumui: umui aimukibue, na owoonde atamë. 
LUK.17.35	Abagaikoro babere ndiinyööra barasea hamui: umui ariimukibua na owoonde atamë. [ 
LUK.17.36	Abaanto babere ndiinyööra baamogoondo, umui ariimukibua na owoonde atamë.”] 
LUK.17.37	Abeega baaë bakamubuuria iga, “Hayo kana, nehai ndinyööra baareenge, Monënë?” Yeeso akabahuunchukiria iga, “Hare ekerombaine kere, nehö amatöönyi gare.”
LUK.18.1	Sooki Yeeso akabateebia ekereengio keende iga, kuhika bayi barasaba ruisö röönsoe na baangë gukua nkörö. 
LUK.18.2	Akagaamba iga, “Aareenge hö kumugi nyaborëbë, omokëëngi wibiina, onö ataare kööböha eNöökoe gose ninyööra ngosooka abaanto. 
LUK.18.3	Na kumugi goyo bëënë nkanyööra umusino woonde ahö, ruisö röönsoe naakagereeye omokëëngi wibiina oyo, aramogëya iga, ‘Tantuurria nkerë ababisa baanë ikiina!’ 
LUK.18.4	Guchinsiko ichincharu omokëëngi wibiina oora, taakahanchere hai, siböönö, urusiko roonde agaitëgëërra iigö akaboora iga, ‘Ninyööra ntakööböha Nöökoe, gose ngosooka moonto, 
LUK.18.5	siböönö gikugira yumusino onö aantiitia, nendamaahë amang'ana gaaë ganö ngaköre. Getare iigö naragëëndërri guucha ereende iigö andösi!’ ”
LUK.18.6	Na oMonënë Yeeso akaboora iga, “Taiiguambë mona omokëëngi wibiina oyo ataare mohëënë aagaambere. 
LUK.18.7	Böönö Nöökoe nataitanerë abaahoroa baaë banö bakomokoorra ubutiko na omobaso? Böönö nabainyönyööria? 
LUK.18.8	Ndabateebia, naraangohë guucha kobaitanera. Siböönömbë, hanö oMööna woMoonto aririinga guucha gokebara, arinyööra ubukumia gokebara?”
LUK.18.9	Sooki wiiki, akabateebia ekereengio kiabaanto banö baare kuimaaha iga nabaroonge, na barasëra abaanto baande. 
LUK.18.10	“Abaanto baande baareenge hö babere banö baageeye koHekaaru gosasaama: umui omoBarisaayo, na owoonde umuiiria wiriguuti. 
LUK.18.11	OmoBarisaayo oora akaimeerra agasasaama iga, ‘Ndakogoonga Nöökoe, kugira uni tenaanga abaanto baande hai, abasakuri, abatiiyu gose abaraaya, wiiki tenaanga umuiiria oyo wiriguuti hai. 
LUK.18.12	Nguisasande kabere kumukuubio, na nkurusiande iring'eenga reikumi kurua kubinö biöönsoe nkunyööra.’ 
LUK.18.13	Siböönö umuiiria wiriguuti oora, akaimeerra harai, akamaaha iga kura tigisaiine iga akaagaramera kuya igoro kuriooba hai, agasusëëna bokong'u, akagaamba iga, ‘Nöökoe, unyabere, uni onö ndeenge umunyairaga!’ ” 
LUK.18.14	Yeeso akagaamba iga, “Ndabateebia, umuiiria wiriguuti, getatiga omoBarisaayo hai, naang'araarre kuya waaë, areenge boroonge na eNöökoe. Kugira ore wöönsoe onö, akuiyimukirria narahiinyoe, na ore wöönsoe onö agususëëna naraimukirribue.”
LUK.18.15	Abaanto baande bakamorëëntëra abaana iga abatoorre amabökö; siböönö hanö abeega baaë baarooche iigö, bakabang'öönëra. 
LUK.18.16	Siböönö Yeeso akaberekera abaana baara, aragaamba iga, “Tatiga abaana abakë baachë hareuni, mööngë kobareberra, kugira banö baanga banö, oBogaambi bueNöökoe nobööbö. 
LUK.18.17	Obohëënë ndabateebia iga, ore wöönsoe onö ataguitabirria oBogaambi bueNöökoe kiomööna, tarebosöha hai.”
LUK.18.18	Omotaangati woonde wabaYahuti akabuuria Yeeso iga, “UMuiigia Umuuya, niyeke ndaköre nyööre obohoru bokuyeeyo?” 
LUK.18.19	Yeeso akamubuuria iga, “Kugira ke okomberekera iga umuuya? Taahö umuuya hai, etare iga neNöökoe bëënë. 
LUK.18.20	Uwë nomanyere amaragö ganö gakogaamba iga, ‘Waangë goköra oboraaya; otagaiita, otakaiiba; otagaacha gusuuta omoonto koborööngö; sooka isa weiinyu na nyako weiinyu.’ ” 
LUK.18.21	Akamuhuunchukiria iga, “Muiigia, gayo göönsoe naagagöötere marua nimumura.” 
LUK.18.22	Hanö Yeeso aaiguure iigö, akamoteebia iga, “Yatigara eng'ana imui, enö keragere iga oköre. Gëënda uguri kere giöönsoe onakio, sooki utuëënërë abatobu ichiimbiria, na noraabë na oboome kuriooba; sooki uchë ongöötë undue nyuma.” 
LUK.18.23	Siböönö, hanö omoonto oora aaiguure amang'ana gayo, naaitumatere bokong'u, kugira nomoome bokong'u aareenge.
LUK.18.24	Hanö Yeeso aarooche iga aitumatere akaagaamba iga, “Ngekong'u getuubö ke abaame gosöha koBogaambi bueNöökoe! 
LUK.18.25	Negetobu engameera kohëta kuibaanga rieseendano, gokera omoome gosöha koBogaambi bueNöökoe.” 
LUK.18.26	Banö baamuiguure aragaamba amang'ana gayo mbaagaambere iga, “Ning'uimbë kana arehöna?” 
LUK.18.27	Yeeso akababoorra iga, “Kenö kereenge egekong'u komoonto, koNöökoe negetobu.”
LUK.18.28	Sooki Bëëtërö akamoteebia iga, “Maaha! Baiito tötiga ibiinto biöönsoe tökogööta.” 
LUK.18.29	Yeeso akababoorra iga, “Eee mbuuya, nauni nendabateebi iga ore wöönsoe agutiga waaë, gose mokaaë, gose bamura bamööbö, gose abaiburi, gose abaana baaë gikugira yoBogaambi bueNöökoe, 
LUK.18.30	narinyööra ibiaaru guikora renö, na wiiki narinyööra obohoru bokuyeeyo gonkaaga enö iguucha.”
LUK.18.31	Yeeso akaimukia abeega ikumi na babere baara, akabatoora hagare, akabateebia iga, “Tamaaha, böönö toratiira kuya Yerusareemu, hare amang'ana göönsoe ganö gaandekeroe na abanaabi koMööna woMoonto garaayi kohekera muhikö. 
LUK.18.32	Kugira narahaanoe kobaHamate, nabö mbaramokoomore na kumusuukirria na bamutueere amatai. 
LUK.18.33	Mbaramotëmë, haruë bamuiitë, siböönö kurusiko rogatato ariookë.” 
LUK.18.34	Siböönö abeega baaë bö teboongooye amang'ana gayo aare gusumaachera hai; kugira esesoro yagö yaabiseroe, bakaanga koongora kenö këëre kogaamboa.
LUK.18.35	Hanö Yeeso aahikere haang'i Yeeriko, nkanyööra umuhukuru woonde aikaaye gonchera, arasabasaba. 
LUK.18.36	Hanö aaiguure abaanto abaaru barahëta, akabuuria iga, “Nke kebaaye?” 
LUK.18.37	Bakamoteebia iga, “Yeeso omoNasareeti newë akohëta.” 
LUK.18.38	Agaköra igituri aragaamba iga, “Yeeso oMööna oTauti, tamaahera amaabe!” 
LUK.18.39	Siböönö abaanto banö wanyöörre bataangatere bakamong'öönëra baramoteebia iga akire iga kiri. Siböönö hayo nehömbë aachanere bokong'u aragaamba iga, “OMööna oTauti, otamaahera amaabe!” 
LUK.18.40	Kohayo Yeeso akaimeerra, akabateebia iga bamorëëntë harewë. Hanö aahikere haang'i, Yeeso akamubuuria iga, 
LUK.18.41	“Nke ugutuna iga ngokörre?” Umuhukuru oora akahuunchukia iga, “Monënë, ngutunande iga maahë wiiki.” 
LUK.18.42	Yeeso akamoboorra iga, “Tamaahambë, ubukumia bööö bukuhueeniri.” 
LUK.18.43	Höhayo iigö, akamaaha, akagööta Yeeso, aragoonga eNöökoe. Hanö abaanto böönsoe baarooche iigö, bakagoonga eNöökoe.
LUK.19.1	Yeeso agasöha Yeeriko na akahëta gonchera yumugi goyo. 
LUK.19.2	Nkanyööra omotaangati wabaiiria biriguuti ahö iga Sakaayo, nawë nomoome aareenge. 
LUK.19.3	Naare gutuna komaaha Yeeso ning'ui, siböönö gikugira yirikömö riabaanto naakerroe komomaaha kohaara aareenge omoonto umueeng'e. 
LUK.19.4	Kohayo Sakaayo agakenya kuya mbërë akaya akariina komoko, hare aare kuya kohëtëra, okorri iga maahë Yeeso. 
LUK.19.5	Hanö Yeeso aahikere hö, akagaramera komote goyo akaboorra Sakaayo iga, “Sakaayo, taiika haanse boongoboongo! Kugira rëërö waaö ndahööyë.” 
LUK.19.6	Sakaayo, agasekera boongoboongo iigö akamuirigania kumuiguaano omonënë. 
LUK.19.7	Abaanto böönsoe hanö baarooche iigö mbaarorootere baragaamba iga, “Omoonto onö ageeye koba omogëni kumugi gumunyairaga!” 
LUK.19.8	Sakaayo akaimeerra akaboorra Yeeso iga, “Taiigua Monënë! Nendaahë abatobu iring'eenga rioboome böönë, na hanö ndanyööre naaruusia omoonto ore wöönsoe egeento këëë, nendamohakanë hare kanai.” 
LUK.19.9	Yeeso akamoboorra iga, “Ubuituuria buuchere kumugi gonö rëërö, kugira omoonto onö nawë wöönsoe, numuhiri Abrahamu. 
LUK.19.10	Kugira oMööna woMoonto naachere gutuna na gutuuria kenö gëësirre.”
LUK.19.11	Engaki eyo baare gotëgëërra amang'ana gayo, Yeeso akabateebia ekereengio. Nkanyööra arang'ata kuhika Yerusareemu, nabö mbaakanyere iga oBogaambi bueNöökoe haang'i boreenge buhikë. 
LUK.19.12	Kohayo akagaamba iga, “Aareenge hö omoonto woonde umukumahë, onö aageeye gukiaaro këëharai gutuna kohaaboa obogaambi, sooki ariingë achë ka. 
LUK.19.13	Hanö wanyöörre ataraatanora, akaberekera abaköri baaë bemeremö ikumi akabaha kuumui umui ichiimbiria ekerëëngërë akababoorra iga, ‘Körra ubusuruusia ichiimbiria chiyo kuhika ronö ndiriinga.’ 
LUK.19.14	Siböönö abaanto bikiaaro këëbö bakamorëga, kohayo bagatoma abahiri bamang'ana kogaamba iga, ‘Titugutuna omoonto onö abë omogaambi weiito hai.’
LUK.19.15	“Omoonto oora akahaaboa obogaambi akariinga guucha ka. Niigö aahikere iigö akaberekera abaköri baaë bemeremö iga baachë, okorri amaahë ichiimbiria chire chaang'ana baanyööra, kurua kubusuruusia bööbö. 
LUK.19.16	Owambërë agaacha akamoteebia iga, ‘Mogaaka guchiimbiria chiira wang'aaye naanyööra ichiinde hare ikumi.’ 
LUK.19.17	Akamoboorra iga, ‘Waköra buuya, nomoköri wemeremö umuuya ore! Gikugira waareenge omohëënë komang'ana amakë, böönö nkohaaye imigi ikumi ogebaahë.’ 
LUK.19.18	Owakabere agaacha akagaamba iga, ‘Mogaaka, guchiimbiria chiira wang'aaye naanyööra ichiinde hare gataano.’ 
LUK.19.19	Akamoboorra iga, ‘Nauwë nkohaaye imigi etaano ogebaahë.’ 
LUK.19.20	Omoköri wemeremö owoonde agaacha akagaamba iga, ‘Mogaaka guchiimbiria chiira wang'aaye nchiochinö; naachibisere kogetaambara. 
LUK.19.21	Kugira Naakööböhere gikugira nomobeore. Nkuimukiaore kenö getare ekëëö na nkogësaore kere otaabusuuye.’ 
LUK.19.22	Akamoboorra iga, ‘Ore moköri wemeremö omobeebe! Nkomang'ana gaaö gaara bëënë ogaambere ngö ndagokëëngërë ikiina! Nomanyere iga nomobende, nkuimukiande kenö getare ekëënë na nkogësande kere ntaabusuuye. 
LUK.19.23	Nkugira kembë waangere guchibeeka kobeengi? Nyööre naachere nchinyööre hamui na egetooroa kö?’
LUK.19.24	“Sooki akaboorra baara wanyöörre baimereeye hö iga, ‘Tamuruusia ichiimbiria chiyo anachö mohë omoköri wemeremö oora anyöörre hare ikumi.’ 
LUK.19.25	Bakamoboorra iga, ‘Mogaaka, ndaiigua kana naana ekerëëngërë keyo hare ikumi!’ 
LUK.19.26	Akabahuunchukiria iga, ‘Ndabateebia, ore wöönsoe ana egeento, nariëëngëribua bokong'u; siböönö onö ataana geento, ninyööra negekë keera anakiö nariruusibua. 
LUK.19.27	Böönö, kobabisa baanë baara bataare gutuna iga mbë omogaambi waabö, barëëntë hanö nabö na mobaiiterë hanö komaiisö gaanë!’ ”
LUK.19.28	Hanö Yeeso aagaambere amang'ana gayo agosookia, akaba mbërë yaabö agataangata kuya Yerusareemu. 
LUK.19.29	Hanö aahikere haang'i Betibaage na Bëëtania, kunguku yeMeseituuni, agatoma abeega baaë babere iga bataangatë 
LUK.19.30	arabaragirria iga, “Gëënda korobëri ronö robaisioorre; hanö moraasöhë korobëri royo, moranyööre irikoohe rietekere reböhere, renö retaraikarroa. Moretachorë morerëëntë hanö.
LUK.19.31	Hanö omoonto ore wöönsoe arababuuri iga nkugira ke mokoretachora, moteebia iga noMonënë akurituna.” 
LUK.19.32	Bakaya bakanyööra këhaara bëënë Yeeso abateebiri. 
LUK.19.33	Hanö wanyöörre baratachora, abiëënë riö bakababoorra iga, “Kugira ke mokoretachora?” 
LUK.19.34	Nabö bakabahuunchukiria iga, “NoMonënë akurituna.” 
LUK.19.35	Bakarehërra Yeeso. Sooki bakaretoorra ichingebo chiaabö, nabö bagasukiirria Yeeso kuriina hare riö igoro. 
LUK.19.36	Hanö aasookiri kuriina akurikarra abaanto mbaarri ichingebo chiaabö gonchera. 
LUK.19.37	Hanö aahikere haang'i Yerusareemu, gokeng'aaraario kinguku yeMeseituuni, irikömö riöönsoe riabeega baaë, bagataanga kogoonga eNöökoe barachiira, kugira yibirogoorö ibinënë binö wanyööre baarooche; 
LUK.19.38	bakaya baragaamba iga, “Aitabiribue oMogaambi onö aguucha kuriina rioMonënë! Omorëëmbë kuriooba na ubuhiku koNöökoe!”
LUK.19.39	Sooki abaBarisaayo abamui kurua guikömö moora bakamoboorra iga, “Muiigia, tateebia abeega baaö bakire!” 
LUK.19.40	Yeeso akabahuunchukiria iga, “Ndabateebia iga hanö baraakire amagena agiëënë ngarataangë gucheerra.”
LUK.19.41	Hanö Yeeso aahikere haang'i kumugi, hanö akogomaaha akagokoorra, 
LUK.19.42	aragaamba iga, “Hanö nkanyöörre rëërö omanyere ganö gagutunua kugira yomorëëmbë! Siböönömbë gaabisoa tokogamaaha hai! 
LUK.19.43	Kugira ichinsiko chiraacha chinö ababisa barekuinaarria irigöri, bakonaari, bagotoore gatai. 
LUK.19.44	Amahëënë mbaregusikia hamui na abaana baaö; tiigena rritigara rikaaye koreende hai, kugira waanga komanya engaki enö Nöökoe aachere kugutuuria!”
LUK.19.45	Sooki Yeeso akaya agasöha koHekaaru agataanga kurugia abasuruusia kuya kebara, 
LUK.19.46	arababoorra iga, “Nkëëndekere komaandekö iga Nöökoe naagaambere iga, ‘Inyuumba yaanë neraberekeroe iga inyuumba yamasabi.’ Siböönö baiinyu möögekörre irisana riabaiibi!”
LUK.19.47	Yeeso naakaiigiri ruisö röönsoe koHekaaru moora. Abataangati babanchaama bieNöökoe na abaiigia baMaragö, hamui na abataangati babaanto mbaatunere kumuiita, 
LUK.19.48	siböönö tebaamanyere këëbore bagaakörre, kugira abaanto böönsoe wanyöörre nkomotëgëërrabare, tebaare gutuna iga baheteeroe ninyööra neng'ana imui yiiki hai.
LUK.20.1	Urusiko roonde enkaaga enö Yeeso aareenge kuiigia na kuruundia aMang'ana Amaiiya koHekaaru, abataangati babanchaama bieNöökoe na abaiigia baMaragö hamui na abagaaka, bagaacha 
LUK.20.2	bakamoboorra iga, “Toteebia, nkogotora ke ogokörra amang'ana ganö? Ning'ui aakoha ogotora koyo?” 
LUK.20.3	Yeeso akabahuunchukiria iga, “Nauni wöönsoe nendababuuri iribuurio rimui bëënë. Nteebia, 
LUK.20.4	ebaatiiso yaYöhana nkuriooba yaaruure gose kana nkobaanto?” 
LUK.20.5	Bakabuurania abiëënë iga, “Niyeke toragaambë? Hanö toragaambë iga, ‘Nkurua koNöökoe,’ naragaambë iga, ‘Kugira kembë motaakumiri Yöhana?’ 
LUK.20.6	Hanö nahombë toragaambë iga, ‘Nkurua kobaanto,’ abaanto böönsoe banö bahekeeraine hanö mbaratorasë na ichinkömögö, kugira wanyöörre mbamanyere iga Yöhana nomonaabi aareenge.” 
LUK.20.7	Kohayo mbaahuunchukiri iga, “Tetomanyere hare kööruure hai.” 
LUK.20.8	Yeeso akabateebia iga, “Nauni wöönsoe tendabateebimbë ngotora ke ngokörra amang'ana ganö hai.”
LUK.20.9	Sooki Yeeso akabateebia ekereengio kenö: “Aareenge hö omoonto woonde onö aaremere omogoondo guemesabibu, haakurua akagotegera abarimi baande iga bayi baramohakana; nawë akaya gokebara keende guchinsiko ichincharu. 
LUK.20.10	Na hanö enkaaga yagutua ichiihagoe yaahikere, agatoma omoköri wemeremö kobarimi baara okorri iga ayi komorëëntëra iring'eenga rëëë richihagoe chiemesabibu geera. Siböönö abarimi baara bakamotëma bakamuriingia mabökö machua. 
LUK.20.11	Kohayo wiiki naatomere omoköri woonde wemeremö; siböönö na oyo wöönsoe mbaamotëmere, kura bakamusuukirria, haakurua bakamuriingia mabökö moomo. 
LUK.20.12	Sooki agatoma omoköri wemeremö owagatato, abarimi baara, na oyo wiiki bakamunyahaara bakamotabuta kebara. 
LUK.20.13	Haakurua umuëënë omogoondo goyo guemesabibu akaibuuria iga, ‘Kana niyeke ndaaköre böönö? Tiga ntomë umumura itiing'ana yaanë; kaanyööra wë mbaramosookë!’ 
LUK.20.14	Siböönö hanö abarimi baara baamorooche, bagateebania iga, ‘Onö newë umuri womoondo waaë. Tiga tumuiitë, okorri iga omoondo gonö gobë ogoiito!’ 
LUK.20.15	Kohayo bakamuruusia komogoondo goyo guemesabibu na bakamuiita.”
LUK.20.15	Yeeso akabuuria iga, “Niyeke mogokanya umuëënë omogoondo goyo guemesabibu araaköre abarimi baara?” 
LUK.20.16	“Naraachë aiitë abarimi baara, na aimuki omogoondo goora guemesabibu agohaanë kobarimi baande.” Hanö abaanto baaiguure iigö bakagaamba iga, “Etakaaba iigö roonde hai!”
LUK.20.17	Yeeso akabataacherra akababuuria iga, “Esesoro yerëëndekö renö nke?
LUK.20.17	‘Irigena renö abahagaachi baangere iga tereena bueera hai
LUK.20.17	rëërua rëëba iriubueera koheteera agaande göönsoe.’
LUK.20.18	Ore wöönsoe akaagoa kö nderamobotorebotore na hanö rekaagueera omoonto, ndekamoboroongora.”
LUK.20.19	Abaiigia baMaragö na abataangati babanchaama bieNöökoe bagasaacha iga bagöötë Yeeso gokerabaacho hayo bëënë, kugira mboongooye iga mbö aare kong'ööria; siböönö bakööböha abaanto. 
LUK.20.20	Kohayo bagatiga iga bamokëëmbë gonkaaga yeende wiiki. Bakaimoka bagatoma abaanto baakuya komokëëmba, nabö mbaaikörre iga nabahëënë bare okorri iga baiköne Yeeso na amang'ana, bamogöötë egeka bamohaanë guchiinguru kogotora komotaangati umuRuumi. 
LUK.20.21	Abaanto bayo bakaboorra Yeeso iga, “Muiigia ntomanyere iga, ere ogaambere neere ukuiigia iga nehëënë. Ntomanyere iga, uwë totoondoreeyoe na eng'ana ere yöönsoe yamoonto hai, siböönö nkuiigiaore obohëënë bobohaanchi bueNöökoe. 
LUK.20.22	Toteebiambë, gose mbobeebe kuiRagö reiito kuruusia iriguuti hare Gaisaari gose kana hai?”
LUK.20.23	Yeeso akoongora ubuiköni bööbö, akabateebia iga, 
LUK.20.24	“Nyorokia isiriingi. Ituubö enö ekö, na iriina renö nibiang'ui?” Bakahuunchukia iga, “NibiaGaisaari” 
LUK.20.25	Kohayo Yeeso akababoorra iga, “Mbuuyambë, hakana Gaisaari binö bireenge ibiaGaisaari, na eNöökoe binö bireenge ibieNöökoe.” 
LUK.20.26	Bakaanga komogööta egeka mbërë yabaanto haara, kohayo bagakira iga kiri, bakarogoora kuihuunchukio rëëë.
LUK.20.27	AbaSatukaayo baande, banö bakogaamba iga tebaanto barriooka kurua kobaku hai, bagaacha kubuuria iga, 
LUK.20.28	“Muiigia, Mosa naatöndekeeye amaragö, ‘Hanö oranyööre omoonto akuure atigere mokaaë atahikere kuibora mööna, mura omööbö naratëtë umusino oyo okorri iga agorrokiri mura omööbö umugi gööë.’ 
LUK.20.29	Baareenge hö abamura baandaimui muhuungate; owambërë agatëta omogaikoro, agakua atatigere abaana. 
LUK.20.30	Owakabere wiiki nawë agatëta omogaikoro oyo, 
LUK.20.31	na owagatato këëboyo bëënë. Böönsoe muhuungate bakaromaana - bagakua batatigere abaana. 
LUK.20.32	Kogosookerria omogaikoro oora agakua. 
LUK.20.33	Böönö hanö abaku barriooka, mokaang'ui areba? Kugira naatëteroe na abamura böönsoe muhuungate!”
LUK.20.34	Yeeso akabahuunchukiria iga, “Gonkaaga enö abaanto ngotëtabare, na ngotëtoabare, 
LUK.20.35	siböönö abaanto banö bariisana kuriuukibua na komënya guchinsiko chiira chiguucha tebaretëta gose gotëtoa hai. 
LUK.20.36	Mbareba kiabamaraika tebarikua hai. Nabö nabaana bieNöökoe kugira bariookere kurua kuruku. 
LUK.20.37	Ninyööra, nukuriooka kuabaku, Mosa noorokiri borabu komaandekö iga abaku mbarriooka. Gokeng'eenga kiamaandekö hare hagusumaachera egesarra keera giookere omörrö, naatarre oMonënë iga ‘neNöökoe waAbrahamu, Nöökoe waIsaka na eNöökoe waYaköbö.’ 
LUK.20.38	Nawë neNöökoe wabahoru, tiiga nowabaku hai, kugira harewë böönsoe nabahoru.” 
LUK.20.39	Abaiigia abamui baMaragö bakamoboorra iga, “Muiigia, ogaambere buuya!” 
LUK.20.40	Kohayo tebaakarehere wiiki kumubuuria ng'ana ere yöönsoe hai.
LUK.20.41	Yeeso akababuuria iga, “Kana niyeke bagoköra baragaamba iga Masiihi noMööna oTauti? 
LUK.20.42	Kugira Tauti umuëënë nkogaambaare kogetabo kiaMasiriingio iga,
LUK.20.42	‘OMonënë akaboorra oMonënë waanë iga:
LUK.20.42	Ikara hanö gokobökö köönë okoboreo
LUK.20.43	kuhika nköre ababisa baaö babë igituumbe
LUK.20.43	kegosaambeka amagoro gaaö.’
LUK.20.44	Tauti umuëënë naamoberekeeye iga, ‘OMonënë.’ Niyekembë Masiihi abaaye oMööna oTauti?”
LUK.20.45	Nkaaga abaanto böönsoe baare komotëgëërra, Yeeso agateebia abeega baaë iga, 
LUK.20.46	“Muiraarerre na abaiigia baMaragö, banö bahaanchere kuigëëndiagëëndia baisöhiiyi ichingebo ichintaambe wiiki mbahaanchere iga bakeeriboe kubusuuki kometeera; banö baguitaangatia guikara kubituumbe biambërë guchiSinagoogi na guchinyaangi ichinënë; 
LUK.20.47	banö bahaanchere kong'ainiirria abasino babaruusia ibiinto biaabö, haakurua baraiköra abaiiya kogosaba amasabi amataambe! Bayo mbarekëëngëroa ikiina ekenënë wiiki ekebeebe bokong'u!”
LUK.21.1	Yeeso akamaaha mona abaame baare gotoora ibiruusio biaabö komööngö yeHekaaru, 
LUK.21.2	na wiiki akamaaha umusino woonde omotöbu aratoora ibiherema bibere. 
LUK.21.3	Yeeso akagaamba iga, “Amahëënë ndabateebia iga, umusino omotaka onö newë arëkëëye ibiaaru gokera abaande böönsoe. 
LUK.21.4	Kugira bö, mbaakaruusiri kobööru buibiinto biaabö, baratiga ibiinde; siböönö omogaikoro onö wë, kobotaka bööë, aruusiri biöönsoe binö aare nabiö, binö akaahönëëye.”
LUK.21.5	Abeega abamui nkanyööra barasumaachera eHekaaru, këëbore yaahagaacheroe na amagena amaiiya, na ibituhö binö bikuruusiribua eNöökoe. Yeeso akababoorra iga, 
LUK.21.6	“Gayo göönsoe mokomaaha enkaaga iriihika enö ninyööra nirigena rimui retaretama koreende igoro; göönsoe ngaretabutua haanse.”
LUK.21.7	Nabö bakamubuuria iga, “Muiigia, amang'ana gayo nenkaaga ke gareba? Na nkemanyiirrio ke kereba gokoorokia iga garatuna koba?”
LUK.21.8	Yeeso akabateebia iga, “Muiraarerre! Motagaacha kong'aiinoa. Abaanto abaaru mbariicha baraitëërra iriina rëënë baragaamba iga, ‘Nuuni ndeenge wë!’ na, ‘Enkaaga yaahikere!’ Siböönö motagaacha kogööta agaabö. 
LUK.21.9	Siböönö hanö muriigua amahi, na ubutiiyu motagaacha kööböha hai; kugira gayo kuhika ngö garetaanga, siböönö hayo tiiga nurinyööra umuhikö ngobaaye haang'i hai.”
LUK.21.10	Akagëëndërria kogaamba iga, “Ikiaaro nkirimoka guiitana na ekeende, na obogaambi mburimokerana na obogaambi boonde. 
LUK.21.11	Ibirigiti mbiregaamba, guchintahana hagarehagare, inchara, ibirooyi ibibeebe, mbireba hö; na ibiinto biakööböhia na ibirogooro ibiaaru mbirirueera kuriooba. 
LUK.21.12	Siböönö gayo göönsoe gataraaba, ninyööra niigö mbarebagööta na kobairiiria; mbarebahira kogaambibua ibiina guchiSinagoogi babahire gokeböhë; murihiroa mbërë yabagaambi na abataangati gikugira yaanë. 
LUK.21.13	Gonö ngö goreba umueeya goiinyu kobateebia aMang'ana Amaiiya. 
LUK.21.14	Moteremeke kumiööyö geiinyu mööngë guitëgëërra iga nke moraayi kogaamba, 
LUK.21.15	kugira nendebaha amang'ana na obong'aiini, ninyööra na ababisa baiinyu tebarebakong'iria umunyua, gose bakomanya köönga hai. 
LUK.21.16	Moreköböösanibua na abaiburi baiinyu, na abamura bamoiinyu, abaanto baiinyu na abasaani baiinyu; mbariita ninyööra na abamui baiinyu. 
LUK.21.17	Abaanto böönsoe mbarebarëga, gikugira yiriina rëënë. 
LUK.21.18	Siböönö ninyööra norotame ruituukia yemetoe geiinyu tirurisira hai. 
LUK.21.19	Muuchë kugumiirria bokong'u, kugira murituuria obohoru boiinyu.
LUK.21.20	“Siböönö hanö moremaaha Yerusareemu enaariibui na ababisa, muuchë komanya iga ogosaribua kööyö kuhikere. 
LUK.21.21	Sooki banö ndinyööra baareenge buYahuti baachë kong'ösëra guchinguku, na banö ndinyööra baareenge kumugi baachë kong'ösa, na bare ndinyööra baareenge kubiremerö batagaacha kuriinga kuya kumugi. 
LUK.21.22	Kugira ichinsiko chiyo ‘Nichinsiko chukuruusia igisiöömba,’ gukuhikia amang'ana ganö gaarageroe këëbore amaandekö gakogaamba. 
LUK.21.23	Ehobe yaabö, guchinsiko chiyo kobagaikoro banö baanda na banö urinyööra baragöönkia! Kugira ichinsiko chiyo nchireba ichiinyaanyi enënë gokebara, na oborro bueNöökoe mborebasekeerra. 
LUK.21.24	Abaande bariitua na umuhio, na mbaregöötoa kuya kubiaaro biöönsoe, na Yerusareemu niritiriingoa na ichiHamate chiinde kuhika enkaaga yabaitööngö ichë gukuna.
LUK.21.25	“Na iriooba ndereba na ibirogoorö, na umueeri, na ichinyunyuunyi. Gokebara ibiaaro biöönsoe mbiritiita, bioböhë ukuruma kuinyaancha na amagëëngio gaayo. 
LUK.21.26	Abaanto mbareba haang'i gukua kobööba, baraganya kenö giikuya guucha gokebara giöönsoe kugira ichiinguru chaigoro nchiriyëëgayëëga. 
LUK.21.27	Sooki mbaremaaha oMööna woMoonto aratora guisaaro na ichiinguru ichinënë hamui na ubuhiku. 
LUK.21.28	Hanö amang'ana gayo garetaanga koba, muuchë kuimeerra na kogaramera igoro, kugira ubuituuria boiinyu buhikere haang'i.”
LUK.21.29	Sooki Yeeso akabateebia ekereengio kenö: “Heetoka omoko hamui na emete geende giöönsoe. 
LUK.21.30	Hanö momaaha amato amarërë gaagö gataangere goseboka, nkomanyamore iga enkaaga yemaao yaabaaye haang'i. 
LUK.21.31	Nkëhayo bëënë na baiinyu hanö moremaaha amang'ana gayo gararichökëra, muuchë komanya iga oBogaambi bueNöökoe haang'i bore.
LUK.21.32	“Obohëënë ndabateebia iga irikora renö tereraahëtë kuhika gayo göönsoe gataraaba hai. 
LUK.21.33	Kuriooba na ekebara biöönsoe mbiraahëte, siböönö amang'ana gaanë tegakaahëta hai.
LUK.21.34	“Muiraarerre! Motagaacha guikareerra ichinyaangi, gose ukunyua gose ugutunibua na amang'ana gekebara kenö, getare iigö uRusiko roora ndorebabacha kiomohana. 
LUK.21.35	Kugira urusiko royo nduriicha kobaanto böönsoe biekebara kenö. 
LUK.21.36	Motahura na mosabë ichinkaaga chöönsoe okorri iga munyööre ichiinguru chakong'ösa kurua komang'ana gayo göönsoe gariicha koba na muuchë gotora kuimeerra mbërë yoMööna woMoonto.”
LUK.21.37	Ichinsiko chiyo Yeeso naare kuiigia abaanto koHekaaru, na hanö goba omogörööba naare kuya koraara kunguku yeMeseituuni. 
LUK.21.38	Na inkio chuni abaanto böönsoe mbaare kuya koHekaaru komotëgëërra.
LUK.22.1	Enkaaga yiNyaangi yoMogaatë gonö gotaana iriöögö nkanyööra ebaaye haang'i, niyo yaakaberekeeyoe iga eBaasaka. 
LUK.22.2	Abataangati babanchaama bieNöökoe na abaiigia baMaragö mbaare gutuna mona bagaaköra bagöötë Yeeso bamuiitë gukibisere; kugira mbaare kööböha abaanto.
LUK.22.3	Sooki iRisaambo rekainaara Yuuta Keriooti, onö aareenge umui wabeega baara ikumi na babere. 
LUK.22.4	Kohayo naatanooye akaya gusumaacha na abataangati babanchaama bieNöökoe bakagaambana nabö hamui na omotaangati wabariindi bieHekaaru mona araaköre aköböösani Yeeso hare bö. 
LUK.22.5	Bakaiigua buuya bakamoragana iga mbaraamohë ichiimbiria. 
LUK.22.6	Yuuta agaitabirria na agataanga gutuna umueeya umuuya ogögoköböösania Yeeso gukibisere abaanto batamanyere.
LUK.22.7	Urusiko ruiNyaangi yeMegaatë genö getaana iriöögö riemegaatë rokahika, royo ndö baakamuëënsere ekemaano kiring'oondi rieBaasaka. 
LUK.22.8	Kohayo Yeeso agatoma Bëëtërö na Yöhana, aragaamba iga, “Motaya moseemi eBaasaka okorri tuuchë korea.” 
LUK.22.9	Bakamubuuria iga, “Nehai ugutuna tuyi goseemiria?” 
LUK.22.10	Nawë akabahuunchukiria iga, “Maaha! Hanö moraahikë kumugi, morasikanë na omoonto aitueekere ensëëngö yamaanche. Mumurue nyuma, mosöhë kunyuumba ere araasöhë, 
LUK.22.11	sooki moteebi umuëënë inyuumba iga, ‘UMuiigia agaambere iga, igisuumua haikere kenö abeega baanë na uni ndanyëërë eBaasaka?’ 
LUK.22.12	Nawë narabooroki igisuumua ekenënë kogöröba kenö giikooneroe, hayo nehö moraseemiri ibiinto biöönsoe.” 
LUK.22.13	Bagatanora bakaya bakanyööra nkëhaara bëënë Yeeso aabateebiri, bagaseemia eBaasaka.
LUK.22.14	Hanö enkaaga yaahikere, Yeeso agaacha agaikara ahase haaë, hamui na abeega baaë komëësa. 
LUK.22.15	Nawë akababoorra iga, “Wanyööra nkuigöömbande iga nerë eBaasaka hamui na baiinyu ntaraaya kunyaanyi! 
LUK.22.16	Kugira nkobateebiande iga tendaagerë roonde hai kuhika hanö urinyööra ehekeeraine koBogaambi bueNöökoe!” 
LUK.22.17	Sooki Yeeso akaimukia itibaai kogeköömbë, akaruusia egoongö koNöökoe, akagaamba iga, “Taimukia mugusë böönsoe. 
LUK.22.18	Ndabateebia amarua böönö wiiki tindinyua itibaai roonde hai kuhika oBogaambi bueNöökoe buhikë.” 
LUK.22.19	Wiiki akaimukia ekeng'eenga kiomogaatë akaruusia egoongö, akagobotora akabaha aragaamba iga, “Gonö nomobere göönë gonö gurusiibui gikugira yeiinyu. [Muyi moraköra iigö gokoheetoka.” 
LUK.22.20	Na këhayo bëënë akabaha egeköömbë hanö wanyöörre baasookiri ibiaakorea biomogörööba, aragaamba iga, “Egeköömbë kenö nikiendagano ehea yeNöökoe enö ehekeeraniibui komaanyiinga gaanë, ganö gaitekere gukugira yeiinyu.]
LUK.22.21	“Si maaha morörë! Omonköböösani hamui areenge nauni komëësa enö! 
LUK.22.22	Kugira oMööna woMoonto nkuyaare guiitoa këëbore aang'ooreeyoe na eNöökoe, siböönö ehobe nkomoonto ore aramoköböösani!” 
LUK.22.23	Bagataanga kubuurania abiëënë iga, ning'ui oyo harebö aare gutuna goköra ganö
LUK.22.24	Ichinkaani wiiki chikabooka gatai yabeega baara bagataanga kohaamana iga ning'ui harebö araitëgëërroe koba omonënë. 
LUK.22.25	Yeeso akababoorra iga, “Abagaambi bichiHamate mbaana ogotora kobaanto baabö, na abataangati nkoberekeroabare iga, ‘Basaani baBaanto.’ 
LUK.22.26	Siböönö tiigö kere hare baiinyu hai, ore wöönsoe areenge omonënë hare baiinyu, ngisaiine iga abë kiomokë gokera böönsoe, na onö agutuna iga abë omotaangati ngisaiine iga abë kiomoköri wemeremö. 
LUK.22.27	Ning'ui kana areenge omonënë, noora aikaaye araraagera gose kana noora akumuirigania? Noora aikaaye komëësa ararea ibiaakorea. Siböönömbë uni hamuinde na baiinyu ndabairigania.
LUK.22.28	“Guchinkaaga chöönsoe chogosaachoa köönë, wanyöörre hamuimore nauni; 
LUK.22.29	nkëhaara bëënë Taata aang'aaye oBogaambi, nkëëhö bëënë nauni ndaabahë oBogaambi. 
LUK.22.30	Moreraagera na kunyua hamui nauni komëësa yoBogaambi böönë, na murikara kubituumbe bioBogaambi mobaahë ibisaku ikumi na bibere biabaIsraeri.”
LUK.22.31	“Simooni, Simooni! Tamaaha! IRisaambo rinyöörre umueeya gokobasoonga baiinyu böönsoe këhaara umusuungi agosoonga engano. 
LUK.22.32	Siböönö Simooni, naagosabeeye iga ubukumia bööö botagaakeroa. Hanö uguucha kuriinga, hareuni, uchë gutirimikia bamura bamoiinyu.” 
LUK.22.33	Bëëtërö akamuhuunchukiria iga, “Monënë uni nairuusia kuya nauwë gokeböhë gose ninyööra ngukua tukuë hamui!” 
LUK.22.34	Yeeso akamoteebia iga, “Bëëtërö, ndagoteebia butiko bonö borëërö esaarigöökö teraahikë koragora otaranyaanga hare gatato hai.”
LUK.22.35	Haakurua Yeeso akabuuria abeega baaë iga, “Enkaaga eera naabatomere motaana iguchi rembiria, gose iguchi reboteebi, gose ibiraato, möösoheeyoe na geento?” Bakahuunchukia iga, “Aa-a.” 
LUK.22.36	Yeeso akababoorra iga, “Böönömbë, ore wöönsoe onö ana iguchi rembiria gose umusuko aimuki; na ore wöönsoe ataana umuhio ahööni isumaati yaaë agorë umuhio. 
LUK.22.37	Kugira nkobateebiande iga, kuhika kebë këëbore naang'ööreeyoe komaandekö iga, ‘Nawë naatoorroe hamui na abanyamaraga,’ kuhika gahekeeranë hareuni, kugira këëbore naang'örëëyoe nkëëhö keraabë.” 
LUK.22.38	Abeega baara bakamoboorra iga, “Tamaaha! Imihio ebere ngeegenö hanö, Monënë!” Nawë akabahuunchukiria iga, “Tiga garëëngë hayo!”
LUK.22.39	Yeeso agatanora akaya kunguku yeMeseituuni këëbore yaareenge eseera yaaë; na abeega baaë nabö bakaya hamui nawë. 
LUK.22.40	Hanö aahikere hö akababoorra iga, “Motasaba korri iga motagaacha gosöha komasaacho.” 
LUK.22.41	Sooki akabatiga akaya akabakörra irisoge haang'ana hare okarëkëra irigena, agatëma ibiru hö agasaba. 
LUK.22.42	Aragaamba iga, “Taata, hanö oranyööre gekaamanya koba, nduusiria hö egeköömbë kenö kimiiriirö. Si, tiiga ngokohaancha köönë hai, getare iga kebë bore umuëënë ohaanchere.” 
LUK.22.43	Omomaraika akarua kuriooba agaacha harewë kumutirimikia. 
LUK.22.44	Gukugira konö wanyöörre abaabayeeye naasabere na omööyö gööë göönsoe na ibigeri bikaya biratöönya binö biaanga amaanyiinga. 
LUK.22.45	Hanö aasookiri gosaba, akariinga kuya kobeega baaë haara akabanyööra baraaye, gikugira yamachiichi. 
LUK.22.46	Akababoorra iga, “Kugira ke moraaye? Tabooka mosabë korri iga motagasöha komasaacho.”
LUK.22.47	Höhayo iigö agiisumaacha irikömö riabaanto regatora. Yuuta onö aareenge umui wabeega ikumi na babere baara, nkanyööra abataangatere. Nawë agaacha kimui hare Yeeso iga amoomuune. 
LUK.22.48	Siböönö Yeeso akamoboorra iga, “Böönö Yuuta, noraköböösani oMööna woMoonto gokomoomuuna?” 
LUK.22.49	Na hanö abeega baaë banö baareenge hamui na Yeeso baarooche ganö gaare kurichökëra, mbaabuurri iga, “Niiga tobagëëchë na imihio, Monënë?” 
LUK.22.50	Na umui waabö akahagora ugutui koboreo komoköri wemeremö uMunchaama uMuhikere weNöökoe. 
LUK.22.51	Siböönö Yeeso akamoteebia iga, “Tiga garëëngë hayo!” Agaturubania ugutui komoköri wemeremö oora akamuhueenia. 
LUK.22.52	Haakurua Yeeso, akaboorra abataangati babanchaama bieNöökoe hamui na abataangati buburiindi bueHekaaru na abagaaka banö wanyöörre baachere komogööta iga, “Kana momanooye ichiruungu na imihio këbanö muuchere kogööta irinyamörrö? 
LUK.22.53	Naaya ndaba hamui na baiinyu ruisö röönsoe koHekaaru, ndaiigua temöösaachere kongööta hai. Siböönömbë enö niyo enkaaga yeiinyu enö ichiinguru chigisuunte chikebaaha.”
LUK.22.54	Bakagööta Yeeso bakamuhira kunyuumba yuMunchaama uMuhikere weNöökoe; Bëëtërö naabasööraine aaharai hakë. 
LUK.22.55	Omörrö nkanyööra guhuuteroe gatai yirigöri, Bëëtërö akaya koba hamui na baara baare gööta. 
LUK.22.56	Hanö umuiseke omoköri wemeremö aamorooche aikaaye komörrö haara, akamotaacherra iigö, sooki akagaamba iga, “Omoonto onö nawë wöönsoe hamui baare nawë” 
LUK.22.57	Siböönö Bëëtërö akaanga aragaamba iga, “Ore mogaikoro, uni ntamomanyere oyo!” 
LUK.22.58	Wiiki nkaaga nke iigö omoonto woonde agataacherra Bëëtërö akagaamba iga, “Nauwë wöönsoe, nuumui waabö ore!” Siböönö Bëëtërö akamuhuunchukiria iga, “Ore moonto, uni hai!” 
LUK.22.59	Wiiki haang'i enkaaga ingima omoonto woonde akamusinyigirria, aragaamba iga, “Obohëënë omoonto onö nawë wöönsoe hamui baare na Yeeso, kugira nomoGariraaya!” 
LUK.22.60	Siböönö Bëëtërö akahuunchukia iga, “Ore moonto, uni temanyere kere ugusumaachera hai!” Höhayo iigö agiisumaacha esaarigöökö ekaragora. 
LUK.22.61	OMonënë akaihoonchora akamaaha Bëëtërö na Bëëtërö akaheetoka amang'ana gaara oMonënë wanyöörre amoteebiri iga, “Mbërë esaarigöökö etaraaragora butiko borëërö, noranyaange hare gatato.” 
LUK.22.62	Bëëtërö akarichöka kebara, agakuura koborro obonënë.
LUK.22.63	Abaanto banö wanyöörre barareenda Yeeso mbaamokomooye na komotëma. 
LUK.22.64	Bakamuguba amaiisö sooki bakaya baramubuuria iga, “Gaamba! Ning'ui agotëmere?” 
LUK.22.65	Na bakamokörra amang'ana amaaru baramotoka.
LUK.22.66	Hanö böökeeye, abagaaka babaYahuti, na abataangati babanchaama bieNöökoe na abaiigia baMaragö böönsoe bagasikana hamui, na Yeeso akahiroa guNchaama yaabö. 
LUK.22.67	Bakamoboorra iga, “Toteebia, nyööre nuuwë Masiihi?” Akabahuunchukiria iga, “Hanö ndabateebi motaakumi; 
LUK.22.68	na hanö ndababuuri iribuurio, temorahuunchukiri hai. 
LUK.22.69	Si, kurua böönö oMööna woMoonto naraikarë gokobökö koboreo koeNöökoe uMukumahë.” 
LUK.22.70	Böönsoe bakaboora iga, “Kohayo noMööna weNöökoe ore?” Akabahuunchukiria iga, “Nkanya mogaambere iga nuuni wë.” 
LUK.22.71	Bakagaamba iga, “Wiiki mbusuuti ke oboonde tugutuna! Na hanö tuiguure abiëënë ganö agaambere kurua kumunyua gööë umuëënë!”
LUK.23.1	Irikömö reyo riöönsoe bakaimoka bakahira Yeeso hare Biraato. 
LUK.23.2	Bagataanga kumuchööngëra baragaamba iga, “Omoonto onö ntumunyöörre arachimia abaanto baiito, gokobakaania iga baangë kohakana iriguuti hare Gaisaari, na wiiki aragaamba iga wë umuëënë newë Masiihi oMogaambi.” 
LUK.23.3	Biraato akamubuuria iga, “Nuuwë oMogaambi wabaYahuti?” Yeeso akamuhuunchukiria iga, “Kohayo ogaambere.” 
LUK.23.4	Sooki Biraato agateebia abataangati babanchaama bieNöökoe hamui na abaanto böönsoe iga, “Tinyöörre eng'ana komoonto onö yakomokëëngëra kiina hai.” 
LUK.23.5	Siböönö bagasinyigirria baragaamba iga, “Omoonto onö asarri abaanto baiito asookiri, arabachimia na amaiigio gaaë buYahuti yöönsoe! NGariraaya ataangeeye na böönö ngoogonö achere hanö.”
LUK.23.6	Hanö Biraato aaiguure iigö akabuuria iga, “Gose omoonto onö nomoGariraaya?” 
LUK.23.7	Hanö oongooye iga Yeeso noworong'ööngö ronö Heerooti aareenge kogaambera, naamotomere kuya harewë, na Heerooti enkaaga eyo Yerusareemu areenge. 
LUK.23.8	Hanö Heerooti aarooche Yeeso naaiguure buuya bokong'u, kugira wanyöörre aiigua amang'ana gaaë, na guchinsiko ichincharu naare gutuna iga amomaahë. Naare guitëng'ëra komaaha Yeeso araköra amakönö. 
LUK.23.9	Kohayo Heerooti naabuurri Yeeso amang'ana amaaru, siböönö Yeeso taahuunchukiri ng'ana hai. 
LUK.23.10	Abataangati babanchaama bieNöökoe na abaiigia baMaragö bakaimeerra kumuchööngëra koborro! 
LUK.23.11	Heerooti na abasirikare baaë mbaasukirriiyi Yeeso na komokoomora; sooki bakamusuaaria engebo inchiiya enö yaare komënënëkia, bakamuriingia kuya hare Biraato. 
LUK.23.12	Urusiko royo Heerooti na Biraato bakaba bosaani; kugira ekeembërë wanyöörre nababisa.
LUK.23.13	Haakurua Biraato akaraareka abataangati babanchaama bieNöökoe hamui na abagaambi na abaanto kumuiranio, 
LUK.23.14	akababoorra iga, “Omoonto onö mööndëtëëye hanö moragaamba iga arachimia abaanto baiinyu. Böönömbë ndaiigua ntunatunere amang'ana gaaë mbërë yeiinyu, na maahambë naangere kunyööra isaria rere riöönsoe renö mukumubunia. 
LUK.23.15	Wiiki ninyööra Heerooti taanyöörre isaria renö aaköra hai, nkiö këëgirre akamuriingia guucha hare baiito hanö. Taana ng'ana enö isere kumuiita hai. 
LUK.23.16	Kohayo nendagaambë aigosoe norögösë sooki mohaatere ayi.”
LUK.23.17	[Ruisö röönsoe gonkaaga yeBaasaka, Biraato naakabatachoreeye omoböhë umui ore baagatunere.]
LUK.23.18	Siböönö irikömö riöönsoe ndëchereeye bokong'u reragaamba iga, “Oyo hai, tamuiita! Totachoorre Barabaasi!” 
LUK.23.19	(Nahombë Barabaasi wanyöörre aahiroa gokeböhë, gikugira yubutiiyu bonö wanyöörre bökörëkana kumugi na ubuiiti.)
LUK.23.20	Biraato naare gutuna gotachora Yeeso, kohayo agasumaacha nabö wiiki. 
LUK.23.21	Siböönö böönsoe bagacheerra bokong'u baragaamba iga, “Mobaambë! Momobaambë!” 
LUK.23.22	Wiiki Biraato agasumaacha nabö eregatato, “Kana ekebeebe kenö aaköra nke? Kana ndaiigua tinkunyööra isaria rëkumuiitera hai! Nendagaambë aigosoe na orogösë sooki ahaateroe ayi.”
LUK.23.23	Siböönö bagaköra igituri kegaikarrana baragaamba iga Yeeso niiga abaamboe, kogosookerria ugucheerra kööbö koyo gokaba mahëënë. 
LUK.23.24	Kohayo Biraato agakëënga ikiina këëbore baare gutuna. 
LUK.23.25	Akabatachorra omoonto oora baare gutuna, onö wanyöörre aahiroa gokeböhë gikugira yubutiiyu na ubuiiti na akabaha Yeeso bamokörre këëbore baare gutuna.
LUK.23.26	Nkaaga abasirikare baare kumuhira, bagasikana na omoonto woonde, araberekeroa iga Simooni waKërëënë, onö aareenge kurua kubiremerö araya kumugi. Bakamogööta, bakamutueeka omosaraba, akaba nyuma yaYeeso.
LUK.23.27	Na abaanto abaaru nkanyööra mbaare kumurua nyuma; na gatai yaabö nkanyööra abagaikoro baande baahö banö baare komokoorra.
LUK.23.28	Yeeso akaihoonchora akababoorra iga, “Bare bakuungu baYerusareemu! Motatiga mööngë gonkoorra, siböönö motaikoorra abiëënë na mokoorrë abaana baiinyu. 
LUK.23.29	Kugira ichinsiko nguuchachire chinö abaanto baregaamba iga, ‘Abakëhaiiya nabagoomba banö bataibooye baana, banö batakogöönkia!’ 
LUK.23.30	Eyo nengaki enö abaanto bareboorra ichinguku iga, ‘Motatugueera!’ na wiiki bateebi ibikërëgë iga, ‘Motatubisa!’ 
LUK.23.31	Kugira hanö ndanyööre amang'ana ganö gaanga ganö garaba komote omobese, niyeke gareba komote omoomo?”
LUK.23.32	Bakaimukia wiiki abaanto baande babere abasaria, bakabahira kuya guiitoa hamui na Yeeso. 
LUK.23.33	Hanö baahikere ahase hanö haare koberekeroa iga, “Ekehoore,” bakabaamba Yeeso hamui na abatiiyu baara umui entahana yaboreö na owoonde bomösi. 
LUK.23.34	Yeeso akaboora iga, “Taata, obaaberë! Kugira tebamanyere kenö bagoköra hai.” Bagatuëënana ichingebo chaaë bagachikörra egekööböë. 
LUK.23.35	Abaanto mbaaimereeye hö barataacherra, engaki eyo abataangati babaYahuti mbaare kumuchuaaria baraboora iga, “Hoi reende naare gutuuria abaande rëërö ataituuria tomaahë nyööre newë Masiihi weNöökoe omööhoroa!” 
LUK.23.36	Ninyööra nabasirikare böönsoe mbaamokomooye: bakamoha amaanche amarro iga kai ganö gaare koberekeroa iga isiki, 
LUK.23.37	baragaamba iga, “Hanö ndanyööre nomogaambi wabaYahuti ore hanö oraituuria umuëënëmbë!” 
LUK.23.38	Amang'ana wanyöörre gaandekeroe koMosaraba igoro yomotoe gööë iga, “Onö newë oMogaambi wabaYahuti.”
LUK.23.39	Umui wabasaria baara wanyöörre babaamberoe hamui, agatoka Yeeso aragaamba iga, “Gose notare Masiihi? Ane oraituuriambë kura na baiito böönsoe ututuuri!” 
LUK.23.40	Na owoonde oora akamong'öönëra aragaamba iga, “Tokööböha Nöökoe hai? Nauwë wöönsoe ndoorumui. 
LUK.23.41	Baiito ngisaiine, kugira renö nirihaki regaara töökörre; siböönö wë taana isaria rere riöönsoe hai.” 
LUK.23.42	Sooki akaboorra Yeeso iga, “Ooheetokë hanö uriicha oreenge oMogaambi!” 
LUK.23.43	Yeeso akamoboorra iga, “Amahëënë ndagoteebia iga rëërö bëënë noraabë hamui nauni igoro kuriooba.”
LUK.23.44	Hanö chaabaaye ichinkaaga isaansaba, iriooba rekaanga korabia, igisuunte kegakura goonse yöönsoe, kuhika ichinkaaga këënda; 
LUK.23.45	engebo enö wanyöörre itiimbiri koHekaaru egataandoka amabaara abere. 
LUK.23.46	Yeeso agakuura kongaamba enënë araboora iga, “Taata! Omööyö göönë gobë komabökö gaaö!” Gayo ngö aagaambere iigö akabotoka mööyö.
LUK.23.47	Hanö omotaangati wabasirikare aarooche mona këëbaaye akagoonga eNöökoe, aragaamba iga, “Omoonto onö mahëënë nomohëënë aareenge!” 
LUK.23.48	Irikömö riabaanto banö wanyöörre basaangere hö guucha komaaha hanö baarooche ganö wanyöörre gaabaaye, mbaariingere kuya guchika chaabö baitumatere bokong'u. 
LUK.23.49	Na banö böönsoe wanyöörre baamanyaine na Yeeso hamui na abagaikoro banö wanyöörre bamosööraini kurua Gariraaya, mbaaimereeye harai baramaaha amang'ana gayo.
LUK.23.50	Aareenge hö omoonto woonde iga Yoosebu, onö aaruure kumugi guabaYahuti gonö gööre koberekeroa iga Arimatea. Naareenge umui gunchaama, omoonto umuuya na omohëënë, 
LUK.23.51	onö ataitaberraini na amang'ana gare baahëtiri na goköra, nawë naareenge koganya enkaaga yuguucha koBogaambi bueNöökoe. 
LUK.23.52	Omoonto oyo naagereeye Biraato akamosaba ikihuundugu keYeeso. 
LUK.23.53	Sooki akagisikiria kurua komosaraba, agakeböhëërra engebo yakoböhëërra abaku, agakebeeka kuundua enö wanyöörre yasigisua kuireengö enö moonto woonde ataakabeekeroe mö roonde. 
LUK.23.54	Ndööreenge urusiko roChumaa na eSabaato nkanyööra erang'ata gotaanga.
LUK.23.55	Abagaikoro baara wanyöörre baaruerraini na Yeeso kurua Gariraaya mbaagëënaine hamui na Yoosebu komaaha embeehera eera, na këëbore ikihuundugu keYeeso këëbeekeroe mö. 
LUK.23.56	Sooki bakariinga kuya ka goseemia amaguta ganö gaare kurumbaasa kiubusuraancha, agaakuya kohaka ikihuundugu keYeeso.
LUK.23.56	Na kurusiko rueSabaato bakamuunya këëbore aMaragö gakogaamba.
LUK.24.1	Inkio chuni Kurusiko rombërë rumukuubio abagaikoro baara mbaageeye kombeehera haara, baana amaguta ganö gakurumbaasa buuya ganö wanyöörre baseemiri. 
LUK.24.2	Bakaya bakanyööra irigena reera rihingiiyoe kurua kumunyua guembeehera eera, 
LUK.24.3	kohayo bakaya bagasöha moonse; tebaanyöörre ikihuundugu kioMonënë Yeeso hai. 
LUK.24.4	Hanö wanyöörre bakeehayo bararogoorra amang'ana gayo, höhayo iigö bagatookera abaanto babere baisöhiiyi ichingebo ichindabu chinö chikobarrukia baimereeye mbareka yaabö. 
LUK.24.5	Abagaikoro bayo bakagöötoa na obööba bakahiinya amasio gaabö haanse, enkaaga eyo abaanto bayo bakababoorra iga, “Kugira ke mukurigia omohoru kobaku? 
LUK.24.6	Taahanö hai; ariookere. Taheetoka mona aabateebiri hanö aareenge Gariraaya: 
LUK.24.7	‘OMööna woMoonto kuhika ahaanoe kobanyamaraga, bamobaambë komosaraba, sooki urusiko rogatato ariookë.’ ”
LUK.24.8	Sookia abagaikoro baara bakaheetoka amang'ana gaaë, 
LUK.24.9	bakarichöka kurua kombeehera moora, bakaya goteebia abeega baaë baara ikumi na umui na abaanto baande böönsoe. 
LUK.24.10	Abagaikoro bayo mbaabo Mariaamu Magatariina, Yöana na Mariaamu nyako waabö Yaköbö; hamui na abagaikoro baande mbö baateebiri abatomoa amang'ana gayo. 
LUK.24.11	Siböönö abatomoa mbaakanyere iga amang'ana gayo abagaikoro bayo bagaambere mbaare gotania, na kohayo tebaabakumiri hai. 
LUK.24.12	Siböönö Bëëtërö akaimoka agakenya kuya kombeehera haara; akaya agasiööma akamaaha ichingebo chiakoböhëërra umuku ichiëënë. Akariinga kuya ka ararogoorra amang'ana ganö wanyöörre gaabaaye.
LUK.24.13	Kurusiko royo bëënë nkanyööra ababere babeega baYeeso baraya kumugi goonde iga Emaoosi, gonö goreenge haang'i ichikiiromiita ikumi na imui kurua Yerusareemu: 
LUK.24.14	Mbaare gusumaacha abiëënë igoro yamang'ana gayo göönsoe wanyöörre gaabaaye. 
LUK.24.15	Enkaaga enö baare kogaamba amang'ana gayo baragasumaacha, Yeeso akahika haang'i nabö bakagëënana; 
LUK.24.16	siböönö ninyööra baamorooche na amaiisö gaabö, tebaamongooye iga Yeeso hai.
LUK.24.17	Yeeso akababoorra iga, “Kana nke mokogëënda morasumaacha gonchera?” Bakaimeerra bagakira iga kiri baitumatere. 
LUK.24.18	Umui waabö woonde iga Kerobaasi akamubuuria iga, “Gose nuuwë oreenge Yerusareemu hanö omogëni onö otamanyere kere këëbaaye hö guchinsiko chinö chiaahetere?” 
LUK.24.19	Nawë akababuuria iga, “Mang'ana ke kana?” Bakamuhuunchukiria iga, “Amang'ana ganö akörëëyoe Yeeso omoNasareeti. Omoonto onö aareenge oMonaabi wogotora komaköra na kong'ana yeNöökoe, na kobaanto böönsoe. 
LUK.24.20	Abataangati babanchaama bieNöökoe hamui na abagaambi baiito bakamohaana iga akëëngëroe ikiina aiitoe na abaamboe komosaraba. 
LUK.24.21	Siböönö ntööre guitëng'ëra iga newë akaabohooyi abaIsraeri! Kugutiga gayo göönsoe, rëërö nurusiko rogatato marua ronö gaabaaye. 
LUK.24.22	Wiiki abagaikoro abamui abirikömö reiito mbaaturuguurri; bakamuta kuya kombeehera inkio chuni, 
LUK.24.23	siböönö tebaanyöörre ikihuundugu keera hai. Bakariinga baragaamba iga baarooche irimaahö riabamaraika banö baabateebiri iga nomohoru. 
LUK.24.24	Na abamui baiito banö tööreenge nabö bakaya kombeehera haara bakanyööra këhaara bëënë abagaikoro baara baatoteebiri, siböönö wë tebaamorooche hai.”
LUK.24.25	Sooki Yeeso akababoorra iga: “Kana bonö mbokaangi ke bonö moonabo, nyamiööyö mekong'u gegukumia göönsoe ganö abanaabi baagaambere! 
LUK.24.26	Kana Masiihi naatang'ööreeyoe iga narairiire ganö sooki böönö amanyë gosöha kubuhiku bööë?” 
LUK.24.27	Na Yeeso akabateebia amang'ana göönsoe këëbore amaandekö gaare kogaamba, kurua kogetabo keMosa na abanaabi böönsoe.
LUK.24.28	Hanö baahikere haang'i korobëri ronö baare kuya, Yeeso akaba këonö akagëëndërria; 
LUK.24.29	nabö bakamohööcha bakamoteebia iga, “Taba hamui na baiito; ndaiigua kura buiirre.” Hanö baamoteebiri iigö agaitabirria akaba hamui nabö. 
LUK.24.30	Hanö wanyöörre aikaaye komëësa hamui nabö, Yeeso akaimukia omogaatë akaruusia egoongö; sooki akagobotora akabaha. 
LUK.24.31	Nehö böönö baaramukiri bakamoongora, siböönö akabaserra bakaanga komomaaha hare ageeye. 
LUK.24.32	Bagateebania iga, “Emebere geiito ngetanyöörre gegaasokere hanö agasumaachere na baiito gonchera toraacha na gotokönörra amaandekö?”
LUK.24.33	Bakaimoka kimui höhayo iigö bakariinga kuya Yerusareemu, hare baageeye bakanyööra abeega ikumi na umui baara bairaiine hamui na abaande, 
LUK.24.34	bakagaamba iga, “Mahëënë oMonënë ariookere! Na Simooni namotookeeye!” 
LUK.24.35	Abaanto babere baara bakabateebia gare baarooche gonchera, na këëbore boongooye oMonënë, hanö aababotoreeye omogaatë.
LUK.24.36	Enkaaga eyo ababere baara baare kobateebia amang'ana gayo, bagatookera oMonënë araimeerra gatai yaabö na akababoorra iga, “OMorëëmbë gobë hare baiinyu.” 
LUK.24.37	Bakagöötoa na obööba, bagakanya iga nikihui barooche. 
LUK.24.38	Siböönö Yeeso akababoorra iga, “Nkugira ke mokobaabayera? Kugira ke mokoba na isi kumiööyö geiinyu? 
LUK.24.39	Motamaaha komabökö na amagoro gaanë iga nuuni bëënë. Tangööta muiigue momanyere iga ikihui tekeena mobere gose maguha këhanö ndeenge hai.”
LUK.24.40	Naagaambere iigö akaboorokia amabökö na amagoro gaaë. 
LUK.24.41	Ninyööra niigö tebaakumiri hai, mbaabaaye na omogöökö na korogoora, höhayo akababuuria iga, “Moona geento gëëkorea hanö?” 
LUK.24.42	Bakamoha iritene riinsui inyihekë, 
LUK.24.43	akagiimukia akarea komaiisö gaabö hayo iigö.
LUK.24.44	Sooki akababoorra iga, “Ganö namang'ana gaanë ganö naabateebiri nkaaga tööreenge hamui na baiinyu iga: gare göönsoe gaandekeroe igoro yaanë koMaragö gaMosa, na komaandekö gabanaabi ninyööra nkogetabo kiAmasiriingio, kuhika gahekeeranë.” 
LUK.24.45	Sooki böönö akabarebora emetoe bakoongora amaandekö, 
LUK.24.46	wiiki akababoorra iga, “Ganö ngö gaandekeroe: kuhika Masiihi airiirë, na kurusiko rogatato kuhika ariookë kurua kobaku, 
LUK.24.47	okorri kuriina rëëë amang'ana gagutiga amaraga na okööberoa kuruundibuë kubiaaro biöönsoe, gotaangera Yerusareemu. 
LUK.24.48	Mbaiinyu morooche amang'ana ganö, mogaboorë. 
LUK.24.49	Nauni umuëënë nendabatomerë kere Taata aaragaiine. Siböönö taanga moganyë kumugi hanö kuhika ronö ichiinguru kurua igoro chirebasekeerra.”
LUK.24.50	Sooki akabaruusia kumugi goyo kuya Bëëtania, hare aaimukirriiyi amabökö gaaë akabaitabiria. 
LUK.24.51	Nkaaga aare kobaitabiria, naabatigere akaimukibua kuya kuriooba igoro. 
LUK.24.52	Nabö bakamosëëngëra na bakariinga kuya Yerusareemu, baichooye emegöökö emenënë, 
LUK.24.53	na ichinkaaga chaabö chöönsoe nkoHekaaru baareenge baragoonga mö eNöökoe.
JHN.1.1	Mbërë ekebara getaraköroa, eNg'ana hö yaareenge na eNg'ana eyo hamui yaareenge na eNöökoe, na eNg'ana eyo niyo yaareenge eNöökoe. 
JHN.1.2	Kurua gonsemoka ere Ng'ana eyo hamui yaareenge na eNöökoe. 
JHN.1.3	Eng'ana eyo niyo yaareenge Enkoneka yibiinto biöönsoe, hanö okanyöörroe etaare iga neNg'ana eyo, nyööre tegeento kere giöönsoe kenö gëëkörre, keehö hai. 
JHN.1.4	ENg'ana eyo niyo yaareenge ensemoka yobohoru böönsoe, na obohoru boyo mbö börëëntere oborabu kobaanto. 
JHN.1.5	Na oborabu boyo mbö bokoraba kugisuunte na igisuunte keyo tegekaabubuhere hai.
JHN.1.6	Nöökoe aatomere omoonto woonde, iriina rëëë niiga Yöhana. 
JHN.1.7	Omoonto oyo naachere gotobora bore borabu boora, okorri iga abaanto böönsoe bakumi gokohëtëra harewë. 
JHN.1.8	Tiiga iga newë aareenge bore borabu boora hai, getatiga iga naachere gotobora oborabu boyo. 
JHN.1.9	Boyo mbö bööreenge oborabu enkoneka bonö bööchere komorekera abaanto böönsoe gokebara.
JHN.1.10	ENg'ana eyo yaareenge gokebara, na ekebara ngëëkörroe koNg'ana eyo, siböönö ekebara tekëëmomanyere hai. 
JHN.1.11	Naachere kobaanto baaë, na abaanto baaë tebaamuirigaini hai. 
JHN.1.12	Siböönö banö baagöötere amang'ana gaaë, na koba na ubukumia kuriina rëëë, bayo kogotora kööë mbaabaaye abaana bieNöökoe. 
JHN.1.13	Na bayo tebaabaaye abaana bieNöökoe gukuiboroa na abaanto hai, gose iga nguchiinguru chiomobere, gose iga mbohaanchi bomoonto böögirre hai, eNöökoe bëënë newë aareenge Isa waabö.
JHN.1.14	Na eNg'ana eyo ekaba omoonto, agaacha akamënya na baiito; aichooye amaabe na obohëënë, tokamaaha ubuhiku bööë, ubuhiku boMööna omomoomui weNöökoe Taata. 
JHN.1.15	Yöhana naatobooye igoro yaanë aragaamba kongaamba enënë araboora iga, “Onömbë newë ore moonto oora naagaambere iga; ‘Ariicha nyuma yaanë omoonto onö ankerre, kugira naareenge hö ntaraiboroa.’ ” 
JHN.1.16	Gukurua komaabe gaaë amaaru, atuitabiria böönsoe aratoha amaitabirio igoro yagaande. 
JHN.1.17	Nöökoe naaruusiri aMaragö gokohëtëra hare Mosa, siböönö amaabe na obohëënë mbiaachere gokohëtëra hare Yeeso Kresto. 
JHN.1.18	Taahö onö aakarooche eNöökoe hai; getatiga noMööna waaë Omomoomui, onö anga eNöökoe wiiki naana obogöötaini na Isa waabö, newë aagirre Nöökoe akaya nkuma.
JHN.1.19	Na konö nkö ogotobora koYöhana hanö abaYahuti baatomere abanchaama bieNöökoe na abaRaawi kurua Yerusareemu kuya kumubuuria iga, “Nuuwë ng'ui kana?” 
JHN.1.20	Nawë taangere kobahuunchukiria hai, naatobooye iga, “Tuuni Masiihi hai.” 
JHN.1.21	Wiiki bakamubuuria iga, “Nuuwë ng'ui kanambë? Nuuwë Eriiya?” Nawë akabahuunchukiria iga, “Baabai hai baaba.” “Böönö noore monaabi oora ore?” Akaboora iga, “Aa-a.” 
JHN.1.22	Wiiki bakamubuuria iga, “Kanambë, nuuwë ng'ui, ane oratoteebia, okorri iga hanö tukuriinga tobahë eng'ana nyabuhiku baara batotomere. Uwë umuëënë oragaamba iga nuuwë ng'ui kana?” 
JHN.1.23	Yöhana akabahuunchukiria këëbore omonaabi Isaaya aagaambere:
JHN.1.23	“Nuuni engaamba yomoonto onö
JHN.1.23	agoteebeerria kongaamba enënë kuibara
JHN.1.23	aragaamba iga, ‘Taruungihia enchera
JHN.1.23	yoMonënë!’ ”
JHN.1.24	Banö baarëëntere amang'ana gayo, mbanö wanyöörre batomeroe na abaBarisaayo. 
JHN.1.25	Bakabuuria Yöhana iga, “Kugira kembë okobaatiisa hanö ndanyööre otare iga nuuwë Masiihi, ninyööra neEriiya, gose omonaabi oora?” 
JHN.1.26	Yöhana akabahuunchukiria iga, “Uni nkobaatiisande komaanche; si onö, aimereeye gatai yeiinyu, ore motamanyere; 
JHN.1.27	oyo newë onö aguucha nyuma yaanë, onö ntaisaine gotachora ninyööra nekegachirio kibiraato biaaë.”
JHN.1.28	Amang'ana gayo ngaakörekaneeye Bëëtania ihuumbu yomöörö goYörötaani, hare Yöhana aakabaateseeye.
JHN.1.29	Inkio yahö, Yöhana akamaaha Yeeso araacha harewë, akagaamba iga, “Tamaaha ekemaano keera kiring'oondi kieNöökoe, kenö gikuimukia amaraga giekebara! 
JHN.1.30	Onö newë naakagaambere iga, ‘Ariicha nyuma yaanë, omoonto onö ankerre, kugira naareenge hö ntaraiboroa.’ 
JHN.1.31	Ninyööra nuuni, tewanyöörre naamomanya mona aare hai, siböönö, kugutuna iga atobokë kobaIsraeri, ngaacha gukibunë keyo ndabaatiisa komaanche.” 
JHN.1.32	Na Yöhana agatobora aragaamba iga, “Naarooche uMuiika goraika kurua igoro, gonö goonga inguuti, gokamuikarra igoro yaaë. 
JHN.1.33	Ninyööra nuuni tewanyöörre momanyere hai, siböönö eNöökoe ore aantomere iga mbaatiisë komaanche, newë bëënë aanteebiri iga, ‘Ore oremaaha uMuiika gorasekerra, oyo newë akobaatiisa kuMuiika oMohoreeru.’ 
JHN.1.34	Nauni Ndooche, nkiö nkohërëkia iga, oyombë newë oMööna weNöökoe.”
JHN.1.35	Inkio yahö wiiki, Yöhana wanyöörre aimereeye na ababere babeega baaë. 
JHN.1.36	Hanö aarooche Yeeso arahëta, akagaamba iga, “Tamaaha eKemaano kiring'oondi kieNöökoe!” 
JHN.1.37	Abeega babere baara, hanö baaiguure Yöhana arasumaacha iigö, mbaasööraine Yeeso bakagëënana. 
JHN.1.38	Na hanö Yeeso aaihonchooye akomagia nyuma, akobamaaha baramosöörana, akababuuria iga, “Nke mugutuma?” Nabö bakamubuuria iga, “Rabi nehai omënyere?” (Esesoro yaRabi niiga Muiigia). 
JHN.1.39	Akababoorra iga, “Motaacha momaahë.” Bakaya bakamaaha hare wanyöörre amënyere, nabö bakahööya hö royo bokaiira. Na nkanyööra engaki eyo ichinkaaga chihikere ikumi. 
JHN.1.40	Andërëa mura omööbö Simooni Bëëtërö, naareenge umui wababere baara baaiguure Yöhana arasumaacha bagasöörana Yeeso. 
JHN.1.41	Andërëa naanyöörre mbërë mura omööbö woonde iga Simooni, akamoteebia iga, “Tunyöörre Masiihi.” (Esesoro yaMasiihi niiga Kresto). 
JHN.1.42	Haakurua Andërëa akarëënta Simooni hare Yeeso. Na hanö Yeeso aamotaacherreeye iigö akamoboorra iga, “Nuuwë Simooni umumura oYöhana; kurua rëërö noraayi oraberekeroa iga Këëba.” (Ndiö bëënë rreenge iga Bëëtërö, na esesoro yariö niiga orotare).
JHN.1.43	Inkio yahö Yeeso akaya Gariraaya, hare aanyööreeye Biribo na komoboorra iga, “Ngööta obë umueega waanë!” 
JHN.1.44	Biribo waabö yaareenge Betisaita kumugi gööbö Andërëa na Bëëtërö. 
JHN.1.45	Na Biribo agasikana Natanaeri, akamoteebia iga, “Tumunyöörre, omoonto onö aandekeroe na Mosa kogetabo kiaMaragö, wiiki newë bëënë abanaabi baandekere amang'ana gaaë. Newë Yeeso omoNasareeti umumura oYoosebu.” 
JHN.1.46	Natanaeri nawë akamubuuria iga, “Kura Nasareeti nayo kana geento kiiya gekarueera hö?” Biribo akamoboorra iga, “Taacha omaahë.” 
JHN.1.47	Hanö Yeeso aarooche Natanaeri araacha harewë, akagaamba iga, “Tamaaha umuIsraeri ekenaine, onö ataana buiteerri iga!” 
JHN.1.48	Natanaeri akamubuuria iga, “Niyeke okörre oomanyere?” Yeeso akamoteebia iga, “Hanö wanyöörre Biribo atarakoberekera, naakorooche oreenge haanse yomoko.” 
JHN.1.49	Natanaeri akamoteebia iga, “Muiigia uwë noMööna weNöökoe ore mahëënë; na wiiki noMogaambi ore wabaIsraeri!” 
JHN.1.50	Yeeso agateebia Biribo iga, “Nguitabirria ore gikugira ngoteebiri iga naakorooche haanse yomoko? Noramaahë amang'ana amanënë gokera gayo!” 
JHN.1.51	Akamoteebia iga, “Amahëënë, ndagoteebia iga marua rëërö noramaahë igoro hataabokere, na abamaraika bieNöökoe baraheteerana kurua igoro na haanse kuya koMööna woMoonto.”
JHN.2.1	Kurusiko rogatato, wanyöörre inyaangi yobotëti ereenge kumugi goKaana, gukiaaro keGariraaya, nyako waabö Yeeso nehö aareenge. 
JHN.2.2	Na Yeeso wanyöörre araarekeroe hamui na abeega baaë. 
JHN.2.3	Hanö wanyöörre itibaai inyooyoe isirre, nyako waabö akamoteebia iga, “Itibaai ebasereeye.” 
JHN.2.4	Yeeso akamoboorra iga, “Baaba uriihë gonteebia kenö ndaaköre, kugira enkaaga yaanë teraahika hai” 
JHN.2.5	Nyako waabö Yeeso agateebia abahiinchiri baara iga, “Ere yöönsoe arabateebi, moköre.”
JHN.2.6	NabaYahuti mbaareenge na ichiseera chaabö chinö baagaisabuurre, gikugira eyo, amagaancha asaansaba ngaareenge hö, na irimui ndegaichuriibui na ichinsëëngö ibere gose isato. 
JHN.2.7	Yeeso agateebia abahiinchiri baara iga, “Ichuria amagaancha ganö amaanche.” Nabö bakagaichuria iga chabi. 
JHN.2.8	Na sooki akabateebia iga, “Tahambë böönö amaanche gayo mohërrë umuimirirri winyaangi.” Bagataha bakamohërra. 
JHN.2.9	Nawë hanö aagusere, akaiigua amaanche gaara, gahonchooyoe gabaaye itibaai. Nawë taamanyere hare wanyöörre itibaai eyo iruure hai, (getare iga nabahiinchiri bëënë wanyöörre baamanyere hare iruure). Kohayo umuimirirri oora winyaangi akaberekera omotëti oora umuëënë inyaangi 
JHN.2.10	akamoteebia iga, “Ruisö röönsoe abaanto nitibaai inchiiya, bakohaaboa mbërë, harua itibaai embeebe irua nyuma, hanö unyööra abagëni baisere kuigota; siböönö uwë niyeke okörre obeekere itibaai inchiiya, mböönö ogotorëëntëra!”
JHN.2.11	Yeeso naakörre ekemanyiirrio kenö kumugi goKaana, gukiaaro keGariraaya, na nkiö këëreenge ekëmbërë kubimanyiirrio biinde binö aakörre akoorokia ubuhiku bööë, na wiiki abeega baaë mbaabaaye na ubukumia harewë. 
JHN.2.12	Nyuma yagayo, Yeeso na nyako waabö, bamura bamööbö, na abeega baaë mbaang'araarre kuya Kaberenaumu, bagaikara hö inchinsiko nkë iigö.
JHN.2.13	Inyaangi yeBaasaka nkanyööra ebaaye haang'i, kohayo Yeeso naatiirre kuya Yerusareemu. 
JHN.2.14	Agasöha koHekaaru akanyööra abahöönia banö baare kuguria iching'öömbë, amang'oondi na ichinguuti na abakerania bichiimbirra baikaaye guchimëësa barakerania. 
JHN.2.15	Agaköra orogösë, akabarugia böönsoe kurua koHekaaru, hamui na iching'öömbë na amang'oondi; akaboombeka ichimëësa chabakerania bichiimbiria na kunyërëgania ichiimbiria chaabö. 
JHN.2.16	Agateebia baara baare kuguria ichinguuti iga, “Tarichökia ibiinto binö kebara! Mööngë goköra inyuumba yaTaata kiomoteera!” 
JHN.2.17	Abeega baaë bakaheetoka këëbore këëndekeroe iga, “Oborro buinyuumba yaaö boraanyita.” 
JHN.2.18	Abataangati babaYahuti bakamubuuria iga, “Nkemanyiirrio ke ogaaköra, okorri tomaahë iga noona ogotora kogoköra ganö?” 
JHN.2.19	Yeeso akabahuunchukiria iga, “Tatemora eHekaaru enö nauni nendagehagaachë guchinsiko isato iigö bëënë.” 
JHN.2.20	AbaYahuti bakagaamba iga, “EHekaaru enö yaahagaacheroe komëëka merööngö enai na esaansaba, böönö uwë noragehagaanche guchinsiko isato?” 
JHN.2.21	Siböönö eHekaaru enö Yeeso aare kong'ööria nomobere gööë. 
JHN.2.22	Hanö aariookere kurua kuruku, nehö abeega baaë baaheetokere iga naagaambere eng'ana eyo, bagakumia amaandekö namang'ana ganö wanyöörre Yeeso aagaamba.
JHN.2.23	Enkaaga enö Yeeso aareenge Yerusareemu kuNyaangi yeBaasaka, abaaru mbaamukumiri kugira yibimanyiirrio binö aareenge goköra. 
JHN.2.24	Siböönö Yeeso taabaaye na ubukumia nabö hai, kugira wanyöörre abongooye böönsoe. 
JHN.2.25	Tiyatoondooye iga moonto amoteebia tëëmö yamoonto hai, kugira naamanyere amaitëgëërrö gabaanto böönsoe.
JHN.3.1	Aareenge hö omotaangati wabaYahuti woonde iga Nikötëëmö, winchaama yabaBarisaayo. 
JHN.3.2	Urusiko roonde ubutiko omoonto oyo akaya komaaha Yeeso na akamoteebia iga; “Rabi, ntomanyere iga, nuMuiigia ore, onö waarua koNöökoe. Kugira taahö omoonto woonde onö agaaköra ibimanyiirrio binö ogoköra hai, etare iga nyööre Nöökoe hamui are nawë.” 
JHN.3.3	Yeeso nawë akamuhuunchukiria iga, “Ndagoteebia obohëënë: taahö onö aremaaha oBogaambi bueNöökoe, etare iga nyööre taanga nakobooyoe gukuiboroa bohea.” 
JHN.3.4	Nikötëëmö akamubuuria iga, “Niyeke omoonto araaköre akoboroe aiboroe bohea, naho nomoonto mokoro? Agaatora gokoboroa asöhë koonda yanyako waabö, aiboroe bohea?” 
JHN.3.5	Yeeso akamuhuunchukiria iga, “Obohëënë ndagoteebia iga, taahö onö aresöha koBogaambi bueNöökoe, etare iga taanga nyööre nakobooyoe gukuiboroa komaanche, na kuMuiika. 
JHN.3.6	Kenö kiibooyoe kemobere nomobere, siböönö kenö kiibooyoe kuMuiika nuMuiika. 
JHN.3.7	Waangë guchuma iga ngoteebiri iga, ‘Kuhika wiboroe bohea.’ 
JHN.3.8	Omokama nkuhusagore kuya hare gukuya; na moraiigua igituri mona gukuhusa. Siböönö temomanyere hare gukurua gose hare gukuya hai. Ngituubaine na ore wöönsoe aibooyoe na uMuiika.” 
JHN.3.9	Nikötëëmö akamubuuria iga, “Kana eyo niyeke eraköre ebë këhayo?” 
JHN.3.10	Yeeso akamuhuunchukiria iga, “Uwë numuiigia omotaangati winchaama yabaIsraeri ore, na hanö tomanyere amang'ana ganö hai? 
JHN.3.11	Ndagoteembiambë obohëënë iga: baiito ngusumaachatore kenö tomanyare na kenö töömaaha nkiö tokogaamba, siböönömbë temoonto agutuna kogööta amang'ana gaiito hai. 
JHN.3.12	Temookoba na ubukumia hanö mbateebia amang'ana giekebara kenö hai; böönö niyeke moraaköre mukumi amang'ana gakuriooba? 
JHN.3.13	Nahombë temoonto aahö onö aaya kuriooba koyo hai, getare iga oMööna woMoonto bëënë, onö aacha kurua kuriooba koyo.” 
JHN.3.14	Këëbore Mosa aaimukirriiyi inchöka yituubö enö yaakörroe iyikiooma kuibara, nkëëhö bëënë oMööna womoonto araimukirribue igoro. 
JHN.3.15	Kohayo ore wöönsoe onö aramukumi narinyööra obohoru bokuyeeyo. 
JHN.3.16	Këëbore eNöökoe aahaanchere ekebara kenö nkiö këëgirre agakehaanera oMööna waaë omomoomui okorri iga omoonto ore wöönsoe araabë na ubukumia harewë, atagaacha gusira siböönö anyööre obohoru bokuyeeyo. 
JHN.3.17	Tiiga Nöökoe naatomere oMööna waaë guucha gokebara kenö kogekëëngëra ikiina hai, getare iga naachere iga abë uMutuuria waabö. 
JHN.3.18	Ore wöönsoe onö araabë na ubukumia koMööna weNöökoe tarekëëngëroa ikiina hai; siböönö onö ataakumi aisa gokëëngëroa ikiina karai, kugira taakumia kuriina rioMööna omomoomui weNöökoe hai. 
JHN.3.19	Konö nkö ogokëëngëroa ikiina iga; hanö oborabu bööchere gokebara, abaanto bakahaancha igisuunte bokong'u gokera oborabu kugira amaköra gaabö namanyaanku gaare. 
JHN.3.20	Na ore wöönsoe onö agoköra amaköra amanyaanku, narëgere oborabu na wiiki tagaacha koborabu hai, kugira arööböha iga amaköra gaaë amanyaanku ngamanyekana. 
JHN.3.21	Siböönö ore wöönsoe onö agoköra agobohëënë nguuchaare koborabu, okorri iga amaköra gaaë gamaahoe iga ngakörroe gukuigueera eNöökoe.
JHN.3.22	Nyuma yagayo, Yeeso na abeega baaë mbaageeye korong'ööngö ruabaYahuti, akamënya nabö hö, akabaatiisa. 
JHN.3.23	Enkaaga eyo Yöhana nawë naare kobaateesera Ainoni haang'i na Saarimu, kugira nehö amaanche gaare amaaru. Abaanto mbaare kuya harewë, arababaatiisa. 
JHN.3.24	(Enkaaga eyo, Yöhana tewanyöörre araaböhöa hai). 
JHN.3.25	Abeega baYöhana bagaköra ichinkaani na umuYahuti woonde guchinyaangi chinö baagaisaabuurre. 
JHN.3.26	Bakaya hare Yöhana komoteebia iga, “Muiigia, oraheetoka omoonto oora aareenge hamui nauwë Yörötaani ihuumbu, onö waakagaambere? Nkobaatiisaare na abaanto böönsoe bameneenokera harewë!” 
JHN.3.27	Yöhana akabahuunchukiria iga, “Taahö onö agaatora kunyööra egeento kere giöönsoe hai, getare iga nyööre eNöökoe akemohaaye. 
JHN.3.28	Mbaiinyu bëënë möiguure ndagaamba ndatobora iga, ‘Uni tuuni Masiihi oora hai, getatiga uni naatomeroe ngataangata guucha ataraacha.’ 
JHN.3.29	Onö ana omorëëkari newë omotëti, siböönö omotëmërri nembareka yomotëti akoba aratëgëërra na kogöökibua na ere yöönsoe omotëti akoboora. Nauni neena emegöökö bokong'u. 
JHN.3.30	Kuhika wë naragëëndërri koba umunuhë goonkera, nauni ndiingë nyuma.”
JHN.3.31	Onö aguucha kurua igoro, newë akerre böönsoe. Onö akurua gokebara nowekebara, kugira nagekebara agusumaacha. Na onö aguucha kurua kuriooba nakerre böönsoe. 
JHN.3.32	Wë ngotoboraare gare aarooche na gare aaiguure, siböönömbë taahö onö akogagööta hai. 
JHN.3.33	Na ore wöönsoe agagööta, oyo naana obohëënë iga Nöökoe nomohëënë. 
JHN.3.34	Kugira onö eNöökoe aatomere ngusumaachaare amang'ana gieNöökoe, gikugira eNöökoe nkumuichuriaare uMuiika gööë. 
JHN.3.35	Taata nahaanchere omööna waaë, nkiö këëgira aatoora göönsoe komabökö gaaë. 
JHN.3.36	Na ore wöönsoe onö ana ubukumia koMööna, naranyööre obohoru bokuyeeyo; si ore wöönsoe onö atakuigueera oMööna tarinyööra obohoru bokuyeeyo hai, siböönö oborro bueNöökoe mboremosekerra.
JHN.4.1	AbaBarisaayo wanyöörre baiguure iga Yeeso nkobaatiisaare na wiiki nkunyööraare abeega abaaru gokera Yöhana. 
JHN.4.2	(Nahombë Yeeso taare kobaatiisa hai, na abeega baaë bëënë baare kobaatiisa). 
JHN.4.3	Hanö Yeeso aaiguure amang'ana gayo gaare kogaamboa, naaruure buYahuti akariinga kuya Gariraaya wiiki; 
JHN.4.4	korogëëndö rööë nkëëragere iga ahëtërë Samaria. 
JHN.4.5	Akaya kumugi gumui guabaSamaria gonö gööre koberekeroa iga Sikaari, haang'i na omogoondo goYoosebu, gonö wanyöörre aahaaboa na Yaköbö, isa waabö. 
JHN.4.6	Hayo nehö haareenge na igisima keYaköbö, gikugira yorogëëndö orotaambe nkanyööra Yeeso arösere, agaikara kugisima keyo mbareka. Yaareenge ichinkaaga isaansaba chiomobaso.
JHN.4.7	Omogaikoro omoSamaria agaacha gotaha amaanche, Yeeso akamoboorra iga, “Otaang'a amaanche ninyuë.” 
JHN.4.8	(Enkaaga eyo wanyöörre abeega baaë bageeye kogora ibiaakorea kumugi). 
JHN.4.9	Omogaikoro oyo akamuhuunchukiria iga, “Uwë numuYahuti ore, nauni nomoSamaria nde, niyeke ogoköra oransaba amaanche gakunyua?” (Naho nomanyere iga abaYahuti na abaSamaria tebagosaanga geento kubiaakorea hai). 
JHN.4.10	Yeeso akamuhuunchukiria iga, “Hanö okaamanyere igituhö kenö Nöökoe akohaana, naonö akogosaba amaanche gakunyua iga ning'ui, nyööre nauwë nokamosabere akohë amaanche gobohoru.” 
JHN.4.11	Omogaikoro oora akamoboorra iga, “Monënë, ndöra toona kegotahera hai, na igisima kenö negetaambe; nehai oraruusi amaanche gayo gobohoru? 
JHN.4.12	Guuka weiito Yaköbö newë aatohaaye igisima kenö baiito abaana baaë, nawë umuëënë, mö baagatahere na ichitugö chaaë mö chaakanyooye. Böönö uwë nokerre guuka weiito Yaköbö?” 
JHN.4.13	Yeeso akamuhuunchukiria iga, “Ore wöönsoe onö akunyua amaanche ganö naranyööre umuihomö; 
JHN.4.14	siböönö ore araanyuë amaanche ganö ndaamohë tarinyööra umuihomö roonde hai: kugira amaanche ganö ndaamohë ngaraabë igisima kegutitiria, kenö keraayi keramoha amaanche gobohoru na obohoru bokuyeeyo.” 
JHN.4.15	Omogaikoro oora akamoboorra iga, “Aai, Monënë, otaang'a amaanche gayo! Ganö ntanyööre umuihomö roonde, wiiki tindiicha gotaha hanö roonde hai.” 
JHN.4.16	Yeeso akamoboorra iga, “Kayi taanga orëëntë mosaacha waaö.” 
JHN.4.17	Omogaikoro oora akamuhuunchukiria iga, “Teneena mosaacha hai.” Yeeso nawë, akamoboorra iga, “Eee, ogaambere buuya iga toona mosaacha hai. 
JHN.4.18	Kugira waikarana kobasaacha wahikia bataano, na ninyööra mböönö omosaacha onö muikaraini nawë temosaacha waaö hai. Nobohëënë onteebiri.” 
JHN.4.19	Omogaikoro oora akamoboorra iga, “Monënë, ndooche iga nomonaabi ore. 
JHN.4.20	Baaguuka baiito mbö baagaachere gosëëngëra Nöökoe kunguku enö, siböönö baiinyu abaYahuti nkogaambamore iga Yerusareemu nehö ahagosasaamera eNöökoe.” 
JHN.4.21	Yeeso akamuhuunchukiria iga, “Ore mogaikoro, taitabirria iga enkaaga iriicha, enö abaanto batariya kunguku eyo roonde, gose ninyööra Yerusareemu gosëëngëra hö Taata.” 
JHN.4.22	Baiinyu abaSamaria motamanyere onö mogosëëngëra; siböönö baiito abaYahuti ntomanyere onö togosëëngëra, kugira ubuituuria nkobaYahuti bukurueera. 
JHN.4.23	“Siböönö enkaaga nguuchaere nayo yaahika iga hiki, enö abasëëngëri bobohëënë, mbanö bagosëëngëra Taata kuMuiika na kobohëënë, nabö mbö Taata agutuna iga, bamosëëngërë, baremosëëngëra.” 
JHN.4.24	“Nöökoe nuMuiika, na kohayo banö bakomosëëngëra kuhika bamosëëngërë kuMuiika na kobohëënë.” 
JHN.4.25	Omogaikoro oora akamoboorra iga, “Nemanyere iga Masiihi (onö akoberekeroa iga Kresto); nguchaare, na hanö ariicha naretoteebia amang'ana göönsoe.” 
JHN.4.26	Yeeso akamuhuunchukiria iga, “Uni onö ngusumaacha nauwë, nuunimbë.” 
JHN.4.27	Enkaaga eyo bëënë iigö abeega baaë bagatora; nabö mbaarogorre gukunyööra Yeeso arasumaacha na omogaikoro. Siböönö temoonto aabuurri omogaikoro oora iga, “Nke ugutuna hanö?” Gose kubuuria Yeeso iga, “Nkugira ke ugusumaacha na omogaikoro onö?” 
JHN.4.28	Kohayo ore mogaikoro agatanora agatiga ensëëngö yaaë kugisima haara, akariinga kuya kumugi, goteebia abaanto iga, 
JHN.4.29	“Motaacha momaahë omoonto onö anteebiri göönsoe ganö naagakörre. Gose akaaba Masiihi?” 
JHN.4.30	Kohayo bakarua kumugi bakaya komaaha Yeeso.
JHN.4.31	Enkaaga eyo abeega baaë baara mbaare kogëya Yeeso baramoboorra iga, “Muiigia taimukia ibiaakorea orë!” 
JHN.4.32	Siböönö Yeeso nawë akabahuunchukiria iga, “Neena ibiaakorea binö motamanyere.” 
JHN.4.33	Abeega baaë bakabuurania abiëënë iga, “Gose moonto nyöörre amorëëntëëye ibiaakorea?” 
JHN.4.34	Yeeso akabateebia iga, “Ibiaakorea biaanë nogoköra obohaanchi böonö aantomere, na gosookia emeremö genö aang'aaye iga nköre.” 
JHN.4.35	“Moona ekereengio, kenö mokoboora iga, ‘Getamere imieeri enai irigësa rihikë.’ Siböönö ndabateebia iga tataacherra momaahë iga: Ibiaakorea beihomere komegoondo biabaaye ibiakogësa! 
JHN.4.36	Omogësi nkunyööraare ikiobogësi, na nkuiriaare ibiaakorea biobohoru bokuyeeyoneeyo okorri iga umubusuri na omogësi baachë guicheengera böönsoe hamui. 
JHN.4.37	Ekereengio kenö nekehëënë: ‘Owoonde abusura, na owoonde agësa.’ 
JHN.4.38	Nauni naabatomere kuya kogësa gokeremerö kenö motaaremeeye, mbaande baakeremeeye na mbaiinyu moraagësë irigësa rëëbö.” 
JHN.4.39	AbaSamaria abaaru kumugi goora goSikaari mbaabaaye na ubukumia hare Yeeso, kugira yamang'ana gaara wanyöörre omogaikoro oora abateebiri iga, “Nanteebiri göönsoe ganö wanyöörre naaköra.” 
JHN.4.40	Kohayo, hanö abaSamaria bayo baahikere hare Yeeso, mbaamogëyere iga aikarë waabö hayo; nawë naahaanchere agaikara nabö guchinsiko ibere. 
JHN.4.41	Abaanto abaaru bokong'u mbaabaaye na ubukumia gikugira yamang'ana gaaë; 
JHN.4.42	na bagateebia omogaikoro oora iga, “Tobaaye na ubukumia böönö, si tiiga nkogaara watoteebiri hai, getatiga nganö tuiguure abiëënë, na torooche iga mahëënë onö newë uMutuuria wekebara kenö.”
JHN.4.43	Hanö ichinsiko ibere chiyo chaahëtere, Yeeso naageeye Gariraaya. 
JHN.4.44	Kugira Yeeso umuëënë wanyöörre aatobora iga, “Temonaabi akuya nkuma waabö hayo hai.” 
JHN.4.45	Hanö aahikere Gariraaya, abaanto baahö mbaamuirigaini buuya, kugira wanyöörre baamaaha ganö aakörre gonkaaga yiNyaangi yeBaasaka enö yaareenge Yerusareemu: Kugira nabö böönsoe wanyöörre bageeye kunyaangi eyo.
JHN.4.46	Kohayo akariinga kuya Kaana kumugi goGariraaya, hare aahonchoreeye amaanche gaara gakaba itibaai. Nkanyööra umuirigania woonde womogaambi aahö, onö wanyöörre umumura waaë aröörre, areenge kumugi goKaberenaumu. 
JHN.4.47	Hanö aaiguure iga Yeeso aruure buYahuti achere Gariraaya, naageeye harewë, komogëya iga ang'araare kuya Kaberenaumu kuhueenia umumura waaë, onö wanyöörre aroora iigö nintima buchua ehö. 
JHN.4.48	Yeeso akamoteebia iga, “Taahö onö araakumi etare iga narooche ibimanyiirrio na ibirogoorö hai.” 
JHN.4.49	Omogaaka oora akamuhuunchukiria iga, “Monënë otaacha togëënanë omööna waanë ataraakua.” 
JHN.4.50	Yeeso akamoboorra iga, “Tagëënda ka, umumura waaö nomohoru!” Omoonto oora akariinga kuya ka, ana ubukumia komang'ana gayo Yeeso aamoteebiri. 
JHN.4.51	Enkaaga enö aare kuya ka, agaturuung'anoa na abaköri baaë bemeremö bakamoteebia iga, “Umumura waaö ahueenere!” 
JHN.4.52	Akababuuria enkaaga enö aabaaye buuya, nabö bakamoteebia iga, “Niichö omobaso, ichinkaaga muhuungate irikëng'ëënti rëëre risirre.” 
JHN.4.53	Isa waabö akaheetoka iga nenkaaga eera bëënë Yeeso aamoteebiri iga, “Umumura waaö nomohoru.” Kohayo omoonto oyo na waaë mbaabaaye na ubukumia. 
JHN.4.54	Keyo nekemanyiirrio gekabere kenö Yeeso aakörre hanö aaruure buYahuti aguucha Gariraaya.
JHN.5.1	Haakurua Yeeso agatiira kuya Yerusareemu, kunyaangi yabaYahuti. 
JHN.5.2	Iritiboongo ndëëreenge Yerusareemu kuihita renö rëëkaberekeeyoe iga Irihita riamang'oondi, renö rëëre na ibigoora bitaano; nariö ndëëre koberekeroa gukiIbrania iga Betisaita. 
JHN.5.3	Abarooyi abaaru wakanyöörre mbaraaye kubigoora biyo, abahukuru, amagata na abamasusu. [Mbaare koganya amaanche gaburuungue; 
JHN.5.4	enkaaga yaareenge hö enö omomaraika weNöökoe aagaachere guitiboongo reyo aburuunga amaanche. Omorooyi wambërë onö aagasöhere komaanche gayo gaburuungeroe naakahueenere kurua koborooyi bonö wakanyöörre anabö.] 
JHN.5.5	Omoonto woonde nkanyööra aahö onö wanyöörre aroora emëëka merööngö etato na enaanai. 
JHN.5.6	Yeeso akamomaaha araaye hö bëënë, akamanya iga wanyöörre nomorooyi gonkaaga entaambe; akamubuuria iga, “Ngutunaore iga uhueene?” 
JHN.5.7	Omorooyi oora akamuhuunchukiria iga, “Monënë, ntaana onö agantoora guitiboongo nkaaga enö amaanche gaburuungeroe; kugira enkaaga enö nkunyööra ndaituniirria kuya mö, owoonde ahëta mbërë asekera mö.” 
JHN.5.8	Yeeso akamoboorra iga, “Taimoka wimuki amaraarro gaaö ogëëndë.” 
JHN.5.9	Enkaaga eyo bëënë omorooyi oora akahueena, akaimoka, akaimukia amaraarrö gaaë akagëënda.
JHN.5.9	Urusiko royo ndööreenge rueSabaato, 
JHN.5.10	kohayo abataangati babaYahuti bakaboorra omoonto oyo ahueeniibui iga, “Rëërö neSabaato, numugirö gukuimukia amaraarro gaaö.” 
JHN.5.11	Nawë akabahuunchukiria iga, “Omoonto onö ahueeniri newë anteebiri iga, ‘Imukia amaraarro gaaö ogëëndë.’ ” 
JHN.5.12	Bakamubuuria iga, “Oyo kana, ning'ui onö agoteebiri iga imukia amaraarro gaaö ogëëndë?” 
JHN.5.13	Na umuhueenibua oora nawë taamanyere onö wanyöörre amuhueeniri hai, kugira abaanto nabaaru baareenge ahase hayo, na Yeeso wanyöörre aisere kurua hö. 
JHN.5.14	Oroonde, Yeeso naasikaine na omoonto oora koHekaaru, akamoboorra iga, “Maahambë, böönö obaaye buuya; uriihë otagaacha goköra iraga wiiki, ng'ana mbeebe ikugusianya wiiki.” 
JHN.5.15	Haakurua ore moonto oyo hanö aruure hayo, naageeye goteebia abataangati babaYahuti iga Yeeso newë wanyöörre amuhueeniri. 
JHN.5.16	Hanö abataangati babaYahuti baaiguure iigö, mbaairiirri Yeeso, gikugira iga amuhueeniri kurusiko rueSabaato. 
JHN.5.17	Yeeso akabahuunchukiria iga, “Taata ngoköraare emeremö ruisö röönsoe, nauni wöönsoe niiga ngeköre.” 
JHN.5.18	Gayo ngö gaakörre abataangati babaYahuti bagatuna kumuiita kimui; tiiga iga aasarri iragö reSabaato riëënë hai, nehanö wiiki wanyöörre aagaamba iga, Nöökoe ni Isa wabö na wiiki arairëng'aania na eNöökoe.
JHN.5.19	Yeeso akabahuunchukiria iga, “Obohëënë ndabateebia: teMööna agoköra geento këëë muëënë hai; getatiga kenö agoköra nkenö akomaaha Taata araköra. Kenö Taata agoköra nkiö oMööna agoköra. 
JHN.5.20	Hanö Taata ahaanchere oMööna waaë, nkumuiigiaare ganö agoköra. Naraatore kumuiigia amang'ana amanënë ganö gakerre ganö, ganö morarogoorre. 
JHN.5.21	Këhanö Taata akuriuukia abaku na abaha obohoru, nkëëhö bëënë oMööna araatore kohaana obohoru bokuyeeyo kobanö ahaanchere. 
JHN.5.22	Këëbore Taata atagokëëngëra moonto kiina, kugira aaha oMööna obohëënë bogokëëngëra omoonto ikiina, 
JHN.5.23	okorri iga abaanto böönsoe basookë oMööna oyo këhaara basookere na Isa waabö. Na onö atasookere oMööna, tarasookë Isa waabö onö aamotomere hai.”
JHN.5.24	“Ndabateebia obohëënë: ore wöönsoe onö akuiigua amang'ana gaanë, na koba na ubukumia na onö aantomere, oyo naraabë na obohoru bokuyeeyo: Nawë tarekëëngëröa kiina hai, kugira aahëta karai kurua kuruku aasöha kobohoru. 
JHN.5.25	Ndabateebiambë obohëënë niiga: enkaaga nguuchaere nayo yaahika karai, enö abaku bariigua engaamba yoMööna weNöökoe, na bare baragiigue mbaranyööre obohoru. 
JHN.5.26	Këëbore Taata umuëënë areenge ensemoka yobohoru, nkëëhö aaköra oMööna koba ensemoka yobohoru. 
JHN.5.27	Wiiki aamoha ogotora kogokëëngëra omoonto ikiina, kugira noMööna woMoonto. 
JHN.5.28	Motagaacha korogoora na gayo; kugira enkaaga nguuchaere, enö banö bareenge guchiindua mbariigua engaamba yaaë, 
JHN.5.29	nabö mbarrichöka kurua guchiindua chaabö: banö ndinyööra amaköra gaabö namaiiya mbaririooka babë na obohoru, siböönö banö ndinyööra amaköra gaabö namanyaanku mbaririooka bakëëngëroe ikiina.”
JHN.5.30	“Uni tengaaköra geento kogotora köönë umuëënë hai. Uni ngokëëngande ikiina këëbore nkunyööra ntebiibui, ogokëënga köönë uguikiina nokohëënë, kugira tengoköra këëbore nkunyööra haanchere hai, nkëëbore nkunyööra oora aantomere aratuna.
JHN.5.31	“Hanö ndaitobore umuëënë, ogotobora köönë koyo tokobohëënë hai. 
JHN.5.32	Siböönö aahö onö agoontobora na nemanyere iga këëbore agoontobora nobohëënë. 
JHN.5.33	Möötomere abaanto kuya hare Yöhana, nawë naatobooye obohëënë. 
JHN.5.34	Ubutuburi böönë tekomoonto böörua hai, etare iga nkogaambande okorri iga mohönë. 
JHN.5.35	Yöhana nawë naareenge gietara enö yaareenge gööka na korabia; na baiinyu möötëgëriibui na oborabu bööë hakë iigö. 
JHN.5.36	Siböönö uni nguitoborande gokera ogotobora koYöhana; kugira emeremö genö ngoköra, ngenö Taata umuëënë aang'aaye iga ngihiki, emeremö genö bëënë ngoköra nkoorokiagere iga newë aantomere. 
JHN.5.37	Na Taata onö aantomere newë agontobora. Si, temöökaiguure ngaamba yaaë, gose mokomomaaha ubusio bööë hai, 
JHN.5.38	na temoona eng'ana yaaë kumiööyö geiinyu hai, kugira temoona ubukumia naonö aatomeroe hai. 
JHN.5.39	Ngosënasënamore amaandekö, kugira ngokanyamore iga, mö mukunyööra obohoru bokuyeeyo. Nagömbë nuuni gagusumaachera! 
JHN.5.40	Na hayo höönsoe timuguucha hareuni okorri iga munyööre obohoru bokuyeeyo hai.
JHN.5.41	“Tingutuna iga ngoongoë na abaanto hai. 
JHN.5.42	Kugira nemanyere iga temoona irro reNöökoe kumiööyö geiinyu hai. 
JHN.5.43	Naatomoa na Taata, na baiinyu möönga kunyirigania, na hanö owoonde agaacha kogotora kööë umuëënë, moramuirigani. 
JHN.5.44	Niyeke moraköre mobë na ubukumia, naho mbanö mohaanchere kogoonagoonana, na egoongö enö ikurua koNöökoe onö areenge wë bëënë timukugituna hai? 
JHN.5.45	Motagaacha guitëgëërra iga, nuuni ndebachööngëra hare Taata. Mosa newë arebachööngëra kugira newë muitëng'ëëye. 
JHN.5.46	Hanö nkanyöörre möökumiri Mosa, nyööre nauni mönkumia, kugira amaandekö gaaë, nuuni gaare gusumaachera. 
JHN.5.47	Siböönö hanömbë motaana ubukumia na ganö aandekere, niyeke moraköre mukumi amang'ana gaanë?”
JHN.6.1	Hanö Yeeso aasookiri amang'ana gayo, Yeeso naambokere inyaancha yaGariraaya, niyo ekoberekeroa iga inyaancha yaTibeeria. 
JHN.6.2	Abaanto abaaru mbaagëënaine nawë, kugira wanyöörre baarooche ibimanyiirrio binö aakörre gukuhueenia abarooyi. 
JHN.6.3	Yeeso naariinere kuya kunguku igoro, akaya agaikara, hamui na abeega baaë. 
JHN.6.4	Inyaangi yeBaasaka nkanyööra ebaaye haang'i ihikë. 
JHN.6.5	Hanö Yeeso aamagiri akomaaha mona umuiiro agöötaiine guucha harewë, akabuuria Biribo iga, “Nehai tokaagora emegaatë genö geiraise abaanto banö barë?” 
JHN.6.6	(Ukubuuria konö aabuurri Biribo naare kumuiigua; kugira wanyöörre namanyere egeento kenö aare gutuna goköra). 
JHN.6.7	Biribo akamuhuunchukiria iga “Ninyööra niiga ore wöönsoe anyööre kuuhikë, emegaatë genö gichitinaari amagana abere tegeraise hai.” 
JHN.6.8	Umui wabeega baaë woonde iga Andërëa mura omööbö Simooni Bëëtërö akamoboorra iga, 
JHN.6.9	“Omööna woonde ahanö, onö ana emegaatë etaano na ichiinsui ibere. Siböönö nke biyo biraköre kobaanto banö böönsoe baang'ana iigö?” 
JHN.6.10	Yeeso akababoorra iga, “Teebia abaanto böönsoe baikare haanse.” (Na ahase hayo haareenge na amanyaanki amaaru). Kohayo böönsoe bagaikara haanse. Nabö mbaareenge abasaacha banö bakaaba kubikoe bitaano. 
JHN.6.11	Yeeso akaimukia emegaatë geera, akaruusia egoongö, akaha abaanto baara wanyöörre baikaaye. Na wiiki na ichiinsui chiira agaköra këëhö bëënë na böönsoe mbaarageeye bakaigota këëbore baare gutuna. 
JHN.6.12	Hanö böönsoe baigotere, agateebia abeega baaë iga, “Motaiiria amatigio gayo, reende retagaatama.” 
JHN.6.13	Bakaiiria biöönsoe na bagaichuria ibitöönga ikumi na bibere agamatigio giemegaatë etaano geera.
JHN.6.14	Hanö abaanto bayo baarooche ekemanyiirrio kenö Yeeso wanyöörre aakörre, bakagaamba iga, “Obohëënë onö newë omonaabi onö aguucha gokebara!” 
JHN.6.15	Yeeso nawë akamanya iga haang'i baare guucha komogööta, bamohaamirri koba omogaambi guchiinguru, akaimoka wiiki akaya kunguku umuëënë.
JHN.6.16	Hanö gööbaaye omogörööba, abeega baaë bakang'araara kuya kunyaancha, 
JHN.6.17	bakariina koböötö haakurua, bakaamboka inyaancha kuriinga kuya Kaberenaumu. Nkanyööra ubuiire buhikere, na Yeeso nkanyööra taraacha harebö hai. 
JHN.6.18	Enkaaga eyo nayo omokama omooru ngööre kuhusa na inyaancha nkanyööra ebeebehere. 
JHN.6.19	Hanö wanyöörre abeega baaë baageeye orogëëndö ruichikiromita haang'i isaano gose isaansaba, bakamaaha Yeeso aragëënda komaanche igoro araacha haang'i koböötö, bakööböha. 
JHN.6.20	Na Yeeso akabateebia iga, “Mööngë kööböha, nuuni!” 
JHN.6.21	Bagatuna iga bamuimuki koböötö, siböönö bakaangoha kuhika kunguguni haara baare kuya.
JHN.6.22	Inkio yahö, abaanto banö wanyöörre batamere ihuumbu eera, mboongooye iga oböötö mbumui bööre hö. Mbaamanyere iga Yeeso tewanyöörre ariinere koböötö boora na abeega baaë hai, kugira mbaatanooye bakamutiga. 
JHN.6.23	Amöötö gaande gagaacha kurua Tibeeria, gakahika ahase haara bëënë abaanto bareeye emegaatë geera hanö oMonënë asookiri kuruusia egoongö. 
JHN.6.24	Hanö irikömö reera rëërooche iga Yeeso taare haara hai, gose ninyööra na abeega baaë hai, nariö riöönsoe ndëriinere komöötö gayo bakaya Kaberenaumu gutuna Yeeso.
JHN.6.25	Hanö baamunyöörre ihuumbu eera mbaamubuurri iga, “Muiigia, kana nyiinga ke waare uchere hanö?” 
JHN.6.26	Yeeso akabahuunchukiria iga, “Ndabateebia obohëënë: nguntunamore gikugira enö mööreeye emegaatë mokaigota, tiiga iga ngikugira yibimanyiirrio binö möörooche hai. 
JHN.6.27	Mööngë goköra emeremö gikugira yibiaakorea binö bigosareka, siböönö mokörre ibiaakorea biobohoru bokuyeeyo. Ibiaakorea biyo mbinö morahaaboe na oMööna woMoonto, kugira Nöökoe, Taata, aamotoorra orobaasö.” 
JHN.6.28	Nabö bakamubuuria iga, “Niyeke togaaköra toköre emeremö gieNöökoe?” 
JHN.6.29	Yeeso akabahuunchukiria iga, “Emeremö genö Nöökoe agutuna iga moköre ngiö genö iga: Mobë na ubukumia naore aatoma.” 
JHN.6.30	Nabö bakamuhuunchukiria iga, “Nkemanyiirrio ke ogaaköra, okorri iga tomaahë böönö tuitabirri? Nkembë ogaaköra? 
JHN.6.31	Baaguuka baiito mbaareeye ibiaakorea binö biaakaberekeeyoe iga mana, kuibara; këëbore amaandekö gakogaamba, ‘Wë naabahaaye omogaatë kurua kuriooba.’ ”
JHN.6.32	Yeeso akabahuunchukiria iga, “Ndabateebia obohëënë: Kenö Mosa aabahaaye tiiga nomogaatë gonö gööruure kuriooba hai, etare iga Taata newë akobaha omogaatë uguëënë-guëënë kurua kuriooba. 
JHN.6.33	Kugira omogaatë gueNöökoe noora aguiika kurua kuriooba onö akoha ekebara obohoru.”
JHN.6.34	Bakamubuuria iga, “Monënë, taya oratoha omogaatë goyo ruisö röönsoembë.” 
JHN.6.35	Yeeso akabateebia iga, “Uni nuuni omogaatë gobohoru. Ore wöönsoe onö aguucha hareuni taranyööre muëëkö hai, na ore wöönsoe onö araabë na ubukumia nauni taranyööre umuihomö hai. 
JHN.6.36	Siböönö naabateebiri iga, ninyööra mömaaha si temorakumi hai. 
JHN.6.37	Ore Wöönsoe Taata akoong'a, naraachë hareuni. Nauni tengatabuta onö aguucha haruuni hai, 
JHN.6.38	kugira naachere haanse hanö kurua kuriooba goköra obohaanchi böore aantomere, tiiga naachere goköra mona haanchere umuëënë hai. 
JHN.6.39	Kenö nkiö umuuntumi agutuna iga nköre: iga ntagaacha gotabuta ninyööra nuumui kobaara böönsoe aang'aaye, siböönö niiga niichë kobariuukia böönsoe mbahoru, kurusiko rumuhikö. 
JHN.6.40	Na Taata ngutunaare iga: ore wöönsoe onö aramaahë oMööna na koba na ubukumia nawë naranyööre obohoru bokuyeeyo; nauni nindimuriuukia kobohoru kurusiko rumuhikö.”
JHN.6.41	AbaYahuti bakarooroota kugira enö aagaambere iga, “Uni nuuni omogaatë gonö gööruure kuriooba.” 
JHN.6.42	Bakabuurania iga, “Omoonto onö kana tiYeeso omööna oYoosebu, gose kana natare wë? Ntomanyere isa waabö na nyako waabö. Kanambë niyeke agoköra wiiki aragaamba iga, nkuriooba aarua?” 
JHN.6.43	Yeeso akabahuunchukiria iga, “Motahaatera mööngë korooroota. 
JHN.6.44	Moonto ataahö onö aguucha hareuni, etare iga, nyööre naruteroe guucha hareuni na Taata, onö aantomere, nauni niiga, niichë kumuriuukia kobohoru kurusiko rumuhikö. 
JHN.6.45	Abanaabi mbaandekere bakaboora iga, ‘Abaanto böönsoe mbariigibua na eNöökoe,’ Ore wöönsoe akuiigueera Taata na kueega kurua harewë naraachë hareuni. 
JHN.6.46	Koyo teko okogaamba iga, ore wöönsoe naamaaha Taata hai, getatiga noonö bëënë aarua hare Nöökoe, newë bëënë aamaaha Taata. 
JHN.6.47	Ndabateebia obohëënë, ore wöönsoe onö akoba na ubukumia naranyööre obohoru bokuyeeyo. 
JHN.6.48	Uni nuuni omogaatë gobohoru. 
JHN.6.49	Baaguuka baiinyu mbaareeye ibiaakorea binö biakaberekeeyoe iga mana; kuibara, siböönö mbaakuure. 
JHN.6.50	Siböönö omogaatë gonö gukurua kuriooba, ore wöönsoe onö akogorea tarikua hai. 
JHN.6.51	Uni nuuni ndeenge omogaatë omohoru, gonö gööruure igoro kuriooba. Na ore wöönsoe onö araarë omogaatë gonö, naraabë hö kuyeeyo. Na omogaatë gonö ndaamohë nomobere göönë, gonö ndahaanë okorri iga ekebara giichë kohöna.”
JHN.6.52	AbaYahuti bagataanga goköra ichinkaani, baragaamba iga, “Kana niyeke omoonto onö araaköre atohë omobere gööë tore?”
JHN.6.53	Yeeso nawë akabateebia iga, “Ndabateebia obohëënë: temoranyööre bohoru hai, hanö ndanyööre motareeye omobere goMööna woMoonto na kunyua amaanyiinga gaaë hai. 
JHN.6.54	Ore wöönsoe onö araarë omobere göönë na kunyua amaanyiinga gaanë, oyo naraabë na obohoru bokuyeeyo, na nindimuriuukia kobohoru kurusiko rumuhikö. 
JHN.6.55	Omobere göönë nibiaakorea kimui, na amaanyiinga gaanë nagaakunyua kimui. 
JHN.6.56	Omoonto ore wöönsoe, onö araarë omobere göönë na kunyua amaanyiinga gaanë, hareuni are, nauni harewë ndeenge. 
JHN.6.57	Taata onö ahö newë aantomere, na gikugira yawë, nehönde; na ore wöönsoe araarë omobere göönë naraabë hö gikugira yaanë. 
JHN.6.58	Gonö ngö omogaatë gonö gööruure igoro kuriooba, tegoonga geera baaguuka baiinyu baareeye sooki bagakua hai. Ore wöönsoe onö araarë omogaatë gonö, naraabë hö kuyeeyo.” 
JHN.6.59	Yeeso naagaambere amang'ana gayo, enkaaga enö aareenge kuiigia guSinagoogi yaKaberenaumu.
JHN.6.60	Abeega baaë abaaru, hanö baaiguure iigö mbaagaambere iga, “Amaiigio ganö namakong'u. Ning'ui araatore kogatëgëërra?” 
JHN.6.61	Yeeso umuëënë naamanyere atateebiibui na moonto iga, abeega baaë mbaare korooroota baragaamba iga amang'ana gayo namakong'u akababoorra iga, “Gayo ngabaiitere enkörö? 
JHN.6.62	Hanö hömbë mokamaaha oMööna woMoonto araya igoro kuriooba, haara aaruure? 
JHN.6.63	UMuiika bëënë ngö gogosëësa omoonto omobere mbuchua. Amang'ana gayo nsumaachere ngö gakorëënta uMuiika na obohoru. 
JHN.6.64	Hayo höönsoe abamui baiinyu tebagukumia hai.” (Kugira Yeeso naamanyere kurua gonsemoka, banö barikumia naonö aremoköböösania). 
JHN.6.65	Wiiki akarööbirria araboora iga, “Keyo nkiö këëgirre nkabateebia iga, taahö onö aratore guucha hareuni, etare iga naitabirribua na Taata hai.”
JHN.6.66	Kugira yagayo, abeega baaë abaaru mbaamutigere bakaya, tebaagëënaine nawë roonde hai. 
JHN.6.67	Kohayo Yeeso akabuuria ikumi na babere baara iga, “Na baiinyu böönsoe niiga muyi?”
JHN.6.68	Simooni Bëëtërö akamuhuunchukiria iga, “Monënë hare ng'ui toraayi? Uwë Nuuwë ona amang'ana gobohoru bokuyeeyo. 
JHN.6.69	Baiito tukumiri na tomanyere iga, nuuwë oMohoreeru onö waarua koNöökoe.”
JHN.6.70	Yeeso akabahuunchukiria iga, “Nentabaahooye baiinyu moreenge ikumi na babere? Na umui weiinyu nirisaambo!” 
JHN.6.71	Nawë hayo, Yuuta aare kong'ööria, umumura oSimooni Keriooti, onö aareenge umui waikumi na babere baara, newë aare kuya komoköböösania.
JHN.7.1	Haakurua, Yeeso agataara kuya goonse yaGariraaya, taare gutuna gotaara kuya buYahuti hai, kugira abataangati babaYahuti mbaare gutuna iga bamuiitë. 
JHN.7.2	Na iNyaangi yabaYahuti iyiBitume nkanyööra ebaaye haang'i. 
JHN.7.3	Kohayo bamura bamööbö Yeeso bakamoboorra iga, “Tarua hanö ogëëndë buYahuti, okorri abeega baaö bamaahë emeremö gere ogoköra. 
JHN.7.4	Kugira taahö onö akubisa emeremö gëëë, na hanö aratuna iga amanyekanë hai, Gukugira ngoköraore amang'ana ganö, tatigambë ekebara giöönsoe gekomanyë!” 
JHN.7.5	Ninyööra mbamura bamööbö tebaamukumiri hai.
JHN.7.6	Yeeso akababoorra iga, “Enkaaga yaanë ekeere teraahika hai, siböönö baiinyu enkaaga ere yöönsoe moona umueeya. 
JHN.7.7	Ekebara tekerabarëgë hai, uni nuuni kerëgere, gukugira iga ndatobora iga, amaköra gaakiö namanyaanku. 
JHN.7.8	Motaya kunyaangi: Uni tendaayi inyaangi eyo hai, kugira enkaaga yaanë teraahika hai” 
JHN.7.9	Hanö aabateebiri gayo, naaruure agatama Gariraaya hakë iigö.
JHN.7.10	Hanö bamura bamööbö baisere kuya kunyaangi, Yeeso nawë naaruure akagiya; ninyööra aagegeeye, tekemaiisömaiisö hai, naagegeeye araibisabisa. 
JHN.7.11	Abataangati babaYahuti mbaare kumurigia kunyaangi eyo, barabuuria iga, “Nehai are kana?” 
JHN.7.12	Ogosëëmënënania nkööbaaye okööru gatai yabaanto. Abamui baragaamba iga, “Nomoonto umuuya.” Na abaande baragaamba iga, “Aa-a, nabaanto akong'aiina.” 
JHN.7.13	Siböönömbë taahö onö aamotobooye kobaanto hai, gikugira mbaare kööböha abataangati babaYahuti.
JHN.7.14	Hanö inyaangi yaahengahengaini, Yeeso naageeye koHekaaru kuiigia. 
JHN.7.15	AbaYahuti bakarogoora bokong'u baragaamba iga, “Kana omoonto onö niyeke aaköra aamanya amang'ana ganö göönsoe, naho ataakageeye sukuuru?” 
JHN.7.16	Yeeso akabahuunchukiria iga, “Ganö nkuiigia kana gatare iga ngaanë, getatiga nkoNöökoe onö aantomere gaakurua. 
JHN.7.17	Onö ahaanchere goköra gare Nöökoe agutuna, newë bëënë akaabateebia ganö nkuiigia, nyööre nkoNöökoe gaakurua gose nagaanë umuëënë ngusumaacha. 
JHN.7.18	Omoonto onö agusumaacha agaaë umuëënë nkunyööraare negoongö aguitonera. Siböönö onö agotonera egoongö onö aamotomere, omoonto oyo nomohëënë onö ataana borööngö. 
JHN.7.19	Mosa naatabahaaye aMaragö? Siböönömbë taahö onö aagöötere aMaragö gayo hai, kugira kembë mugutuna kunyita?” 
JHN.7.20	Abaato bakamuhuunchukiria iga, “Noona ikihui! Ning'ui agutuna kuguiita kana?” 
JHN.7.21	Yeeso akabahuunchukiria iga, “Kugira naakörre irikönö rimui na böönsoe möörogoorre. 
JHN.7.22	Mosa naabahaaye eseera yogosaara abariisia (tiiga iga Mosa aagetaangere hai, etare iga mbaaguuka baiinyu), böönö baiinyu ngosaaramore ninyööra nkurusiko rueSabaato. 
JHN.7.23	Hanö ndanyööre umuriisia arasaaroa kurusiko rueSabaato, okorri iga aMaragö gaMosa gatagasareka, nkugira ke mbë baiinyu monderreeye iga hueeniri omoonto kimui kurusiko rueSabaato? 
JHN.7.24	Motaya morakëënga ikiina kobohëënë, möönga kuya morakëënga ikiina këëbore mokomaaha.”
JHN.7.25	Abaanto abamui abaYerusareemu mbaagaambere iga, “Omoonto onö kana, tewë oora baagutuna iga baiitë? 
JHN.7.26	Ndaiigua ngoogonö! Nguitööngö agusumaacha kemaiisömaiisö iigö, na temoonto akomoköönia hai! Böönö amahëënë, abataangati gose mbamanyere iga onö newë Masiihi? 
JHN.7.27	Siböönö hanö Masiihi ariicha temoonto aremanya hare arirueera hai. Na onömbë ntomanyere hare aarua.”
JHN.7.28	Hanö Yeeso aare kuiigia koHekaaru, naagaambere kongaamba enënë iga, “Moomanyere, na momanyere hare naarua? Tiiga nairëënta kogotora köönë hai, onö aantomere nomohëënë, baiinyu temomomanyere hai. 
JHN.7.29	Siböönö uni nemomanyere, kugira harewë naarua, na newë aantomere.” 
JHN.7.30	Kohayo bagasaacha komogööta, siböönö taareenge hö onö asaachere iga akaamotoorra okobökö hai, kugira enkaaga yaaë tewanyöörre eraahika hai. 
JHN.7.31	Siböönö abaanto abaaru kumuiranio goyo mbaabaaye na ubukumia harewë, bakagaamba iga, “Böönö hanö Masiihi ariicha gose, nareköra ibimanyiirrio gokera binö omoonto onö aaköra?”
JHN.7.32	Hanö abaBarisaayo baaiguure këëbore abaanto baare komönyëërrana kuguituungana na Yeeso bö hamui na abataangati babanchaama bieNöökoe mbaatomere abariindi kuya komogööta. 
JHN.7.33	Yeeso akababoorra iga, “Nendaabë na baiinyu hakë iigö, haruë niyi ko oora aantomere. 
JHN.7.34	Muriintuna, si timurinyööra hai, kugira timurihika hare ndinyööra ndeenge hai.” 
JHN.7.35	Abataangati babaYahuti bakabuurania abiëënë iga, “Kana hayo nehai agutuna kuya, hare totarimunyööra? Gose nkumigi giabaGiriki araayi, hare abaYahuti bamënyere ayi kuiigia abaGiriki? 
JHN.7.36	Kana hanö agaambere iga, ‘Muriintuna si timurinyööra hai, na hare ndinyööra ndeenge timurihika hö hai’ hayo niyeke kana akagaambere?”
JHN.7.37	Urusiko rogosookerria ronö rööreenge urunuhë kunyaangi eera, Yeeso akaimeerra akagaamba kongaamba enënë araboora, iga, “Ore wöönsoe onö ana umuihomö achë hareuni anyuë. 
JHN.7.38	Këëbore amaandekö gakogaamba iga, ‘Ore wöönsoe onö araabë na ubukumia hareuni, imiöörö giamaanche gobohoru ngeratitiri kurua harewë.’ ” 
JHN.7.39	Yeeso namang'ana guMuiika aare gusumaachera ganö baara baamukumiri baare kuya kunyööra. Kugira enkaaga eyo tewanyöörre eraahika yuMuiika kohaanoa hai, kugira nkanyööra Yeeso tarahaaboa ubuhiku hai.
JHN.7.40	Abaanto banö baareenge kumuiranio goyo abamui, hanö baamuiguure aragaamba këhayo mbagaambere iga, “Omoonto onö mahëënë noore monaabi!” 
JHN.7.41	Abaande bakagaamba iga, “Onö Masiihi.” Na abaande bakagaamba iga, “Masiihi ataarueerë Gariraaya! 
JHN.7.42	Amaandekö nkogaambagare iga Masiihi ngooka yabuhiri Tauti arirueera, na nariborroa Betereheemu, kumugi gonö Tauti aakamënyere.” 
JHN.7.43	Kohayo ichimberege nchabaaye gatai yabaanto bayo, gikugira yaYeeso. 
JHN.7.44	Abaande bagatuna komogööta. Siböönö temoonto aasaachere iga akaamotoorra okobökö hai.
JHN.7.45	Abariindi baara bakariinga kuya kobataangati babanchaama bieNöökoe na kobaBarisaayo, hanö baahikere bakabuuribua iga, “Ndaiigua temomorëëntere hai?” 
JHN.7.46	Abariindi baara bakabahuunchukiria iga, “Moonto ataahö onö aakagaambere këhaara omoonto oora akogaamba!” 
JHN.7.47	AbaBarisaayo bakabahuunchukiria iga, “Kura baiinyu böönsoe mong'aiineroe?” 
JHN.7.48	“Möökarooche omotaangati gose omoBarisaayo ore wöönsoe amukumiri? 
JHN.7.49	Umuiiro onö wöönsoe ahekeeraine hanö, naho atamanyere aMaragö gaMosa, nkanya Nöökoe aamuihiima!”
JHN.7.50	Nikötëëmö onö aareenge umui waabö, nawë newë wanyöörre taanga aageera Yeeso mbërë, nawë akababuuria iga, 
JHN.7.51	“Aai koMaragö gaiito, torakëëngëra moonto kiina totaraiigua taanga mona ikiina këëë kere?” 
JHN.7.52	Bakamuhuunchukiria iga, “Aai nauwë wöönsoe gose nGariraaya waarua mui? Taisuuncha amaandekö noranyööre iga temonaabi aakaruereeye Gariraaya hai.”
JHN.7.52	[ 
JHN.7.53	Haakurua bakanyërëgana ore wöönsoe akaya waaë.
JHN.8.1	Enkaaga eyo Yeeso nawë akaya kunguku yeMeseituuni. 
JHN.8.2	Inkio chuni akariinga kuya koHekaaru. Abaanto böönsoe bakaya bakamotoora gatai, nawë agaikara haanse kobaiigia. 
JHN.8.3	Abaiigia bamaragö na abaBarisaayo bakarëënta kohekaaru moyo omogaikoro onö onyöörre agööteroe koboraaya, bakamuimiirria gatai yaabö. 
JHN.8.4	Haakurua bagateebia Yeeso iga, “Muiigia, omogaikoro onö natirriibui koboraaya. 
JHN.8.5	Na koMaragö gaiito, Mosa naaruusiri amaragirrio iga, omogaikoro këoyo niiga aiitoa gokorasoa na amagena. Böönö uwë niyeke okogaamba?” 
JHN.8.6	Mbaamubuurri këhayo gukumuiigua, okorri iga banyööre ekehage gekumuchööngëra. Siböönö Yeeso naaihiinyere kööndeka haanse komaröba na ekëëra këëë. 
JHN.8.7	Hanö wanyöörre bakimereeye baramubuuria, Yeeso akagörröka akabateebia iga, “Ore ndanyööre ataana iraga, abë newë owambërë komorasa na irigena.” 
JHN.8.8	Wiiki akaihiinya kööndeka haanse na ekëëra këëë. 
JHN.8.9	Hanö baaiguure iigö, bakarua hö kuumui-umui, gotaangera kobaanto bakoro. Yeeso agatama umuëënë, hamui na omogaikoro oora aimereeye hö. 
JHN.8.10	Yeeso akagörröka akabuuria ore mogaikoro iga, “Nehai bageeye? Taahö onö akogokëëngëra kiina hai?” 
JHN.8.11	Omogaikoro oora akahuunchukia iga, “Taahö hai, Monënë.” Yeeso akamoboorra iga, “Mbuuya mbë ninyööra nuuni wöönsoe, tendagokëëngërë kiina hai. Gëënda, siböönö uriihë otagaacha goköra iraga roonde hai.”]
JHN.8.12	Wiiki Yeeso akabateebia iga, “Uni nuuni oborabu buekebara. Ore wöönsoe onö arangöötë, naranyööre oborabu bobohoru, taakagëënda kugisuunte roonde hai.” 
JHN.8.13	AbaBarisaayo bakamoteebia iga, “Torooche böönö iga nguitoboraore, na ubutuburi bööö tobohëënë hai.” 
JHN.8.14	Yeeso akabahuunchukiria iga, “Aa-a, ninyööra ndaitobora umuëënë, ganö nkogaamba namahëënë kugira nemanyere hare naaruure na hare nkuya. Baiinyu motamanyere hare naaruure na hare nkuya. 
JHN.8.15	Baiinyu ngokëëngëramore omoonto ikiina këëbore abaana babaanto bagokëënga; nauni tengokëëngëra moonto kiina hai. 
JHN.8.16	Siböönö, hanö nakëëngëra omoonto ikiina, ikiina kenö nkëëngere nyööra nekehëënë; kugira tuuni umuëënë ngoköra gayo hai, nTaata onö aantomere, newë togoköra nawë. 
JHN.8.17	Këëbore këndekere koMaragö gaiinyu niiga, hanö ubutuburi buabaanto babere bööya hamui, nyööra nobohëënë. 
JHN.8.18	Uni nuuni umuëënë nguitobora, na Taata onö aantomere, nawë wöönsoe ngontoboraare.” 
JHN.8.19	Bakamubuuria iga, “Isa weiinyu kana nehai are?” Yeeso akabahuunchukiria iga, “Motaamanyere, ninyööra nTaata motamomanyere. Hanö nkanyöörre moomanyere, nyööre na Taata momomanyere.” 
JHN.8.20	Gayo göönsoe Yeeso naagagaambeeye koHekaaru engaki enö aare kuiigia kugisuumua kenö ichiimbiria chiaakabeekeroe. Na temoonto amogöötere hai, kugira enkaaga yaaë tewanyöörre eraahika hai.
JHN.8.21	Wiiki, Yeeso akababoorra iga, “Ndaya na muriintuna, siböönö nkomaraga gaiinyu morakueerë. Hare nkuya, temoraachë hö hai.” 
JHN.8.22	Abataangati babaYahuti bakagaamba iga, “Kana aragaamba iga, tetoraayi hare akuya hai, kana hayo gose nkogaambaare iga naraiyitë?” 
JHN.8.23	Yeeso akabahuunchukiria iga, “Baiinyu nabekebara kenö more haanse hanö möörua, si uni nigoro naarua. Baiinyu ngokebara kenö möörua si uni towekebara kenö nde hai. 
JHN.8.24	Keyo nkiö këëgirre nkabateebia iga nkomaraga gaiinyu morakueerë. Hanö ndanyööre motagukumia iga, ‘Uni Nuuni Onö, nkomaraga gaiinyu morakueerë.’ ” 
JHN.8.25	Bakamubuuria iga, “Nuuwë ng'ui kana?” Yeeso akabahuunchukiria iga, “Nkanya uni këëbore naageeye ndabateebia nkëëhö nde. 
JHN.8.26	Neena amaaru agakogaamba na kobakëëngëra ikiina. Onö aantomere ninyööra niigö nomohëënë, kohayo ngoteebiande ekebara kenö gaara bëënë naaiguure kurua harewë.”
JHN.8.27	Teboongooye iga niIsa waabö aare koboora hai. 
JHN.8.28	Yeeso akababoorra iga, “Hanö murimikiirria oMööna woMoonto igoro, hayo nehö moremanya iga, ‘Uni Nuuni Onö;’ na wiiki nehö murioongora iga tengoköra ng'ana kogotora köönë umuëënë hai, getatiga kenö bëënë nkogaamba nkenö Taata aanyigiri. 
JHN.8.29	Na ore aantomere hamui are nauni; taguntiga muëënë hai, kugira ruisö röönsoe ganö gakomotëgëria ngö ngoköra.” 
JHN.8.30	Abaaru banö baaiguure Yeeso aragaamba amang'ana gayo, mbaabaaye na ubukumia harewë.
JHN.8.31	Kohayo Yeeso akaboorra abaYahuti baara baamukumiri iga, “Hanö moragöötë amaiigio gaanë, moraabë abeega baanë abobohëënë; 
JHN.8.32	moroongorë obohëënë, na obohëënë mbö borabatachore.” 
JHN.8.33	Bakamuhuunchukiria iga, “Baiito nabahiri Abrahamu tore, na tetookabaaye baböhë bamoonto roonde hai. Kugira ke okogaamba iga, ntoraabë abatachore?” 
JHN.8.34	Yeeso akabahuunchukiria iga, “Ndabateebia obohëënë: ore wöönsoe onö agoköra iriraga nomoböhë wiriraga. 
JHN.8.35	Temoköri omeremö akomënya obaande kuyeeyo hai, siböönö umumura wë, nkomënyaare waabö kuyeeyo. 
JHN.8.36	Hanö ndanyööre oMööna abatachooye, moraabë botachore kimuikimui. 
JHN.8.37	Nemanyere iga nabahiri Abrahamu more; simbë ngutunamore iga munyitë, kugira timukuiigua ng'ana yaanë hai. 
JHN.8.38	Ganö nkogaamba nganö Taata aanyigia, na baiinyu ngoköramore ganö isa weiinyu akobateebia.”
JHN.8.39	Bakamuhuunchukiria iga, “Guuka weiito naAbrahamu.” Yeeso akabateebia iga, “Hanö nkaanyöörre nuruiboro roAbrahamu more, nyööre ngoköramore këhaara aagakörre. 
JHN.8.40	Böönö ngutunamore kunyita, na hanö naaya ndabateebia obohëënë bonö naaiguure kurua koNöökoe. Abrahamu ataare goköra ganö! 
JHN.8.41	Ngoköramore ganö isa weiinyu aagakörre.” Bakamuhuunchukiria iga, “Totare mabërëkë ganö töörua kebara Taata weiito nuumui, Nöökoe bëënë.”
JHN.8.42	Yeeso akabateebia iga, “Hanö nkanyöörre iga Nöökoe mbohëënë niIsa weiinyu, nyööre mohaanchere, kugira nkoNöökoe naaruure ngaacha hanö. Tenairëëntere hai, getatiga newë aantomere. 
JHN.8.43	Nkugira ke motakoongora ganö nkogaamba? Ngikugira enö motagutuna gontëgëërra. 
JHN.8.44	Baiinyu isa weiinyu niRisaambo, na ngoköramore këëbore isa weiinyu akobateebia. Naareenge umuiiti wabaanto kurua karai, taakabaaye na bohëënë roonde hai, kugira tebohëënë boreenge harewë hai. Hanö agaamba oborööngö nkogaambaare kenö aaibooyoe nakiö kugira nomorööngö, na newë isa waabö oborööngö. 
JHN.8.45	Nobohëënë nkobateebia, keyo nkiö gikugira moraanga gunkumia. 
JHN.8.46	Ning'ui hare baiinyu hanö onö akagaamba iga neena iriraga? Hanö ndanyööre nobohëënë nkogaamba, nkugira kembë motagunkumia? 
JHN.8.47	Onö akurua koNöökoe nkuiiguaare amang'ana gieNöökoe. Gikugira enö motare abieNöökoe, nkiö gikugira motakunyigueera.”
JHN.8.48	AbaYahuti bakamuhuunchukiria iga, “Ntotaare torëngërrëëyi hanö tööre togaambere iga nomoSamaria ore, na wiiki iga noona ikihui?” 
JHN.8.49	Yeeso akabahuunchukiria iga, “Ntaana ikihui. Uni nensookere Taata, siböönö baiinyu motansookere.” 
JHN.8.50	Ntaguiitonera goongö. Naahö onö akogeentonera na newë arekëënga ikiina. 
JHN.8.51	“Ndabateebia obohëënë iga: ore wöönsoe onö aragöötë amang'ana gaanë, oyo tarikua roonde hai.” 
JHN.8.52	AbaYahuti bakamoboorra iga, “Mböönömbë töhërëkia iga noona ikihui! Abrahamu naakuure, na abanaabi nabö böönsoe mbaakuure, na hanö oratoboorra iga ‘Ore wöönsoe aragöötë amang'ana gaanë tarikua roonde hai.’ 
JHN.8.53	Aai gose nokerre guuka weiito Abrahamu onö aakuure? Na abanaabi nabö böönsoe mbaakuure. Uwë ngokanyaore iga nuuwë ng'ui?” 
JHN.8.54	Yeeso akabahuunchukiria iga, “Hanö ndanyööre negoongö nguiitonera, egoongö yaanë umuëënë mbuchua. Taata newë akongoonga, oyo bëënë mokoboora iga neNöökoe weiinyu. 
JHN.8.55	Motamomanyere kana, nuuni momanyere. Hanö ndagaambë iga temomanyere hai, neemba omorööngö kë baiinyu. Siböönö uni nemomanyere, na nensookere eng'ana yaaë. 
JHN.8.56	Isa weiinyu Abrahamu naagöökere iga aremaaha urusiko röönë, nawë naarrooche akaba na irisaansera.”
JHN.8.57	AbaYahuti bakamoteebia iga, “Niyeke waköra wamaaha Abrahamu, kura otarahikia emëëka ninyööra merööngö etaano?” 
JHN.8.58	Yeeso akabahuunchukiria iga, “Ndabateebia obohëënë mbërë Abrahamu ataraiboroa, ‘Neehö.’ ” 
JHN.8.59	Kohayo bagasaka amagena kimui iga bamorasë, siböönö Yeeso agaichaabachaaba, akarichöka kurua koHekaaru.
JHN.9.1	Hanö Yeeso wanyöörre arahëta, akamaaha omoonto woonde onö aaibooyoe amuhukuru. 
JHN.9.2	Abeega baaë bakamubuuria iga, “Muiigia, onö niriraga reng'ui rëëgirre akaiboroa amuhukuru? Niriraga rëëë umuëënë, gose niriabaiburi baaë?” 
JHN.9.3	Yeeso akabahuunchukiria iga, “Oyo tiiga niraga aakörre hai, gose abaiburi baaë hai, getatiga niiga ubuhiku bueNöökoe bomaahekane harewë. 
JHN.9.4	Kuhika niiga togëëndërri goköra emeremö giomoonto onö aantomere bokereenge aharabu; kugira ubutiko nguuchabore, bonö moonto atareköra meremö. 
JHN.9.5	Enkaaga enö nkereenge gokebara konö, nuuni ndeenge oborabu buekebara.” 
JHN.9.6	Hanö aasookiri kogaamba gayo, agatua amatai haanse agakönya amatagitö; akahaka komaiisö gumuhukuru oora 
JHN.9.7	sooki, akamoteebia iga, “Tagëënda wisaabë ubusio bööö guitiboongo reSiroomu.” (Esesoro yaSiroomu niiga naatomeroe). Umuhukuru oora akaya agaisaaba ubusio bööë, akariinga aramaaha.
JHN.9.8	Haakurua, abarobëri baaë na banö wanyöörre baamomaaha arasabasaba ibiinto, bakabuurania iga, “Onö toore moonto oora aagaikaaye arasabasaba hai?” 
JHN.9.9	Abaande bakagaamba iga, “Eee newë,” Na abaande baraboora iga, “Aa-a atare wë, nokoba batuubaiine.” Omoonto oora umuëënë akababoorra iga, “Nkanya nuuni bëënë.” 
JHN.9.10	Bakamubuuria iga, “Niyekembë okörre amaiisö gaaö gamaahere?” 
JHN.9.11	Akabahuunchukiria iga, “Omoonto woonde onö akoberekeroa iga Yeeso, newë aakönyere amatagitö, sooki akaahaka komaiisö, haakurua agaanteebia iga ngëëndë nisaabë ubusio guitiboongo reSiroomu. Nauni nkaya ngaisaaba mö, niigö naaisaabere iigö nkamaaha.” 
JHN.9.12	Bakamubuuria iga, “Haigore böönö?” Akabahuunchukiria iga, “Ntamanyere hare are.”
JHN.9.13	Haakurua bakahira omoonto oyo aareenge umuhukuru kobaBarisaayo. 
JHN.9.14	Urusiko ronö Yeeso aakönyere amatagitö akahueenia umuhukuru oora, ndööreenge urusiko rueSabaato. 
JHN.9.15	AbaBarisaayo wiiki bakamubuuria këëbore aakörre akamaaha. Nawë akabateebia iga, “Naahakere amatagitö komaiisö gaanë, sooki ngaisaaba ubusio, na böönö nkomaahande.” 
JHN.9.16	AbaBarisaayo baande bakagaamba iga, “Omoonto onö akörre iigö tekoNöökoe aarua hai, kugira tagosooka eSabaato hai.” Siböönö abaande bakaboora iga, “Omoonto wiriraga niyeke araköre aköre ibimanyiirrio këbinö?” Kohayo bakahötökana.
JHN.9.17	Bare baBarisaayo wiiki bakabuuria umuhukuru oora iga, “Oragaamba iga newë akuhueeniri amaiisö, böönö niyeke uguitëgëërra harewë?” Akabahuunchukiria iga, “Nomonaabi.” 
JHN.9.18	Hayo höönsoe abataangati babaYahuti tebaaheenyekere roonde hai, iga omoonto oyo numuhukuru aakabaaye na böönö nkomaahaare, kuhika baatomaine abaiburi baaë 
JHN.9.19	guucha kobabuuria iga, “Onö numumura weiinyu onö mokoboora iga naaibooyoe amuhukuru? Niyeke böönö akörre arooche?” 
JHN.9.20	Abaiburi baaë bakahuunchukia iga, “Ntomanyere iga onö numumura weiito, na naaibooyoe amuhukuru, 
JHN.9.21	Siböönö tetomanyere mona akörre arooche hai, wiiki tetomanyere onö amuhueeniri amaiisö hai. Tamubuuria; kugira nomoonto mokoro, naraatore kobahuunchukiria umuëënë!” 
JHN.9.22	Abaiburi baaë mbaagaambere iigö kugira mbööböhere abataangati babaYahuti, kugira abataangati babaYahuti wanyöörre baitabeerrania iga, ore wöönsoe onö aregaamba iga Yeeso newë Masiihi, narirugibua kurua guSinagoogi. 
JHN.9.23	Nkiö këëgirre abaiburi baaë bakagaamba iga, “Nomoonto mokoro, tamubuuria umuëënë.”
JHN.9.24	Bakaberekera umuhukuru oora wiiki erekabere, na bakamoboorra iga, “Iyihimirria mbërë yeNöökoe iga nobohëënë oragaambë! Ntomanyere iga omoonto onö numunyairaga.” 
JHN.9.25	Omoonto oora akabahuunchukiria iga, “Temanyere haanga nareenge gose tareenge umunyairaga hai. Egeento kenö manyere niiga, naareenge umuhukuru na böönö nkomaahande.” 
JHN.9.26	Bakamubuuria iga, “Niyeke kana akörre akuhueeniri amaiisö?” 
JHN.9.27	Akabahuunchukiria iga, “Mbateebiri karai, timukuiigua hai. Kugira ke mugutuna wiiki iga ndeengerë kobateebia? Niiga na baiinyu mobë abeega baaë?”
JHN.9.28	Bakamotoka baragaamba iga, “Nuuwë oreenge umueega waaë, siböönö baiito nabeega baMosa tore. 
JHN.9.29	Ntomanyere iga Nöökoe naasumaachere na Mosa; siböönö oyo ninyööra hare aarua tetomanyere hai!” 
JHN.9.30	Omoonto oyo akabahuunchukiria iga, “Enö neng'ana ke enö! Temomanyere hare aarua hai, na hanö aahueeniri amaiisö! 
JHN.9.31	Ntomanyere iga Nöökoe takuiigua abanyamaraga hai; getatiga mbanö bamosookere na goköra gare agutuna iga baköre. 
JHN.9.32	Marëënga ekebara gëëkörroe, tetökaiiguure iga woonde akahueeniri omoonto onö aaibooyoe amuhukuru hai. 
JHN.9.33	Hanö nkanyöörre omoonto onö ataarua koNöökoe, nyööre tagaatorre goköra geento hai.” 
JHN.9.34	Bakamuhuunchukiria iga, “Uwë nkomaraga waiboreeyoe wiiki mö okeneeye, böönö ngutunaore iga utuiigi?” Bakamurugia kurua guSinagoogi.
JHN.9.35	Hanö Yeeso aaiguure iga baamurugiri, akamunyööra akamubuuria iga, “Ona ubukumia na oMööna woMoonto?” 
JHN.9.36	Omoonto oora akamuhuunchukiria iga, “Tamonteebia, Monënë, nendaabë na ubukumia nawë!” 
JHN.9.37	Yeeso akamoteebia iga, “Omorooche karai, nkanya newë onö agusumaacha nauwë.” 
JHN.9.38	Akamoboorra iga, “Nkumiri, Monënë!” Agatëma ibiru haanse akamosëëngëra.
JHN.9.39	Yeeso akamoboorra iga, “Naachere gokebara kenö iga ngekëëngërë ikiina, okorri iga abahukuru bamaahë, na banö bakomaaha bahukurë.” 
JHN.9.40	AbaBarisaayo abamui banö baareenge hö, hanö baaiguure iigö bakamubuuria iga, “Gose na baiito nkogaambaore iga nabahukurutore?” 
JHN.9.41	Yeeso akabahuunchukiria iga, “Hanö nkaanyöörre nabahukurumore, nyööre temoona iraga hai, siböönö hanö mokogaamba iga, ‘Nkomaahatore’, irisaria reiinyu hö rekereenge.”
JHN.10.1	Yeeso akagaamba iga, “Obohëënë ndabateebia: omoonto ore wöönsoe onö atakohëtëra kihita, arareenera gotagaachi, oyo numuiibi, na omosakuri. 
JHN.10.2	Onö akohëtëra kihita oyo newë umuirigania wamang'oondi. 
JHN.10.3	Umuriindi wikihita nkuigorraare umuirigania wamang'oondi ikihita; na amang'oondi ngamanyere engaamba yaaë, hanö agaberekera amariina gaagö agarichökia kuya kebara. 
JHN.10.4	Hanö agarichökia kebara, agataangata, nagö gamurua nyuma kugira ngamanyere engaamba yaaë. 
JHN.10.5	Siböönö omogëni tegakamosöörana hai, nkumunyërëganera gare, kugira tegamanyere engaamba yaaë hai.”
JHN.10.6	Yeeso nabateebiri ekereengio keyo, siböönö teboongooye kenö aarekobateebia hai.
JHN.10.7	Kohayo Yeeso akabateebia wiiki iga, “Obohëënë ndabateebia iga: Uni nuuni ikihita kiamang'oondi. 
JHN.10.8	Banö böönsoe baantaangatere nabaiibi baareenge na abasakuri na amang'oondi tegaabatëgëërrëëye hai. 
JHN.10.9	Uni nuuni ndeenge ikihita. Ore wöönsoe arahëtërë hareuni narehöna; naraayi arasöha na kurichöka na anyööre ikiriisirio. 
JHN.10.10	Umuiibi nguchaare iga aiibë, na aiitë na gusikia. Si uni naachere iga banyööre obohoru, baichuribue iga chabi.
JHN.10.11	“Uni nuuni umuirigania wamang'oondi umuuya, umuirigania umuuya noonö akuihaanera amang'oondi gaaë.
JHN.10.12	Umuirigania onö asöörroe, guucha kuriisia amang'oondi ganö gatare agaabö takogaihaanera hai, hanö amaaha isuunchai eraacha nkong'ösaare agatiga; kohayo, isuunchai egööta agamui agaande inyërëgania. 
JHN.10.13	Na umuirigania oyo nkong'ösaare kugira naasööroa guucha kuriisia nawë tatoondoreeyoe na amang'oondi gayo hai. 
JHN.10.14	Uni nuuni umuirigania umuuya. Nemanyere amang'oondi gaanë, nagö ngaamanyere. 
JHN.10.15	Këëbore Taata amanyere, nkëëhö bëënë momanyere. Nauni nkuihaanerande amang'oondi gaanë. 
JHN.10.16	Neena amang'oondi gaande ganö gatakuihichö hanö. Kuhika nagö göönsoe ngarëëntë; ngaraiigue engaamba yaanë, gaachë gabë irihichö rimui na umuirigania umui.
JHN.10.17	“Taata nahaanchere gikugira enö nkuruusia obohoru böönë, okorri iga wiiki niichë kubunyööra. 
JHN.10.18	Taahö onö akanduusia obohoru böönë hai, getatiga numuëënë nkobohaana gokohaancha köönë. Neena ogotora gokobohaana, na wiiki neena ogotora gokuburiingia. Enö niyo Taata aanteebia iga nköre.”
JHN.10.19	Wiiki abaYahuti mbaahötökaiine kugira yamang'ana gayo. 
JHN.10.20	Abaaru baabö mbaare kogaamba iga, “Naana ikihui! Numuchuuru! Kugira ke mokomotëgëërra?” 
JHN.10.21	Siböönö abaande nabö mbaare kogaamba iga, “Omoonto onö ana ikihui takagaamba këiigö hai! Ikihui niyeke keraaköre keramuki amaiisö gabahukuru?”
JHN.10.22	Enkaaga wanyöörre ihikere iyiNyaangi yaGotoora eHekaaru yaYerusareemu koNöökoe, na enkaaga eyo yaareenge yikinyigita. 
JHN.10.23	Yeeso naare kogëënda koHekaaru gokegoora kinyuumba yaSoromooni. 
JHN.10.24	Kohayo abaYahuti bagasaanga bamuinaarre baramoboorra iga, “Aa-a watuguchagucha karai, toteebia obohëënë: nuuwë Masiihi?” 
JHN.10.25	Yeeso akabahuunchukiria iga, “Naabateebia karai, siböönö timugukumia hai. Emeremö genö ngoköra kuriina reTaata, ngiö gegontobora. 
JHN.10.26	Si hayo höönsoembë motaakumi, kugira temoreenge amang'oondi gaanë hai. 
JHN.10.27	Amang'oondi gaanë ngamanyere engaamba yaanë; nauni nengamanyere na ngonsööranagare. 
JHN.10.28	Nauni nkogahande obohoru bokuyeeyo nagö tegagaakua iga hai. Taahö onö akaaganduusia kurua komabökö gaanë hai. 
JHN.10.29	NTaata aagang'aaye, nawë nakerre böönsoe, na temoonto ahö onö agaatora kogaruusia kurua gokobökö goTaata hai. 
JHN.10.30	Uni na Taata ntoreenge umui.”
JHN.10.31	Haakurua, abaYahuti wiiki bakaimukia amagena iga bamorasë. 
JHN.10.32	Yeeso akabateebia iga, “Naaköra emeremö imiiya komaiisö gaiinyu genö Taata aang'aaye iga nköre; kogeyo giöönsoe ngoohai mugutuna kondasera na amagena?” 
JHN.10.33	AbaYahuti bakamuhuunchukiria iga, “Titugutuna gokorasa na amagena gikugira yamaköra gaaö amaiiya hai, siböönö ngukugira konö uguchuaaria Nöökoe! Uwë nomoonto ore, na hanö oraiköra iga nuuwë eNöökoe!”
JHN.10.34	Yeeso akabahuunchukiria iga, “Tekëëndekere koMaragö gaiinyu iga Nöökoe akaboora iga, ‘Baiinyu nichinöököë more.’ 
JHN.10.35	Ntomanyere iga kenö amaandekö gakogaamba nyööra nobohëënë kuyeeyo; Nöökoe naababerekeeye iga ichinöökoe, abaanto banö baarëntëëyoe eng'ana yaaë. 
JHN.10.36	Keuni Taata naanyahooye, agaantoma guucha gokebara. Niyeke mogoköra moragaamba iga neNöökoe nguchuaaria, hanö naagaambere iga noMööna weNöökoe nde? 
JHN.10.37	Hanö moramaahë ntagoköra emeremö geTaata, motagaankumia hai. 
JHN.10.38	Siböönö hanö ndanyööre ndageköra, ninyööra motagunkumia si motakumia emeremö gëënë, okorri momanyë na moongore iga Taata hareuni are, nauni ndeenge hare Taata.”
JHN.10.39	Bagatuna wiiki kogööta Yeeso, siböönö akaibaandurrukia kurua harebö. 
JHN.10.40	Yeeso akariinga kuya ihuumbu yomöörö goYörötaani haara Yöhana wanyöörre abaateesera, akabëëra hö. 
JHN.10.41	Abaanto abaaru mbaageeye harewë, baragaamba iga, “Yöhana taakörre ekemanyiirrio hai, siböönö göönsoe ganö aagaambere komoonto onö namahëënë.” 
JHN.10.42	Abaanto abaaru hayo mbaabaaye na ubukumia harewë.
JHN.11.1	Omoonto woonde iga Raasaaro, onö wanyöörre amënyere Bëëtania, nkanyööra aroora. Bëëtania numugi gonö Mariaamu na Mariita musubaati omööbö baamënyere. 
JHN.11.2	(Mariaamu noora aahakere Yeeso amaguta komagoro ganö gaareenge kurumbaasa kiubusuraancha na akamueeya na ituukia yaaë, newë aareenge musubaati omööbö Raasaaro onö aareenge omorooyi). 
JHN.11.3	Basubaati bamööbö bayo bakahërra Yeeso umunyua iga: “Monënë, omogöönchë waaö nomorooyi.”
JHN.11.4	Hanö Yeeso aaiguure iigö, naagaambere iga, “Oborooyi bonö botare iga mbööruku; gayo ngabaaye gookoha eNöökoe ubuhiku, na koborooyi bonö mbö oMööna weNöökoe arahëëroe ubuhiku.”
JHN.11.5	Yeeso naahaanchere Mariita na musubaati omööbö hamui na Raasaaro. 
JHN.11.6	Hanö aanyöörre umunyua iga Raasaaro nomorooyi, naabërëëye hö ichinsiko chiinde ibere. 
JHN.11.7	Haakurua agateebia abeega baaë iga, “Turiingë kuya buYahuti.” 
JHN.11.8	Abeega baaë bakamoteebia iga, “Muiigia, mboongo hanö iigö abaYahuti baatuna gokorasa na amagena; wiiki oraya hö?”
JHN.11.9	Yeeso akabahuunchukiria iga, “Aai urusiko ndotaana ichinkaaga ikumi na ibere, gose kana hai? Hanö omoonto agotaara omobaso takaihönya hai, gikugira nyööra nkomaahaare oborabu buekebara kenö. 
JHN.11.10	Siböönö hanö agotaara ubutiko nkuihönyaare, kugira nyööra taana oborabu hai.” 
JHN.11.11	Hanö aagaambere gayo agosookia akarööbirria iga, “Omosaani weiito Raasaaro, araaye, siböönö nendaayi kumutura.” 
JHN.11.12	Abeega baaë bakahuunchukia iga, “Monënë, hanö oranyööre naraaye naraabë buuya.” 
JHN.11.13	Siböönö Yeeso niiga aagaambere iga Raasaaro akuure, nabö bagakanya iga nichitero aare gusumaachera. 
JHN.11.14	Haakurua Yeeso akabakönörra iga, “Raasaaro nakuure, 
JHN.11.15	siböönö gukugira koiinyu, ngöökere iga tenaareenge hö hai, okorri iga mobë na ubukumia. Tiga tuyi harewë.” 
JHN.11.16	Tomaasi onö aakaberekeeyoe iga iRisarai agateebia abeega baande iga, “Na baiito böönsoe tiga togëënanë na uMuiigia, tukuë hamui nawë.”
JHN.11.17	Kohayo hanö Yeeso aahikere hö, naanyöörre iga Raasaaro aasookia ichinsiko inyai kuundua. 
JHN.11.18	Bëëtania yaareenge haang'i ichikiiromiita isato gukurua Yerusareemu. 
JHN.11.19	Na abaYahuti abaaru wanyöörre baachere waabö Mariita na Mariaamu, kobahönia kugira yuruku romura omööbö.
JHN.11.20	Hanö Mariita aaiguure iga Yeeso ngooncheraare araacha, naageeye kumuturuung'ana, siböönö Mariaamu wë naatamere ka. 
JHN.11.21	Mariita naateebiri Yeeso iga, “Monënë, nyööre waare hanö, mura omoiito nyööre takuure hai! 
JHN.11.22	Siböönö ninyööra mböönö nemanyere iga kere giöönsoe orabuuri koNöökoe narakohë.” 
JHN.11.23	Yeeso akamoteebia iga, “Mura omoiinyu narariookë.” 
JHN.11.24	Mariita akamuhuunchukiria iga, “Nemanyere iga narriooka kurusiko ruamaserra.” 
JHN.11.25	Yeeso akamuhuunchukiria iga, “Uni nuuni ukuriooka koyo na wiiki nuuni ensemoka yobohoru. Ore wöönsoe onö araabë na ubukumia hareuni, ninyööra akuë naraabë omohoru. 
JHN.11.26	Na ore wöönsoe amohoru si ana ubukumia hareuni tarikua roonde hai. Böönö orakumia gayo?” 
JHN.11.27	Mariita akamuhuunchukiria iga, “Eee, Monënë. Mbaaye na ubukumia iga nuuwë Masiihi, oMööna weNöökoe, onö aare guucha gokebara.”
JHN.11.28	Hanö Mariita aagaambere gayo agosookia, naageeye koberekera Mariaamu musubaati omööbö bakaya gusumaacha mbisi. Akamoteebia iga, “UMuiigia achere hanö, nkugutunaare.” 
JHN.11.29	Hanö Mariaamu aaiguure iigö, naaimokere iga kubu akaya harewë. 
JHN.11.30	(Yeeso tewanyöörre araahika korobëri royo hai, siböönö wanyöörre akeereenge haara bëënë Mariita amuturung'aneeye). 
JHN.11.31	AbaYahuti banö wanyöörre banyuumba, barahönia Mariaamu, hanö baarooche aimokere boongoboongo na kurichöka mbaamosööraine. Mbaakanyere iga nageeye gukuura kuundua haara.
JHN.11.32	Hanö Mariaamu aahikere haara Yeeso aareenge, akomomaaha, naagooye komagoro gaaë, akagaamba iga, “Monënë, nyööre waareenge hanö nyööre mura omoiito taakua hai!” 
JHN.11.33	Hanö Yeeso aarooche Mariaamu hamui na abaYahuti banö wanyöörre baachenaine böönsoe barakuura; akagöötoa na amaachiichi amanënë bokong'u, 
JHN.11.34	akababuuria iga, “Nehai momobeekere?” Bakamoteebia iga, “Monënë, taacha omaahë.” 
JHN.11.35	Yeeso akaharrukia amaiisöri. 
JHN.11.36	AbaYahuti bakagaamba iga, “Maaha mona wanyööra aamohaancha!” 
JHN.11.37	Siböönö abamui baabö bakagaamba iga, “Hanö oranyööre aahueeniri umuhukuru akamaaha, natakaareberreeye Raasaaro angë gukua?”
JHN.11.38	Yeeso akagöötoa na amaachiichi amanënë wiiki, agatanora kuya kombeehera haara, enö yaareenge irisana. Na irigena wanyöörre ndisiikere kogesaku. 
JHN.11.39	Yeeso akabateebia iga, “Taruusia hö irigena reyo!” Mariita, musubaati omööbö umusiri oyo akagaamba iga, “Monënë, ubuguundö mbutuiita. Kugira asookiri ichinsiko inyai kombeehera!”
JHN.11.40	Yeeso akamuhuunchukiria iga, “Kana nentaagoteebiri iga hanö oraabë na ubukumia noramaahë ubuhiku bueNöökoe?” 
JHN.11.41	Bakaruusia hö irigena. Yeeso akagaramera igoro akagaamba iga, “Taata, ndakogoonga iga waanyigua. 
JHN.11.42	Nemanyere iga hare kaaru nkunyiguaore, siböönö nkogaambande gayo gikugira yabaanto banö, okorri babë na ubukumia iga nuuwë waantomere.” 
JHN.11.43	Hanö aaisere kogaamba gayo, akaberekera bokong'u aragaamba iga, “Raasaaro, tarichöka!” 
JHN.11.44	Ore muku oora akarichöka, amabökö na amagoro gaaë wanyöörre ngaböhërrëëyoe na ichingebo chakoböhëërra umuku, na egetaambara keende nkanyööra nkigubere ubusio bööë. Yeeso akabateebia iga, “Motachore, na momohaatere agëëndë.”
JHN.11.45	AbaYahuti abaaru banö wanyöörre baachere kohonia Mariaamu hanö baarooche ganö Yeeso aakörre, mbaabaaye na ubukumia harewë. 
JHN.11.46	Siböönö abamui baabö bakariinga kuya goteebia abaBarisaayo ganö Yeeso aakörre. 
JHN.11.47	Haakurua abaBarisaayo hamui na abataangati babanchaama bieNöökoe bagaikara inchaama bakagaamba iga, “Niyeke kana toraköre, kugira omoonto onö ngoköraare ibimanyiirrio ibiaaru? 
JHN.11.48	Hanö toramutigë ayi araköra, abaanto böönsoe mbaraabë na ubukumia harewë, na abaRuumi mbaraachë gosaria eHekaaru, hamui na abaanto baiito böönsoe!” 
JHN.11.49	Umui waabö onö aareenge koberekeroa iga Kayaaba, uMunchaama uMuhikere weNöökoe komööka goyo, akabateebia iga, “Mbakaangi batëëmö ke more! 
JHN.11.50	Kana temomanyere iga nkihuënëëye iga omoonto umui akuë kuibaga riabaanto böönsoe gokera hanö ikiaaro giöönsoe keraasike hai?” 
JHN.11.51	Gayo tewanyöörre namang'ana gaaë umuëënë aare kongaamba hai; siböönö gikugira naare uMunchaama uMuhikere weNöökoe omööka goyo, gayo na amang'ana gaYeeso aare koraga, iga naraiitoe akueerë abaYahuti, 
JHN.11.52	tiiga nkobaYahuti abiëënë hai, getare iga niiga akomë abaanto bieNöökoe babë egeento kimui banö wanyöörre baanyërëgana. 
JHN.11.53	Amarua royo abataangati babaYahuti bagakëënga ikiina keguiita Yeeso. 
JHN.11.54	Kohayo Yeeso naare gotaara araibisabisa abaYahuti, haakurua, naageeye ahase haang'i na kuibara, kumugi goEbraimu, hayo nehö aaikaaye na abeega baaë.
JHN.11.55	INyaangi yeBaasaka nkanyööra ihikere haang'i abaanto abaaru bakaya Yerusareemu, guisaabuura mbërë inyaangi eyo yeBaasaka etaraaba. 
JHN.11.56	Enkaaga eyo mbaare komagamaga baratuna Yeeso, hanö wanyöörre bareenge koHekaaru bakaya barabuurania iga, “Niyeke mogokanya? Obohëënë gose nataachë kunyaangi?” 
JHN.11.57	Abataangati babanchaama bieNöökoe hamui na abaBarisaayo nkanyööra baarabaatia iga ore wöönsoe onö aremaaha Yeeso, achë kobahërra amang'ana agöötoe.
JHN.12.1	Hanö chaatamere ichinsiko isaansaba inyaangi yeBaasaka ihikë, Yeeso akaya Bëëtania, hare Raasaaro amënyere, omoonto ore wanyöörre Yeeso aariuukia kurua kuruku. 
JHN.12.2	Hayo nehö wanyöörre bamokörëëye ibiaakorea, Mariita newë aare komoheenchera, nkaaga Raasaaro na abaande wanyöörre mbaikaaye komëësa hamui na Yeeso. 
JHN.12.3	Haakurua Mariaamu akaimukia amaguta ganö gaareenge kurumbaasa buuya kiubusuraancha agiriguri irinënë bokong'u, akahomeerra Yeeso komagoro, akamuëëya na ituukia yaaë. Ikiruumba kiamaguta gayo gekamunchaania inyuumba yöönsoe. 
JHN.12.4	Umui wabeega baYeeso, woonde iga Yuuta keriooti (onö aare kuya goköböösania Yeeso) akagaamba iga, 
JHN.12.5	“Kugira ke amaguta ganö gataguriibui ichitinaari amagana atato chihaaboe abatobu?” 
JHN.12.6	Nawë hanö aagaambere gayo, tiiga iga wanyöörre atuniibui na abatobu hai, kugira numuiibi aareenge. Newë aakaimukiri iriguchi richiimbiria renö aakaibere kurua mö 
JHN.12.7	Siböönö Yeeso akagaamba iga, “Mutigë aköre mona agutuna! Tiga abeekë kenö anakiö kuhika roora urinyööra ndahiroa bui. 
JHN.12.8	Ruisö röönsoe moraayi moraba na abatobu, siböönö uni tendaabë na baiinyu ruisö röönsoe hai.”
JHN.12.9	AbaYahuti abaaru mbaaiguure iga Yeeso mBëëtania are, bakaya hö, tiiga Yeeso umuëënë baagereeye hö hai getatiga hamui na kuya komaaha Raasaaro, oora wanyöörre yeeso aariuukia kurua kobaku. 
JHN.12.10	Kohayo abataangati babanchaama bieNöökoe bagaseemia iga baiitë na Raasaaro, 
JHN.12.11	gukugira kööë abaYahuti abaaru mbaareenge gutiga abataangati baabö, barakumia Yeeso.
JHN.12.12	Inkio yahö irikömö riabaanto banö wanyöörre baachere kunyaangi yeBaasaka mbaaiguure iga Yeeso wanyöörre nguchaare Yerusareemu. 
JHN.12.13	Kohayo mbaaimukiri amakeendö bakarichöka bakaya kumuturuung'ana, barachiira baragaamba iga, “ENöökoe agoongoe! Tiga aitabiribue onö aguucha kuriina rioMonënë! Nöökoe aitabiri oMogaambi wabaIsraeri!” 
JHN.12.14	Yeeso akanyööra irikoohe rietekere akarikarra, këëboora bëënë amaandekö gakogaamba iga,
JHN.12.15	“Uriihë kööböha, gore mugi goSayuuni!
JHN.12.15	OMogaambi waaö nguchaare,
JHN.12.15	aikareeye irikoohe rietekere.”
JHN.12.16	Abeega baaë mbërë teboongooye gayo hai, siböönö hanö Yeeso aahaayoe ubuhiku, nehö baaheetokere iga amaandekö newë gaare kong'ööria na wiiki iga amang'ana ganö newë baakörëëye.
JHN.12.17	Irikömö renö rëreenge hamui na Yeeso nkaaga aaberekeeye Raasaaro kurua kuundua na kumuriuukia kurua kuruku, ndëëragaankere amang'ana gayo. 
JHN.12.18	Gayo ngö gaagirre irikömö reyo regaacha harewë gikugira nkanyööra baiigua iga Yeeso aaköra ekemanyiirrio keyo. 
JHN.12.19	AbaBarisaayo bagateebania iga, “Moroochembë iga tetogoköra geento iga hai! Maaha, ekebara giöönsoe gëtekeeye harewë!”
JHN.12.20	AbaGiriki abamui mbaareenge mö kobaara baageeye Yerusareemu gosëëngëra gonkaaga yinyaangi. 
JHN.12.21	Bayo mbö baachere hare Biribo, (onö wanyöörre aruure Betisaita korong'ööngö roGariraaya) baragaamba iga, “Mogaaka, toratuna iga tomaahë Yeeso.” 
JHN.12.22	Biribo nawë akaya agateebia Andërëa, bakaya baababere goteebia Yeeso. 
JHN.12.23	Yeeso akabahuunchukiria iga, “Enkaaga ihikere enö oMööna woMoonto arahaaboë ubuhiku.” 
JHN.12.24	Obohëënë ndabateebia iga: “Ehëkë yengano ngotamaere ehëkë bëënë getare iga taanga nyööre yaagoa komaröba yaakua. Hanö yaakua, nköömaere ichihëkë ichincharu bokong'u. 
JHN.12.25	Ore wöönsoe ahaanchere obohoru bööë oyo nkobotabutaare; na ore wöönsoe onö aguisasa kobohoru bööë gokebara kenö, oyo newë arinyööra obohoru bokuyeeyo. 
JHN.12.26	Ore wöönsoe onö agutuna gonkörra kuhika andue nyuma, okorri iga harende, omoonkörri oyo abë hö. Na Taata narasookë onö agonkörra.”
JHN.12.27	“Böönö omööyö göönë guritöhere - na niyeke ndagaambë? Niiga mboore iga, ‘Taata, tantuuria ganö gatakambëëra?’ Siböönö gayo ngö naacheeye, iga niriire gonkaaga enö. 
JHN.12.28	Taata, toorokia ubuhiku buiriina rëëö!” Haakurua engaamba ekarua kuriooba eragaamba iga, “Noorokia ubuhiku böörio karai na wiiki nendagëëndërri koorokia.”
JHN.12.29	Irikömö riabaanto banö wanyöörre baimereeye hö mbaaiguure engaamba eyo bakagaamba iga, “Nekebagatio këëre!” Abaande bakagaamba iga, “Nomomaraika asumaachere nawë!” 
JHN.12.30	Siböönö Yeeso akabateebia iga, “Tigukugira köönë engaamba eyo egaambere hai, getare iga ngukugira koiinyu. 
JHN.12.31	Enö niyo enkaaga yekebara gokëëngëroa ikiina; böönö omobaahi wekebara kenö naratabutue. 
JHN.12.32	Hanö ndaimukirribue igoro gokebara kenö, nendarëëntë abaanto böönsoe hareuni.” 
JHN.12.33	(Hanö aagaambere iigö hayo naasumaacheeye uruku rööë mona aare kuya kuiriira.) 
JHN.12.34	Irikömö reera rekamuhuunchukiria iga, “AMaragö gaiito ngototeebiagare iga Masiihi naraabë hö kuyeeyo. Niyeke wiiki okörre oragaamba iga oMööna woMoonto kuhika aimukirribue igoro? Kana oMööna onö woMoonto ning'ui?” 
JHN.12.35	Yeeso akabahuunchukiria iga, “Oborabu mbokereenge hare baiinyu. Motataara engaki eyo hakereenge harabu, okorri igisuunte getakabakorra; gikugira onö areenge kugisuunte takomanya hare akuya hai. 
JHN.12.36	Engaki enö mokeena oborabu, motabukumia, okorri iga mobë abaanto boborabu.”
JHN.12.36	Haakurua hanö Yeeso aagaambere gayo naarichökere kurua harebö akabaibisa. 
JHN.12.37	Ninyööra wanyöörre aaköra ibimanyiirrio ibiaaru komaiisö gaabö, tebaabaaye na ubukumia harewë roonde hai, 
JHN.12.38	okorri iga ganö omonaabi Isaaya wanyöörre aagaamba gahekeeranë ganö aagaambere iga:
JHN.12.38	“OMonënë, ning'ui aakumiri eng'ana enö töögaambere?
JHN.12.38	Na ning'ui oMonënë oorokiri ichiinguru chaaë?”
JHN.12.39	Gikugira eyo tebaatorre gukumia hai, kohayo Isaaya naagaambere wiiki iga,
JHN.12.40	“Nöökoe aabamuaamia amaiisö gaabö
JHN.12.40	Na wiiki aaribia emetoe gëëbö,
JHN.12.40	korri iga amaiisö gaabö gatagaacha
JHN.12.40	komaaha, emetoe gëëbö getagaacha
JHN.12.40	koongora, batagaacha kunyihoonchorra,
JHN.12.40	iga mbahueeni.”
JHN.12.41	Isaaya naagaambere gayo gukugira konö wanyöörre aamaaha ubuhiku boYeeso, agasumaacha amang'ana gaaë.
JHN.12.42	Ninyööra niigö, abataangati babaYahuti abaaru mbaabaaye na ubukumia harewë, siböönö gikugira yabaBarisaayo tebaare kogaamba amang'ana gayo harabu hai, korri iga batagaacha kurugibua kurua guSinagoogi. 
JHN.12.43	Mbaahaanchere kogoongoa na abaanto gokera hanö Nöökoe araabagoongë.
JHN.12.44	Yeeso akagaamba bokong'u iga, “Ore wöönsoe onö ana ubukumia hareuni, oyo nkunyööraare nabaaye na ubukumia ninyööra nkumuuntumi. 
JHN.12.45	Onö andooche nyööra narooche umuuntumi. 
JHN.12.46	Uni naacha gokebara kenö koba oborabu, okorri iga ore wöönsoe onö araabë na ubukumia hareuni atagaatama kugisuunte. 
JHN.12.47	Na ore wöönsoe onö akuiigua amang'ana gaanë na kogakumia, tendamokëëngërë kiina hai. Kugira tenaachere gokëëngëra ekebara ikiina hai, getare iga naachere iga ntuuri ekebara. 
JHN.12.48	Na ore wöönsoe onö akuunyaanga, araanga kogööta amang'ana gaanë, naahö onö aremokëëngëra ikiina. Eng'ana enö ngaambere niyo eremokëëngëra ikiina kurusiko roora rumuhikö! 
JHN.12.49	Kugira tingusumaacha kogotora köönë umuëënë hai, getatiga nTaata onö aantomere newë agonteebia kenö keragere iga nsumaache na kogaamba. 
JHN.12.50	Na nemanyere iga amaragö gaaë nkorëëntagare obohoru bokuyeeyo. Gayo nkogaamba ngare Taata aanteebia iga ngaambë.”
JHN.13.1	Mbërë urusiko ruiNyaangi yebaasaka rotaraahika, Yeeso naamanyere iga enkaaga yaaë yaahika yakurua gokebara kenö ayi hare Taata. Nawë ruisö röönsoe naahaanchere baara baare abaaë gokebara kenö, na wiiki naabahaanchere bokong'u kuhika omoherio. 
JHN.13.2	Nkaaga Yeeso na abeega baaë baareenge korea ibiaakorea biomogörööba, wanyöörre iRisaambo reisa koha Yuuta umumura oSimooni Keriooti, iriitëgëërrö regoköböösania Yeeso. 
JHN.13.3	Yeeso naamanyere iga Isa waabö wanyöörre aamoha ogotora göönsoe; naamanyere iga nkoNöökoe wanyöörre aarua na wiiki iga narariingë kuya koNöökoe. 
JHN.13.4	Kohayo Yeeso akaimoka kurua kubiaakorea haara, akaruusia isumaati enö wanyöörre aitoreeye kegoro, haakurua akaiböha engebo yeende. 
JHN.13.5	Sooki akahoma amaanche kurugio agataanga guisaabia abeega baaë amagoro na akabieeya amagoro na engebo eera wanyöörre aiböhere. 
JHN.13.6	Hanö aahekeereeye Simooni Bëëtërö, Bëëtërö naamoteebiri iga, “Gose niiga unyisaabi amagoro, Monënë?” 
JHN.13.7	Yeeso akamuhuunchukiria iga, “Kana kenö ngoköra böönö otoongore, siböönömbë nuurua woongore.” 
JHN.13.8	Bëëtërö akamoteebia iga, “Uni, toranyisaabi amagoro roonde hai!” Yeeso akamuhuunchukiria iga, “Hanö oranyööre ntaguisaabiri amagoro, toona ing'eenga nauni hai.” 
JHN.13.9	Simooni Bëëtërö akamuhuunchukiria iga, “Monënë, otakanyisaabia amagoro gaiiki hai. Siböönö tanyisaabia amabökö hamui na omotoe!” 
JHN.13.10	Yeeso akamuhuunchukiria iga, “Ore wöönsoe aisere guisaaba, nkunyööraare narabere kimui tagutuna wiiki iga aisaabë hai, getatiga na amagoro bëënë. Baiinyu böönsoe mbarabu more getatiga nuumui bëënë.” 
JHN.13.11	(Yeeso wanyöörre aisere komanya karai, onö aare kuya komoköböösania; eyo niyo yaagirre akagaamba iga, “Baiinyu böönsoe nabarabu more, getatiga nuumui bëënë.”)
JHN.13.12	Hanö aasookiri kobaisaabia amagoro, naaimukiri isumaati yaaë eera agaitoorra, akariinga kuya haara wanyöörre aikaaye. Haakurua akababuuria iga, “Gose moongooye kenö naagakörre hare baiinyu? 
JHN.13.13	Nkomberekeramore iga, uMuiigia wiiki iga oMonënë, na iigö mbuuya mogoköra, kugirambë nkëhayo ndeenge. 
JHN.13.14	Uni noMonënë na nuMuiigia weiinyu nde, siböönö mbaisaabiri amagoro, Kohayo nkeragere iga na baiinyu muyi moraisaabania amagoro. 
JHN.13.15	Nembakörëëye igituubanio, korri iga na baiinyu muyi moraköra këhayo mbakörëëye. 
JHN.13.16	Obohëënë ndabateebia: temoköri omeremö akerre omomööndiki waaë hai, omotomoa takerre umumutumi hai. 
JHN.13.17	Hanö baiinyu möömanya amang'ana ganö, abakëhaiiya mbaiinyu banö moragaköre!
JHN.13.18	“Tiiga mböönsoe ngusumaachera iigö hai; nemanyere banö naahooye. Siböönö tiga amaandekö gahekeerane ganö gakogaamba iga, ‘Omoonto onö togosaanga ekehë kimui newë akoondea ibisogoro.’ 
JHN.13.19	Nkobateebiande amang'ana ganö mbërë gataraaba, okorri iga ronö ndinyööra gabaaye muuchë gukumia iga, ‘Uni, Nuuni Onö.’ 
JHN.13.20	Obohëënë ndabateebia iga: ore wöönsoe onö araiirigani onö ntomere hayo nuuni ukunyööra airigaiini; na ore wöönsoe onö anyirigaiini nkunyööraare numuuntumi airigaiini.”
JHN.13.21	Hanö Yeeso aasookiri kogaamba amang'ana gayo, omööyö gööë ngööritöhere akagaamba agatobora iga, “Obohëënë ndabateebia iga: umui weiinyu naranköböösani.” 
JHN.13.22	Haakurua abeega baara bakamaahana, bataamiibui onö aare kong'ööribua. 
JHN.13.23	Umui wabeega, onö Yeeso aahaanchere wanyöörre aikaaye haang'i na Yeeso airaaramere kuya harewë. 
JHN.13.24	Simooni Bëëtërö akamusima aramosëëmënëënia iga, “Tamubuuria iga ning'ui kana akong'ööria.” 
JHN.13.25	Umueega oora wiiki akairaarama kuya hare Yeeso akamubuuria iga, “Ning'ui kana oyo okong'ööria, Monënë?” 
JHN.13.26	Yeeso akamuhuunchukiria iga, “Onö ndaachë ntöngërri ekeng'eenga kiomogaatë haruë mohë, oyo newë.” Kohayo akaimukia ekeng'eenga kiomogaatë, agatööngiria akaha Yuuta umumura oSimooni Keriooti. 
JHN.13.27	Höhayo iigö hanö Yuuta aaisere kuimukia ekeng'eenga keera, iRisaambo rekamuinaara. Yeeso akamoteebia iga, “Enö ugutuna goköra otagëënguhia!” 
JHN.13.28	Baara baareenge kubiaakorea haara, tewoonde ongooye kenö këëgirre Yeeso akamoteebia iigö hai. 
JHN.13.29	Këëbore wanyöörre iga Yuuta newë aare gotaara na iriguchi richiimbiria, abeega abamui bagakanya iga kaanyööra Yeeso wanyöörre amoteebiri iga ayi kogora kenö baare gutuna kunyaangi, gose kaanyööra namoteebiri iga ahë abatobu egeento. 
JHN.13.30	Hanö Yuuta aasookiri korea ekeng'eenga keera akarichöka boongoboongo akaya. Na wanyöörre nubutiko.
JHN.13.31	Hanö Yuuta aaisere kuya kebara, Yeeso akagaamba iga, “Böönö oMööna woMoonto ahaayoe ubuhiku; na ubuhiku bueNöökoe botobokeeye harewë. 
JHN.13.32	Na hanö ndanyööre ubuhiku bueNöökoe botobokeeye harewë, na eNöökoe umuëënë naratobore ubuhiku boMööna woMoonto; na naraköre iigö hare rimui. 
JHN.13.33	Baana baanë, tendaabë na baiinyu nkaaga ntaambe hai. Muriintuna; siböönö ndabateebia këhanö naateebiri abataangati babaYahuti iga, ‘Temoraachë hare nkuya hai.’ 
JHN.13.34	Kohayo mbahaaye iriragö iriihea iga: mohaanchane. Këhanö naabahaancha, na baiinyu böönsoe mohaanchane. 
JHN.13.35	Hanö moraabë na obohaanchi abiëënë kubiëënë, abaanto böönsoe mbaramanyë iga nabeega baanë more.”
JHN.13.36	Simooni Bëëtërö akamubuuria iga “Nehai kana ukuya, Monënë?” Yeeso akamuhuunchukiria iga, “Toratore kongööta hare nkuya böönö hai, siböönö nurirua ongöötë.” 
JHN.13.37	Bëëtërö akamubuuria iga, “Monënë, nkugira ke ntagakögööta böönö? Uni niruusiri gukua gikugira yaaö!” 
JHN.13.38	Yeeso akamuhuunchukiria iga, “Mbohëënë iga wiruusiri gukua gikugira yaanë? Obohëënë ndagoteebia iga: mbërë esaarigöökö etaraaragora nuuchë unyööre unyaangere hare gatato.”
JHN.14.1	Yeeso akabateebia iga, “Mööngë kobaabayera kumiööyö geiinyu, mobë na ubukumia koNöökoe wiiki mobë na ubukumia hareuni. 
JHN.14.2	Otaata amamënyö ngaahö amaaru, nauni nkuyande kobaseemiria ahase. Hanö nkanyöörre botare obohëënë, tenkabateebiri iigö hai. 
JHN.14.3	Na hanö ndaisë kuya mbaseemiri ahase, nendaachë wiiki kobasööra mbahire waanë, okorri iga haara nde na baiinyu böönsoe mobë hö. 
JHN.14.4	Enchera mogemanyere iyakuya haara nkuya.” 
JHN.14.5	Tomaasi akamoteebia iga, “Monënë, hare ukuya tetohamanyere hai; niyeke toraköre tomanyë enchera yakuya hö?” 
JHN.14.6	Yeeso akamuhuunchukiria iga, “Uni nuuni enchera, na obohëënë, na wiiki Nuuni ensemoka yobohoru böönsoe; omoonto taahö ore wöönsoe onö akaaya oTaata atahëtëëye hareuni hai.” 
JHN.14.7	Haakurua akabateebia iga, “Nyööre möömanya na Taata wöönsoe nyööre möömomanya, marua böönö momomanyere na momorooche.”
JHN.14.8	Biribo akamoteebia iga, “Monënë, tatoorokia Taata; eyo niyo bëënë tugutuna.” 
JHN.14.9	Yeeso akamuhuunchukiria iga “Enkaaga enö yöönsoe naaba na baiinyu; temöökamanyere hai, Biribo? Ore wöönsoe aisa koomaaha hayo nTaata arooche. Kugira ke wiiki ukubuuria iga, ‘Tooroki Taata?’ 
JHN.14.10	Kana kura Biribo tugukumia iga, nendeenge hare Taata na Taata nareenge hareuni hai?” Yeeso agateebia abeega baaë iga, “Amang'ana ganö nkobateebia tiiga hareuni gaakurua hai. Taata onö areenge hareuni, newë agoköra emeremö gëëë umuëënë. 
JHN.14.11	Motakumia iga hare Taata nde, na Taata areenge hareuni. Getare igömbë, motakumia gikugira yemeremö igiëënë. 
JHN.14.12	Obohëënë ndabateebia iga: ore wöönsoe onö araabë na ubukumia nauni naraköre emeremö këgenö ngoköra - naraköre emeremö genö gekerre genö ngoköra kugira nkuyande oTaata. 
JHN.14.13	Na kere giöönsoe moraabuuri kuriina rëënë nendageköre, okorri iga ubuhiku boTaata bomaahöe gokohëtëra koMööna waaë. 
JHN.14.14	Hanö moraabuuri ere yöönsoe kuriina rëënë, eyo nendageköre.”
JHN.14.15	“Hanö oranyööre moohaanchere, morasooke amaragö gaanë. 
JHN.14.16	Nauni nendasabë Taata, abahë uMutuurria woonde, onö araabë na baiinyu kuyeeyo. 
JHN.14.17	Oyo newë uMuiika gobohëënë, gonö ekebara getaasiriini, gikugira tegekomomaaha hai gose tekemomanyere hai. Siböönö baiinyu momomanyere, kugira hamui na baiinyu are, na wiiki naraabë moonse yeiinyu.
JHN.14.18	“Tendabatigë gichintakaana iigö hai; nendaarue ndiingë hare baiinyu. 
JHN.14.19	Enkaaga nkë iigö ekebara tegekendooche hai, siböönö baiinyu moramaahë; na gikugira nuuni neena obohoru. 
JHN.14.20	Hanö urusiko roora ruriicha, moremanya iga hare Taata nde na baiinyu böönsoe moreenge hareuni, këhanö Uni ndeenge hare baiinyu.
JHN.14.21	“Ore wöönsoe onö akuigueera amaragö gaanë, oyombë newë ahaanchere. Na onö ahaanchere narahaanchoe na Taata; ninyööra nuuni wöönsoe nendamohaanche ntobokë harewë.” 
JHN.14.22	Yuuta (tiiga Yuuta Keriooti hai) akagaamba iga, “Monënë, niyeke oraköre otobokë hare baiito si gokebara kiö hai?” 
JHN.14.23	Yeeso akamuhuunchukiria iga, “Ore wöönsoe onö ahaanchere naraigueere amaiigio gaanë. Na Taata naramohaanche, nauni toona Taata ntoraachë tomënyë harewë. 
JHN.14.24	Ore wöönsoe onö atahaanchere, oyo takuigueera amaiigio gaanë hai. Na amaiigio ganö mukuiigua tagaanë hai, nagaTaata onö aantomere.
JHN.14.25	“Amang'ana gayo ngö nkobateebia nkaaga enö nkereenge hamui na baiinyu. 
JHN.14.26	Umutuurria, uMuiika oMohoreeru onö Taata araatomë kuriina rëënë, narabaiigi göönsoe na wiiki narabahiituki ganö göönsoe naabateebiri.
JHN.14.27	“Omorëëmbë mbategeeye; omorëëmbë gonö umuëënë mbahaaye. Uni tenkogohaana këhaara ekebara gekogohaana hai. Mööngë kobaabayera kumiööyö geiinyu; muriihë kööböha. 
JHN.14.28	Möiigua ndabateebia iga, ‘Nendaayi, ndue ndiingë guucha hare baiinyu.’ Nkaanyöörre moohaanchere, nyööre mokagöökere iga ndaya hare Taata; kugira Taata nomonënë nankerre. 
JHN.14.29	Niisere kobateebia gayo mbërë gataraaba, korri iga hanö gakuya koba, mukumi. 
JHN.14.30	Tendasumaache na baiinyu nkaaga ntaambe hai, kugira omobaahi wekebara kenö nguchaare. Nawë taana ogotora igoro yaanë hai, 
JHN.14.31	siböönö ekebara kuhika kemanyë iga nehaanchere Taata; eyo niyo ikugira ndaköra ere yöönsoe agonteebia.
JHN.14.31	“Imoka turue hanö, ncho togëëndë. 
JHN.15.1	“Uni nuuni omosabibu isimisi na Taata newë umurimi. 
JHN.15.2	Orosagia rore röönsoe roreenge oröönë si rotakööma nkorogëëchaare, na arabonera chiira chikööma korri iga chigöökë chaamë bokong'u. 
JHN.15.3	Baiinyu möisa gosaabuurua karai kong'ana enö naabateebiri. 
JHN.15.4	Bëëra moonse yaanë, nauni moonse yeiinyu. Këhaara bëënë orosagia rotakööma uruëënë rotare iga ndogöötaine na iritina. Nkëhayo bëënë na baiinyu motagaatora kööma motareenge moonse yaanë.
JHN.15.5	“Uni nuuni iritina riomosabibu, na baiinyu nichinsagia more. Ore wöönsoe onö araabë moonse yaanë, nauni mbë moonse yaaë, naraamë ichiihagoe ichincharu; kugira hanö ntareenge na baiinyu temoraköre ng'ana ere yöönsoe hai. 
JHN.15.6	Ore wöönsoe atareenge moonse yaanë naratabutue kebara kiorosagia aihomë; gichinsagia chinö chigokomoa chirëkëroa komörrö, chihea. 
JHN.15.7	Hanö moraabë moonse yaanë na amang'ana gaanë moonse yeiinyu, haakurua böönö mosabë kere giöönsoe mugutuna, morakinyööre. 
JHN.15.8	Nkëhayo bëënë ubuhiku boTaata bokomaahoa gokööma ichiihagoe ichincharu; na gonchera eyo nkobamore abeega baanë. 
JHN.15.9	Nembahaanchere këhanö Taata ahaanchere; mobë na obohaanchi böönë. 
JHN.15.10	Hanö moragöötë amaragö gaanë, moraabë na obohaanchi böönë, këhanö ngöötere amaragö gaTaata na ndeenge kobohaanchi bööë.
JHN.15.11	“Nembateebiri amang'ana gayo korri emegöökö gëënë gebë moonse yeiinyu na emegöökö geiinyu gehekeeranë. 
JHN.15.12	Renö ndiö iriragö rëënë iga: Mohaanchane, këhaara naabahaanchere. 
JHN.15.13	Teboohö obohaanchi obonënë gokera boora omoonto akoba nabö hare basaani baaë, hanö abaihaanera. 
JHN.15.14	Na baiinyu mbasaani baanë more hanö oraanyööre moköra ganö nkobateebia. 
JHN.15.15	Tendababerekere iga mbaköri bameremö more wiiki hai, kugira omoköri wemeremö takomanya kenö umuëënë emeremö agoseemia hai. Siböönö mbaberekeeye iga abasaani, kugira ere yöönsoe naiigua hare Taata nkobateebiande. 
JHN.15.16	Tebaiinyu mönyahooye hai; nuuni naabaahooye, sooki nkabatoora iga mogëëndë möömë ichiihagoe, chinö chiraamë chiheteerani. Na Taata naraabahë kere giöönsoe moramosabë kuriina rëënë. 
JHN.15.17	Renö ndiö iriragö rëënë iga: Mohaanchane.
JHN.15.18	“Hanö ekebara kerabarëgë, kuhika momanyë iga nuuni këërëgere mbërë. 
JHN.15.19	Hanö okanyöörre nabekebaramore, nyööre ekebara nkëëre kobahaancha këhaara kehaanchere abaanto baakiö. Siböönö naabaahooye kurua gokebara kenö na temoreenge baakebara kenö hai; eyo niyo ikugira ekebara kebarëgere. 
JHN.15.20	Moheetoke ganö naabateebiri iga, ‘Omoköri wemeremö takerre umuëënë emeremö hai.’ Hanö ndanyööre baanyiriirri, mbarebairiiria na baiinyu böönsoe; na hanö oranyööre baiiguereeye amaiigio gaanë, na baiinyu böönsoe mbaraiigueere agaiinyu. 
JHN.15.21	Mbarabakörre gayo göönsoe kugira iga moreenge abaanë; kugira tebamomanyere onö aantomere hai. 
JHN.15.22	Nyööre tebakaabaaye an iriraga, hanö nkanyöörre ntaachere kobateebia hai; böönö naho këëbore kere niiga, tebaana giitamiriirrio keiraga rëëbö hai. 
JHN.15.23	Onö andëgere nyööra oyo nTaata arëgere. 
JHN.15.24	Nyööre ntaabakörëëye emeremö genö moonto woonde ataagakörre roonde, nyööre tebaaba abiriraga hai. Siböönömbë baamaaha gare naakörre, na korëga mbatorëgere Uni na Taata. 
JHN.15.25	Enö yaarageroe kuhika ebë, ninyööra hayo höönsoe niigö okorri bahekeerani ganö gaandekere koMaragö gaabö iga, ‘Mbaandëgere bosëri iigö.’
JHN.15.26	“Umutuurria naraachë - uMuiika onö agotobora obohëënë bueNöökoe, onö arirua hare Taata. Nendamotomë guucha hare baiinyu kurua hare Taata, na newë aratobore amang'ana gaanë. 
JHN.15.27	Ninyööra mbaiinyu, moraatobore amang'ana gaanë, kugira mööba na uni amarua ogotaanga.
JHN.16.1	“Nembateebiri amang'ana gayo, korri iga motagaacha gutiita. 
JHN.16.2	Mbarebarugia kurua guchiSinagoogi chaabö, na enkaaga nguuchaere enö ore wöönsoe akobaiita arekanya iga neNöökoe agokörra emeremö. 
JHN.16.3	Mbarebakörra gayo kugira tebaakamanyere Taata gose ninyööra nuuni hai. 
JHN.16.4	Siböönö nkobateebiande amang'ana ganö, iga hanö enkaaga yagö irihika baragaköra, muuchë koheetoka iga naagabateebiri.
JHN.16.4	“Tenaakabateebiri amang'ana ganö hai, kugira hamui wanyööra nkereenge na baiinyu. 
JHN.16.5	Siböönö nkuyande ko onö aantomere si tendaiigua moonto ore wöönsoe hare baiinyu arambuuria iga, ‘Nehai kana ukuya?’ 
JHN.16.6	Gikugira yamang'ana gayo naabateebiri, imiööyö geiinyu giritöhere. 
JHN.16.7	Siböönö obohëënë ndabateebia iga, nkihueneeye iga niyi gikugira yeiinyu, na hanö oranyööre ntageeye, uMutuurria taraachë hare baiinyu hai. Hanö naho ndaayi, nendamotomë achë hare baiinyu. 
JHN.16.8	Na hanö araachë, narasuutë ekebara kenö kuiraga rekiö na oboroonge, mona Nöökoe arekëënga ikiina. 
JHN.16.9	Mbareenge abasaria kuiraga, gikugira tebaana ubukumia hareuni hai; 
JHN.16.10	na komang'ana goboroonge, kugira nkuyande oTaata temoreemaaha roonde hai. 
JHN.16.11	Komang'ana gogokëëngëra ikiina, kugira omobaahi wekebara kenö aisa gokëëngëroa ikiina karai.
JHN.16.12	“Neena agaande amaaru agakobateebia, siböönö ngaaruha bokong'u. 
JHN.16.13	Hanö uMuiika gobohëënë araachë, narabataangatë kobohëënë böönsoe. Kugira tarasumaache kogotora kööë umuëënë hai, siböönö narabateebi gare akuiigua na ganö gakuya guucha. 
JHN.16.14	Naraang'ë ubuhiku, kugira naraayi araimukia ganö nkunyööra neenagö agabateebia. 
JHN.16.15	Binö biöönsoe Taata anabio nibiaanë; eyo niyo ikugira ndagaamba iga uMuiika naraimuki amang'ana gaanë, guucha kobateebia.
JHN.16.16	“Gonkaaga nkë iigö temoramaahë hai, haruë wiiki gonkaaga nkë iigö moomaahë.” 
JHN.16.17	Abeega baaë abamui bakabuurania iga, “Hayo kana niyeke akogaamba? Aratoteebia iga, ‘Gonkaaga nkë iigö, temoramaahë hai, haruë wiiki gonkaaga nkë iigö moramaahë.’ Na wiiki araboora iga, ‘Niigö kere kugira ndaya oTaata.’ ” 
JHN.16.18	Bakaboora iga, “Esesoro ya ‘nkaaga nkë’ enö akogaamba, tetomanyere kenö akoboora hai!”
JHN.16.19	Yeeso naamanyere iga mbaatunere iga bamubuuri, kohayo akabateebia iga, “Mona ngaambere niiga, ‘Gonkaaga nkë iigö temoramaahë hai, harue wiiki gonkaaga nkë iigö moomaahë.’ Eyo tiyo mukubuurania? 
JHN.16.20	Obohëënë ndabateebia iga: morakuure amaiisöri, siböönö ekebara nakiö nkeraicheengere; na baiinyu moraitumatë, siböönö uguitumata koiinyu nkorahoonchoroe kobë emegöökö. 
JHN.16.21	Hanö wanyööra omogaikoro arariisia nguitumataare, kugira nyööra enkaaga yaaë yakuibora ihikere; siböönö hanö omööna aisa kuiboroa, nyako waabö nkueebaare oborro boora böönsoe, agööka kugira nyööra omööna aibooyoe gokebara. 
JHN.16.22	Niigö bëënë kere hare baiinyu: böönö muitumatere, siböönö haakurua ntoramaahane, imiööyö geiinyu ngeregaasoka obogaasuku bonö woonde atagaatora kobaruusia. 
JHN.16.23	Hanö urusiko roora ruriicha, timurimbuuria ng'ana hai. Obohëënë ndabateebia iga: Taata naraabahë kere giöönsoe moraasabë kuriina rëënë. 
JHN.16.24	Gukurua karai gukuhika böönö, temöögasabere geento roonde kuriina rëënë hai; tasaba moranyööre, korri iga mobë na emegöökö emenënë.
JHN.16.25	“Naasumaacha na baiinyu amang'ana ganö kubireengio. Siböönö enkaaga eraacha enö ntarisumaacha na baiinyu kubireengio roonde, etare iga nendebateebia borabu amang'ana gaTaata. 
JHN.16.26	Hanö urusiko roora rurihika, muriya morasaba kuriina rëënë; hayo tiiga nkogaambande iga nindiya ndamosaba kuibaga reiinyu hai, 
JHN.16.27	kugira Taata umëënë nabahaanchere. Nabahaanchere kugira konö moohaanchere na wiiki möökumia iga nkoNöökoe naaruure. 
JHN.16.28	Hare Taata naaruure ngaacha gokebara, na böönö wiiki nkong'aanyaande kurua gokebara ndaya hare Taata.”
JHN.16.29	Haakurua abeega baaë bakamoteebia iga, “Mböönömbë wagaamba borabu, otaakoreengia. 
JHN.16.30	Toongooye böönö iga kana nomanyere amang'ana göönsoe; taahö onö agaakubuuria ng'ana böönö hai. Eyo niyo ikugira torakumia iga nkoNöökoe waarua.” 
JHN.16.31	Yeeso akabahuunchukiria iga “Böönö mukumiri? 
JHN.16.32	Enkaaga eraacha, nayo yaahikere, enö böönsoe murinyërëgana, ore wöönsoe ayi waabö, ntamë umuëënë. Siböönö tendetama umuëënë hai, kugira Taata hamui are nauni. 
JHN.16.33	Nembateebiri amang'ana gayo Korri iga mobë na omorëëmbë hareuni. Gokebara morairiirë, Siböönö moteremekë: Kugira ekebara naagekerre!”
JHN.17.1	Hanö Yeeso aasookiri kogaamba amang'ana gayo, naagarameeye igoro kuriooba akagaamba iga, “Taata, enkaaga ihikere. Taha oMööna waaö ubuhiku, okorri iga oMööna nawë akohë ubuhiku. 
JHN.17.2	Këëbore waamohaaye ogotora kobaanto böönsoe, okorri iga böönsoe banö waamohaaye abahë obohoru bokuyeeyo. 
JHN.17.3	Bonö mbö obohoru bokuyeeyo: iga abaanto bakomanyë iga nuuwë Nöökoe omohëënë bëënë, na wiiki bamanyë Yeeso Kresto, onö waatomere. 
JHN.17.4	Nauni noorokia ubuhika bööö gokebara, kugira naasookia emeremö genö waang'aaye iga nköre. 
JHN.17.5	Taata! Taang'a ubuhiku bööö mbërë yaaö böönö, Këëboora naareenge nabö nkaaga tööre hamui mbërë ekebara getaraköroa.
JHN.17.6	“Uni naagotobora kobaanto banö waang'aaye kurua gokebara. Nabaaö siböönö okabaang'a nabö mbaiiguereeye eng'ana yaaö, 
JHN.17.7	nabö böönö mbamanyere iga kere giöönsoe waang'aaye hareuwë giikurua. 
JHN.17.8	Kugira naabahaaye eng'ana enö waang'aaye, nabö mbaagegöötere; mbamanyere iga mahëënë hareuwë naaruure, nabö baakumia iga nuuwë waantomere.
JHN.17.9	“Nkobasaberande. Teekebara ngosabera hai siböönö nkobaara bëënë waang'aaye, kugira nabaaö. 
JHN.17.10	Biöönsoe binö neenabiö nibiaaö, biöönsoe binö onabiö nibiaanë, na ubuhiku böönë böötobokera harebö. 
JHN.17.11	Na böönö ngauchande hareuwë; tendaabë gokebara kenö roonde hai, siböönö bö ngokebarabare. Taata oMohoreeru! Obariihë kogotora kuiriina rëëö, iriina renö waang'aaye, okorri iga babë na ubumui këëbonö toonabö uni nauwë. 
JHN.17.12	Nkaaga naare nabö, naabariihere buuya kogotora kuiriina rëëö, iriina renö waang'aaye. Naabaikengeeye, tewoonde aasirre hai, etare iga noora bëënë aang'örëëyoe iga narisira okorri iga amaandekö gahekeeranë. 
JHN.17.13	Na böönö ndaacha hareuwë, na amang'ana ganö nkogagaambande gokebara, korri iga emegöökö gëënë gehekeeranë kumiööyö gëëbö. 
JHN.17.14	Naabaha eng'ana yaaö, na ekebara këëbarëga, kugira konö batareenge abekebara, këhaara ntareenge owekebara. 
JHN.17.15	Tengosaba iga niiga obaruusi kurua gokebara hai, etare iga ngosabande iga obariihë kurua guIsaambo. 
JHN.17.16	Këëbore ntareenge wekebara, nabö böönsoe, tabekebara hai. 
JHN.17.17	Obaköre babë abaaö kobohëënë bueng'ana yaaö kugira eng'ana yaaö niyo ereenge obohëënë. 
JHN.17.18	Këhaara bëënë waantomere guucha gokebara, nkëëhö bëënë nauni nkobatoma kuya gokebara. 
JHN.17.19	Gukugira kööbö naihaana hareuwë, korri iga nabö böönsoe, baihaanë hareuwë kobohëënë.
JHN.17.20	“Tiiga iga mbanö bëënë baahanö ngosabera hai, getatiga hamui na abaande banö baraabë na ubukumia hareuni gikugira yamang'ana gaabö. 
JHN.17.21	Ngosabande iga babë egeento kimui. Taata! Nabö babë moonse yeiito, këhaara oreenge hareuni nauni ndeenge hareuwë. Nabö babë egeento kimui, okorri ekebara gikumi iga nuuwë waantomere. 
JHN.17.22	Naabaha ubuhiku boora bëënë waang'aaye, okorri iga babë egeento kimui, këhaara bëënë toreenge umui. 
JHN.17.23	Unimbë moonse yaabö nauwë obë moonse yaanë, okorri iga bagöötanë babë egeento kimui, ekebara kemanyë iga nuuwë waantomere na wiiki iga nobahaanchere këhaara oohaanchere.
JHN.17.24	“Taata! Nuuwë wabaang'a, na ngutunande iga babë hareuni, hare höönsoe oranyööre ndeenge, okorri iga bamaahë ubuhiku böönë bonö waang'aaye; kugira waahaanchere mbërë ekebara getaraaköroa. 
JHN.17.25	Taata oMohoreeru! Ekebara getakomanyere, siböönö uni nenkomanyere, na banö mbaamanyere iga nuuwë waantomere. 
JHN.17.26	Naaköra iriina rëëö rëëmanyekana harebö, na nkogëëndërriande, okorri iga obohaanchi boora waahaanchere bobë moonse yaabö, nauni mbë moonse yaabö.”
JHN.18.1	Hanö Yeeso aasookiri gosaba amasabi gayo naatanooye hamui na abeega baaë akaamboka ihuumbu yegetaboka keGitironi. Ikibuumburio nkëëreenge hö, kenö Yeeso na abeega baaë baageeye. 
JHN.18.2	Na Yuuta, omoköböösania, naamanyere ahase hayo kugira nehö hare kaaru Yeeso aagasikaine na abeega baaë. 
JHN.18.3	Kohayo Yuuta naageeye gukibuumburio keera, hamui na abasirikare, na abariindi bieHekaaru banö wanyöörre baatomeroe na abataangati babanchaama bieNöökoe hamui na abaBarisaayo; wanyöörre baamanooye ibiitanerö na ibieeri na ichitara. 
JHN.18.4	Yeeso naamanyere ganö göönsoe gare kuya komobëëra, kohayo naatanooye kuya harebö na kobabuuria iga, “Ning'ui mukurigia?” 
JHN.18.5	Bakamuhuunchukiria iga, “Yeeso omoNasareeti.” Nawë akabateebia iga, “Nuuni onö.”
JHN.18.5	Na Yuuta omoköböösania wanyöörre naimereeye hamui nabö. 
JHN.18.6	Hanö Yeeso aabateebiri iga, “Nuuni onö,” mbaariingere nyuma bakagoa haanse. 
JHN.18.7	Wiiki Yeeso akababuuria iga, “Ning'ui kana mukurigia?” Bakamuhuunchukiria iga, “Yeeso omoNasareeti.” 
JHN.18.8	Akabateebia iga, “Niisere kobateebia iga Nuuni onö, hanö oranyööre Nuuni mukurigia, motatiga abaande banö bayimbë,” 
JHN.18.9	Yeeso naagaambere gayo gokohekeerania ganö wanyöörre aagaamba iga, “Taata, kobaara waang'aaye tenaatabutere nyööra nuumui hai.” 
JHN.18.10	Simooni Bëëtërö nkanyööra ana umuhio, akagosömöra akahagora ugutui koboreo komoköri wemeremö wuMunchaama uMuhikere weNöökoe, omoköri oyo wemeremö naare koberekeroa iga Maarikusi. 
JHN.18.11	Yeeso agateebia Bëëtërö iga. “Tariingia umuhio gööö kugichoogö! Böönö hayo nokanyere iga nentaanyue egeköömbë kimiiriirö kenö Taata aang'a?”
JHN.18.12	Iniko eera yabasirikare hamui na omotaangati waabö na abariindi babaYahuti bakagööta Yeeso, bakamoböha, 
JHN.18.13	bakamotaangatia taanga kuya hare Anaasi, Onö aareenge sobiaara Kayaaba, uMunchaama uMuhikere weNöökoe komööka goyo. 
JHN.18.14	Kayaaba oyo newë oora wanyöörre aagaamba kobataangati babaYahuti iga nkeragere iga omoonto umui akuë kuibaga riabaanto böönsoe.
JHN.18.15	Simooni Bëëtërö, hamui na umueega woonde bagasöörana Yeeso. Umueega woonde oyo wanyöörre namanyekaine kuMunchaama uMuhikere oora weNöökoe, kohayo mbaasöheraine hamui na Yeeso kuigöri rinyuumba yuMunchaama uMuhikere oora weNöökoe, 
JHN.18.16	nkaaga Bëëtërö aatigaaye kebara kuihita. Umueega woonde oora wanyöörre amanyekaine kuMunchaama uMuhikere oora weNöökoe, akariinga kuya kebara gusumaacha na omogaikoro umuriindi wirihita, akarëënta Bëëtërö nyuumba. 
JHN.18.17	Omogaikoro oora aareenge kuihita haara akabuuria Bëëtërö iga, “Nauwë wöönsoe tuumui wabeega bomoonto oyo ore?” Bëëtërö akaboora iga, “Aa-a, uni hai.” 
JHN.18.18	Wanyöörre embehö erorre, nkanyööra abaköri bemeremö hamui na abariindi bahëëmbere omörrö baimereeye hö barööta, Bëëtërö akaya harebö akaimeerra hö arööta.
JHN.18.19	UMunchaama uMuhikere weNöökoe akabuuria Yeeso amang'ana gabeega baaë na amaiigio gaaë. 
JHN.18.20	Yeeso akamuhuunchukiria iga, “Naaya ndagaamba harabu kobaanto böönsoe; amaiigio gaanë göönsoe naaya ndaiigia guchiSinagoogi na koHekaaru, hare abaYahuti böönsoe nkunyööra basikaini. Tenaagaamba ng'ana ere yöönsoe gukibisere hai. 
JHN.18.21	Kugira ke ukumbuuria iigö? Tabuuria abaanto banö baanyigua. Tababuuria kenö naabateebia - mbamanyere kenö naaya ndagaamba.” 
JHN.18.22	Hanö Yeeso aagaambere gayo, umui wabariindi baara akamotëma uruhi aramoboorra iga, “Ngokarehaore gusumaacha këhayo kuMunchaama uMuhikere weNöökoe?” 
JHN.18.23	Yeeso akumuhuunchukiria iga, “Hanö oranyöörë neng'ana embeebe ngaambere, ane oragetobora. Siböönö hanö naho oranyööre mbuuya ngaambere, kugira ke okombagatia na uruhi iigö?” 
JHN.18.24	Kohayo Anaasi akamuhira hare Kayaaba uMunchaama uMuhikere weNöökoe, akeeböhere.
JHN.18.25	Simooni Bëëtërö wanyöörre nakimereeye haara arööta. Abaande bakamubuuria iga, “Gose notare umui wabeega bomoonto oyo?” Nawë akaanga iga, “Aa-a uni hai.” 
JHN.18.26	Umui wabaköri biemeremö buMunchaama uMuhikere weNöökoe, onö aareenge wurutuundurra romoonto oora wanyöörre Bëëtërö ahagooye ugutui, akamubuuria iga, “Nentaakorooche moonawë roora gukibuumburio haara?” 
JHN.18.27	Wiiki Bëëtërö akaboora iga, “Aa-a,” höhayo iigö esaarigöökö ekaragora.
JHN.18.28	Inkio chuni Yeeso akarichökibua kurua hare Kayaaba bakamuhira kunyuumba yobogaambi. Abataangati babaYahuti tebaasöhere kuya kunyuumba eyo hai, kugira mbaare gutuna guisaabuura korri iga barë ibiaakorea biNyaangi yeBaasaka. 
JHN.18.29	Kohayo Biraato akarichöka akaya harebö kebara haara akabuuria iga, “Nke kana gikugira morachööngëra omoonto onö?” 
JHN.18.30	Mbaamuhunchukiiyi iga, “Hanö okanyöörre ataana isaria nyööre tetokamorëëntere hareuwë hai.” 
JHN.18.31	Biraato akabateebia iga, “Muimukia baiinyu abiëënë momokëëngërë ikiina këëbore aMaragö gaiinyu garagere.” AbaYahuti baara bakahuunchukiria Biraato iga, “Tituguitabirribua guiita moonto hai.” 
JHN.18.32	(Enö yaabaaye korri iga eng'ana eera ehekeerane, këëbore wanyöörre Yeeso aagaamba nkaaga oorokiri uruku ronö aare kuya gukua). 
JHN.18.33	Biraato akariinga kuya kunyuumba eera yobogaambi wiiki akaberekera Yeeso. Akamubuuria iga, “Aai nuuwë oMogaambi wabaYahuti?” 
JHN.18.34	Yeeso akamuhuunchukiria iga, “Iribuurio reyo nerëëö umuëënë gose kana mbaande bagoteebiri amang'ana gaanë?” 
JHN.18.35	Biraato akamuhuunchukiria iga, “Ngokanyaore iga numuYahutinde? Abaanto baiinyu hamui na abataangati babanchaama bieNöökoe mbö b akong'aaye. Nke kana waköra?” 
JHN.18.36	Yeeso akagaamba iga, “Obogaambi böönë tubuekebara kenö hai; hanö okanyöörre obogaambi böönë nubuekebara kenö, nyööre abaanto baanë mbanyitaneeye naangë kohaanoa komabökö gabataangati babaYahuti. Aa-a, obogaambi böönë tubuekebara kenö hai!” 
JHN.18.37	Biraato wiiki akamubuuria iga, “Kohayo böönö nomogaambi ore?” Yeeso akamuhuunchukiria iga, “Nkanya ogaambere karai. Naaibooyoe ngaacha gokebara kenö gukibune keyo bëënë iga, ntoborë obohëënë. Ore wöönsoe areenge wobohëënë ngontëgëërraare.” 
JHN.18.38	Biraato akamubuuria iga, “Obohëënë ngeentoke?”
JHN.18.38	Haakurua Biraato akariinga akaya kebara kobaYahuti akabateebia iga, “Ndaiigua kana tinkunyööra ng'ana yakomokëëngëra kiina hai. 
JHN.18.39	Siböönö kogosöörana ichiseera cheiinyu, ruisö röönsoe nkobatachorrande omoböhë umui gonkaaga yiNyaangi yeBaasaka. Ngutunamore iga mbatachorre oMogaambi wabaYahuti?” 
JHN.18.40	Bakamuhuunchukiria baracheerra iga, “Aa-a oyo hai! Mbarabaasi tugutuna!” (Barabaasi naareenge irinyamörrö).
JHN.19.1	Haakurua Biraato agateebia abasirikare iga baimuki Yeeso bamotëmë na orogösë. 
JHN.19.2	Abasirikare bakamotoorra ekoondo yamahoa komotoe gööë bakamubisia engebo enö yaanga mberretu kiorotoong'ono, 
JHN.19.3	bagaacha harewë baragaamba iga, “Taiigua omënyë nsiko ntaambe ore Mogaambi wabaYahuti!” Bakaya baramotëma ichiihi.
JHN.19.4	Biraato akarichöka wiiki akabateebia iga, “Tamaaha, ndayambë kumurichökia mobarëëntërë hanö momaahë iga tinyöörre kibunë gekomokëëngëra kiina hai” 
JHN.19.5	Yeeso akarichökibua kebara atooreeyoe ekoondo yamahoa komotoe, abisiibui engebo yaanga mberretu kiorotoong'ono. Biraato akababoorra iga, “Maaha hanö! Ore moonto ngoogoyo!” 
JHN.19.6	Hanö abataangati babanchaama bieNöökoe hamui na abariindi baamorooche, mbaachereeye baragaamba iga, “Abaamboe! Abaamboe!” Biraato akabateebia iga, “Muimukia baiinyu abiëënë momobaambë. Uni tinyöörre kibunë gekomokëëngëra kiina hai.” 
JHN.19.7	AbaYahuti bakamuhuunchukiria iga, “Ntoona IRiragö renö rekogaamba iga nkeragere iga akuë, kugira nkuiberekeraare iga noMööna weNöökoe.”
JHN.19.8	Hanö Biraato aaiguure baragaamba iigö nööbohere bokong'u. 
JHN.19.9	Akariinga kuya kunyuumba eera yobogaambi akabuuria Yeeso iga, “Kana nehai uruure?” Na Yeeso taamuhuunchukiiyi hai. 
JHN.19.10	Biraato akamoboorra iga, “Kura tokaandomora hai! Tomanyere iga neena ogotora gökogotachora gose ogotora kögokobaamba hai.” 
JHN.19.11	Yeeso akamuhuunchukiria iga, “Toona ogotora hareuni hai, hanö nkanyöörre otahaayoe kurua kuriooba. Kohayo omoonto onö ahaanere hareuwë naana iriraga irinënë.” 
JHN.19.12	Hanö Biraato aaiguure iigö akarigia enchera yakomotachora. Siböönö abaYahuti bagaköra igituri, baragaamba iga, “Hanö oramotachore, temosaani woMobaahi ore hai! Ore wöönsoe agutuna guiköra omogaambi oyo numubisa woMobaahi” 
JHN.19.13	Hanö Biraato aaiguure amang'ana gayo, naarichökiri Yeeso kebara agasookia agaikara kugituumbe kegokëëngëra ikiina, ahase hanö haare koberekeroa iga oMorëëngö guaMagena. (GukiIbrania niiga Gabata).
JHN.19.14	Enkaaga eyo wanyöörre iriooba reratuna koba ichinkaaga isaansaba, na nkanyööra royo ndö boraiirë bokë Inyaangi yeBaasaka ebë. Biraato agateebia abaYahuti iga, “Omogaambi weiinyu ngoogoyo!” 
JHN.19.15	Bakahuunchukia iga, “Tamuiita! Tamuiita! Mobaambë!” Biraato akabuuria iga, “Ngutunamore mbaambë omogaambi weiinyu?” Abataangati babanchaama bieNöökoe bakamuhuunchukiria iga, “Omogaambi bëënë onö toonawë noMobaahi!” 
JHN.19.16	Haakurua Biraato akamohaana harebö iga bamobaambë, kohayo Yeeso akaba komabökö gaabö.
JHN.19.16	Kohayo bakaimukia Yeeso. 
JHN.19.17	Akarichöka kebara, aimukiri omosaraba gööë umuëënë, akaya akahika ahase hanö haare koberekeroa iga, “Ahase hieKehoore,” (gukiIbrania niiga haare koberekeroa iga Gorigööta). 
JHN.19.18	Hayo nehö baamobaambere; wiiki mbaabaambere abaanto babere, umui mbareenö nowoonde mbareenö. Yeeso akaba gatai. 
JHN.19.19	Biraato nawë akaandeka ekemanyiirrio agakemaameka komosaraba kenö këëre kogaamba iga “Yeeso omoNasareeti oMogaambi wabaYahuti.” 
JHN.19.20	AbaYahuti abaaru mbaare gosöma ekemanyiirrio keyo kugira Yeeso naabaamberoe haang'i na umugi. Ekemanyiirrio keyo wanyöörre nkëndekeroe gukiIbrania, gokeRatiini na gukiGiriki. 
JHN.19.21	Abataangati babanchaama bieNöökoe bagateebia Biraato iga, “Waangë kööndeka iga ‘Omogaambi wabaYahuti,’ taandeka iga numuëënë aiberekeeye iga, ‘Uni noMogaambi wabaYahuti nde.’ ” 
JHN.19.22	Biraato akahuunchukia iga, “Ganö niisere kööndeka nkëhayo bëënë garaabë.” 
JHN.19.23	Hanö abasirikare baisere kobaamba Yeeso, bakamuruusia ichingebo chaaë bagachitueena hare kanai, haakurua kera umui akahira iyaaë. Bakaimukia hamui na engebo yaaë enö etaare na urutumö, ingima iigö kurua kegoro gotaboka haanse. 
JHN.19.24	Abasirikare bagateebania iga, “Totakagetaandora hai; tiga togekörre egekööböë tomaahë onö aragihire.” Gayo ngaabaaye iigö korri iga gahekeeranë amaandekö ganö:
JHN.19.24	“Bagatuëënana ichingebo chaanë abiëënë
JHN.19.24	na kongebo yaanë mbaagekörëëye egekööböë.”
JHN.19.24	Abasirikare baara nkëhayo bëënë baakörre.
JHN.19.25	Banö wanyöörre baimereeye haang'i komosaraba goYeeso ninyako waabö na nyakömökë waabö, na Mariaamu moga Kerobaasi hamui na Mariaamu Magatariina. 
JHN.19.26	Hanö Yeeso aarooche nyako waabö hamui na umueega oora aahaanchere baimereeye haang'i haara; agateebia nyako waabö iga, “Baaba omööna waaö ngoogoyo.” 
JHN.19.27	Wiiki agateebia umueega oora iga, “Nyako weiinyu ngoogoyo.” Amarua royo ndö umueega oora aaimukiri nyako waabö Yeeso akaya nawë, waabö.
JHN.19.28	Hanö gayo gaabaaye, Yeeso naamanyere iga böönö amang'ana göönsoe gasirre; gokohekeerania amaandekö, akagaamba iga. “Mbaaye na umuihomö.” 
JHN.19.29	Nkanyööra igituba keehö, kenö wanyöörre gichooye amaanche amarro iga kai ganö gaare koberekeroa iga isiki; bagatöbëka mö egeento kenö keenga eraaburaabu, bagatoonga korotaanka rumuëërë, bakamotoorra kubinënëbu. 
JHN.19.30	Hanö Yeeso aaisere komëra amaanche gayo gisiki, akagaamba iga, “Gasirre!” Akahiinya omotoe gööë akabotoka mööyö.
JHN.19.31	Haakurua abataangati babaYahuti bakabuuria Biraato iga abaitabirri bagëchëgëchë amagoro gabaanto bayo babaamberoe, sooki babaruusi komesaraba. Mbakörre iigö kugira royo nChumaa rööreenge, nkanyööra eSabaato eraya gosöha, nabö tebaare gutuna iga ibihuundugu biyo bitamë komesaraba geyo bibaamberoe gokohekera urusiko rueSabaato hai, gukugira eSabaato eyo yaare guucha ninuhë yaareenge. 
JHN.19.32	Kohayo abasirikare bakaya bakagëchagëcha amagoro gomoonto oora wambërë wiiki na oora wakabere, oora wanyöörre abaamberoe hamui na Yeeso. 
JHN.19.33	Siböönö hanö baahikere hare Yeeso, baakunyööra iga aisere kobotoka mööyö karai, kohayo tebagëchegëchere amagoro gaaë hai. 
JHN.19.34	Siböönö umui wabasirikare baara naasönkönere Yeeso na iritimo guchiimbaru amaanyiinga gakahëta na amaanche. 
JHN.19.35	(Ore aarooche ganö gaabaaye, naahërëkiri na okohërëkia kööë nokobohëënë. Na newë amanyere iga nobohëënë akogaamba, korri iga na baiinyu mukumi). 
JHN.19.36	Gayo ngaakörroe iigö korri amaandekö gahekeeranibue iga, “Tiiguha rëëë ninyööra ndimui reregechoroa hai.” 
JHN.19.37	Amaandekö gaande gaahö ganö gakogaamba iga, “Mbaremomaaha onö baatebetere.”
JHN.19.38	Hanö haaruure, Yoosebu, onö wanyöörre aruure kumugi goArimatea, akabuuria Biraato nyööre akamuitabirria aimuki ikihuundugu keYeeso. (Yoosebu oyo naareenge umueega waYeeso, si ngukibisere, kugira naare kööböha abataangati babaYahuti). Biraato akamuitabirria kuimukia ikihuundugu keera, Yoosebu akaya agakiimukia. 
JHN.19.39	Nikötëëmö, oora wanyöörre aageera Yeeso ubutiko, newë aageeye ana umuichöögaine guamaguta gamanëmanë na obobaani binö bikaaba ichikiiro merööngö etato, mbaagëënaine hamui na Yoosebu. 
JHN.19.40	Abaanto bayo baababere mbaaimukiri ikihuundugu keera keYeeso, bagakebohëërra ichingebo chiakoböhëërra umuku, hamui na amaguta gayo gumuichöögaine, këëbore yaareenge eseera yabaYahuti kobeeka ikihuundugu. 
JHN.19.41	Haara bëënë Yeeso abaambeeyoe ikibuumburio nkëëre hö, nkanyööra indua ehö ehea iigö enö wanyöörre etarabeekoa moonto. 
JHN.19.42	Gikugira wanyöörre urusiko rotamere rumui eSabaato yabaYahuti ihikë, na mbaabeekere ikihuundugu keYeeso kuundua ehea eyo kugira niyo yaareenge haang'i.
JHN.20.1	Inkio chuni hamuaarumuaaru, kurusiko rombërë orogotaanga umukuubio, Mariaamu Magatariina akaya kuundua haara akanyööra irigena reera rëëtoorroe kogesaku kiindua rihingiiyoe kurua hö. 
JHN.20.2	Agakenya akaya hare Simooni Bëëtërö na umueega oora Yeeso aahaanchere akabateebia iga, “Barioorre oMonënë kurua kuundua, tetomanyere hare bamuhirre hai!” 
JHN.20.3	Haakurua Bëëtërö hamui na uMueega woonde oora bagatanora bakaya kuundua haara. 
JHN.20.4	Mbaare gokenya, siböönö umueega woonde oora wë naakenyere agasugiria Bëëtërö akaba newë akuhika kuundua haara mbërë. 
JHN.20.5	Akahöngömërra, agasiööma akamaaha ichingebo chiakoböhëërra umuku, siböönö taasöhere kuya moonse hai. 
JHN.20.6	Haakurua Simooni Bëëtërö akaba owakabere kuhika hö, agachöröönkania kuya kundua moonse. Akamaaha ichingebo chiakoböhëërra umuku chiihö 
JHN.20.7	hamui na eera wanyöörre Yeeso aböhërrëëyoe komotoe, si tewanyöörre ereenge hamui na ichiinde hai, wanyöörre iriingeroe etoorroe hagare. 
JHN.20.8	Haakurua umueega woonde oora Yeeso aakaiguereeye borro oora wanyöörre ahikere kuundua moonse; akamaaha agakumia. 
JHN.20.9	(Ninyööra niigö teboongooye amaandekö ganö gagaambere iga kuhika narriooka kurua kobaku). 
JHN.20.10	Haakurua abeega baara bakariinga bakaya ka.
JHN.20.11	Mariaamu naaimereeye kundua kebara haara arakuura. Engaki eyo agikuura akahöngömërra arasiööma kuya kuundua moonse. 
JHN.20.12	Akamaaha abamaraika babere baamö baisöhiiyi ichingebo ichindabu iga chai, baikaaye haara wanyöörre ikihuundugu keYeeso getoorroe, umui komotoe haara na owoonde komagoro. 
JHN.20.13	Bakamubuuria iga, “Ore mukuungu, nke ogokoorra?” Nawë akabahuunchukiria iga, “Baimukiri oMonënë waanë, na temanyere hare bamotoorre hai!” 
JHN.20.14	Nawë hanö aasookiri kogaamba iigö, agaisuuria akamagia nyuma akamaaha Yeeso aimereeye; siböönö taasesooye iga Yeeso aareenge hai. 
JHN.20.15	Yeeso akamubuuria iga, “Ore mukuungu, nke ogokoorra? Ning'ui ukurigia?” Mariaamu agakanya iga kaanyööra numuëënë ikibuumburio, akamoteebia iga, “Hanö oranyööre nuuwë umuimukiri ore Mogaaka, otanteebia hare omotoorre, niyi kumuimukia.” 
JHN.20.16	Yeeso akamoboorra iga, “Mariaamu!” Mariaamu akaihoochora akamoberekera gukiIbrania iga, “Rabooni!” (Rabooni esesoro yayo niiga uMuiigia). 
JHN.20.17	Yeeso akamoteebia iga, “Tiga kongööta kugira tendariinga kuya igoro hare Taata hai. Siböönö kayi hare bamura bamoiito obateebi iga, ‘Nkuriingande kuya hare Taata, newë Isa weiinyu Nöökoe waanë na eNöökoe weiinyu.’ ” 
JHN.20.18	Kohayo Mariaamu Magatariina akaya agateebia abeega baara iga, “Ndooche oMonënë na newë anteebiri amang'ana gayo.”
JHN.20.19	Omogörööba buiirre urusiko rombërë urumukuubio, abeega nkanyööra bairaiine baasiikere ibisaku kugira wanyöörre baana obööba buabataangati babaYahuti. Yeeso agaacha akaimeerra harebö. Akagaamba iga, “Omorëëmbë gobë na baiinyu.” 
JHN.20.20	Hanö aasookiri kogaamba iigö, akaboorokia ibisaanyi biaaë na guchiimbaru chaaë. Abeega bakagööka bokong'u, hanö baarooche oMonënë. 
JHN.20.21	Haakurua Yeeso akabateebia wiiki iga, “Omorëëmbë gobë na baiinyu. Këëbore Taata aantomere, nkëëhö bëënë nauni nkobatoma.” 
JHN.20.22	Hanö aagaambere iigö agosookia akabahootera umuiika aragaamba iga, “Taimukia uMuiika oMohoreeru. 
JHN.20.23	Hanö moraabere abaanto amaraga gaabö, mbaraaberoe; hanö ndanyööre motabaabeeye, tebaraaberoe hai.”
JHN.20.24	Umui wabeega baaë onö aare koberekeroa iga Tomaasi (iriina reende iga iRisarai), taareenge hamui nabö nkaaga Yeeso aachere hai. 
JHN.20.25	Kohayo abeega baande baara mbaamoteebiri iga, “Torooche oMonënë!” Tomaasi akaboora iga, “Hanö oranyööre ntarooche ichinköru chimisumaari kubisaanyi biaaë ndëëngë ekëëra këënë mö, ndue ngöötë na okobökö köönë haara aasöönköneroe guchiimbaru, tendaakumi hai.”
JHN.20.26	Hanö umukuubio gumui göösirre nkanyööra abeega bairaiini hamui nyuumba wiiki, royo okanyööra Tomaasi mö are. Ibisaku wanyöörre mbisiikere, siböönö Yeeso agaacha akaimeerra harebö akagaamba iga, “Omorëëmbë gobë hare baiinyu.” 
JHN.20.27	Haakurua agateebia Tomaasi iga, “Toora ekëëra këëö hanö, na maaha kubisaanyi biaanë, raambeka okobökö kööö ongöötë guchiimbaru chiaanë; Tiga isi yaaö isirë, takumia!” 
JHN.20.28	Tomaasi akamuhuunchukiria iga. “OMonënë waanë, Nöökoe waanë!” 
JHN.20.29	Yeeso akamoteebia iga, “Ngukumiaore kugira ondooche? Abakëhaiiya mbaara bagukumia batarooche!”
JHN.20.30	Yeeso naakörre ibimanyiirrio biinde ibiaaru mbërë yabeega baaë binö bitaandekeroe kogetabo kenö. 
JHN.20.31	Siböönö ganö ngaandekeroe okorri iga mukumi iga Yeeso newë Kresto, oMööna weNöökoe, na kubukumia boiinyu muuchë kunyööra obohoru kuriina rëëë.
JHN.21.1	Hanö gayo gaahëtere, Yeeso agaacha wiiki kobeega baaë kunyaancha yaTibeeria. Na amang'ana gayo niiga gaabaaye: 
JHN.21.2	Simooni Bëëtërö, na Tomaasi (onö aare koberekeroa iga iRisarai), na Natanaeri (onö aaruure gontahana yaKaana yaGariraaya), na abamura baSebetaayo, hamui na abeega baaë babere mbaareenge böönsoe hamui. 
JHN.21.3	Simooni Bëëtërö agateebia abaande iga, “Ndaya gotëga ichiinsui.” Nabö bakamuhuunchukiria iga, “Ntoragëënanë.” Bakaya bakariina koböötö, siböönömbë ubutiko boyo böönsoe tebaanyöörre geento hai. 
JHN.21.4	Hanö iriooba rëërasere, Yeeso nkanyööra naimereeye kunguguni yamaanche, siböönö abeega teboongooye iga Yeeso aareenge hai. 
JHN.21.5	Haakurua akabuuria iga, “Bare bamura, gose motakagöötiri geento?” Bakamuhuunchukiria iga, “Aa-a geento iga hai.” 
JHN.21.6	Akabateebia iga, “Rëkëra uruëërö boreo boböötö, nehö moranyöör ichiinsui.” Nabö bakarëkëra uruëërö bakagöötia ichiinsui ichincharu bokong'u, kura bakaanga gotora kuruta uruëërö guucha koböötö. 
JHN.21.7	Umueega oora aahaancheroe na Yeeso agateebia Bëëtërö iga, “Kana kura noMonënë!” Hanö Simooni Bëëtërö aaiguure iga noMonënë, akaiböha ichingebo chiaaë, (kugira wanyöörre achiruusiri), sooki agasekera kuya komaanche. 
JHN.21.8	Abeega baande baara nabö bagaacha na oböötö bakahika kunguguni, bararuta uruëërö ruichooye ichiinsui. Tiiga harai baare na inguguni hai, mbaareenge haang'i ichimiita igana. 
JHN.21.9	Hanö baaruure komaanche baakoba kunguguni, bakamaaha omörrö guenkara gohëëmberoe, insui ekö igoro hamui na omogaatë. 
JHN.21.10	Haakurua Yeeso akabateebia iga, “Tarëënta ichiinsui nke kurua guchiyo muiitere.” 
JHN.21.11	Simooni Bëëtërö akahëta akaya kung'uura uruëërö roora, nkanyööra ruichooye ichiinsui ichinënë, nchiaareenge igana rimui na merööngö etaano na isato; ninyööra chaare ncharu bokong'u uruëërö terötaabokere hai. 
JHN.21.12	Yeeso akabateebia iga, “Motaacha moraagerë.” Tewoonde kobeega baara asaachere kumubuuria iga, “Nuuwë ng'ui kana?” Kugira mbaamanyere iga noMonënë aareenge. 
JHN.21.13	Kohayo Yeeso agaacha, akaimukia omogaatë goora akabaha akaimukia wiiki ichiinsui chiira akabaha. 
JHN.21.14	Reyo neregatato rëëreenge renö abeega baare kuya baratookera Yeeso amarua ariookere kurua kobaku.
JHN.21.15	Hanö baasookiri koraagera, Yeeso agateebia Simooni Bëëtërö iga, “Simooni umumura oYöhana, gose nkunyigueeraore borro gokera abaande banö?” Akamuhuunchukiria iga, “Eee Monënë nomanyere iga nenkohaanchere.” Yeeso akamoteebia iga, “Tanyiriganiria ibimaano biaanë biamang'oondi.” 
JHN.21.16	Yeeso akomoteebia erekabere iga, “Simooni umumura oYöhana, gose nkunyigueeraore borro?” Akamuhuunchukiria iga “Eee, Monënë, nomanyere iga nenkohaanchere,” Yeeso akamoteebia iga, “Tanyiriganiria amang'oondi gaanë.” 
JHN.21.17	Eregatato Yeeso akamubuuria iga, “Simooni umumura oYöhana, nohaanchere?” Bëëtërö agaitumata gikugira Yeeso amubuurri hare gatato iga, “Nohaanchere?” Simooni Bëëtërö akamoteebia iga, “Monënë, nomanyere amang'ana göönsoe; wiiki nomanyere buuya iga nenkohaanchere!” Yeeso akamoteebia iga, “Tanyiriganiria amang'oondi gaanë. 
JHN.21.18	Ndagoteebia amahëënë; nkaaga waare umumura, waare guiseemia uya hare ugutuna kuya; siböönö hanö orakuunguhë, noraraambeke amabökö gaaö omoonto woonde akoböhë akuhire hare otaare gutuna kuya.” 
JHN.21.19	(Gokogaamba gayo, Yeeso naare koorokia mona bore Bëëtërö arikua arëëntërë Nöökoe ubuhiku). Haakurua akamoteebia iga, “Ngööta undue nyuma!”
JHN.21.20	Bëëtërö akaihoonchora akamagia nyuma akamaaha umueega oora Yeeso aahaanchere, oyo newë wanyöörre aikaaye haang'i na Yeeso airaraamere kuya harewë kubiaakorea biomogörööba goora, newë aabuurri Yeeso iga, “Monënë, ning'ui kana aragoköböösani?” 
JHN.21.21	Hanö Bëëtërö aamorooche, naabuurri Yeeso iga, “Monënë, onö wë?” 
JHN.21.22	Yeeso akamuhuunchukiria iga, “Hanö ndaatunë iga abë hö, kuhika ndiingë, eyo nke igutuniiyi? Tangööta undue nyuma.” 
JHN.21.23	Eng'ana eyo yaaroondere kobeega baande baraboora iga, umueega oyo taraakue hai. Siböönö Yeeso tiiga wanyöörre aagaamba iga taraakue hai; niiga aagaambere iga, “Hanö ndaatunë iga abë hö kuhika ndiingë, eyo nke igutuniiyi?”
JHN.21.24	Umueega oyo noora aarooche amang'ana ganö, newë aandekere, amang'a gayo; na baiito ntomanyere iga ogotobora kööë nokohëënë.
JHN.21.25	Amang'ana gaande ngaahö amaaru ganö Yeeso aakörre. Hanö nkanyöörre gaandekeroe göönsoe rimui kurimui, ndakanya iga ekebara tekegaisere ibitabo biyo bikaandekeroe bibeekoe kö hai.
ACT.1.1	Omohaanchoa Teobiiro:
ACT.1.1	Kogetabo këënë ekëmbërë, naandekere igoro yamang'ana gaara göönsoe Yeeso aakörre na kuiigia gukurua aataangere emeremö gëëë 
ACT.1.2	kuhika ronö aaimukiibui kuya kuriooba igoro. Mbërë ataraimukibua kuya kuriooba, naaruusiri amaragirrio guchiinguru chuMuiika oMohoreeru kobaara wanyöörre aahora koba abatomoa baaë. 
ACT.1.3	Nyuma yuruku rööë naamaahekaine kobeega baaë hare kaaru guchinsiko merööngö enai, ere yaaherekiri iga mahëënë nomohoru. Kugira mbaamorooche, na naasumaachere nabö igoro yamang'ana goBogaambi bueNöökoe. 
ACT.1.4	Na nkaaga aareenge hamui nabö, akabateebia iga: “Motagaacha kurua Yerusareemu, moganyë endago yaTaata, enö naisa kobateebia. 
ACT.1.5	Yöhana naabaatiisere komaanche, siböönö nyuma yichinsiko nkë iigö, morabaatiisoe kuMuiika oMohoreeru.”
ACT.1.6	Hanö abatomoa baasikaine hamui na Yeeso, bakamubuuria iga, “Monënë gose ngonkaaga enö orariingiri abaIsraeri obogaambi?” 
ACT.1.7	Yeeso akabateebia iga, “Ichinkaaga na ichinsiko gayo nkogotora goTaata, tegabaituungere iga mogamanyë ronö gareba hai. 
ACT.1.8	Siböönö ronö uMuiika oMohoreeru gorebasekerra, murichuribua ichiinguru, na moreba abatuburi baanë Yerusareemu, na buYahuti yöönsoe na Samaria, na gokebara giöönsoe.” 
ACT.1.9	Hanö aasookiri kogaamba amang'ana gayo, höhayo iigö akaimukibua kuya kuriooba igoro bakemotaachereeye mona akuya, agasöha guisaaro rekamusiikia bakaanga komomaaha.
ACT.1.10	Nkaaga wanyöörre bakemotaacherra mona akuya, bagatookera abaanto babere banö wanyöörre baibisiri ichingebo ichindabu, baraimeerra haang'i nabö 
ACT.1.11	bakagaamba iga, “Bare Bagariraaya, kana nke muimereeye hanö motaacherreeye igoro kuriooba? Yeeso onö, aimukiibui kurua hare baiinyu kuya kuriooba, niigö bëënë aririinga këhayo momorooche araya kuriooba.”
ACT.1.12	Haakurua abatomoa baara bakarua kunguku eera yeMeseituuni, bakariinga kuya Yerusareemu, hare haareenge haang'i ikiiromiita imui. 
ACT.1.13	Bagasöha kumugi bakariina kuya kogöröba kugisuumua more baabërëëye: nabö mbaareenge Bëëtërö, Yöhana, Yaköbö na Andërëa, Biribo na Tomaasi, Batoromaayo na Mataayo, Yaköbö umumura oAribaayo, Simooni Siröötë, na Yuuta umumura oYaköbö. 
ACT.1.14	Böönsoe mbaagasikaine ruiisö röönsoe komasabi hamui na abagaikoro baande hamui na Mariaamu nyako waabö Yeeso na bamura bamööbö Yeeso.
ACT.1.15	Hanö ichinsiko chaahëtere nkë iigö, bakaba na umuiranio guabakumia, banö bakaaba igana na merööngö ebere, na Bëëtërö akaimeerra gusumaacha. 
ACT.1.16	Akagaamba iga, “Baanto baiito, amaandekö ngaare kuhikia enaabi enö yaarageroe, enö uMuiika oMohoreeru göögaambere gokohëtëra hare Tauti goraraga Yuuta, onö aarongoochere baara baachere kogööta Yeeso. 
ACT.1.17	Yuuta nuumui weiito aareenge, kugira wanyöörre aahoroa koba na iring'eenga komeremö geiito.” 
ACT.1.18	(Ichiimbiria chinö Yuuta aanyöörre kuruaambai rööë naagorre ahase, hare aagooye kuruku rööë; agaateka ibiaanda biaaë bikarichöka kebara. 
ACT.1.19	Abaanto böönsoe banö baareenge Yerusareemu mbaaiguure amang'ana gayo, bakaberekera ahase haara gokegaambö këëbö iga Akeritama, esesoro yaAkeritama niiga, “Ahase hiKinyiingai.”)
ACT.1.20	“Kugira ngaandekeroe kogetabo kiAmasiriingio iga,
ACT.1.20	‘Tiga inyuumba yaaë ebë inchua,
ACT.1.20	moonto atagaacha komënya mö’
ACT.1.20	Wiiki ngaandekeroe iga,
ACT.1.20	‘Tiga omoonto woonde achë kuimukia iribaga rëëë.’
ACT.1.21+ACT.1.22	“Kohayombë kuhika omoonto woonde ahoroe onö araabë umutuburi wukuriooka koMonënë Yeeso hamui na baiito. Kuhika abë umui wabaara tööreenge irikömö rimui, amarua enkaaga eera yöönsoe oMonënë Yeeso aagataarre na baiito, gotaanga enkaaga eera Yöhana aare kobaatiisa kuhika gonkaaga enö Yeeso aaimukiibui kurua hare baiito kuya kuriooba.” 
ACT.1.23	Kohayo bagaitëgëërra abaanto babere: Yoosebu, onö aare koberekeroa iga Barasaaba (onö aareenge na iriina reende iga Yusito), na Maatiasi. 
ACT.1.24	Haakurua bagasaba baragaamba iga, “Monënë, nomanyere imiööyö giabaanto böönsoe, otooroki kobabere banö ore waahooye 
ACT.1.25	kuimukia umueeya komeremö genö giabatomoa gonö Yuuta aatigere akaya ahase haaë.” 
ACT.1.26	Kohayo bakabakörra egekööböë gekagueera Maatiasi, akaba hamui na abatomoa ikumi na umui baara.
ACT.2.1	Hanö urusiko roBëntëkosti rööhikere, wanyöörre abakumia böönsoe bairaiine hamui bare. 
ACT.2.2	Höhayo iigö bakaiigua ikirumö kerarua kuriooba guchiinguru kenö keenga ikiguumbe, kegaichora nyuumba iga chabi moora wanyöörre baikaaye. 
ACT.2.3	Sooki bakamaaha ibiinto binö biaanga ichindeme chomörrö harebö, bikabaikarra böönsoe. 
ACT.2.4	Böönsoe bagaichuribua na uMuiika oMohoreeru, bagataanga gosabucha kubigaambo biinde, këëbore uMuiika gööbataangateeye. 
ACT.2.5	AbaYahuti mbaareenge Yerusareemu banö baagasëngëëye eNöökoe, wanyöörre baruure kubiikö biöönsoe ibiekebara. 
ACT.2.6	Hanö baaiguure igichaganö keyo, irikömö irinënë ndeechere regasaanga hö. Böönsoe mbaataraahere, kugira böönsoe mbaaiguure ibigaambo biaabö hagarehagare biragaamboa.
ACT.2.7	Bagataraaha na korogoora bakagaamba iga, “Abaanto banö bakogaamba ibigaambo binö, kana ndöra böönsoe nabaGariraaya! 
ACT.2.8	Kana mbë niyeke kebaaye, nkogaambabare böönsoe toraiigua kubigaambo bieiito? 
ACT.2.9	Banö turuure Baritia, Metia na Eramu; na abaande baaruure Mesöbötaamia, buYahuti na Kabatokia; Bonto na Asia. 
ACT.2.10	Na kurua Birigia na Baambiria, kurua Miisiri na guching'ööngö chaRiibia haang'i na Kërëënë na abaande kurua Ruumi. 
ACT.2.11	AbaYahuti hamui na abaHamate banö baihoonchorra esëëngërö yabaYahuti, abamui baiito nturuure Kerëëtë na Boharaabu - simbë baiito böönsoe nkuiiguatore baragaamba kubigaambo bieiito amang'ana amanënë ganö eNöökoe akörre!” 
ACT.2.12	Bagataraaha bagataamiibua, bakaya barabuurania iga, “Kana kenö nke?” 
ACT.2.13	Siböönö abaande mbaare kunyagia baragaamba iga, “Abaanto banö mbarëëheroe!”
ACT.2.14	Haakurua Bëëtërö akaimoka hamui na abatomoa baande ikumi na umui baara, agataanga gusumaacha kongaamba enënë kobaanto araboora iga, “Bare baYahuti, na banö böönsoe momënyere Yerusareemu, motantëgëërra muiigue mbateebi kere kebaaye. 
ACT.2.15	Abaanto banö etare iga mbarëëheroe këëbore muguitëgëërra; niinkio ekere, kugira chinö nichinkaaga isato. 
ACT.2.16	Obohëënë niiga ganö nganö omonaabi Yoeri aagaambere iga:
ACT.2.17	Nöökoe aragaamba iga,
ACT.2.17	‘Ganö ngö ndeköra guchinsiko chiumuhikö:
ACT.2.17	Nendehomeerra abaanto böönsoe uMuiika göönë.
ACT.2.17	Abaana baiinyu begesaacha na abekegaikoro mbariruusia obonaabi;
ACT.2.17	abamura baiinyu mbaremaaha amamaahö,
ACT.2.17	na abagaaka mbarerööta ibiröötö.
ACT.2.18	Eee ninyööra na abaköri baanë abemeremö,
ACT.2.18	abasaacha na abagaikoro,
ACT.2.18	nendebahomeerra uMuiika göönë guchinsiko chiyo,
ACT.2.18	nabö mbareruusia obonaabi.
ACT.2.19	Nendeköra ibirogoorö kuriooba igoro na
ACT.2.19	ibimanyiirrio gokebara konö.
ACT.2.19	Amaanyiinga ngareba hö, omörrö, na iriooki irritö;
ACT.2.20	Iriooba ndereba igisuunte,
ACT.2.20	na umueeri ngorebërrëta kiamaanyiinga,
ACT.2.20	mbërë uRusiko oronënë na uruhiku
ACT.2.20	oroMonënë rotaraahika.
ACT.2.21	Na ore wöönsoe aresaba araberekera oMonënë,
ACT.2.21	oyo narehöna.’
ACT.2.22	“Motatëgëërra amang'ana ganö, bare BaIsraeri! Yeeso omoNasareeti, naareenge omoonto onö ogotora kööë ogokeboNöökoe kömaahekaine hare baiinyu komakönö, na ibirogoorö na ibimanyiirrio bire eNöökoe aakörre gokohëtëra harewë. Baiinyu abiëënë momanyere. 
ACT.2.23	Nöökoe goseemi yaaë umuëënë wanyöörre aahaancha gukurua karai iga Yeeso atooroe komabökö gaiinyu; na baiinyu mokamuiita, hanö möötigere abanyamaraga bakamobaamba. 
ACT.2.24	Siböönö eNöökoe akamuriuukia kurua kobaku, akamuruusia haanse yogotora kuruku, kugira uruku terogaatorre kumugumia hai. 
ACT.2.25	Kugira Tauti naagaambere amang'ana gaaë iga,
ACT.2.25	‘Naarooche oMonënë mbërë yaanë, ruiisö röönsoe;
ACT.2.25	hamui areenge nauni, tendairiirë hai.
ACT.2.26	Kohayo omööyö göönë gobaaye na omogöökö,
ACT.2.26	na amang'ana gaanë ngaichooye emegöökö.
ACT.2.26	Ninyööra nomobere göönë, nendaabë na iriitëng'ërö,
ACT.2.27	kugira toratigë omööyö göönë gobë ahase
ACT.2.27	habaku hai;
ACT.2.27	Gose gutiga oMohoreeru waaö aguundë hai.
ACT.2.28	Unyorokiri irikuuri renö rikuya kobohoru,
ACT.2.28	ubuhiku bööö mboranyichuri emegöökö.’
ACT.2.29	“Bamorai tatëgëërra mbateebi borabu, mona amang'ana ganö gaasiaanyere guuka weiito Tauti. Naakuure agatokeroa, na indua yaaë hanö ereenge nyööra mböönö. 
ACT.2.30	Nomonaabi aareenge, nawë naamanyere ganö wanyöörre Nöökoe aamoragana: akamuihiimirria iga nareköra umuhiri Tauti umui abe omogaambi, këhaara Tauti umuëënë aareenge omogaambi. 
ACT.2.31	Tauti naarooche kenö Nöökoe aareenge kuya goköra, kohayo akaraga ukuriooka köMasiihi aragaamba iga,
ACT.2.31	‘Taatigeroe kombeehera hai
ACT.2.31	omobere gööë tegöötigeroe guguunde hai.’
ACT.2.32	Nöökoe aariuukia Yeeso oyo bëënë kurua kobaku, na böönsoe ntöörooche obohëënë boyo. 
ACT.2.33	Aimukirribua kuya gokobökö koboreo koeNöökoe, Isa waabö, na wiiki aanyööra kurua harewë uMuiika oMohoreeru, këëbore wanyööre aaragana. Kenö mokomaaha böönö na kuiigua, nekehaanö kere atohomerreeye. 
ACT.2.34	Kugira Tauti umuëënë taageeye kuriooba hai, si niiga aaboorre iga,
ACT.2.34	‘Getëëmi naateebiri oMonënë waanë iga:
ACT.2.34	Ikara boreo böönë
ACT.2.35	kuhika ntoore ababisa baaö babë igituumbe
ACT.2.35	kegosaambeka amagoro gaaö.’
ACT.2.36	“Abaanto böönsoe abaIsraeri niiga bamanyë mahëënë iga Yeeso onö mööbaambere, newë eNöökoe aaköra aaba oMonënë na Masiihi!”
ACT.2.37	Hanö abaanto baaiguure iigö, mbaairiirre kumiööyö gëëbö bagateebia Bëëtërö hamui na abatomoa baande baara iga, “Bamorai baiito nke toraköre böönö?” 
ACT.2.38	Bëëtërö akabateebia iga, “Böönsoe niiga mutigë amaraga gaiinyu na mobaatiisoe kuriina reYeeso Kresto, korri mööberoe amaraga gaiinyu; sooki munyööre igituhö kieNöökoe, kenö kereenge uMuiika oMohoreeru. 
ACT.2.39	Kugira endagano yeNöökoe mbaiinyu yaaraganeeyoe hamui na abaana baiinyu, na banö böönsoe baaharai - banö böönsoe Nöökoe oMonënë weiito akoberekera kuya harewë.” 
ACT.2.40	Komang'ana gaande amaaru Bëëtërö akabakoromerra aragaamba iga, “Motaituuria kurua guikora irinyaanku renö!”
ACT.2.41	Abaaru mbaakumiri amang'ana gaaë na bakabaatiisoa. Abaanto banö bakaaba kubikoe bitato, mbaaiyëngëëyi guikömö riabakumia urusiko royo. 
ACT.2.42	Enkaaga yaabö yöönsoe, mbaagëëndërrëëyi kueega kurua kobatomoa, bamënyere kobogöötaine, mbaare gosaanga ibiaakorea na amasabi.
ACT.2.43	Ibirogoorö ibiaaru na ibimanyiirrio mbiakörekaine gokohëtëra kobatomoa kuunya abaanto bagataraaha. 
ACT.2.44	Abakumia böönsoe mbaagëëndërrëëyi kobogöötaine hamui, na mbaare gosaanga ibiinto biöönsoe hamui. 
ACT.2.45	Bakaya baraguria emegoondo gëëbö na ibiinto biaabö, na baratuëënania abaanto böönsoe ichiimbiria haang'ana omoonto aareenge na obotati. 
ACT.2.46	Ruisö röönsoe bakaya barasikana koHekaaru; siböönö ibiaakorea hamui baakanyërëëye guchika chaabö, koondandabu na irisaansera. 
ACT.2.47	Bakaya baragoonga eNöökoe, bagategeria abaanto böönsoe. Na ruisö röönsoe, eNöökoe akaya arabiëngëria abaanto baande banö baare kunyööra ubuituuria.
ACT.3.1	Urusiko roonde ichinkaaga këënda chomobaso, Bëëtërö na Yöhana, nkanyööra baraya koHekaaru, enkaaga yamasabi. 
ACT.3.2	Kuihita Iriiya, rieHekaaru niigö rëkaberekeeyoe, nkanyööra omoonto woonde aikaaye hö, onö aareenge irigata amarua ukuiboroa kööë. Ruisö röönsoe naare kuimukibua ahiroa kuihita hayo, gosabasaba ichiimbiria kobaanto baara baakageeye koHekaaru moora. 
ACT.3.3	Hanö aarooche Bëëtërö na Yöhana barasöha koHekaaru, akabagëya iga bamohë ichiimbiria. 
ACT.3.4	Bakamotaacherra bamomögörëëye, sooki Bëëtërö akagaamba iga, “Tatotaacherra!” 
ACT.3.5	Nawë, akabataacherra araitëng'ëra kunyööra egeento kurua harebö. 
ACT.3.6	Bëëtërö akamoteebia iga, “Teneena mbiria iga hai, siböönö kenö neenakio nkiö ndaakohë: kuriina reYeeso Kresto owaNasareeti, taimoka na ogëëndë!” 
ACT.3.7	Sooki akamogööta okobökö kööë koboreo akamutuurria kuimoka. Höhayo iigö amagoro gaaë gakanyööra ichiinguru. 
ACT.3.8	Agatuuma, akaimeerra, agataanga kogëëndagëënda. Agasöha koHekaaru hamui nabö, aragëënda aratuumatuuma aragoonga eNöökoe. 
ACT.3.9	Abaanto böönsoe banö baareenge hö mbaamorooche aragëënda aragoonga eNöökoe, 
ACT.3.10	na hanö boongooye iga newë oora aagasabasabere aikaaye Kuihita Iriiya haara, böönsoe bakarogoora bokong'u, bataamiibui kenö wanyöörre kebaaye komoonto oora.
ACT.3.11	Nkaaga wanyöörre omoonto oora akeegöötaine na baabo Bëëtërö na Yöhana, abaanto böönsoe mbaagenere barakenya kuya harebö, gokegoora geSoromooni këëbore gëëkaberekeeyoe. 
ACT.3.12	Hanö Bëëtërö aarooche abaanto baara, akabateebia iga, “Bamorai baiito, bare baIsraeri, kugira ke morogoreeye eng'ana enö iigö, na nkugira ke motorogoreeye? Mokanyere iga nguchiinguru cheiito gose oboroonge boiito omoonto onö agëëndere? 
ACT.3.13	Nöökoe waAbrahamu, Isaka na Yaköbö. Nöökoe wabaaguuka baiito, newë aahaaye Yeeso omoköri waaë ubuhiku. Siböönö baiinyu möömohaanere iga aiitoe, na wiiki mokamöönga mbërë yaBiraato, ninyööra ngonkaaga enö Biraato aare gutuna iga amohaaterë. 
ACT.3.14	Nomohoreeru aareenge wiiki nomoroonge aareenge, simbë mokamöönga, kuibaga reyo mogateebia Biraato iga abatachorre omoonto onö aareenge umuiiti wabaanto. 
ACT.3.15	Mogaiita onö aareenge ensemoka yobohoru. Siböönö Nöökoe akamuriuukia kurua kobaku na baiito nabatuburi tore abamang'ana gayo. 
ACT.3.16	Kuriina reYeeso na koba na ubukumia kuriina rëëë nkö kohaaye irigata renö mokomaaha na rere momanyere ichiinguru. Ubukumia hare Yeeso, mbö bomokörre abaaye buuya këëbore mokomaaha böönsoe.
ACT.3.17	“Na böönö bamura bamoiito, nemanyere iga ganö möököreeye Yeeso moona abataangati baiinyu, nkobotamanya möökörre. 
ACT.3.18	Siböönö Nöökoe wanyöörre aaruundia gukurua karai gokohëtëra kobanaabi böönsoe iga Masiihi nariiriira; na gonchera eyo akaagehekeerania. 
ACT.3.19	Motatobora muihoonchorre eNöökoe, okorri abaabere amaraga gaiinyu. 
ACT.3.20	Okorri munyööre ukumuunya kumiööyö geiinyu, kurua hare oMonënë, nawë naraatomë Masiihi onö areenge Yeeso onö aiisa kobaahorra. 
ACT.3.21	Naraabë kuriooba taanga, kuhika enkaaga enö amang'ana göönsoe gareköroa gabë amahea, këëbore eNöökoe aagaambere gokohëtëra kobanaabi baaë abaroonge banö baamënyere karai eyo. 
ACT.3.22	Kugira Mosa naagaambere iga, ‘Nöökoe oMonënë weiinyu narabarëëntërë omonaabi këuni, gukurua hare baiinyu abiëënë. Kuhika muigueere amang'ana gare göönsoe araabateebi iga moköre. 
ACT.3.23	Ore wöönsoe araangë kuigueera omonaabi oyo, naraahoroe kurua kobaanto bieNöökoe sooki aiitoe!’ 
ACT.3.24	Abanaabi böönsoe gukurua hare Samueeri hamui na baara baarichökëëye nyuma yaaë, mbaaruundiri amang'ana ganö gaageeye garaba nsiko chinö. 
ACT.3.25	Ichindago chinö Nöökoe aaruusiri gokohëtëra kobanaabi nichieiinyu, na ngosaangamore kondagano ere Nöökoe aakörre na baaguuka baiinyu. Këëbore aateebiri Abrahamu iga, ‘kurua kuruiboro rööö, nendaitabiri ekebara giöönsoe.’ 
ACT.3.26	Hanö eNöökoe aasookiri kuriuukia Yeeso naamotomere hare baiinyu taanga iga abaitabiri gokobaköra baiinyu böönsoe muihoonchore kurua kubunyaanku boiinyu.”
ACT.4.1	Hanö Bëëtërö na Yöhana wanyöörre bagisumaacha na abaanto, abanchaama bieNöökoe na omotaangati wabariindi bieHekaaru, na abaSatukaayo abamui bagatora. 
ACT.4.2	Nkanyööra bareereeye kugira nkanyööra abatomoa babere bayo baraiigia abaanto iga Yeeso aariooka kurua kobaku, na hayo nkëëre koorokia iga abaku mbaririooka. 
ACT.4.3	Bakabagööta bakabatoora gokeböhë kuhika urusiko rokabere kugira wanyöörre buiirre. 
ACT.4.4	Siböönö abaaru banö baaiguure amang'ana gaabö, mbaakumiri; abakumia bakaiyëëngëria bakaba banö bakaaba ibikoe bitaano.
ACT.4.5	Inkio yahö abataangati babaYahuti, na abagaaka, hamui na abaiigia baMaragö bakairania Yerusareemu. 
ACT.4.6	Mbaasikaine na uMunchaama uMuhikere weNöökoe woonde iga Anaasi hamui na Kayaaba na Yöhana na Aregesaanda hamui na abaanto baande abeeka yuMunchaama uMuhikere oyo. 
ACT.4.7	Bakaimiirria abatomoa baara mbërë yaabö bakababuuria iga, “Niyeke mokörre eng'ana enö? Nguchiinguru chang'ui gose nkuriina rëëng'ui?” 
ACT.4.8	Bëëtërö nawë nkanyööra aichooye uMuiika oMohoreeru, akabateebia iga, “Baiinyu banö moreenge abataangati babaanto na abagaaka. 
ACT.4.9	Hanö oraanyööre ngutubuuriamore igoro yeng'ana inchiiya enö yaare ebaaye komoonto onö aareenge irigata, na këëbore ahueeniibui, 
ACT.4.10	baiinyu hamui na abaanto baIsraeri böönsoe niiga momanyë iga, omoonto onö aimereeye hare baiinyu hanö omohoru, nahueeniibui guchiinguru chiriina reYeeso Kresto omoNasareeti - ore mööbaambere, na Nöökoe akamuriuukia kurua kuruku. 
ACT.4.11	Yeeso newë amaandekö gagaambere iga,
ACT.4.11	‘Irigena renö abahagaachi möösërre rëërua rëëba
ACT.4.11	iriubueera koheteera agaande göönsoe.’
ACT.4.12	Ubuituuria tebogotooka komoonto woonde ore wöönsoe hai; kugira gokebara nyabokoro taahö onö töhaaboa iga kuriina rëëë togaatora kunyööra ubuituuria hai.”
ACT.4.13	Abagaaka bayo binchaama mbaarogoorre gokomaaha obokare bonö Bëëtërö na Yöhana baareenge nabö na gokomanya iga tebaare na gesömö kere giöönsoe hai. Bakoongora iga mbaareenge hamui na Yeeso. 
ACT.4.14	Hanö baarooche omoonto oora aahueeniibui aimereeye hamui na Bëëtërö na Yöhana, mbaaborre iyakogaamba. 
ACT.4.15	Kohayo bakabateebia iga barichökë kurua gunchaama moora, bagataanga gusumaacha abiëënë. 
ACT.4.16	Bakabuurania iga, “Niyeke togaaköra abaanto banö kana? Kugira ore wöönsoe areenge Yerusareemu, namanyere irikönö renö abaanto banö baaköra, na tetogaatora korekaana hai. 
ACT.4.17	Siböönö, mona toraköre eng'ana enö yaangë koroonda bokong'u tiga tobakaani iga batagaacha gusumaacha igoro yaYeeso komoonto ore wöönsoe roonde hai.” 
ACT.4.18	Bakababerekera kurua kebara bakabateebia iga batagaacha gusumaacha gose kuiigia kuriina reYeeso roonde hai.
ACT.4.19	Siböönö Bëëtërö na Yöhana bakabahuunchukiria iga, “Mbaiinyu abiëënë moraiigue enö ereenge inchiiya mbërë yeNöökoe, nyööre mbaiinyu toraigueere gose nyööre neNöökoe toraigueere. 
ACT.4.20	Kugira tetoratore kohaatera kogaamba amang'ana ganö töömaaha na ganö töiigua hai.” 
ACT.4.21	Kohayo inchaama eera ekabakoga koborro bokong'u sooki ekabahaatera bakaya. Tebaatorre kobairiiria hai kugira nkanyööra umuiiro wöönsoe neNöökoe akogoonga gokere wanyöörre kebaaye. 
ACT.4.22	Omoonto oora aahueeniibui wanyöörre emëëka gëëë gëheteera merööngö enai.
ACT.4.23	Niigö Bëëtërö na Yöhana baahateeyoe iigö, bakariinga kuya guikömö rëëbö bakabateebia mona abataangati babanchaama bieNöökoe hamui na abagaaka wanyöörre baagaambere. 
ACT.4.24	Hanö abakumia baaiguure amang'ana gayo mbaagöötaine hamui gosaba eNöökoe baraboora iga, “OMonënë Getëëmi onö waakörre igoro na haanse, na inyaancha na binö biöönsoe biimö! 
ACT.4.25	Guchiinguru chuMuiika oMohoreeru waasumaachere gokohëtëra komoköri waaö wemeremö, guuka weiito Tauti, hanö aagaambere iga,
ACT.4.25	‘Kugira ke ichiHamate chaachuurre;
ACT.4.25	baraköra ichiseemi chiaabö chinö chitaaköre geento?
ACT.4.26	Abagaambi biense yöönsoe mbaiseemiri,
ACT.4.26	na ababaahi mbasikaine hamui
ACT.4.26	okorri iga baiitani oMonënë na Masiihi waaë.’
ACT.4.27	Kugira mahëënë Heerooti na Bontio Biraato, abaanto baIsraeri hamui na abaHamate mbairaini hamui kumugi gonö bëënë iga baitani omoköri waaö omohoreeru onö waaköra abë Masiihi. 
ACT.4.28	Bakairania iga baköre kenö wanyöörre wasookia kogaamba karai iga nkeraabë, këëbore uwë umuëënë waare gutuna na guchiinguru chaaö. 
ACT.4.29	Na böönö oMonënë, maaha okööböhirria kööbö otohë ogotora baiito banö tokogokörra emeremö turuundi eng'ana yaaö kobokare. 
ACT.4.30	Raambeka okobökö kööö uhueeni abaanto, köra ibimanyiirrio na ibirogoorö kuriina reYeeso omoköri waaö wemeremö omohoreeru.” 
ACT.4.31	Hanö baasookiri gosasaama, ahase haara baareenge hakarigita. Böönsoe bagaichuribua uMuiika oMohoreeru, bagataanga goteebeerria eng'ana yeNöökoe bataana bööba.
ACT.4.32	Irikömö reyo riabakumia ndëëbaaye na omööyö gumui na amaitëgëërrö gamui. Tewoonde aagaambere iga ibiinto biaaë nibiaaë umuëënë hai, kenö giöönsoe baareenge nakiö mbaare gosaanga hamui. 
ACT.4.33	Abatomoa mbaateeberreeyi guchiinguru bokong'u igoro yukuriooka koMonënë Yeeso, na eNöökoe naabahomerreeye böönsoe amaitabirio amaaru. 
ACT.4.34	Tewoonde aareenge na bohabe harebö hai. Baara baareenge na amarema gose ichinyuumba, mbaare kuguria barëënta ichiimbiria chiyo chiruure ibiinto biyo, 
ACT.4.35	bakaya bararëënta ichiimbiria chiyo kobatomoa; ore wöönsoe akaya arahaaboa haang'ana aareenge na obotati.
ACT.4.36	Engaki eyo omoonto woonde iga Yoosebu omoRaawi, umuiborroa guKiaaro geKiburo, onö abatomoa baakaberekeeye iga Baranaba (esesoro yaBaranaba niiga “Umutirimikia”), 
ACT.4.37	Naagurri irirema rëëë, ichiimbiria chiira aanyöörre agachihira kobatomoa.
ACT.5.1	Omoonto woonde iga Anania na mokaaë Sabira, nabö böönsoe bakaguria irirema rëëbö. 
ACT.5.2	Siböönö agatuëëna ichiimbiria ichimui akabisa, na mokaaë naamanyere amang'ana gayo buuya, sooki akarëënta ichiinde kobatomoa. 
ACT.5.3	Bëëtërö akabuuria Anania iga, “Anania, kugira ke iRisaambo resöhere komööyö gööö ong'ainere uMuiika oMohoreeru, wimokere gutuëëna ichiimbiria ichimui, chinö ugurri irirema? 
ACT.5.4	Hanö waare nyöörre otaraaguria irirema reyo, nerëëö rëëre; na hanö waare wisere kuguria, ichiimbiria nichiaaö chiaare. Kugira kembë witëgërrëëye goköra eng'ana këeyo? Tiiga mbaanto ong'aiinere hai - neNöökoe ong'aiinere!” 
ACT.5.5	Hanö Anania aaiguure iigö, naagooye haanse agakua; na banö böönsoe baaiguure amang'ana gayo mbaagööteroe na obööba. 
ACT.5.6	Abamura baande bagaacha, bakabisia ikihuundugu keera ichingebo, bagakirichökia, bagakihira bui.
ACT.5.7	Hanö ichinkaaga isato chaasirre, mokaaë agaacha, nawë tewanyöörre amanyere ganö wanyöörre gaabaaye hai. 
ACT.5.8	Bëëtërö akamubuuria iga, “Nteebia, ichiimbiria chinö nchiö bëënë munyöörre na mosaacha waaö gukuguria irirema reera?” Akahuunchukia iga, “Eee ching'ana iigö bëënë.” 
ACT.5.9	Kohayo Bëëtërö akamoteebia iga, “Kugira ke muitaberraini na mogaaka waaö gosaacha uMuiika goMonënë? Maaha orörë banö baruure kuhira mogaaka waaö bui, mbaabanö ngesakubare, mbarakuhire bui nauwë wöönsoe!” 
ACT.5.10	Höhayo iigö akagoa haanse, komagoro gaBëëtërö, agakua. Bare bamura baara bagaacha bakanyööra akuure karai, kohayo bakamurichökia bakamuhira bui haang'i na mogaaka waaë. 
ACT.5.11	Abakumia böönsoe hamui na abaande böönsoe banö baaiguure amang'ana gayo, mbaabaaye na obööba bokong'u.
ACT.5.12	Abatomoa mbaakörre ibimanyiirrio na ibirogoorö ibiaaru kobaanto. Abakumia böönsoe mbaairaini hamui gokegoora geSoromooni. 
ACT.5.13	Ninyööra abaanto baabagisigisiri, si temoonto okebara asaachere kuya guisöhania harebö hai. 
ACT.5.14	Abaanto banö baakumiri oMonënë abasaacha na abagaikoro mbaaiyëngëëyi guikömö rëëbö. 
ACT.5.15	Komang'ana ganö abatomoa baare goköra, abarooyi mbaare korëëntoa guchinchera ichinënë batooroa komarre na kubisëërö, korri iga hanö Bëëtërö akohëta, ikiiriiri këëë ikiëënë kebaturubani. 
ACT.5.16	Amakömö gabaanto banö baare kurua kumigi genö gëëtorraine na Yerusareemu, bakarëënta abarooyi baabö, na banö wanyöörre bainaaroa na ibihui; na böönsoe mbaahueeniibui.
ACT.5.17	Haakurua uMunchaama uMuhikere hamui na baara böönsoe baareenge hamui nawë, abirikömö riabaSatukaayo, bakamaahera abatomoa irihari. 
ACT.5.18	Bakagööta abatomoa baara bakabatoora gokeböhë. 
ACT.5.19	Siböönö ubutiko boyo bëënë, omomaraika weNöökoe akaigora ibisaku biekeböhë akarichökia abatomoa baara kuya isiko, akabateebia iga, 
ACT.5.20	“Kayi muimeerre koHekaaru, na moteebi abaanto amang'ana göönsoe agirimënya iriihea renö.” 
ACT.5.21	Abatomoa bagaköra këhayo, inkio haara bagasöha koHekaaru bagataanga kuiigia.
ACT.5.21	Hanö uMunchaama uMuhikere weNöökoe hamui na baara baare hamui nawë hanö baahikere, mbaaberekeeye abataangati böönsoe babaYahuti korri baikare inchaama ingima; sooki bagatoma abasirikare kuya gokeböhë iga abatomoa barëëntoe harebö. 
ACT.5.22	Siböönö hanö abasirikare baara baahikere gokeböhë, tebaanyöörre abatomoa baara gokeböhë moora hai, kohayo bakariinga bakahira amang'ana gunchaama iga, 
ACT.5.23	“Hanö tuhikere gokeböhë haara, ntunyöörre nisiikere buuya na abariindi böönsoe nyöörre nkoreendabare kubisaku; siböönö hanö togeeye kuigora ibisaku, titunyöörre moonto ore wöönsoe mö hai!” 
ACT.5.24	Hanö abataangati babaanchaama bieNöökoe hamui na umuimirirri wabariindi bieHekaaru baaiguure iigö, mbaachumere gokere wanyöörre keebaaye kobatomoa. 
ACT.5.25	Haakurua omoonto woonde agaacha akabateebia iga, “Taiigua! Abaanto baara mööre motoorre gokeböhë, nkoHekaaru bare baraiigia abaanto!” 
ACT.5.26	Kohayo umuimirirri oora wabariindi bieHekaaru akaya hamui na abaanto baaë akarëënta abatomoa. Tebaabagöötere guchiinguru hai, kugira mbööböhere iga abaanto bagaacha kobarasa na ichinkömögö.
ACT.5.27	Bakarëënta abatomoa bakabaimiirria mbërë yinchaama, uMunchaama uMuhikere oora akababuuria iga, 
ACT.5.28	“Ntööre tobakaaniri iga motagaacha kuiigia kuriina riomoonto onö, siböönömbë maaha ganö mokörre! Amaiigio gaiinyu, garoondere Yerusareemu yöönsoe, na ngutunamore iga muturuusi amasörö kuruku romoonto onö!”
ACT.5.29	Bëëtërö hamui na abatomoa baande baara bakahuunchukia iga, “Nkeragere iga tuigueere eNöökoe, si tiiga nabaanto hai. 
ACT.5.30	ENöökoe wabaaguuka baiito naariuukiri Yeeso kurua kuruku, hanö möösookiri kumuiita mokomobaamba komote. 
ACT.5.31	Nöökoe naamuimukirriiyi akamotoora boreo bööë, akaba oMotaangati na uMutuuria, iga ahë abaIsraeri umueeya batobore baaberoe amaraga gaabö. 
ACT.5.32	Mbaiito tokogaamba amang'ana ganö gaabaaye na uMuiika oMohoreeru nawë nkogagaambaare, newë areenge igituhö kieNöökoe kobaara bakumuigueera.”
ACT.5.33	Hanö inchaama eera yaiguure iigö, mbaachuurre bokong'u bagatuna kobaiita. 
ACT.5.34	Siböönö umui waabö, omoBarisaayo woonde iga Gamarieri, onö aareenge umuiigia waMaragö onö aasookeroe bokong'u na abaanto böönsoe, akaimeerra mbërë yinchaama eyo. Akagaamba iga abatomoa barichökibue kebara taanga, 
ACT.5.35	nehö aateebiri inchaama iga, “Bare baIsraeri, muitëgëërrë buuya amang'ana ganö mugutuna gokörra abaanto banö. 
ACT.5.36	Moheetoke iga ronyuma hakë, omoonto woonde iga Tautasi naachere akagaamba iga, nomoonto omonënë, na abaanto haang'i amagana anai mbaagöötaiine nawë. Siböönö naaiteroe, na baara wanyöörre baagöötana nawë bakanyërëgana, na egekömö këëë kegasira. 
ACT.5.37	Haakurua, Yuuta omoGariraaya akaimoka gonkaaga yekebaro; akaba na irikömö renö rëëmogöötere, nawë wiiki agaiitoa, irikömö rëëë riöönsoe rekanyërëgana. 
ACT.5.38	Na ganö gaabanö, ndabateebia, motakabaimukiria itaamboka rere riöönsoe. Mobatigë! Hanö oranyööre emeremö gëëbö genö hamui na eseemi yaabö nkomoonto biaarua, mbiraasire, 
ACT.5.39	siböönö hanö ndanyööre nkurua koNöökoe, temoraatore kobakera hai. Gaacha unyööre kura neNöökoe muguitania!”
ACT.5.39	Inchaama eera, egaitabirria amang'ana gaGamarieri. 
ACT.5.40	Bakaberekera abatomoa baara, bagateebia abariindi iga babaigosë na orogösë sooki bakabakoromerra iga, bariihë batagaacha gotara iriina reYeeso roonde hai; sooki bakabahaatera bakaya. 
ACT.5.41	Nkaaga abatomoa baare kurua gunchaama, mbaareenge na emegöökö, kugira eNöökoe naarooche iga mbaisaiine gusuukirribua gukugira yaYeeso. 
ACT.5.42	Ruisö röönsoe bakaya baraiigia na kuruundia aMang'ana Amaiiya iga Yeeso newë Masiihi koHekaaru na kumigi giabaanto.
ACT.6.1	Haakurua, hanö abeega baagëëndërrëëyi kööruha, abaYahuti banö baare gusumaacha ikiGiriki bakahötökana na abaYahuti banö baareenge gusumaacha ikiIbrania. AbaYahuti baara baare gusumaacha ikiGiriki bakagaamba iga, abasino baabö tebaare kohaaboa ibiinto kiabaande baara hai. 
ACT.6.2	Kohayo abatomoa ikumi na babere baara bakaberekera abakumia böönsoe hamui, bakabateebia iga, “Tibuuya komaaha iga tutigere goteebeerria eng'ana yeNöökoe guucha gutuëënania abasino ibiinto hai. 
ACT.6.3	Kohayo baanto baiito niiga mööhorë abasaacha muhuungate hare baiinyu hanö, banö baichooye kobaanto, banö baichuribua na uMuiika oMohoreeru na babë abang'aiini bamang'ana, tobatoorë baimererre amang'ana ganö. 
ACT.6.4	Na baiito tomënyë komasabi na goteebeerria eng'ana yeNöökoe.”
ACT.6.5	Abakumia böönsoe bagatëgëribua na eng'ana eyo yabatomoa, bakaahora Sitebano, omoonto onö aareenge na ubukumia obonënë na wanyöörre aaichuribua uMuiika oMohoreeru, na Biribo, Borokoro na Nikanora na Timööna na Baremena na Nikorao wakurua Antiokia onö wanyöörre aihoonchorra esëëngërö yabaYahuti. 
ACT.6.6	Bakabarëënta mbërë yabatomoa, abatomoa bakabasabera na kobatoorra amabökö.
ACT.6.7	Eng'ana yeNöökoe ekaroonda bokong'u. Abeega bakaaruha bokong'u Yerusareemu, abanchaama bieNöökoe abaaru mbaaitabirriyi ubukumia.
ACT.6.8	Sitebano, omoonto onö wanyöörre aitabiribua neNöökoe na aichooye ichiinguru, naakörre ibirogoorö ibiaaru na ibimanyiirrio kobaanto. 
ACT.6.9	Siböönö, abaanto baande bakaimoka kumuiitania, nabö mbaareenge abiSinagoogi yabatachoroa, (niigö yaakaberekeeyoe), mbaareenge abaYahuti banö baaruure Kërëënë na Aregesandaria. Bö hamui na abaande banö baaruure Kirikia na Asia, bakaimoka gokörra Sitebano ichinkaani. 
ACT.6.10	Siböönö uMuiika ngööhaaye Sitebano obong'aiini bogusumaacha, bakabora iyakumuhuunchukiria. 
ACT.6.11	Bagaseemiria abaanto baande gukibisere iga bagaambë iga, “Ntöiguure arachuaaria Mosa wiiki arachuaaria eNöökoe!” 
ACT.6.12	Gonchera eyo mbaaseegere abaanto, abagaaka, hamui na abaiigia baMaragö. Kohayo bakagööta Sitebano bakamuhira gunchaama. 
ACT.6.13	Bakarëënta abaanto baande banö baachere komorööngöhëra. Bakagaamba iga, “Omoonto onö ruisö röönsoe nguchuaariaare eHekaaru hamui na aMaragö gaMosa. 
ACT.6.14	Kugira ntöiguure aragaamba iga Yeeso onö waNasareeti naratemore eHekaaru enö, sooki wiiki ahoonchore ichiseera cheiito chinö tönyöörre kurua hare Mosa!” 
ACT.6.15	Baara böönsoe wanyöörre baikaaye gunchaama eyo, mbaatoorre Sitebano amaiisö bakamaaha ubusio bööë bobaaye kiobomomaraika.
ACT.7.1	UMunchaama uMuhikere weNöökoe akabuuria sitebano iga, “Amang'ana gayo niigö gare?”
ACT.7.2	Sitebano akahuunchukia iga, “Bamura bamoiito na baTaata, Motantëgëërra! Mbërë guuka weiito Abrahamu ataraaya komënya Haarani, eNöökoe wubuhiku naamoocheeye nkaaga wanyöörre areenge Mesöbötaamia. 
ACT.7.3	Akamoteebia iga, ‘Karua kobaanto baaö na gokebara keiinyu, uyi gokebara kenö ndaakooroki.’ 
ACT.7.4	Na kohayo, naaruure gokebara geKaritayo, akaya komënya gokebara keHaraani. Hanö isa waabö Abrahamu aakuure, Nöökoe naamong'aanyiri guucha gokebara kenö rëërö momënyere. 
ACT.7.5	Nöökoe taahaaye Abrahamu ninyööra niribaara rere riöönsoe reirema iga rebë erëëë hai, ninyööra niribaara ikë iigö hai. Siböönö eNöökoe naamoragaine iga nareremoha, okorri iga riichë koba erëëë na uruiboro rööë. Abrahamu taareenge na mööna nkaaga Nöökoe aamoragaine hai. 
ACT.7.6	Ganö ngö eNöökoe aamoteebiri: ‘Uruiboro rööö ndoremënya gokebara kenö getare ekëëbö hare bariya barahaamirribua goköra emeremö genö batakohaaboa geento, na mbaririiribua bobeebe komëëka amagana anai. 
ACT.7.7	Siböönö nendekëëngëra ikiina ekebara keyo urinyööra kerabaköria emeremö, haakurua mbarirua gokebara keyo, baachë gonsëëngëra hanö.’ 
ACT.7.8	Haakurua Nöökoe agateebia Abrahamu iga aköre inyaangi yesaaro ebë ekemanyiirrio kiendagano. Kohayo Abrahamu agasaara omööna waaë woonde iga Isaka, nkaaga wanyöörre asookiri umukuubio gumui. Isaka newë aareenge isa waabö Yaköbö na Yaköbö newë aareenge isa waabö abamura ikumi na babere, mbö bareenge baaguuka baiito abakoraano.
ACT.7.9	“Baaguuka bayo, mbaakörëëye mura omööbö woonde iga Yoosebu irihari, bakamuguria kuya Miisiri ayi goköribua hö emeremö. Siböönömbë eNöökoe naareenge hamui nawë 
ACT.7.10	akamutuuria kurua kunyaanyi yaaë yöönsoe. Hanö Yoosebu aageeye mbërë yaBaraao omogaambi waMiisiri, Nöökoe naamohaaye etëgërio na obong'aiini. Baraao naakörre Yoosebu koba omobaahi gukiaaro giöönsoe na waaë yöönsoe. 
ACT.7.11	Haakurua inchara egaacha goonse yöönsoe yaMiisiri na gokebara geKanaani, enö yaareëntere inyaanyi enënë. Baaguuka baiito bakabora egëëkorea, 
ACT.7.12	Hanö Yaköbö aaiguure iga ibiaakorea bigaatooka Miisiri, agatoma abamura baaë, mbö baaguuka baiito kuya hö, ndö rööreenge orombërë. 
ACT.7.13	Hanö baageeye hö orokabere Yoosebu naaitobooye hare bamura bamööbö, na Baraao omogaambi waMiisiri akamanya eka yaabö Yoosebu. 
ACT.7.14	Yoosebu akahira umunyua hare Yaköbö isa waabö, aramoteebia iga bang'aanyë böönsoe kuya Miisiri, nabö mbaareenge abaanto merööngö muhuungate na bataano. 
ACT.7.15	Sooki Yaköbö akang'aanya kuya Miisiri, nehö böönsoe baakuereeye. 
ACT.7.16	Ibirömbaine biaabö mbiaahirroe Sekeemu, nehö biatabutiroe kuundua ere wanyöörre Abrahamu aagora kurua koBahamoori ichiimbiria akang'isa.
ACT.7.17	“Hanö enkaaga yendagano enö Nöökoe wanyöörre aaragana Abrahamu yaabaaye haang'i, abaanto baiito wanyöörre baiborana baaruuha bokong'u Miisiri. 
ACT.7.18	Haakurua omogaambi woonde onö ataamanyere Yoosebu, agataanga kobaaha Miisiri. 
ACT.7.19	Agakörra abaanto baiito obokaragachia, akabaha inyaanyi, arabahaamirria gotabuta abaana baabö kebara korri bakue. 
ACT.7.20	Enkaaga eyo niyo Mosa aaibooyoe, naareenge omööna umuuya bokong'u. Akarërroa ka kumieeri etato, 
ACT.7.21	na hanö aarichökiibui, umuiseke waBaraao akamuruguta akamukiinia kiomööna waaë. 
ACT.7.22	Naaigiibui obong'aiini böönsoe buabaMiisiri akaba omoonto umukumahë komang'ana na amaköra.
ACT.7.23	“Hanö Mosa aahikere emëëka merööngö enai, naageeye komaaha abaIsraeri baabö. 
ACT.7.24	Akanyööra umuMiisiri woonde aranaaha umuIsraeri waabö, akaya gutuurria umuIsraeri waabö, akanöönta umuMiisiri oora akamuiita. 
ACT.7.25	(Agakanya iga abaanto baabö mbaroongore iga Nöökoe naramotome ayi kobabohoria, siböönö bakaanga koongora.) 
ACT.7.26	Urusiko rokabere akamaaha abaIsraeri babere baraiitana, akaya kobaahokania. Akagaamba iga, ‘Bamorai motaiigua kana kugira ke muguiitana abaIsraeri abiëënë kubiëënë?’ 
ACT.7.27	Siböönö oora aareenge konaaha owoonde, akahunia Mosa. Akamubuuria iga, ‘Ning'ui aagotoora iga otobaahë na obë omoKëëngi wibiina gatai yeiito?’ 
ACT.7.28	‘Ngutunaore iga unyitë kiumuMiisiri oora ichö waiitere?’ 
ACT.7.29	Hanö Mosa aaiguure iigö, naang'ösere kurua Miisiri akaya komënya Mitiaani. Nehö aaiboreeye abaana babere abegesaacha.
ACT.7.30	“Hanö gëëhëtere emëëka merööngö enai, omomaraika agaachera Mosa komörrö goraibaancha kogesarra kuibara haang'i na inguku yaSinai. 
ACT.7.31	Mosa naahanere koganö aarooche, agasugatera kuya haang'i na egesarra keera korri iga amaahë buuya. Siböönö akaiigua engaamba yoMonënë eragaamba iga: 
ACT.7.32	‘Nuuni Nöökoe wabaaguuka baiinyu, Nöökoe waAbrahamu na Isaka na Yaköbö.’ Mosa akagöötoa na irihiku akagaankana, akööböha komaaha hö. 
ACT.7.33	OMonënë akamoteebia iga, ‘Taruusia ibiraato biaaö, kugira ahase hanö wimereeye nahahoreeru. 
ACT.7.34	Naarooche inyaanyi enënë enö abaanto baanë baanayo Miisiri. Naaiguure ikuurate yaabö, naasekeeye guucha haanse iga mbatuuri. Taacha böönö; ngotomë kuya Miisiri.’
ACT.7.35	“Mosa noonö aangeroe na abaIsraeri. Bakamoboorra iga, ‘Ning'ui aagotoora iga otobaahë wiiki obë omokëëngi wibiina gatai yeiito weiito?’ Newë Nöökoe aatomere iga abë omobaahi na umutuuria waabö, aratuurribua na omomaraika oora aamocheeye kogesarra keera këëreenge kuibaancha omörrö. 
ACT.7.36	Newë aaruusiri abaanto Miisiri, agaköra ibirogoorö na ibimanyiirrio Miisiri na kunyaancha emberretu, na kuibara komëëka merööngö enai. 
ACT.7.37	Mosa oyo newë aabooreeye abaIsraeri iga, ‘Nöökoe narebaahorra omonaabi, këhanö aanyaahoye, nawë narirueera kobaanto baiinyu!’ 
ACT.7.38	Newë oora bëënë aareenge hamui na abaIsraeri, nkaaga wanyöörre bairaiine kuibara; Nehö aareenge hamui na baaguuka baiito hamui na omomaraika oora aamusumaacheeye kunguku yaSinai, akahaaboa amang'ana gieNöökoe agobohoru atorëëntërë.
ACT.7.39	“Siböönö baaguuka baiito tebaamuiguereeye hai; mbaamööngere bagatuna iga hanö bakariinga kuya Miisiri. 
ACT.7.40	Kohayo bagateebia Haaruni iga, ‘Tatokörra ibinöököë binö biratotaangate. Kugira tetomanyere ganö gaanyööra Mosa oyo aaturuusiri Miisiri hai.’ 
ACT.7.41	Nehö böönö baakörre egesëëngërö gituubö yegaiini, sooki bagakimuëënsëra, na goköra inyaangi yegeento kere baakörre na amabökö gaabö abiëënë. 
ACT.7.42	Siböönö Nöökoe naabasunchiiyi omogööngö akabatiga iga basëëngërë ichinyunyuunyi chakuriooba, këëbore këëndekeroe kogetabo kiabanaabi iga:
ACT.7.42	‘Bare baIsraeri! Tiiga nuuni
ACT.7.42	möögögëëye moramuëënsëra ichitugö
ACT.7.42	komëëka merööngö enai hai.
ACT.7.43	Nobosa buenöökoe Möörëki möimukiri,
ACT.7.43	na ituubö yinyunyuunyi yenöökoe weiinyu Rebani;
ACT.7.43	mbiaareenge ibisëëngërö binö möökörre
ACT.7.43	iga muyi morasëëngëra.
ACT.7.43	Kohayo nendabaköre muimukibue muhirue kurua hanö
ACT.7.43	muyi Baaberi guchiinguru.’
ACT.7.44	“Baaguuka baiito mbaareenge na Iriheema renö rëëreenge na ubuhika bueNöökoe kuibara. Ndëëkörroe këëbore eNöökoe wanyöörre ateebiri Mosa iga areköre, këhaara wanyöörre orokiibui. 
ACT.7.45	Haakurua, baaguuka baiito banö baategeeyoe irigutu reyo na baisa waabö mbaageeye nario nkaaga baareenge hamui na Yoosua bakaya bakaimukia ekebara gichiHamate chinö Nöökoe aarugiri. Irigutu reyo ndëëbaaye hö kuhika gonkaaga yaTauti. 
ACT.7.46	Tauti naatëgëëyi eNöökoe kuunya agateebia eNöökoe iga aitabirri amohagaachere ahase hakomënya, onö areenge Nöökoe waYaköbö. 
ACT.7.47	Siböönö Soromooni, newë aahagaacheeye Nöökoe inyuumba.
ACT.7.48	“Siböönö Nöökoe uMukumahë takomënya nyuumba chinö chihagaacheroe na abaanto hai; këëbore omonaabi akogaamba iga, 
ACT.7.49	‘OMonënë akaboora iga:
ACT.7.49	kuriooba nigituumbe këënë ikiobogaambi
ACT.7.49	na ekebara nkiö igituumbe këënë kegosaambeka amagoro.
ACT.7.49	Ninyuumba yatuubö ke morangahaachere?
ACT.7.49	Nehai ngaikara muunyë?
ACT.7.50	Aai, tuuni naakörre ibiinto binö biöönsoe hai?’
ACT.7.51	“Möönya metoe mekong'u! Imiööyö geiinyu geenga igiabekebara, na amatui gaiinyu tegakuiigua eng'ana yeNöökoe hai! Moonga baaguuka baiinyu: na baiinyu böönsoe nkööngamore uMuiika oMohoreeru. 
ACT.7.52	Ahö omonaabi ore wöönsoe onö baaguuka baiinyu batairiirri? Mbaiitere abateebeerria banö baarëëntere amang'ana guguucha koMööna waaë oMoroonge. Na böönö möömoköböösania möömuiita. 
ACT.7.53	Mbaiinyu bëënë möönyöörre aMaragö gieNöökoe, ganö gaarëënteroe na abamaraika - simbë möönga kogaigueera!”
ACT.7.54	Hanö abagaaka baara binchaama baaiguure amang'ana gayo, mbaarereeye bokong'u bakairomaroma koborro. 
ACT.7.55	Siböönö Sitebano, nkanyööra aichooye uMuiika oMohoreeru, akagaramera igoro kuriooba akamaaha ubuhiku bueNöökoe na Yeeso aimereeye boreo bueNöökoe. 
ACT.7.56	Akagaamba iga, “Tamaaha ndooche kuriooba haiyigooye na oMööna woMoonto aimereeye boreo bueNöökoe!”
ACT.7.57	Hanö baaiguure iigö, böönsoe bagacheerra bokong'u baaribere amatui na amabökö gaabö. Sooki böönsoe bakaraandoka kuya harewë, 
ACT.7.58	bakamurichökia kumugi kebara, bakamorasa na ichinkömögö. Abatuburi baara baareenge hö, mbaatoorre ichisumaati chaabö kumumura woonde iga Sauro. 
ACT.7.59	Nabö bakagëëndërria komorasa na ichinkömögö, engaki eyo arasaba oMonënë aragaamba iga, “OMonënë Yeeso, taimukia omööyö göönë!” 
ACT.7.60	Agatëma ibiru haanse, agakuura kongaamba enënë araboora iga, “Monënë! Otakaababarra iriraga renö hai!” Niigö aasookiri kogaamba iigö, akabotoka mööyö.
ACT.8.1	Na Sauro, naaitabirriiyi iga mbuuya Sitebano aiitoe.
ACT.8.1	Kurua royo bëënë abakumia baYerusareemu, mbaataangere kuiriiribua bokong'u. Abakumia böönsoe gutiga abatomoa bëënë, mbaanyërëgaine kuya guching'ööngö chabuYahuti na Samaria. 
ACT.8.2	Abaanto baande abasëëngëri bieNöökoe mbö baahirre Sitebano bui, baramokoorra bokong'u.
ACT.8.3	Siböönö Sauro naatunere iga asiki ekanisa kimui; akaya araya guchika ararichökia abakumia abasaacha na abagaikoro guchiinguru arabahira gokeböhë.
ACT.8.4	Abakumia baara baanyeregaine mbaageeye ibiburë biöönsoe bararuundia eng'ana yeNöökoe. 
ACT.8.5	Na Biribo nawë, naageeye kumugi goSamaria akabateebeerria amang'ana igoro yaMasiihi. 
ACT.8.6	Abaanto mbaatëgërrëëye baakuruguutiri amatui komang'ana ganö Biribo aare kogaamba, na baramaaha amakönö ganö aare goköra. 
ACT.8.7	Ibihui mbiaare kurichöka kurua kobaanto birachana bokong'u, abamasusu abaaru hamui na amagata mbaare kuhueenibua. 
ACT.8.8	Abaanto baSamaria mbaagöökere bokong'u. 
ACT.8.9	Kumugi goyo nkanyööra omoonto woonde iga Simooni amënyere hö, onö aaruguurri abaSamaria bokong'u, kubuchiirri bööë, naakaboorre iga nomoonto omonënë. 
ACT.8.10	Abaanto böönsoe kumugi goyo, abaanto abakë na abanënë abichitëëmö chöönsoe, mbaatëgereeye Simooni bokong'u, bakaya baragaamba iga, “Omoonto onö nichiinguru chieNöökoe chinö chikoberekeroa iga ichiinguru ichinënë.” 
ACT.8.11	Abaanto abaaru mbaakageeye harewë, kugira wanyöörre aabataraahia na ubuchiirri bööë boyo guchinsiko ichincharu. 
ACT.8.12	Siböönö hanö baakumiri amang'ana gaBiribo igoro yaMang'ana Amaiiya agoBogaambi bueNöökoe, na igoro yaYeeso Kresto, mbaabaatiisiroe, abasaacha na abagaikoro. 
ACT.8.13	Simooni nawë wöönsoe naakumiri akabaatiisoa na hanö aasookiri kobaatisoa, akaya araba haang'i na Biribo ruisö röönsoe, ararogoorra ibimanyiirrio na amakönö ganö gaare gokorekana.
ACT.8.14	Hanö abatomoa baara baareenge Yerusareemu baaiguure iga abaanto baSamaria baakumiri eng'ana yeNöökoe, mbaatomere Bëëtërö na Yöhana kuya harebö. 
ACT.8.15	Hanö baahikere hö, mbaasabeeye abakumia baara iga banyööre uMuiika oMohoreeru. 
ACT.8.16	Kugira tewoonde gatai yaabö ahö onö wanyöörre aasekerroa na uMuiika oMohoreeru hai; wanyöörre baabaatiisoa kuriina rioMonënë Yeeso bëënë. 
ACT.8.17	Sooki Bëëtërö na Yöhana bakabatoorra amabökö, nabö bakanyööra uMuiika oMohoreeru.
ACT.8.18	Hanö Simooni aarooche iga uMuiika gosekereeye abakumia baara gikugira yagotoorroa amabökö na abatomoa, akaimukia ichiimbiria akaha Bëëtërö na Yöhana, 
ACT.8.19	aragaamba iga, “Motaang'a ichiinguru chiyo nauni, korri iga onö ndaayi ndatoorra amabökö gaanë ayi aranyööra uMuiika oMohoreeru.”
ACT.8.20	Siböönö Bëëtërö akamuhuunchukiria iga, “Taiigua, ukuë na ichiimbiria chaaö chiyo, nguitëgëërraore iga ogaatora kogora ekehaanö kieNöökoe guchiimbiria! 
ACT.8.21	Toona ing'eenga gose bosaangi komeremö genö hai, gukugira omööyö gööö temoroonge koNöökoe hai. 
ACT.8.22	Tatobora ubunyaanku bööö bonö na osabë oMonënë akööbere kuguitëgëërra eng'ana këeyo. 
ACT.8.23	Kugira ndooche iga wichooye irihari na wiiki nkogëëndërriaore kuiraga.”
ACT.8.24	Simooni agateebia Bëëtërö na Yöhana iga, “Naabagëya motansabera koMonënë, korri iga gayo göönsoe mogaambere gatakambëëra.”
ACT.8.25	Hanö Bëëtërö na Yöhana baasookiri kuruusia ubutuburi bööbö hamui na kuruundia amang'ana goMonënë, mbaariingere kuya Yerusareemu. Hanö baare kuriinga mbaaruundiri aMang'ana Amaiiya guchiimbëri ichincharu chaSamaria.
ACT.8.26	Omomaraika woMonënë agateebia Biribo iga, “Iseemia uyi boreo buekebara uhirë enchera eera ikurua Yerusareemu eraya Gaasa.” (Enchera eyo nguikoongo ekohëta.) 
ACT.8.27	Biribo agaiseemia agataanga orogëëndö. Kongaki eyo bëënë nkanyööra omoEtiobia woonde ahö, onö wanyöörre araya ka. Omoonto oyo naareenge omotaangati onö aareenge umubiiki wemööngö waKaandaki uMusubaati woonde omogaambi waEtiobia. Wanyöörre ararua Yerusareemu gosëëngëra Nöökoe, na nkanyööra aikaaye kuigaaria rëëë. 
ACT.8.28	Hanö wanyöörre aikaaye kuigaaria rëëë araya ka, nkanyööra ahonyooye egetabo kiomonaabi Isaaya arasöma. 
ACT.8.29	UMuiika oMohoreeru gogateebia Biribo iga, “Taya haang'i kuigaaria reera, ogëëndë haang'i nariö.” 
ACT.8.30	Biribo agakenya akahika haang'i na omoEtiobia oora, akaiigua arasöma egetabo kiomonaabi Isaaya. Akamubuuria iga, “Aai, orasesora gayo ogosöma?”
ACT.8.31	Omoonto oora akamuhuunchukiria iga, “Niyeke ndaaköre noongorë omoonto atankönörëëye?” Sooki agateebia Biribo iga ariinë kuigaaria baikare nawë 
ACT.8.32	Amang'ana ganö aareenge gosöma ngö ganö:
ACT.8.32	“Naabaaye kiring'oondi renö rikuya kogöögöa,
ACT.8.32	Naabaaye giekemaano kiring'oondi kenö kigukira iga kiri
ACT.8.32	hanö wanyööra keraiihoa ubuchööki,
ACT.8.32	taagaambere ng'ana hai.
ACT.8.33	Naasërroe, akaanga gokörroa obohëënë.
ACT.8.33	Taahö onö aretora kogaamba igoro yuruiboro rööë hai,
ACT.8.33	kugira obohoru bööë gokebara konö bööhika muhikö.”
ACT.8.34	Omotaangati oora akabuuria Biribo iga, “Tanteebia kana ning'ui omonaabi onö akogaambera ganö? Newë umuëënë gose kana nowoonde?”
ACT.8.35	Kohayo Biribo agataanga gusumaacha nawë; kurua komang'ana gayo bëënë, akamoteebia aMang'ana Amaiiya igoro yaYeeso. 
ACT.8.36	Hanö wanyöörre bakereenge korogëëndö, bakahika hare amaanche gaareenge, omotaangati oyo akagaamba iga, “Amaanche ngaaganö hanö. Kana nke kerankaani kobaatiisoa?” [ 
ACT.8.37	Biribo akamoteebia iga, “Nogaatora kobaatiisoa, hanö oranyööre nukumiri na omööyö gööö göönsoe.” Nawë akahuunchukia iga, “Eee nkumiri iga Yeeso Kresto noMööna weNöökoe.”]
ACT.8.38	Omotaangati oora akaimiirria irigaaria reera, böönsoe bababere, Biribo hamui na omoonto oora bagasekera kuya komaanche, na Biribo akamobaatiisa. 
ACT.8.39	Hanö baaruure komaanche, uMuiika goGetëëmi gokaimukia Biribo gokamuhira. Omotaangati oora taamorooche wiiki hai, siböönö wë naagëëndërrëëyi na orogëëndö rööë ana emegöökö emenënë. 
ACT.8.40	Biribo naatookeeye areenge Asötö; naahëtëëye kumigi giöönsoe araruundia aMang'ana Amaiiya kuhika hanö aahikere Gaisaaria.
ACT.9.1	Engaki eyo nkanyööra Sauro nkogëëndërriaare kööböhërria abeega boMonënë Yeeso, iga narabaiitë. Akaya kuMunchaama uMuhikere weNöökoe 
ACT.9.2	agasaba ichinyaruba chakomomanyekania guchiSinagoogi chaTamaasika, okorri iga hanö aranyööre abaanto banö bareenge goNchera yoMonënë, naratore kobagööta, abasaacha na abagaikoro, na kobariingia kuya Yerusareemu baaböheroe. 
ACT.9.3	Hanö wanyöörre agonchera araya kuhika Tamaasika, höhayo iigö oborabu kurua kuriooba bokamorabiria ichintahana chöönsoe. 
ACT.9.4	Akagoa haanse akaiigua engaamba eramoteebia iga, “Sauro, Sauro! Kugira ke ukunyiriiria?”
ACT.9.5	Sauro akabuuria iga, “Nuuwë ng'ui kana, Monënë?” Engaamba eera ekaboora iga, “Nuuni Yeeso, onö ukuiriiria. 
ACT.9.6	Siböönö taimoka ogëëndë kumugi, nehö orateebibue kenö keragere iga oköre.”
ACT.9.7	Abaanto baara baareenge hamui na Sauro, mbaaimereeye bagakira iga kiri; mbaaiguure engaamba siböönö tebaarooche moonto hai. 
ACT.9.8	Sauro akaimoka kurua haanse haara akaramukia, si taamanyere komaaha geento hai, nkanyööra ahukuuye. Kohayo bakamogöötërra okobökö bakamoraahuuna kuya Tamaasika. 
ACT.9.9	Agasookia ichinsiko isato ataakomaaha, na gonkaaga eyo nkanyööra taakorea gose kunyua geento kere giöönsoe hai.
ACT.9.10	Aareenge hö umukumia woonde kumugi goTamaasika, woonde iga Anania. Onö aarooche kuimaahö oMonënë aramoteebia iga, “Anania!” Nawë akahuunchukia iga, “Hanö nde Monënë.”
ACT.9.11	OMonënë akamoteebia iga, “Taiseemia uyi gonchera enö ekoberekeroa iga Enchera Endoonge, uyi kunyuumba yaYuuta ubuuri mö omoonto woonde iga Sauro kurua Tarisiisi. Ngosabaare, 
ACT.9.12	arooche kuimaahö omoonto woonde iga Anania arasöha nyuumba na komotoorra amabökö okorri iga atore komaaha wiiki.” 
ACT.9.13	Anania akahuunchukia iga, “Monënë abaanto abaaru baanteebia amang'ana gomoonto onö na amang'ana amabeebe ganö aakörra abaanto baaö kumugi goYerusareemu. 
ACT.9.14	Na böönö naachere Tamaasika ana ogotora kurua kobataangati babanchaama bieNöökoe, gokogööta böönsoe banö bakogosëëngëra.” 
ACT.9.15	OMonënë akamoteebia iga, “Otaya, kugira naamööhora iga ankörre emeremö, aköre iriina rëënë riyi nkuma kobaHamate hamui na aBagaambi na kobaIsraeri. 
ACT.9.16	Nauni umuëënë nendamooroki imiiriirö giöönsoe genö aranyöörë gikugira yiriina rëënë.” 
ACT.9.17	Kohayo Anania naageeye agasöha moora Sauro aareenge, sooki akamotoorra amabökö. Akagaamba iga, “Mura omoiito Sauro, oMonënë Yeeso, onö aagotoreeye nkaaga waareenge gonchera oraacha hanö, antomere okorri iga otore komaaha wiiki na wichuribue na uMuiika oMohoreeru.” 
ACT.9.18	Höhayo iigö ibiinto binö biaanga amakaanda ginsui bikagoa kurua komaiisö gaSauro, agatora komaaha wiiki. Akaimeerra akabaatiisoa; 
ACT.9.19	hanö aasookiri koraagera, akanyööra ichiinguru.
ACT.9.19	Sauro akabëëra hamui na abakumia baTamaasika ichinsiko nke iigö. 
ACT.9.20	Haakurua boongoboongo akaya guchiSinagoogi agataanga kuruundia iga Yeeso noMööna weNöökoe. 
ACT.9.21	Banö böönsoe baamuiguure mbaarogoorre bakabuurania iga, “Onö tomoonto oora aakairiirri abaanto Yerusareemu iga barasëëngëra Yeeso hai? Wiiki taachere hanö aratuna iga agöötë abaanto bayo abahirë kobataangati babanchaama bieNöökoe hai?” 
ACT.9.22	Siböönö ogoteebeerria goSauro nkööbaaye uguichiinguru bokong'u, na okoorokia kööë borabu iga Yeeso newë Masiihi, ngokörre abaYahuti baTamaasika bakabora iyakumuhuunchukiria.
ACT.9.23	Hanö ichinsiko ichincharu chaahëtere, abaYahuti bakairania hamui bagaseemia guiita Sauro, 
ACT.9.24	siböönö agateebibua eseemi yaabö. Omobaso na ubutiko mbaare koreenda komahita gumugi okorri iga bamuiitë. 
ACT.9.25	Siböönö urusiko roonde ubutiko, abeega baaë bakamotoora guitöönga bakamusikirria kobogoe buindigi kuya kebara eera. 
ACT.9.26	Sauro naageeye Yerusareemu agasaacha gosöha kobeega baande. Siböönö böönsoe mbaamöböhere gukugira tebaakumiri iga mahëënë nabaaye umueega hai. 
ACT.9.27	Sooki Baranaba akamuimukia akamuhira kobatomoa. Akabateebia mona Sauro aarooche oMonënë gonchera, na wiiki iga oMonënë naasumaachere nawë. Wiiki naabateebiri mona Sauro aateeberreeyi kobokare kuriina reYeeso kumugi goTamaasika. 
ACT.9.28	Kohayo Sauro akaba hamui nabö na akaya Yerusareemu yöönsoe, arateebeerria kobokare kuriina rioMonënë. 
ACT.9.29	Na wiiki naasumaachere kura agakörrana ichinkaani na abaYahuti banö baare kogaamba ikiGiriki si bö mbaatunere bamuiitë. 
ACT.9.30	Nkaaga abakumia baaiguure amang'ana gayo, mbaahirre Sauro Gaisaaria korri iga ayi Tarisiisi.
ACT.9.31	Enkaaga eyo abakumia banö baareenge buYahuti, Gariraaya na Samaria mbaabaaye na omorëëmbë. Mbaatoorroe omööyö na uMuiika oMohoreeru, gikugira yaeyo bakaiyëëngëria, këëbore baamënyere na esookö koMonënë.
ACT.9.32	Nkaaga Bëëtërö aare gotaarataara hare höönsoe, naataareeye abaanto bieNöökoe banö wanyöörre baamënyere Riita. 
ACT.9.33	Hayo nehö aasikaine omoonto woonde iga Ainea, onö wanyöörre aarööra aakua omobere na komëëka enaanai, taakaruure borre hai. 
ACT.9.34	Bëëtërö akamoteebia iga, “Ainea, Yeeso Kresto akuhueeniri. Tabooka waari oborre bööö.” Höhayo iigö, Ainea akabooka. 
ACT.9.35	Abaanto böönsoe banö wanyöörre baamënyere Riita na Sarooni, hanö baamorooche, mbaaihonchoreeye oMonënë.
ACT.9.36	Omogaikoro woonde aareenge hö kumugi goYööba woonde iga Tabiita, nawë numukumia aareenge. (Iriina rëëë guKigiriki niiga Toorika, na esesoro yariö niiga, “iKimuune.”) Ichinsiko chiöönsoe naareenge goköra buuya na wiiki aratuurria abatobu. 
ACT.9.37	Guchinsiko chiyo bëënë, naaröörre agakua. Ikihuundugu këëë kegaisaabibua kegatooroa kugisuumua kogöröba igoro. 
ACT.9.38	Yööba tehaare harai bokong'u kurua Riita hai, hanö abeega baYööba baaiguure iga Bëëtërö nDiita are mbaatomere abaanto babere bakahërra Bëëtërö umunyua baraboora iga, “Togaakogeya taangoha uchë weiito hanö.” 
ACT.9.39	Kohayo Bëëtërö naaimokere bakagëënana nabö. Hanö aageeye akuhika, naahirroe kugisuumua kenö këëre kogöröba, hayo nehö abasino böönsoe baasaangere bagatoora Bëëtërö gatai, barakuura na komoorokia ichisaati na ichingebo chinö Toorika aagatumere. 
ACT.9.40	Bëëtërö naabarichökiri kurua kugisuumua moora, sooki agatëma ibiru haanse agasasaama; sooki akaihoonchora kuya gukihuundugu keera akagaamba iga, “Tabiita tabooka!” Höhayo iigö akaramukia, na hanö aarooche Bëëtërö, naabookere agaikara. 
ACT.9.41	Bëëtërö akahika haang'i akamutuurria kuimoka. Sooki akaberekera abakumia böönsoe, hamui na abasino baara, akamobahëërria amohoru. 
ACT.9.42	Amang'ana gayo gakaroonda Yööba yöönsoe, na abaanto abaaru mbaakumiri oMonënë. 
ACT.9.43	Bëëtërö naaikaaye Yööba ichinsiko ichincharu komoonto woonde iga Simooni, umuigusi wamaho.
ACT.10.1	Gaisaaria haara, naareenge hö omoonto woonde, onö aakaberekeeyoe iga Körönerio, onö aareenge omotaangati wabasirikare biribichi riabaRuumi renö rëëkaberekeeyoe iga, “Iribichi reItaaria.” 
ACT.10.2	Naareenge umusuuku koNöökoe, wë hamui na waaë yöönsoe mbaagasëëngëëye eNöökoe. Na wiiki naare gutuurria abatobu babaYahuti bokong'u arasëëngëra eNöökoe ruisö röönsoe. 
ACT.10.3	Urusiko roonde ichinkaaga këënda chomobaso akamaaha irimaahö, kuimaahö reyo, akamaaha omomaraika weNöökoe kimui arakuunama nyuumba aramoteebia iga, “Körönerio!”
ACT.10.4	Akahanera omomaraika oora gikugira yobööba, akamoteebia iga, “Mogaaka, niyeke?” Omomaraika oora akahuunchukia iga, “Nöökoe aatëgëribua na amasabi gaaö hamui na obogësa bööö, na böönö nkuyaare gukuhuunchukiria. 
ACT.10.5	Böönö, otomë abaanto kuya Yööba, bayi koberekera omoonto woonde iga Simooni Bëëtërö. 
ACT.10.6	Nomogëni womoonto woonde iga Simooni umuigusi wamaho, waaë nereenge haang'i kunyaancha.” 
ACT.10.7	Sooki omomaraika oora akaya, na Körönerio akaberekera abaköri bemeremö baaë hamui na umusirikare onö aareenge gosëëngëra eNöökoe na naareenge umui wabairigania baaë. 
ACT.10.8	Akabateebia ganö wanyöörre aarooche, sooki akabatoma kuya Yööba. 
ACT.10.9	Urusiko rokabere, hanö wanyöörre bakeereenge korogëëndö baratuna kuhika Yööba, Bëëtërö akariina kunyuumba kegoro, yaareenge inchanchaare, na nkanyööra nichinkaaga isaansaba chomobaso araya gosasaama. 
ACT.10.10	Sooki akaiigua araambokere agatuna egëëkorea; nkaaga ibiaakorea biaare goköroa, akamaaha irimaahö. 
ACT.10.11	Akamaaha iga kuriooba haigokere na egeento keraacha haanse kenö keenga isuuka enënë eraikibua egöötërëëyoe kubikubobe biayo binai. 
ACT.10.12	Na gusuuka eyo moonse nkanyööra ichitiinyi chiimö imioocho giöönsoe, nyamagoro anai, na chinö chikuing'uura haanse, hamui na ibinyunyi. 
ACT.10.13	Engaamba ekamoboorra iga, “Bëëtërö taimoka ogöögë binö orë!”
ACT.10.14	Siböönö Bëëtërö akahuunchukia iga, “Obohëënë Monënë, tenaakareeye geento kebikui gose geento kebeebe roonde hai” 
ACT.10.15	Engaamba eera wiiki ekamoboorra iga, “Uriihë kogaamba egeento kere giöönsoe iga nekebeebe kenö eNöökoe aboorre iga nikiiya.” 
ACT.10.16	Nkëëbaaye këhayo hare gatato, sooki egeento keera gekariingibua kuya igoro kuriooba. 
ACT.10.17	Nkaaga wanyöörre Bëëtërö akeerogoorra esesoro yamamaahö gayo, abaanto baara wanyöörre Körönerio aatomere, nkanyööra baamanyere oSimooni hare yaareenge, na nkanyööra böönö baahikere mbaimereeye kuihita kebara. 
ACT.10.18	Bakaberekera bakabuuria iga, “Omogëni ahanö woonde iga Simooni Bëëtërö?”
ACT.10.19	Bëëtërö wanyöörre nguitëgëërra akere igoro yamamaahö gaara wanyöörre arooche, hanö uMuiika oMohoreeru göömoteebiri iga, “Taiigua! Abaanto batato hanö bare baragutuna. 
ACT.10.20	Iseemia boongoboongo, waangë gusiigasiiga sekera uyi nabö kugira nuuni mbatomere.” 
ACT.10.21	Kohayo Bëëtërö agasekera akaya agateebia abaanto bayo iga, “Ore mugutuna nuuni. Nke mogoontonera?”
ACT.10.22	Bakamuhuunchukiria iga, “Omotaangati wabasirikare woonde Körönerio, newë atotomere. Nomoonto umuuya onö agosëëngëra eNöökoe na wiiki abaYahuti mbamosookere bokong'u. Naateebiibui na omomaraika weNöökoe iga akoberekere uyi waaë, korri aiigue kenö okaamoteebia.” 
ACT.10.23	Bëëtërö akabairigania bagasöha nyuumba sooki akabagëya iga baraarë hayo.
ACT.10.23	Hanö böökeeye akamanora akaya nabö; bakagëënana hamui na abakumia abamui kurua Yööba. 
ACT.10.24	Kurusiko rokabere mbaahikere Gaisaaria hare wanyöörre Körönerio aramoganyera, hamui na ichintuundura na abasaani baaë banö wanyöörre araarekere. 
ACT.10.25	Hanö wanyöörre Bëëtërö aratuna gosöha nyuumba, Körönerio akamuturuung'ana, akairëkëra haanse komagoro gaaë, akamuiheenyera. 
ACT.10.26	Siböönö Bëëtërö akamogörrökia. Akamoteebia iga, “Taimoka, kugira uni nomoontonde.” 
ACT.10.27	Bëëtërö naagëëndërrëëyi gusumaacha na Körönerio nkaaga baasöhere nyuumba akanyööra abaanto abaaru bairaiine. 
ACT.10.28	Akabateebia iga, “Baiinyu abiëënë momanyere buuya iga, iriragö riumuYahuti tirikumuitabirria iga agaasaanga gose ayi kobaitööngö hai. Siböönö eNöökoe anyorokiri iga ntagaacha kööhora moonto, iga oyo mobeebe gose iga naana ibikui hai. 
ACT.10.29	Na kohayo hanö montomaiine, niichere ntaana kiribirri kere giöönsoe. Böönö ndababuuria iga, nke momberekerreeye guucha hanö?”
ACT.10.30	Körönerio akagaamba iga, “Urusiko roonde kenyiinga enö iigö guchinsiko isato chinö chiaahëtere, nkanyööra ndasasaama möönë ichinkaaga këënda chiomobaso. Höhayo iigö ngatookera omoonto aibisiri ichingebo chinö chikobarrukia araimeerra mbërë yaanë, 
ACT.10.31	akagaamba iga, ‘Körönerio! Nöökoe aiguure amasabi gaaö na akoheetokere komeremö gëëö giobogësa. 
ACT.10.32	Toma omoonto ayi Yööba koberekera omoonto woonde onö akoberekeroa iga Simooni Bëëtërö. Nomogëni waSimooni umuigusi wamaho, amënyere kunyaancha mbareka!’ 
ACT.10.33	Na kohayo nkagotomera umunyua, nauwë okörre buuya uchere. Na böönö böönsoe hanötore mbërë yeNöökoe toraganya iga tuiiguë kenö oMonënë agoteebiri iga ototeebi.”
ACT.10.34	Bëëtërö agataanga koboora iga, “Mahëënë mböönö noongora iga, Nöökoe taana bohaanchirri hai. 
ACT.10.35	Ore wöönsoe onö akomosëëngëra na araköra obohëënë, tetoondooye mukiaaro ke hai, Nöökoe nkumuiriganiaare. 
ACT.10.36	Momanyere amang'ana ganö aahaanere kobaIsraeri arateebeerria aMang'ana Amaiiya gomorëëmbë gokohëtëra hare Yeeso Kresto, onö areenge oMonënë waböönsoe. 
ACT.10.37	Momanyere eng'ana enö yaabaaye goonse yöönsoe yabuYahuti, gotaangera Gariraaya, hanö Yöhana aasookiri kuruundia amang'ana gebaatiiso. 
ACT.10.38	Momanyere Yeeso waNasareeti na këëbore eNöökoe aamohomerreeye uMuiika oMohoreeru na ichiinguru. Naagëëndegëëndere ichintahana chöönsoe, aratuuria abaanto, arahueenia böönsoe banö wanyöörre bainaaroa na iRisaambo, kugira eNöökoe hamui aareenge nawë. 
ACT.10.39	Kugira ntöörooche amang'ana ganö göönsoe aakörre buYahuti na Yerusareemu. Mbaamuitere bakamobaamba komote. 
ACT.10.40	Siböönö Nöökoe naamuriuukiri kurua kuruku, kurusiko rogatato, kuunya akamaahekana, 
ACT.10.41	tiiga iga nabaanto böönsoe baamorooche hai, getatiga mbaiito banö Nöökoe wanyöörre aahora, koba abatuburi. Na mbaiito banö tooreeye na kunyua hamui nawë hanö aasookiri kuriooka kurua kobaku. 
ACT.10.42	Na naatoteebiri iga turuundi aMang'ana Amaiiya kobaanto iga newë eNöökoe aahooye koba omokëëngi wikiina kiabahoru na abakuure. 
ACT.10.43	Abanaabi böönsoe mbaagaambere amang'ana gaaë iga ore wöönsoe onö akaamukumia naraaberoe amaraga gaaë, gokohëtëra kuriina rëëë.”
ACT.10.44	Nkaaga wanyöörre Bëëtërö agiisumaacha, uMuiika oMohoreeru ngösekerreeye baara böönsoe wanyööre baratëgëërra amang'ana gaaë. 
ACT.10.45	AbaYahuti abakumia banö wanyöörre baachenaine na Bëëtërö kurua Yööba, mbaarogoorre iga Nöökoe wanyöörre ahaaye abaHamate ekehaanö kiuMuiika oMohoreeru. 
ACT.10.46	Kugira mbaabaiguure barasabucha guchindeme chiinde baragoonga eNöökoe. Bëëtërö akaboora iga, 
ACT.10.47	“Abaanto banö banyöörre uMuiika oMohoreeru këhaara bëënë na baiito tönyöörre. Ahö onö akaanga iga tebarabaatiisoe komaanche hai?” 
ACT.10.48	Kohayo akagaamba iga babaatiisoe kuriina reYeeso Kresto. Sooki bakamogëya iga aikare hamui nabö ichinsiko nkë iigö.
ACT.11.1	Abatomoa hamui na abakumia baande böönsoe babuYahuti, bakaiigua iga abaHamate nabö böönsoe baitabirria eng'ana yeNöökoe. 
ACT.11.2	Hanö Bëëtërö aageeye Yerusareemu, abaande banö baare koboora iga kuhika abaHamate basaaroe mbaamuchorri baragaamba iga, 
ACT.11.3	“Uwë waageeye guikara hamui na koraagera hamui na abaHamate banö batasaarre!” 
ACT.11.4	Kohayo Bëëtërö naabahaaye urueegö ruamang'ana gayo göönsoe kurua gonsemoka:
ACT.11.5	“Hanö wanyöörre ndasasaama kumugi goYööba, nkamaaha irimaahö. Nkamaaha egeento kerasekera kurua igoro kuriooba, kenö keenga isuuka enënë erasikiribua egöötërrëëyoe kubikubobe biayo binai, kegaacha iigö gekaimerra mbareka yaanë. 
ACT.11.6	Ngasiöömërra kuya moonse, nkamaaha ichitiinyi chiaka, ichitiinyi chaibara chinö chikuing'uura haanse, hamui na ibinyunyi. 
ACT.11.7	Sooki nkaiigua engaamba eraanteebia iga, ‘Bëëtërö taimoka, ogöögë ore!’ 
ACT.11.8	Siböönö nkagaamba iga, ‘Aa-a Monënë! Obohëënë tenaakareeye geento kebikui gose geento kebeebe roonde hai.’ 
ACT.11.9	Wiiki ere ngaamba eera ekagaamba kurua kuriooba iga, ‘Uriihë kogaamba egeento kere giöönsoe iga nkebikui kenö eNöökoe agaambere iga nikiiya.’ 
ACT.11.10	Amang'ana gayo ngaabaaye hare gatato, eregosookerria kere geento keera gekariingibua kuya igoro kuriooba. 
ACT.11.11	Höhayo iigö, abaanto batato bakahika kunyuumba eera naareenge, banö wanyöörre batomeroe guucha hareuni kurua Gaisaaria. 
ACT.11.12	UMuiika oMohoreeru gogaanteebia iga niyi nabö, naangë gusiigasiiga. Bamura bamoiito basaansaba kurua Yööba ntöögëënaine nabö Gaisaaria, baiito böönsoe ntöögeeye oKörönerio. 
ACT.11.13	Agatoteebia mona wanyöörre arooche omomaraika aimereeye nyuumba mööë, akamoteebia iga, ‘Toma omoonto kuya Yööba, koberekera omoonto woonde hö, onö akoberekeroa iga Simooni Bëëtërö. 
ACT.11.14	Nawë naragoteebi amang'ana ganö garagutuuri hamui na waaö yöönsoe.’ 
ACT.11.15	Na hanö naataangere gusumaacha, uMuiika oMohoreeru ngööbasekerreeye këhaara bëënë göötosekerreeye erëmbërë. 
ACT.11.16	Sooki nkaheetoka monabore wanyöörre oMonënë aagaamba iga, ‘Yöhana naabaatiisere komaanche, siböönö baiinyu morabaatiisoe kuMuiika oMohoreeru.’ 
ACT.11.17	Nobohëënë kimui iga Nöökoe naahaaye abaHamate ekehaanö gëkeera bëënë aatohaaye hanö töökumiri oMonënë Yeeso Kresto; böönö nuuni ng'ui, nsaache koreberra eNöökoe!”
ACT.11.18	Hanö baaiguure iigö, mbaahaateeye ichinkaani bakagoonga eNöökoe, baragaamba iga, “Iguambë neNöökoe ahaaye abaHamate nabö umueeya iga batobore amaraga korri iga banyööre obohoru!”
ACT.11.19	Abakumia abamui banö baanyërëgaine gukugira yukuiriiribua konö kööbaaye Yerusareemu, enkaaga enö Sitebano aiiteroe, abamui baabö bakaya, Boinisia na Kiburo na Antiokia, barateebeerria eng'ana yeNöökoe kobaYahuti abiëënë. 
ACT.11.20	Siböönö abakumia baande, kurua Kiburo na Kërëënë, mbaageeye Antiokia bagateebeerria kobaHamate nabö böönsoe, aMang'ana Amaiiya igoro yoMonënë Yeeso. 
ACT.11.21	Ichiinguru chieNöökoe nchiaareenge hamui nabö, na abaanto abaaru mbaakumiri na bakaihoonchorra oMonënë.
ACT.11.22	Amang'ana gayo ngaahekereeye abakumia baYerusareemu, kohayo mbaatomere Baranaba kuya Antiokia. 
ACT.11.23	Nkaaga aahikere akomaaha mona eNöökoe aitabiria abaanto, naabaaye na omogöökö akabagëya iga babë abahëënë mbërë yeNöökoe na imiööyö gëëbö giöönsoe. 
ACT.11.24	Baranaba naareenge omoonto umuuya, wanyöörre naichooye uMuiika oMohoreeru na ubukumia, na abaanto abaaru mbaarëënteroe koMonënë.
ACT.11.25	Haakurua Baranaba akaya Tarisiisi kurigia Sauro. 
ACT.11.26	Hanö aamunyöörre, mbaagëënaine Antiokia. Mbaasookiri omööka umugima baahamui hayo na abakumia, baraiigia abaanto abaaru. Antiokia hayo nehö abeega baataangere koberekeroa iga AbaKresto.
ACT.11.27	Gonkaaga eyo bëënë, abanaabi abamui mbaaruure Yerusareemu kuya Antiokia. 
ACT.11.28	Umui waabö, onö aare koberekeroa iga Agabo, newë aimereeye, guchiinguru chuMuiika oMohoreeru akarea enaabi iga inchara enënë enö eragöötë ekebara giöönsoe eraacha (Nayo ngonkaaga Krautio aareenge omobaahi.) 
ACT.11.29	Abeega böönsoe bakagaamba iga barue ibiinto gokerëëngërë kere kera umui anakiö, gutuurria abakumia baande banö baareenge buYahuti. 
ACT.11.30	Nabö mbaakörre këhayo, bagatoma Baranaba na Sauro kubihira kobagaaka bieKanisa.
ACT.12.1	Ngonkaaga eyo bëënë oMogaambi Heerooti aataangere kuiriiria abakumia abamui. 
ACT.12.2	Naaitere Yaköbö mura omööbö Yöhana na umuhio. 
ACT.12.3	Hanö aarooche iga abaYahuti mbuuya baaiguure, akagööta Bëëtërö nawë wiiki. (Amang'ana gayo ngaabaaye gonkaaga yinyaangi yomogaatë gonö gotaichöögaini iriöögö.) 
ACT.12.4	Hanö Bëëtërö aasookiri kogöötoa, naatoorroe gokeböhë, agatooroa kuburiindi buibikömö binai biabasirikare banai banai. Heerooti naaseemiri iga amuhirë gukiina mbërë yabaanto, nyuma yinyaangi yeBaasaka. 
ACT.12.5	Kohayo Bëëtërö naatoorroe gokeböhë, siböönö abakumia mbaamosabeeye batondooye.
ACT.12.6	Ubutiko boyo bööre gokea Heerooti amuhirë gukiina, Bëëtërö wanyöörre naraaye, atoorroe gatai na abariindi babere. Wanyöörre aböheroe na ibiraang'ani bibere. Na abariindi nkanyööra nkoreendabare irihita richëëra. 
ACT.12.7	Höhayo iigö bagatookera omomaraika woMonënë araimeerra haang'i nawë, oborabu bokarabia guchëëra moora. Omomaraika oora akagööta Bëëtërö kuirekö, akamoboorra iga, “Tabooka boongoboongo!” Höhayo iigö ibiraang'ani biira bikagoa kurua komabökö gaBëëtërö. 
ACT.12.8	Sooki omomaraika oora akagaamba iga, “Taisöhiria na ibiraato biaaö otoore.” Bëëtërö agaköra këhaara ateebiibui, wiiki omomaraika oora akamoteebia iga, “Taitoorra isumaati yaaö onsööranë togëëndë.” 
ACT.12.9	Bëëtërö akamosöörana bakarichöka kurua guchëëra. Gayo göönsoe ganö omomaraika aare goköra Bëëtërö toongooye hai, naare gokanya iga nirimaahö akomaaha. 
ACT.12.10	Bakahëta kuihita riuburiindi rembërë, wiiki bakahëta erekabere, sooki bakahika kuihita ribiooma eregosöhëra kumugi. Irihita reera rekaiyigora iriëënë, bakarichöka kuya isiko. Bakang'araara na irirööngate höhayo iigö omomaraika oora agatiga Bëëtërö.
ACT.12.11	Hayo nehö Bëëtërö oongooye kenö wanyöörre keebaaye harewë, akagaamba iga, “Mböönö naamanya iga kana nobohëënë oMonënë naatomere omomaraika waaë, akaanduusia komabökö gaHeerooti, na komang'ana ganö göönsoe abaYahuti baare gutuna gonkörra.”
ACT.12.12	Hanö aaitakiri, akahika mö Mariaamu, nyako waabö Yöhana onö aakaberekeeyoe iga Maarikö, hare wanyöörre abaanto bairaiine barasaba. 
ACT.12.13	Bëëtërö agakong'oonta egesaku geisiko, na umuiseke omoköri wemeremö woonde iga Rööta agaacha komaaha onö aare gokong'oonta egesaku. 
ACT.12.14	Hanö oongooye iga nengaamba yaBëëtërö akaiigua buuya akariinga arakenya ataigooye egesaku, akaya akabateebia iga mBëëtërö aimereeye kebara. 
ACT.12.15	Bakamoboorra iga, “Aai nuchuurre!” Siböönö wë akagëëndërria kobateebia arasimisiria iga nobohëënë. Bakagaamba iga, “Kaanyööra nomomaraika waaë.”
ACT.12.16	Na Bëëtërö nawë enkaaga eyo ngesaku aareenge arakong'oonta. Na hanö baachere guucha kuigora egesaku, bakomomaaha iga mBëëtërö, mbaachumere. 
ACT.12.17	Akabasima na okobökö iga bakire, haakurua akabateebeerria këëbore oMonënë amurichökiri kurua gokeböhë. Akagaamba iga, “Muyi moteebi Yaköbö amang'ana ganö hamui na abakumia baande böönsoe.” Sooki akarichöka akaya ahase haande.
ACT.12.18	Hanö böökeeye, abariindi baara baare koreenda Bëëtërö mbaatamiibui bokong'u Bëëtërö hare wanyöörre ageeye. 
ACT.12.19	Heerooti akaruusia umunyua iga Bëëtërö atunoe, siböönömbë, tebaamunyöörre hai. Akabuuria abariindi baara amang'ana sooki akagaamba iga baiitoe.
ACT.12.19	Nyuma yamang'ana gayo, Heerooti akarua buYahuti akaya akabëëra Gaisaaria hakë iigö.
ACT.12.20	Heerooti nkanyööra baaserana na abaanto baTiiro na Siitoni, kohayo bakaya irikömö komomaaha. Taanga bagasumaacha na Borasito, onö aareenge umuimirirri wamaikaro goMogaambi korri iga abatuurri. Sooki bakaya hare Heerooti komosaba omorëëmbë, kugira ekebara këëbö ngëëkageeye oboteebi gokebara kioMogaambi oyo. 
ACT.12.21	Urusiko roonde, ronö rööhooyoe, Heerooti agaitoorra ichingebo chobogaambi, agaikara kugituumbe këëë kiobogaambi agasumaacha na abaanto. 
ACT.12.22	Abaanto bagacheerra baragaamba iga, “Onö tiiga moonto agusumaacha hai, nakanöököë!” 
ACT.12.23	Höhayo iigö, omomaraika weNöökoe akarëëntëra Heerooti oborooyi gukugira konö ataasookere eNöökoe. Akareeboa na amaköörumö agakua.
ACT.12.24	Gonkaaga eyo eng'ana yeNöökoe ekagëëndërria koroonda na kuiyëëngeria.
ACT.12.25	Baranaba na Sauro hanö baasookiri emeremö geera wanyöörre baageereeye, mbaariingere kurua Yerusareemu, bagaacha na Yöhana onö aakaberekeeyoe iga Maarikö.
ACT.13.1	GoKanisa yaAntiokia mbaareenge hö abanaabi hamui na abaiigia: Baranaba, Simooni onö aakaberekeeyoe iga (Mumuaamu), Rukio (omoKërëënë), Manaeni (onö baakeeneraine na Heerooti Omogaambi), na Sauro. 
ACT.13.2	Nkaaga wanyöörre barasëëngëra oMonënë baisasere, uMuiika oMohoreeru gokabateebia iga, “Taanyahorra Baranaba na Sauro baankörre emeremö genö naababerekerra.”
ACT.13.3	Bagaisasa bagasaba, sooki bakabatoorra amabökö bakabatiga bakaya.
ACT.13.4	Baranaba na Sauro hanö baatomeroe na uMuiika oMohoreeru, mbaageeye Sereukia bagaikara oböötö kurua hö bakaya kuigiinga reKiburo. 
ACT.13.5	Hanö baahikere Saraami mbaateeberreeyi eng'ana yeNöökoe guchiSinagoogi. Mbaareenge hamui na Yöhana Maarikö arabatuurria emeremö.
ACT.13.6	Bakagëënda irigiinga reyo riöönsoe bakahika ahase haande iga Babö, hare baasikaine umuchiirri woonde iga Bar-Yeeso, umuYahuti onö aareenge omonaabi woborööngö. 
ACT.13.7	Omoonto oyo naareenge omosaani womogaambi wirigiinga reyo woonde iga Serigio Baurosi, onö aareenge omong'aiini bokong'u. Omogaambi oyo naaberekeeye Baranaba na Sauro baachë harewë kugira naatunere iga aiigue eng'ana yeNöökoe. 
ACT.13.8	Siböönö umuchiirri oora Eruma (eyo niyo esesoro yiriina rëëë gukiGiriki,) akaba ikiinyumai nabö arasaacha koreberra omogaambi oora iga aange koba na ubukumia. 
ACT.13.9	Sooki Sauro onö aaruure akaberekeroa iga Bauro agaichuribua na uMuiika oMohoreeru; agataacherra umuchiirri oora iigö 
ACT.13.10	akamoboorra iga, “Uwë ore mööna wiRisaambo! Tamaaha mona oreenge umubisa wamang'ana göönsoe amaiiya. Waichora oboröömiinta iga chabi, ruisö röönsoe ngosaachaore kohoonchora obohëënë bueNöökoe koba oborööngö! 
ACT.13.11	Okobökö koeNöökoe nkoragosekerre böönö; taiigua uhukure waangë komaaha oborabu taanga.”
ACT.13.11	Höhayo iigö, Eruma akamaaha ibiinto biöönsoe bibaaye induumbe akahuunahuuna aratuna onö akamogööta okobökö amoraahuunë. 
ACT.13.12	OMogaambi oora hanö aarooche ganö gaabaaye, naakumiri; gukugira naarogoorre komaiigio igoro yoMonënë.
ACT.13.13	Bauro hamui na baara baareenge nabö bagaikara oböötö kurua Babö bakaya bakahika Bërëgë, korong'ööngö ronö rööre koberekeroa iga Baambiria, Yöhana Maarikö akabatiga hayo akariinga kuya Yerusareemu. 
ACT.13.14	Hanö baaruure Bërëgë, mbaageeye iigö bakahika Antiokia yaBisitia, na kurusiko rueSabaato mbaageeye bagasöha guSinagoogi bagaikara. 
ACT.13.15	Hanö amaandekö gaasookiri gosömoa kurua koMaragö gaMosa na amaandekö gabanaabi, abataangati biSinagoogi bakabahërra umunyua iga, “Bamura bamoiito, nyööre moona ng'ana enö mokaaha abaanto, yakobatoora omööyö motagaamba.” 
ACT.13.16	Bauro akaimoka kurua haanse, akaimeerra akabakiria na okobökö, agataanga gusumaacha aragaamba iga,
ACT.13.16	“Aai bare baIsraeri, na abaHamate banö moona esookö hare eNöökoe: motantëgëërra! 
ACT.13.17	ENöökoe wabaIsraeri naahooye baaguuka baiito, akabaitabiria bakaba ehamate enënë nkaaga baamënyere kiabagëni gokebara keMiisiri. ENöökoe naabaruusiri Miisiri guchiinguru chaaë ichinënë, 
ACT.13.18	na komëëka merööngö enai naabagumirriyi kuibara. 
ACT.13.19	Akabakerra ibiaaro muhuungate gokebara geKanaani sooki akaha abaanto baaë ekebara keyo bakaba abiëënë kiö. 
ACT.13.20	Emëëka amagana anai na merööngö etaano.
ACT.13.20	“Haakurua akabaha abakeengi bibiina koba abataangati baabö kuhika gonkaaga yomonaabi Samueeri. 
ACT.13.21	Na hanö haakurua, mbaatunere iga bahaaboe omogaambi, Nöökoe akabaha Sauro umumura oKisi, kurua kogesaku keBenchamiini, abë omogaambi waabö. Komëëka merööngö enai. 
ACT.13.22	Na hanö Sauro aaruusiibui hö, eNöökoe agatoora Tauti akaba omogaambi waabö. Ganö ngö amang'ana ganö Nöökoe aagaambere igoro yaTauti, ‘Naanyööra iga Tauti umumura oYeese, anga onö naare gutuna, omoonto onö araaköre ganö göönsoe ngutuna iga aköre.’ 
ACT.13.23	Nkurutuundura roTauti Nöökoe aaruusiri Yeeso akamoköra koba umutuuria wabaIsraeri këëbore wanyöörre aaragana. 
ACT.13.24	Mbërë Yeeso atarataanga emeremö gëëë, Yöhana naateeberreeyi abaIsraeri böönsoe iga batigë amaraga gaabö babaatiisoe. 
ACT.13.25	Hanö Yöhana aatunere gosookia emeremö gëëë, naabuurri abaanto iga, ‘Kana ngokanyamore iga nuuni ng'ui? Tuuni omoonto oora muguitëng'ëra hai. Siböönö tëgëërra! Nguchaare nyuma yaanë, nauni tinisaiine gotachora ninyööra nibiraato biaaë kurua komagoro gaaë hai.’
ACT.13.26	“Bamorai baiito bare bahiri Abrahamu, na abaHamate böönsoe banö moona esookö hare eNöökoe: mbaiito törëëntëroa eng'ana enö yubuituuria! 
ACT.13.27	Kugira abaanto baYerusareemu hamui na abataangati baabö, tebaamanyere iga nuMutuuria aareenge hai, nunyööra nogosesora amang'ana gabanaabi ganö gagosömoa ruisö röönsoe goSabaato. Ninyööra niigö hanö baangere Yeeso mbaahekeraini amang'ana gabanaabi. 
ACT.13.28	Ninyööra bataamunyöörre na isaria renö rekaagirre bamuiitë, mbaateebiri Biraato iga amuiite. 
ACT.13.29	Hanö baahekeeraine göönsoe ganö wanyöörre gaandekoa igoro yaaë mbaamuruusiri komote bakamobeeka kuundua. 
ACT.13.30	Siböönö eNöökoe akamuriuukia kurua kobaku. 
ACT.13.31	Na guchinsiko ichincharu nchinö aasikaine na baara baare kogëënana nabö kurua Gariraaya kuhika Yerusareemu. Mbö bareenge abatuburi baaë kobaIsraeri. 
ACT.13.32	Ntohanö gokobarëëntëra aMang'ana Amaiiya: ganö eNöökoe aaragaiine baaguuka baiito iga bareeköra, 
ACT.13.33	aatokörra böönö banö toreenge uruiboro rööë gukuriuukia Yeeso kurua kuruku. Këëbore gaandekeroe kogetabo kiamasiriingio ibere,
ACT.13.33	‘NoMööna waanë ore;
ACT.13.33	Rëërö mbaaye Isa weiinyu!’
ACT.13.34	Ganö ngö Nöökoe aagaambere gukumuriuukia kurua kobaku, wiiki tarikua roonde akuguunda hai:
ACT.13.34	‘Nendabahë amaitabirio goboroonge mahëënë,
ACT.13.34	ganö naaragaiine Tauti!’
ACT.13.35	Aragaamba wiiki ahase haande iga,
ACT.13.35	‘Toratigë oMohoreeru waaö
ACT.13.35	aguundë kuundua hai!’
ACT.13.36	Kugira Tauti naakörëëye Nöökoe emeremö guikora rëëë, haakurua agakua, agatabutoa kebaaguuka baaë, akaguunda. 
ACT.13.37	Siböönö oora Nöökoe aariuukiri kurua kobaku taaguundere hai. 
ACT.13.38	Baiinyu böönsoe bamorai baiito kuhika momanyë iga ngokohëtëra hare Yeeso bëënë, nehö okööberoa amaraga gukuruundibua hare baiinyu; 
ACT.13.39	niiga momanyë iga ore wöönsoe akumukumia aatachoroa kurua komaraga göönsoe ganö aMaragö gaMosa gatagaatoorre gotachora. 
ACT.13.40	Muiraarerre korri iga ganö abanaabi baagaambere gatagaacha kobabëëra: akaboora iga,
ACT.13.41	‘Maaha morörë bare bachuaaria!
ACT.13.41	Motarogoora mukuë!
ACT.13.41	Kugira kenö ngoköra rëërö, guikora reiinyu
ACT.13.41	ngare motaakumi roonde, ninyööra moonto
ACT.13.41	aachë kobateebia!’ ”
ACT.13.42	Nkaaga Bauro na Baranaba baareenge kurua guSinagoogi mbaabaraarekere wiiki iga baachë kuriinga guucha kobateebeerria amang'ana gayo goSabaato enö yaare guucha. 
ACT.13.43	Hanö wanyöörre abaanto baruure kumuiranio, Bauro na Baranaba mbaasöörainoe na abaYahuti abaaru hamui na abaanto abaaru banö wanyöörre baihoonchorra esëëngërö yabaYahuti. Abatomoa bayo mbaabateberreeyi na kobatoora omööyö iga bagëëndërri komënya komaabe gieNöökoe.
ACT.13.44	Hanö eSabaato eyo yaahikere, haang'i abaanto böönsoe kumugi mbaachere gotëgëërra eng'ana yeNöökoe. 
ACT.13.45	Hanö abaYahuti baarooche umuiirö, mbaagööteroe na irihari; bagachöria amang'ana ganö Bauro aareenge gusumaacha kuunya bakamotoka. 
ACT.13.46	Siböönö Bauro na Baranaba bakagaamba amang'ana gayo kobokare bokong'u baraboora iga, “Eng'ana yeNöökoe mbaiinyu taanga keragere iga mugiigue mbërë. Siböönömbë kugira mööngere temokomaaha iga obohoru bokuyeeyo bobaituungere hai, ntorabatigë tuyi kobaHamate. 
ACT.13.47	Kugira renö ndiö iriragö renö oMonënë aatoha aragaamba iga:
ACT.13.47	‘Naabaahora iga mobë oborabu kobaHamate,
ACT.13.47	okorri iga ekebara giöönsoe giituuri gikugira yeiinyu.’ ”
ACT.13.48	Hanö abaHamate baaiguure iigö, mbaagöökere bakagoonga eng'ana yoMonënë; na baara baang'örëëyoe obohoru bokuyeeyo bakaba abakumia.
ACT.13.49	Eng'ana yoMonënë ekaroonda hare höönsoe korong'ööngö royo. 
ACT.13.50	Siböönö abaYahuti bagachimia bokong'u abanënë buMugi goyo hamui na abagaikoro abaame na abiesookö na wiiki mbaareenge abasëëngëri bieNöökoe. Bagataanga kuiriiria Bauro na Baranaba, bakabarugia kurua korong'ööngö rööbö. 
ACT.13.51	Abatomoa baara bagakong'oonta urutu kurua kubirëëngë biaabö koba ekemanyiirrio gekobachööngëra sooki bagatanora bakaya Ikonio. 
ACT.13.52	Abakumia baAntiokia, mbaaichooye emegöökö na uMuiika oMohoreeru.
ACT.14.1	Wiiki Ikonio nahö, Bauro na Baranaba mbaageeye guSinagoogi bagateebeerria, ekagira abaYahuti abaaru hamui na abaHamate bagakumia. 
ACT.14.2	Siböönö abaYahuti baara baangere gukumia mbaachimiri abaHamate na bakabaköra koba ikiinyumai kobaara baakumiri. 
ACT.14.3	Abatomoa baara bakabëëra hö enkaaga etaambe barateebeerria eng'ana yoMonënë kobokare, oMonënë nawë akahërëkia amang'ana gaabö agamaabe gaaë iga nobohëënë gokobaha ichiinguru chagoköra ibimanyiirrio na ibirogoorö. 
ACT.14.4	Abaanto bumugi bakahötökana: abamui bakaba kobaYahuti na abaande bakaba kobatomoa.
ACT.14.5	Haakurua abaHamate abamui hamui na baYahuti na abataangati baabö, bagaseemia iga bakörre abatomoa bobeebe na kobarasa na ichinkömögö. 
ACT.14.6	Hanö abatomoa baamanyere amang'ana gayo, mbaang'ösere kuya Risiitira na Terebe imigi geRikaonia, na guching'ööngö chiinde haang'i na hayo. 
ACT.14.7	Ikonio hayo nehö baaruundiri aMang'ana Amaiiya.
ACT.14.8	Aareenge hö omoonto woonde onö wanyöörre amënyere Risiitira, nkanyööra nirigata amarua ukuiboroa kööë takaimokere iga akaagëënda hai. 
ACT.14.9	Wanyöörre naikaaye hayo aratëgëërra amang'ana gaBauro. Bauro akamaaha iga akumiri na nagaatorre kuhueena, kohayo akamotaacherra iigö, 
ACT.14.10	Sooki akagaamba kongaamba enënë iga, “Taimoka oraambirri amagoro gaaö!” Omoonto oora agatuuma akaimeerra agataanga kogëëndagëënda. 
ACT.14.11	Hanö umuiiro aarooche kenö Bauro aakörre, bagataanga gucheerra guKirikaonia baragaamba iga, “Ibinöököë bibaaye kiabaanto biichere hare baiito!” 
ACT.14.12	Bakaberekera Baranaba iga Sëëu, na Bauro bakamoberekera iga Hërimë, kugira newë aareenge umusumaachi omonënë. 
ACT.14.13	Umunchaama waSëëu, onö ehekaaru yaaë yaareenge haang'i hayo kebara yumugi akarëënta ichigaini hamui na ibisëkërë kuihita, kugira wë hamui na umuiiro wöönsoe mbaatunere kumuëënsëra abatomoa bayo.
ACT.14.14	Hanö Bauro na Baranaba baamanyere kenö abaanto bayo baare gutuna goköra, mbaaimokere bagataandorra ichingebo chaabö, koborro sooki bakahoromoka kuya kobaanto gatai baraköra igituri baraboora iga, 
ACT.14.15	“Nke kenö mogoköra? Baiito nabaanto tore kebaiinyu! Ntuuchere hanö kobaruundiria aMang'ana Amaiiya iga mutigë amang'ana ganö gataana bueera muihoonchorre eNöökoe uMukumahë onö aakörre kuriooba, ekebara na inyaancha na binö biöönsoe biimö. 
ACT.14.16	Karai hayo wë naatigere abaanto baköre këëbore abiëënë baahaanchere. 
ACT.14.17	Ruisö röönsoe nkoorokiaare okobahö kööë komang'ana amaiiya ganö agoköra: Nkobahaare imbura kurua kuriooba na ibiaakorea mogoondo biba kongaki enö eragere; nkobahaare ibiaakorea na abaichuria emegöökö kumiööyö geiinyu.” 
ACT.14.18	Nyuma yakobateebia amang'ana gayo göönsoe, abatomoa mbaatorre kobokong'u gokaania abaanto köönga kobamuëënsëra.
ACT.14.19	AbaYahuti baande bakarua Antiokia na Ikonio; bakahoonchora abaanto koba entahana yaabö, bakarasa Bauro na ichinkömögö sooki bakamung'uura kurua kumugi, bakamurichökia kuya kebara eera, barakanya iga nakuure. 
ACT.14.20	Siböönö hanö abakumia baachere bagosaanga harewe, naimokere akariinga kuya kumugi. Hanö böökeeye bakaya Terebe baana Baranaba.
ACT.14.21	Bauro na Baranaba bakaruundia aMang'ana Amaiiya kumugi goTerebe, bagaköra abaanto abaaru bakaba abeega baYeeso. Sooki bakariinga kuya Risiitira, bakarua hayo bakaya Ikonio na Antiokia yaBisitia. 
ACT.14.22	Bakahooba abakumia barabatoora omööyö iga bagöötërrë eng'ana yeNöökoe bagumi. Barabateebia iga, “Kuhika tohëtë kunyaanyi nehö torasöhë kobogaambi bueNöökoe.” 
ACT.14.23	Bauro na Baranaba bakaahora abagaaka guchikanisa chöönsoe na bakabasabera kuguisasa na kobatoora koMonënë, onö wanyöörre baakumia.
ACT.14.24	Hanö baasookiri kohëtëra goonse yaBisitia, mbaahikere Baambiria. 
ACT.14.25	Hanö baasookiri goteebeerria kumugi goBërëgë mbaaruure bakaya Ataaria, 
ACT.14.26	na gukurua hayo bakaya Antiokia haara baasabeeyoe, bagatooroa kuburiindi buamaabe gieNöökoe komeremö geyo böönö wanyöörre baasookiri.
ACT.14.27	Hanö baahikere Antiokia mbaairri abaanto böönsoe abieKanisa hamui na kobateebia amang'ana göönsoe ganö Nöökoe wanyöörre akörre gokohëtëra harebö, na monabore wanyöörre aigooye enchera koBaitööngö gukumia. 
ACT.14.28	Mbaaikaaye hayo enkaaga entaambe hamui na abakumia.
ACT.15.1	Abaanto baande bakarua buYahuti bagaacha Antiokia bagataanga kuiigia abakumia iga “Temokanyööra ubuituuria etare iga taanga nyööre mosaarroe, këëbore aMaragö gaMosa gakogaamba.” 
ACT.15.2	Bauro na Baranaba bagakörrana ichinkaani ichindoro na abaanto bayo igoro yamang'ana gayo. Kohayo bakamaaha iga ubuuya Bauro na Baranaba hamui na abakumia baande abaAntiokia bayi Yerusareemu komaahana na abatomoa hamui na abagaaka igoro yamang'ana gayo giesaaro.
ACT.15.3	Kohayo mbaatomeroe na ekanisa hanö baageeye bakahëtëra Boinisia na Samaria, barabateebia mona abaHamate baihoonchorra eNöökoe. Hanö abakumia böönsoe baaiguure iigö, mbaagookeeyoe bokong'u. 
ACT.15.4	Hanö baahikere Yerusareemu, ekanisa yabairigaiini, hamui na abatomoa na abagaaka, na kobateebia göönsoe ganö eNöökoe aakörre gokohëtëra harebö. 
ACT.15.5	Siböönö abakumia abamui banö baareenge gonkömö yabaBarisaayo bakaimeerra bakagaamba iga, “Kuhika abaHamate basaaroe, sooki baiigibue kuigueera aMaragö gaMosa.”
ACT.15.6	Abatomoa hamui na abagaaka bagaikara hamui, kugusumaachera amang'ana gayo. 
ACT.15.7	Nyuma yisumaacho entaambe, Bëëtërö naaimereeye akagaamba iga, “Baanto bamoiito, momanyë iga enkaaga entaambe enö yaahëtere, eNöökoe naanyahooye kurua hare baiinyu, iga nduundiri abaHamate aMang'ana Amaiiya, korri iga baiigue na bakumi. 
ACT.15.8	Na eNöökoe onö amanyere imiööyö giabaanto, akoorokia uguitabirria abaHamate gokobaha uMuiika oMohoreeru këhaara bëënë aakörre hare baiito. 
ACT.15.9	Taakörre boonde hare baiito na harebö aköre boonde hai; naabasaabuurre imiööyö gukugira konö baakumiri. 
ACT.15.10	Kohayombë, kugira ke mugutuna gosaacha eNöökoe moratueeka abakumia emesaire imiritö kometoe gëëbö genö baaguuka baiito gose baiito abiëënë totaatorre kuimukia? 
ACT.15.11	Aa-a! Ngukumiatore tuituuria komaabe goMonënë Yeeso, nabö böönsoe nkëhayo bëënë.”
ACT.15.12	Irikömö riöönsoe regakira iga kiri, baratëgëërra mona Baranaba na Bauro baare kobateebia këëbore Nöökoe aakörre ibimanyiirrio na ibirogoorö kobaHamate gokohëtëra harebö. 
ACT.15.13	Hanö baasookiri gusumaacha, Yaköbö nawë naaimokere akahuunchukia iga, “Motantëgëërra bare bakumia! 
ACT.15.14	Simooni naatoteeberreeyi mona eNöökoe aataangere koorokia iga naatuniibui na abaHamate, gokööhora abaanto abamui gatai yaabö iga babë abaanto baaë. 
ACT.15.15	Amang'ana gabanaabi nguitabirraniagare na amang'ana ganö. Këëbore amaandekö gakogaamba iga,
ACT.15.16	‘Nyuma yaganö nendariingë,
ACT.15.16	Nimiirri inyuumba yaTauti.
ACT.15.16	Nendahagaache hare wanyöörre yataaboka
ACT.15.16	ngeköre ekong'e wiiki.
ACT.15.17	Kohayo abaanto baande böönsoe mbarituna oMonënë,
ACT.15.17	abaHamate böönsoe, banö naaberekeeye iga babë
ACT.15.17	abaanto baanë.
ACT.15.18	Niigö oMonënë akogaamba onö aakörre amang'ana
ACT.15.18	ganö gakamanyekana gukurua karai.’ ”
ACT.15.19	Yaköbö akagëëndërria koboora iga, “Enö niyo eng'ana iga tööngë kuiriiria abaHamate banö bakuihoonchorra eNöökoe. 
ACT.15.20	Nubuuya tobahërrë amang'ana tobateebi iga baangë kuya bararea ibiaakorea bire biöönsoe bimuënsëëyoe ibisëëngërö, batigë oboraaya; na batakaarea itugö ere yöönsoe ibuusiroe, gose manyiinga. 
ACT.15.21	Kugira aMaragö gaMosa gaasömoa gukurua karai guchiSinagoogi kurusiko rueSabaato, na amang'ana gaaë nkuruundibua gare kumigi giöönsoe.”
ACT.15.22	Sooki abatomoa na abagaaka hamui na ekanisa yöönsoe, bagaitaberrania kööhora abaanto kurua harebö, babatomë kuya Antiokia bagëënanë na baabo Bauro na Baranaba. Bakaahora abaanto babere banö wanyöörre mbasookeroe na abakumia böönsoe, abaanto babere bayo mbaabo Yuuta onö aare koberekeroa iga Barasaaba, na Siira. 
ACT.15.23	Inyaruba eyo eraboora iga: “Baiito abatomoa hamui na abagaaka, abakumia, totomere amakeerio kobaanto baiito banö bareenge abaHamate, banö bamënyere Antiokia, Siiria na Kirikia. 
ACT.15.24	Töiigua iga abaanto baande kurua hare baiito hanö, baacha kobairiiria barabatuubiatuubia komang'ana ganö baabateebiri. Baiito tetööbatomere iga baachë goköra amang'ana gayo hai. 
ACT.15.25	Kohayo tuikaaye hamui tuitaberraini, tööhooye abaanto nyaborëbë tobatomere guucha hare baiinyu hayo. Mbaraachë na abagöönchë baiito baabo Baranaba na Bauro 
ACT.15.26	banö bairuusia ninyööra nugukua gikugira yiriina rioMonënë weiito Yeeso Kresto. 
ACT.15.27	Tobatomeeye baabo Yuuta na Siira banö barabateebi komikomi amang'ana ganö göönsoe töndekere kunyaruba enö. 
ACT.15.28	Yategeeyi uMuiika oMohoreeru, hamui na baiito iga tööngë kobatueeka emesaire geende etare iga nganö bëënë: 
ACT.15.29	muriihë korea ibiaakorea binö bimuënsëëyoe ibisëëngërö, muriihë kunyua amaanyiinga, muriihë korea inyama imbuusë, mutigë oboraaya. Moraaköre buuya hanö oranyööre muiriihire goköra amang'ana gayo. Mogösöri.”
ACT.15.30	Abahiri bamang'ana bayo bagakeererribua bagatanora bakaya Antiokia, hayo nehö baiirri abakumia böönsoe hamui bakabaha inyaruba eyo. 
ACT.15.31	Hanö baagesömere mbaabaaye na emegöökö komang'ana gayo gaagotoora omööyö. 
ACT.15.32	Yuuta na Siira, banö baareenge abanaabi, mbaasumaachere na abakumia enkaaga entaambe, barabatirimikia na kobatoora ichiinguru. 
ACT.15.33	Hanö baasookiri hö imikuubio nyaborëbë mbaaruure bagakeererribua na abakumia iga bayi morëëmbë, bakariinga kuya kobaara wanyöörre baabatomere. [ 
ACT.15.34	Siböönö Siira wë naatigaaye hö.]
ACT.15.35	Bauro na Baranaba mbaatigaaye Antiokia taanga hamui na abaande abaaru baraiigia na goteebeerria eng'ana yoMonënë.
ACT.15.36	Nyuma yichinsiko nyaborëbë Bauro agateebia Baranaba iga, “Totariinga tuyi gotaarra bamura bamoiito, kumigi geera giöönsoe tööre goteebeerria eng'ana yoMonënë tomaahë mona bakogëëndërria.” 
ACT.15.37	Baranaba agatuna iga bagëënanë na Yöhana Maarikö, 
ACT.15.38	Siböönö Bauro taarooche iga mbuuya bagëënanë nawë hai, kugira taagumiirriiyi gokohekera omoherio guemeremö gëëbö hai, naariingere akabatiga baareenge Baambiria. 
ACT.15.39	Kohayo mbaahamaine bokong'u, bakaahokana: Baranaba akaimukia Maarikö bagaikara oböötö bakaya Kiburo. 
ACT.15.40	Bauro nawë akaahora Siira, bagatanora bakaya nyuma yabakumia kobatoora kuburiindi buamaabe goMonënë iga gabë hamui nabö. 
ACT.15.41	Akahëtëra Siiria na Kirikia aratoora ichikanisa ichiinguru.
ACT.16.1	Bauro akaya Terebe na Risiitira, hare umukumia woonde iga Timoteo wanyöörre amënyere. Nyako waabö, naareenge umuYahuti onö aareenge umukumia, siböönö isa waabö Timoteo numuGiriki aareenge. 
ACT.16.2	Abakumia böönsoe abaRisiitira na Ikonio mbaakamogaambere buuya. 
ACT.16.3	Bauro naatunere iga bagëënanë na Timoteo, kohayo akamosaara. Bauro naakörre iigö, kugira abaYahuti böönsoe banö baamënyere hayo, mbaamanyere iga isa waabö Timoteo numuGiriki aareenge. 
ACT.16.4	Hanö baare kuya barahëta kumigi mbaare kuya baraha abakumia amang'ana gare gaahëtiibui na abatomoa hamui na abagaaka kurua Yerusareemu, barabateebia iga bagaigueerë. 
ACT.16.5	Kohayo ichikanisa nchiaabaaye na ichiinguru kubukumia na ruisö röönsoe abaanto mbaare kuya baraiyëëngëria kobakumia.
ACT.16.6	Bakahëtëra guching'ööngö chaBirigia na Garatia, kugira uMuiika oMohoreeru tegoitabirriiyi iga bateebeerri goonse yaAsia hai. 
ACT.16.7	Hanö baahikere komobaga goMisia, bagatuna kuya korong'ööngö roBitinia, siböönö uMuiika goYeeso tegöhaanchere iga bayi hö hai. 
ACT.16.8	Kohayo mbaahëtëëye Misia bakaya Tirööa. 
ACT.16.9	Bauro nkanyööra ubutiko boyo arooche irimaahö iga omoonto waMaketonia aimereeye aramogëya iga, “Aai otaamboka uchë Maketonia hanö ututuurri!” 
ACT.16.10	Hanö Bauro aarooche irimaahö reyo agosookia, togaseemia boongoboongo kuya Maketonia, kugira ntörooche iga eNöökoe wanyöörre atoberekeeye iga toteebeerri abaanto baMaketonia aMang'ana Amaiiya.
ACT.16.11	Togatanora kurua Tirööa, togaikara oböötö tokaya tokahika Samotirakë, urusiko rokabere tokahika Neobori. 
ACT.16.12	Tokarua hayo tokaya tokahika Biribi, umugi gonö gööreenge korong'ööngö rombërë roMaketonia. Umugi goyo ngööreenge haanse yobogaambi buabaRuumi. Tokabëëra hö ichinsiko nkë iigö. 
ACT.16.13	Kurusiko rueSabaato tokarua kumugi tokaya gesaka mbareka, hare töitëgërrëëye iga nahase habaYahuti haare ahagosasaamera. Togaikara haanse togasumaacha na abagaikoro banö wanyöörre bairaiine hö. 
ACT.16.14	Umui waabö onö aatotëgërëëye niiga Riitia, onö wanyöörre aruure kumugi goTiatira, onö aareenge kuguria ichingebo chaanga mberretu chiriguri irinënë. Na omogaikoro oyo naagasëngëëye eNöökoe, na oMonënë akaigora omööyö gööë agatëgëërra gare Bauro aareenge gusumaacha. 
ACT.16.15	Omogaikoro oyo hamui na mööë mbabaatiisiroe, sooki agatoraareka, akaboora iga, “Motaacha muikare möönë hanö oranyööre iga numukumia omohëënë ndeenge koMonënë.” Agatogëya iga tuyi.
ACT.16.16	Urusiko roonde nkanyööra toraya ahase hamasabi, togasikana umuiseke woonde omoköri wemeremö nkanyööra ana ikihui ikinyaanku, kenö gëëkamokörre ateebia abaanto amang'ana ganö gaaguucha. Abanënë baaë mbaare kunyööra ichiimbiria ichincharu koboraguri bööë. 
ACT.16.17	Agatosöörana toona Bauro araköra igituri aragaamba iga, “Abaanto banö nabaköri bemeremö bieNöökoe uMukumahë! Banö bakobaruundiria enchera yubuituuria!” 
ACT.16.18	Akaya araköra këhayo ichinsiko ichincharu, kuhika ronö Bauro aarereeye akaihoonchora agateebia ikihui keera iga, “Kuriina reYeeso Kresto ndagoteebia iga urichökë kurua harewë!” Ikihui keera gekarichöka enkaaga eyo bëënë.
ACT.16.19	Hanö abiëënë wë baamanyere iga iriitëng'ërö rëëbö erekunyööra ichiimbiria risirre, mbaagöötere Bauro na Siira bakabahira kobataangati mbërë yabaaru. 
ACT.16.20	Bakabahira mbërë yabataangati babaRuumi bakagaamba iga, “Abaanto banö nabaYahuti, na nkorëëntabare inyaankö kumugi goiito. 
ACT.16.21	Nkuiigiabare ichiseera chinö chitagotaiini na amaragö gaiito; baiito na aBaruumi tore tetoratore kogööta ichiseera chiaabö hai.” 
ACT.16.22	Abaanto böönsoe bakagöötana guiitania Bauro na Siira.
ACT.16.22	Sooki abataangati bagataandorra Bauro na Siira ichingebo, sooki bakaboora iga niiga batëmoe na ichinyiimbo. 
ACT.16.23	Hanö baasookiri gotëmoa borro bagatooroa gokeböhë, umusirikare wichëëra agateebibua iga abaseekere bokong'u. 
ACT.16.24	Hanö umusirikare oyo wichëëra aaiguure iigö, akaya akabaseekera kugisuumua kemoonse bokong'u, sooki akababöha guitama amagoro.
ACT.16.25	Ubutiko gatai, Bauro na Siira mbaareenge gosaba barabina amabina gakogoonga eNöökoe. Na ababöhë baande baara nabö mbaareenge kobatëgëërra. 
ACT.16.26	Ikirigiti kegaacha ekenënë kegasiingisia inyuumba eera kurua koborosa bööyö. Höhayo iigö ibisaku bigaiseengora, na ibiraang'ani bigakönöka kurua kobaböhë böönsoe. 
ACT.16.27	Umusirikare wichëëra akabooka, hanö aageeye komaaha nkanyööra ibisaku biseengooye agakanya iga, ababöhë böönsoe mbang'ösere baageeye. Kohayo akamiuuria umuhio gööë kurua kugichoogö agatuna iga aiyitë. 
ACT.16.28	Siböönö Bauro agaköra igituri bokong'u akagaamba iga, “Otatiga waangë guisookia. Böönsoe hanö tore!”
ACT.16.29	Umusirikare oora agasaba ekemore gekomorekera, agasöha moonse, akairëkëra haanse komagoro gaBauro na Siira aragaankana. 
ACT.16.30	Sooki akabarichökia isiko akababuuria iga, “Niyeke ngaaköra bagaaka hönë?”
ACT.16.31	Nabö bakahuunchukia iga, “Takumia oMonënë Yeeso nauwë norahönë hamui na umugi gööö göönsoe.” 
ACT.16.32	Sooki bakamoteebeerria eng'ana yoMonënë hamui na umugi gööë göönsoe. 
ACT.16.33	Sookia umusirikare oyo wichëëra akaimoka enkaaga eyo bëënë akabaisaabia ichinkëbëtë chaabö haakurua hayo na hayo akabaatiisoa hamui na waaë yöönsoe. 
ACT.16.34	Akaimukia Bauro na Siira, akabahira kunyuumba yaaë akabaha ibiaakorea. Wë hamui na waaë, mbaabaaye na emegöökö emenënë, kugira nkanyööra baakumiri eNöökoe abasekerreeye.
ACT.16.35	Hanö böökeeye abataangati bikiRuumi bagatoma abanënë babasirikare kuya kumusirikare oora wichëëra iga ahaatere abaanto bayo bayi. 
ACT.16.36	Kohayo umusirikare oora wichëëra agateebia Bauro iga, “Abataangati baruusiri umunyua iga uwë na Siira mohaateroe muyi. Moratora kuya, muyi morëëmbë.” 
ACT.16.37	Siböönö Bauro agateebia abasirikare iga, “Tebaatuhirre gukiina hai, si bagatotëma bosëri mbërë yumuiiro ahekeeraini na baiito na abaRuumi tore! Sooki bagatorëkëra guchëëra. Na böönö baratohaatera mbisi. Aa-a iga hai! Abataangati bayo bikiRuumi mbö abiëënë baraachë hanö batohaatere togëëndë.”
ACT.16.38	Abanënë baara babasirikare bakahira amang'ana gayo kobataangati baara bikiRuumi na hanö baaiguure iga Bauro na Siira na baRuumi, mbööböhere. 
ACT.16.39	Mbaageeye bakabasaba amaabe, bakabaruusia guchëëra, bakabateebia iga barue kumugi. 
ACT.16.40	Bauro na Siira bakarua guchëëra bakaya mö Riitia. Bakaya bakanyööra hö abakumia, bakabatoora omööyö sooki bagatanora bakaya.
ACT.17.1	Bauro na Siira bakahëtëra Ambiberi bakahika Tesaronike, hare isinagoogi yaareenge. 
ACT.17.2	Këëbore yaareenge eseera yaBauro akaya gusinagoogi. GuchiSabaato isato agasumaacha na abaanto aragaamba 
ACT.17.3	na goteebeerria amaandekö na kobahërëkiria iga, nkëëragere iga Masiihi kuhika airiire, sooki ariookë kurua kobaku. Akabateebia iga, “Yeeso oyo nkobaruundiria newë Masiihi.” 
ACT.17.4	Abamui baabö mbaarooche iga namahëënë bagaitaberrania na Bauro na Siira; hamui na irikömö irinënë riaBagiriki, hamui na abagaikoro abaame abaaru abiesookö banö baareenge abasëëngëri bieNöökoe.
ACT.17.5	Siböönö abaYahuti mbaagööteroe na irihari, kohayo bakaimukia abatiiyu kurua komarööngate gumugi, bagaköra iniko. Bakarëënta okoheteerana kumugi umugima na bagasöhëërra umugi gomoonto woonde iga Yasoni bararigia Bauro na Siira korri babahire guitööngö. 
ACT.17.6	Siböönö hanö baangere kobanyööra bakagööta Yasoni bakamurichökia guchiinguru hamui na bakumia baande, bakabahira kobataangati bumugi baraköra igituri baragaamba iga, “Abaanto banö nkorëëntabare inyaanyi hare höönsoe baaya! Wiiki böönö mbaabanö baachere kumugi goiito hanö, 
ACT.17.7	na Yasoni abairigaini waaë. Böönsoe ngosariabare amaragö goMobaahi baragaamba iga oMogaambi woonde naahö iga Yeeso.” 
ACT.17.8	Komang'ana gayo baagaambere mbaachiinchikaiini abataangati hamui na irikömö riöönsoe 
ACT.17.9	Abataangati bumugi mbaaimukiri ekegöötërrö kurua hare baabo Yasoni, haakurua bakabahaatera.
ACT.17.10	Hanö boiirre, abakumia mbaahirre Bauro na Siira Berööya. Hanö baahikere hö, mbaageeye gusinagoogi. 
ACT.17.11	Abaanto baBerööya bö, mbaramuku baareenge, tebaanga baara baTesaronike hai. Bö mbaatëgërrëëye amang'ana gayo buuya, na ruiisö röönsoe mbaareenge guisuuncha amaandekö korri iga boongore amang'ana ganö Bauro aare kogaamba nyööre mahëënë. 
ACT.17.12	Abaaru babaYahuti mbaakumiri amang'ana gayo; hamui na abagaikoro bikiGiriki, na abasaacha abaGiriki nabö böönsoe mbaakumiri. 
ACT.17.13	Siböönö hanö abaYahuti baTesaronike baaiguure iga Bauro aruundiri eng'ana yeNöökoe Berööya na hö wiiki, mbaageeye hö bakaya goseega abaanto baahö, barabachimia. 
ACT.17.14	Boongoboongo iigö abakumia baara bakahira Bauro nyaancha; siböönö Siira na Timoteo bö mbaatamere Berööya. 
ACT.17.15	Abaanto baara baarongekere Bauro mbaagëënaine bakahika, haakurua bakariinga kuya Berööya bakahërra Siira na Timoteo umunyua iga, Bauro nkobatunaare boongoboongo iga bamohekeere.
ACT.17.16	Hanö wanyöörre Bauro akeeganya Siira na Timoteo Atëënë haara, naarereeye bokong'u, hanö aarooche mona umugi goyo wanyöörre goichora ichituubö chibinöököë. 
ACT.17.17	Kohayo agaköra isumaacho na abaYahuti hamui na abaGiriki banö baagasëngëëye eNöökoe, guSinagoogi, ruiisö röönsoe naagasumaachere na abaanto komoteera, bare waakanyöörre barahëta. 
ACT.17.18	Abaiigia abaEbikureo na aBostoiko nabö böönsoe mbaahunchukiraini nawë. Abamui baabö bakabuuria iga, “Omoonto onö nyamang'ana nke akogaamba?”
ACT.17.18	Abaande bakahuunchukia iga, “Anga onö agusumaachera amang'ana gibinöököë bibiaaro biinde.” Mbaagaambere iigö, kugira Bauro naare goteebeerria igoro yaYeeso, na igoro yukuriooka. 
ACT.17.19	Kohayo mbaaimukiri Bauro bakamuhira gunchaama yumugi enö ekoberekeroa iga Areobago, bakagaamba iga, “Tokahaanchere iga tomanyë amaiigio amagëni ganö warëëntere kuiigia hanö 
ACT.17.20	Kugira amang'ana agamui ganö ukuiigia namagëni hare baiito, ntohaanchere iga tomanyë esesoro yagö.” 
ACT.17.21	(Kugira abaiborroa baAtëënë böönsoe hamui na abaitööngö banö bamënyere Atëënë, ruiisö röönsoe tebaagakörre yeende hai etare iga mbaakahaanchere gusumaacha na gotëgëërra amang'ana amahea.)
ACT.17.22	Bauro akaimeerra mbërë yinchaama eyo yaAreobago aragaamba iga: “Rritööngö reAtëënë! Ndooche iga guchitëëmö cheiinyu chöönsoe mohaanchere gosëëngëra ibinöököë bokong'u. 
ACT.17.23	Kugira këëbore naare kogëëndagëënda kumugi goiinyu gonö hare höönsoe mukuya gosëëngëra, nkanyööra ekerabaacho keende këndekere iga, ‘koNöökoe ore atamanyekaine.’ Oyo mogosëëngëra motasesooye iga newë ng'ui, newëmbë nkobateebeerria. 
ACT.17.24	ENöökoe onö aatëëmere ekebara hamui na binö biöönsoe biimö, newë oMonënë waigoro na haanse, takomënya guchihekaaru chinö chiaahagaacheroe na abaanto hai. 
ACT.17.25	Gose ninyööra nkohaaboa geento gukugira yakomokörra emeremö hai, këëbore kereenge niiga, newë akohaana obohoru na umuiika na ibiinde biöönsoe kobaanto böönsoe. 
ACT.17.26	Gukurua komoonto umui agatëëma abaanto bichitëëmö chöönsoe na kobatoora gokebara giöönsoe. Naakörre na goseemia gukurua karai ichinkaaga na ahase hare baremënya. 
ACT.17.27	Naakörre iigö, korri iga abaanto baachë kumutuna, na haande bamunyööre këëbore baare kumurigia. Si, Nöökoe obohëënë tareenge harai na baiito hai; 
ACT.17.28	Këëbore yaagaamberoe,
ACT.17.28	‘Ngikugira yaaë tomënyere,
ACT.17.28	toragëënda toreenge abahoru.’
ACT.17.28	Nkëhaara abamui baabasiriingia baiinyu baagaambere iga,
ACT.17.28	‘Ninyööra mbaiito böönsoe,
ACT.17.28	nabaana baaë tore.’
ACT.17.29	Na këëborembë toreenge abaana bieNöökoe, totagaacha gokanya iga eseera yeNöökoe ekaaba esahaabu, gose ichiimbiria ninyööra nigena, gose binö biöönsoe bibaacheroe kobong'aiini bomoonto. 
ACT.17.30	Karai nkaaga wanyöörre abaanto batamomanyere, Nöökoe naaitaamiri këonö ataare komaaha, siböönö rëërö ngoteebiaare abaanto böönsoe hare höönsoe, baihoonchore kurua kubunyaanku bööbö. 
ACT.17.31	Kugira aisa goseemia urusiko ronö arekëëngëra ekebara giöönsoe ikiina kobohëënë, gokohëtëra komoonto ore aahora. Naahërëkiiyi böönsoe gukumuriuukia kurua kobaku!”
ACT.17.32	Hanö baaiguure Bauro arasumaacha igoro yukuriooka kurua kobaku, abaande mbaachorri, siböönö abaande bakagaamba iga, “Ngutunatore iga ototeebi amang'ana ganö wiiki.” 
ACT.17.33	Kohayo Bauro naabatigere akarua gunchaama. 
ACT.17.34	Abaanto abamui bakaya hamui nawë, bagakumia nabö mbaabo Tionisio, umui gunchaama yaAreobago; hamui na omogaikoro woonde iga Taamari, hamui na abaanto baande.
ACT.18.1	Haakurua Bauro akarua Atëënë akaya Köriinto. 
ACT.18.2	Nehö aasööraneeye umuYahuti, woonde iga Akiira, umuiborroa waBonto, onö wanyöörre mboongo aruure goonse yaItaaria hamui na Mokaaë woonde iga, Brisikira, kugira oMobaahi Krautio, wanyöörre aruusiri umunyua iga abaYahuti böönsoe barue Buruumi. Kohayo Bauro naageeye kobamaaha, 
ACT.18.3	agaikara hö araköra nabö emeremö gekoroka amaheema na abaanto bayo emeremö geyo ngiö baagakörre. 
ACT.18.4	Ruisö röönsoe kurusiko rueSabaato, Bauro naagakörre ichinkaani na abaanto gusinagoogi, aratuna iga abaYahuti na abaGiriki baitabirri iga amang'ana gayo aare kobateebia namahëënë.
ACT.18.5	Hanö Siira na Timoteo baaruure Maketonia baaguucha, Bauro naimukiri enkaaga yaaë yöönsoe kuruundia eng'ana aroorokia borabu abaYahuti iga Yeeso newë areenge Masiihi. 
ACT.18.6	Hanö baangere bagotaanga komotoka, wë naabahuunchukiiyi koborro agasisa egete akarëkëra aragaamba iga, “Baiinyu hanö moraasire ngaiinyu, mbaiinyu muribuuribua! Uni neharai. Amarua rëërö nkobaHamate ndaayi.” 
ACT.18.7	Kohayo naatanooye akaya komënya kumugi gomoonto woonde iga Tito Yusito, onö aagasëëngëëye eNöökoe; waaë yaareenge mbareka yisinagoogi. 
ACT.18.8	Krisbo onö aareenge omotaangati wisinagoogi, naakumiri oMonënë hamui na waaë yöönsoe, na abaKöriinto baande abaaru mbaaiguure amang'ana gayo, bagakumia, na bakabaatiisoa.
ACT.18.9	Urusiko roonde ubutiko, Bauro naarooche irimaahö renö oMonënë aamoteebiri iga, “Waangë kööböha, gëëndërria kuruundia otakahaatera; 
ACT.18.10	kugira hamuinde nauwë. Temoonto akaagoköra ng'ana hai, kugira neena abaanto abaaru kumugi gonö.” 
ACT.18.11	Kohayo Bauro naaikaaye hayo omööka gumui na iritene araiigia abaanto eng'ana yeNöökoe.
ACT.18.12	Hanö Gaario aabaaye omotaangati waAkaaya, abaYahuti mbaairaini hamui, bakagööta Bauro bakamuhira gukiina. 
ACT.18.13	Bakagaamba iga, “Omoonto onö nkong'ainirriaare abaanto iga basëëngërë eNöökoe gonchera enö etaragere gokorëng'aana na amaragö gaiito.”
ACT.18.14	Hanö wanyöörre Bauro aratuna kogaamba, Gaario agateebia abaYahuti iga, “Hanö okanyöörre enö neng'ana yirisaria gose ubunyaanku bonö bokörroe, mbuuya haare uni gokobategëërra. 
ACT.18.15	Siböönö këëbore gareenge iga nigoro yamang'ana, amariina na amaragö gaiinyu, mbaiinyu abiëënë moragaköre. Tendaabë omokëëngi wikiina komang'ana ganö gaanga gayo hai!” 
ACT.18.16	Sooki akabarugia kurua gukiina moora. 
ACT.18.17	Böönsoe bakagööta Sositëënë omotaangati wisinagoogi bakamotëmëra gukiina hayo bëënë. Siböönö eyo tiyaatuniri Gaario haba hakë iga hai.
ACT.18.18	Bauro naaikaaye Köriinto haara na abakumia baande guchinsiko ichincharu, sooki akabatiga agaikara oböötö bakaya Siiria baana Brisikira na Akiira. Mbërë bataratanora kurua Kenkrea naagingiiyoe omotoe gukugira yimuuma. 
ACT.18.19	Mbaahikere Ebëësö, nehö Bauro aatigere Brisikira na Akiira akaya gusinagoogi gusumaacha na abaYahuti. 
ACT.18.20	Bakamogëya iga aikarë nabö ichinsiko ncharu, siböönö tahaanchere hai. 
ACT.18.21	Hanö wanyöörre aratanora akabaragana iga, “Hanö oranyööre nobohaanchi bueNöökoe nendariinge!” Na kohayo akaya agaikara oböötö akarua Ebëësö hayo.
ACT.18.22	Hanö aahikere Gaisaaria, naageeye Yerusareemu gokeeria ekanisa, sooki akaya Antiokia. 
ACT.18.23	Hanö aasookiri ichinsiko nke iigö hayo, naatanooye akaya gokohëtëra guching'ööngö chaGaratia na Birigia, aratoora omööyö abakumia böönsoe.
ACT.18.24	UmuYahuti woonde iga Abooro, umuiborroa waAregesandaria, agaacha Ebëësö. Naareenge onö aamanyere gusumaacha buuya bokong'u na wiiki naamanyere amaandekö bokong'u. 
ACT.18.25	Wanyöörre aiigibua buuya igoro yenchera yoMonënë, naasumaachere atondooye arateebeerria na kuiigia buuya obohëënë boYeeso. Ninyööra niigö nebaatiiso yaYöhana bëënë wanyöörre amanyere. 
ACT.18.26	Naataangere gusumaacha kobokare guSinagoogi. Nkaaga Brisikira na Akiira baamuiguure, mbaamuirigaini waabö na komosesorra bokong'u enchera yeNöökoe. 
ACT.18.27	Abooro akamaaha iga mbuuya ayi Akaaya, kohayo abakumia baEbëësö bakamotoora omööyö gokööndekera abakumia baAkaaya barabagëya iga bamusiriini. Hanö aahikere, naaturiiyi bokong'u baara wanyööre komaabe gieNöökoe baaba abakumia. 
ACT.18.28	Kugira guchinkaani chaaë ichindoro naakerre abaYahuti mbërë yabaaru arabaherekiria kurua komaandekö iga Yeeso newë Masiihi.
ACT.19.1	Nkaaga Abooro aareenge Köriinto, Bauro nawë nkanyööra ahëtëëye guching'ööngö igoro moyo ahikere Ebëësö. Hayo nehö aanyöörre abeega 
ACT.19.2	akababuuria iga, “Böönö hanö mööbaaye abakumia möönyöörre uMuiika oMohoreeru?” Bakahuunchukia iga,
ACT.19.2	“Aa-a, ninyööra nukuiigua ukuëënë tetökaiiguure iga, uMuiika oMohoreeru goohö hai.” 
ACT.19.3	Bauro akababuuria iga, “Kana böönömbë mbaatiiso ke möbatiiseroe?”
ACT.19.3	Bakamuhuunchukiria iga, “Baiito ebaatiiso ere töbaatiiseroe niyaYöhana.”
ACT.19.4	Bauro akabateebia iga, “Ebaatiiso yaYöhana yaareenge yabaara baare kuihoonchora baratiga amaraga gaabö, na arateebia abaanto iga bakumi ko ore aguucha nyuma yaaë, nawë Yeeso.”
ACT.19.5	Hanö baaiguure iigö, mbabaatiisiroe kuriina rioMonënë Yeeso. 
ACT.19.6	Haakurua, Bauro akabatoorra amabökö gaaë, na uMuiika oMohoreeru gokabasekeerra; bagasumaacha guchindeme chiinde bararuusia obonaabi bueNöökoe. 
ACT.19.7	Abaanto bayo böönsoe mbaareenge kuya ikumi na babere hayo.
ACT.19.8	Bauro, akaya araya gusinagoogi arasumaacha na abaanto ataana bööba arabateebia amang'ana goBogaambi bueNöökoe. 
ACT.19.9	Siböönö abamui baabö mbaakong'iri emetoe bakaanga gukumia, bakaya bararua amang'ana amabeebe igoro yEnchera yoMonënë komong'aanyi goyo göönsoe. Kohayo Bauro naabatigere, akaimukia abakumia bakagëënana nawë, na ruiisö röönsoe naakabaaye na isumaacho kunyuumba yameegö yaTiraano. 
ACT.19.10	Ameegö gayo ngaagëëndërrëëyi emëëka ebere, kohayo abaanto böönsoe banö baamënyere korong'ööngö roAsia abaYahuti hamui na abaHamate mbaaiguure eng'ana yoMonënë.
ACT.19.11	ENöökoe naare goköra amakönö gokohëtëra hare Bauro. 
ACT.19.12	Ninyööra nabarooyi mbaahereeyoe ibitaambara hamui na ichingebo chinö Bauro aagaturubaiini, bakaya barahueenibua amarooyi gaabö, hamui na ibihui birang'ösa kurua harebö. 
ACT.19.13	Na abaYahuti baande banö baare kogëënda bararuusia ibihui ibinyaanku kobaanto bagasaacha gotomera iriina rioMonënë Yeeso komeremö gëëbö geyo. Bagateebia ibihui iga, “Ndabang'öönëra kuriina reYeeso, reera Bauro akuruundia.” 
ACT.19.14	Bayo na abamura muhuungate bumuYahuti woonde omotaangati wabanchaama bieNöökoe woonde iga Sikeewa, mbö baareenge goköra gayo.
ACT.19.15	Siböönö ikihui keera gekabateebia iga, “Nemanyere Yeeso, na Bauro nemomanyere; siböönö kana baiinyu, mbaiinyu ng'ui?”
ACT.19.16	Omoonto oora aareenge na ikihui, agatuuma kuya harebö akabakera böönsoe. Bakang'ösa böönsoe kurua kunyuumba eyo baakörëëyoe ichinkëbëtë na ichingebo chaabö chitaandokere chisirre. 
ACT.19.17	AbaYahuti böönsoe hamui na abaHamate banö wanyöörre bamënyere kumugi goEbëësö hanö baaiguure amang'ana gayo, mbaabaaye na obööba obonënë bokong'u, na iriina rioMonënë Yeeso ndesookeroe bokong'u. 
ACT.19.18	Abakumia abaaru mbaachere, baragaamba borabu amang'ana ganö wanyöörre baaköra amabeebe. 
ACT.19.19	Abaaru banö wanyöörre nabachiirri, mbaiirri ibitabo biaabö biubuchiirri bakabisaamba komörrö mbërë yabaanto böönsoe. Hanö baahoombaiini ichiimbiria chiriguri ribitabo biyo biöönsoe, nchiaabaaye ichitinaari ibikoe merööngö etaano. 
ACT.19.20	Eng'ana yoMonënë ekaroonda bokong'u ekaba na ichiinguru ichinënë.
ACT.19.21	Hanö amang'ana gayo gaabaaye këhayo, Bauro akamaaha iga nubuuya ayi Yerusareemu kohëtëra goonse yaMaketonia hamui na Akaaya. Akagaamba iga, “Hanö ndaahikë haara, ninyööra Ruumi kuhika ngehekeerë.” 
ACT.19.22	Kohayo agatoma Timoteo baana Erasito, banö baareenge abasigiki baaë, iga bataangatë kuya Maketonia, enkaaga eyo agatama Asia taanga.
ACT.19.23	Enkaaga eyo niyo Ebëësö yaabaaye na ubutiiyu obonënë gikugira yEnchera yoMonënë. 
ACT.19.24	Omoonto woonde iga Temetrio umuturi, onö aagaturre ibiinto biobosa biomokoro umukuungu woonde iga Ariteemi, na emeremö gëëë ngëëreenge na ubueera obonënë hare Temetrio na abaköri bemeremö. 
ACT.19.25	Kohayo naaberekeeye abaanto böönsoe, hamui na abaanto baande banö emeremö gëëbö gëëreenge ubuturi, akababoorra iga, “Aai bamorai momanyere iga oboome boiito nkomeremö genö giubuturi buukurua. 
ACT.19.26	Baiinyu abiëënë muiguure na komaaha amang'ana ganö omoonto onö Bauro agoköra. Aragaamba iga ichinöökoe chinö chikörroe na abaanto iga chiyo tichinöökoe hai, na ahonchooye abaanto abaaru, abaEbëësö, hamui na Asia haang'i yöönsoe. 
ACT.19.27	Mona kebaaye böönö, emeremö geiito genö ngeraabe na iriina iribeebe. Na wiiki teeyo inyënë hai, obosa bomokoro weiito umukuungu Ariteemi mboramaahekanë egeento buchua. Sooki esookö yaaë enö agosookoa na Asia na ekebara giöönsoe neraasire!”
ACT.19.28	Hanö umuiiro aaiguure amang'ana gayo, mbaagööteroe na oborro bagataanga goköra igituri baraboora iga, “Ariteemi waEbëësö newë omonënë!”
ACT.19.29	Bagaköra ubutiiyu kumugi göönsoe. Bakagööta Gaayo na Arisitariko banö wanyöörre baamënyere Maketonia na mbaareenge hamui na Bauro bakabakinyia kuya kunyuumba enö baagakörëëye emehooro. 
ACT.19.30	Bauro umuëënë naatunere kuya kumuiiro haara, siböönö abakumia baara tebaamuitabirriiyi ayi hai. 
ACT.19.31	Abataangati banö baaimerreeye orong'ööngö royo banö baareenge basaani baBauro mbaamohërëëye umunyua baramogëya iga, atagaacha kuya kunyuumba eyo yemehooro hai. 
ACT.19.32	Gonkaaga eyo umuiranio ngööbaaye na okoheteerana: Abaande mbaareenge kogaamba enö abaande eera, gukugira abaaru baabö tewanyöörre baamanyere ikibune këëbö gekuirania hai. 
ACT.19.33	AbaYahuti mbaagirre Aregesaanda akaya mbërë haara, kohayo abaanto bagakanya iga newë aare na amang'ana gayo. Aregesaanda akaimukirria okobökö iga abakiri, aratuna goköra isumaacho yaguikoorra kobaanto. 
ACT.19.34	Siböönö hanö boongooye iga numuYahuti, böönsoe mbaachereeye hamui iigö, bakaanga gukira roonde guchinkaaga ibere baragaamba iga, “Ariteemi waEbëësö newë omonënë!”
ACT.19.35	Haakurua, omööndiki wumugi goyo newë aabakirri sooki akababoorra iga, “Bare baEbëësö! Ane kana abaanto böönsoe mbamanyere iga, umugi gonö goEbëësö ngö gokoreenda obosa bomokoro weiito umukuungu Ariteemi hamui na irigena riesëëngërö renö rëëruure kuriooba igoro. 
ACT.19.36	Taahö onö agaatora gokaana amang'ana ganö hai. Kohayo niiga mukire mööngë goköra geento motaitegereeye. 
ACT.19.37	Morëëntere abaanto banö hanö, ninyööra niigö tiiga mbaibere ibiinto kobosa bonö hai, gosembe tiiga nomokoro weiito umukuungu onö batokere hai. 
ACT.19.38	Hanö oraanyööre Temetrio hamui na abaköri baaë bemeremö, baana eng'ana yaguchööngëra abaanto banö, abataangati biching'ööngö hayo bare hamui na abakëëngi bibiina hö bare; kohayo mbaraatore kuya guchööngerana hayo. 
ACT.19.39	Siböönö hanö oranyööre moona agaande koheteera gayo moraatore kuya guitööngö. 
ACT.19.40	Kugira tööbaaye na ehobe yaguchööngëroa, kugira yamang'ana ganö gabaaye rëërö. Tetogaatora kohaana ikibune ikiiya kenö kigirre ubutiiyu bonö bobaaye hai.” 
ACT.19.41	Hanö aasookiri kogaamba gayo agataagania umuiranio goyo.
ACT.20.1	Hanö ubutiiyu boEbëësö böösirre, Bauro naaberekeeye abakumia hamui akabatirimikia hamui na kobakeererria. Agatanora akaya Maketonia. 
ACT.20.2	Akahëtëra guching'ööngö chiyo chöönsoe aratoora abaanto omööyö komang'ana amaaru. Sooki akahika goonse yaBagiriki, 
ACT.20.3	agasookia hö imieeri etato. Naaseemiri iga ayi Siiria, siböönö hanö aaiguure iga abaYahuti wanyööre baseemiri kumuiita, agakëënga ikiina kuriinga akahëtëra Maketonia. 
ACT.20.4	Bakagëënana na Sobatro omoBerooya umumura oBiriho; hamui na Arisitariko na Sekunda, bayo nabaanto baakurua Tesaronike; hamui na Gaayo wakurua Terebe, na Timoteo na Tukiko na Trobiimo bayo nabaanto baakurua Asia. 
ACT.20.5	Bayo mbanö wanyöörre bataangatere, bakaya gotoganyera Tirööa. 
ACT.20.6	Ntöögëëndere komaanche kurua Biribi, hanö wanyöörre tosookiri inyaangi yemegaatë genö getaichöögaini iriöögö, na hanö ichinsiko isaano chiaahëtere tokahika harebö Tirööa, togasookia hö umukuubio.
ACT.20.7	Urusiko rombërë omogörööba, tokairania togaikara hamui gosaanga ibiaakorea. Bauro agasumaacha na abaanto akagëëndërria gusumaacha kuhika ubutiko gatai, kugira mbööre gokea ayi. 
ACT.20.8	Ichitara nchiaare gööka ichincharu kugisuumua moora tööreenge kogöröba. 
ACT.20.9	Umumura woonde iga Eutiko wanyöörre aikaaye guitirisa, këëbore Bauro agëëndërrëëyi gusumaacha, Eutiko naasundageeye akaraara, akaihiribua kimui, akagoa kurua kogöröba yagatato. Hanö baamuimukiri, wanyöörre aisere gukua. 
ACT.20.10	Siböönö Bauro agasekera akaya haanse haara, akairekera harewë, akamuibaara akagaamba iga, “Mööngë kööböha nomohoru akere!” 
ACT.20.11	Haakurua Bauro akariina kuya igoro kogöröba, bagasaanga ibiaakorea. Hanö aasookiri gusumaacha nabö enkaaga entaambe kuunya bogakea, böönö akaya. 
ACT.20.12	Haakurua bakahira umumura oora ka, areenge omohoru, bagateremeka.
ACT.20.13	Togataangata kuya komeeri togaikara togatanora kuya Asosi hare tööre kuya kuimukia Bauro. Wanyöörre atoteebiri iigö kugira wanyöörre ageeye hö komagoro. 
ACT.20.14	Hanö aatunyöörre Asosi, ntömuimukiri tokaya Mitirënë. 
ACT.20.15	Wiiki tokarua hö, tokaya tokahika haang'i na irigiinga reKiio inkio yahö. Orogatato tokahika kuigiinga reSamo, inkio yahö tokahika Mireeto. 
ACT.20.16	Bauro wanyööre akëëngere ikiina kuya na emeeri atahëtëëye Ebëësö, okorri atagaategeta Asia. Kugira naare komaamaana iga ahikë Yerusareemu boongo, hanö okanyöörre gekaabaaye ahikë kurusiko roBëntëkosti.
ACT.20.17	Hanö Bauro aaruure Mireeto naahirre umunyua Ebëësö iga abagaaka bieKanisa bamuturuung'ane. 
ACT.20.18	Hanö baahikere akabateebia iga, “Momanyere këëbore naaya ndaimukia enkaaga yöönsoe koba hamui na baiinyu, kurua kurusiko rombërë ronö naahikere korong'ööngö ronö roAsia. 
ACT.20.19	Momanyere këëbore naakörra oMonënë kubususëënu hamui na amaiisöri ndeenge omoköri waaë wemeremö, gonkaaga enkong'u enö naabaaye nayo guchiseemi chiniko chabaYahuti. 
ACT.20.20	Momanyere iga, tenaatigere geento kere giöönsoe, kenö këëre kobatuurria hai, këëbore naateeberreeyi na kuiigia kobaanto böönsoe na guchinyuumba cheiinyu hai. 
ACT.20.21	Naateebia abaYahuti hamui na abaHamate böönsoe iga, kuhika batigë amaraga baihoonchorre eNöökoe na bakumi oMonënë weiito Yeeso. 
ACT.20.22	Na böönö gukuigueera uMuiika oMohoreeru, ndaya Yerusareemu, temanyere ganö garansiaanye hö hai. 
ACT.20.23	Kere bëënë manyere niiga kere uMuiika oMohoreeru guisere gonteebia niiga, kumugi gore göönsoe ndaayi ekeböhë na imiiriirö nkonganyabire. 
ACT.20.24	Siböönö tenkobara obohoru böönë iga ngeento hareuni hai, eng'ana ihiku hanö ngaasookia orogëëndö röönë, hamui nagosookia emeremö genö oMonënë Yeeso aang'aaye iga nköre, nagiö niiga nduundi aMang'ana Amaiiya agamaabe gieNöökoe.
ACT.20.25	“Naabataarra haang'i baiinyu böönsoe ndabaruundiria oBogaambi bueNöökoe. Na böönö, nemanyere iga taahö ninyööra nuumui hare baiinyu hanö onö areemaaha roonde hai. 
ACT.20.26	Kohayo ndabatoorra borabu rëërö: hanö oranyööre omoonto ore wöönsoe hare baiinyu hanö agaasira, uni reyo terranyituungë hai. 
ACT.20.27	Kugira tenaatiga kobaruundiria ng'ana ere yöönsoe yikibunë kieNöökoe hai 
ACT.20.28	Muiraarerre, na muirigani irikömö renö uMuiika oMohoreeru göötoora komabökö gaiinyu. Mobë abairigania babaanto bieNöökoe, banö aakörre babë abaaë kuruku roMööna waaë. 
ACT.20.29	Nemanyere iga hanö ndaisë kuya, ichisuunchai ichinchuuru nchirabaachere na tichirahoni irikömö reyo hai. 
ACT.20.30	Enkaaga neraachë enö abaanto abamui kurua hare baiinyu hanö, baregaamba oborööngö kogotabuta abakumia iga babasööranë. 
ACT.20.31	Mobë maiisö na moheetoke iga, naare kobaiigia ubutiko na omobaso baiinyu böönsoe na amaiisöri komëëka etato.
ACT.20.32	“Na böönö mbatoorre kuburiindi bueNöökoe, na kong'ana yamaabe gaaë, enö eraatore kobahagaacha na kobaha amaitabirio gieNöökoe ganö aabekeeye abaahoroa baaë böönsoe. 
ACT.20.33	Tenaatuna mbiria chamoonto esahaabu gose ngebo hai. 
ACT.20.34	Baiinyu abiëënë momanyere iga, komabökö gaanë ganö umuëënë naakörre emeremö ngatuurria bare tööre nabö kere giöönsoe baare gutuna hamui nauni umuëënë. 
ACT.20.35	Naisa koboorokia komang'ana göönsoe iga, kogoköra emeremö na gituunyö këhanö ntoratuurri abarösu, na toraheetoka amang'ana goMonënë Yeeso ganö aagaambere iga, ‘Nomogöökö gokohaana gokera okohaaboa.’ ”
ACT.20.36	Hanö Bauro aasookiri gusumaacha, naasigamere haanse hamui na abaanto böönsoe bagasasaama. 
ACT.20.37	Böönsoe mbaare gukuura bamuibaarre baramoomuuna. 
ACT.20.38	Mbaaitumatere kohaara wanyöörre aabateebiri iga tebaremomaaha roonde hai. Kohayo bakamoroongeka kuya komeeri.
ACT.21.1	Hanö tösookiri gutigana nabö, ntöikaaye komeeri, tokaroongeha tokaya Koosi; inkio yahö tokahika Roteesi, gukurua hayo tokahëta kuya Batara. 
ACT.21.2	Tokanyööra hö emeeri enö yaare kuya Boinisia, kohayo tokaya togaikara mö tokaya. 
ACT.21.3	Togaacha tokahika hare tööre komaaha Kiburo, tokagehëënia bomösi tokahëta kuya Siiria. Tokaya togasekera Tiiro, hayo nehö emeeri yaare kuya gutiga imirigö genö wanyöörre imukiri. 
ACT.21.4	Tokanyööra abakumia baande hö, togaikara nabö umukuubio gumui. Kogotaangatoa na uMuiika oMohoreeru abakumia bayo bagateebia Bauro iga atakaaya Yerusareemu. 
ACT.21.5	Siböönö hanö engaki yeiito yaasirre ntöötanooye tokagööta orogëëndö. Abeega böönsoe hamui na bakaabö, na abaana baabö, mbaatoroongekere kurua kumugi tokaya tokahika kunyaancha togasigama kunguguni togasasaama. 
ACT.21.6	Sooki togakeererrania, sooki togaikara emeeri nabö bakariinga kuya ka.
ACT.21.7	Tokagëëndërria na orogëëndö roiito komeeri kurua Tiiro tokahika Butoremai, togakeeria abakumia, togasookia hö urusiko rumui. 
ACT.21.8	Inkio yahö togatanora tokahika Gaisaaria. Tokabëëra oBiribo omoteebeerria onö aareenge umui wabatuurria muhuungate baara baahooyoe Yerusareemu. 
ACT.21.9	Naareenge na abaiseke banai banö baareenge na ekehaanö kiobonaabi. 
ACT.21.10	Nkanyööra tööba hö ichinsiko nyaborëbë nkaaga omonaabi woonde iga Agabo, aahikere hö kurua buYahuti. 
ACT.21.11	Agaacha hare baiito, akaimukia umuchibi goBauro, akaiböha amagoro na amabökö sooki akagaamba iga, “Taiigua mona uMuiika oMohoreeru gokogaamba: Umuëënë umuchibi gonö naraböhoe këhayo bëënë na abaYahuti baYerusareemu, sooki bamohaanë kobaHamate.”
ACT.21.12	Hanö töiguure iigö, baiito hamui na abaanto banö baareenge hö ntögëyere Bauro iga atakaaya Yerusareemu. 
ACT.21.13	Siböönö Bauro akahuunchukia iga, “Nairuusia tiiga iga nukuya koböhöa Yerusareemu ukuëënë hai, ninyööra nugukua, gikugira yoMonënë Yeeso.”
ACT.21.14	Tetöötorre komohoonchora hai, tokahaatera tokagaamba iga, “Tiga obohaanchi boMonënë bokörëkanë.”
ACT.21.15	Hanö tösookiri ichinsiko nyaborëbë haara, tokaimukia ibiinto bieiito togatanora kuya Yerusareemu. 
ACT.21.16	Tokagëënana na abakumia abamui banö baaruure Gaisaaria bagatuhira kumugi gomoonto woonde onö tööre kuya komënya waaë, woonde iga Naasoni kurua Kiburo, onö aareenge umukumia gonkaaga entaambe.
ACT.21.17	Hanö tööhikere Yerusareemu abakumia mbaatuirigaini buuya bokong'u. 
ACT.21.18	Hanö böökeeye ntögëënaine na Bauro kuya gokeeria Yaköbö; na abagaaka böönsoe abekanisa, nehö baareenge. 
ACT.21.19	Bauro naabakeerri hanö agosookia, akabateebia göönsoe ganö Nöökoe aakörre kobaHamate gokohëtëra komeremö gëëë. 
ACT.21.20	Hanö baasookiri komotëgëërra, böönsoe mbaagoongere eNöökoe. Sookia bagateebia Bauro iga, “Mura omoiito noramaahë iga abaYahuti ibikoe baisa koba abakumia na böönsoe mbagöötërrëëye aMaragö gaMosa bokong'u. 
ACT.21.21	Baateebibua iga nkuiigiaore abaYahuti banö böönsoe bamënyere kubiaaro biabaHamate iga baangë, kuigueera aMaragö gaMosa, orabateebia iga batagasaara baana baabö gose kogööta ichiseera chabaYahuti. 
ACT.21.22	Böönö niyeke toraköre? Gukugira amahëënë mbaraiigue iga uchere? 
ACT.21.23	Eng'ana niiga oköre këëbore toragoteebi. Abaanto baahanö banai banö baarea imuuma. 
ACT.21.24	Mogëënane nabö muisaabuure böönsoe hamui na ohakanë kere giöönsoe kigutunua kuguituungana na egesaabuuro këëbö; korri iga bagiingirë ichiihara. Hanö oraaköre iigö abaanto böönsoe mbaramanyë iga gaara baaya barateebibua igoro yaaö noborööngö, na wiiki mbaraamanyë iga uwë nogöötërrëëye aMaragö gaMosa. 
ACT.21.25	Siböönö kobaHamate banö baaba abakumia, tööbahërëëye inyaruba yakobateebia gare töögaambere, iga batagaacha korea ibiaakorea binö bikörëëyoe ibisëëngërö, gose kunyua amaanyiinga, gose korea inyama imbuusë, na wiiki batigë oboraaya.”
ACT.21.26	Kohayo hanö böökeeye Bauro naimukiri abaanto baara bagaisaabura böönsoe hamui. Sooki akaya koHekaaru kuya kobateebia ichinsiko chaang'ana chiraahëtë kogosookia enkaaga yegesaabuuro, sookia ikimuëënsö geköroe gikugira yakera umui waabö.
ACT.21.27	Hanö wanyöörre ichinsiko muhuungate chiraya gusira, abaYahuti abamui banö wanyöörre baaruure Asia mbaarooche Bauro koHekaaru. Mbaachimiri abaanto böönsoe bakareerra bakagööta Bauro. 
ACT.21.28	Bagaköra igituri baragaamba iga, “Bare baIsraeri, tatutuurria! Omoonto onö newë akuya araya hare höönsoe araiigia ikiinyumai na abaIsraeri, aMaragö gaMosa, hamui na eHekaaru. Böönö arëëntere abaHamate koHekaaru baasarri ahase ahahoreeru heNöökoe.” 
ACT.21.29	(Mbaagaambere iigö kugira wanyöörre baarooche Trobiimo kurua Ebëësö, baana Bauro kumugi, bagakanya iga Bauro wanyöörre amuhirre koHekaaru).
ACT.21.30	Nabaanto böönsoe bumugi bakareerra, bagakenya kurua guchintahana chöönsoe, bakagööta Bauro, sooki bakamung'uura kurua koHekaaru. Höhayo iigö, ibisaku bieHekaaru bigasiikoa. 
ACT.21.31	Abaanto bayo mbaare gutuna guiita Bauro, amang'ana gakageera omotaangati wabasirikare bikiruumi iga Yerusareemu yöönsoe wanyöörre ebaaye na ubutiiyu. 
ACT.21.32	Boongoboongo iigö, ore motaangati waBasirikare akaimukia abanënë babasirikare hamui na abasirikare, sooki bakaya kobaanto haara. Hanö abaanto baara baamorooche ana abasirikare bakahaatera gotëma Bauro. 
ACT.21.33	OMotaangati oora akaya hare Bauro, akamogööta, akagaamba iga aböhoe na ibiraang'ani bibere. Sooki akabuuria iga, “Omoonto onö ning'ui, na nke akörre?” 
ACT.21.34	Abamui bagacheerra baragaamba boonde, na abaande baragaamba bohagare. Okoheteerana okonënë nkööbaaye hö kuunya omotaangati oora akaanga koongora kenö wanyöörre keebaaye. Agateebia abasirikare baaë iga bayi goseekera Bauro kobogoe. 
ACT.21.35	Hanö baahikere kobotacho haara, abasirikare mbaamuimukiri, kugira nkanyööra abaanto baabeebehere bokong'u. 
ACT.21.36	Böönsoe mbaareenge komosöörana baraköra igituri baragaamba iga, “Tamuiita”
ACT.21.37	Hanö wanyöörre abasirikare baratuna kuya goseekera Bauro kobogoe, agateebia omotaangati oora wabasirikare iga, “Nkaagoteebia eng'ana?”
ACT.21.37	Omotaangati oora akamubuuria iga, “Ndakanya noomanyere ikiGiriki? 
ACT.21.38	Kohayo toreenge umuMiisiri, onö ichurria hanö aaseemiri iniko iga aköre ubutiiyu ana amanyamörrö ibikoe binai akabataangata kuya kuibara?” 
ACT.21.39	Bauro akamuhuunchukiria iga, “Nkanya uni numuYahuti nde, umuiborroa waTarisiisi enö ereenge Kirikia, omomënyi wumugi omonënë. Naakogëya tatiga nsumaache na abaanto.”
ACT.21.40	Omotaangati oora akamoha umueeya, Bauro akaimeerra kobotacho haara agakiria abaanto na okobökö. Hanö baakirre, Bauro naasumaachere nabö gukiIbrania.
ACT.22.1	“Baanto baiito na bataata, motantegëërra monabore nguikoorra mbërë yeiinyu!” 
ACT.22.2	Hanö baaiguure iga ngusumaachaare nabö gukiIbrania, mbaakirre iga kiri; na Bauro akagëëndërria gusumaacha.
ACT.22.3	“Uni, numuYahuti nde, onö niboreeyoe Tarisiisi enö ereenge Kirikia, siböönö Yerusareemu nkeneeye, ndeenge umueega waGamarieeri. Naaigiibui bokong'u okogööta aMaragö gabaaguuka baiito, na naaitoorre koNöökoe këhaara baiinyu böönsoe moreenge hanö rëërö. 
ACT.22.4	Naairiirri na kurugia abakumia kuunya ugukua. Nkaya ndagööta abasaacha na abagaikoro ndabarëkëra gokeböhë. 
ACT.22.5	Ninyööra nuMunchaama uMuhikere hamui na inchaama yöönsoe mbaraatore gotobora iga nobohëënë nkogaamba. Nanyöörre kurua harebö ichinyaruba chinö chiaandekeeyoe abaYahuti bamura bamoiito kumugi goTamaasika kohayo naageeye hö kobagööta na kobarëënta Yerusareemu baaböhere na ibiraang'ani korri baachë kuiriiribua.
ACT.22.6	“Hanö wanyöörre ndaya kuhika Tamaasika, omobaso gatai, naatookeeye emerëngaaria geraandasa kurua igoro gekanyinaara. 
ACT.22.7	Nkagoa haanse, nkaiigua engaamba eranteebia iga, ‘Sauro, Sauro! Kugira ke ukunyiriiria?’ 
ACT.22.8	Nkabuuria iga, ‘Nuuwë ng'ui kana Monënë?’ Aganteebia iga, ‘Nuuni Yeeso omoNasareeti, onö ukuiriiria.’ 
ACT.22.9	Abaanto baara tööreenge nabö mbaarooche emerëngaaria geyo, siböönö tebaiiguure engaamba yaoora aasumaachere nauni hai. 
ACT.22.10	Nkamubuuria iga, ‘Böönö niiga nköre ke Monënë?’ OMonënë nawë aganteebia iga, ‘Taimoka uyi Tamaasika nehö orateebiribue kere Nöökoe agutuna iga oköre.’ 
ACT.22.11	Naahukuuye gukugira yemerengaaria geera gëëndasere, kohayo, bare tööreenge nabö mbö baandahuunere kuya Tamaasika.
ACT.22.12	“Aareenge hö kumugi goyo omoonto woonde iga Anania, onö aagasëëngëëye eNöökoe na wiiki naaigueereeye aMaragö gaiito na abaYahuti böönsoe abamënyi baahayo mbaamosookere bokong'u. 
ACT.22.13	Naanyecheeye, akaimeerra haang'i nauni, akaamboorra iga, ‘Mura omoiito Sauro, maaha wiiki!’ Höhayo iigö bëënë nkaramukia nkamomaaha. 
ACT.22.14	Aganteebia iga, ‘Nöökoe wabaaguuka baiito akööhooye iga omanye obohaanchi bööë, omaahë omoroonge waaë, na umuiigue arasumaacha na engaamba yaaë umuëënë. 
ACT.22.15	Kugira nuuwë oraabë umutuburi wamang'ana gaaë kogoteebia abaanto böönsoe kenö orooche na kenö wiguure. 
ACT.22.16	Na böönö kana kere okoganya wiiki nke? Taimoka böönö obaatiisoe, wisaabiboe amaraga gaaö gokomosaba.’
ACT.22.17	“Nkariinga kuya Yerusareemu, na hanö wanyöörre ndasasaama koHekaaru, nkoorokibua irimaahö, 
ACT.22.18	naarooche oMonënë, aranteebia iga, ‘Taangoha urue Yerusareemu boongoboongo kugira abaanto bahanö, tebaraiigue ubutuburi bööö hareuni hai.’ 
ACT.22.19	Nkahuunchukia iga, ‘Monënë, mbamanyere buuya iga nuuni onö naaya ndaya guchisinagoogi ndagööta na gotëma bare baare kugukumia. 
ACT.22.20	Nkaaga umutuburi waaö Sitebano aiiteroe uni nehö naareenge, ngaitaberrania na uguiitoa kööë ndareenda ichingebo chabaiiti baaë.’ 
ACT.22.21	OMonënë aganteebia iga, ‘Taya, nendagotomë aharai kobaitööngö.’ ”
ACT.22.22	Abaanto mbaatëgëërrëëye Bauro buuya, hanö akogaamba agosookia göönsoe, bagaköra igituri kegaikarrana, baragaamba iga, “Omoonto këonö niiga aiitoe! Taisaiini amënyë hai.” 
ACT.22.23	Mbaareenge kogaambagaamba barasaamuunsa ichingebo chaabö, baramiincha urutu kuya igoro komereerro. 
ACT.22.24	Omotaangati oora wabasirikare agateebia abasirikare baaë iga bahire Bauro kobogoe, na wiiki akabateebia iga bamotëmë na orogösë korri abateebi nkugira ke abaYahuti bagoköra igituri iga tebakumutuna hai. 
ACT.22.25	Siböönö hanö wanyöörre baamoböhere na ichinsiri iga böönö atëmöë, Bauro akaboorra omonënë onö wanyöörre aimereeye hö iga, “Böönö hare baiinyu mbuuya kogotëma umuRuumi atarakëëngëroa ikiina?”
ACT.22.26	Hanö omonënë oora aaiguure iigö, naageeye agateebia omotaangati waabö iga, “Kana nke ugutuna goköra? Omoonto onö numuRuumi!”
ACT.22.27	Omotaangati oora akaya hare Bauro akamubuuria iga, “Tanteebia, uwë numuRuumi ore?”
ACT.22.27	Bauro akamuhuunchukiria iga, “Eee.”
ACT.22.28	Omotaangati oora akagaamba iga, “Uni naaba umuRuumi gokohakana ichiimbiria ichincharu.”
ACT.22.28	Bauro nawë akagaamba iga, “Uni numuiborroa waRuumi nde.”
ACT.22.29	Höhayo iigö, abaanto banö wanyöörre baraya kubuuria Bauro amang'ana, bakariinga nyuma kurua harewë; omotaangati oora akööböha hanö aaiguure iga Bauro numuRuumi aareenge, kugira wanyöörre aisere komoböha.
ACT.22.30	Omotaangati oora wabasirikare, agatuna koongora kobohëënë kenö këëre kugira abaYahuti barachööngëra Bauro; hanö böökeeye agatachora Bauro, sooki akagaamba abataangati babanchaama bieNöökoe hamui na inchaama yöönsoe baikare ikiina. Sookia akarëënta Bauro akamuimiirria mbërë yaabö.
ACT.23.1	Bauro akamögöörra inchaama eera iigö akagaamba iga, “Bamorai baiito! Tengotëmoa na ntariki hai, kugira mbuuya mënyere na eNöökoe ninyööra ngonkaaga yaböönö.” 
ACT.23.2	UMunchaama uMuhikere woonde iga Anania agateebia baara wanyöörre baimereeye haang'i na Bauro iga bamobagati umunyua. 
ACT.23.3	Bauro akamoteebia iga, “ENöökoe narakobagati - ere ndigi ehakere isuaakara! Wikaaye gonkëëngëra ikiina këëbore aMaragö gakogaamba, na hanö uwë umuëënë osarri aMaragö gayo kugira obateebiri iga baambagati!”
ACT.23.4	Abaanto baara baareenge haang'i na Bauro bakamoteebia iga, “Ngusuukirriaore uMunchaama uMuhikere weNöökoe!”
ACT.23.5	Bauro akabahuunchukiria iga, “Bamorai, tinyöörre manyere iga newë uMunchaama uMuhikere weNöökoe hai. Kugira amaandekö nkogaambagare iga, ‘Otagaacha kogaamba bobeebe omogaambi wabaanto baiinyu.’ ”
ACT.23.6	Hanö Bauro aarooche iga abaanto abamui gunchaama moora nabaSatukaayo na abaande nabaBarisaayo baareenge, akagaamba iga, “Bamorai! Uni nomoBarisaayonde, umumura wabaBarisaayo. Nendeenge gukiina hanö kugira iga ndaitëng'ëra iga abaku mbarriooka!”
ACT.23.7	Niigö agaambere iigö agosookia, abaBarisaayo na abaSatukaayo bagataanga kohoomana, abaanto bakabaarokana. 
ACT.23.8	(Kugira abaSatukaayo nkogaambabare iga, abaanto tebaririooka hai, na wiiki iga tebamaraika baahö hai, gose timiika geehö hai; siböönö abaBarisaayo bö nguitabirriabare amang'ana gayo göönsoe atato.) 
ACT.23.9	Kohayo igituri gekaaruha, na abaiigia abamui abaMaragö gaMosa banö baareenge abirikömö riabaBarisaayo bakaimoka bakamuitanera bokong'u, baragaamba iga, “Tetorooche isaria rere riöönsoe komoonto onö hai! Kaanyööra kura numuiika gose omomaraika asumaachere nawë!”
ACT.23.10	Irigaamba rekanënëha bokong'u, kura omotaangati oora wabasirikare akööböha iga Bauro agaacha gosaboranoa na abaanto. Kohayo, agateebia abasirikare baaë iga basekere kuya haanse kobaanto haara kuruusia Bauro harebö, bayi komoseekera kobogoe.
ACT.23.11	Hanö boiirre ubutiko boyo, oMonënë akaimeerra haang'i na Bauro akamoteebia iga, “Otakööböha! Wantobora Yerusareemu hanö, na wiiki oköre këhayo bëënë kobaRuumi.”
ACT.23.12	Inkio yahö, abaYahuti abamui mbaairaini hamui bagaseemia. Bakarea imuuma iga, tebakaarea gose banyue geento, kuhika ronö bariita Bauro. 
ACT.23.13	Banö baaseemiri amang'ana gayo, mbaareenge abaanto koheteera merööngö enai. 
ACT.23.14	Sooki bakaya kobataangati babanchaama bieNöökoe na abagaaka bakabateebia iga, “Baiito toreeye imuuma böönsoe hamui iga, tetokaarea geento kere giöönsoe hai, kuhika ronö turiita Bauro. 
ACT.23.15	Böönö baiinyu hamui na inchaama, muhire umunyua komotaangati wabasirikare iga arëëntë Bauro hare baiinyu hanö, muitaami iga ngutunamore iga moongore buuya amang'ana gaaë.”
ACT.23.16	Siböönö, muiihoa waaë, omööna omusubaati omööbö Bauro, akamanya eseemi eyo; kohayo akaya agasöha kobogoe moora agateebia Bauro amang'ana gayo göönsoe. 
ACT.23.17	Bauro akaberekera omonënë umui wabasirikare akamoteebia iga, “Uhirë umumura onö komotaangati; ana eng'ana, enö agutuna iga amoteebi.” 
ACT.23.18	Umumura oora akahiroa komotaangati, sooki omonënë agateebia omotaangati iga, “Omoböhë Bauro amberekeeye ambuurri iga ndëëtë umumura onö hareuwë, iga naana eng'ana yakogoteebia.”
ACT.23.19	Omotaangati oora akagöötërra umumura oora okobökö, akamuhira hagare akamubuuria iga, “Neng'ana ke onayo enö ugutuna gonteebia?”
ACT.23.20	Akagaamba iga, “Abataangati babaYahuti baitaberraini iga mbaraachë bakubuuri, ichö uchë uhirë Bauro gunchaama, baraitaamia iga na amang'ana gaaë bagutuna komanya buuya. 
ACT.23.21	Siböönö otagaacha wiigue agaabö hai, kugira abaanto mbaraamogonyere, abaanto bayo mbaraaheteere merööngö enai. Nabö bareeye imuuma iga, tebakaarea gose kunyua geento, kuhika taanga baiitë Bauro. Baiseemiri baabaaye, nuuwë bëënë baakoganya baiigue mona oragaambe.”
ACT.23.22	Omotaangati oora akagaamba iga, “Otagateebia moonto ore wöönsoe iga onteebiri amang'ana gayo.” Akahaatera umumura oora akaya.
ACT.23.23	Sookia omotaangati oyo wabasirikare akaberekera abanënë babere abakë harewë akabateebia iga, “Seemia abasirikare amagana abere kuya Gaisaaria, hamui na abichibaraasi merööngö muhuungate, abamatimo babë amagana abere, batanore butiko borëërö ichinkaaga këënda. 
ACT.23.24	Mohë Bauro ichibaraasi, mumuhire mumuhiki morëëmbë komogaambi Berikisi.” 
ACT.23.25	Sooki, omotaangati oyo akaandeka inyaruba enö yaagaambere iga:
ACT.23.26	“Uni Krautio Risia ndakööndekera uwë oMosooke Berikisi: Ngokeerri. 
ACT.23.27	AbaYahuti mbaagöötere omoonto onö bagatuna iga bamuiitë. Hanö noongooye iga numuRuumi, naageeye na abasirikare baanë nkamutuuria. 
ACT.23.28	Ngatuna komanya kenö baare kumubunia, kohayo nkamuhira gunchaama yaabö. 
ACT.23.29	Nkanyööra iga tewanyöörre ana isaria reguiteroa gose rekomoböhëra hai; amachööngërö ganö aare kubunibua nganö gaaituungaini na aMaragö gaabö. 
ACT.23.30	Hanö naateebiibui iga abaYahuti baseemiri iga bamuiitë, nkamaaha iga mbuuya morëëntë hareuwë. Ngateebia abachööngëri baaë iga barëëntë amachööngërö gaabö mbërë yaaö.”
ACT.23.31	Kohayo abasirikare baara bagaköra këhaara baateebiibui, bakaimukia Bauro bakamuhira ubutiko boyo bëënë bakahika Antibatiri. 
ACT.23.32	Inkio yahö abasirikare bamagoro bakariinga kuya kobogoe, bagatiga baara bichibaraasi bayi na Bauro. 
ACT.23.33	Bakamuhira bakamuhikia Gaisaaria bakahaana inyaruba eera koMogaambi, sooki bagatiga Bauro komabökö gaaë. 
ACT.23.34	OMogaambi oora agasöma inyaruba eera, sooki akabuuria Bauro iga, ndong'ööngö ke aruure. Hanö aamanyere iga nKirikia aruure, 
ACT.23.35	akagaamba iga, “Nendatëgëërrë ikiina këëö nkaaga enö abaguchööngëri baraachë.” Sooki akagaamba iga Bauro ahiroe kunyuumba yobogaambi yaHeerooti amaaherroe hö.
ACT.24.1	Hanö chiaahëtere ichinsiko isaano, Anania uMunchaama uMuhikere hamui na abagaaka baande bakaya Gaisaaria, na omogaambiri wibiina woonde iga Terituro. Bagateebia omogaambi Berikisi amang'ana gaBauro. 
ACT.24.2	Kohayo Bauro akaberekeroa na Terituro agataanga guchööngëra Bauro: “Omosookë Berikisi! Obotaangati bööö ubuuya böötorëëntëra omorëëmbë gonkaaga entaambe, na amang'ana agamui garahoonchoroa gukugira kuabaanto baiito. 
ACT.24.3	Amang'ana ganö nkogairiganiatore hare höönsoe, ruiisö röönsoe, na ntoona egoongö enënë hareuwë. 
ACT.24.4	Tingutuna iga niimuki enkaaga yaaö entaambe hai, siböönö, ndakogëya gokohaancha kööö utuigueere amang'ana ganö toonagö makë igö. 
ACT.24.5	Töömaaha iga omoonto onö naana uruaambai bokong'u; aaköra ubutiiyu kobaYahuti böönsoe gokebara giöönsoe na wiiki nomotaangati wirikömö riabaNasareeti. 
ACT.24.6	Na wiiki naasaachere goköra ibikui koHekaaru, na baiito tokamogööta. [Ntööseemiri iga tomogaambi këhaara aMaragö gaiito gakogaamba. 
ACT.24.7	Siböönö omotaangati wabasirikare, Riisia agaacha akamuimukia guchiinguru kurua hare baiito. 
ACT.24.8	Sooki Riisia oyo akagaamba iga abachööngëri baaë baachë hareuwë hanö. Hanö oramubuuri amang'ana uwë umuëënë, noranyööre amang'ana göönsoe ganö tukumuchööngërra.”] 
ACT.24.9	AbaYahuti nabö bakamuchööngëra baragaamba iga amang'ana gayo göönsoe namahëënë.
ACT.24.10	OMogaambi oora agasima Bauro iga asumaache, Bauro akagaamba iga,
ACT.24.10	“Nemanyere iga waaba omokëëngi wibiina gokebara kenö komëëka emëëru, kohayo neena emegöökö guikoorra mbërë yaaö hanö. 
ACT.24.11	Noramanyë iga tichirahëta nsiko ikumi na ibere hai, gukurua naageeye Yerusareemu gosëëngëra. 
ACT.24.12	AbaYahuti tebaanyöörre ndahamana na omoonto ore wöönsoe koHekaaru hai, gose baakunyööra ndasaria abaanto guchisinagoogi gose hare höönsoe kumugi hai. 
ACT.24.13	Na wiiki tebagaatora gokoorokia obohëënë buamang'ana gayo bagunchööngërra hai. 
ACT.24.14	Eng'ana enö nguitabirria hareuwë niiga: Ngosëëngërande eNöökoe wabaaguuka baiito gokogööta amaiigio gayo bakogaamba iga namarööngö. Siböönö wiiki nguitabirriande amang'ana ganö göönsoe gaandekeroe koMaragö gaMosa na kubitabo biabanaabi. 
ACT.24.15	Neena iriitëng'ërö koNöökoe këhaara baanario iga abaanto böönsoe ababeebe na abaiiya mbarriooka kurua kobaku. 
ACT.24.16	Kohayo ngosaachande bokong'u köönga koba na entariki koNöökoe na kobaanto.
ACT.24.17	“Hanö naaruure Yerusareemu ngasookia emëëka nyaborebe, naariingere kuya hö wiiki kohërra abaanto baiito ibihaanö bichiimbiria hamui na kumuëënsa. 
ACT.24.18	Hanö wanyöörre ndaköra amang'ana gayo, nehö baanyöörre koHekaaru, hanö wanyöörre niisere gosookia amang'ana gegesaabuuro. Timuiiro aare hö hai, gose enkööngö ere yöönsoe hai. 
ACT.24.19	Siböönö abaYahuti abamui kurua korong'ööngö roAsia mbaareenge hö; mbö bagaachere abiëënë mbërë yaaö hanö banchööngërë, hanö oranyööre baana eng'ana ere yöönsoe embeebe hareuni. 
ACT.24.20	Gosembë tiga abaanto banö bahanö bagaambë irisaria renö baanyöörre hareuni hanö naageeye mbërë yinchaama, 
ACT.24.21	getare iga namang'ana ganö naagaambere bokong'u hanö naaimereeye mbërë yaabö iga, ‘Ngonkëëngëramore ikiina rëërö kugira iga ndakumia iga abaku mbarriooka.’ ”
ACT.24.22	Haakurua Berikisi, wanyöörre namanyere enchera eyo buuya, kohayo akarëënga ikiina keyo. Akaboora iga, “Ikiina kenö nendagesooki nkaaga oraanyööre Riisia omotaangati wabasirikare achere.” 
ACT.24.23	Agateebia omonënë onö wanyöörre arareenda Bauro iga amoreendë, siböönö bamohë obotachore na abasaani baaë bayi baraacha komomaaha baramoha kenö oranyööre aratuna.
ACT.24.24	Hanö chaahëtere ichinsiko nkë iigö Berikisi agaacha na mokaaë umuYahuti woonde iga Turusira. Akahërra Bauro umunyua agaacha akamotëgëërra mona aare gusumaacha igoro yubukumia hare Kresto Yeeso. 
ACT.24.25	Siböönö hanö wanyöörre Bauro arasumaachera oboroonge na ubuihootu, na uRusiko ronö ruguucha rogokëëngëroa ikiina ronö ruguucha, Berikisi nööböhere akagaamba iga, “Oratora kuya böönö. Nendakoberekere wiiki hanö ndanyööre umueeya.” 
ACT.24.26	Enkaaga eyo bëënë nkanyööra nguitëng'ëraare iga Bauro akaamoha ichiimbiria; gukugira koyo akaya aramoberekera hakë hakë aya gusumaacha nawë.
ACT.24.27	Hanö emëëka ebere gëëhëtere, Bonikio Bëësto akaimukia iribaga reBerikisi. Berikisi naatunere iga atëgëri abaYahuti kohayo naatigere Bauro gokeböhë.
ACT.25.1	Hanö Bëësto aachere agosookia ichinsiko isato korong'ööngö royo, naaruure Gaisaaria akaya Yerusareemu, 
ACT.25.2	Nehö abataangati babanchaama bieNöökoe hamui na abataangati babaYahuti baamohërëëye amachööngërö ganö baare guchööngëra Bauro. Bakagëya Bëësto iga 
ACT.25.3	aitabirri abarëëntërë Bauro Yerusareemu, kugira nkanyööra baaseemia iga bamuiitere gonchera. 
ACT.25.4	Bëësto akahuunchukia iga, “Bauro naböhere Gaisaaria, nauni mboongo ndariingë kuya hö. 
ACT.25.5	Teebia abataangati baiinyu tuuchë kogëënana Gaisaaria bayi kumuchööngëra hö, hanö oranyööre asaria eng'ana ere yöönsoe.”
ACT.25.6	Bëësto agasookia ichinsiko chiinde chikaaba inyaanyai gose ikumi hamui nabö, sooki böönö akaya Gaisaaria. Hanö böökeeye akaya kobogaamberö haara goköra ibiina, akagaamba iga Bauro arëëntoe hö. 
ACT.25.7	Hanö Bauro ahikere, abaYahuti banö wanyöörre baruure Yerusareemu, bakaimeerra bamotoorre gatai, bagataanga kumuchööngëra na amang'ana amaaru amaritö, ganö baakerroe koorokia obohëënë böögö. 
ACT.25.8	Siböönö Bauro agakaana akaboora iga, “Tenaagasarri iRagö rebaYahuti hai, gose ngoköra ng'ana mbeebe koHekaaru hai gose ngosarria oMobaahi waRuumi hai.”
ACT.25.9	Siböönö Bëësto agatuna iga atëgëri abaYahuti, kohayo akabuuria Bauro iga, “Niiga uyi Yerusareemu gokörra hö ikiina komang'ana ganö uguchööngëroa hareuni?”
ACT.25.10	Bauro akagaamba iga, “Nimereeye kobogaamberö boMobaahi hare agokëëngëra ibiina na nehö ndakëëngëroe ikiina. Uwë umuëënë nomanyere iga, tenaasaria ng'ana ere yöönsoe kobaYahuti hai. 
ACT.25.11	Hanö oranyööre naasaria iriragö naaköra eng'ana enö ekoorokia iga ngisaiine iga niitoe, tingutuna iga niiga hönë hai. Siböönö hanö oranyööre obohëënë bore böönsoe botaahö komang'ana gayo baagunchööngëra, taahö onö araatore kohaana harebö hai. Uni ngosabande iga ikiina këënë gekörroe hare Gaisaari.”
ACT.25.12	Hanö Bëësto aasookiri gusumaacha na inchaama yaaë, akagaamba iga, “Osabere iga ikiina këëö hare Gaisaari ugutuna gekörroe, kohayo harewë keraayi.”
ACT.25.13	Hanö ichinsiko chiaahëtere nke iigö, oMogaambi Agiriba hamui na Berinike, bagaacha Gaisaaria, gokeeria Bëësto gukumuirigania. 
ACT.25.14	Hanö baabaaye hayo guchinsiko nyaborëbë, Bëësto agateebia omogaambi oyo amang'ana gaBauro akamoboorra iga, “Omoonto woonde ahanö onö Berikisi aatigere gokeböhë; 
ACT.25.15	hanö naageeye Yerusareemu, abaYahuti banö baareenge abataangati babanchaama bieNöökoe hamui na abagaaka, bakamuchööngëra hareuni na baganteebia iga mokëëngërë ikiina. 
ACT.25.16	Siböönö nkabateebia iga baiito abaRuumi tetoona eseera yakohaana omoonto akëëngëroe ikiina mbërë atarasikana na abachööngëri baaë kemaiisömaiisö aikaanerë amang'ana gayo hai. 
ACT.25.17	Hanö baachere hanö, tenaatabutere enkaaga inkio yaho hai, ngaikara kobogaamberö goköra ikiina, nkaruusia umunyua iga omoonto oyo arëëntoe. 
ACT.25.18	Abachööngëri baaë bakaimeerra, siböönö tebaagaambere ng'ana ere yöönsoe mbeebe ere baare kumuchööngëra këëbore naakanyere hai. 
ACT.25.19	Ganö bëënë baareenge nagö, nichinkaani baare gokörrana nawë igoro yitiini yaabö na amang'ana gomoonto woonde iga Yeeso, onö aisa gukua; na Bauro aragaamba iga omoonto oyo nomohoru. 
ACT.25.20	Ngataamibua këëbore ngaaköra nyööre obohëënë buamang'ana gayo, kohayo nkabuuria Bauro nyööre akahaancha ayi Yerusareemu kogaambibua hö komang'ana gayo. 
ACT.25.21	Siböönö Bauro agasaba iga abëërë gokeböhë na ikiina gekëëngoe na Gaisaari. Kohayo nkagaamba iga areendoe, kuhika ronö ndimuhira hare Gaisaari.”
ACT.25.22	Agiriba agateebia Bëësto iga, “Nenkahaanchere iga muiigue uni umuëënë.”
ACT.25.22	Bëësto akahuunchukia iga, “Nurimuiigua ichö.”
ACT.25.23	Hanö böökeeye, Agiriba na Berinike bagatora baang'ang'ere, bagasöha kunyuumba enënë yibiina hamui na abataangati biriihi na abataangati bumugi. Bëësto akagaamba, Bauro akarëëntoa. 
ACT.25.24	Bëësto akaboora iga, “OMogaambi Agiriba hamui na banö böönsoe bahamui na baiito hanö: omoonto onö newëmbë abaYahuti banö böönsoe bahanö na banö böönsoe bareenge Yerusareemu, baaguchööngëra hareuni. Baraköra igituri iga aiitoe. 
ACT.25.25	Siböönömbë tinkunyööra ng'ana mbeebe enö aaköra enö eraagire aiitoe hai. Siböönö këëbore umuëënë aasaba iga ahiroe hare Gaisaari, naitabirria kumuhira hö. 
ACT.25.26	Siböönö teneena eng'ana nyabuhiku iyakööndekera Gaisaari omobaahi waRuumi onö areenge omonënë waanë igoro yomoonto onö hai. Kohayo morëëntere hare baiinyu hanö, kimuikimui hareuwë, oMogaambi Agiriba - Okorri iga, hanö torasooki gosënasëna ikiina këëë, nyööre eng'ana yakööndeka. 
ACT.25.27	Kugira ndooche iga neng'ana enö etaisaiine kuhira omoböhë koMobaahi ntoorokiri amang'ana ganö aguchööngeroa.”
ACT.26.1	Agiriba agateebia Bauro iga, “Noona umueeya gogusumaacha böönö.” Sooki Bauro akaraambora okobökö kööë araikoorra iga,
ACT.26.2	“OMogaambi Agiriba! Ndooche iga nomoonto wirioobande, kugira rëërö nimereeye mbërë yaaö guikoorra komang'ana ganö göönsoe abaYahuti bagunchööngëra, 
ACT.26.3	gukugira nomanyere ichiseera chiabaYahuti chöönsoe hamui na obohötökani bööbö. Ndakogëya iga ontëgëërre kubugumiirria.
ACT.26.4	“AbaYahuti böönsoe mbaamanyere amarua obööna böönë. Mbaamanyere këëbore naakiina gokebara këënë na Yerusareemu. 
ACT.26.5	Mbaamanyere gonkaaga entaambe hanö oranyööre baratuna gotobora kurua nyuma këëbore naareenge umui wirikömö renö retaare gutuna mohooro, iriabaBarisaayo. 
ACT.26.6	Na böönö nimereeye hanö ndagaambibua iga neena iriitëng'ërö riendagano enö Nöökoe aahaaye baaguuka baiito - 
ACT.26.7	endagano eera bëënë ibisaku ikumi na bibere ibiabaanto baiito biitëng'ëëye kunyööra, kogosëëngëra Nöökoe ubutiko na omobaso. Iriitëng'ërö reyo bëënë Mogaambi ndiö rikugira ndachööngëroa na abaYahuti! 
ACT.26.8	Kugira ke baiinyu banö moohanö motaagukumia iga eNöökoe arariuukia abaku?
ACT.26.9	“Uni umuëënë naaitëgërrëëye iga, nsaache gonchera ere yöönsoe koreberra enchera yaYeeso omoNasareeti. 
ACT.26.10	Nkëhayo naakörre Yerusareemu. Nkahaaboa ogotora na abataangati babanchaama bieNöökoe nkahira abakumia abaaru gokeböhë; na hanö baakëngëëyoe ikiina guiitoa, naakörre egekööböe keguitabirria. 
ACT.26.11	Hare kaaru naakabairiirri guchisinagoogi ndabahaamirria gokaana ubukumia bööbö. Naabeebehere bokong'u kuunya nkaya kobairiiria kumigi gëharai.
ACT.26.12	“Eyo niyo yaagirre nkaya Tamaasika, haayoe ogotora na abataangati babanchaama bieNöökoe. 
ACT.26.13	Hanö wanyöörre negonchera omobaso gatai Mogaambi, nkamaaha oborabu bonö bokerre oborabu buiriooba bokarua kegoro kuriooba bogaantoora gatai hamui na baara böönsoe wanyöörre toonabö hamui. 
ACT.26.14	Böönsoe tokagoa haanse, nkaiigua engaamba eraamberekera gukiIbrania eragaamba iga, ‘Sauro, Sauro! Kugira ke ukunyiriiria? Nkuinyahaaraore buchua hanö oranyööre wiitëma kumusimo.’ 
ACT.26.15	Nkamubuuria iga, ‘Kana nuuwë ng'ui Monënë?’ OMonënë akahuunchukia iga, ‘Nuuni Yeeso, onö ukuiriiria. 
ACT.26.16	Siböönö taimoka wimeerre. Ndichökëëye hareuwë nkööhooye iga, obë omoköri waanë wemeremö na umutuburi mona ondooche rëërö, hamui na ganö ndaakooroki. 
ACT.26.17	Nendagutuuri kurua kobaIsraeri na KobaHamate banö ndaagotomë kuya harebö. 
ACT.26.18	Obaramuki, obaruusi kugisuunte, obarëëntë koborabu, barue guchiinguru chiRisaambo bayi koNöökoe, korri iga hanö baraabë na ubukumia hareuni baaberoe amaraga gaabö, banyööre ahase haabö hamui na baara baasaburua.’
ACT.26.19	“Kohayo oMogaambi Agiriba, tenaangere kuigueera irimaahö reyo rëëruure kuriooba hai. 
ACT.26.20	Mbërë naataangeeye Tamaasika goteebeerria, sooki Yerusareemu, sooki gokebara giöönsoe kebuYahuti na kobaHamate, korri iga batigë amaraga gaabö baihoonchorre eNöökoe, na baköre amang'ana ganö gakoorokia iga baisa gutiga amaraga. 
ACT.26.21	Keyo nkiö këëgirre abaYahuti bakangööta nkaaga naareenge koHekaaru bagatuna kunyita. 
ACT.26.22	Siböönö eNöökoe antuuria kuhika böönö, kohayo nimereeye hanö ndaruusia ubutuburi böönë, kobakë na kobanënë. Ganö nkogaamba nganö bëënë abanaabi hamui na Mosa, baagaambere iga ngareba: 
ACT.26.23	iga kuhika Masiihi airiire, sooki abë owambërë kuriooka kurua kobaku, aruundi oborabu bubuituuria kobaYahuti na kobaHamate.”
ACT.26.24	Hanö Bauro aare guikoorra këhayo, Bëësto agaköra igituri akamoteebia iga, “Nkanya waachuura Bauro, ogosöma konö waasöma bokong'u koguchuuria!” 
ACT.26.25	Bauro akamuhuunchukiria iga, “Ntare muchuuru, Mosookë! Amang'ana ganö nkogaamba nobohëënë kimui. 
ACT.26.26	OMogaambi Agiriba! Nkogaambande amang'ana ganö kobokare, kugira nomanyere amang'ana ganö buuya, neena obohëënë iga nogamanyere göönsoe, kugira amang'ana ganö tegaabisoa nsömöönta hai. 
ACT.26.27	OMogaambi Agiriba, orakumia amang'ana gabanaabi? Nemanyere iga ngukumiaore!”
ACT.26.28	Agiriba agateebia Bauro iga, “Ngokanyaore iga gonkaaga enkë enö nonköra mbë omoKresto?” 
ACT.26.29	Bauro akamuhuunchukiria iga, “Nenkanyööra nenkaaga nkë gose nentaambe, irisabi koNöökoe niiga, uwë hamui na abaande banö böönsoe, bagontëgëërra rëërö niiga babë këhayonde, getare iga nkubiraang'ani bëënë bataabë këuni.”
ACT.26.30	Sooki omogaambi hamui na omobaahi na Berinike hamui na baara böönsoe wanyöörre baikaaye hamui nabö bakaimoka, 
ACT.26.31	hanö baasookiri kurichöka bagateebania iga, “Omoonto onö taasaria ng'ana yaguiiteroa hai, gose yakomoböha hai.” 
ACT.26.32	Agiriba agateebia Bëësto iga, “Omoonto onö nakahaateeyoe hanö okanyöörre ataasaba iga ikiina kihiroe hare Gaisaari omobaahi waRuumi.”
ACT.27.1	Hanö amang'ana gaabaaye iga, niiga tuikare komeeri tuyi Itaaria, Bauro na ababöhë baande bakagöötibua umusirikare woonde iga Churiasi omonënë gosaama yaBaruumi enö yaare koberekeroa, iga, “Esaama yaGaisaari.” 
ACT.27.2	Togaikara komeeri iyakurua kumugi goAtaramitio, enö wanyöörre ehakë etanore iyi ihikë kunyaancha yorong'ööngö roAsia, sooki togatanora tokaya. Arisitariko omoMagetoonia kurua kumugi goTesaronike hamui aareenge na baiito. 
ACT.27.3	Inkio yahö tokahika Siitoni. Churiasi naabaaye umuuya hare Bauro, akaya aramoha umueeya, araya gokeeria basaani baaë nyööre bakaamutuurria kere aare gutuna. 
ACT.27.4	Togatanora kurua hayo, na gukugira konö wanyöörre tuitaangere omokama, tokahëta kuigiinga reKiburo, hare omokama gotaare muritö. 
ACT.27.5	Tokaamboka inyaancha yaKirikia na Baambiria, tokahika kumugi goMiira, korong'ööngö roRikia. 
ACT.27.6	Omonënë oora akanyööra emeeri yaAregesandaria, nkanyööra ehaang'i etanore kuya goonse yaItaaria, agatuikaria mö.
ACT.27.7	Guchinsiko ichincharu neng'öra tööre kogëënda, tokairiira bokong'u tokahaamirria iigö togaacha gotorra haang'i kumugi goKinito. Omokama tegöötigere togëëndërri hai, kohayo tokahiinya tokahira nse togaikeemia omokama tokaya kohëta kuigiinga reKrete, tokahira Saromone enö yaare gotorra komaanche. 
ACT.27.8	Tokahëta na emeeri torahara kunyaancha tokairiira iigö togaacha kuhika ahase haande, hanö haare koberekeroa iga Kuirobokö Iriiya, haang'i na umugi goRasea.
ACT.27.9	Ichinsiko nkanyööra chiihëtere ichincharu na orogëëndö nkanyööra ruisire kobeebeha tokaanga kogëëndërria na urusiko roguisasa nkanyööra rohëtere. Bauro akabateebia iga, 
ACT.27.10	“Bamorai ndooche iga gukurua hanö orogëëndö roiito norobeebe roraabë; ntoratabute imirigö emëëru, emeeri nerasareke; ninyööra nkobohoru boiito.” 
ACT.27.11	Siböönö omonënë oora wabasirikare naagöötere gaara aaiguure omogëëndia oora wemeeri hamui na umuëënë emeeri baragaamba, gokera ganö Bauro aare kogaamba. 
ACT.27.12	Këëbore wanyöörre ahase haguiikiria na kuriiniria imirigö kunyaancha nahabeebe gonkaaga yikinyigita; kenënë abaanto mbaarooche iga mbuuya bagëëndërri bayi Boinike, nyööre bagaatora, korri gonkaaga yikinyigita babë hö. Boinike yaareenge kuirobokö reKrete renö risioorre boreo na bomösi buekebara si haang'i na mooche.
ACT.27.13	Omokama omohoho gogataanga kuhusa kurua boreo buekebara, abaanto bakaiigua buuya iga nkeraabë këhaara baare gutuna, bakaruta enaanga yemeeri bakahara mbareka kuigiinga reKrete. 
ACT.27.14	Enkaaga nkë iigö, omokama umuritö gokahusa kurua nse kuigiinga, gonö gööre koberekeroa iga, “Omokama goboreo buekebara haang'i na rogoro.” 
ACT.27.15	Gogaitëma emeeri ekaanga gotora gusiööra omokama, togatiga omokama gogatuhira. 
ACT.27.16	Tokahika kuigiinga reende iriikë iga Kauta regatusiikia hakë. Hanö tööhirre boreo buirigiinga reyo ninyööra töiriirre ntöötuurri oböötö obokë bonö bööre nyuma komeeri moora. 
ACT.27.17	Sooki bakahëtia ichinsiri bagaseberania bakarutiria bokong'u komeeri moora. Bakööböha iga emeeri etakaangera gonsëënsë embeebe yinyaancha haang'i na Riibia, (enö yakaberekeyoe kuriina reende iga Siriti) kohayo bagasikiria enaanga yemeeri bakahaatera ihiroe na omokama. 
ACT.27.18	Omokama goyo gokagëëndërria kuhusa bokong'u, hanö böökeeye bagataanga gotabuta imirigö kunyaancha, 
ACT.27.19	wiiki inkio yahö bakarëkëra ibiinto bieMeeri ibimui kunyaancha, 
ACT.27.20	Kugira ichinsiko ichincharu tetööre komaaha iriooba gose inyunyuunyi hai, omokama gokagëëndërria kuhusa bokong'u. Na baiito böönsoe böönö togakua enkörö iga tetokaahöna hai.
ACT.27.21	Hanö wanyöörre abaanto baikara ichinsiko ichincharu bataakareeye geento, Bauro akaimeerra mbërë yaabö akabateebia iga, “Bamorai, nyööre möönyiguereeye nyööre temööre motanooye kurua Krete hai; na nyööre titunyöörre obokong'u bonö hamui na gotabuta biinto hai. 
ACT.27.22	Siböönö, ndabagëya iga mööngë kööböha! Temoonto araakue hai; etare iga nemeeri bëënë erasareke. 
ACT.27.23	Kugira butiko omomaraika weNöökoe waanë, Nöökoe onö ngosëëngëra, naare anyecheeye 
ACT.27.24	aganteebia iga, ‘Bauro, waangë kööböha! Kuhika noraimeerre mbërë yaGaisaari. Kubuuya bueNöökoe hareuwë, Nöökoe naratuuri obohoru buabaanto bayo böönsoe moohamui.’ 
ACT.27.25	Kohayo bamorai baiito, teremeka! Kugira neena ubukumia koNöökoe iga, nkeraabë këhaara aare anteebiri. 
ACT.27.26	Siböönö ntorahiingiroe na omokama kuya mbareka kuigiinga reende.”
ACT.27.27	Ubutiko boikumi na kanai, ntööre gutuunduatuundua na amagëëngio ginyaancha yaAtria. Hanö bööbaaye ubutiko gatai abagëëndia bemeeri, bagakanya iga tobaaye haang'i na omogai. 
ACT.27.28	Kohayo bakarëënga amaanche na urusiri bakanyööra chihikere haang'i ichimiita merööngö enai; obotaambe bokuya haanse; bagaikara hakë iigö wiiki bakarëënga ekerëëngö keera mö, bakanyööra chihikere haang'i ichimiita merööngö etato. 
ACT.27.29	Bakööböha iga emeeri egaitëma komagena amanënë, sooki bagasikiria ichinaanga inyai chiemeeri, bagasaba iga buhikë gokea. 
ACT.27.30	Abaanto baara baareenge komeeri bagatuna kong'ösa, bagasikiria ihiöötö ihikë hiira komaanche baraing'ainirria iga nkuyabare gusuunga amagena gaande mbërë yemeeri haara. 
ACT.27.31	Siböönö Bauro agateebia omonënë oora wabasirikare hamui na abasirikare iga, “Hanö oranyööre abaanto banö biemeeri bataakoba komeeri, temokaahöna hai.” 
ACT.27.32	Kohayo abasirikare baara bagakëënga ichinsiri chiira wanyöörre chigöötaini oböötö boora komeeri chikabotoka bokaya komaanche.
ACT.27.33	Hanö bööng'atere gokea, Bauro akabagëya böönsoe iga bare ibiaakorea aragaamba iga, “Rëërö nurusiko roikumi na kanai moreenge na guchinsiko chiyo chöönsoe mööba kohobe motaana biaakorea na temöörea geento kere giöönsoe hai. 
ACT.27.34	Ndabagëya iga böönö morë ibiaakorea binö birabahë ichiinguru chakomënya. Ninyööra norotame ruituukia yeiinyu terogaasira hai.” 
ACT.27.35	Hanö Bauro aasookiri kogaamba iigö, akaimukia omogaatë, akagoonga eNöökoe mbërë yaabö hayo, akagobotora agataanga korea. 
ACT.27.36	Nehö böönö baateremekere böönsoe bakaraagera. 
ACT.27.37	Böönsoe banö tööreenge komeeri moora ntööreenge amagana abere na merööngö muhuungate na basaansaba. 
ACT.27.38	Hanö böönsoe baasookiri koraagera bakuigota, bakaimukia imirigö giengano kurua komeeri moora bararëkëra kunyaancha korri iga emeeri ehohë.
ACT.27.39	Hanö böökeeye, abaanto baara teboongooye ekebara keera hai, siböönö mbaarooche omosöri guamaanche goonse hare bakageera korri iga nyööre gekaaba bayi kuimiirria hö emeeri. 
ACT.27.40	Kohayo bagakëënga ichinsiri chiira wanyöörre chiböhere hamui na chiira wanyöörre chiböhere nyuma yemeeri haara haakagëëndiibui. Sooki bakaimukirria isuuka yemeeri korri iga emeeri etore gusiira omokama iyi mbërë, tokahika kunguguni. 
ACT.27.41	Siböönö emeeri yaihönyere komosëënsë gonö wanyöörre göögoroka kunyaancha; entaahana yambërë yemeeri yaitëmëëye egakira iga kiri, na entahana yanyuma wanyöörre nkobotokabotokaere amatene gikugira yamageengio ganö gaareenge amanënë,
ACT.27.42	Abasirikare bagaköra eseemi iga baiitë ababöhë baara böönsoe, korri iga woonde atagaacha kuëërëma ang'ösë ayi. 
ACT.27.43	Siböönö omonënë oora wabasirikare agatuna iga atuuri Bauro atagaiitoa. Kohayo akabakaania iga bahaatere eseemi eyo. Kuibaga reyo agateebia abaanto böönsoe banö wanyöörre bamanyere kuëërëma iga baiburruke kurua komeeri biëërëme kuya ihuumbu taanga; 
ACT.27.44	abaande nabö, mbarua nyuma baisongerreeye amabaara gaara wanyöörre gabotokere kurua komeeri. Nkëhayo töökörre tokahika kunguguni morëëmbë.
ACT.28.1	Hanö tööhikere kunguguni tobahoru, nehö töömanyere iga irigiinga reera niiga Merita. 
ACT.28.2	Abamënyi baahö mbaatuirigaini buuya. Wanyöörre imbura etaangere koharroka, na ikinyigita nkanyööra keebaaye, bagatohootera omörrö bagatuiirigania böönsoe gööta. 
ACT.28.3	Bauro nkanyööra achönchöörri ichiinkui omosaire, hanö wanyöörre arachitoora riikö, agatoorrania inchöka guchiinkui moora, na gikugira yorooha ekarua mö ekairecheerra gokobökö kööë. 
ACT.28.4	Hanö abaanto bahaara baarooche inchöka eyo itung'unaachiri gokobökö kööë bagateebania iga, “Mahëënë omoonto onö, numuiiti wabaanto, siböönömbë nenkanyööra ahönere aruure kunyaancha, egekëënö egekari (kenö gëëkaberekeeyoe iga obohëënë) tegekaamutiga abë omohoru hai.” 
ACT.28.5	Siböönö Bauro naasaamunseeye inchöka eyo kuya komörrö, nayo tiyaamokörre ng'ana hai. 
ACT.28.6	Bö mbaare koganya iga narabiimbë gose batookere aragoa haanse arakua. Siböönö hanö baaganyere iigö ng'ana ekaanga koba, bakahoonchora bakaboora iga, “Onö nenöökoe!”
ACT.28.7	Haang'i na hayo baareenge, emegoondo ngëëreenge hö igiomogaambi wirigiinga reyo iga Bubrio. Omogaambi oyo naatuirigaiini buuya tokaba abagëni baaë guchinsiko isato. 
ACT.28.8	Isa waabö Bubrio wanyöörre nomorooyi mborre aare, nkanyööra agööteroe na irikëng'ëënti hamui na ogosaaha Bauro agasöha iruungu rëëë haara, akomosabera amotooreeye amabökö, akamuhueenia. 
ACT.28.9	Hanö gayo gaabaaye, abarooyi böönsoe birigiinga reyo mbaachere bakahueenibua. 
ACT.28.10	Bagatoha ibituhö ibiaaru na hanö tötanooye mbaatotoreeye komeeri ibiinto biagututuurria korogëëndö royo ruinyaancha.
ACT.28.11	Hanö imieeri etato gëëhëtere, ntöikaaye komeeri iyakurua Aregesandaria, enö yakaberekeyoe iga, “Ichinöökoe Amasarai” enö wanyöörre yasookirria hö enkaaga yikinyigita yöönsoe. 
ACT.28.12	Tokahika kumugi goSirakusa togasookia hö ichinsiko isato. 
ACT.28.13	Hanö tötanooye kurua hayo ntöikaaye emeeri tokaya tokahika kumugi goRegio. Inkio yahö, omokama gokahusa kurua boreo buekebara, togasookia ichinsiko ibere tokahika kumugi goButiori. 
ACT.28.14	Togasikana abakumia baande hö, banö baatoboreeye iga, tuikare waabö hayo umukuubio gumui. Nkëhayo tööchere tokahika Ruumi. 
ACT.28.15	Abakumia banö baareenge Ruumi, hanö baaiguure iga tuuchere hayo tore, bagaacha gututuruung'ana koMoteera goAbio gonö gööreenge na eMegoaani eTato. Hanö Bauro aabarooche, naagoongere eNöökoe akagööka.
ACT.28.16	Hanö tööhikere Ruumi, Bauro naaitabirriibui koba hagare akahaaboa umusirikare umui wakomoreenda.
ACT.28.17	Hanö ichinsiko isato chiaasirre Bauro akaraareka abataangati babaYahuti baaRuumi bakairania hamui. Hanö baasaangere Bauro akabateebia iga, “Bamorai baiito! Ninyööra ntaakörre ng'ana mbeebe kobaanto baiito, gose köönga ichiseera chabaguuka baiito, naagöötëëyoe Yerusareemu, sooki nkahaanoa kobaRuumi. 
ACT.28.18	Abataangati babaRuumi bagasënasëna amang'ana gaanë, bagatuna koohaatera, kugira mbaarooche iga tenaareenge na eng'ana enö isere kunyita hai. 
ACT.28.19	Siböönö hanö abaYahuti baangere nkamaaha iga kuhika niyi koMobaahi amaahë ikiina këënë kenö ninyööra ntaareenge na ng'ana yaguchööngëra abaanto baanë. 
ACT.28.20	Eyo niyo yaagirre nkabuuria iga mbamaahë nsumaache na baiinyu kugira naatoorroa ibiraang'ani binö gikugira yaore abaIsraeri baguitëng'ëra.”
ACT.28.21	Bakamoteebia iga, “Tetoranyööra nyaruba ere yöönsoe kurua buYahuti iyamang'ana gaaö hai, gose temoonto weiito ore wöönsoe araarua haara achë hanö na ng'ana yaaö mbeebe hai. 
ACT.28.22	Siböönö ntokahaanchere kuiigua mona kere kugira ntomanyere iga hare höönsoe, abaanto nkogaambabare irikömö reyo bobeebe.”
ACT.28.23	Bakarëënga urusiko hamui na Bauro, hanö urusiko royo rööhikere abaanto abaaru mbaageeye haara Bauro aareenge. Gukurua inkio kuhika ubutiko Bauro naabateeberreeyi na koboorokerria amang'ana gaaë igoro yoBogaambi bueNöökoe, Naasaachere kobahoonchora guucha hare Yeeso, aragaamba amang'ana amaaru kurua koMaragö gaMosa na kurua komaandekö gaBanaabi. 
ACT.28.24	Abamui mbaaitabirriiyi amang'ana gaaë, siböönö abaande tebaakumiri hai. 
ACT.28.25	Kohayo mbaatanooye iigö bataitaberraine, kugira wanyöörre Bauro agaambere eng'ana imui yagosookerria iga, “UMuiika oMohoreeru ngösumaachere buuya komonaabi Isaaya na hare baaguuka baiinyu! 
ACT.28.26	Kugira naagaambere iga,
ACT.28.26	‘Kayi oteebi abaanto iga:
ACT.28.26	Ukuiigua muriigua, siböönö, temoresesora hai;
ACT.28.26	moretaacherra siböönö temoremaaha hai.
ACT.28.27	Kugira emetoe giabaanto banö gëëriba;
ACT.28.27	Baahonyeka amatui gaabö ibiraasi, na amaiisö gaabö
ACT.28.27	baahundirria.
ACT.28.27	Getare iigö amaiisö gaabö ngakaarooche,
ACT.28.27	amatui gaabö ngakaiiguure,
ACT.28.27	Emetoe gëëbö gioongore banyihoonchorre mbahueeni.’
ACT.28.27	niigö Nöökoe akogaamba.”
ACT.28.28	Bauro agasookerria aragaamba iga, “Kuhika momanyë iga Eng'ana yeNöökoe yubuituuria yaahiroa kobaHamate. Bö mbaraiigue!” [ 
ACT.28.29	Hanö Bauro aasookiri kogaamba amang'ana gayo, abaYahuti bagatanora barakörrana ichinkaani ichindoro iga kai abiëënë kubiëënë.]
ACT.28.30	Bauro naamënyere hö emëëka ebere araihakanera inyuumba umuëënë, na akaya arairigania banö böönsoe baare guucha komomaaha. 
ACT.28.31	Naateeberreeyi igoro yoBogaambi bueNöökoe na araiigia amang'ana goMonënë Yeeso Kresto, arasumaacha kobokare na obotachore.
ROM.1.1	Uni Bauro, omoköri wemeremö waKresto Yeeso, onö naaberekeeyoe koba omotomoa na kööhoroa nduundi aMang'ana Amaiiya gieNöökoe.
ROM.1.2	AMang'ana Amaiiya gayo ngö gaaragaiinoe karai eyo na eNöökoe gokohëtëra kobanaabi baaë, koMaandekö aMahoreeru. 
ROM.1.3	Gayo ngaare gusumaachera oMööna waaë, onö aaibooyoe kiomoonto, na naareenge wurutuundurra roTauti; 
ROM.1.4	na kuguituungana na uMuiika gobohoreeru, naahërëkiibui na ichiinguru iga noMööna weNöökoe gukuriuukibua kurua kobaku, Yeeso Kresto oMonënë weiito. 
ROM.1.5	Gokohëtëra harewë ntööhaayoe amaabe na obotomoa, okorri iga toröngööche abaanto bibiikö biöönsoe biekebara babë na ubuiguiiri bonö bukurua kubukumia gikugira yiriina rëëë. 
ROM.1.6	Na baiinyu böönsoe ngotooroamore mö, banö mööberekeroa iga mobë abaanto baYeeso Kresto. 
ROM.1.7	Na kohayo ndabaandekera baiinyu böönsoe abahaanchoa bieNöökoe banö moreenge Ruumi banö mööberekeroa iga mobë abaanto baaë: Tiga eNöökoe Taata weiito na oMonënë Yeeso Kresto abahë amaabe na omorëëmbë.
ROM.1.8	Mbërë yagöönsoe, ndaruusia egoongö koNöökoe waanë, gokohëtëra hare Yeeso Kresto, kugira yabaiinyu böönsoe; gikugira ubukumia boiinyu nkuruundibuabore gokebara giöönsoe. 
ROM.1.9	ENöökoe ore ngokörra komööyö göönë göönsoe gukuruundia aMang'ana Amaiiya agoMööna waaë, newë umutuburi waanë, iga nkobaheetokande 
ROM.1.10	ruisö röönsoe komasabi gaanë. Ngosabande eNöökoe, iga kobohaanchi bööë, ankörre umueeya nebë na orogëëndö uruuya guucha hare baiinyu. 
ROM.1.11	Kugira nkuigöömbande bokong'u iga mbamaahë okorri iga tosaangë hamui amaitabirio gakibumuiika, gokobaköra mokong'e. 
ROM.1.12	Gare nkogaamba niiga baiinyu böönsoe hamui na uni ntoratuurribue gonkaaga imui, baiinyu kubukumia böönë na uni kubukumia boiinyu.
ROM.1.13	Tingutuna iga niiga mööngë komanya abaanto bamoiito hai: guchinkaaga ichincharu naaseemia iga niichë kobamaaha, siböönö egeento nyaborëbë ruisö röönsoe nkondeberrakere goköra iigö kuhika böönö. Nehaanchere iga mbë na irigësa gatai yeiinyu, këëbore naanyööra gatai yabaHamate baande. 
ROM.1.14	Kugira nehegeroe kobaanto böönsoe, banö baagëëndërria na banö bataragëëndërria, kobang'aiini na kobanö batare abang'aiini. 
ROM.1.15	Kohayombë naigöömba kuruundia aMang'ana Amaiiya hare baiinyu böönsoe banö moreenge Ruumi.
ROM.1.16	Tenkomaaha nsöni koMang'ana Amaiiya hai, kugira nichiinguru chieNöökoe chinö chigutuuria böönsoe banö bagukumia, abaYahuti mbërë na wiiki banö batareenge abaYahuti. 
ROM.1.17	Kugira koMang'ana Amaiiya oboroonge bueNöökoe nkohonyoroabore; gokohëtëra kubukumia, gukurua ogotaanga kuhika ogosookerria. Këëbore amaandekö gakogaamba iga, “OMoroonge naraabë hö kubukumia.”
ROM.1.18	Oborro bueNöökoe böhonyooyoe kurua kuriooba igoro yiriraga na ubunyaanku böönsoe buabaanto banö baaköönga guchinchera chiaabö ichinyaanku iga obohëënë bööngë komanyekana. 
ROM.1.19	Gikugira gare abaanto bagaatora komanya igoro yeNöökoe mborabu gare harebö. ENöökoe umuëënë agatoora borabu harebö. 
ROM.1.20	Amaruambë eNöökoe aatëëmere ekebara, etëëmö yaaë enö etakomaahoa: ichiinguru chaaë chakuyeeyo na obonöökoe bööë, biamanyekana borabu. Etëëmö yaaë eyo, nkomanyekanaere gokohëtëra kubiinto binö biatëëmeroe. Kohayo tebaana enchera ere yöönsoe yaguikoorra! 
ROM.1.21	Ninyööra baamanyere eNöökoe, siböönö tebaamohaaye ubuhiku iga newë eNöökoe hai, gose tebaamogoongere hai. Kuibaga reyo, amaitëgëërrö gaabö gaaba amakaangi kimui na imiööyö gëëbö genö getakoongora ng'ana geichuribua na igisuunte. 
ROM.1.22	Baragaamba iga mbö abang'aiini, siböönö bö nabakaangi bare; 
ROM.1.23	baahoonchora ubuhiku bueNöökoe onö ahö kuyeeyo, bööba gichituubö chinö chiina egesosa kiomoonto onö agukua gose kibinyunyi gose gichitiinyi gose chiamahere.
ROM.1.24	Kohayo, eNöökoe aabatiga baköre amang'ana amanyaanku ganö imiööyö gëëbö gikuigöömba, na ngokörabare amang'ana gichinsöni komebere gëëbö abiëënë kubiëënë. 
ROM.1.25	Bö baahoonchora obohëënë igoro yeNöökoe bööba oborööngö; baasëëngëra na gokörra egetëëmoa kenö eNöökoe aatëëmere kuibaga reGetëëmi wë umuëënë, onö aisaiine iga agoongoe kuyeeyo! Amina.
ROM.1.26	Gikugira koyo, eNöökoe aabatiga bagöötë ichigöörio chiaabö chichinsöni. Ninyööra na abagaikoro baabö baahoonchora eseera yomosaacha koraara na omokari, baasöha koraarrana gonchera enö etaragere ebë. 
ROM.1.27	Na abasaacha nabö böönsoe baatiga eseera yomosaacha koraara na omokari, baagöötoa na ichigöörio ichinënë abiëënë kubiëënë. Abasaacha ngokörranabare amang'ana gichinsöni, na bairëëntëra abiëënë inyaanyi enö isaiine na amaköra gaabö amanyaanku.
ROM.1.28	Gikugira konö baanga guitabirria komanya eNöökoe, eNöökoe aabatiga komaitëgëërrö gaabö amanyaanku, okorri iga baköre amang'ana gaara etaragere iga baköre. 
ROM.1.29	Baichora ubunyaanku buichitëëmö chöönsoe, obobeebe, obööyöku na ichinyaanyi; baichora irihari, ubuiiti, amahi, oborööngö na iritunö iribeebe. Nkogaambabare abaande, 
ROM.1.30	nkorööngöherabare abaande; bö mbarëgere eNöökoe, abahoongo monyametoe mekong'u, na banö bakuihëëma; banö bagoseemia goköra amanyaanku, banö batakuigueera abaiburi baabö; 
ROM.1.31	banö batakoongora ng'ana, banö bataakuhikia ichindago chiaabö, banö bataana obohaanchi gose amaabe kobaande. 
ROM.1.32	Mbamanyere iga aMaragö gieNöökoe nkogaambagare iga abaanto banö bagoköra amang'ana ganö gaanga gayo nkeragere iga bakue. Tiiga iga bö nkogëëndërriabare goköra amang'ana gayo agiëënë hai, getare iiga nguitaberraniabare na baara bakogaköra.
ROM.2.1	Kohayo toona giitamiriirrio hai ore moonto nenkanyööra nuuwë ng'ui hanö wakëëngëra owoonde ikiina. Kugira hanö ogokëëngëra owoonde ikiina, nkuiyihiimaore umuëënë kugira uwë omokëëngi wikiina nyööra ngoköraore gaara bëënë bagoköra. 
ROM.2.2	Ntomanyere iga ogokëënga ikiina koeNöökoe nokohëënë kobaanto banö bagoköra amang'ana ganö gaanga gayo. 
ROM.2.3	Siböönö uwë, ore moonto, onö ogokëëngëra ikiina banö bagoköra amang'ana ganö gaanga gayo na hanö nyööra nauwë wöönsoe nkogaköraore. Gose ngokanyaore iga noretora kong'ösa ogokëënga ikiina koeNöökoe? 
ROM.2.4	Gose haande ngosëraore ubuuya bööë, ukuya ng'öra kööë kogokëënga ikiina na ubugumiirria bööë. Tomanyere iga ubuuya bueNöökoe ngokoröngööchabore iga otore gotobora hai. 
ROM.2.5	Siböönö gikugira yobokong'u bööö na omööyö umuritö nguikomeraore umuëënë oborro kurusiko roborro. Kurusiko royo ogokëënga ikiina okoroonge koeNöökoe nkorehonyoroa. 
ROM.2.6	Kugira eNöökoe narehakana kera omoonto gokorëng'aana na amaköra gaaë. 
ROM.2.7	Abaanto banö bakugumiirria kogoköra amaiiya, baratuna ubuhiku, esookö, irimënya renö retaagusira; bayo narebaha obohoru bokuyeeyo. 
ROM.2.8	Siböönö kobanö bareenge abaihaanchirri na banö batakuigueera obohëënë, baragööta amang'ana amabeebe; bayo mbarinyööra oborro na emereerro. 
ROM.2.9	Imiiriirö ngereba hö na oborro kugira yomoonto ore wöönsoe onö agoköra amang'ana amanyaanku, kumuYahuti mbërë na komoHamate. 
ROM.2.10	Siböönö ubuhiku, esookö, na omorëëmbë komoonto ore wöönsoe onö agoköra amang'ana amaiiya, kumuYahuti mbërë na komoHamate. 
ROM.2.11	Kugira eNöökoe taana bohaanchirri hai.
ROM.2.12	Böönsoe banö bagoköra iriraga bataana aMaragö mbarisira bataana aMaragö na böönsoe banö bagoköra iriraga baana aMaragö mbarekëëngëroa ikiina na aMaragö. 
ROM.2.13	Kugira tiiga iga banö bakuiigua aMaragö mbö bareenge abaroonge hare eNöökoe hai, siböönö mbanö bakuigueera aMaragö mbö bareköroa abaroonge. 
ROM.2.14	AbaHamate tebaana aMaragö hai, siböönö ninyööra ngotëëmö yaabö iyakuiboroa ngokörabare gare aMaragö gakogaamba, bö abiëënë mbareenge ekerëëngö kiaMaragö, ninyööra bö tebaana aMaragö hai. 
ROM.2.15	Nkoorokiabare iga gare aMaragö gakogaamba ngaandekeroe kumiööyö gëëbö. Entariki yaabö nayo yöönsoe nkoorokiere iga ganö namahëënë, na amaitëgëërrö gaabö nkaaga chiinde nkobachööngëragare na nkaaga chiinde nkobaitaneragare. 
ROM.2.16	Niigö kereba kuRusiko roora hanö eNöökoe gokohëtëra hare Yeeso Kresto, arekëëngëra ikiina amaitëgëërrö gikibisere agabaanto gokorëng'aana na aMang'ana Amaiiya ganö nkuruundia.
ROM.2.17	Hanö ndanyööre uwë umuëënë onö ukuiberekera umuYahuti; onö uguitëng'ëra aMaragö na kuihëëma iga noreenge hare eNöökoe; 
ROM.2.18	na nomanyere gare agutuna iga oköre, na koongora gare gareenge amahëënë gikugira nkuiigibuaore kurua koMaragö, 
ROM.2.19	noona obohëënë iga noreenge omoraahuni wabahukuru, oborabu kobaara bareenge kugisuunte, 
ROM.2.20	omoragiirri wabakaangi, na umuiigia wabaana abarërë. Noona obohëënë iga koMaragö nkunyööraore obong'aiini na obohëënë böönsoe kimui. 
ROM.2.21	Uwë onö ukuiigia owoonde, kugira ke otaakuiyigia umuëënë? Uwë onö ukuruundia oraanga ubuiibi, uwë nkuiibaore? 
ROM.2.22	Uwë onö okogaamba iga moonto atagaaköra oboraaya, uwë ngoköraore oboraaya? Uwë onö orëgere ichituubö, nkuiibaore guchihekaaru? 
ROM.2.23	Uwë onö ukuihëëma iga ona aMaragö, orakörra Nöökoe ichinsöni kogosaria amaragö? 
ROM.2.24	Amaandekö nkogaambagare iga, “Gikugira yeiinyu, iriina rieNöökoe nguchuaaribuarere na abaHamate.”
ROM.2.25	Hanö ndanyööre oraigueera aMaragö, ogosaaroa nkoona ubueera; siböönö hanö ndanyööre otakuigueera aMaragö, nekabaaye buuya obë këonö atasaarroe. 
ROM.2.26	Hanö ndanyööre omoonto onö atasaarroe aragööta amaragirrio gaMaragö, tagaatora guitëgëërroa kiomoonto onö asaarroe hai? 
ROM.2.27	Na kohayo onö atasaarroe siböönö aragööta aMaragö, naregokëëngëra ikiina uwë onö ona amaragö ganö gaandekeroe na esaaro siböönö ngosariaore aMaragö. 
ROM.2.28	Tiiga iga omoonto nkobaare umuYahuti gokomaahekana kebara, na esaaro enö ereenge ehëënë tegeento kenö gekomaahekana gose ikiomobere hai. 
ROM.2.29	UmuYahuti wahëënë nomoonto onö areenge umuYahuti moonse; na esaaro enö ereenge ehëënë niyomööyö, nayo niyuMuiika, tiiga iga niyaMaragö ganö gaandekeroe hai. Omoonto këoyo nkunyööraare egoongö yaaë kurua koNöökoe, tiiga iga nkurua kobaanto hai.
ROM.3.1	Gosembë umuYahuti nke anakiö ekenënë? Gose ogosaaroa koona ubueera bore böönsoe? 
ROM.3.2	Obohëënë, hö bore ubueera obonënë guchintahana chöönsoe! Gontahana yambërë niiga, eNöökoe naahaaye abaYahuti amang'ana gaaë iga bagereende. 
ROM.3.3	Niyeke hanö ndanyööre abamui baabö bataakumiri? Gose oköönga gukumia kööbö kogaasaria obohëënë bueNöökoe? 
ROM.3.4	Tegekaaba iigö roonde hai! ENöökoe kuhika abë omohëënë, ninyööra kera omoonto naba omorööngö. Këëbore amaandekö gakogaamba iga,
ROM.3.4	“Okorri omaahekanë iga nomoroongeore komang'ana gaaö
ROM.3.4	na gukiina, uwë ngokeraore.”
ROM.3.5	Siböönö niyeke hanö oranyööre ubunyaanku boiito boroorokia oboroonge bueNöökoe, nke toraatore kogaamba? Gose togaambë iga eNöökoe ngoköraare irisaria hanö wanyööra aratotëma? (Hanö ngusumaachande kiomoonto.) 
ROM.3.6	Tegekaaba iigö roonde hai! Hanö gekaaba iigö, niyeke eNöökoe agaatora gokëëngëra ekebara ikiina?
ROM.3.7	Hanö oranyööre oköönga koba köönë omohëënë koraköra obohëënë bueNöökoe bomaahekane bokong'u na ubuhiku bööë bobë obonënë, nkugira kembë nkogëëndërria gokëëngëroa ikiina kiumuunyairaga? 
ROM.3.8	Nkugira ke mbë totagoköra ubunyaanku okorri iga amaiiya gamaahekane? Abaanto baande niigö baguchuaaria kugutuchööngëra iga nkuiigiatore iigö! Mbarekëëngëroa ikiina këëbore baisaiine.
ROM.3.9	Niyekembë? Gose baiito abaYahuti ntoreenge abaiiya bokong'u? Aa-a tiigö hai! Kugira tuisere koorokia mbërë iga abaYahuti na abaHamate böönsoe mbareenge haanse yichiinguru chiriraga. 
ROM.3.10	Këëbore aMaandekö gakogaamba iga,
ROM.3.10	“Temoonto ahö
ROM.3.10	ninyööra nuumui onö areenge omoroonge hai,
ROM.3.11	temoonto ahö onö akoongora,
ROM.3.11	gose onö agutuna eNöökoe hai.
ROM.3.12	Abaanto böönsoe baahotoka kurua koNöökoe;
ROM.3.12	nabö böönsoe baasaria;
ROM.3.12	temoonto ahö onö agoköra ganö gareenge amaiiya hai,
ROM.3.12	taahö ninyööra nuumui hai.
ROM.3.13	Iminyua gëëbö geenga indua inchua;
ROM.3.13	na guchindeme chiaabö nkorööngöhabare,
ROM.3.13	na amang'ana ganö gaanga obosoongo buinchöka nkuruagare kuminyua gëëbö?
ROM.3.14	iminyua gëëbö ngichooye imiihiimö na oborro.
ROM.3.15	Bö mbareenge abaango baguiita;
ROM.3.16	ichinchera chaabö nchichooye obosariku na imiiriirö.
ROM.3.17	Bö tebamanyere enchera yomorëëmbë hai?
ROM.3.18	Ubusuuki bueNöökoe teboreenge komaiisö gaabö hai?”
ROM.3.19	Böönö ntomanyere iga gare göönsoe gareenge koMaragö ngaituungere baara bareenge haanse yaMaragö, okorri iga kera umunyua gukiribue na ekebara giöönsoe kerëëntoe gukiina kieNöökoe. 
ROM.3.20	Gikugira temoonto ore wöönsoe ahö onö agoköroa omoroonge mbërë yeNöökoe gokogööta aMaragö hai. Kere aMaragö gagoköra nokoorokia omoonto amanyë iga akörre iriraga.
ROM.3.21	Siböönö oboroonge koNöökoe buisere kohonyoroa, nabö tibuguitëng'ëra aMaragö hai. AMaragö hamui na abanaabi nkuruusiabare ubutuburi igoro yabö. 
ROM.3.22	Oboroonge boyo kurua koNöökoe nguuchabore gonchera yubukumia hare Yeeso Kresto. Ngoocherabore böönsoe banö bagukumia, gikugira tebohaanchirri bore böönsoe boohö hai. 
ROM.3.23	Gukugira böönsoe baaköra iriraga nabö mbareenge harai na ubuhiku bueNöökoe. 
ROM.3.24	Siböönö kugituhö kiamaabe böönsoe ngoköroabare abaroonge na abatachore gokohëtëra hare Kresto Yeeso. 
ROM.3.25	ENöökoe naamuruusiri okorri iga kuruku rööë abë enchera yagosaabuura abaanto koMaanyiinga gaaë, gokohëtëra kubukumia bööbö harewë. ENöökoe naakörre iigö okorri iga atore koorokia oboroonge bööë. Kugira kubugumiirria bööë eNöökoe naahaateeye amaraga ganö gaakörroe karai. 
ROM.3.26	Naakörre iigö, okorri iga guchinkaaga chinö ooroki oboroonge bööë, na iga ngoköraare omoonto onö ana ubukumia hare Yeeso koba omoroonge.
ROM.3.27	Haikorembë ukuihëëma? Tekoohö hai! Na ngukugira ya ke? Gose ngukugira iga tögööta aMaragö? Aa-a, siböönö ngikugira yubukumia. 
ROM.3.28	Kugira ntomanyere iga omoonto ngoköroaare omoroonge gonchera yubukumia bëënë, na tiiga iga nkogoköra kere aMaragö gakogaamba hai. 
ROM.3.29	Gose eNöökoe neNöökoe wabaYahuti bëënë? Tiiga wiiki neNöökoe wabaHamate hai? Obohëënë nareenge wabaHamate nabö. 
ROM.3.30	ENöökoe nuumui; kohayo nareköra banö basaarroe koba abaroonge kubukumia bööbö, na banö batasaarroe nabö gokohëtëra kubukumia bööbö. 
ROM.3.31	Gose nko okogaamba iga tohaatere aMaragö gikugira yubukumia? Aa-a, tiiga niigö roonde hai! Kuibaga reyo, nkohekeeraniatore aMaragö.
ROM.4.1	Niyekembë toragaambë, igoro yaAbrahamu, guuka weiito wurutuundurra? Nke aanyöörre? 
ROM.4.2	Hanö oranyöörë naakörroe omoroonge na eNöökoe komang'ana gaara aakörre, naakabaaye na egeento gekuirahera; siböönö tembërë yeNöökoe hai. 
ROM.4.3	Amaandekö niyeke gakogaamba? “Abrahamu naakumiri eNöökoe, na agaitabirribua koba omoroonge.” 
ROM.4.4	Omoonto onö agoköra emeremö ikiobokörri keera akunyööra, tiiga iga nigituhö hai, siböönö negeento kenö akunyööra kugira yemeremö. 
ROM.4.5	Siböönö omoonto onö atagoköra moremö siböönö arakumia ore agoköra omoonto umunyaanku koba omoroonge, oyo, ubukumia bööë nkobaroabore iga noboroonge. 
ROM.4.6	Niigö bëënë Tauti aasumaachere igoro yubuitabiribua bomoonto onö eNöökoe akobarra oboroonge, atakörre meremö.
ROM.4.7	“Abakëhaiiya mbaara amasaria gaabö gaaberoa na eNöökoe.
ROM.4.7	Banö amaraga gaabö gaakuundikiribua!
ROM.4.8	Owakehaiiya nomoonto oora amaraga gaaë gatarebaroa na oMonënë.”
ROM.4.9	Gose ubuitabiribua boyo nkobaara bagosaaroa abiëënë, gose kana na kobaara batagosaaroa. Kugira nkogaambatore iga, “Ubukumia buAbrahamu mböögirre akabarroa oboroonge.” 
ROM.4.10	Nenkaaga ke aabareeyoe iigö? Nenkaaga enö wanyöörre atarasaaroa gose hanö aaisere gosaaroa? Naabareeyoe iigö atarasaaroa, tiiga iga hanö aaisere gosaaroa hai. 
ROM.4.11	Ogosaaroa kööë nkööbaaye orobaasö roboroonge bonö abaaye nabö gikugira yubukumia nkaaga hanö wanyöörre atarasaaroa. Gayo ngaabaaye iigö okorri iga Abrahamu abë guuka waböönsoe banö bagukumia ninyööra tebasaarroe hai. 
ROM.4.12	Nawë wiiki nareenge guuka waabö baara basaarroe, tiiga iga ngukugira yogosaaroa kööbö ukuëënë hai, siböönö gukugira bö nkogöötabare ubukumia boora guuka weiito Abrahamu aareenge nabö nkaaga wanyöörre atarasaaroa.
ROM.4.13	Endago enö yaaragainoe hare Abrahamu iga narahaaboe ekebara kebë omoondo, tiyaamocheeye wë gose uruiboro rööë gonchera yaMaragö hai, Siböönö ngikugira yoboroonge bonö buguucha gonchera yubukumia. 
ROM.4.14	Kugira hanö okanyöörre banö baakorea omoondo mbaara bëënë bakuigueera aMaragö, ubukumia tebokabaaye na ubueera hai na endago tekaabaaye geento hai. 
ROM.4.15	AMaragö nkorëëntagare oborro bueNöökoe; siböönö hare amaragö gatare, tisaria reehö hai.
ROM.4.16	Gukugira koyo eng'ana enö nguitëng'ëraere ubukumia, okorri iga endago eyo irichökane na amaabe, na wiiki obohëënë ebë iyubueera kuruiboro röönsoe roAbrahamu. Tiiga iga nkobaara bëënë baakuigueera aMaragö hai, getare iga höönsoe kobaara bagosaanga ubukumia boAbrahamu, onö areenge guuka weiito böönsoe; 
ROM.4.17	këëbore amaandekö gakogaamba iga, “Naakööhora obë guuka wibibara ibiaaru.” Abrahamu niigö are mbërë yeNöökoe, onö aakumiri, eNöökoe onö agoköra abaku baba abahoru na ore akogaamba kenö getare hö keba hö. 
ROM.4.18	Abrahamu naakumiri na naaitëng'ëëye, hanö iriitëng'ërö retaare, na kohayo akaba guuka wibibara ibiaaru. Këëbore amaandekö gakogaamba iga, “Uruiboro rööö niigö bëënë roraabë.” 
ROM.4.19	Wanyöörre haang'iare ahiki emëëka igana, siböönö ubukumia bööë teböösirre nguru hai ninyööra naamanyere iga akuunguhere, na wiiki iga mokaaë Saara, nomogoomba aareenge. 
ROM.4.20	Taabaaye na isi kubukumia bööë igoro yendago yeNöökoe hai, siböönö ubukumia bööë mbömuichuuyi ichiinguru, na akaha eNöökoe egoongö. 
ROM.4.21	Naabaaye na obohëënë kimui iga eNöökoe naraatore goköra gare aaragaiine. 
ROM.4.22	Keyo nkiö këëgirre Abrahamu, “Agaitabirribua oboroonge.” 
ROM.4.23	Amang'ana ganö iga “Naaitabirriibui oboroonge” tegaandekeroe gukugira yaaë umuëënë hai. 
ROM.4.24	Ngaandekeroe höönsoe gukugira yeiito banö tuguitabirribua, banö tugukumia harewë onö aariuukiri Yeeso oMonënë weiito kurua kobaku. 
ROM.4.25	Naaruusiibui iga aiitoe gukugira yamaraga gaiito, akariuukibua okorri iga tobarroe oboroonge.
ROM.5.1	Böönömbë tököroa abaroonge na eNöökoe gonchera yubukumia, ntoona omorëëmbë na eNöökoe gokohëetëra koMonënë weiito Yeeso Kresto. 
ROM.5.2	Gokohëtëra harewë gonchera yubukumia töhekeera amaabe ganö toreenge mö böönö. Nkogöökatore, kuriitëng'ërö renö toonario regosaanga ubuhiku bueNöökoe! 
ROM.5.3	Tiiga iga niigö bëënë hai, siböönö wiiki nkogöökatore kumiiriirö, gukugira ntomanyere iga imiiriirö nkorëëntagere ubugumiirria, 
ROM.5.4	ubugumiirria nkorëëntabore obohekeeranu, na obohekeeranu nkorëëntabore iriitëng'ërö. 
ROM.5.5	Na iriitëng'ërö teregutuiita enkörö hai, gukugira obohaanchi bueNöökoe böötooroa moonse yimiööyö geiito gokohëtëra kuMuiika oMohoreeru, gonö töhaayoe.
ROM.5.6	Kugira enkaaga enö wanyöörre tokereenge abarösu, Kresto naakuure kugira yabanyaanku, gonkaaga enö yaahooyoe. 
ROM.5.7	Negekong'u komoonto woonde gukua kugira yomoonto omoroonge. Keratora koba iga omoonto woonde aratora gukua kugira yomoonto umuuya. 
ROM.5.8	Siböönö eNöökoe aaisere gotoorokia këëbore aatohaanchere; na enkaaga enö töreenge abanyamaraga Kresto naakuure gukugira yeiito! 
ROM.5.9	Kuruku rööë baiito böönö tööba abaroonge mbërë yeNöökoe; nobohëënë bokong'u iga naritutuuria kurua koborro bueNöökoe. 
ROM.5.10	Gonkaaga enö tööreenge ababisa ntööbaaye abasaani bieNöökoe gokohëtëra kuruku roMööna waaë. Tebohëënë bokong'u iga böönö iigö hanö töisere koba abasaani nturituuribua na obohoru bööë. 
ROM.5.11	Tiiga iga niigö bëënë hai, siböönö wiiki nkogöökatore koNöökoe gokohëtëra koMonënë weiito Yeeso Kresto. Gokohëtëra hare oyo böönö tönyööra obosaani na eNöökoe.
ROM.5.12	Kohayo iriraga ndëëchere gokebara gokohëtëra komoonto umui, na iriraga rëëë rekarëënta uruku. Wiiki këhayo bëënë uruku ndöromaaniri abaanto böönsoe, gukugira böönsoe baaköra iriraga. 
ROM.5.13	Mbërë aMaragö gatararuusibua iriraga ndëëre hö gokebara; siböönö hare amaragö gatare, amaraga tegakobarroa hö hai. 
ROM.5.14	Siböönö kurua gonkaaga yaAtamu kuhika enkaaga yaMosa uruku ndööbaahere, ninyööra nkobaara bataakörre iraga këreera reAtamu.
ROM.5.14	Atamu naareenge igituubanio këoora aare guucha. 
ROM.5.15	Siböönö igituhö keera tekeenga iriraga hai. Kugira abaanto abaaru mbaakuure gukugira yiriraga riomoonto umui. Nobohëënë bokong'u iga amaabe gieNöökoe nigituhö kenö kereenge komaabe gomoonto umui oora, Yeeso Kresto geichora iga chabi kobaaru. 
ROM.5.16	Na hö bore obohagare gatai yigituhö kieNöökoe na iriraga riomoonto umui oora. Hanö iriraga rimui reisere guucha ngëëchere ikiina, na ikiina gekarëënta imiihiimö. Siböönö hanö amaraga gaaruhere igituhö ngëëchere, nakiö gekarëënta okobarroa oboroonge. 
ROM.5.17	Nobohëënë iga gokohëtëra iriraga reera riomoonto umui uruku rogataanga kobaaha, gokohëtëra komoonto umui oyo. Siböönö nobohëënë iga kenö omoonto umui oora Yeeso Kresto aakörre, nikiiya bokong'u! Böönsoe banö bakunyööra amaabe kobööru na igituhö kioboroonge mbarebaaha kobohoru gokohëtëra harewë.
ROM.5.18	Kohayombë, këëbore iriraga rimui rërëëntere imiihiimo kobaanto böönsoe, nkëëbö bëënë iriköra rioboroonge riomoonto umui rëëtuurri abaanto böönsoe na kobaha obohoru. 
ROM.5.19	Na këhaara bëënë abaanto abaaru baakörroe abanyamaraga gukugira goköönga kuigueera komoonto umui, nkëëhö bëënë abaaru bareköroa abaroonge mbërë yeNöökoe gukugira gukuigueera komoonto umui oora.
ROM.5.20	AMaragö ngaarichökëëye okorri iga amasaria gaiyëëngëri; siböönö hare iriraga rikuiyëëngëria, amaabe gieNöökoe nkuiyëëngëriagare bokong'u, 
ROM.5.21	okorri iga këëbore obobaahi buiriraga bokorëënta uruku, niigö höönsoe amaabe gatore kobaaha gokohëtëra koboroonge, botoröngööchë kuya kobohoru bokuyeeyo gokohëtëra hare Yeeso Kresto oMonënë weiito.
ROM.6.1	Niyekembë toragaambë? Niiga togëëndërri komënya kuiraga okorri iga amaabe gaiyëëngëri? 
ROM.6.2	Tegekaaba iigö roonde hai! Töisa gukua kuiraga; niyeke wiiki toragëëndërri komënya kuiraga? 
ROM.6.3	Temomanyere iga böönsoe banö tobaatiiseroe ntögöötainiibui na Kresto Yeeso, na kohayo ntöbaatiiseroe na kogöötanibua na uruku rööë hai? 
ROM.6.4	Gokobaatiisoa goiito, nkunyööratore totabuteroe bui hamui nawë na torasaanga uruku rööë, okorri iga këhaara bëënë Kresto aariukiibui kurua kobaku gokohëtëra kubuhiku boTaata, na baiito böönsoe totore kogëënda kobohoru obohea.
ROM.6.5	Kugira hanö oranyööre baiito togöötaiine hamui nawë kuruku ronö roonga orööë, nkëëhö bëënë toregöötana hamui nawë gukuriuukibua këëbore wë aariookere. 
ROM.6.6	Na ntomanyere ganö: etëëmö yeiito yakarai yaabaamberoe hamui na Kresto komosaraba gööë, okorri iga ichiinguru chiomobere guiriraga chitore gosaribua, okorri iga tööngë koba wiiki abaköri bemeremö biriraga. 
ROM.6.7	Kugira omoonto onö akuure nkobaare omotachore kurua guchiinguru chiriraga. 
ROM.6.8	Hanö ndanyööre töökuure hamui na Kresto, ngukumiatore iga ntoremënya wiiki hamui nawë. 
ROM.6.9	Kugira ntomanyere iga Kresto aisa kuriuukibua kurua kuruku na tarikua roonde hai - uruku teroona nguru wiiki harewë hai. 
ROM.6.10	Uruku ronö aakuure, naakuure rimui iigö okorri iga iriraga retakaaba na nguru harewë; na obohoru bonö amënyere böönö namënyere koNöökoe. 
ROM.6.11	Nkëhayo bëënë na baiinyu kuhika muimaahë abiëënë iga nabakumore komang'ana giriraga siböönö moreenge abahoru koNöökoe gokogöötana na Kresto Yeeso.
ROM.6.12	Kohayo böönö iriraga kuhika rëëngë kobaaha komebere geiinyu genö giigukua, okorri iga muigueere ichigöörio chiagiö. 
ROM.6.13	Gose mööngë kohaana ibiimö bieiinyu kuiraga bibë ibiinto biagoköra ubunyaanku. Kuibaga reyo muihaanë baiinyu abiëënë koNöökoe, kiabaanto banö mööruusibua kuruku guucha kobohoru, na mohaanë ibiimö bieiinyu koNöökoe gikugira yagoköra oboroonge. 
ROM.6.14	Iriraga kuhika rëëngë kobaaha hare baiinyu; temoreenge haanse yamaragö hai siböönö haanse yamaabe.
ROM.6.15	Niyekembë? Niiga toköre iriraga, gukugira iga tetoreenge haanse yamaragö siböönö haanse yamaabe? Aa-a tiigö roonde hai! 
ROM.6.16	Temomanyere iga hanö moraihaane baiinyu kiababöhë gukuigueera omoonto woonde, amahëënë moreenge ababöhë bomoonto onö mukuigueera? Haande muigueere iriraga, na amarichökërö nuruku, gose mobë ababöhë bubuiguiiri na amarichökërö noboroonge. 
ROM.6.17	Siböönö eNöökoe agoongoe! Kugira gonkaaga yeende mööre ababöhë kuiraga; siböönömbë möiguereeye kurua obohëënë bonö bogotooka komaiigio ganö möönyöörre. 
ROM.6.18	Mööba abatachore kurua kuiraga na mööba ababöhë boboroonge. 
ROM.6.19	Ngusumaachande kemobere gukugira yoborösu buemebere geiinyu abiëënë. Gonkaaga yeende möihaanere abiëënë koba ababöhë komang'ana gubunyaanku na obobeebe gikugira yubunyaanku. Këhayo bëënë kuhika böönö muihaanë baiinyu abiëënë kimui kiababöhë boboroonge kugira yobohoreeru.
ROM.6.20	Hanö wanyöörre moreenge ababöhë biriraga, mööreenge abatachore harai kurua koboroonge. 
ROM.6.21	Böönömbë nke möönyöörre kogoköra amang'ana gayo böönö mokomaahera ichinsöni? Amarichökërö gamang'ana gaara nuruku! 
ROM.6.22	Siböönö möisa koba abatachore kurua kuiraga na moreenge ababöhë bieNöökoe; ubueera bonö moonabö nogosabuurua, na amarichökërö gaagö nobohoru bokuyeeyo. 
ROM.6.23	Kugira omosaara gonö omoonto akohakanoa kuiraga nuruku, siböönö igituhö kieNöökoe nobohoru bokuyeeyo hare Kresto Yeeso, oMonënë weiito.
ROM.7.1	Temomanyere hai, baanto bamoiito, (kugira ngusumaachande na abaanto banö bamanyere amaragö) iga amaragö nkobaahagare omoonto enkaaga enö akeemohoru. 
ROM.7.2	Kugituubanio, omogaikoro omotëtë, komaragö, naböheroe hare mosaacha waaë enkaaga enö omosaacha akeemohoru. Siböönö hanö ndanyööre mosaacha waaë akuure, hayo omogaikoro oyo nkobaare omotachore kurua komaragö gaara nkunyööra gamoböhere hare mosaacha waaë. 
ROM.7.3	Kohayombë, hanö oranyööre omogaikoro aikaraiine na omoonto woonde nkaaga mosaacha waaë akeemohoru, naraberekeroe iga nomoraaya. Siböönö hanö oranyööre mosaacha waaë akuure, omogaikoro oyo nkobaare omotachore kurua komaragö, na hanö araatëtoe na omoonto woonde toranyööre araköra oboraaya hai. 
ROM.7.4	Niigö kerembë hare baiinyu, baanto bamoiito. Möisa gukua, gokohëtëra kuruku roKresto na kohayo amaragö tegaana nguru hare baiinyu, korri iga mobë abowoonde, wë onö ariuukiibui kurua kobaku okorri iga totore goköra amaiiya gikugira yeNöökoe. 
ROM.7.5	Kugira hanö wanyöörre toramënya irimënya rekemobere, ichigöörio chiriraga chiakahëmbëëyoe gokohëtëra komaragö goköra emeremö komebere geiito, na gokörra uruku emeremö. 
ROM.7.6	Siböönö tööba abatachore kurua komaragö, gukugira tökueereeye egeento keera gëëtoböhere bokong'u, okorri iga totagakörra irimënya irikoro riamaragö ganö gaandekeroe, siböönö tokörre irimënya iriihea riuMuiika.
ROM.7.7	Niyekembë toragaambë? Iga aMaragö niriraga? Aa-a tiigö roonde hai! Siböönö hanö okanyöörre gatare aMaragö tenkaamanyere iriraga iga ngeento ke hai. Kugira tenkaamanyere ukuigöömba ngeento ke hanö okanyöörre aMaragö gataagaambere iga, “Waangë kuigöömba.” 
ROM.7.8	Siböönö iriraga ndënyöörre umueeya gokohëëmbëra ichitëëmö chiöönsoe chiubuigöömbi moonse yaanë gokohëtëra kuiragirrio reyo. Kugira hanö amaragö gatare iriraga rëëkua. 
ROM.7.9	Uni naareenge omohoru hanö wanyöörre amaragö tegaahö hai, siböönö hanö iriragirrio rëëchere, iriraga regataanga koba na ichiinguru, 
ROM.7.10	nauni ngakua. Na iriragirrio reera rëëchere iga rerëëntë obohoru, si haruuni rekarëënta uruku. 
ROM.7.11	Iriraga ndënyöörre umueeya na rekang'aiinirria gokohëtëra kuiragirrio; na gonchera yiriragiirrio reera iriraga rekaanyita.
ROM.7.12	Kohayombë, aMaragö gö agiëënë namahoreeru, na iriragiirrio nirihoreeru, iriroonge na iriiya. 
ROM.7.13	Gose nko okogaamba iga keera kereenge ikiiya nkiö kërëëntere uruku hareuni? Tiigö roonde hai! Këëbore kere niiga iriraga ndiö rëëgakörre; gokohëtëra keera kereenge ikiiya, iriraga rekandëëtëra uruku okorri iga retore kohonyoroa kimui këëbore rreenge. Na kohayo gonchera yiriragirrio reera, iriraga ndëëbaaye kimui irebeebe bokong'u.
ROM.7.14	Ntomanyere iga aMaragö ngareenge gakibumuiika, siböönö uni nowekebarande, onö naaguribua kiomoböhë kuiraga. 
ROM.7.15	Tenkoongora kere ngoköra hai, kugira tengoköra kere ngutuna goköra hai, siböönö kuibaga reyo kere ndëgere. 
ROM.7.16	Hanö ngoköra kere ntagutuna goköra, ganö nkoorokiagare iga nguitabirriande iga aMaragö namaiiya. 
ROM.7.17	Kohayo tuuni umuëënë ngoköra eng'ana enö hai, etare iga niriraga renö remënyere moonse yaanë. 
ROM.7.18	Nemanyere iga teng'ana nchiiya ekomënya moonse yaanë hai-hayo niiga, komobere göönë. Kugira ninyööra egöörio yagoköra eng'ana inchiiya nereenge moonse yaanë, tengotora goköra eng'ana eyo hai. 
ROM.7.19	Tengoköra amaiiya gare ngutuna goköra hai, kuibaga reyo, ngokörande amanyaanku gaara ntagutuna iga nköre. 
ROM.7.20	Hanö oranyööre ndaköra gare ntagutuna iga nköre, konö nko okogaamba iga tuunimbë nkogaköra hai, kuibaga reyo, niriraga reera remënyere hareuni.
ROM.7.21	Kohayo ndooche iga iriragö renö regoköra emeremö ndenö: hanö naatuna goköra kere kereenge ikiiya, kere kereenge ikinyaanku nkiö nkunyööra kehaang'i nauni. 
ROM.7.22	Moonse kimui komööyö göönë nkogöökerande amaragö gieNöökoe. 
ROM.7.23	Siböönö nkomaahande iriragö reende renö regoköra emeremö komobere göönë. Iriragö reyo nguitania rere iriragö renö omotoe göönë guguitabirrania nariö; renköra omoböhë wiriragö ririraga renö regoköra emeremö komobere göönë. 
ROM.7.24	Moonto ke nde onö naanyaanka iigö! Ning'ui arintuuria kurua komobere gonö gukuuhira kuruku? 
ROM.7.25	ENöökoe agoongoe, gokohëtëra koMonënë weiito Yeeso Kresto! Enömbë, niyo eseera yaanë: uni umuëënë nendaatore gokörra amaragö gieNöökoe bëënë gotëëmö yaanë yakibumuiika böönë, siböönö gotëëmö yakemobere ngokörrande amaragö giriraga.
ROM.8.1	Timiihiimö geehö böönö hai kugira yabaara bareenge hare Kresto Yeeso. 
ROM.8.2	Kugira iriragö riuMuiika, renö regotoha obohoru kobogöötaiine na Kresto Yeeso, rëtoköra abatachore kurua kuiragö ririraga na uruku. 
ROM.8.3	Kere aMaragö gataatorre goköra, gukugira iga omobere ngööre omorösu, eNöökoe naakörre. Kohayo naakëëngëëye iriraga ikiina komobere kogotoma oMööna waaë umuëënë, onö aachere akaimukia omobere omorösu guiriraga okorri iga abë ikiruusio kugira yiriraga. 
ROM.8.4	ENöökoe naakörre iigö okorri iga amatunö amaroonge agaMaragö gahikibue kobohekeeranu moonse yeiito banö tomënyere gokorëng'aana na ichiinguru chuMuiika, tiiga iga ngokorëng'aana na omobere hai. 
ROM.8.5	Kugira baara bamënyere gokorëng'aana na këëbore omobere gööbö gokobateebia amaitëgëërrö gaabö nkobaahoagare na gare omobere gugutuna. Baara bamënyere gokorëng'aana na këëbore uMuiika gokobateebia, amaitëgëërrö gaabö nkobaahoagare na gare uMuiika gokobateebia. 
ROM.8.6	Kugira hanö amaitëgëërrö gabaahoa na omobere, amarichökërö nuruku; siböönö hanö amaitëgëërrö gabaahoa na uMuiika, amarichökërö nobohoru na omorëëmbë. 
ROM.8.7	Na kohayo hanö amaitëgëërrö gabaahoa na omobere nkobagare na ububisa na eNöökoe kugira tegakuigueera amaragö gieNöökoe, na wiiki tegagaatora kogaigueera hai. 
ROM.8.8	Baara bakuigueera emebere gëëbö tebaraatore gotëgëria eNöökoe hai. 
ROM.8.9	Siböönö baiinyu mööngë komënya këëbore omobere goiinyu gokobateebia, kugira moona uMuiika, hanö ndanyööre mahëënë uMuiika gueNöökoe ngoreenge moonse yeiinyu. Ore wöönsoe onö ataana uMuiika goKresto oyo tareenge owaaë hai. 
ROM.8.10	Siböönö hanö ndanyööre Kresto namënyere moonse yeiinyu, ninyööra emebere geiinyu gëëkua gukugira yiriraga, si imiika geiinyu ngeena obohoru gukugira yoboroonge. 
ROM.8.11	Hanö ndanyööre uMuiika gueNöökoe onö aariuukiri Yeeso kurua kobaku namënyere moonse yeiinyu wiiki oyo bëënë ariuukiri Kresto Yeeso kurua kobaku naraatore koha emebere geiinyu genö gëëgukua obohoru gokohëtëra kuMuiika gööë gonö goreenge moonse yeiinyu.
ROM.8.12	Kohayombë, baanto baiito, ntoona omoremö gonö töhaaboa iga toköre, siböönö tiiga iga tomënyë këëbore emebere geiito gigutuna hai. 
ROM.8.13	Kugira hanö ndanyööre toramënya gokorëng'aana na emebere geiito, obohëënë nkuyatore gukua; siböönö hanö ndanyööre ngonchera yuMuiika, nguiitamore amaköra gaiinyu giriraga, na moraabë hö. 
ROM.8.14	Baara böönsoe bakoröngööchoa na uMuiika gueNöökoe mbö bareenge abaana bieNöökoe. 
ROM.8.15	Kugira temöönyööra uMuiika goora gokobaköra ababöhë banö baana obööba hai. Kuibaga reyo, möönyööra uMuiika gonö gokobaköra abaana bieNöökoe, na gonchera yichiinguru chuMuiika ngotoratore koberekera eNöökoe iga, “Aba! Taata weiito!” 
ROM.8.16	Umuiika gueNöökoe ngotoboragore hamui na imiika geiito iga baiito ntoreenge abaana bieNöökoe. 
ROM.8.17	Böönömbë tööba abaana baaë, ntoranyööre omoondo gonö aabekeeye abaanto baaë, na baiito böönsoe ntoranyööre omoondo hamui na Kresto, kugira hanö oranyööre torasaanga imiiriirö geKresto, böönsoe wiiki ntoresaanga ubuhiku bööë.
ROM.8.18	Nkomaahande iga imiiriirö genö tukunyööra gonkaaga enö yaböönö tegerarëng'aanë hakaaba hakë na ubuhiku boora borehonyoroa hare baiito hai. 
ROM.8.19	Kugira biöönsoe binö eNöökoe aatëëmere nkoganyabire kogöörio enënë ronö eNöökoe arehonyora abaana baaë. 
ROM.8.20	Kugira eNöökoe naakëëngere ikiina iga biöönsoe binö aatëëmere mbireenge ibiinto buchua, tiiga iga ngokohaancha kööbiö ibiëënë hai, siböönö ngukugira neNöökoe umuëënë aahaanchere kebë këiigö. Ninyööra niigö iriitëng'ërö hö rereenge, 
ROM.8.21	iga ibitëëmoa biöönsoe mbiretachoroa kurua koboböhë bobosariku, na gosaanga obotachore bubuhiku buabaana bieNöökoe. 
ROM.8.22	Kugira ntomanyere iga kuhika enkaaga enö yaböönö biöönsoe binö aatëëmere mbiina oborro bonö boonga ibisa biomokari onö agutuna kuibora. 
ROM.8.23	Siböönö tiiga iga mbiira eNöökoe aatëëmere ibiëënë hai, getare iga ninyööra na baiito banö toona igituhö këmbërë kiuMuiika ngukuuratore moonse yeiito abiëënë, nkaaga tokoganya kogöörio enënë iga eNöökoe atoköre abaana baaë na emebere geiito ginyööre ubuituuria. 
ROM.8.24	Kugira guitëng'ërö reyo ntöönyöörre ubuituuria. Siböönö hanö ndanyööre torooche kere tuguitëng'ëra, böönö reyo tiritëng'ërö hai. Kugira ning'ui aguitëng'ëra egeento kere arooche? 
ROM.8.25	Siböönö hanö ndanyööre toraitëng'ëra kere totakomaaha, ntorakeganye kogöörio enënë kubugumiirria.
ROM.8.26	Nkëëbö bëënë uMuiika nagö gugututuurria na baiito koborösu boiito. Kugira tetomanyere këëbore keragere iga tosabë; siböönö uMuiika gö uguëënë ngotosaberagore koNöökoe kuguitumata konö totagaatora gusumaachera. 
ROM.8.27	Nawë, onö akomaaha ahikia kumiööyö geiito, nkomanyaare amaitëgëërrö guMuiika këëbore gare; gukugira uMuiika goyo ngosaberagore abaanto bieNöökoe gokorëng'aana na obohaanchi bueNöökoe.
ROM.8.28	Baiito ntomanyere iga komang'ana göönsoe eNöökoe ngoköraare emeremö imiiya hamui na baara bamohaanchere, baara aaberekeeye gokorëng'aana na iritunö rëëë. 
ROM.8.29	Kugira baara eNöökoe aamanyere kurua karai naabaahooye kurua nsemoka iga batuubanane na oMööna waaë, okorri iga oMööna oyo atore koba omotaangi gatai yabaana bamööbö abaaru. 
ROM.8.30	Na kohayo baara eNöökoe aahooye kurua gonsemoka, naababerekeeye; na baara aaberekeeye, naabakörre koba abaroonge; na baara aakörre koba abaroonge, naabahaaye ubuhiku.
ROM.8.31	Nkembë toraatore kogaamba koganö göönsoe? Hanö oranyööre eNöökoe ngontahana yeiito areenge, ning'ui araatore gutuiitania? 
ROM.8.32	ENöökoe taangeeye oMööna waaë omomoomui hai, siböönö naamuruusiri kugira yeiito böönsoe! Niyeke keraabë böönö iga hamui nawë angë gotoha ibiinto biöönsoe? 
ROM.8.33	Ning'ui arechööngëra abaanto abaahoroa bieNöökoe? ENöökoe wë umuëënë nkobabarra are oboroonge! 
ROM.8.34	Ning'uimbë arebaihiima? Nkresto Yeeso, onö aakuure, onö aariookere kurua kobaku wiiki nareenge boreo bueNöökoe, nawë ngotosaberaare! 
ROM.8.35	Ning'uimbë, araatore gotööhokania kurua kobohaanchi boKresto? Gose nimiiriirö, gose obokong'u, gose ninyaanyi, gose numuëëkö, gose nobotobu, gose ehobe, gose nuruku? 
ROM.8.36	Këëbore amaandekö gakogaamba iga,
ROM.8.36	“Gukugira ganö baiito ntoreenge kohobe
ROM.8.36	yuruku nsiko chöönsoe;
ROM.8.36	ngokörroatore kiamang'oondi
ROM.8.36	ganö gaakuya kogöögöa.”
ROM.8.37	Siböönö komang'ana ganö göönsoe baiito ntoona ogokera kimui gokohëtëra harewë onö aatohaanchere! 
ROM.8.38	Kugira neena obohëënë iga tegeento keehö hai kenö keraatore gotööhokania na obohaanchi bööë: ninyööra nuruku gose obohoru, ninyööra nabamaraika gose ababaahi gose ichiinguru chakuriooba, ninyööra nganö gaahö böönö gose ganö gariicha, 
ROM.8.39	ninyööra nekebara keigoro gose moonse yekebara-tegeento kere giöönsoe kubinö biaatëëmeroe kenö keraatore gotööhokania na obohaanchi bueNöökoe bonö boreenge hare Kresto Yeeso oMonënë weiito.
ROM.9.1	Nkogaambande obohëënë, tenkorööngöha hai, kugira uni naagöötana na Kresto. Entariki yaanë, nayo yöönsoe nkohërëkiriaere kuMuiika oMohoreeru, iga tenkorööngöha hai 
ROM.9.2	hanö nkogaamba iga neena imiitumatö emenënë na oborro bonö botaana muhikö komööyö göönë. 
ROM.9.3	Kugira nenkahaanchere iga uni umuëënë nebë haanse yimiihiimö gieNöökoe, na nahokanibuë na Kresto kugira yabaanto baiito, abomobere na amaanyiinga gamui nauni. 
ROM.9.4	Bayo nabaIsraeri banö baakörroe abaana bieNöökoe, bakahaaboa ubuhiku, na ichindagano, na aMaragö; bakamanya obosëëngëri obohëënë; bakahaaboa ichindago. 
ROM.9.5	Nabö mbareenge uruiboro robaaguuka; na Masiihi, gukuiboroa kiomoonto naaruure harebö. Newë eNöökoe onö akobaaha göönsoe, agoongoe kuyeeyo! Amina.
ROM.9.6	Tiiga iga eng'ana yeNöökoe tiyaakörekaine hai; kugira tiiga iga böönsoe banö bareenge abaIsraeri mahëënë nabaanto bikiaaro geIsraeri. 
ROM.9.7	Gose tiiga iga böönsoe nabaana baAbrahamu gukugira iga mbareenge uruiboro rööë hai. Siböönö eNöökoe naateebiri Abrahamu iga, “Ngokohëtëra hare Isaka nehö urinyööra uruiboro rööö.” 
ROM.9.8	Konö nkö okogaamba iga tebaara bareenge abaana bomoonto mbö bareenge abaana bieNöökoe hai; kuibaga reyo, abaana baara baibooyoe komarichökërö giendago mbö bakobaroa iga nuruiboro rööë. 
ROM.9.9	Kugira endago yaakörroe kong'ana enö iga, “Gonkaaga këenö nindiriinga, na Saara nariibora omööna wikimura.”
ROM.9.10	Na ganö tegöönsoe hai. Kugira Rebeeka nawë nariibora abaana na isa waabö abaana bayo nuumui, nawë niIsaka, guuka weiito. 
ROM.9.11	Ninyööra nkaaga abaana bataraiboroa na nkaaga bataraatora goköra renö rereenge iriiya na renö rereenge iribeebe siböönö okorri iga ikibune kieNöökoe kiobööhuri kegëëndërri, 
ROM.9.12	tiiga iga ngikugira yamaköra etare iga ngikugira yokoberekeroa kööë, Rebeeka naateebiibui iga, “Omööna omotaangi narekörra omokë waaë.” 
ROM.9.13	Këëbore amaandekö gakoboora iga, “Uni naahaanchere Yaköbö siböönö Esao naamorëgere.”
ROM.9.14	Niyekembë toragaambë? ENöökoe natare omoroonge? Tiigö roonde hai. 
ROM.9.15	Kugira naateebiri Mosa iga, “Nendaabë na amaabe komoonto ore wöönsoe onö ngutuna kööbera; nendaigueere borro omoonto ore wöönsoe onö ngutuna kuigueera borro.” 
ROM.9.16	Kohayombë göönsoe nguitëng'ëragare, tiiga ngokeera omoonto agutuna gose agoköra hai, siböönö nkomaabe gieNöökoe bëënë. 
ROM.9.17	Kugira amaandekö nkogaambagare igoro yaBaraao (omogaambi waMiisiri) iga, “Naagokörre omogaambi okorri iga nooroki ichiinguru chiaanë hareuwë na iriina rëënë remanyekanë igoro yekebara giöönsoe.” 
ROM.9.18	Kohayombë, eNöökoe naana amaabe ko ore wöönsoe onö ahaanchere na ngoköraare omoonto ore wöönsoe aba na omööyö omokong'u këëbore ahaanchere.
ROM.9.19	Siböönö umui weiinyu narambuuri iga, “Hanö ndanyööre amang'ana ganö niigö gare, niyeke eNöökoe aratore kunyööra irisaria komoonto? Ning'ui aratore köönga gare agutuna?” 
ROM.9.20	Siböönö uwë ngeento ke ore, uwë omoonto, gukuhuunchukiria eNöökoe? Gose egeento kenö keboomberoe keratora kubuuria ore akeboombere iga, “Niyeke waakörre okamboomba këhanö?” 
ROM.9.21	Gose, umubuumbi taraatore gokörra iriröba këëbore ahaanchere, na koboomba ibinyoongo bibere kuiröba reera bëënë, ikimui kobokörri buesookö na ikimui kobokörri oboonde boruisö röönsoe hai? 
ROM.9.22	Niyeke gekaabaaye hanö eNöökoe agaatunere iga oroki oborro bööë na goköra ichiinguru chiaaë chimanyekane? Siböönö naareenge umugumiirria bokong'u hare ibitëëmoa binö wanyöörre biatëëmoa binyööre oborro na ogosaribua. 
ROM.9.23	Naakörre iigö okorri iga ahonyore obonënë bubuhiku bööë, kubitëëmoa binö biaatëëmeroe iga binyööre amaabe, ganö wanyöörre aaseemia karai gikugira yubuhiku. 
ROM.9.24	Kugira baiito mbö, abaanto banö aaberekeeye, tiiga iga ngukurua gatai yabaYahuti bëënë hai, siböönö na kurua gatai yabaHamate nabö. 
ROM.9.25	Ganö ngö aagaambere kogetabo keHosea iga,
ROM.9.25	“Abaanto banö bataare abaanë
ROM.9.25	nendeberekera ‘Abaanto baanë.’
ROM.9.25	Ikiaaro keera ntaahaanchere
ROM.9.25	nendeberekera ‘Abahaanchoa baanë.’
ROM.9.26	Na ahase haara wanyöörre baateebibua iga,
ROM.9.26	‘Baiinyu temoreenge abaanto baanë,’
ROM.9.26	hayo bö mbareberekeroa iga
ROM.9.26	abaana bieNöökoe onö aahö.”
ROM.9.27	Na omonaabi Isaaya naagaambere kongaamba enënë igoro yaIsraeri iga, “Ninyööra abaanto baIsraeri baareenge abaaru kiomosëënsë guinyaancha, simbë mbakë bëënë barinyööra ubuituuria; 
ROM.9.28	kugira oMonënë mboongo iigö araahiki ikiina këëë igoro yekebara giöönsoe.” 
ROM.9.29	Nkëboora omonaabi Isaaya aagaambere mbërë iga, “Hanö nkanyöörre oMonënë onö areenge uMukumahë ataatotegeeye uruiboro, ntokabaaye geSötöma, na wiiki ntogatuubaine na Göömöra.”
ROM.9.30	Kohayombë nke toragaambe? Niiga abaHamate, banö bataare gutuna iga babë abaroonge, banyööre oboroonge, siböönö oboroonge gonchera yubukumia; 
ROM.9.31	nkaaga abaIsraeri, banö baare kurigia oboroonge gonchera yamaragö tebaatorre kuhikia amaragö hai. 
ROM.9.32	Na ngukugira ke? Ngukugira iga bö tebaaitëng'ëëye ubukumia hai siböönö mbaaitëng'ëëye gare baare goköra. Na kohayo bö baituuratuura igoro “yirigena reguituuratuura” 
ROM.9.33	këëbore amaandekö gaagaambere iga,
ROM.9.33	“Tamaaha, ndatoora irigena kumugi goSayuuni,
ROM.9.33	reera rereköra abaanto baituurëtuurë,
ROM.9.33	orotare roora rorebaköra bagoe.
ROM.9.33	Siböönö ore wöönsoe onö arikumia harewë
ROM.9.33	tarisuukirribua hai.”
ROM.10.1	Baanto baiito, nehaanchere komööyö göönë göönsoe iga abaanto baiito banyööre ubuituuria! Wiiki nkobasaberande koNöökoe ruisö röönsoe! 
ROM.10.2	Ndatora kobateebia obohëënë iga bö mbaana omokea omonënë koNöökoe; siböönö omokea gööbö tegoreenge kobong'aiini bobohëënë hai. 
ROM.10.3	Bö tebaamanyere enchera enö eNöökoe agokörra abaanto koba abaroonge hai, na kuibaga reyo, mbaasaachere gotaanga enchera yaabö abiëënë; na kohayo tebaitabirriiyi enchera yeNöökoe yagoköra abaanto koba abaroonge hai. 
ROM.10.4	Kugira Kresto aisa kuhikia aMaragö, okorri iga böönsoe banö baraakumi baköroe abaroonge mbërë yeNöökoe.
ROM.10.5	Igoro yoboroonge bonö bogotooka gukuigueera aMaragö Mosa naandekere iga, “Ore wöönsoe onö araaköre gayo naraabë hö gikugira yagö.” 
ROM.10.6	Siböönö kere gekogaamboa igoro yoboroonge bonö bogotooka gonchera yubukumia niiga; “Waangë kuibuuria komööyö gööö, Ning'ui araayi igoro kuriooba?” (hayo niiga, gokorëënta Kresto haanse). 
ROM.10.7	Gose otakaibuuria iga, “Ning'ui araasekere kuya haanse gokebara moonse?” (hayo niiga gokorëënta Kresto igoro kurua kobaku). 
ROM.10.8	Amaandekö nke gakogaamba? “Eng'ana nereenge haang'i nauwë, kumunyua gööö na komööyö gööö” (hayo niiga, eng'ana yubukumia eera tukuruundia.) 
ROM.10.9	Hanö ndanyööre otobooye iga Yeeso noMonënë na ukumi komööyö iga eNöökoe naamuriuukiri kurua kobaku, noranyööre ubuituuria. 
ROM.10.10	Kugira omoonto ngukumiaare komööyö na aköroa omoroonge; na omoonto ngotoboraare na umunyua anyööra ubuituuria. 
ROM.10.11	Amaandekö garagaamba iga, “Ore wöönsoe onö araakumi harewë tarasuukirribue hai.” 
ROM.10.12	Kugira tebohagare boohö hai gatai yabaYahuti na abaHamate; kugira oMonënë nuumui oora bëënë nawë nareenge oMonënë waböönsoe, nawë nareenge omogësa koböönsoe banö bakomosaba. 
ROM.10.13	Këëbore yaandekeroe iga, “Böönsoe banö bagosaba kuriina rioMonënë mbaranyööre ubuituuria.”
ROM.10.14	Siböönö niyeke baraatore gosaba ubutuurria kurua harewë onö batarakumia? Na niyeke baraatore gukumia harewë onö bataakaiguure? Na niyeke baraatore kuiigua hanö ndanyööre umuruundia ataahö? 
ROM.10.15	Na niyeke abaruundia bararuundi hanö ndanyööre batatomeroe? Këëbore amaandekö gakoboora iga, “Mbuuya botëëmö ke kuguucha kobanö baakuruundia aMang'ana Amaiiya!” 
ROM.10.16	Siböönö tiiga iga mböönsoe baitabirriyi aMang'ana aMaiiya hai. Omonaabi Isaaya wë umuëënë akagaamba iga, “Monënë, ning'ui aakumiri eng'ana yeiito?” 
ROM.10.17	Ukuigua aMang'ana Amaiiya nkorëëntakore ubukumia, na aMang'ana Amaiiya gayo ngaara gakuruundibua igoro yaKresto.
ROM.10.18	Siböönö ndabuuria iga, gose nobohëënë iga tebaiiguure eng'ana hai? Obohëënë mbaaiguure-kugira,
ROM.10.18	“Engaamba yaabö
ROM.10.18	yaasookiri ekebara giöönsoe;
ROM.10.18	amang'ana gaabö gaahika kubiikö biekebara.”
ROM.10.19	Wiiki ndabuuria iga, gose abaanto baIsraeri tebakoongora hai? Mosa nowambërë gokogaamba iga;
ROM.10.19	“Nendabaköre baiinyu mobë na irihari
ROM.10.19	kobaanto bikiaaro keende;
ROM.10.19	na gonchera yabaanto abakaangi nendaköre abaanto baanë babë na oborro.”
ROM.10.20	Na omonaabi Isaaya naakarehere ninyööra hanö aagaambere iga,
ROM.10.20	“Nanyöörroe na baara bataare kundigia; naaihonyooye kobaara bataare kuumburirria.”
ROM.10.21	Siböönö igoro yaIsraeri naagaambere iga, “Urusiko röönsoe urugima naaraambekere amabökö gaanë iga nirigani abaanto banö batakunyigueera na banö baanyaanga.”
ROM.11.1	Böönömbë ndabuuria iga, gose eNöökoe naangere abaanto baaë? Tiigö roonde hai! Uni umuëënë numuIsraeri ndeenge, uruiboro roAbrahamu, umui wegesaku keBenchamiini. 
ROM.11.2	ENöökoe taangere abaanto baaë hai, banö aahooye kurua karai. Temomanyere kere amaandekö gakogaamba igoro yaEriiya këëbore aachööngëëye abaIsraeri mbërë yeNöökoe hai? 
ROM.11.3	“Monënë, baiitere abanaabi baaö na gosaria ahase haaö hakuruusiria ibiruusio; nuuni bëënë naatigaaye, nabö ngutunabare iga baanyitë.” 
ROM.11.4	Gose niyeke eNöökoe aamuhuunchukiiyi? “Naaibekeeye umuëënë abaanto ibikoe muhuungate banö bataasëngëëye enöökoe woborööngö onö akoberekeroa iga Baari.” 
ROM.11.5	Nkëboyo bëënë kereenge gonkaaga enö yaböönö; hö bare abaanto bakë kobaara baatigaaye banö baahooyoe gikugira yamaabe. 
ROM.11.6	Hanö ndanyööre ngikugira yamaabe tekaaba wiiki gikugira yamaköra hai. Hanö gekabaaye gukugira yamaköra, amaabe tegakabaaye na ubueera bore böönsoe hai.
ROM.11.7	Böönö niyeke? Abaanto baIsraeri tebaanyöörre kere baare kurigia hai, siböönö abaahoroa mbö baakinyöörre. Abaande böönsoe banö baatigaaye mbaakong'iri imiööyö bakaanga kuigueera, 
ROM.11.8	këëbore amaandekö gakogaamba iga, “ENöökoe naakong'iri emetoe na imiööyö gëëbö; na akabaaha amaiisö ganö gatakomaaha na amatui ganö gatakuiigua kuhika kurusiko rorëërö.” 
ROM.11.9	Na Tauti aragaamba iga,
ROM.11.9	“Tiga ichinyaangi chiaabö chibë
ROM.11.9	oborëëmbu na omohana gokobagöötia;
ROM.11.9	tiga chibë egeento keguituuriatuuria
ROM.11.9	na inyaanyi harebö!
ROM.11.10	Tiga amaiisö gaabö gatooroe igisuunte
ROM.11.10	okorri iga batagaatora komaaha;
ROM.11.10	na emegööngö gëëbö gihiinyoe kunyaanyi
ROM.11.10	ruisö röönsoe.”
ROM.11.11	Sooki ndabuuria iga, gose hanö baituurretuurre, bö mbaagooye na gusika kimui? Tiigö roonde hai! Gukugira yamaraga ganö baakörre, ubuituuria bööcha kobaHamate, okorri iga abaIsraeri babamaahere irihari. 
ROM.11.12	Hanö ndanyööre iriraga rëëbö ndërëëntere amaitabirio amaaru gokebara, na oborösu bööbö bokarëënta amaitabirio amaaru kobaHamate, böönö maitabirio amaaru gakerëëngërë ke gareba hö hanö abaYahuti bakaahekeerana.
ROM.11.13	Böönö ngusumaachande kobaHamate. Këëbore uni ndeenge omotomoa wabaHamate, nendaiheche kugira yomoremö göönë. 
ROM.11.14	Haande ntore goköra abaanto baanë koba na irihari, na kohayo ntore gutuurria abamui baabö. 
ROM.11.15	Kugira hanö bö wanyöörre baangoa, ekebara nkëgöötaniibui obosaani koNöökoe, niyeke kerebambë, hanö bö baritabirribua? Mboreba obohoru kobaku!
ROM.11.16	Hanö ndanyööre ekeng'eenga këmbërë kiomogaatë kenö kiruusiibui koNöökoe nekehoreeru, hayo omogaatë umugima nagö göönsoe nomohoreeru; na hanö ndanyööre imiri giomote nemehoreeru, na ichiinsagia nachiö chöönsoe nichihoreeru. 
ROM.11.17	Hanö ndanyööre ichiinsagia ichimui nchiahagooyoe na uwë omoHamate onö oreenge orosagia romoseituuni goibara wabërëkoa kö, kuibaga richiinsagia chiira chaahagooyoe okorri iga osaangë ubuuya bomoseituuni 
ROM.11.18	kohayombë, kuhika waangë kuihëëmëra abaYahuti banö bareenge gichinsagia. Hanö moraihëëmë momanyë iga baiinyu temokoha imiri ichiinguru hai - imiri ngiö gekobaha ichiinguru.
ROM.11.19	Siböönö noragaambë iga, “Ichiinsagia chiira nchiahagooyoe okorri iga mbërëkoe komoseituuni.” 
ROM.11.20	Gayo namahëënë. Nchiahagooyoe gukugira iga tebaakumiri hai, nkaaga uwë wimereeye gukugira yubukumia bööö. Siböönö mööngë kuihëëma gikugira eyo; kuibaga reyo mööböhë. 
ROM.11.21	Kugira ndanyööre eNöökoe ataatigere abaYahuti, banö baareenge gichinsagia isimisi bahönë, na baiinyu tarebatiga mohönë hai. 
ROM.11.22	Maahambë ubuuya na obobe bueNöökoe: obobe kobaara baisa kogoa, siböönö ubuuya hareuwë-hanö ndanyööre oragëëndërria kubuuya bööë. Hanö oranyööre togoköra iigö hai, nauwë wöönsoe norahagoroe. 
ROM.11.23	Na hanö oranyööre abaYahuti mbatiga oköönga gukumia kööbö, nabö mbarariingibue haara wanyöörre baareenge; kugira eNöökoe naana ogotora kogoköra iigö. 
ROM.11.24	Hanö ndanyööre baiinyu abaHamate mööhagooyoe kurua komoseituuni goibara mokabërëkibua boora eseera etare komoseituuni gonö göimiibui, tekeraabë buuya bokong'u guchiinsagia ichinyiborane koberekibua komoseituuni göchiö haara chiaaruure!
ROM.11.25	Baanto bamoiito, ehö eng'ana yikibisere kenö këëhonyoroa enö ngutuna iga momanyë, okorri iga motakaimaaha iga mbang'aiinimore komaitëgëërrö gaiinyu abiëënë. Na eng'ana eyo yikibisere niiga, obokong'u boikarra abaIsraeri abamui kuhika ronö abaHamate böönsoe urinyööra baachere koNöökoe. 
ROM.11.26	Kohayo nehö abaIsraeri böönsoe barinyööra ubuituuria. Këëbore amaandekö gakogaamba iga,
ROM.11.26	“Umutuuria nariicha kurua Sayuuni
ROM.11.26	na nariruusia ubunyaanku kurua
ROM.11.26	Kurutuundurra roYaköbö.
ROM.11.27	Nendeköra endagano enö hamui nabö
ROM.11.27	enkaaga enö ndebaabera amaraga gaabö.”
ROM.11.28	Gukugira bö mbaangere aMang'ana Amaiiya, abaYahuti baaba ababisa bieNöökoe kugira yeiinyu bare baHamate. Siböönö gukugira yobööhuri baaba basaani bieNöökoe gukugira yabaaguuka baabö. 
ROM.11.29	Kugira amaitabirio gieNöökoe na emberekera yaaë tibikahoonchoroa hai. 
ROM.11.30	Këëbore mööngere kuigueera eNöökoe karai; siböönö munyöörre amaabe gukugira yabaYahuti goköönga kuigueera eNöökoe. 
ROM.11.31	Mbaangere kuigueera eNöökoe, okorri iga gikugira yamaabe gaara möönyöörre nabö böönsoe böönö batore kunyööra amaabe gieNöökoe. 
ROM.11.32	Kugira eNöökoe aaböha abaanto böönsoe goköönga kuigueera kööbö, okorri iga atore koorokia amaabe harebö böönsoe.
ROM.11.33	Oboome, eseemia na obong'aiini bueNöökoe nobonënë bokong'u! Amaabe gaaë tegaguisuunchua hai, na ichinchera chaaë tichikoongoroa hai. 
ROM.11.34	Këëbore yaandekeroe iga,
ROM.11.34	“Ning'ui amanyere amaitëgëërrö goMonënë?
ROM.11.34	Ning'ui ana ogotora gokomoteebia ekegoköra?
ROM.11.35	Ning'ui aahaanere egeento harewë,
ROM.11.35	okorri iga achë gokehakana wiiki?”
ROM.11.36	Kugira ibiinto biöönsoe harewë biikurua, na mbiihö gokohëtëra harewë na kugira yawë. Ubuhiku tiga bobë koNöökoe kuyeeyo! Amina.
ROM.12.1	Kohayombë baanto bamoiito, gukugira yamaabe amaaru gieNöökoe ndabagëya iga muiruusi abiëënë mobë ikimuëënsö kenö keena obohoru, ekehoreeru na kenö gekogöökia eNöökoe. Obosëëngëri boiinyu bobohëënë bonö moraruusi. 
ROM.12.2	Mööngë kuigöötania komang'ana giekebara kenö, siböönö tiga mohoonchoroe moonse kogokoboroa kimui amaitëgëërrö gaiinyu. Sooki moraatore komanya gare eNöökoe agutuna, gare gareenge amaiiya na gare gakomogöökia na amahekeeranu.
ROM.12.3	Na gukugira yamaabe ganö naahaayoe, nkobateebiande baiinyu böönsoe: Mööngë guitëgëërra baiinyu abiëënë iga moreenge abaigoro gokera këëbore keragere iga mobë. Kuibaga reyo, mobë na ekerëëngërë kuguitëgëërra koiinyu, na mokëëngë ikiina gokerëëngërë kiubukumia boora eNöökoe aabahaaye. 
ROM.12.4	Ntoona ibiimö ibiaaru komobere gumui, na ibiimö binö biöönsoe mbiina emeremö hagare hagare. 
ROM.12.5	Këhayo bëënë, ninyööra tobë baaru, ntoreenge omobere gumui kobogöötaiine hamui na Kresto, na kera umui nareenge ikiimö kimui kubiimö biinde. 
ROM.12.6	Ntoona ibituhö hagarehagare kubuituungaini na amaabe gaara töhaayoe. Hanö oranyööre igituhö nikiobonaabi niiga togekörre korëng'aana na ubukumia boora toonabö; 
ROM.12.7	hanö oranyööre igituhö geiito nikiobokörri, niiga tokörre; hanö oranyööre igituhö këëö nukuiigia, nkeragere iga wiigi; 
ROM.12.8	hanö oranyööre igituhö këëö nugutirimikia abaande, nkeragere iga oköre këëboyo bëënë. Ore wöönsoe onö agutuurria onö ataana geento nkeragere iga aköre iigö kobogësa; ore wöönsoe onö agotaangata nkeragere iga abë na omokea bokong'u; ore wöönsoe onö akomaahera abaande amaabe nkeragere iga aköre iigö komogöökö.
ROM.12.9	Obohaanchi boiinyu kuhika bööngë koba na ubuiteerri. Morëgë kenö kereenge ikinyaanku, mogöötërrë; gaara gareenge amaiiya. 
ROM.12.10	Mohaanchane kiabaanto baandaimui hare Kresto, na kera omoonto ataangati koorokia esookö yaaë kowoonde. 
ROM.12.11	Moköre emeremö bokong'u na mööngë koba abarösu. Mokörre oMonënë emeremö na omööyö guirisaansera. 
ROM.12.12	Tiga iriitëng'ërö reiinyu rebaköre mobë na emegöökö, mobë abagumiirria kumiiriirö geiinyu, na muyi morasaba ruisö röönsoe. 
ROM.12.13	Muyi morasaanga ibiinto hamui na abaanto banö bareenge kugutuna na muirigani abagëni guchika cheiinyu.
ROM.12.14	Muitabiri baara bakobaha inyaanyi; - mobaitabiri na motakabaihiima. 
ROM.12.15	Mobë na omogöökö hamui na baara bareenge komogöökö, mukuure hamui na baara bagukuura. 
ROM.12.16	Motoondorroe na amang'ana gaiinyu umui kowoonde. Mööngë kuihëëma, siböönö moköre obosaani hamui na abaanto abasuseenu. Mööngë guitëgëërra baiinyu abiëënë iga nabang'aiinimore. 
ROM.12.17	Hanö oranyööre umui weiinyu agokörëëye bobeebe, waangë goköra igisiöömba. Mosaache goköra gare böönsoe baakomaaha iga namaiiya. 
ROM.12.18	Oköre göönsoe gokerëëngërë kere ogotora gokoba na omorëëmbë na abaanto böönsoe. 
ROM.12.19	Baanto bamoiito, mööngë kohakana igisiöömba, siböönö kuibaga reyo, motegere eNöökoe. Kugira amaandekö nkogaambagare iga, “Igisiöömba nekëënë uni, nendakehakanë, araboora oMonënë.” 
ROM.12.20	Kuibaga reyo, këëbore amaandekö gakogaamba; “Hanö oranyööre umubisa waaö araambokere, tamoha egekorea; hanö oranyööre ana umuihomö, tamoha egeento gekunyua; kugira kogoköra iigö noramoköre amaahë ichinsöni ichinënë kiamakara gomörrö igoro yomotoe gööë.” 
ROM.12.21	Mööngë gutiga ubunyaanku bobakerë; kuibaga reyo, mokerë ubunyaanku kogoköra amaiiya.
ROM.13.1	Kera omoonto kuhika aigueere abataangati bikiaaro, gukugira ogotora göönsoe nkoNöökoe gukurua, na abataangati bikiaaro ngotooroabare na eNöökoe. 
ROM.13.2	Ore wöönsoe onö aköönga ogotora nyööra nkööngaare gare eNöökoe agaambere iga kebë; na banö bagoköra iigö nguikëëngërabare ikiina abiëënë. 
ROM.13.3	Kugira tiiga iiga abataangati bööböhoe na baara bagoköra amaiiya hai, siböönö bööböhoe na baara bagoköra amanyaanku. Gose nohaanchere iga waangë kööböha omoonto onö ana ogotora? Taköra amaiiya, nauwë noranyööre egoongö kurua harewë, 
ROM.13.4	gukugira wë nomoköri wemeremö weNöökoe onö agoköra emeremö kubueera bööö. Siböönö hanö oranyööre namanyaanku ogoköra, niiga omööböhë, gukugira ogotora kööë gokohaana inyaanyi tokobuchua hai. Wë nomoköri wemeremö weNöökoe na nkuhikiaare inyaanyi yeNöökoe kobaara baagoköra amanyaanku. 
ROM.13.5	Kugira guikibunë kenö kuhika muigueere baara baana ogotora-tiiga iga ngukugira yinyaanyi hai, siböönö höönsoe ngukugira yentariki.
ROM.13.6	Keyo bëënë nkiö gikugira morahakana iriguuti, gukugira baara baana ogotora ngokörabare emeremö kugira yeNöökoe hanö wanyööra barahikia emeremö gëëbö këëbore keragere. 
ROM.13.7	Mohakane böönsoe, amasiire gaabö ganö moonago; komoonto wiriguuti mohakane iriguuti; komoonto wubusuru mohakane ubusuru, mobë na obööba komoonto onö aisaiine obööba, na mosooke omoonto onö aisaine iga asookoe.
ROM.13.8	Mööngë koba na isiire komoonto ore wöönsoe - isiire bëënë enö moraabë nayo nokohaanchana abiëënë kubiëënë. Kugira ore wöönsoe ahaanchere owoonde oyo naMaragö akuiigueera. 
ROM.13.9	Amaragirrio gaara, “Waangë goköra oboraaya; waangë guiita; waangë kuiiba; waangë kuigöömba egeento kiomoonto woonde ore wöönsoe” - na iriragirrio rere riöönsoe renö reehö nkuiribuagare kong'ana imui enö, “Ohaanche umuunyarobëri waaö këëbore wihaanchere uwë umuëënë.” 
ROM.13.10	Obohaanchi tebogokörra umuunyarobëri eng'ana embeebe hai. Kohayo obohaanchi mbö obohekeeranu buaMaragö.
ROM.13.11	Kuhika oköre ganö, gukugira momanyere iga enkaaga yaahikere yakobooka kurua guchitero. Kugira enkaaga yakunyööra ubuituuria haang'iere böönö gokera haara yaareenge hanö tötaangere gukumia. 
ROM.13.12	Ubutiko busirre na obokeeye buhikere haang'i hanö. Tiga tutigë goköra amang'ana agigisuunte, na tuimuki ibiooge biaguitanera gonkaaga yomobaso. 
ROM.13.13	Amaköra gaiito gabë gubusuuki, kiabaanto banö bamënyere koborabu - tööngë koba abaraango gose abanyui baamaroa, abanyaanku gose banö bagoköra oboraaya, abiribeeha gose abirihari. 
ROM.13.14	Siböönö muiböhë oMonënë Yeeso Kresto kiengebo, mööngë kuigueera emebere geiinyu giriraga na kuihaana guchigöörio chagiö.
ROM.14.1	Muirigani omoonto onö areenge omorösu kubukumia, siböönö mööngë goköra ichinkaani nawë igoro yagaara motakuigueerrana. 
ROM.14.2	Ahö omoonto onö agukumia na nkoreaare ibiinto biöönsoe, siböönö ahö omoonto onö areenge omorösu kubukumia nawë nichinyinyi bëënë akorea. 
ROM.14.3	Omoonto oora akorea egeento kere giöönsoe tiiga niiga asërë oora ataagoköra iigö; nkaaga umui oora akorea ichinyinyi bëënë tiiga niiga akëëngërë ikiina umui oora akorea egeento kere giöönsoe hai; kugira eNöökoe aisa kumuitabirria. 
ROM.14.4	Gose uwë ning'ui onö ogokëëngëra ikiina omoköri wemeremö womoonto woonde? OMonënë onö amööndekere emeremö newë araatore gokëënga ikiina iga akerre gose iga agooye. Na narakere, gukugira oMonënë naana ogotora gokomoköra akere.
ROM.14.5	Omoonto umui araitëgëërra iga urusiko nyaborëbë ndoreenge urubueera bokong'u gokera urusiko roonde, nkaaga omoonto woonde wiiki araitëgëërra iga ichinsiko chöönsoe nchirëng'aiine. Kera omoonto nkeragere iga abë na obohëënë kimui igoro yakere aitëgërrëëye komotoe gööë umuëënë 
ROM.14.6	Ore wöönsoe onö akogööta bokong'u urusiko nyaborëbë ngoköraare iigö kogosooka oMonënë; ore wöönsoe akorea kere giöönsoe ngoköraare iigö kogosooka oMonënë, gukugira nkuruusiaare egoongö koNöökoe. Ore wöönsoe araangë korea ibiinto nyaborëbë ngoköraare iigö kogosooka oMonënë, na nkuruusiaare egoongö koNöökoe. 
ROM.14.7	Temoonto ahö gatai yeiito onö akoba hö gukugira yaaë umuëënë hai, na temoonto ahö gatai yeiito onö agukua gukugira yaaë bëënë hai. 
ROM.14.8	Hanö oranyööre toohö, ngikugira yoMonënë, na hanö oranyööre torakua ngikugira yoMonënë. Kohayo hanö oranyöörë nokoba hö gose nugukua, ntoreenge aboMonënë. 
ROM.14.9	Kugira Kresto naakuure na naariookere kobohoru okorri iga abë oMonënë wabanö baahö na wabanö baakuure. 
ROM.14.10	Uwëmbë, onö otaakorea biöönsoe ngikugira ke ogokëëngëra umukumia woonde ikiina? Nauwë onö okorea biöönsoe ngikugira ke ogosëra umukumia woonde? Baiito böönsoe nturimeerra mbërë yigituumbe kieNöökoe tokëëngëroe ikiina. 
ROM.14.11	Kugira amaandekö garagaamba iga,
ROM.14.11	“Obohëënë këëbore ndeenge eNöökoe onö ahö, aragaamba oMonënë,
ROM.14.11	kera omoonto naratëmë ibiru mbërë yaanë,
ROM.14.11	na kera omoonto naratobore iga nuuni ndeenge eNöökoe.”
ROM.14.12	Kohayo kera umui gatai yeiito naregaamba amang'ana gaaë umuëënë koNöökoe.
ROM.14.13	Kohayombë, tohaatere gokëëngërana ikiina abiëënë kubiëënë. Kuibaga reyo, mokëëngë ikiina iga temoraköre kere keraagire umukumia woonde aituurëtuurë gose agoe kuiraga. 
ROM.14.14	Nemanyere, wiiki neena obohëënë koMonënë Yeeso iga tegeento keehö kenö getasaabuurroe gikugira yeseera yakiö, siböönö hanö oranyööre omoonto arooche iga tegesabuurroe hai, nkeraabë iigö harewë. 
ROM.14.15	Hanö oranyööre oraitumatia umukumia woonde gukugira yibiaakorea, hayo niiga amaköra gaaö tegaakurua kobohaanchi hai. Waangë guitabirria hakaaba hakë iga ibiaakorea biaaö bisarri omoonto onö Kresto aakuure gukugira yaaë! 
ROM.14.16	Niiga mööngë guitabirria iga keera mokomaaha iga nikiiya kemaahekane iga nekebeebe. 
ROM.14.17	Kugira oboGaambi bueNöökoe tiiga iga nokoraagera gose nukunyua, siböönö mbuituungaini na oboroonge, omorëëmbë na omogöökö gonö gukurua kuMuiika oMohoreeru. 
ROM.14.18	Na hanö omoonto akörra Kresto gonchera enö, nkogöökiaare eNöökoe na nguitabirribuaare na abaanto.
ROM.14.19	Kohayombë, kuhika ruisö röönsoe turigi amang'ana gaara gararëëntë omorëëmbë na gaara garatutuurri kohagaachana abiëënë kubiëënë. 
ROM.14.20	Waangë gosaria emeremö gieNöökoe genö aisa goköra gukugira yibiaakorea. Ibiaakorea biöönsoe mbisaabuurroe, siböönö nirisaria gokorea kere giöönsoe keera keraköre omoonto woonde agoe kuiraga. 
ROM.14.21	Eng'ana inchiiya yagoköra noköönga korea inyama, kunyua amaroa, gose goköra kere giöönsoe kere keraaköre umukumia woonde agoe. 
ROM.14.22	Siböönö kere ugukumia keyo kebë gatai yaaö umuëënë na eNöökoe. Owakehaiiya nomoonto oora ataguikëëngëra ikiina umuëënë kong'ana eera ukunyööra akumiri iga nehëënë! 
ROM.14.23	Siböönö onö ana isi igoro yegeento kenö akorea, oyo narakëëngëroe ikiina, kugira tagoköra iigö kubukumia hai. Na kere giöönsoe kenö getagoköroa kubukumia niriraga.
ROM.15.1	Baiito banö toona ichiinguru kuhika niiga tutuurri kuimukia emesaire gebaara bareenge abarösu, tööngë guitëgëria baiito abiëënë. 
ROM.15.2	Tiga kera umui gatai yeiito atëgëri umunyarobëri waaë kubuuya bööë, okorri iga amohagaache. 
ROM.15.3	Kugira Kresto taitëgëëyi umuëënë hai, këëbore aMaandekö gakogaamba iga, “Amang'ana amabeebe ganö baakuruereeye nuuni gaanyahaarre.” 
ROM.15.4	Amang'ana gare gaataangeroe kööndekoa ngaandekeroe okorri iga gatuiigi, totore koba na iriitëng'ërö gonchera yubugumiirria na ubutirimiku bonö tukonyööra koMaandekö. 
ROM.15.5	Tiga eNöökoe onö areenge umugumiirria na umutirimiku abahë iriitëgëërrö rimui gatai yeiinyu abiëënë gokogööta igituubanio geKresto Yeeso, 
ROM.15.6	okorri iga baiinyu böönsoe mobë na engaamba imui, motore kogoonga eNöökoe onö areenge Isa waabö oMonënë weiito Yeeso Kresto.
ROM.15.7	Kohayo muyi moraiyirigania abiëënë kubiëënë, këëbore Kresto aabairigaiini, kugira yubuhiku bueNöökoe. 
ROM.15.8	Kugira ndabateebia iga Kresto naabaaye omoköri wemeremö wabanö bagosaaroa gokoorokia obohëënë bueNöökoe, okorri iga ichindago chieNöökoe chinö aaragaiine baaguuka baiito chihekeerane, 
ROM.15.9	na okorri iga abaHamate nabö batore kogoonga eNöökoe kugira yamaabe gaaë. Këëbore aMaandekö gakogaamba iga,
ROM.15.9	“Kohayo nendekogoonga gatai yabaHamate, nendetoonia iriina rëëö.”
ROM.15.10	Wiiki aMaandekö garagaamba iga,
ROM.15.10	“Motacheenga, baiinyu bare baHamate, hamui na abaanto baaë!”
ROM.15.11	Na wiiki,
ROM.15.11	“Mogoongë oMonënë, baiinyu bare baHamate böönsoe,
ROM.15.11	abaanto böönsoe, momogoongë wë!”
ROM.15.12	Na wiiki, Isaaya aragaamba iga,
ROM.15.12	“Umuhiri Yëësë ariicha;
ROM.15.12	onö aririchökëra agaambere abaHamate;
ROM.15.12	na abaHamate mbaretoora iriitëng'ërö rëëbö harewë.”
ROM.15.13	Tiga eNöökoe onö areenge iriitëng'ërö abaichuri omogöökö göönsoe na omorëëmbë kugukumia koiinyu, okorri iga iriitëng'ërö retore gukiina guchiinguru chuMuiika oMohoreeru.
ROM.15.14	Baanto bamoiito: uni umuëënë neena obohëënë iga baiinyu abiëënë muichooye ubuuya, obong'aiini böönsoe na moraatore kuiragirria abiëënë kubiëënë. 
ROM.15.15	Siböönö nembandekeeye ntaana bööba ntore kobahiitukia igoro yamang'ana nyaborëbë. Nenkörre iigö gukugira yamaabe ganö naahaayoe na eNöökoe 
ROM.15.16	gokoba omokörri waKresto Yeeso kobaHamate. Ngokörande emeremö kiumunchaama gukuruundia aMang'ana Amaiiya gieNöökoe, okorri iga abaHamate batore koba ikiruusio kenö kiguitabirribua na eNöökoe, ikiruusio kenö gësaabuurua na uMuiika oMohoreeru. 
ROM.15.17	Kohayo hanö ndeenge hare Kresto Yeeso, ngotorande kuirahera emeremö gëënë kugira yeNöökoe. 
ROM.15.18	Tengaatora kogaamba eng'ana ere yöönsoe etare nkeera bëënë Kresto aaköra gokohëtëra hareuni iga ndöngööchë abaHamate baigueere eNöökoe, gonchera yamang'ana na amaköra, 
ROM.15.19	guchiinguru chibimanyiirrio, na ibirogoorö na guchiinguru chuMuiika. Na kohayo, korogëëndö röönsoe kurua Yerusareemu kuhika Irurikö naaruundiri hare höönsoe aMang'ana Amaiiya igoro yaKresto. 
ROM.15.20	Ugutuna köönë ruisö röönsoe niiga nduundi aMang'ana Amaiiya hare höönsoe haara iriina reKresto retaraigubua, kohayo ntagaacha kohagaacha koborosa bomoonto woonde ore wöönsoe. 
ROM.15.21	Këëbore amaandekö gakogaamba iga,
ROM.15.21	“Abaanto baara wanyööre batarateebibua amang'ana gaaë mbaremaaha,
ROM.15.21	na baara wanyöörre bataraiigua amang'ana gaaë mbarioongora.”
ROM.15.22	Kugira yikibunë kenö naareberroa hare kaaru kuguucha hare baiinyu. 
ROM.15.23	Si böönö niiga niisere gosookia emeremö gëënë guchintahana chinö, na amarua komëëka emëëru naaya ndatuna guucha kobamaaha, 
ROM.15.24	neena iriitëng'ërö rekobamaaha gonkaaga enö ndanyööre ndeenge korogëëndö röönë rokuya Sibeini, na moong'e ubutuurria boiinyu korogëëndö royo, hanö ndanyööre nsookiri kogööka gokoba hamui na baiinyu hakë iigö. 
ROM.15.25	Böönö iigö nkuyande Yerusareemu kuirigania hö abaanto bieNöökoe. 
ROM.15.26	Kugira baara bareenge Maketonia na Akaaya bakëëngere ikiina kuruusia ibiinto biaabö gutuurria abatobu gatai yabahoreeru banö bareenge kumugi goYerusareemu. 
ROM.15.27	Mbö abiëënë baahaanchere iga baköre iigö. Siböönö kobohëënë, goyo nomoremö gööbö harebö; kugira hanö ndanyööre abaHamate ngosaangabare amaitabirio gakibumuiika hamui na abaYahuti, kohayo abaHamate nkeragere iga nabö böönsoe batuurri aBayahuti komaitabirio gibiinto biaabö. 
ROM.15.28	Kohayo hanö ndanyööre niisere gosookia omoremö gonö, na kobahërra ibiinto binö urinyööra birusiibui gukugira yaabö, nendeköra obogëni weiinyu hayo, nkaaga ndinyööra ndeenge korogëëndö rokuya Sibeini. 
ROM.15.29	Na nemanyere iga hanö ndiicha hare baiinyu, nenderëëntana amaitabirio amaaru gaKresto.
ROM.15.30	Baanto bamoiito, ndabagëya koMonënë Yeeso Kresto na kobohaanchi buMuiika; mogöötanë hamui nauni kogonsabera koNöökoe. 
ROM.15.31	Monsabere okorri iga ntore kurua buYahuti kobanö batagukumia komorëëmbë na wiiki iga obokörri böönë kumugi goYerusareemu botore guitabirribua na abaanto bieNöökoe. 
ROM.15.32	Na kohayo kobohaanchi bueNöökoe, nendatore guucha hare baiinyu niichooye omogöökö na niichë kogööka kobogëni hamui na baiinyu. 
ROM.15.33	Tiga eNöökoe onö areenge ensemoka yomorëëmbë abë hamui na baiinyu böönsoe. Amina.
ROM.16.1	Ndatuna kogaamba hare baiinyu igoro yamusubaati omoiito Boibe onö areenge omokörri goKanisa yaKënkerea; 
ROM.16.2	iga motore kumuirigania kuriina rioMonënë këëbore keragere kobaanto bieNöökoe. Momohë ubutuurria bore böönsoe bonö oranyööre aratuna gukurua hare baiinyu, kugira wë umuëënë naareenge umutuurria kobaanto abaaru na ninyööra hareuni umuëënë. 
ROM.16.3	Monkeerri Birisika na Akuira, abaköri bemeremö hamui nauni hare Kresto Yeeso, 
ROM.16.4	banö baaruusiri obohoru bööbö gukugira yaanë. Nkuruusiande egoongö-tiiga nuuni bëënë hai, siböönö wiiki na amaKanisa göönsoe gabaHamate nkuruusiagare egoongö. 
ROM.16.5	Monkeerri wiiki abakumia banö bareenge kunyuumba yaabö. Monkeerri omogöönchë waanë iga Ebaineto, onö aareenge owambërë korong'ööngö roAsia kugukumia hare Kresto. 
ROM.16.6	Monkeerri Mariaamu onö aakörre emeremö bokong'u gatai yeiinyu.
ROM.16.7	Monkeerri Anderoniku na Yuunia, abaanto bamaanyiinga gamui na uni banö tööreenge hamui gokeböhë; bö mbaamanyekaine bokong'u gatai yabatomoa, nabö mbaakumiri hare Kresto mbërë ntarakumia. 
ROM.16.8	Monkeerri Ambiriato, omogöönchë waanë hare oMonënë. 
ROM.16.9	Monkeerri Aribano omoköri wemeremö hamui na baiito kobokörri boKresto, na omogöönchë waanë Sitakusi. 
ROM.16.10	Monkeerri Abeere onö obohëënë bööë hare Kresto böhërëkibua. Monkeerri abaanto böönsoe banö bareenge bieeka yArisitöburö. 
ROM.16.11	Monkeerri Herotiona, omoonto wamaanyiinga gamui na uni. Monkeerri banö bareenge abieeka yaNarikisi.
ROM.16.12	Monkeerri Turubëëna na Turuböösa banö bagoköra emeremö bokong'u kobokörri boMonënë, na omogöönchë waanë Beriisi onö agoköra emeremö gikugira yoMonënë. 
ROM.16.13	Monkeerri Ruubö, onö areenge omööhoroa koMonënë, na nyako waabö onö areenge wiiki baaba. 
ROM.16.14	Monkeerri Asunkirito, Buregeoni, Herime Batiroba, Herima na bamura bamoiito banö bareenge hamui nabö. 
ROM.16.15	Monkeerri Birorogo na Yuuria, Nërëëa na musubaati omööbö, na Oriimba na abaanto böönsoe banö bareenge hamui nabö. 
ROM.16.16	Mokeerani abiëënë kubiëënë na eraamuuno endoonge. Morakeeribua na amaKanisa göönsoe gaKresto.
ROM.16.17	Baanto bamoiito, ndabagëya iga muiraarerre na baara bakorëënta obohötökani na obokong'u na goköra abaanto baande bagoe baratiga amaiigio ganö möigiibui. Mong'ösë kurua kobaanto bayo. 
ROM.16.18	Kugira abaanto banö baanga bayo tebagokörra oMonënë weiito Kresto hai, siböönö bö nichiinda chiaabö bëënë bagokörra. Komang'ana gaabö amaiiya na guchisumaacho chiaabö chiakong'ainirria emetoe giabaanto abahëënë. 
ROM.16.19	Abaanto böönsoe baiigua igoro yubuiguiirri boiinyu koMang'ana Amaiiya, na kugira yikibunë kenö ngöökere igoro yeiinyu. Ndatuna mobë na eseemia igoro yakenö kereenge ikiiya, siböönö mobë kiabakaangi igoro yakenö kereenge ikinyaanku. 
ROM.16.20	Haakurua eNöökoe onö areenge ensemoka yomorëëmbë mboongo arabaandirri iRisaambo haanse yamagoro gaiinyu. Tiga amaabe goMonënë weiito Yeeso gabë hamui na baiinyu.
ROM.16.21	Timoteo, omoköri wemeremö hamui nauni, abakeerri; hamui na Rukio, Yaasoni, na Sosibiita, abaanto bamaanyiinga gamui na uni.
ROM.16.22	Nauni Teritio, omööndiki winyaruba enö, mbakeerri kuriina rioMonënë.
ROM.16.23	Gaayo onö aanyirigaiini waaë, hamui na eKanisa yöönsoe babakeerri; Erasito, umubiiki wichiimbiria chiumugi, na mura omoiito Kuiarito, babakeerri. [ 
ROM.16.24	Tiga amaabe goMonënë Yeeso Kresto gabë hamui na baiinyu böönsoe. Amina.]
ROM.16.25	Böönö egoongö ebë harewë onö agotora kobakong'ia, gokorëng'aana na aMang'ana Amaiiya gaara naaruundiri, igoro yeng'ana yaYeeso Kresto, na gokorëng'aana na okohonyoroa guikibisere ekehëënë kenö wanyöörre këëbisoa komëëka emëëru genö gëëhëtere. 
ROM.16.26	Siböönö obohëënë boyo bööhonyoroa na komanyekana gokohëtëra komaandekö gabanaabi, na kongaamba yeNöökoe wakuyeeyo, okorri iga ibiaaro biöönsoe bitore gukumia na kumuigueera.
ROM.16.27	Hare eNöökoe bëënë, newë bëënë areenge na eseemia yöönsoe, ubuhiku bobë hö gokohëtëra hare Yeeso Kresto kuyeeyo na eyo! Amina.
1CO.1.1	Uni Bauro, onö naaberekeeyoe iga mbë omotomoa waKresto Yeeso gokorëng'aana na këëbore eNöökoe agutuna, na mura omoiito Sositëënë-
1CO.1.2	Torabaandekera inyaruba kuya gokanisa yeNöökoe enö ereenge Köriinto, kobaara baasabuurrue na Kresto Yeeso, na koberekeroa mobë abahoreeru, hamui na baara böönsoe bagosëëngëra hare höönsoe oMonënë weiito Yeeso Kresto, onö areenge oMonënë waabö na oweiito:
1CO.1.3	Amaabe na omorëëmbë bibë hare baiinyu kurua koNöökoe Taata na kurua hare oMonënë Yeeso Kresto.
1CO.1.4	Nkogoongande eNöökoe ruisö röönsoe gukugira yeiinyu komaabe gaaë ganö akobaha gonchera yaKresto Yeeso. 
1CO.1.5	Gikugira harewë möitabiribua bokong'u kubiinto biöönsoe, gusumaacho yöönsoe na kobong'aiini böönsoe, 
1CO.1.6	Këëbore ubutuburi igoro yaKresto böhekeerana hare baiinyu. 
1CO.1.7	Kohayo temogosooheroa gituhö kere giöönsoe kibumuiika hai, këëbore mokoganya okohonyoroa koMonënë weiito Yeeso Kresto. 
1CO.1.8	Nawë wiiki narabaköre mobë na ichiinguru kuhika umuhikö, okorri iga motagaacha koba na isaria kurusiko roora roMonënë weiito Yeeso Kresto. 
1CO.1.9	Nöökoe nomohëënë, onö aababerekeeye iga mobë na obogöötaiine hamui na oMonënë weiito Yeeso Kresto oMööna waaë.
1CO.1.10	Ndabagëya, baanto bamoiito kuriina rioMonënë weiito Yeeso Kresto, muigueerrane böönsoe, komang'ana gare mokogaamba, korri iga möönga koba na obohötökani gatai yeiinyu. Mobë na ubumui bonö bogomere komaitëgëërrö na obokëëngi boiinyu buikiina. 
1CO.1.11	Kugira baanto bamoiito, narëëntëroa amang'ana igoro yeiinyu na abaanto beeka yaKiroe iga obohötökani mboreenge gatai yeiinyu. 
1CO.1.12	Tiga ngaambe iga, kuumui weiinyu nkogaambaare eng'ana yeende bohagare. Umui agaamba iga, “Uni nowaBauro nde”, owoonde, “Uni nowaAbooro nde”; owoonde, “Uni nowaBëëtërö nde”; na owoonde “Uni nowaKresto nde.” 
1CO.1.13	Gose Kresto nabaarokaine! Gose Bauro newë akuure komosaraba kugira yeiinyu? Gose kana mööbatiiseroe kuriina reBauro?
1CO.1.14	Nkogoongande eNöökoe iga tenaabaatiisere moonto ore wöönsoe gatai yeiinyu getare iga nKrisibö na Gaayo bëënë. 
1CO.1.15	Kohayo omoonto atagaacha kogaamba iga möbaatiiseroe kuriina rëënë hai. 
1CO.1.16	(Wiiki naabaatiisere eka yaSitebano siböönö koheteera bayo tengokanya iga naabaatiisere omoonto ore wöönsoe wiiki hai.) 
1CO.1.17	Kresto taantomere iga mbaatiise hai. Naantomere iga nduundi aMang'ana Amaiiya, tiiga nkomang'ana gieseemi yomoonto hai, korri iga ichiinguru churuku roKresto komosaraba chitakaaba chabuchua.
1CO.1.18	Kugira eng'ana yuruku roYeeso komosaraba neng'ana yobokaangi kobaara bagusira: siböönö hare baiito baara tugutuuribua na ichiinguru chieNöökoe. 
1CO.1.19	Kugira amaandekö nkobooragare iga,
1CO.1.19	“Nendasari eseemia yabanyaseemi
1CO.1.19	na obong'aiini buabasömi nendabotabutë harai.”
1CO.1.20	Kohayombë omoonto weseemi hogore? Gose umuiigia waMaragö? Gose nehai are umuëënë ichinkaani wirikora renö? Mahëënë Nöökoe toorokia iga eseemia yekebara kenö nobokaangi hai?
1CO.1.21	Kugira Nöökoe goseemia yaaë naakörre kebë egekong'u ekebara komomanya goseemi yakiö. Kuibaga reyo, gonchera yeng'ana enö tukuruundia enö ekomaahekana iga, “nobokaangi,” Nöökoe naakëëngere ikiina gutuuria baara bagukumia. 
1CO.1.22	AbaYahuti ngutunabare ibimanyiirrio na abaGiriki baratuna eseemia. 
1CO.1.23	Si baiito nkuruundiatore Kresto onö aabaamberoe komosaraba, eng'ana enö ereenge igiituurötuurö kobaYahuti na kobaHamate neng'ana yobokaangi; 
1CO.1.24	siböönö kobaara Nöökoe aaberekera, böönsoe abaYahuti na abaHamate, eng'ana enö nKresto, onö areenge ichiinguru chieNöökoe na eseemia yeNöökoe. 
1CO.1.25	Kugira kere abaanto bagokanya iga nobokaangi bueNöökoe, keyo nkeena obong'aiini bokong'u gokera obong'aiini buabaanto, na kere kereenge iga nekerösu kieNöökoe, nkeena ichiinguru gokera ichiinguru chiabaanto.
1CO.1.26	Baanto bamoiito moheetoke mona mööre, enkaaga enö mööberekeeyoe. Gokorëng'aana na abaanto biekebara tebaaru baiinyu mööreenge bang'aiini hai; tebaaru baiinyu mööreenge abichiinguru hai; gose gukuiboroa tebaaru baiinyu mööreenge abirimënya reigoro hai. 
1CO.1.27	Kohayo Nöökoe naahooye gare ekebara gekomaaha iga nobokaangi okorri iga asuukirri abang'aiini, wiiki naahooye gare ekebara gekomaaha iga noborosu korri iga asuukirri mönyanguru. 
1CO.1.28	Wiiki eNöökoe naahooye gare ekebara gekomaaha iga nagahaanse, ganö gagoseroa na ganö gareenge buchua, okorri iga asari gaara ekebara kiguitëgëërra iga nagubueera. 
1CO.1.29	Hayo niiga temoonto agaatora kuiraha mbërë yeNöökoe hai. 
1CO.1.30	Gikugira yawë moreenge hare Kresto Yeeso, onö Nöökoe aaköra abë eseemia yeiito; na oboroonge boiito, wiiki aaba obohoreeru na obotachore boiito. 
1CO.1.31	Nigömbë, këëbore amaandekö gakoboora iga, “Ore wöönsoe agutuna kuiraha niiga airahë koMonënë.”
1CO.2.1	Hanö naachere hare baiinyu, baanto bamoiito, kuruundia ikibisere kieNöökoe kenö këëhonyoroa, tenaaruundiri gokegaambo ikiiya bokong'u gose goseemi yabaanto hai. 
1CO.2.2	Kugira nkaaga naare hamui na baiinyu, naakëëngere ikiina iga naangë gutuna komanya ng'ana ere yöönsoe getare iga Yeeso Kresto, na keende hai, uruku rööë komosaraba. 
1CO.2.3	Na nkaaga naareenge hare baiinyu, naareenge na oborösu, obööba na okogaankana okonënë. 
1CO.2.4	Isumaacho yaanë na amaruundio gaanë tegaare iga ngamang'ana gakong'ainirria gose gieseemi yomoonto hai, siböönö ngaare koorokia iga nuguMuiika na ichiinguru. 
1CO.2.5	Kohayo ubukumia boiinyu, bööngë guitëng'ëra eseemia yabaanto siböönö buitëng'ërë ichiinguru chieNöökoe.
1CO.2.6	Ninyööra niigö, ngoteeberriatore eng'ana yeseemia gatai yabaara baatonkoroha kibumuiika. Siböönö teseemi eera yekebara kenö hai gose iga niyabataangati biekebara kenö; bayo ichiinguru chiaabö nchirasaribue. 
1CO.2.7	Eseemia enö ngoteebeerria neseemi yikibisere kieNöökoe, enö yabiseroe, siböönö enö eNöökoe wanyöörre aahora gikugira yubuhiku boiito karai ekebara getaraaköroa. 
1CO.2.8	Tebataangati baahö biekebara kenö baamanya eseemia enö hai. Hanö okanyöörre baamanyere, nyööre tebakaabaambere komosaraba oMonënë wubuhiku hai. 
1CO.2.9	Këëbore amaandekö gakoboora,
1CO.2.9	“Gare iriisö retarooche na gare ugutui gotaiguure,
1CO.2.9	gare moonto ataitëgërrëëye komööyö iga gakaaba,
1CO.2.9	ngö bëënë Nöökoe aseemiiyi baara bamohaanchere,”
1CO.2.10	Siböönö hare baiito Nöökoe aahonyora ikibisere këëë gonchera yuMuiika gööë. UMuiika nguisuunchagore kere giöönsoe, ninyööra nkenö kibiseroe moonse bokong'u yeNöökoe. 
1CO.2.11	Ning'ui gatai yabaanto onö agaatora komanya amaitëgëërrö gomoonto etare iga numuiika gomoonto oora gonö goreenge moonse yaaë? Nkëëhö bëënë wiiki temoonto ahö onö agaatora komanya gaara gareenge agieNöökoe etare nuMuiika gueNöökoe bëënë. 
1CO.2.12	Baiito tetöönyöörre umuiika guekebara kenö hai; getatiga ntöönyöörre uMuiika gonö gööruure koNöökoe, okorri iga tomanyë ibituhö biöönsoe binö Nöökoe aatohaaye.
1CO.2.13	Kohayombë, tetogusumaacha amang'ana ganö töigiibui goseemi yomoonto hai, siböönö nkomang'ana ganö töigiibui na uMuiika, na toragaamba borabu kobohëënë kibumuiika, kobaara baana uMuiika. 
1CO.2.14	Siböönö omoonto onö ataana uMuiika tagaatora kunyööra ibituhö binö biikurua kuMuiika gueNöökoe hai; kugira harewë tibiina bueera hai. Wiiki tagaatora kubioongora hai kugira biyo nkoongoroabire kibuMuiika. 
1CO.2.15	Omoonto onö ana uMuiika, newëmbë bëënë agotora koongora kere giöönsoe, siböönö wë takoongoroa na moonto woonde hai. 
1CO.2.16	Këëbore amaandekö gakoboora iga, “Ning'ui amanyere amaitëgëërrö goMonënë? Ning'ui agaatora komoragirria?” Siböönömbë baiito ntoona amaitëgëërrö gaKresto.
1CO.3.1	Siböönö uni baanto bamoiito, tengaatorre gusumaacha hare baiinyu këëbore ngasumaachere kobaanto bakibuMuiika hai; siböönö ngusumaachande këonö agusumaacha kobaanto bekebara wiiki kiabaana abakë kubukumia hare Kresto. 
1CO.3.2	Naabagöönkiri amabëërë, tenaabaragiiyi ibiaakorea ibikong'u hai, kugira tewanyöörre moraaba bakorea ibiaakorea hai. Ninyööra mböönö temoraaba bakorea ibiaakorea biyo hai, 
1CO.3.3	kugira nyööra mböönö mokemënyere kiabaanto biekebara. Gose kana tobohëënë iga ninyööra mböönö mokeena irihari na wiiki iribeeha gatai yeiinyu hai? Gayo tekoorokiagare iga nabaanto biekebaramore, na wiiki iga moona etëëmö enö enga yabaanto biekebara hai? 
1CO.3.4	Hanö umui weiinyu akogaamba iga, “Uni nowaBauro nde,” na owoonde aragaamba iga, “Uni nowaAbooro nde”; tekoorokiamore iga ngoköramore amang'ana kiabaanto biekebara hai?
1CO.3.5	Kohayo, kana Abooro newë ng'ui? Na Bauro newë ng'ui? Nabaköri biemeremötore, banö möökumiri gokohëtëra harebö. Kera umui ngoköraare emeremö genö oMonënë aamoha. 
1CO.3.6	Uni naaimiri imbusiro, Abooro akagehomeerra amaanche, siböönö eNöökoe newë aagirre ekamëra 
1CO.3.7	Onö akuiimia imbusiro na onö akohomeerra amaanche bayo tebatondooye hai. ENöökoe newë atondooye, kugira newë akugira ikiina. 
1CO.3.8	Onö akuiimia imbusiro na onö akohomeerra amaanche bayo tewoonde akerre woonde hai, eNöökoe naretoha kera umui gokerëëngërë kiemeremö gëëë gere aakörre. 
1CO.3.9	Kugira baiito nabaköri bemeremö toreenge hamui na eNöökoe, na baiinyu moreenge omogoondo gueNöökoe; wiiki inyuumba yeNöökoe.
1CO.3.10	Gokorëng'aana na amaabe ganö Nöökoe aambërëëye, naakörre emeremö ndeenge omohagaachi omotaangati na omong'aiini, ngatuka oborosa, haakurua omoonto woonde arahagaacha hare bö. Siböönö kera omoonto kuhika airaarerre mona akohagaacha igoro yabö. 
1CO.3.11	Kugira Yeeso Kresto newë oborosa bumui bëënë, bonö böötukua wiiki tewoonde ahö agaatuka oborosa boonde hai. 
1CO.3.12	Abaanto abamui mbaraakörre esahaabu gose ichiimbiria gose amagena amakumahë gokohagaacha koborosa boyo; abaande bahagaachere emete gose orosaahi gose urusiaaga. 
1CO.3.13	Omoremö gokera omoonto ngoremaahoa borabu. Kugira urusiko roora ndorehonyora omoremö goyo. Wiiki omörrö ngorehonyora omoremö gokera moonto, na omörrö goyo ngoresaacha omoremö gokera moonto na koherekia ubuuya böögö. 
1CO.3.14	Hanö urinyööra omoremö gomoonto ore wöönsoe gonö ahagaachere koborosa boyo gotagereseeye, narinyööra igituhö. 
1CO.3.15	Siböönö hanö omoremö gomoonto ore wöönsoe goregeresera, tarinyööra gituhö hai; etare iga wë umuëënë narituuribua, këonö aterrokere kurua komörrö.
1CO.3.16	Gose temomanyere iga baiinyu neHekaaru yeNöökoe more, na wiiki iga uMuiika gueNöökoe moonse yeiinyu gomënyere hai? 
1CO.3.17	Kohayo hanö omoonto araasari eHekaaru yeNöökoe, Nöökoe nawë naramosari, kugira eHekaaru yeNöökoe nehoreeru, na baiinyu abiëënë neHekaaru yaaë more.
1CO.3.18	Omoonto atagaacha kuing'aiina umuëënë. Hanö oranyööre gatai yeiinyu omoonto ore wöönsoe araitëgëërra iga naana eseemia gokebara kenö, niiga aiköre kiomokaangi, korri nehö araabë na eseemi kobohëënë. 
1CO.3.19	Kugira eseemia yekebara kenö nobokaangi mbërë yeNöökoe. Këëbore amaandekö gakoboora iga, “Newë akogöötia abieseemia kobogachani bööbö”; 
1CO.3.20	wiiki garaboora iga, “OMonënë namanyere iga amaitëgëërrö gabanyaseemia tegaana bueera hai.” 
1CO.3.21	Moonto atagaacha kuirahera gare abaanto baande bagotora goköra hai, kugira ibiinto biöönsoe nibieiinyu. 
1CO.3.22	Ninyööra Bauro, Abooro, na Bëëtërö; ekebara kenö, obohoru na uruku, enkaaga enö na eera eraache - biöönsoe biyo nibieiinyu, 
1CO.3.23	na baiinyu nabaaKresto more, na Kresto noweNöökoe.
1CO.4.1	Niiga bëënë omoonto aratobarë, iga nabaköri bemeremö baKresto tore, na abamaahirri abibisere binö biahonyoroa bieNöökoe. 
1CO.4.2	Kere bëënë kigutunua kobamaahirri niiga babë abahëënë. 
1CO.4.3	Böönö, uni tentoondoreeyoe igoro yagokëëngëroa kiina na baiinyu gose abakëëngi baande bibiina hai; gose ninyööra nuuni umuëënë tinguikëëngëra kiina hai. 
1CO.4.4	Tengotëmoa na ntariki kong'ana ere yöönsoe hai, siböönö eyo tekoorokia iga teneena isaria hai. Omonënë newë agonkëëngëra ikiina. 
1CO.4.5	Kohayo motagaacha gokëënga ikiina mbërë enkaaga eera yaatoorroe etaraahika. Ogokëënga ikiina kuhika koganyë ronö oMonënë ariicha. Wë newë aretoora borabu ibibisere bigisuunte na kohonyora amaitëgëërrö gomööyö. Sooki nehö kera moonto arinyööra egoongö enö imuisaiine kurua koNöökoe.
1CO.4.6	Baanto bamoiito, gukugira yeiinyu amang'ana gayo göönsoe ngaambere igoro yaAbooro na igoro yaanë, niiga okorri motore kueega hare baiito na motore komanya esesoro yekereengio kenö, “Mööngë goköra eng'ana koheteera gare gaandekeroe.” Temoonto gatai yeiinyu araatore kuihechera omoonto umui na gosëra owoonde hai. 
1CO.4.7	Ning'ui akogoteebia iga mboonde ore gokera abaande? Ngeento ke onakiö kenö otahaayoe? Ndanyööre wahaaboa, niyeke ogoköra oraihechera nkanya notaakehaayoe?
1CO.4.8	Möisa kunyööra karai biöönsoe binö mugutuna. Möisa koba abaame karai. Mööba abagaambi karai nenkanyööra baiito totaraaba! Mbuuya ekabaaye hanö mokaabaaye abagaambi kimui korri na baiito böönsoe tobaahë hamui na baiinyu! 
1CO.4.9	Kugira nguitëgëërrande iga Nöökoe aatoköra baiito abatomoa iga tobë abaanto bahase hahaanse ahagosookerria, kiabaanto banö baakëëngëroa ikiina iga baiitoe, kugira tööba abaanto bagotaacherroa gokebara monö, kobamaraika na kobaanto. 
1CO.4.10	Gukugira yaKresto tööba abakaangi; siböönö baiinyu mööba abang'aiini moonse yaKresto! Baiito nabarösutore, siböönö baiinyu moona ichiinguru! Ngosëroatore, siböönö baiinyu ngosookoamore! 
1CO.4.11	Kuhika gonkaaga enö bëënë ntoraambokere na ntoona umuihomö; namatati ganö gaagöta tuguisöhiria; toratëmoa ichiihi, tetoona hase hakoraara hai; 
1CO.4.12	Nkuiriiratore bokong'u toraikörra emeremö na amabökö gaiito. Toratokoa, siböönö baiito torabaitabiria banö bagototoka, nkuiriiribuatore siböönö toragumiirria. 
1CO.4.13	Toraröngöheroa, siböönö torahuunchukia kubusuuki. Kuhika böönö tööhoroa getökööre na ikinyinyëëri giekebara kenö.
1CO.4.14	Tenkobaandekera ganö gokobasuukirria hai, siböönö ngokobaragirria kiabaana baanë abahaanchoa. 
1CO.4.15	Kugira ninyööra mobë na abariihi ibikoe ikumi hare Kresto, temoona abaisa weiinyu abaaru hai. Kugira naaba isa weiinyu hare Kresto Yeeso, gokohëtëra koMang'ana Amaiiya. 
1CO.4.16	Nkobagëyande iga mobë keuni. 
1CO.4.17	Gukugira eyo ndatoma hare baiinyu Timoteo onö areenge omööna waanë omohaanchoa na omohëënë koMonënë. Narabahiituki igoro yorogëëndö röönë hare Kresto Yeeso na ganö nkuiigia guchikanisa chiöönsoe hare höönsoe.
1CO.4.18	Abamui baiinyu mötaangere koba na ubuihechi kugira moraitëgëërra iga tendaachë wiiki hare baiinyu hayo hai. 
1CO.4.19	Hanö oMonënë arahaanche, ninyööra niigö, nendaachë hare baiinyu boongo iigö, sooki nehö ndaimaahere umuëënë, tiiga ngaara bëënë bakogaamba abaihechi bayo hai, siböönö na ichiinguru chaabö. 
1CO.4.20	Kugira oBogaambi bueNöökoe tiiga nisumaacho hai, siböönö nichiinguru. 
1CO.4.21	Kana ndeehai mohaanchere? Niiga niichë guucha hare baiinyu na orogösë, gose niiga niichë guucha na obohaanchi na uMuiika gobohaabu?
1CO.5.1	Obohëënë amang'ana ganyërëgana iga oboraaya obobeebe bokong'u mboreenge gatai yeiinyu, bonö botaahö ninyööra nkobaHamate; gokerëëngërë iga omoonto nkoraraare na moga isa waabö! 
1CO.5.2	Niyekembë moraköre muiheche? Mbuuya gekaabaaye hare baiinyu muitumate, na omoonto oyo akörre eng'ana këëyo niiga arugibue kurua gatai yeiinyu. 
1CO.5.3+1CO.5.4	Siböönö nenkanyööra tenehamui na baiinyu moramaaha, kibumuiika hamuinde na baiinyu. Kuriina rioMonënë Yeeso na këonö nehayo, nsookiri gokëëngëra ikiina omoonto oyo aakörre eng'ana yaanga eyo. Na nkaaga oranyööre muiraini hamui, umuiika göönë gohamui na baiinyu, guchiinguru choMonënë weiito Yeeso. 
1CO.5.5	Kuhika momohaatirri omoonto oyo iRisaambo omobere gööë gosaribue iga umuiika gööë guuchë gutuuribua kuRusiko roora roMonënë.
1CO.5.6	Tikihueneeye iga muiheche hai! Temomanyere ekereengio keera gekogaamba iga, iriöögö riemegaatë ikë iigö ngonkörarere obosë böönsoe bubiimba? 
1CO.5.7	Kuhika motabutë iriöögö riomogaatë reera rekarai korri iga mobë abaanto abarabu kimui. Sooki mobë obosë obohea bonö botaana iriöögö riemegaatë; obohëënë nkëhayo more, kugira Kresto newë ekemaano keBaasaka yeiito, onö aaruusiibui ikimuëënsö. 
1CO.5.8	Tiga toköre inyaangi yeiito yeBaasaka enö etaana iriöögö riomegaatë erekarai, gose iriraga na ubunyaanku, siböönö toköre inyaangi na omogaatë goora gotaana iriöögö riemegaatë, omogaatë goborabu na ogobohëënë.
1CO.5.9	Kunyaruba eera naabaandekeeye, naabateebiri iga mööngë guichöögana na abaanto abaraaya. 
1CO.5.10	Teko okogaamba iga motagaichöögana na abaanto biekebara kenö banö bareenge abaraaya, gose abööyöku gose abaiibi, gose abasëëngëri bichinöökoe hai, gikugira kogoköra iigö kuhika mokaaruure gokebara kenö kimui. 
1CO.5.11	Mona naagaambere niiga, mööngë guichöögana na omoonto onö akuiberekera iga omoonto omoiinyu kubukumia siböönö nomoraaya, gose omööyöku, gose omosëëngëri wichinöökoe gose umuruambai, gose umunyui waamaroa, gose umuiibi. Kura motagaacha guikara hamui iga moraraagera na omoonto onö anga oyo hai.
1CO.5.12	Haakurua yagöönsoe nke gentoondoreeye gokëëngëra ikiina banö batare abakanisa? Netare iga mbaara bareenge moonse gokanisa mogokëëngëra ikiina? 
1CO.5.13	ENöökoe ngokëëngëraare ikiina baara batareenge abakanisa. Këëbore amaandekö gakogaamba, “Baiinyu motarugia omoonto umunyaanku kurua guikömö reiinyu.”
1CO.6.1	Hanö wanyööra umukumia ana ikiina na owoonde, kugira ke akuya guchööngëra kobakëëngi bibiina banö batare abaroonge, iribaga renö agaatigere abaanto bieNöökoe bakëëngë ikiina abiëënë? 
1CO.6.2	Gose motamanyere iga abaanto bieNöökoe barekëëngëra ekebara ikiina? Na hanö oranyööre baiinyu morekëëngëra ekebara ikiina, niyeke motaisaiine gokëënga ikiina ninyööra komang'ana amakë? 
1CO.6.3	Gose motamanyere iga mbaiito torekëëngëra abamaraika ikiina? Kohayombë temogoköra buuya bokong'u gokëënga ikiina komang'ana girimënya renö hai? 
1CO.6.4	Hanömbë oranyööre moona amang'ana amakë ganö gaanga gayo, igaanke mokogahira kobaanto banö batagosookoa na ekanisa. 
1CO.6.5	Nkogaambande iigö okorri mbasuukirri. Ngekaaba amahëënë iga taahö omoonto umui oweseemi onö agaatora kööhokania irigaamba reyo gatai yabakumia bamööbö? 
1CO.6.6	Iribaga reyo omoKresto aya guchööngëra owoonde kobanö batare abakumia.
1CO.6.7	Obohëënë niiga gukugira konö muguchööngërana abiëënë kubiëënë, nkoorokiakore iga möökerroe. Gose tekaabaaye buuya bokong'u gokörroa bobeebe hai? Gose tekaabaaye buuya bokong'u hare baiinyu kunuurua ibiinto bieiinyu hai? 
1CO.6.8	Siböönö baiinyu abiëënë möimoka gokörrana bobeebe na kunuurana ibiinto, kura ninyööra kobaanto bamoiinyu banö bareenge abakumia. 
1CO.6.9	Gose temomanyere iga abanyaanku tebarinyööra oBogaambi bueNöökoe hai? Mööngë kong'aiinoa; abaanto banö bagoköra oboraaya gose banö bagosëëngëra ichinöökoe, gose banö omosaacha agoköra oboraaya na omosaacha woonde gose abahurunkani, 
1CO.6.10	gose abasakuri, gose abööyöku, gose abanyui baamaroa, gose banö bagotoka abaande, gose abaiibi-bayo böönsoe tebaresöha koBogaambi bueNöökoe hai. 
1CO.6.11	Abamui baiinyu niigö mööreenge, siböönö möögibua kurua kuiraga; mösaabuurua moköroa abaroonge kuriina rioMonënë Yeeso Kresto na kuMuiika gueNöökoe weiito.
1CO.6.12	“Ibiinto biöönsoe biaitabiribua hare uni,” Siböönö tiiga mbiöönsoe biina ubueera hai. “Ibiinto biöönsoe biaitabirribua hare uni,” siböönö tengaatoroa kobaahoa na geento kere giöönsoe hai.
1CO.6.13	“Ibiaakorea neenda biakörëëyoe, na enda yaakörroe gukugira yibiaakorea,” siböönö eNöökoe naribisaria biöönsoe bibere. Omobere tegöökörroe gukugira yoboraaya hai, siböönö gikugira yoMonënë; na oMonënë nkuiriganiaare omobere. 
1CO.6.14	ENöökoe naariuukiri oMonënë kurua kuruku, na wiiki narituriuukia gokohëtëra guchiinguru chaaë. 
1CO.6.15	Temomanyere iga emebere geiinyu nibiimö biomobere goKresto hai? Böönö wiiki niimuki ikiimö kiomobere goKresto na ngeköre kebë ikiimö kiomobere gumuhuruunkani? Tekeraabë iigö roonde hai! 
1CO.6.16	Gose motamanyere iga omoonto onö agöötaine na omobere gomuhuruunkani kemobere, nkunyööraare nabaaye omobere gumui nawë hai? Amaandekö nkobooragare harabu iga, “Ababere bayo mbaraabë omobere gumui.” 
1CO.6.17	Siböönö onö agöötaine umuëënë hare oMonënë oyo kibumuiika nkobaare umui hamui nawë.
1CO.6.18	Mong'ösë oboraaya. Iriraga rere riöönsoe renö omoonto agoköra nkebara yomobere; siböönö omoonto onö agoköra oboraaya nkunyööraare nomobere gööë agokörra iriraga. 
1CO.6.19	Temomanyere iga emebere geiinyu ngiö eHekaaru yuMuiika oMohoreeru onö amënyere moonse yeiinyu, nawë newë mööhaayoe na eNöökoe hai, na wiiki iga temoreenge abaiinyu abiëënë hai? 
1CO.6.20	Kugira möögorroe kuiguri, kohayo niiga mohë eNöökoe ubuhiku komebere geiinyu.
1CO.7.1	Korëng'aana na amang'ana ganö möönyandekeeye mokambuuria, irihuunchukio ndenö: ngekahueneeye omoonto angë koba na omokari; 
1CO.7.2	siböönö gikugira yoboraaya obonënë, mbuuya kera omoonto abë na mokaaë umuëënë, na omogaikoro nawë abë na mosaacha waaë umuëënë. 
1CO.7.3	Omosaacha niiga aköre gare göönsoe ganö garagere hare mokaaë, na omokari wöönsoe niiga aköre gare göönsoe këëbore keragere komosaacha waaë. 
1CO.7.4	Omokari taana ogotora komobere gööë umuëënë hai, getare iga mosaacha waaë bëënë; këhayo bëënë omosaacha taana ogotora komobere gööë umuëënë hai, getare iga mokaaë bëënë. 
1CO.7.5	Motagaacha gokaanania hai, getare iga muitaberraini gusinya, okorri iga mobë na enkaaga inchiiya yamasabi; si haakurua moreengerana wiiki. Gonchera eyo morairiihë gokoha iRisaambo umueeya gokobasaacha goköönga gotora kuireberra koiinyu.
1CO.7.6	Nkobateebiande ganö gokobaitabiirria, tiiga niriragö hai. 
1CO.7.7	Nenkahaanchere iga abaanto böönsoe mbakabaaye këhanö nde; siböönömbë kera moonto naana igituhö këëë kurua hare eNöökoe; umui igituhö kenö, na owoonde keera.
1CO.7.8	Böönö kobaara bataratëta na abasino ndagaamba iga ngekabaaye buuya bagëëndërri koba iigö bëënë këëbore uni ndeenge. 
1CO.7.9	Siböönö hanö oranyööre bataatore kuireberra mbuuya batëtë; kugira ogotëta nukuuya gokera koreeboa na egöörio. 
1CO.7.10	Kobatëti, neena iriragirrio renö retare erëënë umuëënë siböönö nirioMonënë: omokari atagaacha gutiga mosaacha waaë; 
1CO.7.11	siböönö hanö ndanyööre akörre iigö, aikarë iigö atagaacha gotëtoa hai; gosembë ariingë hare mosaacha waaë. Omosaacha nawë atagaacha kurugia mokaaë hai.
1CO.7.12	Na kobaande ndagaamba iga (Nuuni umuëënë nkogaamba, tiiga noMonënë hai): hanö oranyööre omosaacha omoKresto ana omokari onö atareenge umukumia, si nyööre omokari oyo nguitabirriaare guikara nawë, omosaacha oyo atagaacha kumurugia. 
1CO.7.13	Na hanö oranyööre omokari omoKresto atëteroe na omosaacha onö atareenge umukumia, si nyööre omosaacha oyo nguitabirriaare guikara nawë, omogaikoro oyo atagaacha gutiga omosaacha oyo. 
1CO.7.14	Gukugira omosaacha onö atareenge umukumia ngosaabuuruaare gokohëtëra hare mokaaë, na omokari onö atareenge umukumia ngosaabuuruaare gokohëtëra hare mosaacha waaë. Getare iigö, nyööre abaana baiinyu mbakaabaaye banö batasaabuurroe; siböönömbë këëbore kere niiga nguitabirribuabare na eNöökoe. 
1CO.7.15	Ninyööra niigö, hanö umui onö atare umukumia araatunë gutiga oora areenge umukumia, tiga ayi. Kogoköra iigö omosaacha oora gose omokari oora areenge umukumia, abaaye omotachore. Kugira Nöökoe naababerekera iga momënyë komorëëmbë. 
1CO.7.16	Uwë omokari, niyeke oraaköre obë na obohëënë iga toratore gutuuria mosaacha waaö hai? Gose uwë omosaacha, niyeke oraaköre obë na obohëënë iga toraatore gutuuria mokaaö hai?
1CO.7.17	Kera moonto niiga abë hö kuguituungana na igituhö kioMonënë kenö ahaayoe na këëbore aaberekeeyoe na eNöökoe. Renö ndiö iriragirrio rëënë guchikanisa chiöönsoe. 
1CO.7.18	Hanö ndanyööre omoonto omosaaroa aberekeeyoe na eNöökoe tiiga niiga aruusi ichinköru chiesaaro hai; gose tiiga hanö omoonto onö atasaarroe araberekeroe na eNöökoe niiga asaaroe hai. 
1CO.7.19	Kugira ogosaaroa gose oköönga gosaaroa teng'ana etoondooye hai; kenö getoondooye nokogööta amaragirrio gieNöökoe. 
1CO.7.20	Këëbore kera moonto aareenge gonkaaga enö aaberekeeyoe niiga abë iigö bëënë. 
1CO.7.21	Gose nomogorë waareenge enkaaga enö eNöökoe aakoberekeeye? Mbuuya, gayo gaangë kugutunia; siböönö hanö oranyööre ona umueeya gokoba omoonto omotachore, ogokörre emeremö. 
1CO.7.22	Kugira omogorë onö aberekeeyoe na oMonënë nkunyööraare nomoonto omotachore woMonënë; niigö bëënë omoonto omotachore, hanö wanyööra aberekeeyoe na Kresto, nkunyööraare nomogorë waaë. 
1CO.7.23	Möögorroe kuiguri; kohayo mööngë koba abagorë babaanto. 
1CO.7.24	Baanto bamoiito këëbore kera moonto aareenge gonkaaga enö aaberekeeyoe niiga abë iigö bëënë kobogöötaiine na eNöökoe.
1CO.7.25	Böönö kobaiseke ibitiinde na abaguru; teneena iriragö kurua koMonënë hai, siböönö nkuruusiande iriitëgëërrö rëënë uni onö naisa komaahoa omohëënë komaabe goMonënë.
1CO.7.26	Kuguituungana na inyaanyi enö ehö, ndaitëgëërra iga mbuuya omoonto abë këhayo bëënë are. 
1CO.7.27	Ona omokari? Otagaacha komohaatera. Otaana omokari? Uriihë gotëta. 
1CO.7.28	Si hanö oranyööre otëtere, tukunyööra okörre iriraga hai; na hanö oranyööre umuiseke atëteroe, tukunyööra akörre iriraga hai. Siböönö banö oranyööre batëtaini ruisö röönsoe mbaraabë na imiriirö giekebara kenö, na gayo ngö nkobatuuria iga gatakabanyööra.
1CO.7.29	Kenö nkogaamba, baanto bamoiito, niiga enkaaga enö yaahooyoe yaakuna; kurua böönö nkeragere iga abatëti babë këbanö batatëtere; 
1CO.7.30	na baara bagukuura, babë këbaara batagukuura; na baara baana omogöökö, babë këbanö bataana mogöökö; na banö bakogora, babë këbaara batagorre geento; 
1CO.7.31	baara bagokörra ibiinto biekebara kenö, babë këbanö batatuniibue nabiö. Kugira ekebara kenö, këëbore kere böönö, tekeraabë hö nsiko ncharu hai.
1CO.7.32	Nehaanchere iga mobë abatachore kurua kumiiriirö. Umuguru nkuihanaare kimui komeremö gioMonënë, kugira nkaaga chöönsoe ngutunaare gotëgëria oMonënë. 
1CO.7.33	Siböönö omotëti nkohengaare komang'ana giekebara, kugira nyööra ngutunaare gotëgëria mokaaë; 
1CO.7.34	kohayo nyööra ngutunaare kuya hanö na hanö. Omogaikoro onö atatëteroe gose umuiseke igitiinde ngotoondorroare na emeremö gioMonënë, kugira ngutunaare iga aihaane kimui komobere na kumuiika; siböönö omogaikoro onö atëteroe nkohengaare komang'ana giekebara, kugira nyööra ngutunaare gotëgëria mosaacha waaë.
1CO.7.35	Nkogaambande amang'ana ganö gukugira yubueera boiinyu tiiga nibiribirri nkobatoorra hai; kuibaga reyo ngutunande moköre ganö garagere, okorri muihaanë kimui komeremö gioMonënë motaana gotëgëribua na amang'ana gaande.
1CO.7.36	Hanö oranyööre omoonto ore wöönsoe araitëgëërra iga tagokörra umuiseke onö akogaambera obokoe buuya hai; hanö ndanyööre egöörio yaaë ena ichiinguru; na araiigua iga kuhika mbaratëtane, tatiga aköre këëbore agutuna; tiga batëtanë, tiiraga rehö hai. 
1CO.7.37	Siböönö hanö oranyööre omoonto nakëëngere ikiina komööyö gööë atare iga nkohaamirribuaare; na wiiki nabaahere gaara agutuna goköra, na akëënga ikiina komööyö gööë iga taratëtë umuiseke igitiinde oyo hai, hayo mbuuya araaköre. 
1CO.7.38	Kohayo omoonto onö aratëtë umuiseke igitiinde, mbuuya agoköra, siböönö omoonto oora atagotëta mbuuya bokong'u agoköra.
1CO.7.39	Omokari naböhere nkaaga omosaacha amohoru; siböönö hanö wanyööre mosaacha waaë akuure, mbotachoreare gotëtoa na omoonto onö ahaanchere, siböönö eyo ekörekane koMonënë. 
1CO.7.40	Siböönö omokari oyo naraabë na omogöökö, hanö akaabaaye iigö. Niigö uni nkomaaha, na nguitëgëërrande iga neena uMuiika gueNöökoe kogaamba eyo.
1CO.8.1	Böönö amang'ana ganö gaituungaine igoro yibiaakorea bikimuëënsö guchituubö: Ntomanyere iga “baiito böönsoe ntoona obong'aiini,” Obong'aiini nkorëëntabore ubuihechi; siböönö obohaanchi nkohagaachabore. 
1CO.8.2	Omoonto onö agokanya iga namanyere amang'ana obohëënë tukunyööra amanyere këëbore keragere iga amanyë hai. 
1CO.8.3	Siböönö omoonto onö ahaanchere eNöökoe, namanyekaine harewë. 
1CO.8.4	Kohayombë, okorea ibiaakorea binö birusiibui guchituubö: ntomanyere iga ituubö yomokoro mahëënë negeento kenö getaahö na wiiki ntomanyere iga eNöökoe nuumui bëënë ahö. 
1CO.8.5	Nenkanyööra chiihö chinö chikoberekeroa iga “ichinöökoe,” kuriooba gose gokebara kenö, na niigö kere nchiihö ichinöökoe, na mbaahö “abanënë,” 
1CO.8.6	Siböönö hare baiito eNöökoe nuumui, Taata, onö areenge Getëëmi wibiinto biöönsoe, na gukugira kööë toohö; na oMonënë umui, Yeeso Kresto onö ibiinto biöönsoe biihö gokohëtëra harewë na baiito böönsoe toohö gokohëtëra harewë.
1CO.8.7	Siböönö teböönsoe bakoongora iigö hai. Kugira abaanto abamui mbaahö banö baisa konara ichituubö, abaanto banö ninyööra mböönö hanö baraarë ibiaakorea biyo nguitëgëërra bare iga nibiaakorea binö birusiibui ikimuëënsö guchituubö; entariki yaabö nendösu, hanö baraarë ibiaakorea biyo nkomaahabare iga batoorroe ubunyaanku. 
1CO.8.8	Nenkanyööra nibiaakorea, tibigutuhikia haang'i na eNöökoe hai; tetoratuenekeroe geento kere giöönsoe hai hanö toraangë korea ibiaakorea biyo, gose tetoriëngëribue geento kere giöönsoe, hanö ndanyööre tubireeye hai.
1CO.8.9	Siböönö muiraarerre, ogotora koiinyu kogoköra amang'ana gotakaagira baara bareenge abarösu kubukumia baköre iriraga. 
1CO.8.10	Kugira hanö omoonto onö oranyööre ana entariki endösu, arakomaahë, uwë onö ona obong'aiini, oraraagerra kobosa buituubö, eyo teraagire arë ibiaakorea binö birusiibui guchituubö hai? 
1CO.8.11	Kohayombë omoonto onö areenge omorösu kubukumia, omoonto omoiinyu onö Kresto aakuereeye, narasire gukugira yobong'aiini bööö! 
1CO.8.12	Na kong'ana eyo noranyööre okörre iriraga hare Kresto kogoköra iriraga hare baanto bamoiinyu na kobanyahaara ichintariki chaabö ichindösu. 
1CO.8.13	Kohayombë hanö oranyööre ibiaakorea bigaaköra omoonto omoiito agoe kuiraga, tenkaarea wiiki inyama roonde hai, ntagaacha goköra omoonto omoiito agoe kuiriraga.
1CO.9.1	Gose nentare omoonto omotachore? Nentare oMotomoa? Nentaarooche Yeeso oMonënë weiito? Na baiinyu motare amarichökërö gemeremö gëënë koMonënë? 
1CO.9.2	Ninyööra abaande batakunyitabirria iga noMotomoande, siböönö hare baiinyu niigö nde! Kugira baiinyu moreenge okohërëkia kobohëënë koMonënë iga nomotomoande.
1CO.9.3	Hanö ndanyööre abaanto baranchoria, konö nko koraabë uguikeengera köönë. 
1CO.9.4	Gose baiito ntontaisaiine kohaaboa ibiaakorea na geento gekunyua? 
1CO.9.5	Gose baiito ntontaisaiine koba kiabatomoa baande, na kiabamura bamööbö oMonënë Yeeso, na keBëëtërö gokogëënëna na omogaikoro umukumia korogëëndö? 
1CO.9.6	Gose nuuni bëënë, na Baranaba, mbö toraikörre emeremö kuimënya reiito? 
1CO.9.7	Musirikare ke areenge kuiihi akuya araihakanera umuëënë enkaaga yöönsoe? Gose murimi ke ataakorea ibiaakorea binö biruure komogoondo gööë guemesabibu? Gose muirigania ke wichitugö onö ataakunyua amabëërë gichitugö chaaë umuëënë?
1CO.9.8	Gose nkogaambande amang'ana ganö kogotora komoonto? AMaragö tegakogaamba këhayo bëënë? 
1CO.9.9	Kugira nkëndekeroe koMaragö gaMosa iga, “Otakaaböha eng'öömbë omorömö nkaaga oranyööre oraagera ibiaakorea.” Böönö gose eNöökoe neng'öömbë emotoondoreeye? 
1CO.9.10	Tebaiito aare kong'ööria hanö aagaambere iigö? Obohëënë gayo mbaiito gaandekeeyoe. Omoonto onö akorema na onö akogësa ngokörabare emeremö gëëbö baana iriitëng'ërö iga mbaranyööre iring'eenga ririgësa. 
1CO.9.11	Töbusura imbusiro yubumuiika gatai yeiinyu. Böönö gose mbobeebe hanö toragësë ibiinto bieiinyu biekebara? 
1CO.9.12	Hanö oranyööre abaanto baande baana ogotora koguitëng'ëra kunyööra biyo kurua hare baiinyu, getaake baiito bömbë, tetoona ogotora bokong'u hai? Siböönö tetöökörre iigö hai.
1CO.9.12	Kuibaga reyo ntögumiirriiyi komang'ana göönsoe korri totagaacha goköra ng'ana ekoreberra aMang'ana Amaiiya igoro yaKresto. 
1CO.9.13	Temomanyere iga abaanto banö bagoköra koHekaaru ibiaakorea biaabö nkoHekaaru bakuruusia, na baara bakuruusia ibimuëënsö kohase hakuruusiria ibimuëënsö nkunyöörabare iring'eenga rëëbö kubiinto biira bibimuëënsö hai? 
1CO.9.14	Niigö bëënë kere, oMonënë naaragaiine iga abaanto baara bakuruundia aMang'ana Amaiiya banyööre ibiaakorea kurua komeremö geyo gekuruundia aMang'ana Amaiiya.
1CO.9.15	Siböönö uni tenaakörëëye obohëënë buamang'ana ganö roonde hai, gose nyööra mböönö tenkööndeka amang'ana ganö iga niiga nauni wöönsoe nyööre egeento hai. Kugira mbuuya nkue gokera hanö ndaaköre omoonto ore wöönsoe ahoonchore obohëënë bökuihecha köönë bobë obobuchua! 
1CO.9.16	Nenkanyööra ndaruundia aMang'ana Amaiiya, teneena gekuihechera hai. Haakurua yagöönsoe, omoremö goyo ngö naahaayoe iga nköre. Ehobe yaanë hanö ndaangë kuruundia aMang'ana Amaiiya! 
1CO.9.17	Kugira hanö ndaaköre emeremö genö gokohaancha köönë umuëënë nendanyööre igituhö këënë; siböönö hanö ndanyööre tengoköra gokohaancha köönë hai, hayo niiga nehaayoe omoremö goyo iga ngoköre. 
1CO.9.18	Böönö ngituhö ke ndasooki nyööre? Niiga, hanö nkuruundia aMang'ana Amaiiya, nduundi buchua ntakahaaboa geento kere giöönsoe kugira yagö, na köönga gutuna obohëënë bogotora köönë gikugira yaMang'ana Amaiiya.
1CO.9.19	Uni nomotachorende, tendeenge omoköri wabaanto hai; siböönö nguikörande omogore wabaanto böönsoe korri iga nyööre abaanto abaaru këëbore ngaatora. 
1CO.9.20	KobaYahuti Naabaaye kiumuYahuti korri nyööre abaYahuti; kobaara bareenge haanse yaMaragö, naabaaye këonö areenge haanse yaMaragö (ninyööra uni umuëënë tendeenge haanse yaMaragö hai), korri iga mbanyööre baara bareenge abaMaragö. 
1CO.9.21	Kobaara bataböheroe na aMaragö gabaYahuti, (hayo niiga abaHamate), naabaaye këonö ataböheroe na aMaragö, tiiga iga teneena aMaragö gieNöökoe hai siböönö nendeenge haanse yaMaragö gaKresto, okorri iga nyööre baara bataböheroe na aMaragö. 
1CO.9.22	Gatai yabaanto abarösu kubukumia naabaaye kiomoonto omorösu kubukumia korri iga mbanyööre. Kohayo naaba omoonto wichitëëmö chöönsoe kobaanto böönsoe korri iga ntore gutuuria abamui baabö gonchera ere yöönsoe ngaatora.
1CO.9.23	Gayo göönsoe nkogakörande gukugira yaMang'ana Amaiiya korri iga nsaangë amaitabirio gaayo. 
1CO.9.24	Temomanyere iga abakinyi abaaru nkumuuntanabare kogekoongo, siböönö nuumui bëënë gatai yaabö agokera anyööra igituhö? Kenyambë na baiinyu, korri iga mohaaboe igituhö. 
1CO.9.25	Umukinyi ore wöönsoe onö areenge komaiigio iga amuuntane nkuireberraare amang'ana göönsoe, okorri iga anyööre ekoondo enö egosareka boongo; siböönö baiito ngoköratore iigö kugira yekoondo eera eraikare kuyeeyo. 
1CO.9.26	Kohayo tinkumuuntana buchua këonö atagutuna ekoondo hai; na wiiki tendeenge kiomotëmi wichingumi, onö akomöchia ingumi yaaë hai. 
1CO.9.27	Kugira nkuiriiriande omobere göönë ndagohaamirria; korri iga hanö ngosookia kuruundiria abaande nauni umuëënë ntagaacha koba omoonto omohëtaigo.
1CO.10.1	Ngutunande iga moheetoke, baanto bamoiito, ganö gaabaaye kobaaguuka baiito. Böönsoe mbaare kuburiihi buirisaaro, na böönsoe bakaamboka kogareeya kuNyaancha. 
1CO.10.2	Mbabaatiisiroe böönsoe guisaaro na kunyaancha iga babë abaMosa. 
1CO.10.3	Böönsoe bagasaanga ibiaakorea biakibumuiika bietëëmö imui bëënë, 
1CO.10.4	na böönsoe bakanyua amaanche gakibumuiika gieteemo imui bëënë. Mbaanyooye kurua korotare ruMuiika gueNöökoe roora rööre kobasöörana; orotare roora nKresto umuëënë aareenge. 
1CO.10.5	Siböönö ninyööra niigö eNöökoe taatëgëriibui na abaaru baabö hai, kohayo bagakua na emebere gëëbö gekanyërëganibua kuibara.
1CO.10.6	Böönö niiga amang'ana ganö göönsoe ngö igituubanio hare baiito, garatoraga iga tööngë kuigöömba ibiinto ibinyaanku, këëbore baakörre. 
1CO.10.7	Motakaaba abasëëngëri bichituubö, këëbore abamui baabö baakörre. Këëbore amaandekö gakoboora iga, “Abaanto mbaaikaaye korea na kunyua, sooki bakaimoka gotëënga.” 
1CO.10.8	Totagaacha gosöha kuiraga regoköra amang'ana goboraaya këëbore abamui baabö baakörre na kurusiko rumui bagakua abaanto ibikoe merööngö ebere na bitato. 
1CO.10.9	Wiiki niiga tööngë gosaacha oMonënë, këëbore abamui baabö baakörre bagaiitoa na ichinchöka. 
1CO.10.10	Tuimaaherre tööngë korooroota, këëbore abamui baabö baakörre bagasaribua na omomaraika waGusikia. 
1CO.10.11	Amang'ana gayo göönsoe ngaare kobabëëra iga gabë igituubanio kobaande, na göönsoe ngaandekeroe iga gayi garatoraga baiito baara tomënyere gonkaaga enö yumuhikö goora goreenge haang'i guuchë.
1CO.10.12	Onö agokanya iga mbuuya aimereeye amaaherre bokong'u atakaagoa. 
1CO.10.13	Irisaacho rere riöönsoe renö rebanyööra nereruisö röönsoe kobaanto. Obohëënë niiga eNöökoe nomohëënë, taakabatiga mosaachoe gokera hare motaatore kugumiirria hai; siböönö na nkaaga irisaacho rerabaachere, naraabahë ichiinguru chiakugumiirria irisaacho reyo hamui na koboorokia enchera yakurichökera.
1CO.10.14	Kohayombë, abahaanchoa baanë, moohokane na obosëëngëri buichituubö. 
1CO.10.15	Ngusumaachande hare baiinyu këëbore moreenge abaanto banö momanyere; muikëëngërë ikiina abiëënë kogayo nkobateebia. 
1CO.10.16	Niyeke kana, egeköömbë kenö tukunyëëra koNdaagera yoMonënë, na gokenö tukuruusiria egoongö koNöökoe: hamui na keera tuguitabiria, tobogöötaine boiito komaanyiinga gaKresto hai? Na omogaatë goora tokobotora: hanö töögorea, tiiga ngosaangatore komobere goora goKresto hai? 
1CO.10.17	Gukugira omogaatë ngumui bëënë goohö, na baiito böönsoe ntokaaba abaaru, nomobere gumuitore, kugira baiito böönsoe ngosaangatore omogaatë ugumui goora bëënë.
1CO.10.18	Maaha morörë këëbore abaYahuti bagaköra: baara baakorea biira ukunyööra biruusiibui ikimuëënsö, tegosaangabare nkaaga bakumuëënsëra eNöökoe? 
1CO.10.19	Böönö niiga ngaambë iga yeke? Iga ikimuëënsö kenö kiruusiibui gutuubö negeento kiubueera? Gose iga ituubö eyo niyubueera? 
1CO.10.20	Aa-a! Mona nkogaamba niiga kenö abakebara bakumuëënsëra nkunyööraore nkiruusiibui kugira yibihui, tekoNöökoe hai; na tingutuna mosaangë hamui na ibihui hai. 
1CO.10.21	Temoraatore kunyëëra egeköömbë kioMonënë, na wiiki munyëërë egeköömbë kibihui hai; temokaarea komëësa yoMonënë na wiiki morë komëësa yibihui hai. 
1CO.10.22	Gose niiga toköre oMonënë abë na irihari? Ngokanyatore iga ntoona ichiinguru komokera?
1CO.10.23	“Ibiinto biöönsoe nguitabirribuabire,” siböönö tiiga iga biöönsoe mbiina ubueera hai. “Ibiinto biöönsoe nguitabirribuabire,” - siböönö tiiga mbiöönsoe bikohagaacha omoonto hai. 
1CO.10.24	Omoonto angë kuya araitonera egeento kiubueera harewë umuëënë, siböönö atune kenö keena ubueera na kowoonde.
1CO.10.25	Morë kere giöönsoe kenö gekohöönibua komoteera motakubuuriabuuria eng'ana gukugira yentariki. 
1CO.10.26	Kugira amaandekö nkobooragare iga, “Ekebara hamui na binö biöönsoe biimö ni bioMonënë.”
1CO.10.27	Hanö moraraarekoe endaagera na omoonto onö ataraakumia si muitabirri kuya, morea kere giöönsoe gikariibui mbërë yeiinyu, möönga kuya kubuuriabuuria eng'ana ere yöönsoe kugira yentariki. 
1CO.10.28	Siböönö hanö omoonto araachë abateebi iga, “Kenö nkimuënsëëyoe ituubö,” motagaacha korea ibiaakorea biyo, kugira yaoyo abateebiri gayo na kugira yentariki, 
1CO.10.29	eyo tiiga ngukugira yentariki yaaö hai, siböönö ngukugira yentariki yomoonto woonde oora.
1CO.10.29	Haande kaanyööra owoonde nabuuria iga, “Kugira ke obotachore böönë bokëëngëroe ikiina na entariki yomoonto woonde? 
1CO.10.30	Hanö oranyööre ndaruusia egoongö gokorea ibiaakorea, kugira ke omoonto araachë gunchoria igoro yibiaakorea binö ndeeye gukuruusia egoongö?”
1CO.10.31	Kohayo, kere giöönsoe ogoköra, ninyööra orarea gose oranyua, oköre göönsoe kugira yubuhiku bueNöökoe. 
1CO.10.32	Momënyë gonchera enö motagaituuriatuuria abaYahuti gose abaHamate gose ninyööra neKanisa yeNöökoe. 
1CO.10.33	Motaköra këëbore ngoköra; ngosaachande gotëgëria böönsoe gokere giöönsoe ngoköra; tiiga niiga nyööre ubueera böönë umuëënë hai, siböönö ubueera buabaanto abaaru, okorri iga baachë kunyööra ubuituuria.
1CO.11.1	Munyihegaani mobë këuni kehaara nkuihegaania Kresto.
1CO.11.2	Nkobahande egoongö kugira ruisö röönsoe nkoheetokamore amang'ana gaanë göönsoe na kogööta amaiigio ganö naabaha. 
1CO.11.3	Siböönö ngutunande moongore iga Kresto newë areenge omotoe gomoonto ore wöönsoe, omosaacha newë areenge omotoe gomokaaë, na eNöökoe newë areenge omotoe goKresto. 
1CO.11.4	Kohayo omosaacha onö agosasaama eNöökoe gose araruusia obonaabi agubere omotoe gööë, oyo nkunyööraare nomotoe gööë asërre. 
1CO.11.5	Na omokari ore wöönsoe onö agosasaama eNöökoe gose araruusia obonaabi atagubere omotoe gööë, oyo nomotoe gööë ukunyööra asërre; kugira oyo nyööra natuubaiine na omogaikoro onö agingiiye orohara.
1CO.11.6	Hanö oranyööre omogaikoro atagubere omotoe gööë, mbuuya akëëngë ituukia yaaë. Siböönö hanö ndanyööre negeento ginchinsöni komogaikoro gokëënga ituukia gose kugiingira orohara ituukia, mbuuya agubë omotoe gööë. 
1CO.11.7	Omosaacha niiga aangë kuguba omotoe gööë, kugira wë nareenge igituubanio na ubuhiku bueNöökoe, siböönö omokari wë nareenge ubuhiku bomosaacha; 
1CO.11.8	Kugira omosaacha taatëëmeroe kurua komokari hai, etare iga nomokari aatëëmeroe kurua komosaacha. 
1CO.11.9	Omosaacha taatëëmeroe gukugira yomokari hai, etare iga nomokari aatëëmeroe gukugira yomosaacha. 
1CO.11.10	Gukugira koyo kuhika omokari abë na ekemanyiirrio komotoe gööë gokoorokia iga naana ogotora na wiiki gukugira yabamaraika. 
1CO.11.11	Ninyööra niigö, kuimënya reiito hare oMonënë, omokari umuëënë taraabë hö ataitëng'ëëye omosaacha, gose omosaacha umuëënë abë hö ataitëng'ëëye omokari. 
1CO.11.12	Kugira këëbore omokari aakörroe kurua komosaacha, këhayo bëënë omosaacha nkuiboroaare na omokari; na ibiinto biöönsoe hare eNöökoe bikurua.
1CO.11.13	Mokëëngë ikiina abiëënë iga nkihueneeye omokari ayi gosasaama eNöökoe kumuiranio ataana geento komotoe gööë? 
1CO.11.14	Böönö temokomaaha iga ninyööra etëëmö yomobere nkoboorokiaere iga hanö omosaacha arakiini ituukia yaaë ebë entaambe, nkobachire ichinsöni harewë, 
1CO.11.15	siböönö komogaikoro negeento kenö kegotëgëria harewë, kugira naahaayoe ituukia entaambe iga imubisi. 
1CO.11.16	Siböönö hanö omoonto ore wöönsoe oranyööre aratuna korëënta ichinkaani, niiga amanyë iga baiito tetoona eseera eyo, gose ninyööra ichiKanisa chieNöökoe tichiina eseera eyo hai.
1CO.11.17	Hanö nkobaha amaragirrio ganö tiiga nkobagoongande hai, kugira imiiranio giobosëëngëri boiinyu, obohëënë ngoköragere amabeebe bokong'u gokera amaiiya. 
1CO.11.18	Iyambërë, hanö möirainia hamui kiabakumia, nkuiiguande iga, moona obohötökani; nauni ngukumiande iga gakaaba amahëënë. 
1CO.11.19	Kuhika emeko gebë gatai yeiinyu korri iga banö baimereeye kobohëënë boongoke buuya. 
1CO.11.20	Hanö möirana hamui irikömö, tinkunyööra iga muuchere koNdaagera yoMonënë hai; 
1CO.11.21	kugira kera moonto nkoreaare ibiaakorea biaaë umuëënë, nyööra owoonde naraambokere, woonde nyööra naagööteroe na amaroa. 
1CO.11.22	Gose motaana ichika cheiinyu hare mokaraagera na kunyua? Gose kana ngosëramore ekanisa yeNöökoe, na morakörra ichinsöni bayo bataana geento? Nke ndagaambë hare baiinyu? Niiga mbagoongë? Obohëënë tenkabagoonga hai!
1CO.11.23	Kugira ganö oMonënë aang'aaye ngö naabahaaye: iga oMonënë Yeeso ubutiko boora aaköbösaniibui, naaimukiri omogaatë, 
1CO.11.24	akagoonga eNöökoe, akagobotora, akagaamba iga “Gonö nomobere göönë gonö nkohaana gukugira yeiinyu. Muyi moraköra iigö gokoheetoka.” 
1CO.11.25	Boyo bëënë, hanö baasookiri endaagera eera, akaimukia egeköömbë akagaamba iga, “Egeköömbë kenö nendagano ehea yeNöökoe, komaanyiinga gaanë. Hanö wanyööra moraganyua, moköre iigö gokoheetoka.”
1CO.11.26	Kugira niiga, ruisö röönsoe hanö mookorea omogaatë gonö na kunyua kurua kogeköömbë kenö, ngoteebeerria more uruku roMonënë kuhika ronö ariicha. 
1CO.11.27	Kohayo ore wöönsoe araarë omogaatë goMonënë gose anyuë kurua kogeköömbë kioMonënë gonchera enö etaisaiine, naana irisaria ririraga komobere na amaanyiinga goMonënë. 
1CO.11.28	Kohayombë ngisaiine iga omoonto ore wöönsoe aimanyiirri umuëënë taanga, sooki böönö amanyë korea omogaatë na kunyua kurua kogeköömbë keyo. 
1CO.11.29	Kugira onö area omogaatë na kunyua kurua kogeköömbë keyo, atoongooye esesoro yomobere goMonënë, hayo numuëënë akuirëëntëra ikiina. 
1CO.11.30	Eyo niyo yaagira abaaru baiinyu banyaanka, baaroora na abamui baisa gukua. 
1CO.11.31	Obohëënë niiga hanö tokaimanyirriiyi abiëënë taanga, tetogakëëngëroa kiina hai. 
1CO.11.32	Siböönömbë hanö tökëëngëroa ikiina na oMonënë nkohaaboatore inyaanyi na oMonënë, okorri iga totagaacha gokëëngëroa ikiina hamui na ekebara. 
1CO.11.33	Kohayombë, baanto bamoiito, hanö moirania hamui korea Endaagera yoMonënë, moganyana böönsoe. 
1CO.11.34	Na hanö wanyööra omoonto ore wöönsoe araambokere, mbuuya araagere ka waaë, korri iga ukuirania koiinyu hamui kööngë kobasöhia gukiina. Na igoro yamang'ana gaande ganö gatamere, hanö ndiicha nendegasookia.
1CO.12.1	Böönö, baanto bamoiito, igoro yamang'ana gibituhö binö bikurua kuMuiika oMohoreeru nehaanchere iga momanyë obohëënë bööbio. 
1CO.12.2	Momanyere iga, nkaaga motarakumia, wanyöörre möösira guchinchera ichincharu kogosëëngëra ichituubö chinö chitakogaamba. 
1CO.12.3	Kohayo ndatuna kobateebia moongore iga taahö ninyööra nomoonto umui onö akoröngööchoa na uMuiika gueNöökoe onö agaatora kogaamba iga, “Tiga Yeeso aihiimoe!” gose wiiki taahö onö agaatora koboora iga “Yeeso noMonënë” atare iga naröngööcheroe na uMuiika oMohoreeru hai.
1CO.12.4	Böönö, hö bire ibituhö hagarehagare, siböönö uMuiika noora bëënë akubiruusia. 
1CO.12.5	Hö chire ichinchera hagarehagare chakuirigania siböönö oMonënë noora bëënë agokörroa emeremö. 
1CO.12.6	Hö chire ichinchera hagarehagare chiogoköra emeremö siböönö eNöökoe noora bëënë akuruusia ogotora komoonto ore wöönsoe okorri iga emeremö geyo gekörekane 
1CO.12.7	Kera omoonto nkohaaboaare kere gekoorokia iga uMuiika ngoreenge moonse yaaë gikugira yubueera boböönsoe. 
1CO.12.8	UMuiika nkohagore omoonto umui eng'ana yeseemia, na uMuiika goyo bëënë goha omoonto woonde eng'ana yobong'aiini. 
1CO.12.9	Woonde nawë uMuiika goyo bëënë gomoha ubukumia, na omoonto woonde gomoha ibituhö biakuhueenia. 
1CO.12.10	UMuiika gomoha omoonto umui ichiinguru chagoköra amakönö; na kowoonde igituhö gekuruundia eng'ana yobonaabi; na kowoonde wiiki ogotora kogoteebia obohagare gatai yimiika komoonto woonde ogotora kogusumaacha kubigaambo ibigëni, na kowoonde gomoha ogotora kogokönöra gare gagaamberoe. 
1CO.12.11	Siböönö uMuiika ngumui bëënë na ngö gogoköra gayo göönsoe; këëbore gugutuna, nkohaanagore igituhö ekehagare komoonto ore wöönsoe,
1CO.12.12	Këhaara omobere goreenge gumui ninyööra gobë na ibiimö ibiaaru, na ibiimö biyo biöönsoe biomobere, siböönö ninyööra nibiaaru mbiö bigoköra omobere goba gumui, kohayo nkëëbö bëënë Kresto are. 
1CO.12.13	Nkëëbö bëënë, ninyööra böönsoe toreenge abaYahuti gose abaHamate, abagore gose abatachore, kuMuiika gumui böönsoe ntöbaatiiseroe komobere gumui na böönsoe ntöökörroe iga tunyue uMuiika gumui.
1CO.12.14	Kugira omobere uguëënë tegöökörroe na ikiimö kimui bëënë hai, siböönö ibiimö nibiaaru nkunyööra goonabio. 
1CO.12.15	Hanö okanyöörre okogoro gokagaamba iga, “Kugira uni tokobökönde hai, tendeenge womobere goyo hai,” eyo tegaaköra kööngë koba ikiimö kiomobere hai. 
1CO.12.16	Na hanö ugutui gokagaambere iga “Tiriisönde hai, kohayo tendeenge womobere hai,” eyo teraköre kööngë koba komobere hai. 
1CO.12.17	Hanö okanyöörre omobere göönsoe ngö iriisö, niyeke, gokaiiguure engaamba? Hanö okanyöörre nugutui bëënë, niyeke ukunyuunka ikiruumba gokabaaye hö? 
1CO.12.18	Këëbore kere, niiga, eNöökoe naatoorre ibiimö hagare hagare komobere këhaara aare gutuna kebë, 
1CO.12.19	Hanö okanyöörre ikiimö këëbaaye kimui bëënë omobere nehai gokabaaye?
1CO.12.20	Këëbore kere, mbireenge hö ibiimö ibiaaru, siböönö omobere ngumui. 
1CO.12.21	Kohayo iriisö tereratore goteebia okobökö iga, “Tinkugutuna hai!” Gose omotoe tegogateebia amagoro iga “Tenkobatuna hai.” 
1CO.12.22	Kugira ibiimö biira biguitëgëërroa iga nibirösu, mbiö biina ubueera; 
1CO.12.23	ibiimö biira togokanya iga tibisaiine bokong'u hai, mbio tugusiriinia bokong'u; na ibiimö biira tokomaahera ichinsöni, biyo mbiö bikubisua bokong'u, 
1CO.12.24	Nkaaga ibiimö binö bikuigöömboa bokong'u tibigutuna bikörroe geento hai, siböönö eNöökoe umuëënë, aatoora omobere hamui gonchera eyo okorri iga ikiimö keera kiguitëgëërroa iga nekerösu kebë nkiö kegosookoa. 
1CO.12.25	Nkobakere iigö okorri iga omobere gotakaahokana, siböönö ibiimö biöönsoe hagarehagare biireerrana gokerëëngërë kimui. 
1CO.12.26	Hanö oranyööre ikiimö kimui kiomobere keena imiiriirö, ibiimö biinde biöönsoe nkuiriirabire hamui nakiö; hanö wanyööra ikiimö kimui gisiriniibui, ibiimö biinde biöönsoe ngosaangabire emegöökö gëëkiö.
1CO.12.27	Baiinyu böönsoe nomobere goKresto more, na kera umui nikiimö kiomobere goyo. 
1CO.12.28	ENöökoe aahora goKanisa: abiribaga rembërë, abatomoa; erekabere abanaabi, eregatato abaiigia; haakurua baara bagoköra amakönö sooki baara bahaayoe ibituhö biakuhueenia, ugutuurria abaande gose okoröngööcha, na kugusumaacha kubigaambo ibigëni. 
1CO.12.29	Böönsoe mbareenge abatomoa? Böönsoe nabanaabi? Böönsoe mbareenge abaiigia? Böönsoe mbaana ichiinguru chagoköra amakönö? 
1CO.12.30	Böönsoe mbaana ibituhö biakuhueenia? Böönsoe ngusumaachabare ibigaambo ibigëni? Böönsoe ngokönörabare ganö gagaamberoe? 
1CO.12.31	Muigöömbë bokong'u iga mobë na ibituhö biobueera bokong'u, nauni böönö nkoboorokirriande enö isaiine bokong'u.
1CO.13.1	Nenkanyööra ngusumaachande ibigaambo biabaanto na ibiabamaraika, siböönö naangë koba na obohaanchi, hayo nkobande kiritëbë irioomo renö regokangaratana, gose gikibirri kenö kiguchëgëra. 
1CO.13.2	Nenkanyööra neena igituhö kiobonaabi, na wiiki noongorë ibibisere biöönsoe na obong'aiini böönsoe; nenkanyööra neena ubukumia obonënë obogotora kong'aanyia ichinguku kurua hare chire, siböönö hanö oranyööre ntaana obohaanchi negeento buchua. 
1CO.13.3	Nenkagësëha haanë ibiinto biaanë biöönsoe binö neenabiö kobatobu, ninyööra nihaanë omobere göönë gosaamboe, siböönö hanö oranyööre ntaana obohaanchi, gayo tegagankörra bueera hai.
1CO.13.4	Obohaanchi nkugumiirriabore, nkogësëhiabore; obohaanchi teboona irihari gose ubuirahi hai; 
1CO.13.5	Obohaanchi tebokobora busuuki gose teboguitonera bueera gose tebokogöötoa na nkörö hai; na wiiki obohaanchi tebokobeekerra amasaria hai; 
1CO.13.6	obohaanchi tebokogöökeroa na amanyaanku hai, etare iga nkogöökeroabore na obohëënë. 
1CO.13.7	Obohaanchi nkoremerriabore göönsoe; ngukumiabore göönsoe nguitëng'ërabore göönsoe na nkugumiirriabore göönsoe.
1CO.13.8	Obohaanchi nobokuyeeyo. Hanö ndanyööre ibituhö biobonaabi biihö, biyo mbirisira; ndanyööre ibituhö biagusumaacha ibigaambo ibigëni biihö, mbiina umuhikö; ndanyööre obong'aiini boohö nabö böönsoe mboraahëtë. 
1CO.13.9	Kugira obong'aiini boiito tibuisere hai na obonaabi boiito tibuisere hai; 
1CO.13.10	siböönö hanö keera kereenge obohekeeranu kirihika, biira biöönsoe bitare ibihekeeranu mbirisira.
1CO.13.11	Nkaaga naareenge omööna, naagasumaachere kiomööna, naamanyere amang'ana kiomööna na naagaitëgërrëëye kiomööna; böönö naisa koba omoonto mokoro naatigere amang'ana gekëëna. 
1CO.13.12	Kenö böönö tokomaaha këënga ikiiriiri gituubö gukiimaahero; siböönö sooki ntoremaaha amaiisö komaiisö. Böönö nongooye hakë iigö; sookia nendemanya kimui-kimui këëbore nauni manyekane kimui-kimui. 
1CO.13.13	Kohayo amang'ana atato ganö ngö gakogoma: ubukumia, uguitëng'ëra, na obohaanchi; ihiku bokong'u gokera göönsoe nobohaanchi.
1CO.14.1	Mutune koba na obohaanchi, wiiki mobë na omokea gokunyööra ibituhö biuMuiika, na ekenënë bokong'u nigituhö gekuruusia obonaabi: 
1CO.14.2	Kugira onö agusumaacha kubigaambo ibigëni tukunyööra iga nabaanto agusumaacha nabö hai, nkunyööraare neNöökoe agusumaacha nawë, gikugira temoonto akomoongora hai; ngusumaachaare ibibisere bieNöökoe binö biahonyoroa guchiinguru chuMuiika. 
1CO.14.3	Siböönö onö agoteebeerria eng'ana yeNöökoe, nabaanto nkunyööra arasumaacha nabö gokobatuurirria, arabahonia na arabatirimikia. 
1CO.14.4	Omoonto onö agusumaacha ibigaambo ibigëni numuëënë nkunyööra araihagaacha, siböönö onö akuruusia obonaabi neKanisa yöönsoe nkunyööra arahagaacha.
1CO.14.5	Nenkahaanchere iga baiinyu böönsoe musumaache kubigaambo ibigëni; siböönö gokera eyo bokong'u nenkahaanchere muruusi obonaabi. Kugira omoonto onö akuruusia obonaabi nuwubueera obonënë gokera onö agusumaacha kubigaambo ibigëni- getare iga nyööre naraatore gokönörra gare akogaamba, korri iga ekanisa yöönsoe ehagaachoe. 
1CO.14.6	Kohayo baanto bamoiito, hanö ndaachë hare baiinyu ndasumaacha kubigaambo ibigëni nke ikiubueera ndanyööre ndaköra? Etare iga hanö ndanyööre mbarëntëëye irimaahö, gose obong'aiini nyaborëbë, gose obonaabi gose iriigio nyaborëbë.
1CO.14.7	Niigö kere ninyööra nkubiinto binö bitaana obohoru, binö bikuruusia emebari, kugituubanio emböröögö gose irituungu. Hanö oranyööre bitahonchooye emebari, niyeke moroongore iga mobari ke gogotëmoa? 
1CO.14.8	Gose hanö oranyööre omogaambia wirirööngöë ataregaambiri këëbore rekogaambibua gonkaaga yiriihi, ning'ui araamanyë iga iriihi rihikere amanore? 
1CO.14.9	Niigö bëënë na baiinyu, hanö oranyööre motaayi moragaamba kuminyua amang'ana goongokë, kere mokogaamba niyeke keraaköre kiongokë? Amang'ana gaaö ngaraserre komokama! 
1CO.14.10	Ibigaambo nibiaaru biihö gokebara, si tekeehö kenö getaana esesoro hai. 
1CO.14.11	Siböönö hanö oranyööre ntamanyere ekegaambo kenö kigusumaachoa, omoonto onö akugisumaacha naraabë omogëni hareuni nauni nendaabë omogëni harewë. 
1CO.14.12	Niigö bëënë na baiinyu kugira moona egöörio iga munyööre ibituhö biuMuiika, kuhika mosaache bokong'u iga mobë nabiö okorri bituurri kohagaacha ekanisa. 
1CO.14.13	Omoonto onö agusumaacha kubigaambo ibigëni, niiga asabë okorri iga atore gokönöra kere akogaamba. 
1CO.14.14	Kugira hanö naasabucha gokegaambo ekegëni nkunyööraore nomööyö gogosaba, si amaitëgëërrö gaanë nkunyööraore tegaana moremö hai. 
1CO.14.15	Böönömbë niyeke ndaaköre? Höhayo nendasasaame na uMuiika göönë, wiiki nendasasaame na amaitëgëërrö gaanë; nendasiriingi na umuiika göönë na wiiki nendasiriingi na amaitëgëërrö gaanë. 
1CO.14.16	Hanö oranyööre oragoonga eNöökoe kumuiika, niyeke omoonto omokebara araaköre agaambë iga, “Amina” komasabi gaaö gakogoonga? Taana nchera araaköre amanyë kere okogaamba hai. 
1CO.14.17	Amasabi gaaö gegoongö gakaaba amaiiya siböönö niyeke garaaköre gatuurirri omoonto oyo?
1CO.14.18	Nkogoongande eNöökoe iga ngusumaachande kubigaambo ibigëni bokong'u gokera ore wöönsoe hare baiinyu. 
1CO.14.19	Siböönö gokanisa ngisaiine iga ngaambë amang'ana ataano ganö gakoongoroa, okorri iga niigi abaande, gokera hanö ndagaambë amang'ana ibikoe ikumi kubigaambo ibigëni. 
1CO.14.20	Baanto bamoiito mööngë koba kiabaana komaitëgëërrö gaiinyu. Igoro yamanyaanku mobë kiabaana abang'ëërrë siböönö komaitëgëërrö gaiinyu mobë abaanto bakoro. 
1CO.14.21	Komaandekö haandekere iga: “Omonënë aragaamba iga, ‘Gonchera yabaanto banö bagusumaacha kubigaambo ibigëni nendasumaache na abaanto baanë. Nendasumaache gokohëtëra kuminyua giabagëni, siböönö ninyööra niigö abaanto baanë tebarinyigua hai.’ ” 
1CO.14.22	Kohayombë igituhö kegusumaacha ibigaambo ibigëni nekemanyiirrio tigikugira yabaara baakumia hai, siböönö nkobaara batarakumia. Na igituhö gekuruusia obonaabi nekemanyiirrio tikugira yabaara batarakumia hai siböönö ngikugira yabakumia.
1CO.14.23	Hanömbë wanyööra ekanisa yöönsoe iraini hamui, sooki böönsoe bataangë gusumaacha kobigaambo ibigëni - hanö abaanto baande iigö gose banö batare abakumia barasöhë, tebaragaambë iga böönsoe nabachuurumore hai?
1CO.14.24	Siböönö hanö böönsoe bararuusi obonaabi, na omoonto umui, onö atarakumia gose omoonto woonde iigö, araasöhë, kogöönsoe ganö araiigue ngaramoköre atobore iriraga rëëë. Narakëëngëroe ikiina koganö göönsoe araiigue, 
1CO.14.25	amang'ana agikibisere gomööyö gööë ngaratooroe harabu, na atëmë ibiru, asëëngërë eNöökoe, aratobora iga, “Obohëënë eNöökoe nareenge gatai yeiinyu!”
1CO.14.26	Baanto bamoiito, niiga kere iga, hanö mösikana hamui gosëëngëra, nyööra woonde ana irireentio, na owoonde amaiigio, owoonde irimaahö, na owoonde ana eng'ana kubigaambo ibigëni na owoonde obokönöri buibigaambo. Amang'ana göönsoe niiga gakörekanë gokohagaacha eKanisa. 
1CO.14.27	Hanö oranyööre omoonto arasumaacha kubigaambo ibigëni, mbuuya basumaache babere gose batato si batakaheteera, na wiiki baköre iigö kuumui umui barakömërana, haakurua omoonto woonde akönörë ganö bayo bagaambere. 
1CO.14.28	Hanö oranyööre omoonto wagokönöra amang'ana gayo taahö hai, omoonto oyo agusumaacha kubigaambo ibigëni niiga akire kimui, siböönö aisumaachere wë umuëënë na eNöökoe. 
1CO.14.29	Abanaabi babere gose batato banö bahaayoe obonaabi basumaache, siböönö abaande, baisuunche amang'ana gaabö gayo bakogaamba. 
1CO.14.30	Siböönö hanö owoonde onö oranyööre aikaaye kumuiranio aranyööre eng'ana kurua koNöökoe, oora aare gusumaacha mbërë niiga akire amohe umueeya. 
1CO.14.31	Kugira böönsoe moraatore kuruusia obonaabi kuumui umui, korri nehö böönsoe barieege na gutirimikibua. 
1CO.14.32	Imiika giabanaabi kuhika gebë haanse yogotora kuabanaabi. 
1CO.14.33	Kugira eNöökoe teNöökoe wakohamana hai, neNöökoe womorëëmbë.
1CO.14.33	Këëbore eragere guchiKanisa chiöönsoe chabaanto abahoreeru, 
1CO.14.34	abagaikoro niiga bakire guchikanisa. Tebaana umueeya gogusumaacha hai; këëbore iRiragö riabaYahuti rekogaamba, bö niiga baigueere.
1CO.14.35	Hanö oranyööre baratuna kueega eng'ana ere yöönsoe, niiga babuuri basaacha baabö ka; kugira neng'ana yichinsöni omogaikoro kogaamba goKanisa. 
1CO.14.36	Gose ngokanyamore iga eng'ana yeNöökoe hare baiinyu yaaruure na wiiki iga mbaiinyu bëënë yaacheeye? 
1CO.14.37	Ore wöönsoe agokanya iga nomonaabi areenge gose iga nomoonto wakibuMuiika, kuhika amanyë iga ganö nkobaandekera niriragö rioMonënë. 
1CO.14.38	Siböönö oranyööre atagotëgëërra ganö, na baiinyu böönsoe mumuiraamiri.
1CO.14.39	Kohayombë, baanto bamoiito, mobë na egöörio, siböönö motagaacha gokaania moonto gusumaacha kubigaambo ibigëni hai. 
1CO.14.40	Kohayo amang'ana göönsoe niiga gaköroe gonchera inchiiya yubusuuki na goseemi.
1CO.15.1	Böönö, baanto bamoiito, ndatuna kobahiitukia igoro yaMang'ana Amaiiya gare naaruundiri hare baiinyu, gare möitabirriiyi, na ninyööra mböönö nkö muimereeye. 
1CO.15.2	Nkunyööramore ubuituuria gokohëtëra koMang'ana Amaiiya gaara naaruundiri hanö oranyööre mögagööta kimui göönsoe; ndanyööre tiigö hai, ugukumia koiinyu nokobuchua kööreenge.
1CO.15.3	Kugira naabahaaye amang'ana göönsoe ganö nauni wöönsoe naanyöörre, ganö gareenge gobueera bokong'u: iga Kresto naakuure gikugira yamaraga gaiito, këëbore gaandekeroe koMaandekö; 
1CO.15.4	iga naahirroe bui na wiiki iga naariookere kurusiko rogatato, këëbore yaandekeroe koMaandekö; 
1CO.15.5	iga naatookeeye Bëëtërö, sooki agatookera abieega böönsoe ikumi na babere. 
1CO.15.6	Haakurua wiiki naatookeeye abakumia baaë bahetereeye abaanto amagana ataano, banö baamorooche böönsoe gonkaaga imui iigö, abaaru baabö mbakeehö nyööra mböönö, ninyööra abamui baisa gukua. 
1CO.15.7	Sooki naatookeeye Yaköbö, haakurua wiiki naatookeeye abatomoa böönsoe.
1CO.15.8	Kogosookerria koböönsoe naantookeeye ninyööra naanga keenga kiomoonto onö aaibooyoe enkaaga yaaë etaraahika. 
1CO.15.9	Kugira uni nomokë bokong'u nde gatai yabatomoa - kura tinisaiine koberekeroa iga omotomoa hai, gukugira naairiirri ekanisa yeNöökoe. 
1CO.15.10	Siböönömbë ngukugira kuamaabe gieNöökoe naaba këhayo nde, na amaabe ganö aang'aaye tibuchua hai. Siböönö gukugira koyo naaköra bokong'u emeremö gokera abatomoa böönsoe, tiiga iga nguchiinguru chaanë umuëënë ngoköra hai, getare iga ngokörande emeremö kogotora kuamaabe gieNöökoe. 
1CO.15.11	Kohayo böönö nenkanyööra nuuni gose bö, eyo niyö böönsoe tukuruundia, na eyo niyo möökumiri.
1CO.15.12	Böönö hanö oranyööre nkuruundiatore iga Kresto naariukiibui kurua kobaku, niyeke abamui baiinyu bagoköra baragaamba iga ukuriooka kuabaku tekoohö hai? 
1CO.15.13	Hanö oranyööre ukuriooka kuabaku tekoohö hai, hayo nigaambë Kresto nawë wöönsoe taariookere hai. 
1CO.15.14	Na hanö oranyöörembë Kresto taariookere hai, sooki ukuruundia goiito nokobuchua na ubukumia boiinyu teboona bueera hai. 
1CO.15.15	Enënë bokong'u niiga, baiito ntokaiyorokania iga nabarööngötore kuibaga rieNöökoe gukugira konö togotobora iga Nöökoe naariuukiri Kresto kurua kobaku, na hanömbë oranyööre nobohëënë iga abaku tebakuriuukibua hai, kohayombë eNöökoe taariuukiri Kresto hai. 
1CO.15.16	Hanö oranyööre nobohëënë iga abaku tebakuriuukibua hai, kohayombë na Kresto taariookere roonde hai. 
1CO.15.17	Na hanö oranyööre Kresto taariukiibui hai, böönömbë ubukumia boiinyu teboona bueera hai na ninyööra mböönö mokereenge komaraga gaiinyu. 
1CO.15.18	Wiiki nkeraabë iga banö baakumiri Kresto na baisa gukua nabö mbaasira kimui. 
1CO.15.19	Hanö oranyööre iriitëng'ërö reiito hare Kresto niriiya kuimënya renö bëënë, na tiyeende ehö hai, hayo böönö baiito nabakomaahera amaachiichi tore gokera abaanto böönsoe.
1CO.15.20	Siböönö obohëënë niiga Kresto naariukiibui kurua kobaku, nawë nowambërë gukuriuukibua kobanö baisa gukua. 
1CO.15.21	Këëbore uruku rööchere gonchera yomoonto, nkëhayo bëënë ukuriuukibua kuabaku gööcha gonchera yomoonto. 
1CO.15.22	Kugira këëbore abaanto böönsoe baagukua gukugira yaAtamu, nkëëhö bëënë böönsoe barehaaboa obohoru gukugira yaKresto. 
1CO.15.23	Siböönö ore wöönsoe naririuukibua goseemi yaaë: owambërë Kresto aareenge; sooki gonkaaga yaguucha kööë, mbaara bareenge abaaë. 
1CO.15.24	Haakurua nehö böönö umuhikö guuche; Kresto narisikia amagaambi göönsoe, ogotora göönsoe na ichiinguru sooki naretoora oBogaambi gokobökö goTaata eNöökoe. 
1CO.15.25	Hayo niiga Kresto newë arebaaha kuhika rore eNöökoe arekera ababisa böönsoe, abatintachere haanse yamagoro gaaë. 
1CO.15.26	Umubisa onö arekeroa kogosookerria nuruku. 
1CO.15.27	Kugira aMaandekö nkobooragare iga, “Nöökoe aatoora ibiinto biöönsoe haanse yamagoro gaaë” Siböönö hanö aMaandekö gakogaamba iga, “Ibiinto biöönsoe” tegagosöhania mö eNöökoe umuëënë hai, kugira newë agotoora ibiinto biöönsoe haanse hare Kresto. 
1CO.15.28	Siböönö hanö ibiinto biöönsoe biratooroe haanse yobobaahi bööë, sooki oMööna, aitoorë haanse yeNöökoe, onö aatoorre ibiinto biöönsoe haanse yaaë; hayo nehö eNöökoe areba göönsoe hare böönsoe.
1CO.15.29	Niyeke böönö baara bakobaatiisoa gikugira yabaku bareköra? Hanö oranyööre amahëënë, abaku tebakuriuukibua hai, ngukugira kembë abaanto bakobaatiisoa kuibaga rëëbö? 
1CO.15.30	Na baiito kugira ke tuguitoora kumiiriirö kera nkaaga? 
1CO.15.31	Baanto bamoiito, kera urusiko nkunyööraore uruku ndunsiorri! Ukuiraha konö neenako hare baiinyu neenako moonse yaKresto Yeeso oMonënë weiito. 
1CO.15.32	Hanö oranyööre uguiitana köönë na ichitiinyi chaibara kumugi goEbëësö, nkööreenge gikugira yokohaancha komoonto, mbueera ke naanyööra? Hanö oranyööre abaku tebakuriuukibua hai, “Tigambë torë na tunyue, kugira ichö nturikua.”
1CO.15.33	Mööngë kong'aiinoa “Okogöötana na abasaani ababeebe ngosariakore etëëmö inchiiya.” 
1CO.15.34	Mobë na amaitëgëërrö amaroonge, na mutigë goköra amaraga. Abamui baiinyu tebamanyere eNöökoe hai. Ngusumaachande iigö okorri iga mbasuukirri.
1CO.15.35	Siböönö omoonto woonde akaabuuria iga, “Niyeke abaku bakuriuukibua? Mobere götëëmö ke baraabë nagö?” 
1CO.15.36	Ore mokaangi! Hanö wabusura imbusiro komaröba teraamë hai getare iga ikuure. 
1CO.15.37	Kenö ukubusura komaröba tiiga iga nomobere umugima gokeera kigukiina hai siböönö nimbusiro inyënë, haande nyööra nimbusiro yengano, gose imbusiro yeende ere yöönsoe. 
1CO.15.38	Nöökoe nkohaare kera imbusiro eera omobere gonö ukunyööra aratuna; nkohaare imbusiro ere yöönsoe omobere gööyö.
1CO.15.39	Emebere giöönsoe tigitubaiine hai, igimui nigiabaanto, igichitiinyi nemehagare, igibinyunyi nemehagare, na igichiinsui nemehagare.
1CO.15.40	Emebere gekuriooba ngeehö na emebere gekebara kenö ngeehö, siböönö ubuuya buemebere gekuriooba mbohagare na ubuuya buemebere gekebara kenö. 
1CO.15.41	Iriooba ndeena ubuuya böörio iriëënë, umueeri ngoona ubuuya böögö uguëënë, na ichinyunyuunyi nchiina ubuuya bööchiö ichiëënë, ninyööra nichinyunyuunyi ichinyënë tichitubaiine ubuuya hai.
1CO.15.42	Niigö bëënë koreenge, ukuriuukibua kuabaku. Hanö omobere gööhiroa bui ngosarekagore, hanö göriuukibua nkobagore etëëmö enö etaagosareka. 
1CO.15.43	Hanö gööhiroa bui nyööra tegoona bueera hai siböönö guriuukibua goona ubuuya. Hanö gööhiroa bui nyööra ngoona oborösu siböönö guriuukibua goona ichiinguru. 
1CO.15.44	Hanö gööhiroa bui nyööra nkiomobere gore göönsoe hanö gurriooka ngoreba omobere gokibumuiika. Ngoohö omobere gonö toonagö, kohayo ngoreba hö wiiki omobere gokibumuiika. 
1CO.15.45	Kugira amaandekö nkobooragare iga, “Omoonto wambërë, Atamu, naakörroe akaba omohoru,” siböönö Atamu wakabere wë nuMuiika gonö gookoha abaanto obohoru. 
1CO.15.46	Tiiga niiga omobere gokibumuiika ngö gogotaangata hai, siböönö nomobere gonö toonagö, sooki böönö goora gokibumuiika gorööba. 
1CO.15.47	Omoonto wambërë, onö aakorroe, naaruure gokebara, nawë niriröba; omoonto wakabere naaruure kuriooba. 
1CO.15.48	Baara bareenge abiekebara mbatuubaiine na oora aatëëmeroe kurua gokebara; na baara bareenge abakuriooba mbatubaiine na oora aaruure kuriooba. 
1CO.15.49	Këëbore toona egesosa kiomoonto oora aaruure gokebara, nkëëhö toreba na egesosa kiomoonto onö aaruure kuriooba.
1CO.15.50	Kenö ngutuna kogaamba baanto bamoiito niiga, kenö gekörroe komobere na amaanyiinga tibiratore gosöha koBogaambi bueNöökoe hai, na kenö kegosareka tekeraatore koba na etëëmö enö etaagosareka hai. 
1CO.15.51	Tëgëërra mbateebi ikibisere kieNöökoe kenö këhonyoroa iga, tetoraakue böönsoe hai, siböönö böönsoe ntorekoboroa bohea, 
1CO.15.52	boongoboongo iigö haang'ana uguiita ichingiki na okoramukia, enkaaga enö irirööngoe riumuhikö reregaamba. Kugira hanö irirööngoe reregaamba, abaku mbarriuukibua babë banö batagosareka roonde, na baiito böönsoe ntorekoboroa bohea.
1CO.15.53	Kugira kenö kegosareka kuhika geköroe kenö gegotasareka; na kenö kigukua kuhika kehoonchoroe kebë kenö getaagukua. 
1CO.15.54	Kohayo hanö ganö gareba, iga keera kegosareka kehoonchooyoe kebaaye kenö getagosareka, na kenö kigukua kehonchooyoe kebaaye kenö getaagukua sooki böönö nehö keera këndekere kereba amahëënë iga:
1CO.15.54	“Uruku rusikiibui; ogokera kohekeeraini!”
1CO.15.55	“Rore ruku, ogokera kööö nehai kore?
1CO.15.55	Rore ruku, ichiinguru chiaaö chagusikia nehai chire?”
1CO.15.56	Uruku nkunyöörarore ichiinguru chiarö chagusikia kurua kuiraga, na iriraga nkunyöörarere ichiinguru kurua koMaragö. 
1CO.15.57	Siböönö eNöökoe ahaaboe egoongö kogotoha ogokera gokohëtëra hare oMonënë weiito Yeeso Kresto.
1CO.15.58	Kohayombë, baanto bamoiito abahaanchoa, muimeerre bokong'u na moteremeke. Tatoondora ruisö röönsoe goköra emeremö kugira yoMonënë, këëbore momanyere iga emeremö geyo mogokörra oMonënë tegëbuchua hai.
1CO.16.1	Böönö igoro yikiruusio gichiimbiria chagutuurria abaanto bieNöökoe (babuYahuti:) ndasaba moköre këhaara naateebiri ichiKanisa chinö chireenge Garatia iga chiköre. 
1CO.16.2	Kurusiko rombërë orokera umukuubio niiga kera umui weiinyu abë na ichiimbiria ichimui hagare, gokorëng'aana na këëbore amanyöörö gaaë gare, na chibeekoe buuya, korri iga ronö ndiicha motagaacha kuiiria mbiria. 
1CO.16.3	Hanö ndiicha nendeha abaanto ichinyaruba banö urinyööra musuutere iga nabaiiya, mbatome bahire igituhö keiinyu Yerusareemu. 
1CO.16.4	Hanö naho wiiki urinyööra nkeragere iga niyi, nindiya nabö.
1CO.16.5	Nendaachë hare baiinyu hanö ndaisë kohëtëra Maketonia, kugira Maketonia ndeechera. 
1CO.16.6	Haande kaanyööra nendeba na baiinyu guchinsiko nyaborëbë, haande kura enkaaga yöönsoe yikinyigita, sooki muuchë guntuurria, ngëëndërri na orogëëndö röönë kuya hare höönsoe ndituna kuya. 
1CO.16.7	Kugira tingutuna kobamaaha ndaheeta iigö na kogëëndërria na orogëëndö hai, nguitëng'ërande koba na baiinyu gonkaaga entaambe, hanö oMonënë arahaanche.
1CO.16.8	Siböönö nendaabë Ebëësö kuhika kurusiko roBëntëkosti. 
1CO.16.9	Obohëënë niiga, neena iribaga irinënë hanö kogoköra emeremö gëënë giubueera, ninyööra ababisa abaaru mbaahanö.
1CO.16.10	Hanö Timoteo araachë hare baiinyu hayo, momanyë mona moramuirigani okorri iga atakööböha guikara na baiinyu, kugira noMonënë agokörra emeremö, këhanö nkomokörra. 
1CO.16.11	Omoonto ore wöönsoe atagaacha komosëra hai, siböönö kuhika mumutuurri agëëndërri na orogëëndö rööë komorëëmbë, korri iga ariingë guucha hareuni; kugira nkomoganyande hamui na abakumia baande.
1CO.16.12	Igoro yamura omoiito Abooro niiga: naamogëyere iga abataarre hamui na abakumia baande, siböönö takuiigua iga araaba haang'i guucha kobataarra hai. Enkaaga ere yöönsoe araabë na iribaga, naraachë.
1CO.16.13	Muiraarerre, muimeerre kubukumia moteremeke, mobë na ichiinguru. 
1CO.16.14	Moköre amang'ana gaiinyu göönsoe kobohaanchi.
1CO.16.15	Momanyere Sitebanosi na waaë, mbö abakumia abaambërë abaAkaaya banö bairuusia bö abiëënë komeremö giabaanto bieNöökoe. Ndabagëya baanto bamoiito, 
1CO.16.16	muigueere abaanto banö baanga bayo, na ore wöönsoe onö agoköra emeremö na onö akunyaanka hamui nabö. 
1CO.16.17	Mbaaye na omogöökö bokong'u kuguucha goSitebanosi, na Botunatuusi na Akaiko; kugira baribere umueeya gonö gööreenge hö gokoong'a kere wanyöörre keborre hare baiinyu. 
1CO.16.18	Na mbaantirimikiri omööyö këhanö bëënë bakobatirimikia. Abaanto banö baanga bayo nkeragere iga mobamanye.
1CO.16.19	IchiKanisa chinö chireenge korong'ööngö roAsia chibakeerri; Akuira na Birisika na eKanisa enö ikuiranera mööbö babakeerri bokong'u hare oMonënë. 
1CO.16.20	Abakumia böönsoe banö baahanö babakeerri. Mokeerani böönsoe moraamuunana kobohaanchi.
1CO.16.21	Uni Bauro naandekere amakeerio ganö na okobökö köönë umuëënë. 
1CO.16.22	Ore wöönsoe onö atahaanchere oMonënë tiga aihiimoe! Maranata - oMonënë weiito otaacha! 
1CO.16.23	Amaabe goMonënë Yeeso gabë hamui na baiinyu. 
1CO.16.24	Obohaanchi böönë bobë hamui na baiinyu böönsoe hare Kresto Yeeso.
2CO.1.1	Uni Bauro, omotomoa waKresto Yeeso kuguituungana na boora eNöökoe agutuna, na Timoteo mura omoiito. Inyaruba kuya gokanisa yeNöökoe enö ereenge Köriinto, gosangania abaanto böönsoe bieNöökoe banö bareenge hare höönsoe korong'ööngö roAkaaya. 
2CO.1.2	Amaabe na omorëëmbë kurua koNöökoe Taata weiito na oMonënë Yeeso Kresto bibë hare baiinyu.
2CO.1.3	Tiga egoongö ebë koNöökoe Taata woMonënë weiito Yeeso Kresto, Taata wamaabe, eNöökoe onö harewë buukurua ubutirimikia böönsoe! 
2CO.1.4	Newë agutirimikia kumiiriirö geiito giöönsoe, okorri iga na baiito totore gutirimikia abaande banö baana imiiriirö gichitëëmö hagarehagare, gonchera yubutirimikia boora bëënë baiito abiëënë tönyööra kurua koNöökoe. 
2CO.1.5	Këëbore inyaanyi yaKresto ereenge enënë hare baiito, nkëëhö wiiki ubutirimiku boiito boreenge obonënë, gokohëtëra hare Kresto. 
2CO.1.6	Hanö tunyööra inyaanyi, ngikugira yubutirimikia na ubuituuria boiinyu; na hanö tötirimikibua, ngikugira yubutirimikia boiinyu. Na eyo nkobarëëntëraere ichiinguru chakugumiirria inyaanyi eera bëënë na baiito böönsoe tukunyööra. 
2CO.1.7	Kohayo iriitëng'ërö reiito hare baiinyu ndenö retagusiingisibua; ntomanyere iga këëbore morasaange inyaanyi yeiito, nkëëhö bëënë morasaange wiiki ubutirimikia boiito.
2CO.1.8	Kugira titugutuna iga mööngë komanya hai, baaanto bamoiito, imiiriirö genö tönyöörre korong'ööngö roAsia. Imiiriirö geyo ngëturitöhëëye gokera ekerëëngërë, tokaruusia hö iriitëng'ërö ririmënya reiito. 
2CO.1.9	Tokaiigua nkanya iga ntokëngëëyoe ikiina keguiitoa, Siböönö eyo yaabaaye iigö okorri iga tööngë kuya toraiyitëng'ëra abiëënë, siböönö tuitëng'ërë eNöökoe bëënë, onö akuriuukia abaku. 
2CO.1.10	Naatutuurri kurua gotabaaribaari enënë këeyo yuruku na wiiki naratutuuri; na baiito tötoora iriitëng'ërö reiito harewë iga mahëënë naraatutuuri wiiki. 
2CO.1.11	Na baiinyu mututuurri gonchera yagotosabera, okorri iga abaanto abaaru baruusi egoongö kuibaga reiito gikugira yamaitabirio ganö tönyööra gokohëtëra komasabi gabaanto abaaru.
2CO.1.12	Baiito ukuiraha goiito nkonö: entariki yeiito ngotohërëkiriaere iga ntöögëëndere gokebara, na kimuikimui gatai yeiinyu, kobohoreeru na omööyö umunyööhu gonö töhaayoe na eNöökoe, tiiga iga ngoseemia yekebara hai, getare iga nkomaabe gieNöökoe. 
2CO.1.13	Nkobaandekeratore gaara bëënë mogotora gosöma na koongora. Na nguitëng'ërande iga muriicha koongora buuya kimui, 
2CO.1.14	ninyööra böönö motongooye gokerëëngërë iga kurusiko roora roMonënë Yeeso moretora gutuikumiria gikugira yeiito këëbore na baiito torebaikumiria.
2CO.1.15	Gikugira naare na obohëënë bogayo, nkiö këëgirre ngaseemia ekeembërë iga niichë obogëni weiinyu hayo, okorri iga motore guitabiribua hare kabere. 
2CO.1.16	Kugira naaseemiri nköre obogëni weiinyu hayo nkaaga nkuya Maketonia na wiiki gukuriinga kurua hö, okorri iga nyööre ubutuurria kurua hare baiinyu kugira yorogëëndö röönë kuya buYahuti. 
2CO.1.17	Niyeke, ngokanyamore iga hanö naare goseemia iigö, naareenge nkiomoonto onö aare na isi onö ataana borëngërria? Gose ngokanyamore iga ngokörande ichiseemia chiaanë, kiomoonto wekebara onö aguitabirria eng'ana iga “Eee,” sooki anga iga “Aa-a,” gonkaaga eyo bëënë? 
2CO.1.18	Këëbore eNöökoe areenge omohëënë nkogaambaare obohëënë; eng'ana yeiito hare baiinyu tiyaare “Eee” na “Aa-a” hai. 
2CO.1.19	Kugira Yeeso Kresto, oMööna weNöökoe, onö aaruundiibui gatai yeiinyu na Siraasi, Timoteo na uni umuëënë, tareenge omoonto wa “Eee” na “Aa-a” hai. Siböönö ruiisö röönsoe newë areenge “Eee” weNöökoe; 
2CO.1.20	kugira newë areenge “Eee” guchindago chiöönsoe chieNöökoe. Keyo nkiö gikugira, gokohëtëra harewë toragaamba “Amina” yeiito kubuhiku bueNöökoe. 
2CO.1.21	NeNöökoe umuëënë agotokong'ia baiito hamui na baiinyu hare Kresto; newë wiiki umuëënë aatohaka amaguta; 
2CO.1.22	na newë aatotoora orobaasö tobë abaaë, aatoha uMuiika oMohoreeru kumiööyö geiito koba ekegöötërrö kiamang'ana göönsoe ganö atobeekera.
2CO.1.23	Siböönö ndakoorra eNöökoe, aruusi ubutuburi hareuni - ngukugira yakobamaahera amaabe, nkaanga guucha Köriinto. 
2CO.1.24	Titugutuna kobahaamirria igoro yubukumia boiinyu hai, siböönö kuibaga reyo, ngoköratore emeremö hamui na baiinyu kugira yemegöökö geiinyu. Kugira ntomanyere iga muimereeye boroonge kubukumia boiinyu.
2CO.2.1	Kohayo naakëëngere ikiina iga tendaaköre obogëni guucha hare baiinyu hai okorri iga naangë kobarëëntëra amaitumato. 
2CO.2.2	Kugira hanö ndabakörre amaitumato ning'ui araatigare kongöökia, gose tebaara bëënë nköreeye amaitumato hai? 
2CO.2.3	Ikibune kenö këëgirre nkabaandekera niiga ronö ndeköra obogeni guucha hare baiinyu, ntagaacha guitumatibua na baara bëënë keragere iga kuhika mbagööki. Kugira neena obohëënë na baiinyu böönsoe iga omogöökö göönë ngoragire na baiinyu böönsoe mobë na omogöökö. 
2CO.2.4	Naabandekeeye neena imiiriirö emenënë na omööyö umuritö hamui na amaiisöri garaharroka; tiiga mbakörre amaitumato hai, siböönö mbaköre moongore hare haang'ana obohaanchi obonënë bonö neenabö hare baiinyu.
2CO.2.5	Böönö, hanö oranyööre omoonto arëëntere amaitumato, tuuni bëënë aitumatiri hai getare iga na baiinyu böönsoe gose gokerëëngërë abamui baiinyu. (Nkogaambande ganö gikugira tingutuna koba omoonto omorro bokong'u hai.) 
2CO.2.6	Inyaanyi enö omoonto oyo aanyööra kurua kobaaru baiinyu nimuisere. 
2CO.2.7	Kohayo egeento kenö gitigaaye niiga momööberë, na mumutirimiki, okorri iga atagaacha guitumata bokong'u na gukua enkörö kimui. 
2CO.2.8	Na kohayo ndabagëya mohërëki obohaanchi boiinyu harewë. 
2CO.2.9	Ikibune kenö këëgirre nkabaandekera niiga mbasaache na komanya haanga nkuigueera more amang'ana göönsoe. 
2CO.2.10	Hanö mööbera omoonto kogare akörre, nauni wöönsoe nkomööberande. Kugira hanö naabera, ndanyööre, obohëënë, ndatuna kööbera kere giöönsoe, nkooberaande gikugira yeiinyu na Kresto numutuburi waanë, 
2CO.2.11	okorri iga iRisaambo rëëngë kunyööra iribaga regotong'aiinirria; kugira ntomanyere ichiseemi chariö buuya.
2CO.2.12	Hanö naahikere kumugi goTirööa gukuruundia aMang'ana Amaiiya igoro yaKresto, nanyöörre iga oMonënë aisa kuigora egesaku nköre hö emeremö. 
2CO.2.13	Siböönö naababayeeye bokong'u, gikugira tenaanyöörre mura omoiito Tito hö hai. Kohayo ngateebia abaanto baahö iga batamë na omorëëmbë na ngatanora kuya Maketonia.
2CO.2.14	Siböönö eNöökoe agoongoe, gikugira ruisö röönsoe, ngotoröngööchaare korogëëndö rogokera na gokohëtëra hare baiito uburumbaasu bokomomanya bönyërëgana ahase höönsoe. 
2CO.2.15	Kugira toonga ekoroso enö ikurumbaasa buuya, enö Kresto akuruusiria eNöökoe, enö ikumunchaana gatai yabaara banyööra ubuituuria na baara böönsoe baagusira. 
2CO.2.16	Kugira yabaara wanyöörre baasira, ukurumbaasa koyo nuruku; siböönö kobaara baanyööra ubuituuria, ukurumbaasa koyo nkorëëntakore obohoru. Ning'uimbë aisere goköra omoremö gonö goonga goyo? 
2CO.2.17	Baiito tetoonga abaande abaaru banö bakuimukia eng'ana yeNöökoe kiegeento egetobu bagekörra ubusuruusia hai, siböönö hare Kresto ngusumaachatore kobohëënë mbërë yeNöökoe kiabaanto banö batomeroe na eNöökoe.
2CO.3.1	Gose wiiki ngotaangatore kuigoonga abiëënë? Gose tutune ichinyaruba chiegoongö inchiiya guucha hare baiinyu gose kurua hare baiinyu, këëbore abaande bagutuna? 
2CO.3.2	Baiinyu abiëënë mbö moreenge inyaruba yeiito, enö yaandekeroe kumiööyö geiito, niiga emanyoe na gosömoa na abaanto böönsoe. 
2CO.3.3	Nemanyekaine borabu iga nKresto umuëënë aandekere inyaruba enö na kogetoma komabökö gaiito. Yaandekeroe, tiiga nkubuiinö hai, siböönö na uMuiika gueNöökoe Onö ahö, na wiiki tiiga nguchimbaaö chiamagena hai, siböönö nkumiööyö giabaanto.
2CO.3.4	Nkogaambatore iigö gikugira ntoona iriitëng'ërö koNöökoe gokohëtëra hare Kresto. 
2CO.3.5	Kugira tegeento keehö kere kegotoköra tuisane goköra emeremö genö hai, uguisana konö toonako nkoNöökoe bëënë gukurua; 
2CO.3.6	newë aatoköra tuisane koba abaköri bieNdagano Ehea, enö etare iga ni yiRiragö renö rëëndekeroe, siböönö niyuMuiika. Kugira iriragö renö rëëndekeroe nguitarere, siböönö uMuiika nkorëëntaare obohoru.
2CO.3.7	Hanö ndanyööre oboköri buaMaragö ganö gakorëënta uruku na ganö gaanyameroe guchimbaaö chiamagena, bööreenge na ubuhiku, nabö bogaköra abaana baIsraeri bakaanga gotora gotaacherrana na Mosa, gikugira yobobarruku bubusio bööë nabö mbonö bööre gusira, 
2CO.3.8	niyeke böönö, oboköri buMuiika, bö teboraabë na ubuhiku obonënë bokong'u? 
2CO.3.9	Hanö ndanyööre ubuhiku mbööreenge koboköri boora buimiihiimo; niyekembë oboköri boora bokorëënta oboroonge teboraabë na ubuhiku obonënë bokong'u? 
2CO.3.10	Toratora kogaamba igö gukugira kubuhiku boora bööbarrukiri karai bööhëta, böönö ubuhiku obonënë bokong'u bobaaye kuibaga reboora bööhëtere. 
2CO.3.11	Kugira hanö ndanyööre egeento keera këëreenge hö gonkaaga nke iigö këëre na ubuhiku böökiö, kuhika keera keraabë hö kuyeeyo kebë na ubuhiku obonënë bokong'u.
2CO.3.12	Gukugira ntoona iriitëng'ërö renö reenga reyo, ntoona ubutirimiku obonënë. 
2CO.3.13	Baiito titutuubaiine na Mosa, onö aagubere ubusio bööë na igiitaandero okorri abaana baIsraeri baangë komaaha umuhikö gobobarruku boora këëbore bööre gusira hai. 
2CO.3.14	Obohëënë emetoe gëëbö ngëëriberoe; ninyööra nguchinsiko chinö emetoe gëëbö ngikiguberoe na igiitaandero keera bëënë, hanö wanyööra barasöma ibitabo bieNdagano Enkoro. Igiitaandero keyo nkuruusibuakere hö hanö bëënë omoonto agöötana hamui na Kresto. 
2CO.3.15	Ninyööra ndëërö hanö wanyööra barasöma aMaragö gaMosa amaitëgëërrö nyööra ngaguberoe na igiitaandero keera. 
2CO.3.16	Siböönö keratora kuruusibua hö, hanö omoonto aihoonchora kuya koMonënë. 
2CO.3.17	Böönö niiga oMonënë nuMuiika; na hare uMuiika goMonënë goreenge, nehö obotachore boreenge. 
2CO.3.18	Baiito böönsoe, banö amasio gaiito gataguberue, nkoorokiatore ubuhiku boMonënë këbanö tukuimaahera gukiimaahero; nkohoonchoroa tore tutuubane na ituubö yaaë kubuhiku bonö bukuiyëëngëria, bonö bukurua koMöönë, onö areenge uMuiika.
2CO.4.1	Kohayo, kohaara toreenge koboköri bonö gikugira yamaabe gieNöökoe ganö tönyööra, titugukua nkörö hai, 
2CO.4.2	Tötiga kimui amang'ana göönsoe gikibisere na amaköra ganö gakorëënta ichinsöni; tetogoköra amang'ana gorogachanio gose kohoonchora eng'ana yeNöökoe hai. Siböönö gokogaamba obohëënë borabu, ngutunatore iga entariki yakera omoonto etomaahë iga ntuisaiine mbërë yeNöökoe. 
2CO.4.3	Kugira hanö ndanyööre aMang'ana Amaiiya gaiito ngabiseroe, ngabiseroe kobaara bëënë baagusira. 
2CO.4.4	Enöökoe umunyaanku wekebara kenö aatoora igisuunte kometoe gebaara batagukumia okorri batakamaaha oborabu bonö buukurua koMang'ana Amaiiya gubuhiku boKresto, onö areenge ituubö kimui yeNöökoe. 
2CO.4.5	Kugira titukuiruundia baiito abiëënë hai, nkuruundiatore Yeeso Kresto onö areenge oMonënë, na baiito abiëënë ntoreenge abaköri bemeremö baiinyu gikugira yaYeeso. 
2CO.4.6	ENöökoe onö aagaambere iga, “Tiga oborabu borabë kurua kugisuunte!” newë eNöökoe oyo bëënë onö aakörre oborabu bööë bokarabia kumiööyö geiito, na gotoha oborabu bobong'aiini bubuhiku bueNöökoe bonö bokerabia kurua kubusio boKresto.
2CO.4.7	Siböönö baiito banö toona emööngö eyo, kibumuiika, toonga ibinyoongo biamaröba okorri emaahëkane borabu iga ichiinguru ichinënë chiyo nkoNöökoe chikurua na tiiga ngukurua hare baiito abiëënë hai. 
2CO.4.8	Nkohaaboatore nkaaga chöönsoe inyaanyi, siböönö titukunyahaaroa hai; nkaaga chiinde nkunyööroatore na isi, siböönö titugukua nkörö hai; 
2CO.4.9	nkuiriiribuatore, siböönö tetokobora omosaani hai, na nkaaga chiinde nkunyahaaroatore bobeebe, siböönö titugusikibua hai. 
2CO.4.10	Ruisö röönsoe nkuimukiatore komebere geiito uruku roYeeso, okorri iga obohoru boYeeso wiiki bomaahekane komebere geiito. 
2CO.4.11	Kugira nkaaga toohö nyööra ruisö röönsoe nkunyaanyi yurukutore kugira yaYeeso okorri iga obohoru boYeeso bomaahekane komebere geiito genö gigukua. 
2CO.4.12	Kohayo uruku ngokörarore emeremö hare baiito, siböönö obohoru ngokörabore emeremö hare baiinyu.
2CO.4.13	Këhaara toona umuiika kubukumia kuguituungana na amaandekö ganö gakogaamba iga, “Naakumiri na kohayo ngasumaacha,” baiito böönsoe ngukumiatore na kohayo torasumaacha. 
2CO.4.14	Kugira ntomanyere iga eNöökoe, onö ariuukiri oMonënë Yeeso, narituriuukia wiiki hamui na Yeeso na gutuimukia hamui na baiinyu, kuya mbërë yaaë. 
2CO.4.15	Göönsoe ganö ngareenge gubueera hare baiinyu; na këëbore amaabe gieNöökoe gakohekeera abaanto abaaru bokong'u, nabö mbararuusi, amasabi amaaru gegoongö kubuhiku bueNöökoe.
2CO.4.16	Kohayo titugukua nkörö hai, ninyööra emebere geiito gekebara geraguunda, siböönö emebere geiito gekibumuiika ngoköroagere emehea urusiko kurusiko. 
2CO.4.17	Imiiriirö genö tukunyööra nemekë na igienkaaga nkë iigö, siböönö ngeretoha ubuhiku obonënë bokong'u na bonö botaana muhikö, bonö bokerre imiiriirö geyo. 
2CO.4.18	Tööngë guitëng'ëra ibiinto binö bikomaahekana, siböönö tuitëng'ërë ibiinto biira bitakomaahekana. Kugira ibiinto binö bikomaahekana nibienkaaga nkë iigö, siböönö ibiinto binö bitakomaahekana nibiakuyeeyo.
2CO.5.1	Kugira ntomanyere iga irigutu renö tomënyere-omobere goiito guekebara kenö-hanö rerasaribui, ntoranyööre amaikarö kurua koNöökoe, umugi gonö gotahagaacheroe na moonto gonö gotaregöta roonde nagö ngoreenge kuriooba. 
2CO.5.2	Na böönö nkorööratore, toraigöömba bokong'u iga tohaaboe umugi goiito gonö guguucha kurua kuriooba; 
2CO.5.3	Kugira hanö toraguisöhiri tetorasikanoe toreenge keng'aabi hai. 
2CO.5.4	Nkaaga tokemënyere kuigutu renö riekebara, ngukuuratore kunyaanyi enö tukuiigua; tiiga niiga ngutunatore iga tuinuure omobere goiito gonö toonagö hai, etare iga niiga tuisöhiri goora gokuriooba, okorri iga omobere goora guugukua gohoonchoroe na obohoru. 
2CO.5.5	ENöökoe umuëënë newë aatoseemiiyi okohoonchoroa koyo, na agatoha uMuiika gööë abë ekegöötërrö kogöönsoe gaara aatobekeeye.
2CO.5.6	Kohayo ruisö röönsoe ntuichooye ubutirimiku. Ntomanyere iga nkaaga tokereenge kuimënya reiito renö riomobere, harai tore kurua koMonënë. 
2CO.5.7	Kugira okomënya goiito, nkubukumia, na tiiga iga ngokomaaha na amaiisö hai. 
2CO.5.8	Ntuichooye ubutirimiku na ntokahaanchere iga tutigane na umugi goiito gonö gomobere na tuyi ka tobë hamui na oMonënë. 
2CO.5.9	Siböönö eng'ana enënë gokera kere giöönsoe, hare höönsoe tore, ngutunatore iga tomotëgëri, ninyööra toreenge kebara hanö gose waaë haara. 
2CO.5.10	Kugira baiito böönsoe kuhika tuimeerre mbërë yaKresto, kogokëëngëroa ikiina nawë. Kera omoonto narinyööra kere kimuisaiine gokorëng'aana na amaköra ganö aakörre nkaaga aareenge gokebara kenö, gabë amaiiya gose gabë amabeebe.
2CO.5.11	Kohaarambë tomanyere ubueera bökööböha oMonënë, ngosaachatore kuruta abaanto baande. Siböönö baiito ntomanyekaine hare eNöökoe, na nguitëng'ërande iga ntomanyekaine wiiki na guchintariki cheiinyu. 
2CO.5.12	Titugutuna wiiki tosaache kuigoonga baiito abiëënë hare baiinyu hai; getare iga ngosaachatore kobaha ikibune ikiiya keguikumia gukugira yeiito, okorri iga motore kobahuunchukiria baara bakuihechera okomaahekana gökebara komoonto na tiiga netëëmö yaaë hai. 
2CO.5.13	Ndanyööre töchuura, eyo ngukugira yeNöökoe, si hanö ndanyööre tebachuuru tore hai, eyo ngukugira yeiinyu. 
2CO.5.14	Baiito nkobaahoatore na obohaanchi boKresto, böönö toongora iga omoonto umui naakuure kugira yaböönsoe, nko okogaamba iga böönsoe baakua. 
2CO.5.15	Naakuure kugira yaböönsoe, okorri iga baara bamënyere baangë komënya kugira yaabö abiëënë, siböönö bamënyë gikugira yaaë bëënë onö aakuure na kuriuukibua.
2CO.5.16	Kohayo amarua böönö tetokomaaha omoonto ore wöönsoe këëbore okomaaha komoonto wekebara kore hai, ninyööra ngonkaaga yeende ntöörooche Kresto iigö, böönö tetokomomaaha iigö hai. 
2CO.5.17	Hanö omoonto ore wöönsoe agöötanibua na Kresto, nkobaare egetëëmoa ekehea; amang'ana gaakarai ngusiragare, tamaaha göönsoe nkobagare amahea. 
2CO.5.18	Göönsoe gayo ngoköroagare na eNöökoe, onö gikugira yaKresto, agotohoonchora kurua koba ababisa baaë na toba abasaani baaë, na wiiki agatoha omoremö gogoköra abaande koba abasaani baaë. 
2CO.5.19	Hayo niiga eNöökoe naareenge hare Kresto araköra abaanto böönsoe babë abasaani baaë, taabeekere siire yamaraga gaabö hai, aatoha eng'ana enö ekoboora mona arabaköre bö babë basaani baaë.
2CO.5.20	Kohayo ntoreenge abakörri gikugira yaKresto, na eNöökoe umuëënë nkobagëyaare kohëtëra hare baiito. Nkobasabatore, kuibaga reKresto, iga eNöökoe abahoonchore kurua koba ababisa baaë mobë abasaani baaë! 
2CO.5.21	Kresto taare na iraga hai, siböönö gikugira yeiito eNöökoe naamokörre abë iriraga, okorri iga gokogöötana hamui nawë totore gosaanga oboroonge bueNöökoe.
2CO.6.1	Baiito toreenge abaköri bemeremö hamui na eNöökoe, torabagëya baiinyu banö mönyööra amaabe gieNöökoe iga, motagaacha kogatiga gasire buchua hai. 
2CO.6.2	Kugira aragaamba iga:
2CO.6.2	“Hanö enkaaga enö eragere yaahikere naakuiiguure;
2CO.6.2	hanö enkaaga yubuituuria yaahikere, naagutuurri.”
2CO.6.2	Tamaahambë! Enö niyo engaki yagutuurribua; na rëërö ndö urusiko rokunyööra ubuituuria! 
2CO.6.3	Tetogotoora ekerebeerro gonchera yomoonto ore wöönsoe okorri iga oboköri boiito botagaacha kunyööroa na isörö. 
2CO.6.4	Kuibaga reyo kere giöönsoe togoköra nkoorokiakere iga baiito nabaköri bemeremö bieNöökoe tore, kubugumiirria obonënë, kumiiriirö, kobokong'u na komang'ana amaritö. 
2CO.6.5	Baiito ngotëmöatore, torahiroa gokeböhë, na ngokoomoroatore; ngoköribuatore emeremö emëëru, na tetokoraara gose kohaaboa ibiaakorea hai. 
2CO.6.6	Siböönö toroorokia baiito abiëënë iga nabaköri bemeremö bieNöökoe tore, komööyö omorabu, kobong'aiini, kubugumiirria na kubuuya; kuMuiika oMohoreeru, kobohaanchi boiito obohëënë, 
2CO.6.7	kong'ana yeiito yobohëënë, na guchiinguru chieNöökoe. Oboroonge bëënë mbö ikiooge geiito ekëboreo kuguitanera na ekëbomösi kuguikeengera. 
2CO.6.8	Baiito ngosookoatore na ngusuukirribuatore; ngotokoatore na nkogoongoatore. Baiito ngoköroatore kiabarööngö na hanö nobohëënë tugusumaacha, 
2CO.6.9	këbanö totamanyekaine, siböönö ntomanyekaine buuya; këbanö wanyöörre töökua, siböönö këëbore mokomaaha nabahoru tore. Ninyööra torakörroa inyaanyi, tituguiitoa hai, 
2CO.6.10	ninyööra toraitumatibua, ruisö röönsoe ntoona omogöökö, toonga abatobu, siböönö ngoköratore abaanto abaaru koba abaame; toonga mona ntotaana geento, si obohëënë ntoona ibiinto biöönsoe. 
2CO.6.11	Abasaani abahaanchoa baKöriinto! Ntusumaachere borabu na imiööyö geiito ngiigooyoe kimui hare baiinyu. 
2CO.6.12	Baiito tetööreberreeye imiööyö geiito hare baiinyu goköönga kohaancha hai, mbaiinyu muribere imiööyö geiinyu hare baiito. 
2CO.6.13	Böönö ngusumaachande këonö agusumaacha na abaana - muiigore imiööyö geiinyu këhaara na baiito tööbaköreeye!
2CO.6.14	Mööngë koba na obogöötaine na abaanto banö bataraakumia. Kugira mbogöötaine ke boohö gatai yoboroonge na ubunyaanku? Gose niyeke oborabu boratora komënya hamui na igisuunte? 
2CO.6.15	Gose mbumui ke Kresto anabö na iRisaambo? Umukumia mbogöötaine ke anabö na onö atarakumia? 
2CO.6.16	Kana eHekaaru yeNöökoe mbuigueerrani ke enabö hamui na ichituubö? Kugira baiito ntoreenge eHekaaru yeNöökoe onö ahö kuyeeyo! Këëbore eNöökoe umuëënë aagaambere iga,
2CO.6.16	“Nendaköre amaikarö gaanë hamui na abaanto baanë na mënyë gatai yaabö;
2CO.6.16	nendaabë eNöökoe waabö, nabö mbaraabë abaanto baanë.”
2CO.6.17	Na kohayo oMonënë aragaamba iga,
2CO.6.17	“Motarua harebö, mööhokanë nabö.
2CO.6.17	Motagaacha guturubania egeento kenö getasaabuurroe, hayo nehö ndabairigani.
2CO.6.18	Nendaabë Isa weiinyu,
2CO.6.18	na baiinyu moraabë abaana baanë abegesaacha na begekari,
2CO.6.18	araboora oMonënë onö areenge uMukumahë.”
2CO.7.1	Kohaara toona ichindago chinö abahaanchoa baanë, tiga tuisaabuure baiito abiëënë kurua kubiinto biöönsoe biira bigoköra omobere na enkörö koba ibinyaanku, na tiga tobë abahoreeru kimui kuimënya reiito kogosooka eNöökoe.
2CO.7.2	Motaigora imiööyö geiinyu hare baiito. Tetorakörra moonto ore wöönsoe eng'ana embeebe hai, tetorasaria moonto hai, gose kong'aiinirria na kuruusia moonto ore wöönsoe geento hai. 
2CO.7.3	Tenkogaamba iigö gokobakëëngëra kiina hai, kugira këëbore wanyöörre naagaamba, baiinyu nabahaanchoamore bokong'u hare baiito, nyööra ngukuatore hamui na baiinyu gose ntoreenge kobohoru hamui na baiinyu. 
2CO.7.4	Neena iriitëng'ërö irinënë hare baiinyu, na nkuihechande bokong'u kugira yeiinyu! Kumiiriirö geiito giöönsoe ningichooye ubutirimiku; na neena omogöökö omonënë.
2CO.7.5	Ninyööra hanö tööhikere Maketonia, tetöötorre kumuunya hai, kugira imiiriirö ngëëre hare höönsoe, iribeeha na abaanto na obööba kumiööyö geiito. 
2CO.7.6	Siböönö eNöökoe onö agutirimikia abarösu, naatutirimikiri kogotorëëntëra Tito. 
2CO.7.7	Tiiga nuguucha kööë bëënë götogöökiri hai, siböönö wiiki hamui na amang'ana gaaë ganö aatoteebiri këëbore möömutirimikiri. Naatoteebiri wiiki këëbore möötunere bokong'u koomaaha, këëbore moreenge na amaachiichi, këëbore möiseemia kunyikeengera, na kohayo eng'ana eyo yaangöökiri bokong'u.
2CO.7.8	Kugira ninyöörambë inyaruba yaanë eera yaabakörre mokaba na amaitumato, teneena amaachiichi iga naagëëndekere hai. Ninyööra naarooche amaachiichi nkomaahande iga inyaruba eyo yaabakörre mokaba na amaachiichi siböönö ngonkaaga nkë iigö. 
2CO.7.9	Böönö neena omogöökö, tiiga ngikugira enö naabakörëëye amaachiichi hai, siböönö gikugira amaachiichi gaiinyu ngaabakörre mohoonchore ichinchera cheiinyu. Amaachiichi ganö ngaareenge kuguituungana na boora eNöökoe agutuna, na kohayo tetöögirre munyahaareke buchua hai. 
2CO.7.10	Kugira amaachiichi ganö gaituungaine na boora eNöökoe agutuna nkohoonchoragare omööyö na korëënta ubuituuria-tekeehö ikibunë gekomaaha amaachiichi hai! Siböönö ukunyööra amaachiichi koora kobuchua komoonto nkorëëntakore uruku. 
2CO.7.11	Motamaaha kere ukunyööra amaachiichi koiinyu konö guituungane na boora eNöökoe agutuna kobakörra: baiinyu böönö möbaaye abaanto bichiinguru, begöörio yakoorokia obohëënë! Banö möitakiri na kööböha, abomokea, ukuigöömba, möiseemia gokoha banö bagoköra amasaria inyaanyi! Baiinyu moorokiri iga, gonchera ere yöönsoe, temoona isaria kong'ana enö hai.
2CO.7.12	Kohayo ninyööra naandekere inyaruba eera, tiiga iga ngikugira yomoonto onö aakörre bobeebe gose onö aakörëëyoe bobeebe hai; getare iga naagëëndekere okorri iga momaahë borabu, mbërë yeNöökoe, këëbore mogoköra omokea gikugira yeiito. 
2CO.7.13	Keyo nkiö këgirre togateremeka.
2CO.7.13	Tiiga iga ntötirimikiibui bëënë hai; siböönö nkëëbore wiiki Tito aatogöökiri komogöökö gonö aareenge nagö kuguituungana na këëbore na baiinyu böönsoe wanyöörre momogöökiri omööyö! 
2CO.7.14	Nauni naabagoongere bokong'u mbërë yaaë, na kong'ana eyo tenaasuukirriibui hai. Këëbore komang'ana göönsoe tööya torabateebia obohëënë, nkeigö bëënë okobagoonga köönë mbërë yaTito köbaaye eng'ana yobohëënë kimui. 
2CO.7.15	Na kohayo obohaanchi bööë kugira yeiinyu bobaaye na ichiinguru bokong'u këëbore akoheetoka mona baiinyu böönsoe möiguereeye amaragirrio gaaë, mona möömuirigaini kobööba na okogaankana. 
2CO.7.16	Neena omogöökö iga ndatora kobaitëng'ëra kimui kong'ana ere yöönsoe.
2CO.8.1	Baanto bamoiito, ntohaanchere na baiinyu momanyë amaabe gieNöökoe ganö aaha ichikanisa chaMaketonia. 
2CO.8.2	Kugira bö mbaasaacheroe bokong'u kumiiriirö genö baahëtëëye; siböönö omogöökö gööbö ngööre omonënë bokong'u nabö bakaba abagësa bokong'u gukuruusia ibiinto biaabö, ninyööra baareenge abatobu bokong'u. 
2CO.8.3	Ndaruusia ubutuburi iga bö mbaaruusiri ibiaaru mona ogotora kööbö kööre, bakaruusia ninyööra ngokera ogotora kööbö, gokohaancha kööbö abiëënë, 
2CO.8.4	nabö mbaatogëyere bokong'u iga bahaaboe iribaga rëkoba hamui kobokörri bonö bogutuurria abaanto bieNöökoe. 
2CO.8.5	Eyo yaabaaye eng'ana enënë gokera iriitëng'ërö reiito! Iyambërë mbaaihaanere koMonënë; na haakurua mbaihaanere ninyööra hare baiito gokorëng'aana na këëbore eNöökoe agutuna. 
2CO.8.6	Kohayo ntökoromerreeye Tito, onö aataangere omoremö goyo, gokogëëndërria nagö na iga agotabuki omoremö goyo gobogësa. 
2CO.8.7	Moreenge abaame komang'ana göönsoe: kubukumia, gusumaacho, kobong'aiini, kogöörio yeiinyu kugutuurria na kobohaanchi boiinyu hare baiito. Kohayo ngutunatore wiiki iga mobë abagësa bokong'u kobokörri bonö.
2CO.8.8	Tenkobaha iriragö rere riöönsoe hai, siböönö ngutunande mbooroki mona abaande baana egöörio yagutuurria, na komanya obohaanchi boiinyu abiëënë haang'ana bore. 
2CO.8.9	Momanyere amaabe goMonënë weiito Yeeso Kresto; këëbore aareenge omoome, si gikugira yeiinyu naabaaye omotobu, okorri iga abaköre mobë abaame gonchera yobotobu bööë.
2CO.8.10	Këëbore nkomaaha kong'ana enö niiga, mbuuya hare baiinyu mosookirri böönö gaara möötaangere omööka gonö göösirre; kugira mööreenge abambërë, tiiga nkogoköra bëënë hai, siböönö ninyööra ngokoba na egöörio yagoköra iigö. 
2CO.8.11	Kohayombë mosookirri omoremö goyo, këboora mööreenge na egöörio enënë yagutuurria, na këëbore mööre goseemia, moköre omokea këëbö bëënë gokerëëngërë këbinö moonabiö. 
2CO.8.12	Hanö ndanyööre ona omööyö gokohaana, eNöökoe naraitabiri ikiruusio gokorëng'aana na keera onakiö, tiiga nkeera otaanakio hai.
2CO.8.13	Hayo tiiga nkuruusiande abaande emesaire haakurua mbatueeke baiinyu hai; 
2CO.8.14	siböönö kohaara moonabiö kobööru gonkaaga enö, mbuuya iga mutuurri baara bareenge abahabe; okorri iga hanö moraabë abahabe nabö unyööre baanabiö kobööru nabö mbarebatuurria, na gonchera eyo böönsoe morarëng'aane. 
2CO.8.15	Këëbore amaandekö gakogaamba, “Omoonto onö aiirri ibiaaru mbiamuisaiine, na onö aiirri ibikë, taasoheeyoe hai.”
2CO.8.16	Siböönö eNöökoe agoongoe gokoha Tito egöörio imui na baiito yakobatuurria! 
2CO.8.17	Tiiga iga naaitabirriiyi irisabi reiito bëënë hai, etare iga naana egöörio yakobatuurria na kobohaanchi bööë umuëënë naakëëngere ikiina kuguucha hare baiinyu. 
2CO.8.18	Hamui nawë toratoma mura omoiito umui onö asookeroe na ichiKanisa chöönsoe kugira yemeremö gëëë gukuruundia aMang'ana Amaiiya. 
2CO.8.19	Na tiiga ngayo bëënë hai, naahooyoe na gotooroa na ichiKanisa iga abë orogëëndö rumui na baiito nkaaga tukuhira obokörri bobogësa gikugira yubuhiku boMonënë, na okorri tooroki iga ngutunatore gutuurria.
2CO.8.20	Ngutunatore tuimöchë amasörö ganö garatore kurichökëra igoro yubuimirirri boiito gukiruusio keyo kiobogësa. 
2CO.8.21	Oborëngërria boiito nogoköra ganö gareenge amaiiya, tiiga nembërë yoMonënë bëënë hai, siböönö ninyööra nkomaiisö gabaanto.
2CO.8.22	Kohayo toratoma mura omoiito hamui nabö, onö ruisö röönsoe tömosaacha na komoongora iga naana egöörio kugutuurria komang'ana amaaru. Na böönö naana amaitëng'ërö amanënë hare baiinyu. 
2CO.8.23	Tito nuumui waanë, onö togoköra emeremö hamui gokobatuurria; siböönö igoro yabakumia baande bayo, banö bagoochenana nawë, nabakörri bichiKanisa na nkorëëntabare ubuhiku hare Kresto. 
2CO.8.24	Mobooroki obohaanchi boiinyu, okorri iga ichikanisa chiöönsoe chibë na obohëënë bööbö na chimanyë iga nkobohëënë tukuigoonga gikugira yeiinyu.
2CO.9.1	Tikibune keehö gokööndeka ndabateebia igoro yubutuurria bonö böötomeroe kobaanto bieNöökoe hai, 
2CO.9.2	Nemanyere iga mohaanchere gutuurria, naaigongeeye igoro yeng'ana yeiinyu eyo kobaanto baMaketonia. Naabateebiri iga, “Baiinyu banö moreenge Akaaya möiseemiri kurua mööka.” Egöörio yeiinyu yasöhërrëëye bokong'u abaaru baabö. 
2CO.9.3	Böönö ndatoma abaanto bamoiito banö, okorri iga ukuigoonga goiito gikugira yeiinyu kong'ana enö gotagaacha kuihoonchora kobë kobuchua. Kohayo nembatomere okorri iga muiseemi këëbore naagaambere iga, nturiicha tunyööre möisa guiseemia. 
2CO.9.4	Getare iigö, hanö ndanyööre abaanto kurua Maketonia baachere hamui nauni na banyööre iga timuiseemiri hai, nensöni ke toraabë nachiö - na baiinyu moraabë na ichinsöni gukugira ntoranyööre tobaitëng'ëëye bokong'u! 
2CO.9.5	Kohayo naitëgërrëëye nkamaaha iga kuhika nsabë abaanto bamoiito banö bataangatë guucha hare baiinyu okorri iga batore goseemia igituhö keiinyu ekenënë kere mööragaini iga moraruusi. Sooki hanö nkuhika nyööre geseemiibui, na keroorokia iga mohaanere gikugira mutunere gutuurria, na tiiga iga mohamirriibui hai.
2CO.9.6	Moheetoke iga omoonto ore abusuuye ibikë, narinyööra ibikë, na oora abusuuye imbusiro incharu narinyööra ibiaakorea ibiaaru. 
2CO.9.7	Ore wöönsoe niiga ahaanë, komööyö këëbore ahaanchere, na tiiga nkomaachiichi gose gokohamiirribua hai, kugira eNöökoe nahaanchere omoonto onö akohaana komogöökö. 
2CO.9.8	Na eNöökoe naraatore kobaha ibiaaru gokera biira mugutuna, okorri iga ruisö röönsoe munyööre ibiinto biöönsoe binö mugutuna, na mogëëndërri gutuurria bokong'u komeremö gere giöönsoe genö gereenge imiiya. 
2CO.9.9	Këëbore amaandekö gakoboora iga,
2CO.9.9	“Wë nkohaanaare kobogësa kobatobu,
2CO.9.9	oboroonge bööë mboohö kuyeeyo.”
2CO.9.10	Na eNöökoe onö akohaana imbusiro kumubusuri na omogaatë gokorea, narabahë wiiki imbusiro yöönsoe ere mugutuna na naragikiini iruusi irigësa irinuru kurua kobogësa boiinyu. 
2CO.9.11	Narabaamihi kubiinto biöönsoe mobë abagësa guchinkaaga chiöönsoe, okorri iga gokohëtëra hare baiito obogësa boiinyu borëëntë egoongö hare eNöökoe. 
2CO.9.12	Kugira obokörri bonö mogoköra tiiga iga nugutuurria ichinyaanyi chiabaanto bieNöökoe bëënë hai, getatiga wiiki niiga ngokörabore egoongö enënë hare eNöökoe. 
2CO.9.13	Na gikugira yobohërëki bonö obokörri boiinyu bonö bokorëënta, abaanto abaaru mbararuusi egoongö koNöökoe kugira yobohëënë boiinyu koMang'ana Amaiiya gaKresto, ganö mokogaamba, na kugira yobogësa boiinyu bonö mogosaanga hamui nabö na abaanto böönsoe. 
2CO.9.14	Kohayo komaiiga gobohaanchi mbarabasabere komööyö gikugira yamaabe giekerogooro gieNöökoe ganö aabahaaye. 
2CO.9.15	Tiga togoongë eNöökoe gikugira yigituhö këëë kenö totagaatora kogoonga këëbore keragere!
2CO.10.1	Uni Bauro umuëënë, ndabagëya kubunyööhu na kubuuya boKresto onö nkomaahekana nkanya nomohaabunde nkaaga toreenge hamui na baiinyu, siböönö omokare nkaaga nkunyööra ndeenge harai na baiinyu. 
2CO.10.2	Ndabasaba iga hanö ndaachë, motagaacha kugira nooroki obokare boora neena obohëënë iga nendatore koba nabö kobaara bagokanya iga ngoköratore amang'ana kuguituungana na etëëmö yekebara. 
2CO.10.3	Nobohëënë iga ngokebara tomënyere, siböönö tituguiitana këëbore ekebara kiguiitana hai. 
2CO.10.4	Ibiooge binö tuguiitanera kuiihi reiito tibiekebara kenö hai siböönö nibiooge bichiinguru chieNöökoe, chinö chigosaria amagoe göönsoe. Ngosariatore ichinkaani 
2CO.10.5	na ikiribirri kere giöönsoe kenö kiguitaanga obong'aiini bueNöökoe; toböha kera iriitëgëërrö na koreköra rigueere Kresto. 
2CO.10.6	Haakurua hanö morasooki koba abakunguuruku gukuigueera koiinyu, baiito ntoraiseemi koha inyaanyi iriköra rere riöönsoe renö reköönga kuigueera.
2CO.10.7	Momaahë këëbore amang'ana gareenge mbërë yeiinyu. Hanö ndanyööre omoonto ana obohëënë iga wë nowaKresto are, kuhika aheetoke iga këhaara wë areenge owaKresto na baiito böönsoe niigö tore. 
2CO.10.8	Kugira ninyööra ndaihëëmëra bokong'u ogotora goiito koora oMonënë aatohaaye gikugira yakobakong'ia, tiiga iga ngikugira yokobaguiisia hai, tengaatora komaaha ichinsöni hai. 
2CO.10.9	Tingutuna niyorokani iga ngosaachande kobaibaambukia na ichinyaruba chiaanë hai. 
2CO.10.10	Haande owoonde akagaamba iga, “Ichinyaruba chaBauro nichinditö na chinö chiina ichiinguru, siböönö hanö aba hö umuëënë nomorösu na amang'ana gaaë mbuchua!” 
2CO.10.11	Omoonto këoyo niiga oongore iga tebohagare boohö gatai y gaara tokööndeka guchinyaruba cheiito hanö tooharai na gaara togoköra hanö toreenge hamui na baiinyu hai.
2CO.10.12	Kugira baiito, gonchera ere yöönsoe, titugutuna guiköra gose kuirëng'aania na abaanto baara bakuigoonga abiëënë hai. Abaanto banö baguiköra iga mbö ekerëëngö gëkuirëëngëra, abaanto banö bakuirëng'aania abiëënë kubiëënë. Boyo nobokaangi! 
2CO.10.13	Siböönö baiito titukuihëëma kohëta ekerëëngërë hai; ukuihëëma goiito nkoraabë gokerëëngö kiemeremö genö eNöökoe aatoha hamui na emeremö genö wiiki togoköra gatai yeiinyu. 
2CO.10.14	Ukuihëëma goiito tekohetereeye ekerëëngërë kenö gituisaiine këhanö gekaabaaye hanö okanyöörre iga tetobahekereeye hai. Kugira mahëënë ntööbaaye abambërë gokobarëëntëra aMang'ana Amaiiya igoro yaKresto. 
2CO.10.15	Kohayo titukuihëëma koheteera ekerëëngërë komeremö geera abaande baakörre hai. Kuibaga reyo, iriitëng'ërö reiito niiga këëbore ubukumia boiinyu borakiine na baiito totore goköra emeremö emenënë gatai yeiinyu. 
2CO.10.16	Hayo nehö toratore kuruundia aMang'ana Amaiiya kubiaaro biinde binö bireenge harai na baiinyu, na hayo böönö tetoraatore kuigoongera emeremö genö gëëkörroe komogoondo gomoonto woonde hai.
2CO.10.17	Siböönö këëbore amaandekö gakogaamba iga, “Ore wöönsoe agutuna kuihëëma niiga aihëëmërë gaara oMonënë akörre.” 
2CO.10.18	Kugira omoonto onö aguitabirribua tiiga noora akuigoonga umuëënë hai, siböönö noora akogoongoa na oMonënë.
2CO.11.1	Nenkahaanchere iga mungumiirri, ninyööra nkobokaangi böönë obokë iigö. Mahëënë motangumiirria! 
2CO.11.2	Nkobamaaherande irihari rieNöökoe; kugira baiinyu moonga umuiseke igitiinde onö naagaambera obokoe komosaacha umui bëënë, nawë nKresto. 
2CO.11.3	Neena obööba iga amaitëgëërrö gaiinyu ngarachinchiganibue okorri iga mutigë obosëëngëri boiinyu oboböhëënë na oborabu hare Kresto, këhaara bëënë inchöka yaang'aiinere Haawa kobong'aiini boborööngö bööyö. 
2CO.11.4	Kugira hanö omoonto ore wöönsoe araachë hare baiinyu na kuruundia igoro yaYeeso omohagare, tiiga noora baiito töruundiri, gose hanö moraitabirri umuiika goonde hagare na goora mönyöörre; na gose hanö moraitabirri amang'ana amaiiya amahagare na gaara mönyöörre nkumuitabirriamore boongoboongo!
2CO.11.5	Tengokanya iga nendeenge omokë kobayo mokomaaha iga mbareenge abatomoa abanënë hai! 
2CO.11.6	Nenkanyööra temanyere gusumaacha buuya hai, siböönö neena obong'aiini; eng'ana eyo ntöboorokirriiyi buuya na guchinchera chöönsoe na komang'ana göönsoe.
2CO.11.7	Tenaabasabere mbiria hanö naaruundiri aMang'ana Amaiiya gieNöökoe hare baiinyu hai; naisusëëniri umuëënë okorri iga mbaköre abubueera. Gose reyo ndiö rebaaye irisaria rëënë? 
2CO.11.8	Naaruusiri ichikanisa chiinde ibiinto biaabö kohaara naitabirriiyi gutuurribua nabö, okorri iga nköre emeremö gatai yeiinyu. 
2CO.11.9	Na enkaaga enö naareenge hamui na baiinyu na neena iritunö tenaare kobairiiria kobasaba mbiria hai, gikugira abaanto bamoiito banö baachere gukurua Maketonia mbaandëtëëye kere giöönsoe naare gutuna. Nairaarerreeye bokong'u iga ntakaaba omosaire gonchera ere yöönsoe hare baiinyu, na niigö ndagëëndërri goköra. 
2CO.11.10	Ndaragana, kobohëënë boKresto bonö boreenge hareuni, iga tegeento keehö kenö kegaatora koreberra ukuigoonga köönë konö kong'ana eyo hare höönsoe korong'ööngö roAkaaya hai.
2CO.11.11	Nkugira ke nkogaamba iigö? Ngikugira iga tembahaanchere hai? ENöökoe namanyere iga nembahaanchere!
2CO.11.12	Nendagëëndërri goköra gare ngoköra böönö, okorri iga ntakaaha abaande baara iribaga rekuihëëma iga nabö ngokörabare emeremö gonchera eera bëënë togoköra. 
2CO.11.13	Abaanto bayo nabatomoa boborööngö nabaköri bemeremö abarööngö, banö baguiköra koba kiabatomoa baKresto. 
2CO.11.14	Na tekerogooro hai, kugira ninyööra niRisaambo iriëënë nguikörarere iga nomomaraika woborabu! 
2CO.11.15	Kohayo teng'ana yakuruguuria hai, hanö ndanyööre abaköri bemeremö baaë bayo mbaiköra koba kiabaköri bemeremö gikugira yoboroonge. Komoherio gööbö mbarinyööra keera kebaisaiine gokorëng'aana na amaköra gaabö.
2CO.11.16	Ndareengera: omoonto atagaacha gokanya iga nomokaanginde, siböönö hanö moraitëgëërrë iigö, niiga munyimuki kiomokaangi, okorri iga nauni nyööre egekuihëëmëra hakë. 
2CO.11.17	Kere nkogaamba böönö tiiga nkere oMonënë agutuna iga ngaambë hai; kong'ana enö yakuihëëma ngusumaachande kiomokaangi. 
2CO.11.18	Siböönö këëbore baahö abaaru banö bakuihëëma gotëëmö yabaanto biekebara, nauni wöönsoe nendaihëëmë. 
2CO.11.19	Baiinyu abiëënë nabang'aiinimore, nkiö gikugira moragumiirria abakaangi! 
2CO.11.20	Nkugumiirriamore ninyööra nomoonto onö akobaköra ababöhë, gose onö akubaruusia ibiinto, gose onö akobaköra amatong'a, gose onö akuimaaha, gose onö akobabagatia na ichiihi kubusio. 
2CO.11.21	Nkomaahande ichinsöni kuguitabirria iga ntööre abarösu kogoköra amang'ana gayo!
2CO.11.21	Siböönö hanö ndanyööre omoonto ore wöönsoe aahö onö agaatora kuihëëma igoro yegeento kere giöönsoe - ngusumaachande kiomokaangi - nauni wöönsoe nendatore. 
2CO.11.22	Gose bö nabaIbrania? Nkëëbö nauni nde. Gose bö nabaIsraeri? Nkëëbö nauni nde, Gose bö nuruiboro roAbrahamu? Nkëëbö nauni nde. 
2CO.11.23	Gose bö nabaköri bemeremö baKresto? Nkogaambande amang'ana gayo kiomoonto umuchuuru - siböönö nendeenge omoköri wemeremö umuuya kobakera! Naaköra emeremö bokong'u kobakera, naahiroa gokeböhë hare kaaru, naatëmoa bokong'u na naahekeera uruku hare kaaru. 
2CO.11.24	Hare gataano naigoseroe ichingösë merööngö etato na këënda na abaYahuti; 
2CO.11.25	hare gatato naigoseroe na ichinyiimbo; na naaraseroe na amagena rimui. Naasarekeeyoe na emeeri kunyaancha hare gatato na kobëëra komaanche moyo ubutiko böönsoe na omobaso umugima. 
2CO.11.26	Guchingëëndö chiaanë ichincharu naaba guchisina hagarehagare; ichiakoböcha imiöörö, ichiabasakuri, guchisina chakurua kobaYahuti baiito na gukurua kobaHamate; ichisina chimigi, ichakuibara, ichinyaancha, hamui na ichisina kurua kobakumia boborööngö. 
2CO.11.27	Naaköra emeremö na kuiriira; hare kaaru tenaare na umueeya gokoraara hai; naageköra neena umuëëkö na umuihomö; hare kaaru naisasere na guiitoa na ikinyigita ntaana engebo. 
2CO.11.28	Nentatara amang'ana gaande amaaru, guchinsiko chiöönsoe nintuniibui na emeremö kugira yichiKanisa chiöönsoe. 
2CO.11.29	Hanö wanyööra omoonto areenge omorösu, hayo nauni wöönsoe nkörösande; hanö omoonto aaköra iriraga, nauni wöönsoe nkuiriirande.
2CO.11.30	Hanö ndanyööre niiga kuhika nihëëmë, nendaihëëmë kugira yibiinto biira bikoorokia oborösu böönë. 
2CO.11.31	ENöökoe na Isa waabö oMonënë Yeeso onö iriina rëëë riguitabiribua kuyeeyo, wë namanyere iga tenkogaamba oborööngö hai. 
2CO.11.32	Hanö naare Tamaasika, omogaambi onö aare haanse yoMobaahi Areeta agatoora abariindi kubihita biumugi iga bangöötë, 
2CO.11.33	siböönö naasikiriibui ndeenge kogetöönga, kogotaambukibua urugitö, nkang'ösa kurua harewë.
2CO.12.1	Kuhika niihëëmë, ninyööra ogoköra iigö tekoona bueera hai. Siböönö tiga böönö nsumaachere igoro yamamaahö na amahonyoro kurua koMonënë. 
2CO.12.2	Nemanyere, umukumia hare Kresto, onö aaimukiibui kuya igoro kuriooba komëëka ikumi na enai genö gëëhëtere (Temanyere haanga gayo nobohëënë ngaamurichökëëye gose nyööre nirimaahö aarooche hai, eNöökoe bëënë amanyere). 
2CO.12.3	Nemanyere iga omoonto oyo (temanyere haanga gayo nobohëënë ngaarichökëëye gose haanga ndëëre irimaahö bëënë hai - eNöökoe bëënë amanyere), 
2CO.12.4	naaimukiibui kuya igoro kuriooba, na akaiigua amang'ana ganö omoonto atagaatora kogagaamba na ganö gataguitabirribua gusumaachoa. 
2CO.12.5	Kohayo nendaihëëmë igoro yomoonto wetëëmö eyo - siböönö tendaihëëmë igoro yaanë umuëënë hai, getatiga igoro yamang'ana ganö gakoorokia oborösu böönë. 
2CO.12.6	Hanö ngaatunere kuihëëma, tenkaabaaye omokaangi hai, nobohëënë nkanyöörre ndagaamba. Siböönö tendaihëëmë hai, gikugira tingutuna omoonto abë na amaitëgëërrö amaaru igoro yaanë gokera ganö anagö enkaaga enö akoomaaha na kuiigua kurua hareuni hai.
2CO.12.7	Siböönö okorri iga amang'ana amanënë, agekerogoorö gare naarooche na ganö naahonyoreeyoe gaangë gonköra niihëëmë bokong'u, naahaayoe oborooyi komobere göönë bonö bööreenge gontebeta kiriihoa, omokörri wiRisaambo, iga bontëmë na bonköre naangë kuihëëma. 
2CO.12.8	Hare gatato naasabere koMonënë igoro yegeento kenö na nkamubuuria iga akinduusiri hö, 
2CO.12.9	siböönö akaahuunchukiria iga, “Amaabe gaanë ngaguisere kugira ogotora köönë nkohekeeranibuakore bokong'u koborösu.” Neena omogöökö bokong'u gukuihëëmëra oborösu böönë, okorri iga ogotora goKresto kobë igoro yaanë. 
2CO.12.10	Kohayo nguitaberraniande na oborosu, amatuki, ichinyaanyi, imiiriirö, na ichisina hagarehagare gikugira yaKresto, kugira hanö ndeenge omorösu, hayo nehö nkunyööra ichiinguru.
2CO.12.11	Naaba kiomokaangi, siböönö mbaiinyu möönköra mbë iigö, mbaiinyu keragere iga mongoongë, kugira ninyööra ntare geento, uni temokënde kobatomoa bayo baguiköra iga nabanënë hai. 
2CO.12.12	Amaköra ganö gakoorokia iga nomotomoa omohëënë nde, ibimanyiirrio, ibirogoorö na amakönö ngaakörekaine gatai yeiinyu kubugumiirria obonënë. 
2CO.12.13	Ngeento ke möösoheeyoe nakiö gokera ichiKanisa chiinde, getatiga iga tenaabairiirri kobasaba ubutuurria boiinyu bombiria hai? Bamorai munyabere irisaria renö kugira tenaakörre buuya hai!
2CO.12.14	Renö böönö nerëgatato naiseemiri guucha obogëni hare baiinyu-na tingutuna mbairiiri hai, kugira kere ngutuna mbaiinyu, tiiga nimbiria cheiinyu ngutuna hai. Këëbore ere niiga, ruisö röönsoe abaana tebakoneebera abaiburi baabö hai, etare iga abaiburi mbö bakoneebera abaana baabö. 
2CO.12.15	Nendaabë na omogöökö kogokörra emeremö kenö neenakiö, ninyööra nukuiruusia uni umuëënë kimui, okorri iga mbatuurri. Gose morahaanche hak2e iigö gikugira iga nembahaanchere bokong'u?
2CO.12.16	Moraitabirri, kobohëënë iga tenaabaaye omosaire hare baiinyu hai. Siböönö nkogaambamore iga nomokanande na iga naabanyöörre gokobang'aiina. 
2CO.12.17	Niyeke? Gose naabaruusiri ibiinto bieiinyu gonchera yomokörri ore wöönsoe onö naatomere hare baiinyu? 
2CO.12.18	Naagëyere Tito nkamotoma hare baiinyu, na naatomere umukumia woonde, hamui nawë. Gose Tito naabaruusiri ibiinto bieiinyu? Gose tetöökörre amang'ana gaiito kuMuiika goora bëënë na etëëmö yeiito niimui hai?
2CO.12.19	Gose nguitëgëërramore iga kogayo göönsoe nkuiyikeengeratore hare baiinyu? Ngusumaachatore mbërë yeNöökoe, kiabaanto banö bareenge hare Kresto, na eng'ana ere yöönsoe togoköra, abahaanchoa, ngoköroaere gokobatuurria. 
2CO.12.20	Neena obööba iga hanö ndiicha hayo nendebanyööra mbohagare more këëbore ntahaanchere iga mobë na baiinyu muunyööre mbohagare nde këëbore motahaanchere mbë. Neena obööba wiiki iga nindinyööra iribeeha, irihari na oborro, ichinkaani, uruaambai na komöönyerrana, ikiihëëmö na oköönga kuigueerrana. 
2CO.12.21	Neena obööba iga enkaaga yeende hanö ndiicha eNöökoe waanë narenköra nsusëënë mbërë yeiinyu, nauni nindikuura ekerrö kugira yabaana abaaru banö baaköra iriraga, siböönö tebaratobora ubunyaanku bööbö boyo baaköra hai na ichigöörio chiaabö ichimbeebe na iriraga rioboraaya bonö wanyöörre baaköra.
2CO.13.1	Ronö norogëëndö rogatato ngutuna guucha obogeni hare baiinyu. Këëbore amaandekö gakogaamba, “Eng'ana ere yöönsoe nerakëëngëroe ikiina kubutuburi buabaanto babere gose batato.” 
2CO.13.2	Ngutunande kogaamba kobamui baiinyu banö baaköra iriraga, na kobaande böönsoe, këëbore naagaambere ekembërë kobogëni bokabere hare baiinyu, siböönö nkogagaambande wiiki böönö ndeenge harai: enkaaga enö ndiicha, temoonto arehöna ntamuiriirri hai. 
2CO.13.3	Kugira moranyööre obohëënë bonö mukurigia okorri iga momaahë iga Kresto ngusumaachaare hareuni. Nawë, temorösu hai gokobanagia; kuibaga reyo nkoorokiaare ichiinguru chaaë hare baiinyu. 
2CO.13.4	Kugira ninyööra aabaamberoe komosaraba koborösu namënyere böönö nguchiinguru chieNöökoe. Gukugira wiiki na baiito böönsoe gikugira yakoba nawë nabarösutore; siböönö ntoramënyë hamui nawë guchiinguru chieNöökoe gikugira yamang'ana gaiito na baiinyu.
2CO.13.5	Muiyisuunche baiinyu abiëënë na muikëëngërë ikiina abiëënë okorri motore komanya haanga moona ubukumia. Gose amahëënë motamanyere iga Kresto Yeeso nareenge hare baiinyu? - etare iga moreenge abaanto banö möökeroa kimui. 
2CO.13.6	Siböönö nguitëng'ërande iga moramanyë iga tetoreenge abaanto banö töökeroa hai. 
2CO.13.7	Ngosabatore eNöökoe iga motagaacha goköra ubunyaanku bore böönsoe; tiiga niiga okorri iga tooroki iga töökera hai, siböönö niiga okorri iga moköre gare gareenge amaiiya, ninyööra toramaahekana kiabaanto banö baakeroa. 
2CO.13.8	Kugira tetogaatora goköra eng'ana enö ereenge ikiinyumai na obohëënë hai, siböönö ogotora konö toonako nogoköra agobohëënë. 
2CO.13.9	Baiito nkogöökatore iga toreenge abarösu, siböönö baiinyu moona ichiinguru, kohayo ngosabatore iga mobë abahekeeranu. 
2CO.13.10	Keyo nkiö kigirre mbandekeeye ndeenge harai na baiinyu; okorri iga hanö ndihika ntagaacha koba nobobe kogoköra okorëng'aana na ogotora köönë konö oMonënë aang'a-ogotora gokobakong'ia, tiiga nogökobaguiisia hai.
2CO.13.11	Na böönö, baanto bamoiito, motamë buuya! Muruungihi ichinchera cheiinyu, muitabirri amaragirrio gaanë; muitaberrani; muikare komorëëmbë. Na eNöökoe wobohaanchi na omorëëmbë naraabë hamui na baiinyu.
2CO.13.12	Mokeerani böönsoe moraamuunana kobohaanchi.
2CO.13.13	Abaanto bieNöökoe böönsoe babakeerri. 
2CO.13.14	Amaabe goMonënë Yeeso Kresto, obohaanchi bueNöökoe na ubumui buMuiika oMohoreeru bibë hamui na baiinyu böönsoe.
GAL.1.1	Inyaruba kurua hare Bauro omotomoa, onö emberekera yaaë etaaruure kobaanto gose iga yaahëtëëye komoonto, etare iga hare Yeeso Kresto yaaruure na hare eNöökoe Taata onö aamuriuukiri kurua kobaku. 
GAL.1.2	Uni hamui na abakumia banö toonabö hanö torandekera ichikanisa chöönsoe chinö chireenge boGaratia: 
GAL.1.3	Munyööre amaabe na omorëëmbë kurua hare eNöökoe Taata weiito na oMonënë Yeeso Kresto. 
GAL.1.4	Kresto naairuusiri umuëënë gikugira yamaraga gaiito korri iga atutuuri kurua gokebara ikinyaanku kenö keböönö gokoreng'aana na boora eNöökoe Taata weiito agutuna. 
GAL.1.5	Ubuhiku bobë koNöökoe kuyeeyo na eyo! Amina.
GAL.1.6	Nkorogoorande iga enkaaga nenkë iigö enö yaahëtere, mötaangere gutiga ore aababerekeeye komaabe gaKresto moragööta amang'ana amaiiya amahagare. 
GAL.1.7	Kobohëënë temang'ana maiiya gaande gaahö hai, si abaanto mbaahö banö bagutuna kobachiinchigania barasaacha kohoonchora aMang'ana Amaiiya gaKresto. 
GAL.1.8	Siböönö nokanyööra mbaiito gose omomaraika kurua kuriooba akaabateeberria amang'ana amaiiya gaande ganö gatare gaara töbateeberreeyi, kuhika omoonto oyo aihiimoe. 
GAL.1.9	Töisa kobateebia, na böönö wiiki ndareengera: omoonto ore wöönsoe onö arabateebeerri amang'ana amaiiya getëëmö yeende hagare na gaara tööbaruundiyi, kuhika aihiimoe! 
GAL.1.10	Böönö hayo nabaanto ngutuna iga banyitabirri gose neNöökoe? Gose nabaanto ngutuna ntëgëri? Hanö okanyöörre nabaanto ngotëgëria, tenkabaaye omoköri wemeremö waKresto.
GAL.1.11	Baanto bamooito nenkahaanchere momanyë iga aMang'ana Amaiiya gaara naabateeberreeyi, tiiga namang'ana gabaanto hai. 
GAL.1.12	Kugira tenaaganyöörre kurua komoonto hai, gose iga naigiibui na omoonto hai, etare iga ngokohëtëra okohonyorroa kurua hare Yeeso Kresto. 
GAL.1.13	Kugira möisa kuiigua mona naamënyere karai hayo nkaaga naareenge gutiini yikiYahuti, mona nairiirri ekanisa yeNöökoe ntaana maabe na ngatuna iga isikë kimui. 
GAL.1.14	Naakerre abamura birikora rëënë abaaru komang'ana gikiYahuti, na amang'ana gabaaguuka baiito naagagöötere bokong'u. 
GAL.1.15	Siböönö eNöökoe komaabe gaaë naanyahooye kuunya ntaraiboroa, akaamberekera iga mokörre emeremö. 
GAL.1.16	Nahanö aakëëngere ikiina iga ahonyore oMööna waaë hareuni, korri iga nteebeerri aMang'ana Amaiiya igoro yaaë kobaHamate, tenaabuurri omoonto ore wöönsoe iga anteebi mona ngaaköra hai, 
GAL.1.17	na wiiki tenaageeye Yerusareemu kobaara baabaaye abatomoa ntaraaba hai. Etare iga Araabia naageeye, sooki nkariinga Tamaasika. 
GAL.1.18	Nyuma yemëëka etato nehö böönö naageeye Yerusareemu komaahana na Bëëtërö, nkabëëra hö ichinsiko ikumi na isaano. 
GAL.1.19	Tenaarooche motomoa woonde ore wöönsoe hai, etare iga Yaköbö mura omööbö oMonënë bëënë. 
GAL.1.20	Ganö nkobaandekera eNöökoe namanyere iga tagoborööngö hai! 
GAL.1.21	Haakurua nkaya gontahana yaSiiria na Kirikia. 
GAL.1.22	Gonkaaga eyo tewanyöörre ndaamanyoa na komaahoa na abaanto bichikanisa chaKresto chinö chireenge buYahuti. 
GAL.1.23	Etare iga nukuiigua bëënë baare kuiigua iga, “Omoonto oora aaya aratuiriiria, rëërö ngoteeberriaare ubukumia boora bëënë aare gosaacha gusikia.” 
GAL.1.24	Kohayo mbaagoongere eNöökoe gikugira yaanë.
GAL.2.1	Nyuma yemëëka ikumi na enai naageeye Yerusareemu wiiki toona Baranaba, na naaimukiri Tito tokaya nawë. 
GAL.2.2	Naageeye gukugira yukuigueera okohonyorroa konö naahaayoe, na nkagaamba borabu (siböönö mbareka gukibisere mbërë yabataangati) aMang'ana Amaiiya gare ngoteebeerria kobaHamate. Naakörre iigö korri iga emeremö gëënë genö wanyöörre naaköra gose gere ngoköra böönö getagaacha kohëta buchua. 
GAL.2.3	Siböönö ninyööra nTito onö tööreenge hamui taahamirriibui iga asaaroe hai, ninyööra aareenge umuGiriki. 
GAL.2.4	Siböönö mbaareenge hö abakumia boborööngö, banö baasöhere guikömö reiito gukibunë iga banyööre eng'ana igoro yobotachore boiito bore toonabö hare Kresto Yeeso. Mbaare gutuna iga batoköre abagore. 
GAL.2.5	Baiito tetöitaberraini nabö ninyööra gonkaaga nkë hai korri iga mobë na obohëënë buaMang'ana Amaiiya ruisö röönsoe. 
GAL.2.6	Siböönö abaanto bare baare komaahekana iga nabataangati, hareuni tetoondooye iga nke baareenge hai; gukugira eNöökoe taana bohaanchirri- tebaana geento kere giöönsoe baanyëngëëyi hai. 
GAL.2.7	Kuibaga reyo mboongooye iga eNöökoe wanyöörre aantomere goteebeerria aMang'ana Amaiiya kobaHamate këhaara bëënë wanyöörre Bëëtërö aatomoa goteeberria kobaYahuti, 
GAL.2.8	Gukugira oora bëënë aahaaye Bëëtërö ogotora gokoba omotomoa kobaYahuti newë bëënë aang'aaye ogotora gokoba omotomoa kobaHamate. 
GAL.2.9	Hanö Yaköbö, Bëëtërö na Yöhana banö baareenge imitimo baarooche amaabe ganö naahaayoe, bagatoha okobökö toona Baranaba gokoorokia obogöötaine. Baiito tokaya kobaHamate nabö bakaya kobaYahuti. 
GAL.2.10	Bagatotegera eng'ana imui; iga toheetoke banö bareenge abataka, na eyo niyo naareenge gutuunya goköra ruisö röönsoe.
GAL.2.11	Siböönö hanö Bëëtërö aachere Antiokia, naamuruusiri amasörö kugira wanyöörre asaria. 
GAL.2.12	Ekeembërë nkaaga abaanto baande banö wanyöörre baatomeroe na Yaköbö wanyöörre bataraacha, Bëëtërö wanyöörre ngosaangaare na abaHamate. Siböönö hanö baahikere, Bëëtërö naahaateeye gosaanga nabö kugira nööböhere baara basaarroe. 
GAL.2.13	AbaYahuti baande nabö. Mbaaitaberraiini na Bëëtërö kubuiteerri bonö boonga boyo, Baranaba nuumui waabö aareenge. 
GAL.2.14	Hanö naarooche iga enchera yaabö tiyaareenge endoonge gokorëng'aana na aMang'ana Amaiiya, naateebiri Bëëtërö mbërë yabaanto böönsoe iga, “Uwë numuYahuti ore si nomënyere kiomoHamate, tomënyere kiumuYahuti hai böönö niyeke ogoköra orahaamirria abaHamate iga bamënyë kiabaYahuti?”
GAL.2.15	Kobohëënë baiito gukuiboroa nabaYahutitore, tiiga “NabaHamate abanyamaraga hai.” 
GAL.2.16	Siböönö ntomanyere iga temoonto akaabarroa oboroonge gokorëng'aana na amaragö hai etare iga nkugukumia Yeeso Kresto. Na baiito böönsoe, Yeeso Kresto tökumia tokamanya kobarroa obohëënë tigukuigueera amaRagö hai. Kugira temoonto arebarroa oboroonge gukuigueera amaragö hai. 
GAL.2.17	Böönö baiito hanö oranyööre kogoköra omokea iga tobë abaroonge gonchera yaKresto, toramaahekana iga nabanyamaraga tore, hayo nko okoboora iga Kresto nguitaberrania are na iriraga? Tiigö roonde hai! 
GAL.2.18	Siböönö hanö oranyööre nkohagaachande kere naisa gotemora, kohayo nkohërëkiande iga nomosariande. 
GAL.2.19	Igoro yamaRagö, naisa gukua - amaRagö gaanyita - korri iga mënyë gikugira yeNöökoe. 
GAL.2.20	Uni na Kresto töbaamboa komosaraba, kohayo tuuni mënyere wiiki hai etare iga nKresto amënyere moonse yaanë. Irimënya renö mënyere böönö, nkubukumia mënyere koMööna weNöökoe onö aahaanchere na kuiruusia gikugira yaanë. 
GAL.2.21	Tingutuna gotoora mbareka amaabe gieNöökoe hai. Siböönö hanö oranyööre omoonto nguitabirribuaare mbërë yeNöökoe gokohëtëra komaRagö, hayo nkoorokiakere iga Kresto mbuchua aakuure!
GAL.3.1	Baiinyu bare baGaratia banö mökaangiha! Ning'ui abaröga? Mbërë yamaiisö gaiinyu Yeeso Kresto naateeberriibui borabu iga naabaamberoe komosaraba. 
GAL.3.2	Ndatuna monteebi eng'ana imui: möönyöörre uMuiika gueNöökoe gokohekeerania amaRagö gose kana ngukuiigua aMang'ana Amaiiya na gukumia? 
GAL.3.3	Niyeke mökaangiha! Mogataanga kuMuiika na böönö morasookerria komobere? 
GAL.3.4	Amang'ana gaara göönsoe gaabanyöörre böönö mbuchua gaabanyöörre? Mbohëënë tegaareenge agabuchua hai! 
GAL.3.5	Oora akobaha uMuiika na goköra amakönö gatai yeiinyu, ngoköraare iigö gukugira iga morahekeerania amaRagö gose kana ngikugira konö mukuiigua sooki mukumia? 
GAL.3.6	Kugituubanio maaha amang'ana gaAbrahamu këëbore amaandekö gakogaamba iga, “Wë naakumiri eNöökoe, na gikugira yubukumia bööë eNöökoe akamobarra oboroonge.” 
GAL.3.7	Momanyë böönö iga abaana baAbrahamu, mbaara baana ubukumia. 
GAL.3.8	Amaandekö ngaaragere iga eNöökoe naritabirria abaHamate kubukumia. Kohayo gagataangata kuruundiria Abrahamu iga, “Gokohëtëra hareuwë abaanto böönsoe mbaraitabiribue.” 
GAL.3.9	Kohayo bare baana ubukumia, nguitabiribua bare hamui na Abrahamu ore aakumiri. 
GAL.3.10	Abaanto bare baguitëng'ëra ukuigueera amaRagö haanse yimiihiimö bare. Kugira amaandekö nkobooragare iga, “Omoonto ore ataakogööta na kuigueera göönsoe ganö gaandekere kogetabo kiamaRagö, aisa kuihiimoa na eNöökoe karai!” 
GAL.3.11	Böönö yaisa komanyekana borabu iga temoonto ahö onö aguitabirribua iga nomoroonge mbërë yeNöökoe gukuigueera amaRagö, kugira amaandekö, nkogaambagare iga, “Omoonto ore aaköbarroa oboroonge gokohëtëra kubukumia, naraabë omohoru.” 
GAL.3.12	Siböönö amaRagö tegagöötaine na ubukumia hai, amaandekö nkoboora gare iga, “Ore akohekeerania amaRagö naraabe omohoru gukigira yago.” 
GAL.3.13	Kresto naatutuurri kurua kumiihiimö giamaRagö, kuguitueeka imiihiimö geyo wë umuëënë gikugira yeiito; gukugira amaandekö nkobooragare iga, “Ore wöönsoe abaamberoe komosaraba aisa kuihiimoa.” 
GAL.3.14	Ganö ngaakörekaine korri iga amaitabirio gaara gaaraganeeyoe Abrahamu, gaacherë abaHamate korri tunyööre endago yuMuiika gokohëtëra kubukumia.
GAL.3.15	Tiga mbahë igituubanio kere abaanto bamanyere: hanö omoonto arasooki goköra endaganö ere yöönsoe sooki agekoondeke, taahö onö akaagesaria wiiki gose engëri ng'ana yeende kö hai. 
GAL.3.16	ENöökoe naaragaiine Abrahamu na umuiboroa waaë. Eng'ana tekogaamba iga arasumaachera abaaru hai, siböönö ngusumaacheraere umui. Kere eng'ana ekogaamba niiga “Kumuiboroa waaë,” na oyo NKresto. 
GAL.3.17	Kere nkogaamba niiga eNöökoe naakörre Endagano na Abrahamu sooki akaragana kogereenda. Hanö emëëka amagana anai na merööngö etato gëëhëtere amaRagö gakahaanoa, kohayo tegagaatora gosaria endagano eera yaakoondekeroe, na gosaria endago eera yaaragainoe hai. 
GAL.3.18	Kugira hanö oranyööre ekehaanö kieNöökoe ngitëng'ëëye amaRagö, tekeraatore wiiki guitëng'ëra keera këëragainoe hai. Siböönömbë eNöökoe naakehaaye Abrahamu kugira wanyöörre aamoragana. 
GAL.3.19	Kohayombë amaRagö nagaake? Ngëëngëriibui korri gooroki iga obosaria ngeento ke, kuhika ronö umuiboroa waAbrahamu ariicha ore aaragaiinoe. AmaRagö ngaarëënteroe na abamaraika, gokohëtëra komoonto onö areenge omogöötania. 
GAL.3.20	Siböönö omogöötania taagutunoa hai, hanö unyööra amang'ana nomoonto umui gaituungere; na eNöökoe nuumui.
GAL.3.21	Böönö amaRagö ngareenge ikiinyumai na gare gaaragaiinoe na eNöökoe? Tiigö roonde hai! Kugira hanö okanyöörre iriRagö rëëhö renö regaatorre korëënta obohoru, kohayo oboroonge mbokabaaye hö gokohëtëra komaRagö. 
GAL.3.22	Siböönö amaandekö nkogaambagare iga ekebara giöönsoe nkobaahoa kere na iriraga; ekehaanö kere këragaiinoe, kere gekohaanoa gokohëtëra kubukumia hare Yeeso Kresto, nkohaanoakere kobaara baana ubukumia. 
GAL.3.23	Mbërë enkaaga yubukumia etaraahika, ntööbaaye ababöhë haanse yamaRagö na koreberroa kuhika enkaaga enö ubukumia borahonyoroe. 
GAL.3.24	Kohayo amaRagö ngö gaatoreendere kohekera enkaaga enö Kresto aachere, korri iga kubukumia tunyööre oboroonge mbërë yeNöökoe. 
GAL.3.25	Gukurua ubukumia boyo bööhikere, tetoreenge haanse yaiRagö wiiki hai. 
GAL.3.26	Gukugira kubukumia baiinyu böönsoe mööba abaana bieNöökoe gokohëtëra hare Kresto Yeeso. 
GAL.3.27	Baiinyu böönsoe banö möbaatiisoa na möögöötana na Kresto, hayo nKresto möisöhiria. 
GAL.3.28	Kohayo timuYahuti aahö gose moHamate hai, temoböhë aahö gose motachore hai, temosaacha aahö gose mogaikoro hai. Baiinyu böönsoe mööba egeento kimui kohanö mögöötana na Kresto Yeeso. 
GAL.3.29	Hanö oranyööre na abaKresto more, mbaiinyu moreenge uruiboro roAbrahamu na abari bomoondo këëbore yaaragaiinoe.
GAL.4.1	Ndagaamba iga umuri womoondo nkaaga akereenge omööna natuubaiine na omogore, ninyööra ibiinto biöönsoe nibiaaë. 
GAL.4.2	Nkaaga akereenge mokë naana abaanto banö bakomoreenda na kumutuurria, kuhika enkaaga ere yaatooroa na isa waabö. 
GAL.4.3	Na baiito böönsoe nkaaga tööreenge abaana ntööreenge ababöhë bibihui binö bikobaaha gokebara. 
GAL.4.4	Siböönö hanö enkaaga yaahikere, eNöökoe naatomere omööna waaë omomoomui, akaiboroa na omogaikoro haanse yamaRagö, 
GAL.4.5	korri atuuri baara baareenge haanse yamaRagö, korri baiito tobë kiabaana baaë banö aibooye. 
GAL.4.6	Gokoorokia iga nabaana baaë more, eNöökoe agatoma uMuiika goMööna waaë kumiööyö geiito, uMuiika onö akoberekera aragaamba iga, “Aba! Taata.” 
GAL.4.7	Kohayo böönö toreenge omogorë, wiiki hai, nomööna ore. Na kohanö oreenge omööna, eNöökoe agoköra obë umuri womoondo.
GAL.4.8	Karai hayo tewanyöörre momanyere eNöökoe, kohayo mööre gokörra ibinöököë bioborööngö kiababöhë. 
GAL.4.9	Simbë böönö hanö momanyere eNöökoe - gose mbë momanyeroe na eNöökoe, kugira ke wiiki mugutuna kuriinga kubihui binö bitaana bueera iga mubikörre? 
GAL.4.10	Nguisuuncha mokere ichinsiko na imieeri na ichinkaaga na emëëka. 
GAL.4.11	Mbaaye na obööba na baiinyu iga emeremö genö naaköra gikugira yeiinyu mbuchua gëëhëta! 
GAL.4.12	Baanto bamoiito ndabagëya mobë këuni, këhaara këuni ndeenge këbaiinyu. Temorankörra ng'ana ere yöönsoe mbeebe hai. 
GAL.4.13	Momanyere iga oborooyi böönë mbö böögirre nkabateeberria aMang'ana Amaiiya erembërë. 
GAL.4.14	Ninyööra niigö temöönsërre gikugira yoborösu böönë bomobere hai ninyööra rëëbaaye irisaacho hare baiinyu; mönyirigaini këhaara mokairigania omomaraika weNöökoe; wiiki kehaara mokairigania Yeeso Kresto. 
GAL.4.15	Mööreenge na emegöökö! Kana nke kebaaye böönö? Ndagaamba obohëënë iga enkaaga eyo hanö nkanyöörre mogatorre, mokaaruusiri amaiisö gaiinyu moong'ë. 
GAL.4.16	Böönö hayo nembaaye umubisa weiinyu iga ndabateebia obohëënë? 
GAL.4.17	Abaanto baande bayo mbaiinyu bakuireerra siböönö tikubuuya hai. Nokoba bagutuna babahötökani nauni korri mogöötanë nabö. 
GAL.4.18	Mbuuya omoonto atoondorroe komang'ana ganö gaana ibibunë ibiiya - na tiiga ngonkaaga enö bëënë ndeenge na baiinyu hai. 
GAL.4.19	Baana baanë, këhaara omogaikoro onö anda akuiriira nkaaga wanyööra aratuna guituurania, nkëëhö nkuiigua kuhika ronö urinyööra eseera yaKresto ebaaye moonse yeiinyu. 
GAL.4.20	Nkuigöömbande iga hanö nkanyöörre hamuinde na baiinyu, korri mbë na etëëmö yeende hare baiinyu. Neena obööba na baiinyu!
GAL.4.21	Motanteebia baiinyu banö mugutuna koba haanse yaMaragö: gose motare kuiigua këëbore aMaragö gakoboora? 
GAL.4.22	Niiga yaandekere iga Abrahamu naareenge na abaana babere begesaacha, umui owomogaikoro omoköri wemeremö wanyuumba na owoonde owomogaikoro omotachore. 
GAL.4.23	Omööna womogaikoro omoköri oora wemeremö wanyuumba naaibooyoe kiabaande, siböönö owomogaikoro omotachore oora naaibooyoe gokorëëng'aana na këëbore yaaragaiinoe. 
GAL.4.24	Amang'ana ganö gabaaye igituubanio: abagaikoro babere baara nichindagano ibere. Umui oora abaana baaë baiboreeyoe gokeböhë, newë areenge kuibaga riendagano eera yakörëëyoe kunguku yaSinai newë Haagari. 
GAL.4.25	Haagari onö aimerreeye inguku yaSinai, gokebara KeAraabia, nigituubanio kiumugi goYerusareemu göböönö, gonö goreenge koboköri buekeböhë hamui na abaana baagö. 
GAL.4.26	Siböönö Yerusareemu yaKuriooba mbotachorë ere na niyö baaba. 
GAL.4.27	Amaandekö nkogaambagare iga,
GAL.4.27	“Gööka onö otaibooye mööna!
GAL.4.27	Taköra igituri na gukuura komegöökö, uwë onö otaiguure borro bööbisa!
GAL.4.27	Kugira abaana baore aatigoa nabaaru gokera abomogaikoro ore
GAL.4.27	ana mosaacha waaë.”
GAL.4.28	Böönömbë baiinyu baanto bamoiito nabaana biendago moreenge, këhaara bëënë Isaka aareenge. 
GAL.4.29	Kehaara guchinsiko chiira oora aaibooyoe kiabaana baande aairiirri oora aaibooyoe kogotora kuMuiika gueNöökoe; nkëhayo bëënë kereenge ninyööra mböönö. 
GAL.4.30	Siböönö amaandekö nke gakogaamba? Niiga gakogaamba iga, “Tarugia omogaikoro omoköri wemeremö wanyuumba oyo hamui na omööna waaë; gikugira omööna oyo taraarë omoondo hamui na omööna womogaikoro omotachore oora hai.” 
GAL.4.31	Kohayo baanto bamoiito tetoreenge abaana bomogaikoro omoköri wemeremö wanyuumba oora hai baiito nabaana bomogaikoro omotachore oora tore.
GAL.5.1	Kresto naatohaaye obotachore iga tomënyë toreenge abatachore, kohayo muimeerre boroonge, motagaacha guitabirria motoorroe ichöögi yekeböhë. 
GAL.5.2	Tëgëërra muiigue uni Bauro ndabateebia iga hanö moraitabirri gosaaroa, hayo Kresto taraabë wubueera hare baiinyu hai. 
GAL.5.3	Ndareengera kogaamba obohëënë hare ore wöönsoe aguitabirria gosaaroa, iga kuhika aigueere aMaragö göönsoe. 
GAL.5.4	Baiinyu banö mugutuna iga moköroe abaroonge gukuigueera aMaragö, möisa kurua hare Kresto karai. Nkebara yamaabe more. 
GAL.5.5	Kugira kubukumia, gonchera yuMuiika, nkoganyatore kogöörio enënë iriitëng'ërö rekohaaboa oboroonge. 
GAL.5.6	Gukugira hanö oranyööre tögöötana na Kresto Yeeso, ogosaaroa gose oköönga gosaaroa nkorëng'aine; kere getoondooye nubukumia bore bogoköra emeremö kobohaanchi. 
GAL.5.7	Mbuuya möögeeye moragëënda! Ning'ui abakaaniri kuigueera obohëënë. 
GAL.5.8	Okong'aiinoa koyo mong'aiinoa teköörua ko oora aababerekera hai. 
GAL.5.9	Iriöögö ikë iigö riemegaatë ngokörarere obosë bubiimba. 
GAL.5.10	Neena iriitëng'ërö irinënë koMonënë iga temoraimuki eng'ana yeende ere yöönsoe hai, na ore wöönsoe akobairiiria nakaaba newë ng'ui, narakëëngëroe ikiina. 
GAL.5.11	Siböönö unimbë baanto bamoiito, hanö oranyööre nkegëëndërria goteebeerria igoro yesaaro, niigankembë nkogëëndërria kuiriiribua? Hanö oranyööre niigö, igiituurötuurö kiomosaraba geisa kohëënibua mbareka. 
GAL.5.12	Kobayo bakobairiiria, kura hanö bakaibotobotora abiëënë! 
GAL.5.13	Baiinyu, baanto bamoiito mööberekeeyoe iga mobë abatachore siböönö obotachore boiinyu botakaaba iga niiga moköre agomobere hai. Kuibaga reyo mokorranë emeremö baiinyu abiëënë kubiëënë kobohaanchi. 
GAL.5.14	Kugira aMaragö göönsoe nkohekeeranibuagare kuiRagö rimui iga “Ohaanche umunyarobëri waaö këhanö wihaanchere umuëënë.” 
GAL.5.15	Siböönö hanö oranyööre nokoromana mokoromana baiinyu abiëënë, muimaaherrembë motagasookania abiëënë kubiëënë.
GAL.5.16	Niiga nkoboora iga momënyë kuMuiika hayo nehö motaakörre eseera yoMobere. 
GAL.5.17	Kugira omobere ngutunagore gare uMuiika gotaagutuna na uMuiika ngutunagore gare omobere gotaagutuna. Ababere bayo nababisa, igira waanga goköra gare ugutuna goköra. 
GAL.5.18	Siböönö hanö oranyööre notaangateroa na uMuiika toreenge haanse yamaRagö hai. 
GAL.5.19	Amaköra gomobere ngamanyekaine nagö ngöganö: oboraaya, ubunyaanku, obong'ööng'öyi; 
GAL.5.20	ibisëëngërö, oborögi, ububisa, iribeeha, irihari, oborro, emeko, obohötökani na okoheteerana. 
GAL.5.21	Ichinyaanyi, okorëëhoa na amaroa, obööyöku hamui na agaande ganö gaanga gayo. Ndabakoga këëbore naisa kobakoga: abaanto banö bagoköra amang'ana gayo tebaresöha kobogaambi bueNöökoe hai. 
GAL.5.22	Siböönö ehagoe yuMuiika yöenö: obohaanchi, omogöökö, omorëëmbë, ubugumiirria, obogësa, ubuuya, obohëënë, 
GAL.5.23	ububuniku, na ubuihöötu. Temaragö gaahö ganö gakaabuha amang'ana gayo hai. 
GAL.5.24	Baara bareenge abaKresto Yeeso baabaamba eseera yaabö yomobere komosaraba hamui na amaitëgëërrö na ichigöörio chiomobere. 
GAL.5.25	Hanö oranyööre ntomënyere kuMuiika niiga wiiki togëëndë kuMuiika. 
GAL.5.26	Tööngë kuimaaha toranaahana na komaaherana irihari.
GAL.6.1	Baanto bamoiito hanö omoonto ore wöönsoe aragöötoe kuiraga, baiinyu baara mokoröngööchoa na uMuiika niiga mumuriingi komööyö umuuya; siböönö niiga moköre këhayo morairarerra na baiinyu böönsoe motagaacha gosaachoa. 
GAL.6.2	Mutuurrani kööngorana emesaire, hanö moraaköre iigö moraahiki iriragö reKresto. 
GAL.6.3	Hanö omoonto araimaahë iga naisaiine na hanö taageento hai, nkuing'ainaare umuëënë. 
GAL.6.4	Ore wöönsoe niiga aisuunche emeremö gëëë umuëënë, hanö oranyööre nimiiya agiirahere si ataguituubania na omoonto woonde. 
GAL.6.5	Kugira niiga ore wöönsoe aimuki entööra yaaë umuëënë. 
GAL.6.6	Omoonto ore wöönsoe akuiigibua niiga asaangë ibiinto biöönsoe ibiiya na umuiigia waaë. 
GAL.6.7	Mööngë kuing'aiina abiëënë, eNöökoe tagokörroa omohooro hai. Omoonto nkogësaare keera bëënë aimiri. 
GAL.6.8	Kugira onö akuiimia guchigöörio chiomobere gööë nuruku aregësa; siböönö onö akuiimia kuMuiika, kurua kuMuiika naregësa obohoru bokuyeeyo. 
GAL.6.9	Böönö tööngë korösa goköra amaiiya, kugira hanö toraangë gukua nkörö; ntoregësa gonkaaga enö eragere. 
GAL.6.10	Kohayo hanö tunyöörre iribaga niiga tokörre abaanto böönsoe buuya, ekenënë baara bareenge abeeka yeiito kubukumia.
GAL.6.11	Maaha morörë nguchinuguta ichinënë chiatëëmö ke nkobaandekera, gokobökö köönë umuëënë! 
GAL.6.12	Banö bakobahaamirria iga mosaaroe mbaara bagutuna koorokia iga nabaiiya kebara. Nabö ngokörabare këhayo kugira tebagutuna iga bairiiribue gikugira yomosaraba goKresto. 
GAL.6.13	Ninyööra mbaara bagosaaroa tebakuigueera amaragö hai, simbë baratuna iga baiinyu mosaaroe korri baihechere emebere geiinyu. 
GAL.6.14	Siböönö uni kebë iga nkomosaraba goMonënë Yeeso Kresto bëënë nkuirahera, tehaande hare höönsoe hai; komosaraba goyo naabaamboa gikugira yekebara na ekebara këbaamboa hareuni. 
GAL.6.15	Kugira ogosaaroa gose oköönga gosaaroa tegotoondooye hai; kere getoondooye nokoba egetëëmoa ekehea. 
GAL.6.16	Omorëëmbë na amaabe bibë kobare bakogööta iriragirrio renö na kobaIsraeri abaanto bieNöökoe! 
GAL.6.17	Kurua böönö na kogëëndërria, omoonto ore wöönsoe atakanyiriiria, kugira neena Yeeso komobere göönë. 
GAL.6.18	Baanto bamoiito omorëëmbë goMonënë weiito Yeeso Kresto gobë na baiinyu böönsoe. Amina.
EPH.1.1	Uni, Bauro, omotomoa waKresto Yeeso gokorëng'aana na këëbore eNöökoe agutuna, ndabaandekera baiinyu abaanto bieNöökoe banö moreenge Ebëësö, banö moreenge abahëënë kubukumia hare Kresto Yeeso:
EPH.1.2	Nöökoe Taata weiito na oMonënë Yeeso Kresto babahë amaabe na omorëëmbë.
EPH.1.3	Ngisaiine turuusi egoongö koNöökoe Isa waabö oMonënë weiito Yeeso Kresto, onö aatuitabiria hare Kresto kogotoha amaitabirio göönsoe kibumuiika gokebara gekuriooba. 
EPH.1.4	Ninyööra mbërë ekebara getaraaköroa, Nöökoe wanyöörre aisa gotööhora tobë abaaë gokohëtëra hare Kresto, korri tobë abahoreeru banö totaana isörö mbërë yaaë.
EPH.1.5	Kugira yobohaanchi bööë, Nöökoe wanyöörre aisa gotoohora kurua nsemoka iga atoköre abaana baaë gokohëtëra hare Yeeso Kresto - gokorëng'aana na këëbore aare gutuna. 
EPH.1.6	Egoongö ebë hö gikugira yamaabe gaaë gubuhiku, ganö aatohaaye gokohëtëra koMööna waaë omohaanchoa! 
EPH.1.7	KoMööna waaë omohaanchoa oyo tönyööra obotachore gokohëtëra kuruku rööë, tööberoa amaraga gaiito, kuguituungana na amaabe gaaë ganö gareenge amaaru bokong'u, 
EPH.1.8	ganö aatohaaye gataana kerëëngërë!
EPH.1.8	Kobong'aiini na eseemia yaaë 
EPH.1.9	ENöökoe aatohonyorra ikibisere këgaara aare gutuna iga aköre këëbore aatëgëriibui umuëënë iga irichokere hare Kresto. 
EPH.1.10	Eseemi eyo Nöökoe narigihikia hanö enkaaga eyo irikuna, okorri iga arëëntë ibiinto biöönsoe hamui, biöönsoe binö bireenge kuriooba na gokebara, na biöönsoe biyo mbireba haanse yaKresto.
EPH.1.11	Hare Kresto baiito ntööhooyoe tobë abaanto bieNöökoe kurua nsemoka. Eyo yaabaaye iigö kuguituungana na eseemi yaaë, wë, onö agoköra amang'ana göönsoe gaba këëbore agutuna. 
EPH.1.12	Kohayombë, baara wanyöörre toreenge abambërë kuguitëng'ëra hare Kresto, togoonge ubuhiku bueNöökoe!
EPH.1.13	Na baiinyu banö mööbaaye abaanto bieNöökoe hanö moiguure kobohëënë aMang'ana Amaiiya gaara gaabarëntëëye ubuituuria. Möökumiri hare Kresto, na Nöökoe akabatoorra orobaasö rööë gokobaha uMuiika oMohoreeru onö wanyöörre aaragana. 
EPH.1.14	UMuiika ngö ekegöötërrö gëkoorokia iga ntoranyööre kere Nöökoe aaragana abaanto baaë, na enö niyo egotoorokia obohëënë iga Nöökoe narerëënta kimui obotachore kobaara bareenge abaaë. Togoongëmbë ubuhiku bööë.
EPH.1.15	Gikugira yagayo, marëënga naaiguure ubukumia boiinyu hare oMonënë Yeeso, na obohaanchi boiinyu kobaanto böönsoe, 
EPH.1.16	tenaakahateeye kuruusia egoongö koNöökoe gukugira yeiinyu hai. Nkobaheetokande komasabi gaanë 
EPH.1.17	okorri Nöökoe woMonënë weiito Yeeso Kresto, Taata wubuhiku, abahë uMuiika, onö araabaköre mobë na eseemia na abahonyorre eNöökoe, okorri iga momomanyë buuya. 
EPH.1.18	Na ngosabande iga, imiööyö geiinyu geramuki okorri iga momany2e ubuitëng'ëri bore aababerekereeye, na obööme obonënë bonö boreenge komoondo gonö goona ubuhiku, gonö abaanto baaë barinyööra. 
EPH.1.19	Na wiiki iga momanyë ichiinguru chiaaë ichinënë chinö chitaana ekerëëngërë gukugira yeiito banö töökumia. Ichiinguru chiyo chigoköra emeremö ngichiinguru chaaë ichinënë chiira bëënë, 
EPH.1.20	aakörëëye emeremö hanö ariuukiri Kresto kurua kobaku haakurua akamuikaria gokobökö kööë koboreo komaikaro gakuriooba. 
EPH.1.21	Kresto nareenge igoro bokong'u gokera amagaambi göönsoe, ogotora göönsoe, ichiinguru chiöönsoe, na abanënë, nawë naana iriina renö rekerre amariina göönsoe ganö gareenge gokebara kenö na keera kiguucha. 
EPH.1.22	Nöökoe aatoora ibiinto biöönsoe haanse yamagoro gaKresto na amööhora abë oMonënë kubiinto biöönsoe kugira yekanisa. 
EPH.1.23	Ekanisa niyo ereenge omobere gööë, nobohekeeranu bööë Wë onö akohekeerania ibiinto biöönsoe hare höönsoe.
EPH.2.1	Karai baiinyu mööreenge abaku gikugira yamasaria na amaraga gaiinyu, 
EPH.2.2	gaara möömënyere mö, nkaaga mööre gosöörana eseera yekebara kenö; na gosöörana omogaambi onö ana ogotora komekama igoro, ikihui kenö kegoköra emeremö kobaanto banö batakuigueera Nöökoe. 
EPH.2.3	Baiito böönsoe ntöömënyere gatai yabaanto bayo guchigöörio chiemebere geiito, na goköra gaara gaahuenëëye emebere geiito na amaitëgëërrö gaiito. Kohayo, gotëëmö na baiito ntööreenge abaana banö baaisaiine, banyööre inyaanyi kiabaande.
EPH.2.4	Siböönömbë eNöökoe onö ana amaabe amaaru, kobohaanchi obonënë bonö aatohaanchere, 
EPH.2.5	ninyööra nkaaga tööreenge abaku gikugira yamasaria naatokörre tobë abahoru hamui na Kresto. Gukugira yamaabe mönyööra ubuituuria. 
EPH.2.6	Na eNöökoe naaturiuukiri hamui na Kresto Yeeso tobaahë hamui nawë komaikaro gaara gakuriooba. 
EPH.2.7	Naakörre gayo okorri iga achë koorokia gonkaaga enö iguucha këëbore amaabe gaaë gareenge amanënë bokong'u kobogësa bonö aatoorokiri hare Kresto Yeeso. 
EPH.2.8	Kugira nkomaabe gieNöökoe möönyöörre ubuituuria gonchera yubukumia, tiiga iga ninguru cheiinyu hai, nigituhö kieNöökoe. 
EPH.2.9	Gose iga namaköra gaiinyu abiëënë gaarëënta ubuituuria hai, korri iga moonto atagaacha kuirahera geento hai. 
EPH.2.10	Nöökoe naatokörre këëboyo tore, na gokohëtëra hare Kresto Yeeso, naatotëëmere gikugira yamaköra amaiiya gare aatoseemiiyi karai iga tuuchë kogaköra.
EPH.2.11	Kohayo moheetoke iga baiinyu gukuiboroa nabaHamate mööreenge banö möökaberekeeyoe na abaYahuti iga “abariisia” na baara bakuiberekera iga “abasaarre” (esaaro enö egoköroa komobere na amabökö). 
EPH.2.12	Gonkaaga eera temööreenge na Kresto hai, na wiiki temööre kobarroa hamui na abaIsraeri hai. Mööreenge abaitööngö banö motaareenge na ichindagano chinö wanyöörre chaituungana kondago. Temööreenge na iriitëng'ërö gose eNöökoe gokebara hai. 
EPH.2.13	Siböönö rëërö, hare Kresto Yeeso, baiinyu banö mööreenge harai, möörëëntoa haang'i gonchera yuruku roKresto. 
EPH.2.14	Kugira wë umuëënë atorëëntëra omorëëmbë, atoköra tööba egeento kimui, na komobere gööë umuëënë agatemora urugitö roora wanyöörre rötööhokania na gotoköra ababisa. 
EPH.2.15	Na aaruusia hö aMaragö hamui na amaragirrio gagö na ichiseera chagö, okorri iga aköre harewë abaanto bichitëëmö ibere hagare koba abaanto bietëëmö imui ehea korri arëëntë omorëëmbë. 
EPH.2.16	Wiiki naakörre iigö okorri iga atogöötani baiito böönsoe koNöökoe, komobere gööë gonchera yuruku komosaraba; na kohayo agasookia ububisa bonö bööreenge hö. 
EPH.2.17	Kohayo Kresto naachere akaruundia aMang'ana Amaiiya gomorëëmbë kobaiinyu, banö mööreenge harai, na kobaara baareenge haang'i nawë. 
EPH.2.18	Kugira gokohëtëra harewë baiito böönsoe, tönyööra enchera yakogeera Taata kuMuiika gumui.
EPH.2.19	Kohayo böönö, baiinyu tebaitööngö gose iga mbagëni more hai; siböönö nabaiborroa bahanö more hamui nabaanto bieNöökoe, na nabeeka yeNöökoe more. 
EPH.2.20	Na baiinyu böönsoe, möösimiibui koborosa boora böötukeroe na abatomoa na abanaabi, na Kresto umuëënë newë irigena reera regotaanga oborosa. 
EPH.2.21	Newë oora akogöötania inyuumba ingima hamui, na ageköra eba eHekaaru ehoreeru enënë enö egotooroa koNöökoe; 
EPH.2.22	gokogöötana hamui nawë baiinyu böönsoe möhagaachoa hamui na abaande böönsoe okorri iga mobë amaikarö gieNöökoe gonchera yuMuiika gööë.
EPH.3.1	Gukibunë keyo uni Bauro, nendeenge omoböhë waKresto Yeeso kugira yeiinyu abaHamate. 
EPH.3.2	Amahëënë möiigua karai iga naatoorroe koba omomaahirri wamaabe gieNöökoe gikugira yeiinyu. 
EPH.3.3	Wiiki iga ikibisere kieNöökoe këëmanyekana hareuni gonchera yokohonyorroa këëbore naandekere igoro yamang'ana ganö kubueeng'e. 
EPH.3.4	Hanö morasömë amang'ana ganö naandekere, moramanyë nkoongora ikibisere kenö këhonyoroa na Kresto. 
EPH.3.5	Guchinkaaga chaanyuma abaanto tebaamanyere ikibisere kenö hai, këëbore këhonyooyoe böönö na uMuiika kobatomoa na abanaabi baaë abahoreeru. 
EPH.3.6	Ikibisere ikiëënë nkenö; gonchera yaMang'ana Amaiiya abaHamate baaba abari bomoondo hamui na abaYahuti; baaba irikömö riomobere gumui banö bagosaanga keera këëragaiinoe hare Kresto Yeeso.
EPH.3.7	Nauni naaköroa omoköri wemeremö waMang'ana Amaiiya kugituhö kiamaabe gieNöökoe, kenö aang'aaye kuguituungana këëbore ichiinguru chiaaë chigoköra emeremö. 
EPH.3.8	Ninyööra nowanyuma nde kobaanto böönsoe bieNöökoe; simbë naahaayoe amaabe gayo okorri iga ntore kuruundia aMang'ana Amaiiya goboome boKresto bonö botaana ekerëëngërë kobaHamate, 
EPH.3.9	wiiki gokoorokia buuya abaanto böönsoe bamaahë këëbore obomaahirri buikibisere keyo boreenge. Kurua karai ikibisere keyo wanyöörre këbisoa na eNöökoe onö aatëëmere ibiinto biöönsoe, 
EPH.3.10	okorri iga gonkaaga enö, kohëtëra gokanisa, abataangati na banö baana ogotora kuriooba batore koongora eseemia yeNöökoe guchitëëmö chiöönsoe chayo. 
EPH.3.11	Nöökoe naakörre eng'ana enö kuguituungana na eseemi yaaë yakuyeeyo enö aakörre kohëtëra hare Kresto Yeeso oMonënë weiito. 
EPH.3.12	Harewë tönyööra enchera yagosöha kubuhiku bueNöökoe kubutirimiku totaana bööba gokohëtëra kubukumia. 
EPH.3.13	Kohayo ndabasaba iga, muriihë mööngë gukua nkörö gikugira yimiiriirö genö nkunyööra kugira yeiinyu; kugira ganö ngukugira yubueera boiinyu.
EPH.3.14	Gikugira eyo ngotëmande ibiru hare Taata, 
EPH.3.15	onö akugira ichika chöönsoe kuriooba na gokebara chiba hö komariina gaabö. 
EPH.3.16	Ngosabande eNöökoe, kugira yoboome bubuhiku bööë abahë ogotora kohëtëra kuMuiika gööë mobë na ichiinguru guchinkörö cheiinyu. 
EPH.3.17	Wiiki ngosabaande iga Kresto atore goköra amaikaro kumiööyö geiinyu kubukumia, wiiki iga muhirë imiri geiinyu na mobë na obohaanchi bonö bogomere, 
EPH.3.18	korri iga baiinyu, hamui na abaanto böönsoe bieNöökoe, mobë na ichiinguru gokoongora haang'ana obohaanchi boKresto boreenge obogare na obotaambe na haang'ana bore obotaambe, kuya haanse na obotaambe kuya igoro. 
EPH.3.19	Na wiiki motore komanya obohaanchi boKresto - bonö bohëtere obong'aiini böönsoe, muichuribue bokong'u obohekeeranu böönsoe bueNöökoe.
EPH.3.20	Harewë onö ichiinguru chiaaë chinö chigoköra emeremö hare baiito, naraatore goköra amaaru bokong'u gokera ganö togotora komosaba, gose ganö tuguitëgëërra: 
EPH.3.21	hare eNöökoe bobë ubuhiku gokanisa na hare Kresto Yeeso guchinkaaga chöönsoe, kuyeeyo na eyo! Amina.
EPH.4.1	Kohayo uni onö ndeenge omoböhë kugira yoMonënë, ndabagëya momënyë irimënya renö risaiine ekerëëngërë kemberekera yeiinyu. 
EPH.4.2	Ruisö röönsoe mobë na ubususëënu, obohaabu na oboremerria. Kobohaanchi mobë na ubugumiirria abiëënë kubiëënë. 
EPH.4.3	Saacha komaaha iga moona umutuunyö gobogöötaiine bonö uMuiika akobaha iga mobë na omorëëmbë gonö gokobaköra moba abamui. 
EPH.4.4	Ngoohö omobere gumui na uMuiika gumui këhaara bëënë reehö iriitëng'ërö rimui riemberekera yeiinyu. 
EPH.4.5	Hö are oMonënë umui, ubukumia bumui, ebaatiiso imui; 
EPH.4.6	hö are Nöökoe umui onö areenge Isa waabö abaanto böönsoe, onö areenge oMonënë wabiöönsoe, onö agokörra kogöönsoe, na nareenge kubiöönsoe.
EPH.4.7	Na kera umui hare baiito aahaaboa amaabe gokerëëngërë kigituhö geKresto. 
EPH.4.8	Këëbore amaandekö gakoboora iga,
EPH.4.8	“Hanö aageeye igoro kohase haigoro bokong'u,
EPH.4.8	naahagöötere hakaba haanse yogotora kööe
EPH.4.8	nawë akaha abaanto ibituhö.”
EPH.4.9	Böönö okogaamba iga, “aageeye igoro” esesoro yagö nke? Esesoro yagö niiga taanga naaikere kuya haanse moonse bokong'u gokebara. 
EPH.4.10	Kohayo niiga, oora aaikere haanse newë bëënë aageeye igoro, igoro bokong'u koheteera kuriooba, guichuria ekebara ikigima na ubuhiku bööë. 
EPH.4.11	Newë “aahaaye abaanto ibituhö;” nawë akaahora abamui koba abatomoa, abaande koba abanaabi abaande koba abateebeerria baMang'ana Amaiiya, abaande koba abairigania na abaande koba abaiigia. 
EPH.4.12	Naakörre iigö kogoseemia abaanto böönsoe bieNöökoe kugira yemeremö giobokörri boBoKresto, okorri iga omobere goKresto gohagaachoe. 
EPH.4.13	Kohayo baiito böönsoe tohekeere ubumui boora bubukumia, na kobong'aiini bökoongora oMööna weNöökoe; tohekeere oboonto bokoro na kohekera obohekeeranu boKresto. 
EPH.4.14	Sookia böönö tetoreba roonde kiabaana hai, tetorehuumbibua huumbibua na kuhuuchahuuchibua na omokama gore göönsoe gonö gukuihoonchora goamaiigio gabaanto goborööngö hai, banö bagoköra abaande bakumia gaara gatare amahëënë kubuiköni bööbö boborööngö. 
EPH.4.15	Kuibaga reyo, gokogaamba obohëënë kobohaanchi böönsoe ntorakiinë komang'ana göönsoe hare Kresto, onö areenge omotaangati. 
EPH.4.16	Kobotaangati bööë ibiimö hagarehagare biöönsoe biomobere nkogöötanibuabire hamui na biköra omobere gumui, na omobere göönsoe nkobagore hamui kugutuurribua na ibiimö biagö biöönsoe binö goonabio. Kohayo hanö ikiimö kere giöönsoe geeköra emeremö këëbore keragere, omobere göönsoe ngukiinagore na goba na ichiinguru kobohaanchi.
EPH.4.17	Kohayo ndabateebia, na kobasimisiria kuriina rioMonënë iga: mööngë kogëëndërria komënya kiabaHamate, banö emetoe gëëbö getaana bueera 
EPH.4.18	amaitëgëërrö gaabö gaichora igisuunte. Nabö tebaana iring'eenga kobohoru boora Nöökoe aakoha abaanto hai, gikugira yobokaangi bööbö bonö bukurua kumiööyö gëëbö emekong'u. 
EPH.4.19	Bayo tebakomaaha nsöni kong'ana ere yöönsoe hai; siböönö baihaana abiëënë goköra ubunyaanku komebere na mbaana ubuigöömbi bogoköra kera ng'ana inyaanku.
EPH.4.20	Siböönö baiinyu tiigö möigiibui igoro yaKresto hai! 
EPH.4.21	Amahëënë möiigua kimui amang'ana gaaë; na kiabaanto baaë möigiibui kobohëënë bonö boreenge hare Yeeso. 
EPH.4.22	Kohayo mutigë etëëmö yeiinyu yakarai, enö yaakabakörre momënyë këëbore möögatunere-etëëmö yakarai eera yaagasariibui na ichigöörio chayo ichindööngö. 
EPH.4.23	Mohoonchoroe moonse kogokoboroa kimui amaitëgëërrö gaiinyu bohea, 
EPH.4.24	na mobë na etëëmö ehea enö yaatëëmëroë gutuubö yeNöökoe na enö ikuiyorokia inyënë kobohëënë, iga nendoonge na ehoreeru.
EPH.4.25	Kohayo mutigë oborööngö. Kera umui kuhika agaambë obohëënë komorobëri waaë, kugira baiito böönsoe ntoreenge ibiimö ibiomobere gumui. 
EPH.4.26	Hanö ndanyööre oborro bobagöötere motagaköra iriraga, na muriihë botagaacha kuiira mokeena oborro boyo. 
EPH.4.27	Mööngë koha iRisaambo umueeya. 
EPH.4.28	Omoonto onö akuiiba ibiinto biabaanto atigë kuiiba na ataangë goköra emeremö, okorri iga ahakanoe ichiimbiria komeremö imiiya genö agoköra na aituurri umuëënë na gokeera akunyööra atore gosaanga hamui na omohabe. 
EPH.4.29	Isumaacho embeebe yaangë kurua gatai yeiinyu, ruisö röönsoe amang'ana gaiinyu gabë agubueera, gaara gakohööta na gutuurria abaanto baande, okorri iga ganö mugusumaacha garëëntë amaabe kobaara bakogaiigua. 
EPH.4.30	Na wiiki mööngë guitumatia uMuiika oMohoreeru gueNöökoe; kugira ngö orobaasö kuhika mohekeere urusiko robotachore. 
EPH.4.31	Kohayo mutigë koba na oborro, okoreerra gose okogöötoa na enkörö. Mööngë goköra igituri gose ogotoka omoonto, mööngë korëga omoonto ore wöönsoe. 
EPH.4.32	Kuibaga regayo mobë na omööyö umuuya gonö goona amaabe kobaande, na mööberane abiëënë kubiëënë këhaara eNöökoe aabaabeeye gonchera yaKresto.
EPH.5.1	Kohayo hanö moreenge abaana abahaanchoa bieNöökoe muihegaani koba këhaara areenge. 
EPH.5.2	Momënyë kobohaanchi, këhaara Kresto aatochaanchere na akaruusia obohoru bööë gukugira yeiito gekoroso enö ikurumbaasa buuya na ikimuëënsö kenö kiruusiibui koNöökoe.
EPH.5.3	Siböönö amang'ana goboraaya gose ubunyaanku bore böönsoe, gose ninyööra nobööyöku, gatagaataroa gatai yeiinyu, kugira ngisaiine ebë iigö kobaanto bieNöökoe. 
EPH.5.4	Gose tibuuya iga mogaambegaambe amang'ana gansöni hai; gose amang'ana gobokaangi gose enkaani. Amang'ana göönsoe ganö gaanga gayo tegaisaiine hare baiinyu hai, siböönö kuibaga regayo okogoonga eNöökoe kobë hö. 
EPH.5.5	Mobë na obohëënë iga temoraaya ore wöönsoe, gose umunyaanku, gose omööyöku (hayo niiga omosëëngëri wituubö) arerea omoondo koBogaambi boKresto na bueNöökoe hai.
EPH.5.6	Muriihë omoonto ore wöönsoe atagaacha kobang'aiina na amang'ana amachua; kugira amang'ana ganö gaanga gayo ngö garigira oborro bueNöökoe buuchë gosekerra kobaanto banö batakumuigueera. 
EPH.5.7	Kohayo muriihë motagasaanga hamui na abaanto banö baanga bayo. 
EPH.5.8	Baiinyu abinyënë nkugisuunte keyo möökabaaye, siböönömbë mööba abaanto boborabu koMonënë. Kohayo kuhika momënyë kiabaana banö bareenge koborabu; 
EPH.5.9	(kugira noborabu bokorëënta amaköra göönsoe agubuuya, agoboroonge na agobohëënë.) 
EPH.5.10	Mosaache komanya amang'ana gare gagotëgëria. 
EPH.5.11	Muriihë goköra amang'ana gigisuunte ganö gataisaiine: kuibaga reyo, mbuuya mogarëëntë koborabu. 
EPH.5.12	(Omanyere kuunya nichinsöni bokong'u ninyööra nkugusumaacha igoro yamang'ana ganö gagoköroa gukibisere.) 
EPH.5.13	Na hanö amang'ana göönsoe gaarëëntoa kebara koborabu, nkohonyoroagare harabu gamanyekana, 
EPH.5.14	kugira egeento kere giöönsoe kehonyooyoe harabu nkobakere oborabu. Kohayo aMaandekö gakaboora iga:
EPH.5.14	“Tabooka onö oraaye,
EPH.5.14	uriooke kurua kuruku,
EPH.5.14	na Kresto narakorabiri.”
EPH.5.15	Kohayo muimaaherre mona momënyere. Motakaaba kiabaanto abakaangi, siböönö mobë kiabaanto abang'aiini. 
EPH.5.16	Mööngë gotabuta nkaaga ere yöönsoe enö moonayo, kugira ichinsiko chinö nichimbeebe. 
EPH.5.17	Kohayo mööngë koba abakaangi, siböönö mosaachë kurigia, gare oMonënë agutuna iga moköre.
EPH.5.18	Mööngë korëëhoa na itibaai enö ikugira irimënya resareka; kuibaga reyo, muichuribue na uMuiika oMohoreeru. 
EPH.5.19	Motaya morasumaacherana komang'ana gaMasiriingio na komareentio, na amareentio gakibumuiika; motööni oMonënë komareentio na aMasiriingio gakomogoonga kumiööyö geiinyu. 
EPH.5.20	Kuriina rioMonënë weiito Yeeso Kresto ruisö röönsoe muruusi egoongö koNöökoe Taata kugira yibiinto biöönsoe.
EPH.5.21	Nkeragere iga mosookanë abiëënë, gikugira yesookö enö moonayo hare Kresto.
EPH.5.22	Abakari mosooke basaacha baiinyu këhaara mosookere oMonënë. 
EPH.5.23	Kugira omosaacha naana ogotora hare mokaaë këhaara bëënë Kresto ana ogotora gokanisa na Kresto newë umuëënë uMutuuria wekanisa, enö ereenge omobere gööë. 
EPH.5.24	Na kohayo abakari kuhika basooke kimui basaacha baabö këhaara bëënë ekanisa esookere Kresto.
EPH.5.25	Na baiinyu abasaacha, mohaanche abakari baiinyu këhaara bëënë Kresto aahaanchere ekanisa na akairuusia umuëënë abë ikimuëënsö kugira yayo. 
EPH.5.26	Naakörre këhayo kogotoora ekanisa koNöökoe kong'ana yaaë, wiiki akagesaabuura gukugiöögia na amaanche, 
EPH.5.27	okorri iga ainyöörre ekanisa enö ereenge endabu kimui, enö etaana irimööa gose irisörö, gose kere giöönsoe keenga gö okorri ebë ehoreeru enö etaana obobeebe. 
EPH.5.28	Kohayo abasaacha kuhika bahaanche bakaabö këhaara bahaanchere emebere gëëbö abiëënë. Omosaacha onö ahaanchere mokaaë oyo naihaanchere umuëënë. 
EPH.5.29	(Taahö onö arëgere omobere gööë umuëënë hai. Kuibaga reyo, nkogoraagiriaare na kuguirigania, këhaara bëënë Kresto akuirigania ekanisa; 
EPH.5.30	kugira baiito ntoreenge kibiimö biomobere gööë.) 
EPH.5.31	Këëbore aMaandekö gakogaamba iga, “Gikugira yamang'ana ganö, omosaacha naratigë isa waabö na nyako waabö, na agöötane na mokaaë, na ababere bayo mbaraabë omobere gumui.” 
EPH.5.32	Eyo neng'ana yikibisere ekenënë, siböönö uni ngusumaachande igoro yaKresto na ekanisa yaaë. 
EPH.5.33	Siböönö wiiki kera omosaacha nkeragere iga ahaanche mokaaë këhaara bëënë aihaanchere, na omokari ore wöönsoe nkeragere iga asooke mosaacha waaë.
EPH.6.1	Abaana, kohaara moreenge koMonënë muigueere abaiburi baiinyu, kugira eng'ana eyo ninchiiya. 
EPH.6.2	“Sooka isa weiinyu na nyako weiinyu,” (kugira reyo ndiö rereenge iriragirrio rembërë, renö rëëraganeeyoe iga:) 
EPH.6.3	“okorri iga witabiribue, na omënyë ichinsiko ichintaambe gokebara.”
EPH.6.4	Baiinyu abaiburi begesaacha motagaköra abaana baiinyu bareerrë. Siböönö mobakiini gonchera yakobakoga na kobaiigia këëbore keragere koMonënë.
EPH.6.5	Abagorë muigueere abanënë baiinyu biekebara kobööba na gokogaankana; na moköre iigö komööyö omorabu, nkanya nKresto mukuya morakörra. 
EPH.6.6	Moköre iigö tiiga iga hanö bëënë bakobamaaherra, okorri iga mobatëgëri hai; siböönö niiga moköre na omööyö göönsoe gare Nöökoe agutuna, kiabagorë baKresto. 
EPH.6.7	Moköre emeremö geiinyu na omööyö guirisaansera, këbanö mogokörra oMonënë, tiiga iga nabaanto hai, 
EPH.6.8	gokomanya iga oMonënë narehaana igituhö ko ore wöönsoe, gikugira yomoremö umuuya gonö agoköra nyööre nomogorë gose omotachore.
EPH.6.9	Na baiinyu abanënë, moköre këhayo bëënë kobagorë baiinyu, mohaatere kuya morabööböhirria. Momanyë iga baiinyu hamui na abagorë baiinyu moona oMonënë umui oora bëënë areenge kuriooba, nawë taana bohaanchirri hai.
EPH.6.10	Haakurua böönö, mobë na ichiinguru koMonënë wiiki mobë kogotora guichiinguru chaaë. 
EPH.6.11	Muiböhërë ibiitanero biöönsoe biira eNöökoe akobaha okorri iga motore gokera ichiseemi ichinyaanku chiRisaambo. 
EPH.6.12	Kugira tiiga nguitanatore na abaanto hai, siböönö nguitanatore na ababaahi banyagotora, ichinöökoe chinö chikobaaha ekebara kenö kigisuunte, na irikömö ribihui reera regoköra amang'ana amanyaanku komekama igoro. 
EPH.6.13	Kohayo böönö muiböhërë ibiitanero bieNöökoe! Sooki hanö nyööra urusiko ruamarichökërö amabeebe nduhikere, muuchë gotora guiitana, na hanö moresookia guiitana iriihi reyo, murinyööra mokeena ichiinguru moteremekere.
EPH.6.14	Kohayo muiseemi kimui muiböhë obohëënë bobë kiurukini rokuiböhëra, na oboroonge bobë kegeento keguikeenga igikuba këëö, 
EPH.6.15	na egöörio yakuruundia aMang'ana Amaiiya gomorëëmbë ebë kibiraato komagoro gaiinyu. 
EPH.6.16	Na guchinkaaga chiöönsoe mogöötërrë ubukumia bonö boreenge kinguba; enö eraatore kurimia imigui giomörrö giöönsoe genö gekorekeroa na iRisaambo. 
EPH.6.17	Muitabirri ubuituuria mbö boonga engösiira yikiooma, na eng'ana yeNöökoe niyo enga umuhio gore uMuiika gokobaha. 
EPH.6.18	Amang'ana ganö göönsoe muyi moragakörra komasabi. Muyi morasaba ruisö röönsoe këëbore uMuiika gorabaröngööchë. Gikugira yamang'ana ganö muhure motagaacha gukua nkörö; ruisö röönsoe muyi morasabera abaanto böönsoe bieNöökoe. 
EPH.6.19	Nauni wöönsoe monsabere, iga eNöökoe ang'ë eng'ana hanö naatuna gusumaacha, okorri iga ntore goteebia abaanto ikibisere kiaMang'ana Amaiiya ntaana bööba. 
EPH.6.20	Gikugira yikibunë kiaMang'ana Amaiiya uni naaba umuruundi, ninyööra ndeenge gokeböhë. Monsabere okorri iga naangë kööböha kuruundia aMang'ana Amaiiya këëbore keragere.
EPH.6.21	Tukiko, mura omoiito omogöönche na omoköri wemeremö omohëënë hare oMonënë, narabateebi amang'ana gaanë göönsoe, okorri iga momanyë mona ndeenge na këëbore nkogëëndërria hanö. 
EPH.6.22	Gayo ngö gagirre motomere hare baiinyu - abateebi mona baiito böönsoe tokogëëndërria hanö na gokobatirimikia.
EPH.6.23	Omorëëmbë gobë kobakumia, hamui na obohaanchi bonö buichooye ubukumia, kurua hare Taata eNöökoe na kurua hare oMonënë Yeeso Kresto. 
EPH.6.24	Amaabe gieNöökoe gabë hamui na baara böönsoe bahaanchere oMonënë weiito Yeeso Kresto kobohaanchi bokuyeeyo.
PHP.1.1	Uni Bauro hamui na Timoteo, abaköri bemeremö baKresto Yeeso, torabaandekera abaanto böönsoe bieNöökoe hare Kresto Yeeso banö moreenge Biribi hamui na abataangati abamaahirri na abatuurria böönsoe. 
PHP.1.2	Nöökoe Taata weiito na oMonënë Yeeso Kresto babahe amaabë na omorëëmbë.
PHP.1.3	Nkogoongande eNöökoe waanë enkaaga ere yöönsoe nkobaheetoka, 
PHP.1.4	na ruisö röönsoe komasabi gaanë hare baiinyu, ngosabande komogöökö, 
PHP.1.5	nkogoongande gikugira yobogöötaiine boiinyu nauni komeremö gekuruundia aMang'ana Amaiiya, kurua kurusiko rombërë kuhika böönö. 
PHP.1.6	Na neena obohëënë iga, oora aataangere emeremö imiiya moonse yeiinyu naragihiki na kogesookerria gokohekera kuRusiko roora roYeeso Kresto. 
PHP.1.7	Ngisaiine iga nitëgëërrë iigö igoro yeiinyu böönsoe, kohaara möichora iga chabi komööyö göönë na kohaara mogasaanga amaabe gieNöökoe hamui nauni gokoböhöa köönë. Na tiigö bëënë hai, siböönö wiiki kuguitanera aMang'ana Amaiiya na kogaherekia iga namahëënë. 
PHP.1.8	ENöökoe umuëënë newë amanyere eng'ana eyo nkogaamba, këëbore nkobakoorra kobohaanchi bonö bukurua komööyö goKresto Yeeso umuëënë. 
PHP.1.9	Nirisabi rëënë hare Taata iga obohaanchi boiinyu buiyëëngëri bokong'u, hamui na okoongora okohekeeranu na obong'aiini böönsoe; 
PHP.1.10	okorri iga momanyë renö rereenge iriiya na wiiki mobë abarabu, banö motaana isörö, kurusiko roKresto; 
PHP.1.11	muichuribui amaköra amaroonge ganö mukunyööra gokohëtëra hare Yeeso Kresto, kubuhiku na ubukumahë bueNöökoe.
PHP.1.12	Nenkahaanchere moongore, baanto bamoiito, iga ganö gaanyööra, ngaantuurria goköra aMang'ana Amaiiya gagëëndërri bokong'u. 
PHP.1.13	Abaaru baiigua, na wiiki ninyööra nabariindi binyuumba yobogaambi mbamanyere iga okoböhoa köönë ngukugira yaYeeso. 
PHP.1.14	Ekeböhë këënë kenö keegira abaaru kobakumia kuimeerra na koba abakare koMonënë na nkogaambabare eNg'ana yeNöökoe bataana bööba.
PHP.1.15	Nenkanyööra niigö, abamui ngonteeberriabare igoro yaKresto kuihari na komeko, na abaande komööyö omorabu. 
PHP.1.16	Bayo bagoteebeerria komööyö omorabu ngokörabare iigö kobohaanchi gokomanya iga nemonö gukugira yaguiitanera aMang'ana Amaiiya. 
PHP.1.17	Siböönö abaande baara ngoteeberriabare igoro yaKresto komeko, tiiga iga nkomööyö omorabu hai, kuguitëgëërra iga mbaratore kuëëngëria inyaanyi gokeböhë këënë.
PHP.1.18	Niyekembë böönö? Eng'ana enënë hayo niiga gonchera ere yöönsoe Yeeso Kresto ngoteeberribuaare nenkanyööra nkuruaambai gose kobohëënë; na gikugira yaeyo nkogöökande. 
PHP.1.19	Kohayo nendagëëndërri kogööka manyere iga komasabi gaiinyu na guchiinguru na ubutuurria buMuiika goYeeso Kresto nendatachoroe kurua monö. 
PHP.1.20	Neena egöörio enënë na iriitëng'ërö iga tendasuukirribue hai na wiiki neena ubutirimiku obonënë iga böönö, na keruisö röönsoe Kresto narasookoe komobere göönë, ninyööra nkobohoru gose kuruku. 
PHP.1.21	Kugira hareuni, okoba hö ngikugira yaKresto, na ugukua neng'ana yubueera obonënë bokong'u. 
PHP.1.22	Hanö ndanyööre okogëëndërria koba hö omohoru, nkoraagire nköre emeremö imiiya bokong'u, hayo böönö temanyere kere ndaahore hai. 
PHP.1.23	Nintuniibui na amang'ana abere gayo. Uni umuëënë nenkahaanchere iga ntanore na koba hamui na Kresto gukugira eyo niyo eng'ana inchiiya na iyubueera bokong'u. 
PHP.1.24	Siböönö nkeragere iga nebë hö omohoru gukugira yeiinyu. 
PHP.1.25	Neena obohëënë na eng'ana enö iga nendagëëndërri koba hamui na baiinyu okorri iga mbatogeke mogëëndërri na mogööke kubukumia; 
PHP.1.26	okorri iga hanö ndaache wiiki hare baiinyu motore kuiraha bokong'u gikugira yaanë hare Kresto Yeeso.
PHP.1.27	Ekenënë niiga, eseera yirimënya reiinyu ebë këëbore aMang'ana Amaiiya gakogaamba gaKresto. Kohayo ninyööra niichë gose naangë koba hö, niigue amang'ana gaiinyu iga muimereeye boroonge kobogöötaine bumui, na komaitëgëërrö moraitanera böönsoe hamui ubukumia bonö bokorëëntoa na aMang'ana Amaiiya. 
PHP.1.28	Motagaacha kööböhibua na ababisa baiinyu, na obokare boiinyu mborooroki iga mbarasikibue. Siböönö baiinyu moranyööre ubuituuria nabö nkoNöökoe boraarue. 
PHP.1.29	Kugira möhaaboa hare Kresto, tiiga iga nukumukumia bëënë hai, etare iga niiga munyööre imiiriirö nagiö gukugira yaaë; 
PHP.1.30	motaitana iriihi rëënë reyo na baiinyu, reyo morooche ndaitana, na böönö nkuiigua mokere iga nenkeenario.
PHP.2.1	Böönömbë ndanyööre moona ubutirimiku bore böönsoe hare Kresto, gose obohaanchi, gose obogöötaiine buMuiika, gose obogësa bore böönsoe na okomaaherana amaabe, 
PHP.2.2	niigambë mohekeerani omogöökö göönë; mobë na iriitëgëërrö rimui, obohaanchi bumui, mobë abaanto banö moona ubumui na obogöötaine. 
PHP.2.3	Motagaacha goköra eng'ana ere yöönsoe gukuihanchirria gose kuguikuugahia, etare iga kuguisusëënia na gokobara abaande iga nabaiiya kobakera. 
PHP.2.4	Mutuurrani böönsoe hamui, woonde atagaacha komaaherra amang'ana gaaë umuëënë etare iga amaaherre buuya gaara gareenge agabaande. 
PHP.2.5	Mobë na oborëëngërria gatai yeiinyu këboora bëënë Kresto Yeeso aareenge nabö. 
PHP.2.6	Wëmbë naareenge eNöökoe kurua ensemoka, siböönö taarooche iga ensemoka eyo yagutuubana na eNöökoe negeento gekogöötëërra na kööngëra hai. 
PHP.2.7	Iribaga rëkoba iigö, na gokööhora kööë umuëënë, naatigere biöönsoe binö aareenge nabiö, akaimukia etëëmö yomoköri wemeremö na koba kogesosa kiomoonto; akamaahekana nkanya nomoonto areenge. 
PHP.2.8	Agaisuuhia bokong'u na kuigueera Nöökoe guchinchera chöönsoe kohekeera uruku, uruku rokobaamboa komosaraba. 
PHP.2.9	Gukugira eyo, eNöökoe naamuimukirriiyi, akamotoora ahase haigoro bokong'u, na komoha iRiina renö rereenge irinënë gokera amariina göönsoe. 
PHP.2.10	ENöökoe naakörre iigö okorri iga, kogoongö na ubusuuki buiRiina reYeeso, ibiinto biöönsoe binö bireenge igoro kuriooba, binö bireenge haanse hanö na moonse yekebara, biöönsoe bitëmë ibiru mbërë yaaë, 
PHP.2.11	na biöönsoe mbiretobora na kogaamba, kugichiirate iga, Yeeso Kresto noMonënë, kubuhiku bueNöökoe Taata.
PHP.2.12	Kohayo abahaanchoa baanë; këhaara mönyiguereeye ruisö röönsoe naareenge hamui na baiinyu, nisaiine iga munyigueere bokong'u nenkanyööra ntaahamui na baiinyu. Mogëëndërri guitanera ubuituuria boiinyu gosookö na gokagaankana; 
PHP.2.13	Kugira eNöökoe ngoköraare emeremö moonse yeiinyu; okorri iga abahë ichiinguru chiagutuna na goköra gaara gaituungaine na eseemi yaaë. 
PHP.2.14	Moköre amang'ana göönsoe motakunging'ööna gose gokörrana ichinkaani, 
PHP.2.15	okorri iga mobë banö motaana isörö gose isaria, abaana bieNöökoe banö bataana ikööri gatai yirikora irinyaanku na renö richooye amaraga. Mobë ibimore hare bö këhaara ichinyunyuunyi chikoraba igoro guisaaro; 
PHP.2.16	na mogöötërrë bokong'u eng'ana yobohoru, okorri iga niichë kuiraha kurusiko roKresto, iga omokea na emeremö gëënë tegëëhëta-iigö hai. 
PHP.2.17	Nenkanyööra nendaiitoe na amaanyiinga gaanë gahomoe igoro yikiruusio, hayo niiga igoro yubukumia boiinyu neena omogöökö na ngocheengande hamui na baiinyu böönsoe. 
PHP.2.18	Na baiinyu böönsoe motagööka na gucheenga hamui nauni.
PHP.2.19	Neena iriitëng'ërö koMonënë Yeeso iga nendatomë Timoteo hare baiinyu boongo iigö okorri iga ntore gutirimikibua hanö ndaiigue amang'ana igoro yeiinyu. 
PHP.2.20	Kugira teneena owoonde onö anga wë hai, onö atoondoreeyoe na baiinyu na kobaigueera borro. 
PHP.2.21	Abaande böönsoe ngaabö bare, tebatoondoreeyoe na goköra gaara gaYeeso Kresto hai. 
PHP.2.22	Ninyööra mbaiinyu momanyere etëëmö yaaë kiumumura na isa waabö, tököra hamui emeremö gekuruundia aMang'ana Amaiiya. 
PHP.2.23	Kohayo nguitëgëërrande iga mboongo ndamotomë hare baiinyu hanö ndaise koongora këëbore amang'ana gaanë garaabë. 
PHP.2.24	Neena ubukumia koMonënë iga uni umuëënë nendaachë boongo iigö.
PHP.2.25	Naarooche iga mbuuya wiiki ntomë Ebabrotito hare baiinyu; mura omoiito, omoköri wemeremö hamui nauni; na umusirikare hamui nauni; newë areenge omotomoa na omoköri weiinyu onö möötoma iga antuurri. 
PHP.2.26	Nahaanchere bokong'u iga hanö akaabamaaha böönsoe nenkanyööra wë umuëënë nomorooyi kuibaga renö. 
PHP.2.27	Mbohëënë bamorai iga, Ebabrotito nomorooyi aareenge, haang'i ugukua, siböönö eNöökoe, kobogësa bööë, akamutuuria na wiiki tiiga newë umuëënë hai, ninyööra nuuni wöönsoe naantuurriiyi okorri iga ntakiëngëribua imiitumatö geende igoro yageera neenagiö. 
PHP.2.28	Böönömbë, nehaanchere bokong'u iga motomë hare baiinyu okorri iga na baiinyu böönsoe momomaahë na gucheenga, na gonchera eyo ukuiriira köönë gusuuhë. 
PHP.2.29	Kohayo mumuirigani buuya, koMonënë komegöökö emenënë. Abaanto këëbayo mbaisaiine iga basookoe; 
PHP.2.30	nawë haang'i aareenge akue gukugira yemeremö geKresto, akaruusia obohoru bööë kububisa okorri iga ahekeerani emeremö geiinyu hareuni.
PHP.3.1	Kogosookerria, baanto bamoiito, mogööke koMonënë. Tenkomaaha iga neng'ana gokoreengera kobaandekera amang'ana gaanga gaara naisere kobaandekera hai; kugira eyo neng'ana yubueera hare baiinyu. 
PHP.3.2	Muiraarerre na abaanto ababeebe banö baanga ichiseese, muirareerre na baara bagoköra amang'ana amabeebe, na wiiki muirareerre na baara baguisarria emebere gëëbö. 
PHP.3.3	Kugira baiito mbö toreenge esaaro ehëënë, baara togosëëngëra gonchera yuMuiika oMohoreeru, banö tukuirahera Kresto Yeeso. Baiito tetoguitëng'ëra mobere hai. 
PHP.3.4	Siböönö uni neena egekë kenö gekaagira nitëng'ërë omobere. Ndanyööre omoonto ore wöönsoe agaitëng'ëra omobere, nuunimbë ngaaköra iigö bokong'u. 
PHP.3.5	Naasaarroe urusiko rokanaanai, umui wabaIsraeri, wegesaku keBenchamiini, umuIbrania onö aibooyoe na abaIbrania igoro yakogööta aMaragö, nomoBarisaayonde. 
PHP.3.6	Gukugira yomokea gonö naareenge nagö, naairiirri eKanisa na igoro yoboroonge bonö bogotookana gokogööta aMaragö tenaamaahekaine na isaria hai. 
PHP.3.7	Siböönö amang'ana gaara göönsoe gaareenge agubueera hareuni, nkogabarande nkanya tegeento hai, gukugira yaKresto Yeeso. 
PHP.3.8	Tiiga ngayo agiëënë hai, siböönö wiiki nkobarande amang'ana göönsoe koba okohëtaigö kugira yubuuya boora botaana kerëëngërë obokomomanya Kresto Yeeso oMonënë waanë. Newë agira nanyööra okohëtaigö komang'ana gayo göönsoe na kogabara koba nkanya namabi okorri iga ntore kunyööra Kresto; 
PHP.3.9	na nebë harewë. Na wiiki naangë koba na oboroonge böönë umuëënë bonö bukunyöörekana gokogööta amaragö, etare iga mboora buguucha kubukumia moonse yaKresto, oboroonge bonö bukurua hare eNöökoe, bonö buguucha gonchera yubukumia. 
PHP.3.10	Hayombë niiga okorri iga noongorë Yeeso na ichiinguru chukuriooka kööë, wiiki nsaangë imiiriirö gëëë na koba këëwë kuruku rööë, 
PHP.3.11	na ntore guitëng'ëra iga nauni wöönsoe niichë kuriuukibua kurua kobaku.
PHP.3.12	Tiiga iga naisa kuhika gose iga naabaroa koba omohekeeranu hai, etare iga nkumuuntanande okorri iga ntore kogöötërra mahëënëhëënë keera këëgira Kresto aangumia. 
PHP.3.13	Baanto bamoiito, tinguitëgëërra iga naisa kogöötërra egeento keyo hai; eng'ana niimui bëënë ngoköra, nieebe gaara göönsoe ganö gaisa kohëta muuntane okorri iga nyööre gaara gambërë yaanë; 
PHP.3.14	nkorogëëndö urutuunduru kimui nde, okorri iga nyööre igituho keera kiubueera obonënë ubuemberekera yeNöökoe gokohetera hare Kresto Yeeso. 
PHP.3.15	Kohayombë, baiito baara töisa koba abahekeeranu tiga tuitëgëërrë gayo bëënë. Nenkanyööra motora guitëgëërra boonde, eNöökoe narabahonyorre kura eng'ana eyo nayo. 
PHP.3.16	Siböönö keera töhekeera, tiga tokegöötërre bokong'u. 
PHP.3.17	Baanto bamoiito, mogöötë igituubanio këënë mobë këuni, na mueege kurua kobaara bakogööta igituubanio kenö tööbahaaye baiinyu. 
PHP.3.18	Naisa kobateebia hare kaaru, na böönö nkoreengerande kobateebia komaiisöri, iga abaanto abaaru mbaana irimënya renö rekoorokia iga nababisa buruku roKresto komosaraba. 
PHP.3.19	Maserra gaabö niiga mbarasaribue; kere enda igituna nkiö enöökoe waabö, nkuirahabare kogaara gakaabaaye ichinsöni harebö, amaitëgëërrö gaabö göönsoe nigoro yekebara kenö. 
PHP.3.20	Siböönö baiito weiito nkuriooba igoro ere; nkurua igoro hayombë tokoganyeerra uMutuuria weiito kurua, oMonënë weiito Yeeso Kresto. 
PHP.3.21	Newëmbë bëënë arehoonchora omobere goiito gonö goreenge omorösu gutuubane nogööë goora goona ubuhiku böönsoe guchiinguru chaaë chiira chiina ogotora kogotoora ibiinto biöönsoe haanse yobobaahi bööë.
PHP.4.1	Kohayo baanto bamoiito, banö moreenge abahaanchoa, na banö nkuigöömba, banö mokoong'a omogöökö na moreenge ekoondo yaanë, muimeerre boroonge koMonënë, abahaanchoa. 
PHP.4.2	Ndagëya Eutia na wiiki ndagëya Sentike iga baigueerrane koMonënë. 
PHP.4.3	Ndagosaba, uwë onö oreenge omogöönchë, onö togoköra emeremö hamui, utuurri abagaikoro bayo. Kugira mbaaitaneeye aMang'ana Amaiiya hamui nauni na Kerementi, hamui na abaande baara naakörre nabö emeremö banö amariina gaabö gareenge kogetabo kiobohoru. 
PHP.4.4	Mobë na emegöökö koMonënë ichinsiko chöönsoe; ndareengera kogaamba eng'ana eyo wiiki iga mobë na emegöökö. 
PHP.4.5	Obohaabu boiinyu niiga bomanyekane kobaanto böönsoe. OMonënë haang'iare. 
PHP.4.6	Muriihë kuiriira kong'ana ere yöönsoe, etare iga gokera eng'ana mosasaame na goköra amasabi hamui nokogoonga, na gonchera eyo gaara mugutuna gamanyekane mbërë yeNöökoe. 
PHP.4.7	Omorëëmbë gueNöökoe gonö gokerre obong'aiini böönsoe, gotore koreenda imiööyö geiinyu hamui na amaitëgëërrö gaiinyu hare Kresto Yeeso. 
PHP.4.8	Kogosookerria, baanto bamoiito, ndagaamba iga, hanö ndanyööre gahö amang'ana gobohëënë ganö gaisaiine esookö, agoboroonge ganö gataana isörö, ganö gagotëgëria, gare gagusumaachoa buuya, ndanyööre boohö ubuuya bore böönsoe, hanö ndanyööre eng'ana ere yöönsoe ehö enö isaiine egoongö muitëgëërre amang'ana gaanga gayo. 
PHP.4.9	Gaara göönsoe mueega kurua hareuni, mokagaitabirria, mokagaigua na mokagamaaha, gayo mogaköre; na eNöökoe womorëëmbë naraabe hamui na baiinyu.
PHP.4.10	Nkogöökande koMonënë bokong'u iga mötaangere guitëgëërra këëbore morantuurri wiiki; mahëënë wanyöörre ngutunamore muntuurri siböönö temöönyöörre umueeya hai. 
PHP.4.11	Moongore iga tenkogaamba igö gukugira neena obosooheroa nyaborëbë hai, kugira okoba na ibiinto gose oköönga koba nabiö, hareuni göönsoe ngamui. 
PHP.4.12	Uni nemanyere ogosooheroa gose okoba na ibiinto nke; kuibaga rere-riöönsoe reera gose komang'ana gare göönsoe gaara, naisa kueega koba umuigutu gose omoraambuku; koba na ibiaaru gose ibikë. 
PHP.4.13	Ngotorande goköra amang'ana göönsoe harewë onö akoong'a ichiinguru. 
PHP.4.14	Siböönö mogaköra buuya kimui hanö möötorre gosaanga kumiiriirö gëënë. 
PHP.4.15	Na baiinyu aBabiribi, mahëënë momanyere iga, guchinsiko chiira naataangere kuruundia aMang'ana Amaiiya, hanö naaruure Maketonia, tekanisa ere-yöönsoe yaatorre koba hamui nauni igoro yeng'ana enö yakuruusia gose kohaaboa egeento, etare iga mbaiinyu bëënë möökörre iigö. 
PHP.4.16	Kogoköra iigö, mööntuuriiyi gonkaaga enö naareenge Tesaronike. Tiiga ndimui möökörre iigö hai, nkaaru. 
PHP.4.17	Motagakanya iga nkuigöömbande igituhö keiinyu keyo hai, etare iga nkuigöömbande keera keraagire ibiinde biyëëngëri hare baiinyu. 
PHP.4.18	Siböönö ibiinto biö neenabiö biöönsoe ibiaaru kimui mbiichooye, nabiö mbiira naanyöörre gokohëtëra hare Ebabrotito na hare baiinyu biaruure; nabiö nikiruumba ikiiya ikimuëënsö kenö geitabirribua na eNöökoe nokomotëgëria. 
PHP.4.19	Na Nöökoe waanë narabaichuri na biöönsoe binö mugutuna gokorëng'aana na oboome bööë, kubuhiku böönsoe, moonse yaKresto Yeeso. 
PHP.4.20	Kohayo ubuhiku bobë hare eNöökoe Taata weiito kuyeeyo na eyo. Amina. 
PHP.4.21	Monkeerri kera moonto weNöökoe hare Kresto Yeeso. Abakumia banö bahamui nauni babakeerri, 
PHP.4.22	Abaanto bieNöökoe böönsoe babakeerri, siböönö baara bareenge abieeka yaGaisaari babakeerri bokong'u. 
PHP.4.23	Amaabe goMonënë weiito Yeeso Kresto gabë hamui na imiööyö geiinyu.
COL.1.1	Uni Bauro, omotomoa waYeeso Kresto gokorëng'aana na këëbore eNöökoe agutuna, hamui na mura omoiito Timoteo, 
COL.1.2	torabaandekera baiinyu abaanto bieNöökoe banö moreenge Körösai, baanto bamoiito banö moreenge abahëënë hare Kresto: tiga eNöökoe Taata weiito abahë amaabe na omorëëmbë.
COL.1.3	Ruisö röönsoe nkuruusiatore egoongö koNöökoe, Isa waabö oMonënë weiito Yeeso Kresto, hanö wanyööra torabasabera. 
COL.1.4	Kugira töiigua ubukumia boiinyu hare Kresto Yeeso na obohaanchi bonö moonabö kobaanto böönsoe bieNöökoe. 
COL.1.5	Ubukumia na obohaanchi boyo moonabö ngikugira yiriitëng'ërö renö möbeekeroa kuriooba. Iritëng'ërö reyo möriigua karai nkaaga möiguure eng'ana yobohëënë, hayo niiga aMang'ana Amaiiya 
COL.1.6	ganö gaarundiibui hare baiinyu. Amahëënë aMang'ana Amaiiya nköömagare ichiihagoe na kogëëndërria gokebara giöönsoe, këhaara gaakörre hare baiinyu kurua roora rombërë möiguure igoro yamaabe gieNöökoe mogasesora obohëënë böögö mona bore. 
COL.1.7	Mueegere igoro yamaabe gieNöökoe kurua hare Ebabra, omoköri wemeremö omogöönchë hamui na baiito, onö areenge omoköri waKresto omohëënë kuibaga reiito. 
COL.1.8	Naatoteebiri amang'ana gobohaanchi boiinyu bonö mööhaayoe na uMuiika. 
COL.1.9	Gukugira koyo nkobasaberatore ruisö röönsoe, kurua ronö töiiguure amang'ana gaiinyu. Ngosabatore iga muichuribui kimui momanyë gare eNöökoe agutuna goseemi yöönsoe na okoongora göönsoe gokibuMuiika, 
COL.1.10	okorri iga motore komënya këëbore oMonënë agutuna na komotëgëria komang'ana göönsoe. Na kohayo moraatore goköra amaköra amaiiya, na wiiki moragëëndërri komanya eNöökoe bokong'u. 
COL.1.11	Tiga mohaaboe ichiinguru kogotora koeNöökoe konö koona ubuhiku okorri iga motore koba na oboremerria na ubugumiirria böönsoe. 
COL.1.12	Na komegöökö muruusi egoongö hare Taata, onö aabahaaye ogotora gokoba na iring'eenga komang'ana gare eNöökoe aabekeeye abaanto baaë kobogaambi boborabu. 
COL.1.13	Wë naatotachooye kurua guchiinguru chigisuunte agatong'aanyia na agatorëënta morëëmbë koBogaambi boMööna waaë omohaanchoa, 
COL.1.14	harewë ntoona obotachore, hayo niiga tööberoa amaraga gaiito.
COL.1.15	Kresto nituubö yeNöökoe onö atakomaahekana. Wë nomööna-omotaangi, na Wë nareenge igoro koheteera ibitëëmoa biöönsoe. 
COL.1.16	Kugira harewë eNöökoe naatë2emere ibiinto biöönsoe kuriooba na haanse hanö, binö bikomaahekana hamui na binö bitakomaahekana, ninyööra nabagaambi gose ababaahi, gose abataangati gose abanyagotora. Ibiinto biöönsoe mbiakörroe gokohëtëra harewë na gukugira yaaë. 
COL.1.17	Kresto naareenge hö mbërë yibiinto biöönsoe, na harewë ibiinto biöönsoe mbigomere hamui. 
COL.1.18	Newë ana ogotora igoro yomobere gööë - eKanisa; newë areenge ensemoka, omööna omotaangi, onö ariookere kurua kobaku, okorri iga wë umuëënë abë na iribaga rembërë kubiinto biöönsoe 
COL.1.19	Kugira eNöökoe naatëgëriibui iga obohekeeranu bööë böönsoe bobë moonse yoMööna waaë. 
COL.1.20	Na gokohëtëra harewë, eNöökoe naakëëngere ikiina aköre ibiinto biöönsoe bibë bosaani nawë, ibiinto biöönsoe binö bigokebara na kuriooba, na komaanyiinga gaKresto komosaraba akarëënta omorëëmbë. 
COL.1.21	Karai mööreenge harai na eNöökoe na mööreenge ababisa baaë gukugira yamang'ana amanyaanku ganö möökörre na ganö möögaitëgërrëëye. 
COL.1.22	Siböönö, gukugira yuruku roMööna waaë eNöökoe aabaköra basaani baaë, okorri iga abarëëntë moreenge abahoreeru, banö motaana ikööri na banö motaana isörö kubuhika bööë. 
COL.1.23	Nkeragere iga mogëëndërri koba na ubukumia koborosa obokong'u na ubutirimiku na mööngë guitabirria gusiingisibua kurua kuriitëng'ërö reera mönyöörre engaki enö möiguure aMang'ana Amaiiya, ganö gaarundiibui ko ore wöönsoe gokebara. Ngukugira yaMang'ana Amaiiya ganö uni, Bauro naabaaye omoköri wemeremö.
COL.1.24	Na böönö neena emegöökö kumiiriirö gëënë, kugira yeiinyu na komobere göönë nkohekeeraniande kuhikia gare gaatamere agimiiriirö geKresto kuibaga riomobere gööë - eKanisa. 
COL.1.25	Nauni naaköroa omoköri wemeremö weKanisa na eNöökoe, onö aang'aaye omoremö gonö iga ngoköre kugira yubueera boiinyu. Omoremö goyo nogögoköra eng'ana yeNöökoe emanyekane kimui, 
COL.1.26	niyo ikibisere kenö aabisere abaanto böönsoe gukurua karai siböönö böönö yaahonyoroa kobaanto baaë. 
COL.1.27	Kobaanto bayo, eNöökoe naakëëngere ikiina iga abooroki oboome bubuhiku buikibisere kenö gatai yabaHamate. Na ikibisere keyo nKresto onö areenge moonse yeiinyu, nkö okogaamba iga moona iriitëng'ërö kubuhiku boyo. 
COL.1.28	Kugira yagayo nkuruundiatore Kresto kobaanto böönsoe. Hamui na goseemia yöönsoe torakoga na kobaiigia okorri totore korëënta kera moonto kubuhika bueNöökoe nyööre aköng'a aahika moonse yaKresto. 
COL.1.29	Gikugira yagayo ngokörande emeremö bokong'u, guchiinguru chaaë ichinënë chinö chigoköra emeremö moonse yaanë.
COL.2.1	Kugira nehaanchere iga momanyë këëbore naakörre emeremö bokong'u kugira yeiinyu na kugira yabaanto baRautikia na kugira yabaande böönsoe banö batakaandooche komaiisö roonde hai. 
COL.2.2	Ngokörande iigö okörri iga imiööyö gëëbö gitirimikibui na bagöötanibui hamui kobohaanchi, okorri banyööre oboome bobohëënë bonö bukurua kobong'aini. Nehö baramanyë ikibisere kieNöökoe, nakiö nKresto umuëënë. 
COL.2.3	Moonse yaaë nemö emööngö yöönsoe yeseemia na obong'aiini böönsoe bueNöökoe bibiseroe. 
COL.2.4	Nkobateebiande ganö okorri iga moonto ore wöönsoe atagaacha kobang'aiina komang'ana goborööngö, ninyööra gabë masambaaruku bokong'u. 
COL.2.5	Kugira ninyööra mbë harai na baiinyu komobere siböönö hamuinde na baiinyu kumuiika, na neena omogöökö komaaha iga mogöötaine kimui hamui muimereeye boroonge kubukumia boiinyu hare Kresto.
COL.2.6	Këëbore möitabiirria Kresto Yeeso oMonënë, këhayo bëënë momënyë harewë. 
COL.2.7	Muhirë imiri na mohagaache harewë, na mobë banö möögoma kubukumia boiinyu, këëbore möigiibui, na egoongö yeiinyu iyëëngëri bokong'u.
COL.2.8	Muiraarerre omoonto atagaacha kobaköra ababöhë komang'ana gieseemi yabaanto agoborööngö ubuchua ganö ensemoka yagö ereenge amaiigio ganö garusiibui na abaanto na ganö gakurua kubihui ibibaahi biekebara, tiiga iga ngukurua hare Kresto hai. 
COL.2.9	Kugira moonse yaaë mö bore obohekeeranu böönsoe bueNöökoe gutuubö yomobere, 
COL.2.10	na baiinyu möhaaboa obohoru bonö boreenge obohekeeranu harewë. Wë newë areenge igoro yobobaahi böönsoe na ogotora göönsoe. 
COL.2.11	Harewë baiinyu möösaaroa, tiiga iga ngosaaro enö egoköroa na abaanto hai, etare iga neenö egoköroa na Kresto umuëënë, na enö ikuruusia hö eseera yetëëmö enö yiriraga. 
COL.2.12	Kugira hanö möbaatiiseroe, mööhirroe bui hamui na Kresto, na kobaatiisö bëënë mööriukiibui hamui nawë gokohëtëra kubukumia boiinyu guchiinguru chieNöökoe, onö aamuriuukiri kurua kobaku. 
COL.2.13	Na baiinyu wanyöörre möökua kugira yamaraga gaiinyu na kohaara mööreenge abaanto biekebara banö batasaarroe. Siböönö eNöökoe abarëënta kobohoru hamui na Kresto, na aatööbera amaraga gaiito göönsoe; 
COL.2.14	nahutere irihaki reiito reera ririsaria renö wanyöörre reratuchööngëra na amaragirrio amakong'u gariö, akarihuta kimui gokoretëmërra komosaraba. 
COL.2.15	Hayo nehö Kresto anuurre ababaahi na abanyagotora ichiinguru; akabiköra koba egeento kegusuukirribua kobaanto gokoba amatong'a korogëëndö rogokera kööë. 
COL.2.16	Kohayo böönö, motagaitabiirria moonto ore wöönsoe abakëëngërë ikiina kuguituungana na ibiaakorea gose egeento gëkunyua, gose inyaangi yitiini, gose kogöökera umueeri omohea, gose esabaato. 
COL.2.17	Amang'ana getëëmö eyo gaanga ikiiriiri këgaara gaguucha; obohëënë ubuëënë nKresto. 
COL.2.18	Motagaitabirria gokëëngëroa ikiina na omoonto ore wöönsoe onö ana ubususëënu boborööngö na obosëëngëri buabamaraika, wiiki nkuirahaare igoro yamamaahö gaaë na nkuihechaare boseri komaitëgëërrö gaaë giekebara 
COL.2.19	na aahokana na Kresto, onö areenge omotoe gomobere. Haanse yobotaangati boKresto, omobere göönsoe nkoraagiribuagore na kogöötanibua hamui na ibiimö na imiki gëëgö, na ngukiinagore këëbore eNöökoe agutuna.
COL.2.20	Ndanyööre baiinyu möökua hamui na Kresto na gotachoroa kurua guchiinguru chibihui ibibaahi biekebara, kugira kembë wiiki mokomënya këhanö nkanyöörre nabekebara kenö more? Kugira ke mogosooka amaragirrio 
COL.2.21	“Motagaacha kogööta kenö,” “Motagaacha korea keera,” “Motagaacha guturubania keera?” 
COL.2.22	Amang'ana gayo göönsoe ngareenge kubiinto binö bigosareka boongoboongo hanö biasookia gokörroa emeremö; gayo namaragirrio na amaiigio gabaanto bëënë. 
COL.2.23	Obohëënë imiihimirrio geyo nkomaahekanagere iga nigiobong'aiini gotëëmö yobosëëngëri bonö bakuirotera abiëënë, ubususëënu boborööngö na ukunyahaara omobere; siböönö gayo tegaana bueera hai koreberra egöörio yomobere.
COL.3.1	Hanö ndanyööre mööriuukibua na Kresto, kohayo toora imiööyö geiinyu komang'ana gaara gareenge kuriooba, hanö Kresto aikaaye kugituumbe këëë kiobogaambi boreo bueNöökoe. 
COL.3.2	Toora amaitëgëërrö gaiinyu gagomë komang'ana gaigoro, si tikubiinto biahaanse hanö hai. 
COL.3.3	Kugira möökua, na obohoru boiinyu bööbisua hamui na Kresto koNöökoe. 
COL.3.4	Hanö Kresto onö areenge obohoru boiito aretora, nehö na baiinyu moretora hamui nawë kubuhiku.
COL.3.5	Kohayo, haatera kimui egeento kere giöönsoe kenö kereenge moonse yeiinyu kenö gituungaine na amang'ana gekebara: oboraaya, ubunyaanku, ubuigöömbi, egöörio embeebe, na obööyöku (Kugira obööyöku boonga ogosëëngëra ituubö yegeento.) 
COL.3.6	Kugira yamang'ana ganö gaanga gayo oborro bueNöökoe ngosekerrabore baara batakomosooka. 
COL.3.7	Gonkaaga imui baiinyu momënyere kuguituungana na amang'ana gayo, enkaaga enö irimënya reiinyu rëëre kobaahoa nagö. 
COL.3.8	Siböönö nkeragere iga mohaatere amang'ana ganö göönsoe: oborro, okoreerra, obobeebe, uguchuaaria gose ukurua amang'ana ganö gataisaiine. 
COL.3.9	Motakang'aiinana, kugira mösookia gutiga etëëmö enkoro hamui na amaköra gayo göönsoe 
COL.3.10	na möisöhiiyi etëëmö ehea, enö ekogëëndërria kohoonchoroa inyööre obong'aiini, ituubanë na ituubö yaoora aagetëëmere. 
COL.3.11	Gotëëmö eyo, tekëëhokanio keehö hai gatai yomoHamate na umuYahuti, onö aasaaroa na onö atasaarroe, umuitööngö na onö atasömere, omogore, na omotachore, siböönö Kresto newë biöönsoe, Kresto nareenge kogöönsoe. 
COL.3.12	Baiinyu moreenge abaanto abaahoroa bieNöökoe; banö aahaancha na akabaahora gukugira yaaë, kohayo muisöhiri omööyö guamaabe, ubuuya, ubususëënu, obohaabu na ubugumiirria. 
COL.3.13	Mugumirrani na kööberana ninyööra umui weiinyu ana amang'ana gakuruusia woonde amasuura. Kuhika mööberanë këhanö oMonënë aabaabeeye 
COL.3.14	Gokera gayo göönsoe mobë na obohaanchi, kugira mbö bokogöötania ibiinto biöönsoe hamui kubumui kimui. 
COL.3.15	Na omorëëmbë goKresto gobaahë kumiööyö geiinyu; kugira nkomorëëmbë gonö ngö eNöökoe aababerekeeye hamui komobere gumui goyo. Na mobë na egoongö. 
COL.3.16	Eng'ana yaKresto kuhika ichore bokong'u moonse yeiinyu. Muiigani na gokogana kobong'aiini böönsoe. Siriingia amasiriingio, amareentio, na amasiriingio gakibumuiika, musiriingiri eNöökoe hamui na okomogoonga kumiööyö geiinyu. 
COL.3.17	Na ere yöönsoe mogoköra na kogaamba, moköre göönsoe kuriina rioMonënë Yeeso, na mogoongë eNöökoe Taata gokohëtëra harewë.
COL.3.18	Abakari mosooke basaacha baiinyu, kugira niigö keragere moköre koMonënë. 
COL.3.19	Abasaacha, mohaanche bakaiinyu, mööngë koba abarro harebö. 
COL.3.20	Abaana, mosooke abaiburi baiinyu komang'ana göönsoe, kugira eyo ngotëgëriaere oMonënë. 
COL.3.21	Baiinyu abaiburi mööngë kuiriiria abaana baiinyu, etare iigö mbaraakue enkörö. 
COL.3.22	Abagorë muigueere abanënë baiinyu biekebara, komang'ana göönsoe, tiiga ngonkaaga enö bëënë bakobamaaherra hai okorri iga mobatëgëri; siböönö mokörë komööyö omorabu gukugira yakööböha oMonënë. 
COL.3.23	Ere yöönsoe mogoköra, mogeköre komööyö goiinyu göönsoe, këhanö mogaakörre kugira yoMonënë na tiiga ngikugira yabaanto hai. 
COL.3.24	Momanyë iga murinyööra igituhö kiomoondo kurua koMonënë. Kugira noMonënë Kresto mogokörra! 
COL.3.25	Na ore wöönsoe agoköra amabeebe narehakanoa komang'ana amabeebe ganö agoköra, kugira eNöökoe taana obohaanchirri hai.
COL.4.1	Abanënë, mokörre abagorë baiinyu buuya na kobohëënë. Moheetoke iga na baiinyu böönsoe moona oMonënë weiinyu kuriooba.
COL.4.2	Mogomë komasabi, na muiraarerre nkaaga mogosaba, moragoonga. 
COL.4.3	Gonkaaga eyo bëënë motosaberë na baiito wiiki, okorri eNöökoe atuigorre enchera yakuruundia eng'ana yaaë, igoro yikibisere kenö gekohonyoroa na Kresto. Eyo niyo ikugira böönö ndeenge gokeböhë. 
COL.4.4	Monsaberembë, okorri ntore gokegaamba këëbore keragere iga ngaambë gonchera enö ndatobore ikibisere keyo. 
COL.4.5	Mobë na irimënya iriiya irieseemi kobaanto biekebara, na mööngë gotabuta enkaaga yöönsoe enö moonayo. 
COL.4.6	Isumaacho yeiinyu ruisö röönsoe nkeragere iga ebë inchiiya na enö ikuhueenera, na nkeragere iga momanyë këëbore moratore kuhuunchukiria buuya omoonto ore wöönsoe.
COL.4.7	Mura omoiito omohaanchoa Tukiko, onö areenge omoköri omohëënë na omoköri wemeremö umui weiito komeremö gioMonënë, naraabahë amang'ana gaanë göönsoe. 
COL.4.8	Eyo niyo ikugira ndamotoma guucha hare baiinyu, okorri abagööki imiööyö geiinyu na momanyë këëbore tokogëëndërria. 
COL.4.9	Ngochenanaare na Onesimasi, mura omoiito omohaanchoa na omohëënë, onö areenge umui wirikömö reiinyu. Mbarabateebi amang'ana ganö göönsoe gagokörekana hanö. 
COL.4.10	Arisitariko, onö toreenge nawë gokeböhë, abakeerri, hamui wiiki na Maarikö, mubiaara oBarinaba. (Mosookiri kunyööra amaragirrio gukuirigania Maarikö hanö araahike hare baiinyu.) 
COL.4.11	Na Yeeso onö akoberekeroa iga Yusito, nawë wöönsoe abakeerri. Kobaara bagosaaroa, (hayo niiga abaYahuti), mbayo bëënë, bareenge abaköri bemeremö hamui nauni gukugira yoBogaambi bueNöökoe, nabö mbö baguntirimikia. 
COL.4.12	Ebabra umui wirikömö reiinyu na omoköri wemeremö waKresto Yeeso, abakeerri. Ruisö röönsoe nkobasaberaare bokong'u, okorri iga motore kuimeerra boroonge, moköng'ë na moteremeke kimui komang'ana ganö göönsoe eNöökoe agutuna. 
COL.4.13	Uni umuëënë nendaatore kuruusia ubutuburi iga ngoköraare emeremö bokong'u kugira yeiinyu na gukugira yabaanto baRautikia na Hierabori. 
COL.4.14	Ruuka, onö aareenge omorëri weiito omohaanchoa, na Tëëma babakeerri. 
COL.4.15	Amakeerio gaiito hare abakumia abaRautikia; mokeeri musubaati omoiito Niimba hamui na eKanisa enö ikuirana nyuumba mööë. 
COL.4.16	Hanö morasooki gosöma inyaruba enö, momaahe iga esömeroe na eKanisa yaRautikia. Na baiinyu moköre eseemi mosömë inyaruba eyo nabö baanyöörre. 
COL.4.17	Moteebi Arkibo iga, “Omaahë iga ohekeeraini omoremö gonö wahaayoe na oMonënë.” 
COL.4.18	Ndaandeka ganö na okobökö köönë umuëënë: Amakeerio gukurua hare uni Bauro. Moheetoke iga ngokeböhënde. Amaabe gieNöökoe gabë na baiinyu.
1TH.1.1	Inyaruba kurua hare Bauro, Siira, na Timoteo - kuya goKanisa yabaanto baTesaronike, banö bareenge abaanto bieNöökoe Taata hamui na oMonënë Yeeso Kresto.
1TH.1.1	Amaabe na omorëëmbë bibë hare baiinyu.
1TH.1.2	Ruisö röönsoe nkogoongatore eNöökoe gukugira koiinyu böönsoe na komasabi gaiito nkobaheetokatore ruisö röönsoe. 
1TH.1.3	Kugira nkoheetokatore mbërë yeNöökoe Taata weiito këëbore mokoorokia ubukumia boiinyu komaköra na këëbore mokoorokia obohaanchi boiinyu kogoköra emeremö kugituunyö, na këëbore iriitëng'ërö reiinyu regomere koMonënë Yeeso Kresto. 
1TH.1.4	Baanto bamoiito, banö möhaanchoa na eNöökoe ntomanyere iga newë aabaahooye. 
1TH.1.5	Kugira aMang'ana Amaiiya gaiito tegaabahekereeye komang'ana agiëënë hai, getare iga wiiki ngaare guchiinguru na kuMuiika oMohoreeru, na gokohërëkia okonënë iga amang'ana gayo namahëënë. Momanyere mona töömënyere gatai yeiinyu gikugira yeiinyu. 
1TH.1.6	Baiinyu mueegere kurua hare baiito na kurua koMonënë; ninyööra möiriirre bokong'u mögöötere eng'ana eyo komogöökö gonö gukurua kuMuiika oMohoreeru. 
1TH.1.7	Kohayo mööba igituubanio ikiiya kobakumia böönsoe banö bareenge Maketonia na Akaaya. 
1TH.1.8	Kugira tiiga iga eng'ana yoMonënë kurua hare baiinyu, yaarandere ekahika Maketonia na Akaaya bëënë hai; siböönö ubukumia boiinyu koNöökoe bömanyekana kera hase. Kohayo titugutuna kogaamba ng'ana yeende hai. 
1TH.1.9	Abaanto bayo ngusumaacha bare këëbore möötuirigaini nkaaga tööchere weiinyu, na këëbore möihoonchoreeye eNöökoe mokarua kubisëëngërö, kogokörra eNöökoe onö ahö na onö areenge omohëënë 
1TH.1.10	na gokoganya oMööna waaë onö aariuukiri kurua kobaku achë kurua kuriooba - Yeeso onö agututuuria kurua koborro bonö buguucha.
1TH.2.1	Baanto bamoiito baiinyu abiëënë momanyere iga uguucha goiito hare baiinyu tekööreenge kobuchua hai. 
1TH.2.2	Momanyere mona töiririibui na gosëroa hanö tööreenge Biribi. Ninyööra okoreberroa kööbaaye hö okonënë, eNöökoe weiito naatohaaye obokare bökobateebeerria aMang'ana Amaiiya ganö gakurua harewë. 
1TH.2.3	Eng'ana enö tokobakoromerra, teng'ana yaborööngö gose mbeebe hai, wiiki tetohaanchere kong'aiina omoonto ore wöönsoe hai. 
1TH.2.4	Siböönö nkogaambatore kiabaanto banö baabarroa obohëënë na eNöökoe iga ntuisaiine tohaaboe aMang'ana Amaiiya togaruundi. Tekogotëgëria abaanto hai etare iga nkogotëgëria eNöökoe onö amanyere moonse yimiööyö geiito. 
1TH.2.5	Baiinyu momanyere iga tetööchere hare baiinyu na amang'ana gakobang'aiinirria gose amang'ana gobokana torakuundikiria etëëmö yeiito hai, Nöökoe newë areenge umutuburi weiito. 
1TH.2.6	Tetöötunere goongö kurua kobaanto hai, ninyööra nkurua hare baiinyu gose kobaanto baande, 
1TH.2.7	ninyööra niigö, kohaara toreenge abatomoa baKresto ntogaatorre gosaba egeento kurua hare baiinyu. Siböönö baiito ntööbaaye abahaabu hanö tööreenge na baiinyu, këhanö umuiburi akomaaherra abaana baaë. 
1TH.2.8	Ntööbahaanchere bokong'u togatëgëribua tobasaangi tiiga iga koMang'ana Amaiiya gieNöökoe bëënë hai, etare iga ninyööra na kuimënya reiito, kugira mööreenge abahaanchoa hare baiito! 
1TH.2.9	Baanto bamoiito, mahëënë nkoheetokamore mona töököra emeremö na kuiriira! Ntöökörre emeremö ubutiko na omobaso okorri iga totakaaba omosaiire hare baiinyu nkaaga oranyööre torabateebeerria aMang'ana Amaiiya kurua koNöökoe.
1TH.2.10	Baiinyu nabatuburimore, na eNöökoe nawë wöönsoe, iga etëëmö yeiito yaareenge ehoreeru, endoonge na wiiki enö etaana isörö, hare baiinyu banö moreenge abakumia. 
1TH.2.11	Baiinyu momanyere këëbore tööbatoorre omööyö na kobatirimikia kera umui weiinyu këhaara bëënë omogaaka agokörra abaana baaë. 
1TH.2.12	Torabagëya iga momënye irimënya renö regotëgëria eNöökoe, onö akobaberekera iga mosaangë nawë obogaambi na ubuhiku. 
1TH.2.13	Wiiki kenö gikugira toragoonga eNöökoe ruisö röönsoe niiga hanö möitabirriiyi eNg'ana yeNöökoe, enö möiguure kurua hare baiito temögaitabirriiyi kieng'ana yabaanto hai, etare iga mahëënë nkëëbore ereenge. Nayo neng'ana yeNöökoe enö egoköra emeremö moonse yeiinyu banö möökumia. 
1TH.2.14	Kugira baiinyu baanto bamoiito mögööta igituubanio gichikanisa chieNöökoe hare Kresto Yeeso, chinö chireenge buYahuti. Kugira baiinyu möiririibui na abaanto baiinyu komang'ana gaanga gaara bëënë këhaara nabö baiririibui na abaanto baabö, abaYahuti, 
1TH.2.15	bare baaitere oMonënë Yeeso hamui na abanaabi, na bagatuiriiria. Maaha orörë mona bataagotëgëria eNöökoe! Maaha mona baana ububisa na abaanto böönsoe! 
1TH.2.16	Ninyööra mbaatokaaniri iga tööngë goteebeerria abaHamate banyööre ubuituuria, na kogoköra iigö bahekeerania amaraga gaabö keruisö röönsoe. Na böönö oborro bueNöökoe böbasekerreeye!
1TH.2.17	Baanto bamoiito, ugutigana goiito na baiinyu nkööreenge uguenkaaga nkë iigö-na wiiki nogokemobere kööreenge tekomaitëgëërrö hai - ntööruure tokaigöömba iga tobamaahë wiiki! 
1TH.2.18	Kohayo tokamaaha iga tobataarre wiiki. Uni umuëënë naasaachere guucha hare baiinyu koheteera rimui, siböönö iRisaambo regatoreberra. 
1TH.2.19	Hanö turimeerra mbërë yaYeeso hanö aririinga, nke kereba iriitëng'ërö reiito gose omogöökö, gose ekoondo yogokera goiito? Tiiga mbaiinyu hai? 
1TH.2.20	Mbaiinyu moreenge ubuhiku boiito na omogöökö goiito.
1TH.3.1	Haakurua tetöötorre kugumiirria wiiki hai. Kohayo tokamaaha iga totame Atëënë haara abiëënë 
1TH.3.2	engaki eyo togatoma mura omoiito Timoteo guucha hare baiinyu, onö areenge omoköri wemeremö hamui na baiito gukugira yeNöökoe kogoteebeerria aMang'ana Amaiiya gaKresto. Ntömotomere iga achë na kohekeerania ubukumia boiinyu, na kobatirimikia 
1TH.3.3	okorri iga ore wöönsoe hare baiinyu atagaacha gusiingisibua gikugira yimiiriirö genö. Baiinyu abiëënë momanyere iga ntööhooyoe gikugira yagayo. 
1TH.3.4	Kugira nkaaga tööreenge hamui na baiinyu, ntööbateebiri mbërë iga ntorairiiribue; na momanyere iga mahëënë niigö këëbaaye. 
1TH.3.5	Gikugira yeng'ana eyo, hanö naarooche iga tengaatorre kugumiirria wiiki hai, naatomere omoonto okorri iga manyë këëbore ubukumia boiinyu boreenge. Getakaaba iga iRisaambo ndëëbasaachere sooki emeremö genö giöönsoe tookörre hare baiinyu gehëtë iigö!
1TH.3.6	Böönö Timoteo aariinga, aatorëëntëra amang'ana amaiiya igoro yubukumia na obohaanchi boiinyu. Wiiki naatoteebiri iga ngotoheetokamore buuya ruisö röönsoe na moona amaiiga gagutuna gotomaaha këhaara na baiito böönsoe tugutuna kobamaaha. 
1TH.3.7	Gikugira yeng'ana eyo, baanto bamoiito, kunyaanyi yeiito na kumiiriirö geiito giöönsoe ntötirimikiibui igoro yeiinyu gokohëtëra kubukumia boiinyu. 
1TH.3.8	Kugira böönö tööba abahoru hanö oranyööre muimereeye boroonge koMonënë. 
1TH.3.9	Egoongö eng'ana hai eraisane tohë eNöökoe gikugira yeiinyu igoro yemegöökö giöönsoe genö toonagio mbërë yeNöökoe weiito gikugira yeiinyu? 
1TH.3.10	Ngosabatore eNöökoe bokong'u ubutiko na omobaso iga totore kobamaaha korri tobatuurri kere oranyööre kerabasoohera kubukumia boiinyu.
1TH.3.11	Tiga eNöökoe weiito onö areenge Taata wë umuëënë na oMonënë Yeeso batoseemiri orogëëndö roguucha hare baiinyu. 
1TH.3.12	Tiga oMonënë abaköre mobë na obohaanchi obonënë bokong'u na mohaanchane abiëënë kubiëënë na mohaanche abaanto böönsoe këhaara tobahaanchere. 
1TH.3.13	Gonchera eyo narahekeerani imiööyö geiinyu, gëëngë koba na isörö na gebë emehoreeru mbërë yeNöökoe na Taata weiito gonkaaga enö oMonënë weiito Yeeso ariicha hamui na abaanto baaë böönsoe.
1TH.4.1	Kogosookerria baanto bamoiito torabasaba na kobagëya kuriina rioMonënë Yeeso iga këhaara mueegere kurua hare baiito mona keragere momënyë na motëgëri eNöökoe, mahëënë niigö bëënë mogoköra, këiigö bëënë mogëëndërri goköra buuya bokong'u. 
1TH.4.2	Kugira momanyere amaragirrio gare tööbahaaye kogotora koMonënë Yeeso. 
1TH.4.3	Kugira kere eNöökoe agutuna niiga mosabuuroe, hayo niiga mobë harai na amang'ana goboraaya. 
1TH.4.4	Omoonto ore wöönsoe niiga amanyë mona aranagi omobere gööë kobohoreeru na gosookö, 
1TH.4.5	tikubuigöömbi obobeebe, kiabaanto bekebara banö batamanyere eNöökoe hai. 
1TH.4.6	Kohayo omoonto ore wöönsoe atagasarria owoonde kuguituungana na eng'ana eyo, këëbore tööbateebiri karai na kobakoga iga oMonënë narairiiri abaanto banö bagoköra amang'ana ganö gaanga gayo. 
1TH.4.7	Kugira eNöökoe taatoberekeeye iga tomënyë kubunyaanku hai etare iga tomënyë kobohoreeru. 
1TH.4.8	Kohayo böönö, onö aköönga amaiigio ganö tomoonto aköönga hai, neNöökoe aköönga ore akobaha uMuiika gööë oMohoreeru 
1TH.4.9	Siböönö titugutuna iga tobaandekere këëbore keragere iga mohaanche abakumia. Kugira baiinyu abiëënë möisa kuiigibua na eNöökoe këëbore keragere iga mohaanchane abiëënë kubiëënë. 
1TH.4.10	Na kobohëënë nkëhayo möököra kobakumia baMaketonia yöönsoe. Kohayo torabagëya baanto bamoiito, moköre koheteera hayo. 
1TH.4.11	Mobë na omokea gögutuna komënya komorëëmbë motoondorroe na amang'ana gaiinyu agiëënë na moköre emeremö geiinyu komabökö gaiinyu abiëënë, këhaara wanyöörre töbateebia. 
1TH.4.12	Gonchera eyo mooroki etëëmö inchiiya kobaanto banö batareenge abakumia na wiiki temoraitëng'ërë omoonto ore wöönsoe hai.
1TH.4.13	Baanto bamoiito ngutuna tore iga momanye obohëënë kuguituungana na baara baisa gukua, okorri iga motagaitumata kiabaande banö bataana iriitëng'ërö. 
1TH.4.14	Kohaara toona ubukumia iga Yeeso naakuure sooki akariooka, këiigö bëënë ngukumiatore iga eNöökoe naririingia hamui na Yeeso baara böönsoe baakuure. 
1TH.4.15	Eng'ana enö tokobateebia niriigio rioMonënë; iga baiito banö toohö abahoru, banö toraabë hö kuhika ronö oMonënë ariicha, tetoretaangata baara urinyööra baisa gukua hai. 
1TH.4.16	Kugira oMonënë umuëënë nariika kurua kuriooba kongaamba enënë, na engaamba yomomaraika omonënë, na kongaamba yirirööngoe rieNöökoe. Na baara baakuure bareenge hare Kresto mbërë; 
1TH.4.17	sooki böönö baiito baara toohö abahoru, banö toraabë hö, nturimukibua nabö komasaaro kuya guturuung'ana oMonënë kegoro koyo. Na kohayo ntoreba hamui na oMonënë ruisö röönsoe. 
1TH.4.18	Kohayo mutirimikani baiinyu abiëënë komang'ana ganö.
1TH.5.1	Baanto bamoiito, titugutuna iga tobaandekere amang'ana igoro yichinkaaga na ichingaki hai. 
1TH.5.2	Gukugira baiinyu abiëënë momanyere buuya kimui iga urusiko roMonënë nduriicha këhanö umuiibi aguucha ubutiko. 
1TH.5.3	Enkaaga enö abaanto bariya baragaamba iga, “Ntoona omorëëmbë na amang'ana mbuuyagare,” hayo nehö ogosaribua korebagueera këhaara omogaikoro agoocheroa na oborro buibisa, na abaanto tebaretora kong'ösa hai. 
1TH.5.4	Siböönö baiinyu baanto bamoiito, temoreenge kugisuunte hai, kohayo urusiko royo terorabaachere këhaara umuiibi aguucha hai. 
1TH.5.5	Baiinyu böönsoe na abaanto boborabumore, abaanto bomobaso. Tetoreenge ububutiko gose abigisuunte hai. 
1TH.5.6	Kohayo totakaraara ichiterö kiabaande; niiga tobë maiisö na tobë na ekerëëngërë.
1TH.5.7	Baara ukunyööra bararaara nubutiko bakoraara; na baara ukunyööra bararëëhoa nubutiko bakorëëhoa. 
1TH.5.8	Kohaara toreenge abaanto bomobaso niiga tobë na ekerëëngërë; tusuaare ubukumia na obohaanchi kinguba yaguikeengera, na iriitëng'ërö riubuituuria rebë kiengösiira yikiooma. 
1TH.5.9	Kugira eNöökoe taatöhooye iga oborro bööë botosekerre hai, etare iga niiga tunyööre ubuituuria gokohëtëra koMonënë weiito Yeeso Kresto, 
1TH.5.10	onö aakuure gikugira yeiito korri iga tomënyë hamui nawë, nogaacha kunyööra toohö gose töökua. 
1TH.5.11	Kohayo mutirimikani abiëënë kubiëënë na mohaanchane abiëënë kubiëënë, këhayo bëënë mogoköra böönö.
1TH.5.12	Ngosabatore baanto bamoiito, iga mosooke baara bagoköra emeremö hare baiinyu, na baara bakobataangatera kuriina rioMonënë na kobatakia. 
1TH.5.13	Mobasooke bokong'u na mobahaanche kugira yemeremö genö bagoköra. Mobë na omorëëmbë abiëënë kubiëënë. 
1TH.5.14	Baanto bamoiito torabagëya iga motaki abarösu, mutirimiki abööba, mutuurri banö bataana nguru na mugumiirri koba na abaanto böönsoe. 
1TH.5.15	Muiraarerre motakahakana amabeebe komabeebe, si momaahë iga ruisö röönsoe eng'ana yeiinyu nogokörrana amaiiya abiëënë kubiëënë hamui na kobaanto böönsoe. 
1TH.5.16	Mogööke ruisö röönsoe, 
1TH.5.17	muyi morasaba ruisö röönsoe, 
1TH.5.18	mobë na egoongö komang'ana göönsoe. Gayo ngö eNöökoe agutuna hare baiinyu gokogöötana koiinyu na Yeeso Kresto. 
1TH.5.19	Mööngë kuriirria uMuiika oMohoreeru; 
1TH.5.20	mööngë gosëra obonaabi. 
1TH.5.21	Muisuunche amang'ana göönsoe: mogöötë ganö gareenge amaiiya 
1TH.5.22	mööngë amabeebe göönsoe. 
1TH.5.23	ENöökoe womorëëmbë wë umuëënë abasaabuure abahekeerani kimui, abariihë imiika, imiööyö, na emebere kurua guisaria rere riöönsoe gonkaaga yuguucha koMonënë weiito Yeeso Kresto. 
1TH.5.24	Wë onö ababerekera nomohëënë, naraköre iigö. 
1TH.5.25	Baanto bamoiito, motosaber2e. 
1TH.5.26	Mokeerani abakumia böönsoe moraamuunana kobohaanchi. 
1TH.5.27	Ndabateebia kogotora koMonënë mosömërë abakumia böönsoe inyaruba enö. 
1TH.5.28	Amaabe goMonënë weiito Yeeso Kresto gabë na baiinyu.
2TH.1.1	Bauro, Siribaano na Timoteo: torabaandekera abieKanisa yabaanto baTesaronike, banö moreenge abieNöökoe Taata weiito na oMonënë Yeeso Kresto: 
2TH.1.2	Amaabe na omorëëmbë kurua koNöökoe Taata na oMonënë Yeeso Kresto bibë hare baiinyu.
2TH.1.3	Baanto bamoiito, kuhika togoongë eNöökoe ruisö röönsoe gikugira yeiinyu këëbore keragere. Kugira ubukumia boiinyu boiyëëngëria na obohaanchi böökera umui weiinyu kobaande böönsoe nabö böiyëëngëria. 
2TH.1.4	Nkiö gikugira torairaha igoro yeiinyu guchikanisa chieNöökoe. Ngoköratore iigö gukugira yubugumiirria na ubukumia bonö moonabö kumiiriirö geiinyu na guchinyaanyi chinö mukugumiirria. 
2TH.1.5	Göönsoe ganö nkoorokiagare iga ogokëënga ikiina koeNöökoe nokoroonge na gikugira yaeyo morabarroe iga muisaiine kunyööra oBogaambi bueNöökoe bore bukugira morairiira. 
2TH.1.6	ENöökoe nomoroonge, kohayo narahakanë igisiöömba kobaara bakobairiiria, 
2TH.1.7	narabamuunyi baiinyu bare mukuiriira hamui na baiito böönsoe. Nareköra ganö nkaaga enö oMonënë Yeeso arehonyoroa kurua kuriooba ana abamaraika baaë abahikere, 
2TH.1.8	na omörrö gorööka, ogokuiriiria abaanto bare baköönga eNöökoe na bare batakuigueera aMang'ana Amaiiya agoMonënë weiito Yeeso. 
2TH.1.9	Ukuiriiribua kööbö nkoraabë ugusikibua gokuyeeyo na mbariruusibua kurua kubuhika boMonënë na kurua kubuhiku bogotora kööë, 
2TH.1.10	hanö ariicha urusiko roora kohaaboa ubuhiku, na abaanto baaë korogoorroa na böönsoe baara baamukumia, kugira möökumia amang'ana gare tööbateebiri. 
2TH.1.11	Niyo ikugira torabasabera ruisö röönsoe. Ngosabatore eNöökoe weiito abaköre mobë banö muisaiine komënya irimënya renö ababerekera iga momënyë. Guchiinguru chaaë ahekeerani kera eng'ana inchiiya enö mugutuna goköra buuya, na ahekeerani emeremö geiinyu igiubukumia. 
2TH.1.12	Gonchera eyo iriina rioMonënë weiito Yeeso nderanyööre ubuhiku kurua hare baiinyu, na baiinyu munyööre kurua harewë, kuguituungana na amaabe gieNöökoe weiito na agoMonënë Yeeso Kresto.
2TH.2.1	Kuguituungana na uguucha koMonënë weiito Yeeso Kresto na ukuirana goiito hamui koba nawë: torobasaba baanto bamoiito 
2TH.2.2	mööngë kööngoha kobaabayera komaitëgëërrö gaiinyu gose kuiriiribua iga urusiko roMonënë röisa kuhika. Haande nguitëgëërroaere iga eng'ana eyo yaaruure kobonaabi gose gukuruundia gose haande iga ninyaruba ere tööndekere. 
2TH.2.3	Motagaacha kong'aiinoa nomoonto ore wöönsoe gonchera ere yöönsoe. Gukugira urusiko royo teroraachë kuhika taanga ubunyaanku obonënë burichökere na uMunyaanku oora amaahekanë ore aasemiribua ugusikibua. 
2TH.2.4	Newë arekerana goköönga na gukuiyimikirria igoro yibiinto biöönsoe binö bikoberekeroa iga enöökoe gose kere kegotora gosëëngëroa. Nareköra iigö okorri iga asöhë aikarë koHekaaru yeNöökoe, sooki agaambë iga newë eNöökoe. 
2TH.2.5	Temokoheetoka iga naabateebiri ganö göönsoe nkaaga naare na baiinyu? 
2TH.2.6	Siböönö baiinyu momanyere egeento kenö gekomoreberra böönö, okorri iga achë komaahekana gonkaaga yaaë umuëënë. 
2TH.2.7	Ikibisere kiubunyaanku, ngokörakere emeremö ninyööra mböönö, siböönö oora agokerebeerra naragëëndërri goköra iigö kuhika ronö arehëënibua. 
2TH.2.8	Haakurua nehö umunyaanku oora aremaahekana, ore oMonënë Yeeso ariita numuiika kurua kumunyua gööë na komasaria gokomënënëkia kuguucha kööë. 
2TH.2.9	Uguucha kumunyaanku oyo nkoreba boora iRisaambo regoköra emeremö guchiinguru chöönsoe na kubimanyiirrio na ibirogoorö ibioborööngö, 
2TH.2.10	na koborööngö obobeebe nareng'aiina baara bakuya gusira. Bayo mbarisira gikugira tebaagöötere na kohaancha obohëënë korri banyööre ubuituuria hai. 
2TH.2.11	Kohayo eNöökoe nkobarëëntëraare ichiinguru chakugira basari korri bakumi amang'ana amarööngö, 
2TH.2.12	okorri iga böönsoe bare baanga gukumia obohëënë, baragöökera iriraga, bakëëngëroe ikiina.
2TH.2.13	Siböönö baiito kuhika togoongë eNöökoe ruisö röönsoe gikugira yeiinyu, baanto bamoiito banö mohaancheroe na oMonënë. Kugira eNöökoe naabaahooye kurua ogotaanga iga munyööre ubuituuria kogosaabuurua na uMuiika kubukumia bonö möökumia obohëënë. 
2TH.2.14	ENöökoe naababerekerreeye ganö gokohëtëra koMang'ana Amaiiya gaiito okorri iga munyööre ubuhiku boMonënë weiito Yeeso Kresto. 
2TH.2.15	Kohayo baanto bamoiito muimeerre boroonge na mogöötërrë amaiigio gaara tööbaiigiri, gukuruundia gose kunyaruba yeiito. 
2TH.2.16	Tiga oMonënë weiito Yeeso Kresto umuëënë, na eNöökoe Taata weiito, ore aatohaanchere na komaabe gaaë agatoha ubutirimiku bokuyeeyo na iriiteng'ërö iriiya, 
2TH.2.17	atirimiki imiööyö geiinyu na kogehekeerania gokera eng'ana na omoremö umuuya.
2TH.3.1	Kogosookerria baanto bamoiito motosaberë, okorri iga eng'ana yoMonënë iyi nkuma na wiiki iriganibue gosookö, këhaara yaabaaye hare baiinyu. 
2TH.3.2	Wiiki mosabë eNöökoe atutuuri kurua kobaanto ababeebe na abanyaanku; gukugira teböönsoe baakumia amang'ana ganö hai. 
2TH.3.3	Siböönö oMonënë nomohëënë, naraabahë ichiinguru na kobariiha kurua kumunyaanku oora. 
2TH.3.4	Ntoona iriitëng'ërö koNöökoe gikugira yeiinyu, na ntoona obohëënë iga ngoköra more na moragëëndërri goköra gare tokobateebia.
2TH.3.5	Tiga oMonënë ataangatere imiööyö geiinyu gebë na obohaanchi bueNöökoe na gebë na ubugumiirria boora tukunyööra hare Kresto.
2TH.3.6	Baanto bamoiito torabateebia kuriina rioMonënë weiito Yeeso Kresto iga mohaaterane na umukumia ore wöönsoe onö areenge omorösu na onö atakogööta amaiigio ganö möönyöörre kurua hare baiito. 
2TH.3.7	Baiinyu abiëënë momanyere iga kuhika mobë këhaara tööreenge. Kugira tetööre abarösu nkaaga tööreenge hamui na baiinyu hai. 
2TH.3.8	Tetööreeye ibiaakorea biomoonto buchua iigö totahakaine hai. Ntöökörre emeremö kugituunyö ubutiko na omobaso, korri iga totagaacha koba omosaiire komoonto ore wöönsoe hare baiinyu. 
2TH.3.9	Tetöökörre iigö gikugira iga tetöisaiine kunyööra ubutuurria hai; ntöökörre iigö korri iga kebë igituubanio hare baiinyu, moköre këëhö bëënë. 
2TH.3.10	Nkaaga tööreenge hamui na baiinyu, ntööbateebiri iga, “Hanö ndanyööre omoonto ore wöönsoe tagutuna goköra emeremö hai tiga angë koraagera.” 
2TH.3.11	Kugira töiguure iga abamui baiinyu nabarösu tebagutuna goköra geento hai, etare iga namang'ana gabaanto baande bëënë bamanyere guisöhania mö. 
2TH.3.12	Kuriina rioMonënë Yeeso Kresto, toratakia abaanto bayo na kobatoora omööyö iga, bamënyë irimënya iriiya na baköre emeremö gëëbö kubuuya okorri banyööre ibiinto biaabö abiëënë.
2TH.3.13	Baanto bamoiito motagaacha gutiita goköra amaiiya. 
2TH.3.14	Omoonto ore wöönsoe onö araangë kuigueera amang'ana ganö tööndekere kunyaruba enö, oyo momaaherre bokong'u mööngë gosaanga nawë korri amaahë ichinsöni. 
2TH.3.15	Siböönö motakamomaaha kiumubisa; momotaki kiumukumia umui weiinyu.
2TH.3.16	Tiga oMonënë onö areenge ensemoka yomorëëmbë, wë umuëënë abahë omorëëmbë ichinkaaga chöönsoe na guchinchera chöönsoe. OMonënë abë na baiinyu böönsoe. 
2TH.3.17	Gokobökö köönë umuëënë uni Bauro ndaandeka amakeerio ganö. Niigö nkööndeka iriina rëënë kogosookia inyaruba ere yöönsoe. 
2TH.3.18	Amaabe goMonënë weiito Yeeso Kresto gabë na baiinyu böönsoe.
1TI.1.1	Inyaruba kurua hare Bauro omotomoa waYeeso Kresto kongaamba yeNöökoe umutuuria weiito na iyaYeeso Kresto iriitëng'ërö reiito; 
1TI.1.2	kuya hare Timoteo, omööna waanë wobohëënë kubukumia: Amaabe, egaareeya na omorëëmbë bibë hareuwë kurua koNöökoe Taata na Yeeso Kresto oMonënë weiito.
1TI.1.3	Ndatuna iga obëërë Ebëësö, këhaara bëënë naagoteebiri nkaaga naare kuya Maketonia, okorri okaani abaanto nyaborëbë baangë kuiigia amaiigio amahagare. 
1TI.1.4	Obateebi bahaatere amagano amachua na amang'ana gurutuundura robaaguuka, ganö gakorëënta ichinkaani kuibaga riaMaiigio gakeboNöökoe ganö gakomanyekana kubukumia. 
1TI.1.5	Ikibune kiogokaania koyo nokorëënta obohaanchi bonö bukurua komööyö umuuya, gontariki inchiiya na wiiki kubukumia bobohëënë. 
1TI.1.6	Abaanto abamui baatiga amang'ana ganö, baihoonchorra isumaacho enö etaana bueera. 
1TI.1.7	Ngutunabare iga babë abaiigia baMaragö, siböönö tebakoongora amang'ana gaabö abiëënë gose amang'ana gare bakogaamba barakoromerra hai.
1TI.1.8	Ntomanyere iga aMaragö namaiiya hanö oranyööre ngakörroa emeremö këhaara keragere. 
1TI.1.9	Niiga oheetoke iga amaragö tegaakörëëyoe abaanto abaiiya hai, etare iga mbanö bagutuuma amaragö na banö batakuigueera, banö bataana esookö koNöökoe na abanyamaraga, banö bataana obohoreeru na abanyaanku, banö baguiita baisa waabö na banyako waabö na abaiiti babaanto 
1TI.1.10	abaraaya, kobasaacha banö bagoköra oboraaya na abasaacha, abaiibi babaanto, abarööngö na bare bagutueenerria oborööngö na banö bagoköra kere giöönsoe kenö getaituungaine na amaiigio amahëënë. 
1TI.1.11	Amaiigio gayo ngotookagare koMang'ana Amaiiya gubuhiku gare naahaaboa iga nduundi, gare gaakurua koNöökoe umuitabiribua.
1TI.1.12	Ndaruusia egoongö koMonënë weiito Yeeso Kresto, onö aang'a ichiinguru chagoköra emeremö gëëë. Nkomogoongande gikugira aamaaha iga nisaiine sooki antoora mokörre emeremö, 
1TI.1.13	ninyööra ekeembërë naareenge umuchuaaria, umuiriiria wabaanto na omonaahi. Siböönö naanyöörre amaabe kugira naakörre iigö kobokaangi ntaana ubukumia. 
1TI.1.14	Amaabe goMonënë weiito ngaabaaye amaaru hareuni kubukumia na obohaanchi bonö boreenge hare Kresto Yeeso. 
1TI.1.15	Ekereengio kenö nekehëënë na wiiki ngisaiine iga gitabirribue iga Yeeso Kresto naachere gokebara gutuuria abanyamaraga, nauni nendeenge umunyamaraga koheteera böönsoe, 
1TI.1.16	siböönö gukugira eyo naanyöörre amaabe korri iga Yeeso Kresto ooroki ubugumiirria bööë obohekeeranu hareuni onö ndeenge umunyamaraga koheteera böönsoe, gokoba igituubanio koböönsoe banö baremukumia na kunyööra obohoru bokuyeeyo. 
1TI.1.17	Harewë onö areenge oMogaambi kuyeeyo, onö atagukua wiiki takomaahoa hai, onö areenge wë bëënë eNöökoe niiga asookoe na ahaaboe ubuhiku kuyeeyo na eyo! Amina.
1TI.1.18	Mööna waanë Timoteo, nkohaaye amang'ana ganö gokoreng'aana na obonaabi bore waarusiriibui karai. Amang'ana gayo niiga gabë ibiitanerö biaaö kuguiitana iriihi iriiya, 
1TI.1.19	na ugumi ubukumia bööö na obë na entariki inchiiya. Abaanto abamui tebaiiguereeye ichintariki chiaabö hai kohayo bagasaria ubukumia bööbö. 
1TI.1.20	Abamui baabö mbaabo Himenaayo na Aregesaanda bare nahaatirria iRisaambo; rebatiriingë korri oroonde batagaacha guchuaaria.
1TI.2.1	Mbërë yagöönsoe, ndasimisiria iga amasabi gakogëya, amasabi gagutuna ubutuurria, amasabi gagosabera abaande na amasabi gegoongö garuusibue koNöökoe gikugira yabaanto böönsoe, 
1TI.2.2	gikugira yabagaambi na abaande böönsoe monyaanguru, korri iga tomënyë buuya na komorëëmbë torasooka eNöökoe na toona etëëmö inchiiya. 
1TI.2.3	Eyo neng'ana inchiiya na wiiki ngotëgëriaere uMutuuria weiito eNöökoe, 
1TI.2.4	onö agutuna iga abaanto böönsoe banyööre ubuituuria na bahekeere okoongora obohëënë. 
1TI.2.5	Gikugira eNöökoe nuumui, na nuumui ahö onö akogöötania abaanto na eNöökoe, nawë Yeeso Kresto onö areenge omoonto, 
1TI.2.6	onö aairuusiri umuëënë koböhöria abaanto böönsoe. Eyo yaabaaye ubutuburi bonö böörusiibui gonkaaga enö eragere, 
1TI.2.7	eyo niyo yaagirre nkaahoroa nebë umuruundia na omotomoa (Nobohëënë nkogaamba tenkorööngöha hai), na wiiki umuiigia wabaHamate kubukumia na kobohëënë.
1TI.2.8	Kohayo ngutunande iga hare höönsoe moraayi morasikana niiga abasaacha basabë, baraimukirria igoro amabökö gaabö gataana isörö barasaba bataana borro gose nkaani. 
1TI.2.9	Ngutunande iga abagaikoro nabö niiga baisöhiri ichingebo kubuihootu na gosookö, tiiga iga nkogoseemia ichituukia hai gose gotoora ibiinto biesahaabu hai, gose ichingebo chiriguri irinënë hai, 
1TI.2.10	etare iga nkogoköra amaiiya këëbore keragere kobagaikoro banö baana esookö hare eNöökoe. 
1TI.2.11	Abagaikoro nkeragere iga baikarë bakirë na babë ababuniku nkaaga oranyööre bareega. 
1TI.2.12	Uni tinkuruusia umueeya iga baiigi gose babë na ogotora igoro yabasaacha hai, niiga baikarë bakirë iga kiri. 
1TI.2.13	Gukugira Atamu newë aaboomberoe mbërë, sooki böönö Haawa akamanya goköroa. 
1TI.2.14	Na wiiki tiiga Atamu newë aang'aiineroe hai, etare iga omogaikoro newë aang'aiineroe akaba umuinyamaraga. 
1TI.2.15	Siböönö omogaikoro narituuribua gukuibora abaana, hanö oranyööre nagumiirria kubukumia, na kobohaanchi, na kobohoreeru na baköre iigö kubuihöötu.
1TI.3.1	Ekereengio kenö nikiobohëënë: Hanö oranyööre omoonto aratuna koba omotaangati omomaahirri, oyo ngutunaare emeremö imiiya. 
1TI.3.2	Omotaangati omomaahirri kuhika abë onö atakubunibua ng'ana, onö ana omokari umui, omoonto onö ana ekerëëngërë, omoonto weseemia, oweseemi inchiiya, abë onö akuirigania abagëni gooka yaaë, na wiiki abë onö amanyere kuiigia, 
1TI.3.3	ang2e koba omorëëbi, angë koba omonaahi siböönö abë omohaabu, onö atahaanchere iribeeha, wiiki angë koba onö ahaanchere ichiimbiria. 
1TI.3.4	Wiiki abë omoonto onö akogaambera umugi gööë buuya, na abë onö aaköra abaana baaë baaba abaiguiiri na abiesookö. 
1TI.3.5	Kugira hanö oranyööre omoonto atamanyere kogaambera inyuumba yaaë, niyeke araaköre areendë eKanisa yeNöökoe? 
1TI.3.6	Atakaaba omoonto onö aihoonchorra eNöökoe boongo, korri atagaacha kuihecha akëëngëroe ikiina, këhaara iRisaambo rëëkëngëëyoe ikiina. 
1TI.3.7	Na kuhika abë omoonto onö akogaamboa buuya na abaanto biekebara, korri atagaacha kuruusibua amasörö igire agöötibue na omohana guiRisaambo.
1TI.3.8	Abatuurria goKanisa nabö böönsoe niiga babë banö baisaiine esookö, abahëënë, baangë koba banö bakunyua itibaai incharu gose banö baana egöörio yichiimbiria, 
1TI.3.9	na bagöötë ikibisere kiubukumia kenö këëhonyoroa baana entariki inchiiya. 
1TI.3.10	Niiga basaachoe taanga, hanö bakomaahoa iga tebaana ng'ana mbeebe hai, böönö baköre emeremö. 
1TI.3.11	Abakari baabö nabö niiga babë banö baisaiine, banö batakogaamba abaanto bobeebe, babë na ekerëëngërë na wiiki babë abahëënë komang'ana göönsoe. 
1TI.3.12	Umutuurria wekanisa kuhika abë onö ana omokari umui, na wiiki abë onö akogaambera abaana baaë hamui na umugi gööë buuya. 
1TI.3.13	Kugira abatuurria banö bagoköra emeremö gëëbö buuya nkobabare na iriina iriiya, na wiiki baba na obokare bogusumaacha igoro yubukumia bööbö hare Yeeso Kresto.
1TI.3.14	Ngokööndekerande inyaruba enö neena iriitëng'ërö iga mboongo ndaachë gokomaaha. 
1TI.3.15	Siböönö hanö oranyööre nintigitibua, inyaruba enö neragoteebi mona keragere tobë nkaaga toreenge kunyuumba yeNöökoe, enö ereenge eKanisa yeNöökoe onö ahö, na niyo bëënë ereenge umutimo na oborosa bobohëënë. 
1TI.3.16	Ikibisere gitiini yeiito nekenënë na tisi ere yöönsoe ehö hai:
1TI.3.16	Namaahekaine kogesosa kiomoonto,
1TI.3.16	uMuiika gokahërëkia iga mboroongeare,
1TI.3.16	akamaahoa na abamaraika.
1TI.3.16	Agateebeerribua kubiaaro,
1TI.3.16	agakumibua gokebara
1TI.3.16	sooki akaimukibua kubuhiku kuya igoro kuriooba.
1TI.4.1	Umuiika nkogaambagore borabu iga ichinsiko chamaserra abaanto abamui mbaritiga ubukumia, basööranë imiika gioborööngö na amaiigio gibihui. 
1TI.4.2	Amaiigio getëëmö eyo nguuchagare kohëtëra kobaiteerri abarööngö banö ichintariki chiaabö chiaaba gechinö chiasaamboa na ikiooma kenö keheeye. 
1TI.4.3	Mbö bagokaania abaanto gotëtana na wiiki barakaania abaanto korea ibiaakorea ibimui. Nahombë eNöökoe naabikörre iga baara baamukumia na wiiki baamanya obohëënë, babirë na koha eNöökoe egoongö. 
1TI.4.4	Kere giöönsoe eNöökoe aakörre nikiiya, kohayo tekeragere iga kigiroe hai, niiga kiimukibue gukuruusia egoongö, 
1TI.4.5	kugira ngosaabuuruakere gonchera yeng'ana yeNöökoe na amasabi.
1TI.4.6	Noraabë omoköri wemeremö umuuya waYeeso Kresto hanö oranyööre wiigia abakumia amaragirrio ganö, na hanö oranyööre nogëëndërria uwë umuëënë komang'ana gubukumia hamui na amaiigio amaiiya gare waagööta. 
1TI.4.7	Siböönö obë harai na amagano ganö gatareenge gakeboNöökoe, ganö gataisaiine kogaamboa. Winari komënya kubusuuki bueNöökoe. 
1TI.4.8	Ukuinaria komobere nkoona ubueera ekerëëngërë, siböönö ukuinaria kubusuuki bueNöökoe, nkoona ubueera komang'ana göönsoe kugira nkoona endago yirimënya reböönö na irimënya renö riguucha. 
1TI.4.9	Ekereengio kenö nekehëënë, na nkeragere iga gitabirribue. 
1TI.4.10	Ngoköratore emeremö guchiinguru hamui na igituunyö, kugira tötoora iriitëng'ërö reiito hare eNöökoe onö ahö, onö areenge uMutuuria waböönsoe na kimuikimui uMutuuria wabakumia.
1TI.4.11	Kohayo niiga obahë amaragirrio gayo hamui na amaiigio gayo. 
1TI.4.12	Otagaitabirria moonto ore wöönsoe asërë ubumura bööö, siböönö obë ikiorokirrio kobakumia, gusumaacho yaaö, gotëëmö yaaö, kobohaanchi bööö, kubukumia na kuimënya renö retaana ubunyaanku. 
1TI.4.13	Ogëëndërri gosömëra abaanto aMaandekö Amahoreeru gokanisa na ogoteebeerria hamui na ukuiigia kuhika ronö ndiicha. 
1TI.4.14	Waangë gutiga gokörra emeremö igituhö kenö kereenge moonse yaaö, kere waahaayoe këëbore abanaabi baagaambere na abagaaka bakagotoorra amabökö. 
1TI.4.15	Witëgëërrë igoro yamang'ana gayo na uyi oragaköra ruisö röönsoe, korri iga amagëëndërrio gaaö gamaahoe na abaanto böönsoe. 
1TI.4.16	Uyi oraisuuncha amang'ana gaaö hamui na amaiigio gaaö. Ogëëndërri goköra amang'ana gayo, gikugira hanö oragaköre, noraituuri uwë umuëënë hamui na baara bakogotëgëërra.
1TI.5.1	Waangë kohörönyökëra omoonto mokoro, si omogëyë këhaara ogaakörra isa weiinyu. Okörre abamura këhaara ogaakörra bamura bamoiinyu, 
1TI.5.2	abakuungu obakörre kebanyako weiinyu, na abagaikoro abaana bakë kebasubaati ba moiinyu otaana bunyaanku bore böönsoe.
1TI.5.3	Osooke abasino baara bareenge abasino kimuikimui. 
1TI.5.4	Siböönö hanö oranyööre umusino ana abaana gose abaachokoro, niiga taanga beegë gokörra abaanto bieeka yaabö amang'ana gubusuuki buitiini na gonchera eyo bahakanë abaiburi na baaguuka baabö, gikugira eyo niyo egotegeria eNöökoe. 
1TI.5.5	Omogaikoro umusino onö ataana moonto okumutuurria, iriitëng'ërö rëëë riöönsoe nkoNöökoe rere na nkogëëndërriaare goköra amasabi gakogëya na amasabi gagutuna ubutuurria ubutiko na omobaso. 
1TI.5.6	Siböönö umusino onö aguitoora kuimënya richigöörio aisa gukua ninyööra areenge omohoru. 
1TI.5.7	Niiga obahë amaragirrio ganö, korri batagaacha kuruusibua amasörö. 
1TI.5.8	Siböönö hanö oraanyööre omoonto atakuirigania abaanto bawaabö, kimuikimui abieeka yaaë, omoonto oyo aakaana ubukumia karai na wiiki nomobeebe, nakerre onö atarakumia.
1TI.5.9	Otagaacha kobarrania umusino ore wöönsoe kobasino baande hanö oranyööre ataraahikia emëëka merööngö esaansaba. Na wiiki abë onö aareenge omokari umui bëënë komosaacha umui, 
1TI.5.10	onö akogaamboa buuya gukugira yamaköra gaaë amaiiya, onö aakiinia abaana baaë buuya, hamui na kuirigania abaanto mööë, onö aguisaabia abaanto bieNöökoe amagoro, onö agutuurria banö bareenge kumiiriirö, onö airuusia goköra kera ng'ana inchiiya. 
1TI.5.11	Waangë kobarrania abasino banö bareenge abaana bake, gikugira hanö baakeroa na ichigöörio chaabö nkuruabare hare Kresto, na batuna iga batetoe wiiki, 
1TI.5.12	na kohayo ngokëëngëroa bare ikiina kohaara baatiga endago eera baakörre mbërë. 
1TI.5.13	Hamui na eyo beega kuya baraanga goköra moremö, barasiööma ichinyuumba, na teeyo yaköönga goköra emeremö bëënë hai, siböönö wiiki nabasëënkënyi na baraitoora komang'ana gabaande na ngusumaachabare ganö gataragere. 
1TI.5.14	Kohayo nenkahaanchere iga abasino banö bareenge abaana bakë batëtoe, babë na abaana, na bareende ichika chiaabö korri batakaaha umubisa umueeya gögotogaamba bobeebe. 
1TI.5.15	Gukugira abasino abamui baihoonchorra iRisaambo. 
1TI.5.16	Siböönö hanö oranyööre omogaikoro nyaborëbë umukumia ana abasino kobaanto baabö, niiga abairigani umuëënë, eKanisa yaangë gotegeroa omosaire goyo, korri ekanisa irigani abasino baara bataana omoonto okobatuurria.
1TI.5.17	Abagaaka baara bagoköra emeremö gëëbö buuya nkeragere iga kura bahakanoe hare kabere, kimuikimui baara bagoköra igituunyö gukuruundia na gukuiigia. 
1TI.5.18	Gikugira amaandekö nkogaambagare iga “Otakaaböha eng'öömbë omorömö nkaaga oranyööre oraagera ibiaakorea” na “Omoköri wemeremö nkeragere iga ahakanoe irihaki rëëë.” 
1TI.5.19	Otagaacha guitabirria uguchööngëroa kuabagaaka kore göönsoe hareuwë etare iga nkubusuuti buabaanto babere gose batato. 
1TI.5.20	Kobaara bagoköra amaraga, niiga obang'öönërë borabu mbërë yabaanto korri abaande bamaahere kö bööböhë.
1TI.5.21	Mbërë yeNöökoe na mbërë yaYeeso Kresto na mbërë yabamaraika abaahoroa, ndagokoromerra bokong'u iga oköre amang'ana ganö otakëëngërë ikiina boongo gose goköra eng'ana ere yöönsoe kobohaanchirri. 
1TI.5.22	Waangë könguhirria gotoorra abaanto amabökö gokobatoora komeremö gieNöökoe. Otagaasöha komaraga gabaanto baande, wireende obë omorabu buuya. 
1TI.5.23	Otakaaya oranyua amaanche gaiiki hai, uyi oranyua itibaai enkë iigö igutuurri koonda yaaö na komarooyi gaaö ganö gagukunyaankia kera nkaaga.
1TI.5.24	Amaraga gabaanto abamui nkomaahekanagare harabu iigö, nagö nkobataangatagare kuya gokëëngëroa ikiina, siböönö amaraga gabaanto baande nguuchagare ng'öra gamaahekana. 
1TI.5.25	Boyo bëënë nkëëhö kere ninyööra nkomaköra amaiiya, nkomaahekanagare borabu, ninyööra ngare gatakomaahekana borabu tegaraatore kubisoa hai.
1TI.6.1	Abaanto böönsoe banö bareenge abagorë kuhika basookë abanënë baabö, korri abaanto batagaacha kogaamba eNöökoe bobeebe hamui na amaiigio gaiito. 
1TI.6.2	Abagorë baara abanënë baabö bareenge abakumia baangë kobasëra abanënë bayo gikugira iga nabakumia, siböönö kuhika babakörre buuya bokong'u kugira bayo bagokörra nabakumia wiiki abahaanchoa baabö.
1TI.6.2	Kuhika wiigi na usimisiri amang'ana ganö. 
1TI.6.3	Hanö ndanyööre omoonto ore wöönsoe araiigia amang'ana amahagare, ataguitaberrania na amang'ana amahëënë ganö gaagaamberoe na oMonënë weiito Yeeso Kresto hamui na amaiigio gubusuuki koNöökoe, 
1TI.6.4	oyo aichora ubuihechi na tamanyere geento hai, nomoonto onö ahaanchere ichinkaani na iribeeha komang'ana amachua. Amang'ana ganö ngö gakorëënta irihari, iribeeha, amatuki, uguitëgëërra okobeebe, 
1TI.6.5	na ichinkaani ruisö röönsoe kurua kobaanto banö amööngö gaabö gaaheteerana na tebaana bohëënë hai. Ngokanyabare iga ubusuuki bueNöökoe nkorëëntabore oboome.
1TI.6.6	Mahëënë ubusuuki koNöökoe mboona oboome obonënë, siböönö nkobaare bakomaaha iga keera baanakiö ngisere. 
1TI.6.7	Kugira tetörëëntere geento kere giöönsoe gokebara hai, na wiiki titurirua na geento kere giöönsoe gokebara hai. 
1TI.6.8	Kohayo hanö oranyööre toona ibiaakorea na ichingebo, biyo mbituiisere. 
1TI.6.9	Siböönö baara bagutuna köömeha nkogoabare komasaachö, na kogöötibua na omohana, na wiiki nkogoabare guchigöörio ichinkaangi chinö chikunyahaara, chinö chikorëkëra abaanto kobosariku na ugusikibua. 
1TI.6.10	Okohaancha ichiimbiria niyo ensemoka yubunyaanku böönsoe. Ngokohaancha ichiimbiria iga abamui baahokera kurua kubukumia na baitebeta abiëënë na kuirëëntëra oborro obonënë.
1TI.6.11	Siböönö uwë ore moonto weNöökoe ong'öse kurua komang'ana gayo. Ruisö röönsoe obë omoroonge, obë na ubusuuki koNöökoe, obë na ubukumia, obohaanchi, ubugumiirria hamui na ububuniku. 
1TI.6.12	Witanë iriihi iriiya renö rereenge iriubukumia, korri onyööre obohoru bokuyeeyo, bonö waaberekerreeyoe nkaaga waatobooye buuya ubukumia bööö kobaanto abaaru. 
1TI.6.13	Mbërë yeNöökoe onö akohaana obohoru kubiinto biöönsoe na mbërë yaYeeso Kresto onö aruusiri ubutuburi obohëënë mbërë yaBontio Biraato, 
1TI.6.14	ndagoteebia iga ogöötë bokong'u amaragö kobohëënë kuhika ronö oMonënë weiito Yeeso Kresto ariicha. 
1TI.6.15	Uguucha kööë nkoreba enkaaga enö yaisa goseemibua na oora areenge umuitabiribua, onö areenge oMobaahi wë bëënë, oMogaambi waBagaambi na onö bëënë areenge oMonënë waBanënë. 
1TI.6.16	Wë bëënë newë areenge hö kuyeeyo komerëngaaria gere omoonto atagaatora kuhika haang'i. Taahö onö aakamorooche hai, na taahö onö akaamomaaha hai. Ahaaboe esookö na ogotora kuyeeyo na eyo! Amina.
1TI.6.17	Otaki abaame bibiinto iga baangë kuihachera ibiinto gose oboome bonö botaana bohëënë, siböönö baihechere eNöökoe onö kobogësa bööë agotoha ibiinto biöönsoe korri iga bitogööki. 
1TI.6.18	Obataki iga baköre amaiiya, baamehë kogoköra obohëënë, babë abagësa banö bagosaanga ibiaabö na abaande. 
1TI.6.19	Hanö oranyööre mbaköra këhayo, hayo noranyööre mbaibekeeye emööngö enö ereba oborosa obokong'u harebö guchinsiko chinö chiguucha. Kogoköra iigö hayo böönö mbaranyööre obohoru bonö boreenge obohoru enkoneka.
1TI.6.20	Timoteo, tareenda buuya binö biöönsoe biatooroa hareuwë. Uruë gusumaacho inyaanku na ichinkaani ichiinchua chinö chikoberekeroa koborööngö iga, “Nobong'aiini” 
1TI.6.21	Abamui banö baimaaha iga mbaana obong'aiini boyo, baahokera kurua gonchera yubukumia. Amaabe gieNöökoe gabë na baiinyu.
2TI.1.1	Uni Bauro, omotomoa waKresto Yeeso, gokorëng'aana na këëbore eNöökoe agutuna, kuguituungana na endago yirimënya renö rereenge hare Kresto Yeeso, 
2TI.1.2	ngokööndekerande uwë Timoteo omööna waanë omohaanchoa: ENöökoe Taata na Yeeso Kresto oMonënë weiito bakohë amaabe, egareeya na omorëëmbë.
2TI.1.3	Nkogoongande eNöökoe, ore ngokörra emeremö gontariki inchiiya, këhaara baaguuka baiito baakörre. Nkomogoongande ruisö röönsoe nkaaga nakoheetoka komasabi gaanë gakogëya ubutiko na omobaso. 
2TI.1.4	Hanö naheetoka amaiisöri gaaö, ngutunande bokong'u iga nkomaahë, korri iga niichorë omogöökö. 
2TI.1.5	Nkoheetokande ubukumia bööö bobohëënë, bonö mbërë bööreenge hare nyagokoro weiinyu Roisi na hare nyako weiinyu Yuniki na böönö neena obohëënë iga mboreenge ninyööra hareuwë. 
2TI.1.6	Eyo niyo ikugira ndahiitukia iga wigërri igituhö kieNöökoe kenö onakiö, kere aakohaaye nkaaga naagotooreeye amabökö gaanë. 
2TI.1.7	Gukugira eNöökoe taatohaaye uMuiika gobööba hai etare iga nuMuiika guichiinguru, ogobohaanchi na ogokoba na ekerëëngërë.
2TI.1.8	Otagaacha gosooka goteebeerria igoro yoMonënë weiito gose gosooka gikugira yaanë onö ndeenge omoböhë gikugira yaKresto. Siböönö enö ehö niiga osaangë imiiriirö gikugira yaMang'ana Amaiiya, gokerëëngërë gichiinguru chinö chikurua koNöökoe. 
2TI.1.9	Newë aatutuurri na gotoberekera komberekera ehoreeru tigikugira yamaköra gaiito hai, etare iga nkuguituunganana ikibunë këëë umuëënë na komaabe gaaë. Naatohaaye amaabe gayo gokohëtëra hare Yeeso Kresto komakora na amakora ganö gaahëtere, 
2TI.1.10	Siböönö gonkaaga enö töhonyorroa kuguucha kööë uMutuuria weiito Yeeso Kresto, ore aasikia ichiinguru chiuruku na gokohëtëra koMang'ana Amaiiya, atohonyorra obohoru bonö botagosareka.
2TI.1.11	Gikugira yaMang'ana Amaiiya naahooye koba omoteebeerria na omotomoa na umuiigia, 
2TI.1.12	eyo niyo ikugira ndairiira komang'ana ganö. Siböönö teneena nsöni hai, gukugira nemanyere ore naakumia na neena obohëënë iga naratore koreenda kere aatoora hareuni kuhika urusiko roora. 
2TI.1.13	Gööta bokong'u amang'ana gobohëënë gare naakuiigiri, gabë ikiorokirrio hareuwë, na obë na ubukumia na obohaanchi, binö bireenge hare Kresto Yeeso. 
2TI.1.14	Obohëënë boora waahaaboa niiga oboreende guchiinguru chuMuiika oMohoreeru ore amënyere moonse yeiito.
2TI.1.15	Nomanyere iga abaanto böönsoe banö bamënyere korong'ööngö roAsia baantiga, abamui mbaabo Bogero na Herimogene. 
2TI.1.16	ENöökoe aberë eka yaOnesibro kugira naangöökiri komööyö hare kaaru. Taarooche ichinsöni hanö uni naareenge omobëhë hai, 
2TI.1.17	si niigö aahikere Ruumi iigö, agataanga kundigia na akanyööra. 
2TI.1.18	Nöökoe amohë amaabe kuRusiko roora! Nauwë nomanyere buuya amaaru gare aankörëëye hanö naareenge Ebëësö.
2TI.2.1	Uwë mööna waanë obë na ichiinguru gokohëtëra komaabe ganö gareenge hare Kresto Yeeso. 
2TI.2.2	Imukia amaiigio ganö waiguure kurua hareuni mbërë yabatuburi abaaru, sooki ogahaanë kobaanto abahëënë, banö baraatore kuiigia abaande. 
2TI.2.3	Niiga osaangë imiiriirö kiumusirikare umuuya owaKresto Yeeso. 
2TI.2.4	Umusirikare nkaaga areenge komeremö tagosöhërra amang'ana gaande ganö gataituungaine na ubusirikare hai, gukugira ngutunaare iga atëgëri omonënë waaë. 
2TI.2.5	Umukinyi onö areenge komehooro tagaatora gokera ahaaboe ekehaanö hai, etare iga nyööre naiguereeye amaragö gemehooro. 
2TI.2.6	Umurimi onö aköra emeremö imiritö newë keragere iga anyööre irigësa rëmbërë. 
2TI.2.7	Witëgëërrë igoro yagayo ngusumaacha, gukugira oMonënë naragutuurri ogasesore göönsoe.
2TI.2.8	Heetoka Yeeso Kresto, onö aariukiibui kurua kobaku, nawë naareenge uruiboro roTauti, kuguituungana na aMang'ana Amaiiya ganö ngoteebeerria. 
2TI.2.9	Gukugira yaMang'a Amaiiya gayo nairiiribua na koböhoa na ibiraang'ani kirinyamörrö, siböönö eng'ana yeNöökoe tiyaböhöa na ibiraang'ani hai. 
2TI.2.10	Kohayo nkugumiirriande göönsoe gikugira yabaahoroa, korri iga nabö böönsoe banyööre ubuituuria bonö boreenge hare Kresto Yeeso na borëënta ubuhiku bokuyeeyo. 
2TI.2.11	Ekereengio kenö nekehëënë:
2TI.2.11	“Hanö oranyööre töökua nawë,
2TI.2.11	kuhika wiiki ntoramënyë hamui nawë.
2TI.2.12	Hanö oranyööre ntogëëndërria kugumiirria,
2TI.2.12	ntorabaahë hamui nawë.
2TI.2.12	Hanö toramööngë,
2TI.2.12	nawë wöönsoe naretöönga.
2TI.2.13	Hanö toraangë koba abakumia,
2TI.2.13	wë naragëëndërri koba omohëënë,
2TI.2.13	gukugira tagaatora guikaana umuëënë hai.”
2TI.2.14	Hiitukia abaanto baaö na obataki mbërë yeNöökoe iga baangë kohaamanera amang'ana. Tegaana ng'ana gagutuuria hai etare iga ngosariagare baara bakogatëgëërra. 
2TI.2.15	Oköre omokea kuiyorokia umuëënë iga waitabirribua na eNöökoe, omoköri wemeremö onö ataana geento gikumusuukirria, ore akuiigia boroonge eng'ana yobohëënë. 
2TI.2.16	Ong'ösë isumaacho inyaanku kugira neraagire abaanto abaaru bagëëndërri köönga koba na ubusuuki koNöökoe. 
2TI.2.17	Amaiigio gaabö ngaranyërëgane kiritamueega renö rekorea omobere. Abamui babaanto bayo mbaabo Himenaayo na Bireto. 
2TI.2.18	Bayo mbanö baisa kurua gonchera yobohëënë na böönö nguchiinchigania bare ubukumia buabakumia abamui gokogaamba iga ukuriooka goiito göisa koba karai. 
2TI.2.19	Siböönö oborosa obokong'u bore eNöökoe aatoora tebogasiingisibua hai, na koborosa koyo nkëëndekere iga, “OMonënë namanyere banö bareenge abaaë” na “Ore wöönsoe akogaamba iga nowoMonënë, niiga ahaatere ubunyaanku.” 
2TI.2.20	Kunyuumba enënë tiiga nchiimö ichihaamba chinö chikörëëyoe esahaabu na ichisiriingi bëënë hai, etare wiiki na chinö chikörëëyoe emete na iritagito, ibimui koboköri buesookö na ibiinde koboköri boruisö röönsoe. 
2TI.2.21	Kohayo hanö oranyööre omoonto naraisaabuure umuëënë kurua komang'ana amanyaanku gayo, naraabë orohaamba roboköri buesookö, onö asaabuurua na onö aisaiine komeremö gioMonënë, na wiiki onö aseemiribua goköra kera moremö gonö goreenge umuuya. 
2TI.2.22	Ong'ösë ichigöörio chobööna bokë, oköre amang'ana goboroonge, ubukumia, obohaanchi, omorëëmbë, hamui na baara bagosaba oMonënë komööyö omorabu. 
2TI.2.23	Obë harai na amang'ana gobokaangi na ichinkaani ichiinchua; gukugira ngö gakorëënta okobeehana. 
2TI.2.24	Omoköri wemeremö woMonënë kuhika angë koba na iribeeha. Niiga abë omohaabu kobaanto böönsoe, abë umuiigia umuuya wiiki umugumiirria, 
2TI.2.25	onö agotakia kobohaabu, baara bagokerana nawë kugira kaanyööra eNöökoe akaabaha umueeya gögotobora korri bamanyë obohëënë. 
2TI.2.26	Hayo nehö baresesora, bang'ösë kurua komohana guiRisaambo, renö wanyööra rebagöötia, bararekörra këëbore rigutuna.
2TI.3.1	Heetoka iga guchinsiko chiamaserra nchireba hö ichinkaaga chinyaanyi. 
2TI.3.2	Abaanto mbareba banö baihaanchere abiëënë, banö bahaanchere ichiimbiria, abaihechi, abaimaahi, banö baguchuaaria, banö batakuigueera abaiburi baabö, banö bataana mukumö na banö batareenge abahoreeru; 
2TI.3.3	mbareba hö banö batakuigueera abaande borro, banö bataana amaabe, abaichöögania, abarro na abachuuru, banö batagutuna kere giöönsoe kereenge ikiiya, 
2TI.3.4	mbareba abakana, banö baana emetoe emekong'u, banö baichooye ubuihechi, mbarehaancha amang'ana gekebara gokera kohaancha eNöökoe, 
2TI.3.5	mbaremaahekana kebara iigö nkanya mbahaanchere eNöökoe simbë baraanga ichiinguru chaaë. Obë harai na abaanto betëëmö eyo. 
2TI.3.6	Abamui baabö nkuyabare guchinyuumba chiabaanto, bageera abagaikoro abarösu banö baaritohëroa na amaraga na ichigöörio chichitëëmö chöönsoe, 
2TI.3.7	abagaikoro banö bagosaacha kueega ruisö röönsoe siböönö tebagaatora kohekeera obong'aiini bobohëënë hai. 
2TI.3.8	Abaanto bayo nkööngabare obohëënë këhaara Yaane na Yaambore baangere Mosa, abaanto banö amaitëgëërrö gaabö gatagoköra emeremö na banö baakeroa komang'ana gubukumia. 
2TI.3.9	Siböönö tebaragëëndërri kuya harai hai, kugira obokaangi bööbö mboramaahoe borabu na abaanto böönsoe. Nkëhayo bëënë këëbaaye hare Yaane na Yaambore.
2TI.3.10	Siböönö uwë wagööta amaiigio gaanë, etëëmö yaanë na ikibunë këënë kiobohoru; ubukumia böönë, ukugumirria köönë, obohaanchi böönë, oköönga korösa köönë, 
2TI.3.11	ukuiriiribua köönë na inyaanyi yaanë. Gayo ngaanyöörre nkaaga naare Antiokia, Ikonio na Risiitira, naagumiirriiyi imiiriirö emenënë, siböönö eNöökoe naantuurri kurua komang'ana gayo göönsoe. 
2TI.3.12	Mahëënë böönsoe banö bagutuna komënya kubusuuki bueNöökoe hare Kresto Yeeso, kuhika mbarairiiribue; 
2TI.3.13	engaki eyo abaanto abanyaanku na abarööngö mbaregëëndërria koba ababeebe, barang'aiina abaande nabö böönsoe barang'aiinoa. 
2TI.3.14	Siböönö uwë gëëndërria komang'ana göönsoe gare weega na kogakumia kimuikimui. Nomanyere banö baareenge abaiigia baaö, 
2TI.3.15	na wiiki nkoheetokaore iga gukurua kobööna bööö wamanya aMaandekö Amahoreeru gare garatore gokoha eseemia enö erakuhiki kubuituuria gokohëtëra kubukumia hare Kresto Yeeso. 
2TI.3.16	AMaandekö göönsoe ngaandekeroe koboröngööchi bueNöökoe na ngaisaiine gukuiigia abaanto, kogotakia, ukuruungihia amang'ana amabeebe na gokoragirria abaanto igoro yirimënya iriroonge, 
2TI.3.17	korri iga omoonto weNöökoe abë omohekeeranu na aseemibua atore goköra kera iriköra renö rreenge iriiya.
2TI.4.1	Mbërë yeNöökoe na mbërë yaYeeso Kresto onö arekëëngëra ikiina abahoru na abakuure, na gukugira nguuchaare kogaamba areenge oMogaambi, ndagoteebia iga 
2TI.4.2	oteebeerri eng'ana yeNöökoe, oköre omokea ninyööra ngonkaaga enö eragere gose enö etaragere, orokia abaanto obohëënë, okoge, okoromerre, otoore abaanto omööyö na kogëëndërria kuiigia kubugumiirria. 
2TI.4.3	Enkaaga nguuchaere enö abaanto bataretëgëërra amaiigio gobohëënë, mbaregööta ichigöörio chiaabö abiëënë na mbariyirria abaiigia abaaru bare barebateebia gare amatui gaabö urinyööra garatuna kuiigua. 
2TI.4.4	Mbarëënga kuiigua obohëënë, bayi baratëgëërra amagano goborööngö. 
2TI.4.5	Wiraarerre gonchera ere yöönsoe, ugumiirri imiiriirö, oköre emeremö gegoteebeerria aMang'ana Amaiiya na ohekeerani oboköri bööö.
2TI.4.6	Kugira uni haang'inde niitoe, na enkaaga yaanë yagotanora yaahikere. 
2TI.4.7	Naitana iriihi iriiya, naakenya nasookia, wiiki nareenda ubukumia böönë. 
2TI.4.8	Na böönö ekoondo yoboroonge nkonganyaere, ekoondo ere oMonënë onö areenge omokëëngi wibiina omohëënë arentoorra kurusiko roora, na wiiki tiiga nuuni bëënë hai etare iga hamui na baara böönsoe baakoganya uguucha kööë kobohaanchi.
2TI.4.9	Saacha mona ogaatora uchë hareuni boongo iigö. 
2TI.4.10	Tëëma aahaancha ekebara kenö kuunya agaantiga akaya Tesaronike. Kreske akaya boGaratia, na Tito akaya Tarimatia. 
2TI.4.11	Ruuka bëënë newë ahamui nauni. Imukia Maarikö mochenanë nawë gikugira aratora guntuurria emeremö. 
2TI.4.12	Naatomere Tukiko kuya Ebëësö 
2TI.4.13	Hanö urinyööra oraacha, uchë kondëëtërania isumaati yaanë eera naatigere Tirööa hare Karibo; hamui na ibitabo, na kimuikimui biira birisaakoa.
2TI.4.14	Aregesaanda onö areenge umuturi naankörëëye bobeebe bokong'u, na eNöökoe naramohakanë gokorëng'aana na amaköra gaaë. 
2TI.4.15	Wiraarerre na omoonto oyo, gukugira naangere bokong'u amang'ana gaiito.
2TI.4.16	Enkaaga enö naare kuiyitanera erembërë, temoonto aimereeye gontahana yaanë hai, böönsoe mbaantigere. Ndasaba iga batagaacha kobarroa iriraga reyo! 
2TI.4.17	Siböönö eNöökoe naabaaye hamui nauni, agantoora ichiinguru ngatora goteebeerria amang'ana göönsoe korri abaHamate böönsoe baiigue, naatuuriibui kurua kumunyua guindui, hayo niiga, kurua kuruku. 
2TI.4.18	OMonënë narantuuri kurua kubunyaanku bore böönsoe sooki aahire morëëmbë kobogaambi bööë bokuriooba. Ahaaboe ubuhiku kuyeeyo na eyo! Amina.
2TI.4.19	Okeeri Birisika na Akuira hamui na eka yaOnesibro. 
2TI.4.20	Erasito naatamere Köriinto na Trobiimo naamutigere Mireeto gukugira nomorooyi aareenge.
2TI.4.21	Oköre igituunyö uchë enkaaga yikinyigita etaraahika. Imukia amakeerio kurua hare Eburo, Buute, Rinö na Kerautia hamui na abakumia baande böönsoe.
2TI.4.22	OMonënë abë na omööyö gööö. Amaabe gabë na baiinyu.
TIT.1.1	Uni Bauro omoköri wemeremö gieNöökoe wiiki omotomoa waYeeso Kresto. Naahooyoe okorri iga ntuurri ubukumia buabaahoroa bieNöökoe na mbaköre bamanyë obohëënë bonö bokorëënta ubusuuki bueNöökoe, 
TIT.1.2	bonö buimiibui koborosa buiriitëng'ërö riobohoru bokuyeeyo. ENöökoe onö atakogaamba oborööngö, naaragaiine boyo mbërë enkaaga etarataanga, 
TIT.1.3	na hanö engaki yaakunere naabohonyooye kong'ana yaaë. Eng'ana eyo, yaamanyekaine gonchera yogoteebeerria köönë kuguituungana na engaamba yeNöökoe uMutuuria weiito.
TIT.1.4	Ndakööndekera uwë Tito, omööna waanë omohëënë kubukumia boora togosaanga hamui. Tiga eNöökoe Taata na Kresto Yeeso uMutuuria weiito bakohë amaabe na omorëëmbë.
TIT.1.5	Ikibune kenö këëgirre nkagutiga Krete niiga oköre buuya amang'ana ganö gaatigaaye, na wiiki iga otoore abagaaka biekanisa kera umugi, këëbore naagoteebiri, 
TIT.1.6	omoonto onö ataana isörö, omosaacha womokari umui bëënë, onö abaana baaë bareenge abakumia na tebakonaaha abaanto gose tebaana emetoe mekong'u hai. 
TIT.1.7	Kugira omotaangati omomaahirri kohaara akomaaherra emeremö gieNöökoe, kuhika abë omoonto onö ataana isörö omoonto onö ataana ikiihëëmërë, gose omoongo wenkörö, gose umunyui waamaroa, gose onö agotëma abaanto, gose onö akuigöömba ichiimbiria. 
TIT.1.8	Siböönö abë omogësa na onö ahaanchere amang'ana ganö gareenge amaiiya. Kuhika abë omoonto onö ana eseemi, omoroonge, omohoreeru na umuihöötu. 
TIT.1.9	Wiiki agöötërre bokong'u eng'ana enö igukumibua na enö iguitaberrania na amaiigio. Gonchera enö naraatore gutirimikia abaande komaiigio amahëënë na koorokia amasaria gabaara bakogaanga.
TIT.1.10	Kugira mbaahö abaanto abaaru, banö baana isumaacho inchua wiiki nabarööngö; ekehëënë baara bareenge abirikömö riabasaaroa. 
TIT.1.11	Kuhika mukiri isumaacho yaabö, gikugira nkobaabayiriabare ichika ichingima na amaiigio ganö gataragere iga baiigi, na ngokörabare këhayo baraitëng'ëra kunyööra ichiimbiria. 
TIT.1.12	Ninyööra umui wabanaabi baabö onö wöönsoe aare omoKreete naagaambere iga, “AbaKreete nsiko chiöönsoe nabarööngö, baanga ichitiinyi ichimbeebe, abööyöku na abarösu,” 
TIT.1.13	Ubutuburi boyo nobobohëënë. Kohayo kuhika obang'öönërë bokong'u korri iga babë abahekeeranu kubukumia 
TIT.1.14	na baangë kogëëndërria kogööta amagano gikiYahuti na amaragirrio gabaanto banö baangere obohëënë. 
TIT.1.15	Ibiinto biöönsoe biasaabuurua kobanö baisaabuura; siböönö tekeehö kenö gësaabuurua kobanö batarasaabuurua na banö batakumiri, kugira entariki yaabö na amaitëgëërrö gaabö tibiagasaabuurroe hai. 
TIT.1.16	Abaanto banö baanga bayo nkogaambabare iga mbamanyere eNöökoe, si komaköra gaabö nkomokaanabare. Nabaanto banö barëgeroe, banö batakuigueera, tebaisaiine goköra geento kiiya hai.
TIT.2.1	Siböönö uwë kuhika wiigi gaara gaguitaberrania na amaiigio amahëënë. 
TIT.2.2	Wiigi abagaaka babë na ekerëëngërë, babë abaanto banö baisaiine esookö, banö baana eseemi; babë banö bagomere buuya kubukumia, kobohaanchi na kubugumiirria. 
TIT.2.3	Këhayo bëënë wiiki wiigi abakuungu babë na esookö kuimënya rëëbö. Baangë koba abaruaambai gose abanyui baamaroa. Niiga baiigi gaara gareenge amaiiya, 
TIT.2.4	okorri iga baiigi abasubaati kohaancha abasaacha na abaana baabö, 
TIT.2.5	babë abieseemia na banö baisaabuurre, banö bagoköra emeremö genyuumba, abaiiya, banö bakuigueera basaacha baabö, okorri iga eng'ana enö ikurua koNöökoe etagaacha gotokoa. 
TIT.2.6	Këhayo bëënë, okoromerre abamura babë na ekerëëngërë. 
TIT.2.7	Uwë umuëënë obë igituubanio komang'ana göönsoe getëëmö inchiiya. Na komaiigio gaaö obë na obohëënë na ogotoondorroa. 
TIT.2.8	Isumaacho yaaö ebë ehoru enö etaamanyë guchöribua, korri iga ababisa baaö basuukirribue gokobora eng'ana ere yöönsoe embeebe yagotogaamba.
TIT.2.9	Abagorë baigueere abanënë baabö na babatëgëri komang'ana göönsoe, baangë kobanyëëra ichinkaani 
TIT.2.10	gose baangë kobaiiba. Kuibaga reyo, kuhika booroki iga bö ruisö röönsoe nabaiiya wiiki abahëënë, okorri iga komaköra gaabö göönsoe bakörre ikuugë inchiiya amaiigio igoro yeNöökoe uMutuuria weiito.
TIT.2.11	Kugira eNöökoe aisa koorokia amaabe gaaë kugira yubuituuria buabaanto böönsoe. 
TIT.2.12	Amaabe gayo ngutuiigiagare iga tutigë irimënya irinyaanku na ichigöörio chiekebara, na tomënyë irimënya renö rereenge rieseemia iriroonge, iriubusuuki koNöökoe gokebara kenö, 
TIT.2.13	nkaaga tokoganya iriitëng'ërö reiito renö reitabiribua - na eyo nuguucha kubuhiku koeNöökoe omonënë, na uMutuuria weiito Yeeso Kresto. 
TIT.2.14	Wë newë aairuusiri umuëënë, okorri iga atutuuri kurua kubunyaanku böönsoe na gotosaabuura tobë abaanto baaë na bare tukuigöömba goköra amaiiya.
TIT.2.15	Igia amang'ana ganö; utirimiki na otaki kogotora göönsoe. Omoonto ore wöönsoe atagaacha kogosëra.
TIT.3.1	Uhiituki abaanto basookë ababaahi na abanyagotora, babaigueere, babë banö baiseemiri goköra emeremö gere giöönsoe imiiya. 
TIT.3.2	Obateebi baangë kogaamba omoonto ore wöönsoe bobeebe baangë koba abiribeeha, babë abahaabu na booroki ubususëënu kobaanto böönsoe.
TIT.3.3	Kugira ninyööra mbaiito enkaaga yeende ntööre abakaangi, abanyametoe mekong'u, na banö bakong'aiinoa. Ntööreenge ababöhë bichigöörio na amang'ana amahagare gakogöökia omobere. Ntöömënyere kubunyaanku na kuihari; ntöörëgeroe na abaanto na baiito ntööregaine abiëënë kubiëënë. 
TIT.3.4	Siböönö hanö ubuuya na obogësa bueNöökoe uMutuuria weiito kobaanto bööhonyooyoe, 
TIT.3.5	wë naatutuurri, tiiga ngukugira yamaköra amaroonge gare baiito abiëënë töökörre hai, siböönö ngukugira kuamaabe gaaë umuëënë. Naatutuurri gokohëtëra kuMuiika oMohoreeru, onö atokobooye bohea na gotosaabuura tobë na irimënya iriihea. 
TIT.3.6	ENöökoe naatohomerreeye uMuiika oMohoreeru iga chabi gokohëtëra hare Yeeso Kresto uMutuuria weiito, 
TIT.3.7	okorri iga komaabe gaaë totore koba abaroonge, na tobë abari bomoondo banö baguitëng'ëra obohoru. 
TIT.3.8	Eng'ana enö nehëënë.
TIT.3.8	Ngutunande iga obë na omokea bokong'u komang'ana ganö, korri iga baara baagukumia eNöökoe batore kohaana enkaaga yaabö kogoköra amang'ana amaiiya. Amang'ana ganö ngareenge amaiiya na agubueera kobaanto böönsoe. 
TIT.3.9	Siböönö wibëchiri ichinkaani chiobokaangi, ichinkaani igoro yichituundurra chiabaguuka, okobeehana na okohötökana igoro yaMaragö. Amang'ana gayo tegaana ubueera hai, na agabuchua. 
TIT.3.10	Omoonto onö akorëënta okohötökana omong'öönere harë kabere sooki umuitigë. 
TIT.3.11	Omanyere iga omoonto onö anga oyo aachinchigania, na amaraga gaaë nkohërëkiagare iga nomosaria.
TIT.3.12	Hanö ndaatomë Aritëma gose Tukiko, wangohë uchë Niköböri tomaahane hö, gukugira nkëëngere ikiina iga nehö ndaabë gonkaaga yikinyigita. 
TIT.3.13	Oköre boongo utuurri omokëëngi wibiina woonde iga Seena na Abooro korri iga bataangë orogëëndö rööbö, na omaahë iga egeento kere giöönsoe getakababora. 
TIT.3.14	Kuhika abaanto baiito beege kuiruusia goköra amaköra amaiiya, okorri iga banyööre ibiinto binö birabatuurri, na baangë guikara buchua. 
TIT.3.15	Abaanto böönsoe banö bahamui nauni babakeerri. Okeeri baara batohaanchere kubukumia. Amaabe gabë na baiinyu.
PHM.1.1	Uni Bauro, omoböhë gikugira yaKresto Yeeso hamui na mura omoiito Timoteo, torakööndekera uwë omohaanchoa weiito Biremööni, onö ogoköra emeremö hamui na baiito; 
PHM.1.2	wiiki torandekera ekanisa enö igusikana kunyuumba yaaö na musubaati omoiito Abia, na Aregebusi onö areenge umusirikare hamui na baiito.
PHM.1.3	Amaabe na omorëëmbë kurua hare Taata eNöökoe na oMonënë Yeeso Kresto bibë hamui na baiinyu.
PHM.1.4	Nkogoongande eNöökoe waanë ruisö röönsoe nkaaga ngokoheetoka komasabi gaanë, 
PHM.1.5	kugira nkuiiguande amang'ana gobohaanchi na ubukumia bööö bonö onabö hare oMonënë Yeeso na kobaanto bieNöökoe böönsoe. 
PHM.1.6	Ngosabande iga obë na omokea kogosaanga ubukumia bööö, na eyo igutuurri woongore kimui kera geento ikiiya kere tukunyööra hare Kresto. 
PHM.1.7	Mahëënë nanyööra emegöökö emenënë na ubutirimiku gukugira yobohaanchi bööö kugira, mura omoiito, imiööyö giabaanto bieNöökoe gëgöökibua kohëtëra hareuni.
PHM.1.8	Gukugira eyo, nengaatorre koba na obokare kohaara ndeenge hare Kresto kogoteebia eng'ana enö isaiine iga oköre. 
PHM.1.9	Siböönö gukugira yobohaanchi ngokogëyande uni Bauro, onö ndeenge omoonto mokoro na böönö wiiki omoböhë gikugira yaKresto Yeeso, 
PHM.1.10	ngokogëyande igoro yomööna waanë Onesimasi, omööna waanë kubukumia onö naaibooye nkaaga naareenge gokeböhë. 
PHM.1.11	Mbërë taare wabueera bore böönsoe hareuwë hai, siböönö böönö iigö nuwubueera hareuwë nauni. 
PHM.1.12	Ndamuriingia wë, onö areenge omööyö göönë guucha hareuwë. 
PHM.1.13	Nenkahaanchere iga abë nauni okorri iga atore kunyirigania kuibaga rëëö gonkaaga enö ndeenge gokeböhë gikugira yaMang'ana Amaiiya. 
PHM.1.14	Siböönö tenaare gutuna iga nköre egeento kere giöönsoe etare nkeera witabirriiyi, okorri iga ubuuya bööö botakaaba gonchera yakohamirribua etare ngokohaancha kööö umuëënë.
PHM.1.15	Nkanyööra eyo niyo yaagirre akarua hareuwë kuibaga ikë iigö, okorri iga otore koba nawë gunchinsiko chiöönsoe. 
PHM.1.16	Tiiga ariingë kiomogorë hai, siböönö këonö akerre omogore, areenge mura omoiinyu omohaanchoa. Niigö areenge hareuni, na neena obohëënë iga niigö araabë bokong'u hareuwë, kiomoonto na këmura omoiinyu koMonënë.
PHM.1.17	Hanö ndanyööre nkombaraore iga nuumui waaö nde umuirigani kehaara okanyirigaini. 
PHM.1.18	Hanö ndanyööre agosariiyi gose ana isiire yaaö, ogeensabe uni. 
PHM.1.19	Uni Bauro naandekere iigö gokobökö köönë umuëënë nendahakanë. Wiiki tingutuna ngaambë iga noona isiire hareuni igoro yirimënya rëëö hai. 
PHM.1.20	Niigömbë, mura omoiito nehaanchere iga nyööre egeento kiubueera kurua hareuwë gikugira yoMonënë. Tagöökia omööyö göönë hare Kresto.
PHM.1.21	Kohaara neena obohëënë iga noranyigueere, nköndekeeye, gokomanya iga noraköre buuya bokong'u koheteera gayo ngaambere. 
PHM.1.22	Hamui na gayo, monseemiri ahase hakohekera, kugira nguitëng'ërande iga gonchera yamasabi gaiinyu nendariingibui hare baiinyu.
PHM.1.23	Ebabra, onö areenge omoböhë hamui na nauni, gikugira yaKresto Yeeso, agokeerri. 
PHM.1.24	Wiiki Maarikö, Arisitariko, Tëëma, hamui na Ruuka, banö bareenge abaköri bemeremö hamui nauni, nabö bagokeerri. 
PHM.1.25	Amaabe goMonënë weiito Yeeso Kresto gabë hamui na imiööyö geiinyu.
HEB.1.1	Guchinsiko chakarai, eNöökoe naasumaachere hare kaaru na baaguuka baiito guchinchera ichiincharu gokohëtëra kobanaabi, 
HEB.1.2	siböönö guchinsiko chinö chiamaserra aasumaacha na baiito gokohëtëra koMööna waaë. Newë aahooye iga newë araabë umuri womoondo guibiinto biöönsoe, na wiiki gokohëtëra harewë naatëëmere ekebara. 
HEB.1.3	Newë areenge obobarruku bubuhiku bueNöökoe na nareenge ituubö kimui wetëëmö yeNöökoe, newë agööntërrëëye ekebara na eng'ana yaaë yichiinguru. Hanö aasookiri gosaabuura abaanto kurua komaraga gaabö, naaikaaye gokobökö koboreo koeNöökoe uMukumahë kuriooba.
HEB.1.4	Kohayo oMööna naabaaye umukumahë bokong'u gokera abamaraika, këhaara iriina reera aahaayoe rereenge irikumahë gokera amariina gaabö. 
HEB.1.5	Noohai gatai yabamaraika Nöökoe aateebiri iga,
HEB.1.5	“Uwë noMööna waanë ore;
HEB.1.5	Uni rëërö mbaaye Isa weiinyu?”
HEB.1.5	Gose wiiki momaraika ke aateebiri iga,
HEB.1.5	“Nendaabë Isa waabö,
HEB.1.5	nawë naraabë oMööna waanë?”
HEB.1.6	Siböönö hanö eNöökoe aare gutuna gotoma oMööna waaë omomotaangi guucha gokebara, naagaambere iga,
HEB.1.6	“Abamaraika böönsoe bieNöökoe kuhika
HEB.1.6	bamosëëngërë.”
HEB.1.7	Siböönö igoro yabamaraika akagaamba iga,
HEB.1.7	“Naakörre abamaraika baaë koba emekama,
HEB.1.7	na abaköri bemeremö baaë koba ichindeme chiomörrö.”
HEB.1.8	Igoro yoMööna, eNöökoe akagaamba iga,
HEB.1.8	“OBogaambi bööö, eee Nöökoe, mboraabë hö
HEB.1.8	kuyeeyo na eyo!
HEB.1.8	Norabaahë obogaambi bööö koboroonge.
HEB.1.9	Uwë nohaanchere oboroonge na norëgere kenö kereenge ikinyaanku.
HEB.1.9	Keyo nkiö gikugira eNöökoe, eNöökoe waaö, agakööhora
HEB.1.9	agakohaka amaguta okanyööra omogöökö gokera abamui baaö.”
HEB.1.10	Akagaamba wiiki iga,
HEB.1.10	“Uwë oMonënë, kurua gontaandekero ogatëëma ekebara,
HEB.1.10	komabökö gaaö umuëënë ogaköra iriooba.
HEB.1.11	Biyo biöönsoe mbirasikë, siböönö uwë noratamë;
HEB.1.11	biöönsoe biyo mbiragötë kiengebo,
HEB.1.12	Norabiriingë këhanö ukuriinga isumaati,
HEB.1.12	mbiraarue bihoonchore gichingebo.
HEB.1.12	Siböönö uwë nkëhaara bëënë ore,
HEB.1.12	na irimënya rëëö terraasire hai.”
HEB.1.13	Gose noohai gatai yabamaraika eNöökoe aateebiri iga,
HEB.1.13	“Taikara hanö boreo böönë kuhika hanö
HEB.1.13	ndatoore taanga ababisa baaö kigituumbe haanse yamagoro gaaö?”
HEB.1.14	Gose abamaraika timiika banö bagokörra eNöökoe na eNöökoe nkobatomaare gukuirigania baara barinyööra ubuituuria hai?
HEB.2.1	Kohayo, kuhika totëgëërrë bokong'u ganö töiigua, okorri iga totagaacha gusira. 
HEB.2.2	Hanö ndanyööre eng'ana enö yaagaamberoe na abamaraika yaareenge ehëënë, na kera onö aakörre irisaria gose oköönga kuigueera naanyöörre inyaanyi, 
HEB.2.3	niyekembë toraköre tohönë, hanö ndanyööre töösera ubuituuria obonënë böönga bonö? OMonënë umuëënë naasumachere mbërë eng'ana eyo yubuituuria, na baara baamuiguure mbaatohërëkiiyi iga nobohëënë. 
HEB.2.4	Wiiki eNöökoe nëëngëëyi ubutuburi bööë komang'ana ganö baakörre kogoköra ibimanyiirrio, na ibirogoorö na amakönö gichitëëmö chiöönsoe na kugutueenera abaanto ibituhö biuMuiika oMohoreeru këëbore ugutuna kööë umuëënë koreenge.
HEB.2.5	ENöökoe taatoorre ekebara kenö kiguucha haanse yogotora kuabamaraika hai, keera tugusumaachera hai. 
HEB.2.6	Kuibaga reyo, këëbore këëgaamberoe ahase hamui komaandekö iga,
HEB.2.6	“Omoonto ngeento ke, iga umuitëgëërrë;
HEB.2.6	gose omööna omoonto, kugira ke otoondorroe nawë?
HEB.2.7	Waamokörre omokë hakë gokera abamaraika;
HEB.2.7	wamotoorra ekoondo yubuhiku na esookö,
HEB.2.8	na ibiinto biöönsoe okabitoora haanse yamagoro gaaë.”
HEB.2.8	Kogotoora ibiinto biöönsoe haanse yogotora kööë, taatigere egeento kere giöönsoe kebara yobobaahi bööë hai. Këëbore kere, ninyööra mböönö tetokomaaha iga ibiinto biöönsoe mbireenge haanse yogotora kööë hai. 
HEB.2.9	Siböönö nkomaahatore Yeeso, onö gonkaaga nkë akörroe omokë gokera abamaraika, okorri iga gokohëtëra komaabe gieNöökoe atore gukua gikugira yakera omoonto. Nkomomaahatore böönö aatoorroa ekoondo yubuhiku na esookö gukugira yukuiriiribua na uruku. 
HEB.2.10	Kugira ngisaiine iga eNöökoe onö ibiinto biöönsoe biihö gukugira yaaë na gokohëtëra harewë aköre Yeeso onö akoröngööcha abaanto kuya kubuituuria abë omohekeeranu gonchera yukuiriiribua, okorri iga abaana abaaru bahekeere ubuhiku.
HEB.2.11	Kugira oora agosaabuura abaanto hamui na baara bagosaambuuroa böönsoe umuiburi waabö numui. Eyo niyo ikugira Yeeso anga komaaha ichinsöni gokobaberekera iga mbaanto bamööbö. 
HEB.2.12	Këëbore aagaambere iga,
HEB.2.12	“Nendateebeerri iriina rëëö kobaanto bamoiito;
HEB.2.12	Nendakogoongë gatai yumuiranio gööbö”
HEB.2.13	Wiiki naagaambere iga, “Nendatoore obohëënë böönë harewë” Wiiki naagaambere iga, “Uni hanö ndeenge hamui na abaana baara eNöökoe aang'a”
HEB.2.14	Kohaara abaana bareenge, abaanto bomobere na amaanyiinga, Yeeso umuëënë nabaaye këëbö na agasaanga etëëmö yaabö. Naakörre iigö okorri iga kuruku rööë atore gosaria iRisaambo, renö reena ichiinguru chiuruku, 
HEB.2.15	na gonchera enö atachore banö wanyöörre bareenge ababöhë enkaaga yöönsoe yirimënya rëëbö gikugira yobööba bööbö buruku. 
HEB.2.16	Kugira nobohëënë iga tabamaraika agutuurria hai etare iga ngutuurriaare abahiri Abrahamu. 
HEB.2.17	Konö nkö okogaamba iga aaba kebamura bamööbö komang'ana göönsoe, okorri iga abë uMunchaama uMuhikere waabö weNöökoe, omohëënë na owamaabe kobokörri bööë koNöökoe, okorri iga amaraga gabaanto gaaberoe. 
HEB.2.18	Na böönö nagaatora gutuurria baara bagosaachoa, gukugira wë umuëënë naasaacheroe na akairiiribua.
HEB.3.1	Baanto bamoiito banö moreenge abakumia na banö mogosaanga emberekera yakuriooba, muitëgëërrë Yeeso, onö areenge omotomoa na uMunchaama uMuhikere wubukumia bonö togotobora. 
HEB.3.2	Wë naareenge omohëënë koNöökoe, onö aamöhooye goköra emeremö genö, këhaara Mosa aareenge oMohëënë komeremö gëëë kunyuumba yeNöökoe. 
HEB.3.3	Omoonto onö akohagaacha inyuumba nkunyööraare esookö enënë gokera inyuumba. Këhayo bëënë Yeeso naisaiine kunyööra esookö enënë bokong'u gokera Mosa. 
HEB.3.4	Inyuumba ere yöönsoe mahëënë nkohagaachoaere na omoonto, siböönö eNöökoe newë areenge omohagaachi wibiinto biöönsoe. 
HEB.3.5	Mosa naareenge omohëënë kunyuumba yeNöökoe kiomoköri wemeremö, naasumaacheeye ibiinto biira eNöökoe aakagaambere guchinsiko chinö chiguucha. 
HEB.3.6	Siböönö Kresto nomohëënë kioMööna onö aimerreeye inyuumba yeNöökoe. Baiito ntoreenge inyuumba yaaë, hanö ndanyööre ntogöötërra ubutirimiku boiito na iriitëng'ërö reera tukuihëëmëra.
HEB.3.7	Kohayombë këëbore uMuiika oMohoreeru akogaamba iga,
HEB.3.7	“Hanö ndanyööre muiguure engaamba yeNöökoe rëërö,
HEB.3.8	Mööngë gokong'ia imiööyö,
HEB.3.8	kehaara baaguuka baiinyu baareenge nkaaga baangere eNöökoe,
HEB.3.8	këëbore baareenge kurusiko roora guikoongo hanö baamosaachere.
HEB.3.9	Hayo nehö baansaachere na kunyigua, aragaamba eNöökoe,
HEB.3.9	ninyööra baisa komaaha emeremö
HEB.3.9	gere naabaköreeye ko mëëka merööngö enai.
HEB.3.10	Kohayo naarerreeye irikora reyo nkareboorra iga,
HEB.3.10	‘Ruisö röönsoe ngosariabare, kumiööyö gëëbö,
HEB.3.10	na tebamanyere ichinchera chaanë hai.’
HEB.3.11	Naanyöörre ndeereeye kuunya nkaihimiirria iga;
HEB.3.11	‘Tebaresöha roonde kohase haanë hakomoonyera hai!’ ”
HEB.3.12	Baanto bamoiito, muiraarerre moonto atagaacha koba hö umui gatai yeiinyu ana omööyö umunyaanku gonö gotaagukumia onö aratigë eNöökoe onö aahö. 
HEB.3.13	Kuibaga reyo motoorane omööyö abiëënë kubiëënë guchinsiko chöönsoe, okorri iga omoonto atagaacha kong'aiinoa na iriraga kugira eng'ana “Rëërö” mbaiito ekong'ööria. 
HEB.3.14	Kugira baiito böönsoe ntööcha gosaanga hamui na Kresto hanö ndanyööre böönsoe ntogöötërra tokong'i kuhika amaserra iriitëng'ërö renö tööreenge nariö kurua ogotaanga.
HEB.3.15	Ganö ngö amaandekö gakoboora iga,
HEB.3.15	“Rëërö hanö moraiigue engaamba yaaë,
HEB.3.15	motagaakong'ia imiööyö këhaara baaguuka baiinyu
HEB.3.15	baangere eNöökoe.”
HEB.3.16	Mbaanto ke banö baaiguure engaamba yeNöökoe na bakamöönga? Tiiga mbaara böönsoe baataangateroe na Mosa kurua Miisiri hai? 
HEB.3.17	Wiiki mbaanto ke banö baakörre eNöökoe akareerra komëëka merööngö enai? Tiiga mbaara bëënë baakörre iriraga, banö baakuure guikoongo hai? 
HEB.3.18	Wiiki nkobaanto ke eNöökoe aaihimirriiyi iga, tebaresöha roonde kohase haaë hakomoonyera hai? Nkobaara baangere kumuigueera. 
HEB.3.19	Toroochembë iga tebaatorre gosöha kohase haara gukugira tebaakumiri hai.
HEB.4.1	Böönö eNöökoe atotegera endago iga ntoraatore kunyööra ukumuunya koyo aagaambere. Tigambë tööböhë, okorri iga omoonto ore wöönsoe gatai yeiinyu atagaacha gokeroa kunyööra endago eera yakumuunya. 
HEB.4.2	Kugira töiigua aMang'ana Amaiiya, këhaara baaiguure. Mbaaiguure eng'ana eera, siböönö tiyaare na ubueera harebö hai, gukugira tebaareenge na ubukumia hanö baagiiguure, hai. 
HEB.4.3	Baiito banö töökumia, nkunyööratore ukumuunya. Këhaara eNöökoe aagaambere iga,
HEB.4.3	“Naarereeye nkaihimiirria iga,
HEB.4.3	‘Tebaresöha roonde kohase haanë hakomoonyera!’ ”
HEB.4.3	Naagaambere ganö ninyööra emeremö gëëë wanyöörre gëësira kurua gonkaaga enö aatëëmere ekebara. 
HEB.4.4	Kugira ahase haande amaandekö nkogaambagare igoro yurusiko romuhuungate: “ENöökoe naamunyere kurusiko romuhuungate agatiga emeremö gëëë giöönsoe.” 
HEB.4.5	Na kohase hanö bëënë nkogaambaare wiiki iga, “Tebaresöha roonde hai” 
HEB.4.6	Baara baaiguure mbërë aMang'ana Amaiiya tebaanyöörre ukumuunya koora hai, gukugira yoköönga kuigueera. Siböönö mbaahö wiiki abaande banö baitabirribua gosöha kohase hayo hakomoonyera. 
HEB.4.7	Kohayo eNöökoe wiiki atoora urusiko roonde, ronö rokoberekeroa iga, “Rëërö.” Hanö enkaaga entaambe yaahëtere, nyuma yahö naasumaachere gokohëtëra hare Tauti komaandekö ganö gaagaambere iga,
HEB.4.7	“Rëërö hanö moraiigue engaamba yeNöökoe
HEB.4.7	motagaakong'ia imiööyö geiinyu.”
HEB.4.8	Hanö nkanyöörre Yoosua naahaaye abaanto ukumuunya nyööre, eNöökoe tagasumaachere wiiki igoro yurusiko roonde hai. 
HEB.4.9	Këëbore kere niiga, hö gokere ukumuunya gukugira yabaanto bieNöökoe, kurusiko rueSabaato. 
HEB.4.10	Kugira ore wöönsoe akunyööra ukumuunya konö koonga koeNöökoe, nkohaateraare goköra emeremö gëëë, këhaara eNöökoe aamuunyere kurua komeremö gëëë. 
HEB.4.11	Kohayo tigambë, toköre omokea tunyööre ukumuunya koyo, okorri iga moonto atagaacha gokeroa këëbore bö baakörre gukugira yaköönga gukumia kööbö.
HEB.4.12	Eng'ana yeNöökoe nehoru na neena ichiinguru, ninyoge bokong'u nekerre irisaba. Ngokëëngaere iga butu yaahokania hagare omööyö na umuiika, yaahokania hagare ibiimö na emesööntoe. Wiiki nkoongoraere amaitëgëërrö na gare omööyö goseemiri. 
HEB.4.13	Tegeento keehö kenö gëëtëëmeroe kegaatora kubisoa mbërë yeNöökoe; ibiinto biöönsoe mbihonyooyoe na mbiraaye harabu iigö komaiisö gaaë, wë onö toregaamba harewë gaara töökörre.
HEB.4.14	Tiga togöötërrë bokong'u ubukumia bonö. Kugira ntoona uMunchaama uMuhikere onö areenge oMonënë onö aageeye agasöha kuriooba, Yeeso oMööna weNöökoe. 
HEB.4.15	UMunchaama uMuhikere weiito tomoonto onö aköönga koba na amaabe koborösu boiito hai. Siböönö nuMunchaama uMuhikere onö aasaacheroe guchinchera yöönsoe këhaara tore, si taakörre iraga hai. 
HEB.4.16	Tiga toteremeke tuhikë haang'i kugituumbe kiobogaambi kieNöökoe, hare amaabe gare. Hö nehö toranyööre amaabe ganö garatutuurri enkaaga enö tokogatuna.
HEB.5.1	UMunchaama uMuhikere ore wöönsoe nkobaanto akööhoroa kurua na atooroa goköra amang'ana gakeboNöökoe kuibaga riabaanto baabö, gukuruusia ibituhö na ibimuëënsö kugira yamaraga. 
HEB.5.2	Kohaara ereenge iga wë umuëënë nomorösu, naraatore koba omohaabu kobaara bareenge abakaangi na banö bagusira. 
HEB.5.3	Na gukugira eyo, kuhika aruusi ikimuëënsö tiiga iga nkomaraga gabaanto bëënë hai siböönö wiiki na komaraga gaaë umuëënë.
HEB.5.4	Omoonto ore wöönsoe tagaatora guikörra esookö umuëënë yakoba uMunchaama uMuhikere hai, etare iga naberekeeyoe na eNöökoe këhaara bëënë Haaruni aaberekeeyoe.
HEB.5.5	Këhayo bëënë, Kresto taaitoneeye umuëënë ubuhiku gokoba uMunchaama uMuhikere hai. Kuibaga reyo, eNöökoe naamobooreeye iga,
HEB.5.5	“Uwë noMööna waanë ore;
HEB.5.5	rëërö mbaaye Isa weiinyu”
HEB.5.6	Wiiki naagaambere ahase haande iga,
HEB.5.6	“Noraabë umunchaama kuyeeyo,
HEB.5.6	kogöötana na eseera yubunchaama boMerikiseteki.”
HEB.5.7	Kuimënya rëëë gokebara, Yeeso naaruusiri amasabi na amakuuro hamui na iberrö ibinënë na koharrukia amaiisöri koNöökoe onö agaatorre kumutuuria kurua kuruku, na naaitabirriibui gukugira yubusuuki bööë bokeboNöökoe. 
HEB.5.8	Siböönö ninyööra noMööna weNöökoe aareenge, nieegere kuigueera gokohëtëra kumiiriirö gëëë. 
HEB.5.9	Hanö aahekeeraniibui naabaaye ensemoka yubuituuria bokuyeeyo kobaara böönsoe bakumuigueera, 
HEB.5.10	na eNöökoe akamoohora koba uMunchaama uMuhikere gokogöötana na eseera yubunchaama boMerikiseteki.
HEB.5.11	Amang'ana amaaru ngaahö, agakogaamba kong'ana enö, siböönö negekong'u gokogakönöra, gukugira temoreenge abaango bakoongora hai. 
HEB.5.12	Kugira gonkaaga enö muisaiine mobë abaiigia, siböönö mokeere moratuna omoonto gokobaiigia ameegö gambërë geng'ana yeNöökoe. Ngisaiine taanga munyue amabëërë kugira temoraaba bakorea ibiaakorea ibikong'u. 
HEB.5.13	Ore wöönsoe onö akinyua amabëërë nomööna aakere, oyo nomoonto onö ataana bong'aiini kong'ana yoboroonge. 
HEB.5.14	Siböönö ibiaakorea ibikong'u nkugira yabaanto bakoro; banö bagotora komanya na kööhokania amaiiya na amabeebe.
HEB.6.1	Kohayo tiga togëëndërri mbërë na amaiigio gaara gabaanto bakoro na tutigë ameegö gaara gaambërë geng'ana yaKresto. Tööngë gotoora oborosa wiiki bögotobora kurua komeremö genö getaana obohoru na gukumia eNöökoe; 
HEB.6.2	ameegö igoro yichibaatiisö na gotoorra abaanto amabökö; ukuriooka kuabaku na ogokëënga ikiina gokuyeeyo. 
HEB.6.3	Tiga tuisugatiri mbërë! Na ganö ngö toraköre, hanö ndanyööre eNöökoe natuitabirria.
HEB.6.4	Kugira abaanto banö baisa kunyööra oborabu na gosama igituhö gekuriooba, na bakanyööra iring'eenga riuMuiika oMohoreeru, 
HEB.6.5	na gosama ubuuya bueng'ana yeNöökoe, na amaköra gichiinguru giekebara kenö kiguucha; 
HEB.6.6	hanö baagoa na gutiga ubukumia, negekong'u kobariingia iga batobore wiiki, gukugira nkobaambabare oMööna weNöökoe bö abiëënë komosaraba, wiiki baramusuukirria kobaanto.
HEB.6.7	Kugira aitabiria irirema renö rikunyua imbura enö egotoa ruisö röönsoe hare riö, na renö rigukiinia ibiaakorea biira bireenge biubueera kobarimi bario, nguitabiribua rere na eNöökoe. 
HEB.6.8	Siböönö hanö ndanyööre irirema reyo rerakiinia amahua na entöki tereena ubueera hai; haang'i rere riihiimue sooki resaamboe na omörrö.
HEB.6.9	Siböönö ninyööra tusumaachë këhayo, bare bahaanchoa, ntoona iriitëng'ërö igoro yeiinyu iga moona ibiinto ibiiya binö bireenge ibiubuituuria. 
HEB.6.10	ENöökoe temobeebe hai. Tarieebe emeremö geiinyu genö möökörre hai, gose obohaanchi bonö möörokiri gukugira yiriina rëënë gukuirigania abaanto bieNöökoe; ninyööra mböönö nkobairigania mokere. 
HEB.6.11	Kenö tugutuna bokong'u niiga kera umui weiinyu abë na omokea goyo bëënë kuhika amaserra, okorri iga gaara muguitëng'ëra gabë amahëënë. 
HEB.6.12	Titugutuna iga mobë abarösu hai, siböönö niiga mobë këbaara baakumia na abagumiirria, kohayo munyööre gaara gaaragaiinoe.
HEB.6.13	Hanö eNöökoe aaragaine Abrahamu, naatuenerreeyi kuriina rëëë umuëënë iga naraköre gare aaragaine. Gukugira temonënë woonde aare hö gokera eNöökoe onö agatorre gutuenerria harewë hai. 
HEB.6.14	Akagaamba iga, “Obohëënë nendaguitabiri na nendakohë uruiboro oronënë.” 
HEB.6.15	Na Abrahamu akagumiirria, kohayo akanyööra kere eNöökoe aamoragaini. 
HEB.6.16	Hanö abaanto baituenerria nguituenerriabare kuriina riomoonto onö areenge omonënë kobakera, na uguituenerria koyo nkohërëkiakore keera kegokörroa ichinkaani na ngosookiakore ichinkaani chöönsoe. 
HEB.6.17	Kobaara wanyöörre iga banyöörre gare aragaine, eNöökoe naatunere iga aköre ebë harabu iga tarehoonchora gare agutuna goköra hai; kohayo naakong'iri endago yaaë kuguituenerria. 
HEB.6.18	Amang'ana abere ngaahö, ganö gatagaatora kohoonchoroa, na ganö eNöökoe atagaatora korööngöha igoro yagö. Kohayo baiito banö tönyööra obong'ösërö harewë, tötirimikibua bokong'u gokogööterra bokong'u iriitëng'ërö renö retooroa mbërë yeiito. 
HEB.6.19	Iriitëng'ërö reyo reenga enaanga yomööyö, enö ena omorëëmbë na enö egomere; nariö nkoheteera rere ehaanga eera yaagatimbiibui koHekaaru yakuriooba rihika ahase ahahoreeru. 
HEB.6.20	Yeeso atotaangata kuya mö kuibaga reiito, na aaba uMunchaama uMuhikere kuyeeyo, gokogöötana na eseera yubunchaama boMerikiseteki.
HEB.7.1	Merikiseteki onö naareenge oMogaambi waSareemu na uMunchaama weNöökoe uMukumahë. Këëbore Abrahamu wanyöörre arariinga kurua kuiihi renö wanyöörre aaitere abagaambi, Merikiseteki akamusikana akamuitabiria, 
HEB.7.2	na Abrahamu akamoha egeento geikumi kubiöönsoe binö wanyöörre aimukiri. (Esesoro yambërë yiriina Merikiseteki niiga “OMogaambi woBoroonge;” na gikugira nomogaambi waSareemu, esesoro yiriina rëëë wiiki niiga, “OMogaambi woMorëëmbë.”) 
HEB.7.3	Merikiseteki taana isa waabö gose nyako waabö gose ninyööra mbaaguuka baaë; taana urusiko ronö aaibooyoe hai gose ronö arikua hai. Natuubaiine oMööna weNöökoe; kohayo ngotamaare umunchaama kuyeeyo.
HEB.7.4	Maahambë mona omoonto onö aareenge omonënë. Abrahamu guuka weiito akamoha egeento geikumi kubinö biöönsoe aanyöörre kurua kuiihi. 
HEB.7.5	Na baara burutuundura roRaawi banö baareenge abanchaama ngoteebibuabare na Amaragö iga baiiri egeento geikumi kurua kobaIsraeri, hayo niiga, kurua kobaanto baabö, ninyööra nabö böönsoe bareenge abahiri Abrahamu. 
HEB.7.6	Merikiseteki tikurutuundura rööbö aasemokere kurua hai, siböönö naiirri egeento geikumi kurua hare Abrahamu omoonto onö aanyöörre ichindago chieNöökoe sooki akamuitabiria. 
HEB.7.7	Teehö isi ere yöönsoe hai iga omoonto onö aguitabiria nomonënë gokera oora aguitabiribua. 
HEB.7.8	Komang'ana gabanchaama, egeento geikumi nkuiribuakere na abaanto banö bagukua; siböönö këëbore kere hare Merikiseteki, egeento geikumi nkuiribuakere na onö ataagukua, këëbore ubutuburi boreenge igoro yaaë. 
HEB.7.9	Toratora haande kogaamba iga Abrahamu hanö aahakaini egeento geikumi, Raawi (onö urutuundura rööë rukuiiria egeento geikumi) naahakaini nawë wöönsoe egeento geikumi. 
HEB.7.10	Kugira Raawi tewanyöörre araiboroa hai, siböönö nkanya nkomobere goguuka waabö Abrahamu aareenge nkaaga Merikiseteki aamusikaini.
HEB.7.11	Hanö okanyöörre iga obohekeeranu mbogaatookere gonchera yubunchaama buabaRaawi (kugira abaanto mbaahaayoe Amaragö kuguituungana nabö), nke gekaagirre wiiki umunchaama woonde atunoe, onö agosöörana ubunchaama boMerikiseteki, tiiga noora areenge kubunchaama boHaruuni hai? 
HEB.7.12	Kugira hanö ubunchaama boihoonchora, ninyööra na amaragö nkuihoonchoragare. 
HEB.7.13	Na oMonënë weiito, onö amang'ana gayo göönsoe gakogaamba igoro yaaë, nuwikiaaro ekehagare, na temoonto wikiaaro keyo akaabaaye omokörri kohase hakuruusiria ikimuëënsö hai. 
HEB.7.14	Nemanyekaine buuya iga oMonënë weiito ngukiaaro keYuuta aaiboreeyoe, na Musa taatarre ikiaaro kenö engaki enö aasumaacheeye igoro yabanchaama hai.
HEB.7.15	Eng'ana enö ebaaye harabu kimui; umunchaama omohagare atookeeye, onö anga Merikiseteki. 
HEB.7.16	Taakörroe umunchaama komaragirrio na ichiseera chabaanto hai, siböönö gokohëtëra guchiinguru chobohoru bonö botaana moherio. 
HEB.7.17	Kugira amaandekö nkobooragare iga, “Noraabë umunchaama kuyeeyo, kogosöörana eseera yubunchaama boMerikiseteki” 
HEB.7.18	Iriragirrio renö rëtaangere rëhëënibua mbareka gikugira iga nirirösu rëëreenge na tereena ubueera hai. 
HEB.7.19	Kugira aMaragö tegaratore goköra geento kere giöönsoe kobohekeeranu hai. Na böönö iriitëng'ërö iriiya bokong'u rërëëntoa, na gonchera yariö nkuhikatore haang'i na eNöökoe.
HEB.7.20	Komang'ana gayo göönsoe uguituenerria nkööreenge hö. Uguituenerria koonga koyo tekööreenge hö hanö abaande baareenge goköroa abanchaama hai. 
HEB.7.21	Siböönö Yeeso wë naabaaye umunchaama gonchera yugutuenerria, hanö eNöökoe aamoteebiri iga,
HEB.7.21	“Omonënë aituenerria;
HEB.7.21	na tarahoonchere amaitëgëërrö gaaë hai:
HEB.7.21	‘Noraabë umunchaama kuyeeyo.’ ”
HEB.7.22	Kobohagare bonömbë Yeeso aaba omogöötirri wendagano eera inchiiya bokong'u.
HEB.7.23	Wiiki obohagare boonde mboohö: abanchaama abaande bayo mbaareenge hö abaaru, gukugira baakuure, tebagëëndërrëëyi na emeremö gëëbö hai. 
HEB.7.24	Siböönö Yeeso wë naraabë hö kuyeeyo, na emeremö gëëë giubunchaama tegekoheta kuya komoonto woonde hai. 
HEB.7.25	Kohayo naraatore, böönö gutuuria banö, baaguucha koNöökoe gokohëtëra harewë, gukugira wë naraabë hö kuyeeyo, ruisö röönsoe arabasabera koNöökoe.
HEB.7.26	Kohayo Yeeso newë uMunchaama uMuhikere onö areenge wubueera komatunö gaiito. Wë nomohoreeru, taana isörö gose ninyööra niraga hai; aahoroa aatooroa hagare kurua kobanyamaraga, aimukirribua igoro kuriooba. 
HEB.7.27	Wë, taanga abanchaama abahikere baande hai; tagutuna kuya araimuëënsëra ruisö röönsoe taanga kugira yamaraga gaaë umuëënë, na sooki kugira yamaraga gabaanto hai. Wë hare rimui iigö aaruusiri ikimuëënsö, harë rimui na kugira yaböönsoe, engaki enö airuusiri umuëënë. 
HEB.7.28	Amaragö nkööhoragare abaanto banö bareenge abarösu koba abanchaama abahikere; siböönö eng'ana yeNöökoe iyaguituenerria, enö yaachere nyuma yaMaragö, yaahooye oMööna, onö aisa goköroa koba omoonto omohekeeranu kuyeeyo.
HEB.8.1	Kogayo göönsoe eng'ana ihiku enö tokogaamba neenö: baiito ntoona uMunchaama uMuhikere, onö aikaaye boreo buigituumbe kioBogaambi kieNöökoe kuriooba. 
HEB.8.2	Wë ngoköraare emeremö koHase ahahoreeru Bokong'u, hayo niiga moonse yiriheema riobohëënë renö rehagaacheroe na Omonënë, tiiga iga moonto arehagaachere hai.
HEB.8.3	UMunchaama uMuhikere ore wöönsoe nkunyööraare ahooyoe gukuruusiria eNöökoe ibituhö na itugö yibimuëënsö, na kohayo nawe kuhika abë na egeento gekuruusia. 
HEB.8.4	Hanö okanyöörre nowekebara kenö are, taakabaaye umunchaama iiga hai, kugira abanchaama baande nehö bare banö baakurusia ibituhö këëbore aMaragö gakoboora. 
HEB.8.5	Ngokörabare emeremö kohase ahahoreeru hanö hareenge igituubanio na ikiiriiri kiahase ahahoreeru hakuriooba. Kugira Mosa, hanö aareenge haang'i ahagaachë iriheema, naateebiibui na eNöökoe iga, “Oköre kere giöönsoe gokorëng'aana na igituubanio keera woorokiibui kunguku.” 
HEB.8.6	Siböönömbë Yeeso aahaaboa oboköri bonö boreenge ububueera obonënë bokong'u gokera obööbö, këhaara bëënë endagano enö akogöötania gatai yabaanto na eNöökoe ereenge inchiiya bokong'u kugira ena oborosa bööyö guchindago ichinchiiya bokong'u.
HEB.8.7	Kugira hanö okanyöörre endagano yambërë etakabaaye na irisörö, nyööre endagano yakabere tegaatuneroe hai. 
HEB.8.8	Siböönö eNöökoe naachörri abaanto baaë akaboora iga:
HEB.8.8	“Ichinsiko nguuchachire, oMonënë aragaamba,
HEB.8.8	nendaköre endagano ehea kobaanto baIsraeri
HEB.8.8	hamui na abaanto baYuuta.
HEB.8.9	Endagano eyo teraabë këeera naakörre na baaguuka
HEB.8.9	baabö kurusiko roora naabaimukiri gokobökö na
HEB.8.9	kobaröngööcha kurua Miisiri.
HEB.8.9	Tebaare abahëënë kondagano eera naakörre hamui nabö
HEB.8.9	hai, kohayo nauni tenatoondorreeyoe nabö hai.
HEB.8.10	Na enö niyo endagano enö ndaköre na abaanto
HEB.8.10	baIsraeri guchinsiko chinö chiguucha
HEB.8.10	oMonënë aragaamba:
HEB.8.10	Kometoe gëëbö nendatoore mö amaragirrio gaanë
HEB.8.10	na nendagaandekë kumiööyö gëëbö.
HEB.8.10	Nendaabë eNöökoe waabö nabö mbaraabë abaanto baanë.
HEB.8.11	Taahö omoonto onö ariigia umuiborroa wikiaaro kimui
HEB.8.11	nawë gose onö areteebia mura omööbö iga:
HEB.8.11	‘Omanyë oMonënë hai.’
HEB.8.11	Kugira abaanto böönsoe abakë kobaanto bakoro
HEB.8.11	mbareemanya.
HEB.8.12	Nendabaabere ubunyaanku bööbö, na tendeheetoka
HEB.8.12	amaraga gaabö hai”
HEB.8.13	Gokogaamba igoro yendagano ehea, eNöökoe naagötiri endagano eera yambërë; na kere giöönsoe kenö kegötere na nkebaaye egekoro nkereenge haang'i kirue hö.
HEB.9.1	Endagano yambërë yaareenge na ichiseera chiobosëëngëri na ahase ahahoreeru hanö wanyöörre haaköroa na abaanto 
HEB.9.2	kugira iriheema ndëkörroe, kugisuumua këmbërë kenö këëre koberekeroa iga aHase aHahoreeru, mbiareenge mö egetagacha keguikaria etara, emëësa, na omogaatë gonö göörusiibui koNöökoe. 
HEB.9.3	Kugisuumua gekabere, nyuma yehaanga enö wanyöörre itimbiibui, haare koberekeroa iga aHase aHahoreeru bokong'u gokera höönsoe. 
HEB.9.4	Nkëëreenge na ahase hakuruusiria ikimuëënsö, hanö haakörroe na esahaabu kugira yakohootera ekoroso, irisaandekö riendagano renö wanyöörre rëhakoa esahaabu ichintahana chöönsoe, na moonse yariö ikinyoongo giesahaabu kenö këëreenge na mana, inyiimbö yaHaruuni enö wanyöörre yaaseboka amato, na ichimbaao ibere chiendagano. 
HEB.9.5	Igoro yiRisaandekö reyo, hö baareenge aMakerubi banö baana ubuhiku, bakundikiiyi igoro yahase haara amaraga gakööberoa. Siböönö tetoratore kogaamba amang'ana göönsoe kobotaambe hai.
HEB.9.6	Hanö ibiinto biasookiri goseemibua këhayo bëënë, abanchaama mbaabaaye na eseera kogosöha ruisö röönsoe kuiheema reera kugisuumua gekebara gukuruusia obokörri bööbö, 
HEB.9.7	Siböönö uMunchaama uMuhikere bëënë newë agosöha kuya kugisuumua keera gëkabere moonse; nawë ngoköraare këhayo hare rimui iigö komööka. Hanö aasöha moonse nkunyööraare aimukiri amaanyiinga ganö arairuusiri kuibaga rëëë umuëënë na ganö araruusi kugira yamaraga ganö nkunyööra abaanto baakörre bö abiëënë batamanyere. 
HEB.9.8	Kohayo uMuiika oMohoreeru nkuiigiagore borabu iga nkaaga igisuumua keera gekebara gekeehö, enchera yagosöha aHase aHahoreeru teraigoroa hai. 
HEB.9.9	Eng'ana enö nekemanyiirrio gichinkaaga chaböönö. Nkö okogaamba iga ibituhö na ibimuëënsö binö bikuruusibua koNöökoe, tibiratore goköra ichintariki chabaara bagosëëngëra chibë ichihekeeranu hai. 
HEB.9.10	Gayo göönsoe ngaituungaini na ibiaakorea, ibiinto biakunyua, na ichiseera hagare chichinyaangi chaguisaabuura. Göönsoe ganö namaragirrio ganö gagosaabuura omobere kebara na ngaana ichiinguru kuhika enkaaga enö amang'ana gareköroa bohea.
HEB.9.11	Siböönö Kresto aisa guucha kiuMunchaama uMuhikere wamang'ana amaiiya gaara gaisa guucha. Ireheema renö agokörra nirinënë na renö rreenge irihekeeranu bokong'u; renö retaakörroe na moonto, hayo niiga, tiiga niriekebara kenö gëëtëëmeroe hai. 
HEB.9.12	Hanö Kresto aahetere kuiheema naasöhere hare rimui iigö kuya koHase aHahoreeru bokong'u gokera höönsoe kugira yaböönsoe taimukiri amaanyiinga gichiimburi gose giching'öömbë kuya kuruusia gikimuëënsö hai, etare iga naimukiri amaanyiinga gaaë umuëënë sooki agatunyöörra ubuituuria bokuyeeyo. 
HEB.9.13	Amaanyiinga gaara gichiimburi na iching'öömbë na iriibu reera ribimööri binö biaare kumusua kuya kobaanto banö bataare abarabu kibutiini, mbiatorre kobasaabuura gokobaruusia obokööru bööbö komobere. 
HEB.9.14	Niyekembë amaanyiinga gaKresto, onö airuusiri umuëënë gokohëtëra kuMuiika gokuyeeyo, akaba ikimuëënsö ekehekeeranu koNöökoe, tegaratore gotosaabuura bokong'u ichintariki cheiito kurua komaköra ganö gakorëënta uruku, okorri iga totore gokörra eNöökoe onö aahö?
HEB.9.15	Kohayo nomogöötania wendagano ehea, korri iga baara baberekeroa batore kunyööra omoondo gokuyeeyo gonö gööragainoe, kugira uruku rotokeeye ronö rogotachora abaanto kurua komasaria ganö baakörre kondagano yambërë. 
HEB.9.16	Kugira endagano igoro yomoondo nkobaere hanö uruku romoonto oora aaguruusiri rohërëkibua. 
HEB.9.17	Omoondo tegoraköre ng'ana hanö ndanyööre uruku rotarichökëëye hai, kugira omoondo tegoraköre omoremö hanö ndanyööre oora aguruusiri nomohoru akere. 
HEB.9.18	Eyo niyo yaagirre ninyööra nendagano eera yambërë ekaherekibua kuguitikia amaanyiinga. 
HEB.9.19	Mbërë Mosa naaruundiri kobaanto amaragirrio göönsoe këëbore gareenge koMaragö. Sooki akaimukia amaanyiinga giching'öömbë na ichiimburi hamui na amaanche, kobaamba emberretu agatoora kumuëërë na akagamusa kogetabo kiaMaragö na kobaanto böönsoe. 
HEB.9.20	Aragaamba iga, “Ganö namaanyiinga ganö gakohërëkia endagano eera mööteebiibui na eNöökoe iga mugigueere.” 
HEB.9.21	Wiiki Mosa naamusere amaanyiinga gaara kuiheema na igoro yibiinto biira biöönsoe bigotomeroa kogosëëngëra. 
HEB.9.22	Mahëënë, kuguituungana na aMaragö, haang'i kera geento ngosaabuuroa kere na amaanyiinga, na amaraga nagö nkööberoagare hanö bëënë nyööra amaanyiinga gaitikiibui.
HEB.9.23	Ibiinto binö bireenge ituubö yamang'ana ganö gareenge kuriooba, nkeragere iga bisaabuuroe këhayo bëënë. Siböönö ibiinto biakuriooba ngutunabire ikimuëënsö ikiiya bokong'u. 
HEB.9.24	Kugira Kresto taasöhere aHase ahahoreeru hanö haakörroe na omoonto hai, hanö haareenge ituubö yagaara gareenge amahëënë. Wë naasöhere kuriooba bëënë, hare böönö aimereeye mbërë yubuhika bueNöökoe kuibaga reiito. 
HEB.9.25	Wiiki tiiga iga naasöhere kuriooba okorri iga airuusi umuëënë hare kaaru, këhaara uMunchaama uMuhikere agosöha aHase aHahoreeru kera omööka aimukiri amaanyiinga ganö gatare gaaë hai. 
HEB.9.26	Kugira hanö gekaabaaye këhayo, ngekaaragere iga Kresto, airiiribue hare kaaru gotaanga ekebara gëëtëëmeroe. Siböönö aatokera hare rimui bëënë guchinkaaga chinö chiomoherio gukuruusia amaraga gukuihaana ikimuëënsö umuëënë. 
HEB.9.27	Abaanto baatoorroa ugukua hare rimui bëënë, na haakurua bakëëngëroe ikiina. 
HEB.9.28	Këhayo bëënë Kresto nawë wöönsoe naairuusiri ikimuëënsö hare rimui gikugira yukuruusia amaraga gabaaru. Naretookera erekabere, tiiga iga nguchaare guiitana na iriraga hai, siböönö nariicha gutuuria baara baakomoganya.
HEB.10.1	AMaragö nikiiriiri bëënë kibiinto ibiiya binö biguucha; tiiga iga ntuubö kimui yibiinto ibihëënë. Kohayo tegagaatora goköra abaanto banö baguucha koNöökoe babë abahekeeranu, ninyööra ibimuëënsö biyo bëënë mbiragëëndërri kuruusibua gokoreengeroa kuyeeyo. 
HEB.10.2	Hanö nkanyöörre abaanto banö bagosëëngëra eNöökoe ngosaabuuruabare rimui kurua komaraga gaabö, tebagaatorre kuiigua obosaria buiriraga wiiki hai, na ibimuëënsö tibikagëëndërrëëyi kuruusibua hai. 
HEB.10.3	Siböönö ibimuëënsö biyo, nkuhiitukia bire abaanto amaraga gaabö kera omööka. 
HEB.10.4	Kugira amaanyiinga giching'öömbë na ichiimburi tegaraatore kuruusia amaraga hai.
HEB.10.5	Keyo nkiö këgirre hanö Kresto aare guucha gokebara, akaboorra eNöökoe iga:
HEB.10.5	“Tugutuna ibimuëënsö na ibituhö hai,
HEB.10.5	siböönö onseemiiyi omobere.
HEB.10.6	Togotëgëribua na ichitugö chinö chikumuëënsoa ichingima hai
HEB.10.6	gose na ibimuëënsö biakuruusia amaraga hai.
HEB.10.7	Sooki nkagaamba iga,
HEB.10.7	‘Tamaaha nichere,
HEB.10.7	nköre gare ugutuna Nöökoe,
HEB.10.7	këhaara yaandekeroe igoro yaanë
HEB.10.7	kogetabo kiaMaragö.’ ”
HEB.10.8	Mbërë wë naagaambere iga, “Tugutuna, gose togotëgëribua ninyööra na ibimuëënsö na ibituhö gose ninyööra na ichitugö chinö chikumuëënsoa ichiingima gukuruusia amaraga.” Naagaambere iigö ninyööra ibimuëënsö biyo biöönsoe, nkuruusibuabire kuguituungana na aMaragö. 
HEB.10.9	Sooki akagaamba iga, “Tamaaha nichere, nköre gare ugutuna.” Kohayo eNöökoe naaruusiri keera këëreenge hö mbërë okorri iga asimi egekabere kuibaga rëëkiö. 
HEB.10.10	Na gonchera yagare eNöökoe aare gutuna baiito tösaabuurua kohëtëra gukimuëënsö kiomobere goKresto, kenö aaruusiri hare rimui iigö bëënë. 
HEB.10.11	Kera umunchaama ngoköraare emeremö kera urusiko na kuruusia ibimuëënsö biira bëënë hare kaaru, siböönö ibimuëënsö biyo tibigaatora kuruusia amaraga hai. 
HEB.10.12	Siböönö hanö Kresto aasookiri kuruusia ikimuëënsö kimui bëënë kugira yamaraga, ikimuëënsö kenö gisaiine kuyeeyo, naikaaye boreo bueNöökoe. 
HEB.10.13	Haara naikaaye araganya kuhika eNöökoe atoore ababisa baaë kigituumbe haanse yamagoro gaaë. 
HEB.10.14	Kohayo gukimuëënsö kimui abaköra baaba abahekeeranu kuyeeyo baara bagosaabuuroa.
HEB.10.15	Na uMuiika oMohoreeru nawë wöönsoe ngotohaare ubutuburi bööë. Taanga nkogambaare iga:
HEB.10.16	“Enö niyo endagano enö ndaaköre hamui nabö,
HEB.10.16	guchinsiko chinö chiguucha,
HEB.10.16	aragaamba oMonënë:
HEB.10.16	Nendatoore amaragö gaanë kumiööyö gëëbö,
HEB.10.16	na kogaandeka kometoe gëëbö.”
HEB.10.17	Sooki nkogaambaare iga: “Tendaheetoke wiiki amaraga gaabö ninyööra na amaköra gaabö amanyaanku roonde hai.”
HEB.10.18	Kohayo hanö amaraga gaisa kuruusibua, tereehö itunö wiiki rekumuëënsa ikimuëënsö gekuruusia amaraga hai.
HEB.10.19	Kohayombë baanto bamoiito, komaanyiinga gaYeeso nkohaaboatore obotachore kimui kogosöha aHase aHahoreeru bokong'u gokera höönsoe. 
HEB.10.20	Atuigorra enchera ehea, enö ereenge yobohoru, gokohëta kohaanga eera igutiimbibua - nkö okogaamba iga, gokohëtëra komobere gööë umuëënë. 
HEB.10.21	Kohaara toona umunchaama omonënë igoro yinyuumba yeNöökoe, 
HEB.10.22	tiga tuhikë haang'i ENöökoe na omööyö gobohëënë hamui na ubukumia obohekeeranu na imiööyö genö geisa gosaabuurua kurua gontariki yobosaria, hamui na emebere genö geisaabibua na amaanche amarabu. 
HEB.10.23	Tiga togöötërrë bokong'u iriitëng'ërö renö tukuya toratobora, kugira ntoona obohëënë iga oora aakörre endago nomohëënë. 
HEB.10.24	Tiga tuitëgëërrë këëbore toratuurrani baiito abiëënë gokoorokia obohaanchi na goköra amaiiya. 
HEB.10.25	Totagaatiga eseera eera yagusikana hamui, këhaara abaande bagoköra kuibaga reyo, tutirimikani abiëënë bokong'u, këëbore mokomaaha iga uRusiko roora rorahika haang'i.
HEB.10.26	Kugira hanö toragëëndërri goköra iriraga na hanö nyööra töisa komanya obohëënë, tikimuëënsö keehö kenö keratore kuruusibua wiiki gikugira yakuruusia amaraga hai. 
HEB.10.27	Kuibaga reyo, kenö geetamere nokoganya bëënë kobööba ogokëëngëroa ikiina na omörrö omorro iga kai, gonö goresookia ababisa bieNöökoe. 
HEB.10.28	Omoonto ore wöönsoe onö atakuigueera aMaragö gaMosa, oyo naraiitoe na temaabe gaahö hai, hanö boraabë hö ubutuburi buabaanto babere gose batato. 
HEB.10.29	Gose niyeke omoonto oora agosëra oMööna weNöökoe, onö akomaaha iga temahoreeru amaanyiinga giendagano ganö gaamosaabuurre, onö agotoka uMuiika guamaabe, naisaiine achë kunyööra inyaanyi enënë enö yaanga iga yeke? 
HEB.10.30	Kugira ntomanyere oora aagaambere iga, “Igisiöömba nekëënë, uni nendahakanë;” wiiki naagaambere iga, “OMonënë narekëëngëra ikiina abaanto baaë.” 
HEB.10.31	Okogoa komabökö gieNöökoe onö aahö neng'ana yakööböhia bokong'u!
HEB.10.32	Heetoka amang'ana ganö gaarichökëëye guchinsiko chiaambërë. Guchinsiko chiyo, hanö oborabu bueNöökoe böösookiri kobarabiria, möönyöörre imiiriirö emëëru, simbë baiinyu mögumirriiyi. 
HEB.10.33	Nkaaga yeende mööre gotokoa na kuiriiribua borabu na gonkaaga yeende möökagöötaini na baara wanyöörre barairiiribua këhaara bëënë. 
HEB.10.34	Mösaangere imiiriirö giababöhë, na mogasakoroa ibiinto bieiinyu biöönsoe, mokagumiirria komegöökö, kugira mömanyere iga moona egeento ikiiya bokong'u, kenö keraabë hö kuyeeyo. 
HEB.10.35	Kohayo motagaatabuta obokare boiinyu, gukugira mborabanyöörre igituhö ekenënë. 
HEB.10.36	Ngotoneroamore iga mobë na ubugumiirria, okorri iga motore goköra ganö eNöökoe agutuna na kunyööra kere aaragaiine. 
HEB.10.37	Këhaara amaandekö gakogaamba iga,
HEB.10.37	“Toohakë iigö,
HEB.10.37	na oora aguucha naraachë;
HEB.10.37	nawë tarategete hai.
HEB.10.38	Siböönö omoonto waanë omoroonge,
HEB.10.38	naramënyë kubukumia, siböönö
HEB.10.38	hanö naho arariinge nyuma
HEB.10.38	enkörö yaanë tegotëgëribua nawë hai.”
HEB.10.39	Siböönö baiito tetoreenge abamui gatai yabaanto banö bakuriinga nyuma na gosaribua hai. Siböönö kuibaga reyo, ntoona ubukumia na ntoranyööre ubuituuria.
HEB.11.1	Böönömbë ubukumia nokoba na obohëënë buamang'ana ganö tuguitëng'ëra, okoba na obohëënë kimui buamang'ana ganö totakomaaha. 
HEB.11.2	Mahëënë kubukumia baaguuka baiito mbaaitabirriibui.
HEB.11.3	Kubukumia ntomanyere iga ekebara ngëëtëëmeroe kong'ana yeNöökoe, ninyööra bire bigotora komaahekana mbiakörroe kurua bire bitakomaahekana.
HEB.11.4	Kubukumia Habeeri akaruusiria eNöökoe ikimuëënsö kenö gëëkerre egeKaini. Kubukumia bööë naaitabirriibui na eNöökoe iga nomoroonge, gukugira eNöökoe umuëënë naaitabirriiyi ibituhö biaaë. Kubukumia bööë ninyööra aakua, ngusumaachaakere.
HEB.11.5	Kubukumia Enööko akaimukibua na eNöökoe, angë komaaha uruku. Taamaahekaine hai, kugira wanyöörre aimukiibui na eNöökoe. Nkaaga wanyöörre Enööko ataraimukibua kuya igoro naaitabirriibui iga wanyööra aatëgëria eNöökoe. 
HEB.11.6	Kohayo hanö omoonto ataana ubukumia taratore gotëgëria eNöökoe hai. Kugira omoonto ore wöönsoe onö akogeera eNöökoe kuhika akumi iga eNöökoe nehö are, na wiiki iga nkohaare igituhö baara bakumutuna.
HEB.11.7	Kubukumia Nuhu naatakiibui na eNöökoe igoro yamang'ana ganö aatanyöörre aramaaha. Naaiguereeye eNöökoe, na akahagaacha oböötö, bonö mö wë hamui na waaë baanyöörëëye ubuituuria. Komarichökërö gayo, ekebara ngëkëëngëëyoe ikiina, na Nuhu akanyööra oboroonge kurua koNöökoe boora bukurua kubukumia.
HEB.11.8	Kubukumia Abrahamu naaiguereeye eNöökoe hanö aaberekeeyoe iga agëëndë gokebara kenö aaragaiinoe iga nakahaayoe kebë omoondo gööë. Ninyööra ataamanyere hare aare kuya, si naatanooye akaya. 
HEB.11.9	Kubukumia naamënyere kiumuitööngö gokebara keera wanyöörre aaraganoa na eNöökoe. Naamënyere kuiheema, këhaara Isaka na Yaköbö baamënyere, nabö böönsoe mbaanyöörre endago eera bëënë kurua koNöökoe. 
HEB.11.10	Kugira Abrahamu naaitëng'ëëye komaaha umugi goora goona amarosa, gonö gösimiibui na kohagaachoa na eNöökoe umuëënë.
HEB.11.11	Kubukumia Saara naakumiri eNöökoe iga nkuhikiaare ichindago chiaaë, kohayo akaba na ogotora gokuimukia enda ninyööra wanyöörre akuunguha. 
HEB.11.12	Kohayo, kurua komoonto umui onö, onö keenga abaaye këonö aakua mbaarichökëëye abaanto abaaru banö bataakobaroa banö baang'ana ichinyunyuunyi chakuriooba na omosëënsë guinyaancha.
HEB.11.13	Abaanto bayo böönsoe mbaakuure na ubukumia. Mbaakuure bataranyööra amang'ana ganö wanyöörre eNöökoe aaragana, siböönö gukurua harai mbaagarooche na bakagairigania, na gotobora iga bö wanyöörre nabagënibare na abang'ösi gokebara. 
HEB.11.14	Abaanto banö bakogaamba amang'ana ganö gaanga gayo, nkoorokiakere iga ngutunabare ekebara këwaabö. 
HEB.11.15	Hanö nkanyöörre nguitëgëërrabare ekebara kenö baaruure, mbakanyöörre umueeya gokuriinga hö. 
HEB.11.16	Siböönö mbaare gutuna ekebara kenö kereenge ikiiya bokong'u, ekebara gekuriooba. Nkiö gikugira eNöökoe araanga komaaha ichinsöni, hanö bamoberekeeye iga eNöökoe waabö, kugira wë umuëënë aasookia kobaseemiria umugi.
HEB.11.17	Kubukumia Abrahamu akaruusia umumura waaë Isaka ikimuëënsö, enkaaga enö aasaacheroe. Abrahamu oyo newë wanyöörre aahaaboa ichindago, ninyööra niigö wë naitabirriiyi kuruusia umumura waaë omomoomui gikimuëënsö. 
HEB.11.18	Ninyööra eNöökoe wanyöörre aamoteebia iga: “Gikugira yaIsaaka noranyööre uruiboro ronö naakoragaini.” 
HEB.11.19	Abrahamu naakumiri iga eNöökoe naratore kuriuukia abaku, na gonchera yakorëëngia amahëënë Abrahamu naanyöörre wiiki umumura waaë kurua kobaku.
HEB.11.20	Kubukumia Isaka agaitabiria Yaköbö baana Esao, iga banyöörre amaitabirio ganö gaare guucha harebö.
HEB.11.21	Kubukumia hanö Yaköbö aatunere gukua naaitabiiyi abaana böönsoe abaYoosebu. Agasëëngëra eNöökoe aiyëgëkere kunyiimbö yaaë.
HEB.11.22	Kubukumia Yoosebu hanö wanyöörre aratuna gukua, naasumaacheeye igoro yabaIsraeri kurua Miisiri, wiiki akabateebia mona baremuhira bui.
HEB.11.23	Kubukumia abaiburi baMosa mbaamubisere kumieeri etato gukurua roora aaibooyoe. Bakamomaaha iga nomööna umuuya, na tebööböhere amaragirrio goMogaambi hai. 
HEB.11.24	Kubukumia hanö Mosa abaaye omoonto mokoro, naangere okoberekeroa iga numumura wumuiseke waBaraao. 
HEB.11.25	Akamaaha iga mbuuya airiirë hamui na abaanto bieNöökoe gokera ukuigöökia kuiraga gonkaaga enkë iigö. 
HEB.11.26	Akoongora iga ukuiriira gikugira yaMasiihi nkoona ubueera obonënë bokong'u gokera oboome buikiaaro keMiisiri, kugira naagaitëng'ëëye igituhö kenö aare kuya kohaaboa.
HEB.11.27	Kubukumia Mosa agatanora kurua Miisiri ataana bööba bökööböha oMogaambi. Kugira naabaaye kiomoonto onö aarooche eNöökoe onö atakomaahekana. 
HEB.11.28	Kubukumia naakörre inyaangi yeBaasaka akagaamba iga amaanyiinga gamusue kubisaku, okorri iga oMomaraika oora wuRuku atagaacha aiitë abaana abataangi babaIsraeri. 
HEB.11.29	Kubukumia abaanto baIsraeri bakaamboka iNyaancha eMberretu këbanö baare gokebara ikioomo; siböönö hanö abaMisiri baasaachere goköra iigö, böönsoe bagakua komaanche.
HEB.11.30	Kubukumia ichingitö chaYeeriko chikagoa hanö abaIsraeri baaguinaarre guchinsiko muhuungate. 
HEB.11.31	Kubukumia Rahaabu onö aareenge umuhurunkani taaiteroe hamui na baara bataiguereeye eNöökoe hai, kugira naairigaiini erööti yabaIsraeri komorëëmbë.
HEB.11.32	Böönö niiga ngaambë wiiki iga yeke? Tenkaaga yaguiisa ehö iga nsumaachere amang'ana gaGitiooni, Baaraki, Samosöni, Yebuta, Tauti, Samueeri na abanaabi hai. 
HEB.11.33	Kubukumia bayo böönsoe mbaaitaini iriihi na abagaambi na bakabahicha. Bagaköra amaiiya ganö gaaragere, bakanyööra gare eNöökoe wanyöörre aaragana. Bakaböha iminyua gichindui, 
HEB.11.34	bakarimia imiörrö genö gëëre kuibaancha, bakahöna bakaanga guiitoa na umuhio. Mbaareenge abarösu, siböönö mbaabaaye na ichiinguru; Mbareenge abakare kuiihi, na bakagira amakömö gabasirikare gabaitööngö bakang'ösa. 
HEB.11.35	Na abagaikoro bakariingiribua abaku baabö banö wanyöörre bariuukiibui.
HEB.11.35	Abaande baabö mbaangere guitabirria obotachore, bakairiiribua kuhika ugukua okorri iga baachë kuriuukibua na gosöha kuimënya iriiya. 
HEB.11.36	Abamui mbaare gokoomoroa na gotemoa, abaande mbaare koböhöa na ibiraang'ani na gotooroa gokeböhë. 
HEB.11.37	Mbaare korasoa na amagena, mbaare gosaboranoa, na mbaare guiitoa na imihio. Mbaainaarrenaarre guchimbëri baisöhiiyi amakami gamang'oondi gose gichiimburi; mbaareenge abaanto abatobu, banö bairiiribue, na banö baakörëëyoe amang'ana ginyaanyi. 
HEB.11.38	Ekebara tegëisaiine iga kebë na baanto bayo! Mbaabechebechere kuibara kubikërëgë bakamënya komasana na komaiina gahaanse.
HEB.11.39	Abaanto bayo böönsoe mbaamaahekaine iga nabakare bareenge gikugira yubukumia bööbö! Na ninyööra niigö tebaanyöörre gaara wanyöörre garagaiinoe hai, 
HEB.11.40	kugira eNöökoe wanyöörre aatuna eseemi inchiiya bokong'u gikugira yeiito. Hayo niiga, batakahekeera obohekeeranu batareenge hamui na baiito.
HEB.12.1	Kohaara toona irikömö irinënë riabatuburi renö rituinaarre, tiga tohëëni mbareka egeento kere giöönsoe kenö kegotoreberra, na iriraga renö rëëngëra hare baiito. Tiga tokenye kubugumiirria kuimuuntano renö rreenge mbërë yeiito. 
HEB.12.2	Totaacherre Yeeso onö aataangere ubukumia boiito wiiki newë arabohekeerani. Gikugira yomogöökö gonö gööreenge mbërë yaaë, wë naagumiirriiyi uruku romosaraba, taatoondorreeyoe na nsöni hai, na böönö naikaaye boreo buigituumbe kiobogaambi bueNöökoe.
HEB.12.3	Muitëgëërrë igoro yamang'ana ganö gaanyöörre Yeeso; këëbore aagumiirriiyi ububisa obonënë kurua kobanyamaraga, okorri iga motakarösa na gukua imiööyö. 
HEB.12.4	Kugira kuguitana na iriraga, temoraitana kohekera ekerëëngërë kegukua hai. 
HEB.12.5	Gose mueebere amang'ana gaara gagutirimikia gare eNöökoe akobaberekerra iga nabaana baaë more?
HEB.12.5	“Mööna waanë, otagaacha gosera iritëmö rioMonënë,
HEB.12.5	gose ugukua enkörö hanö akogokaania eng'ana.
HEB.12.6	Gukugira oora oMonënë ahaanchere, newë agotëma
HEB.12.6	okorri iga abë na etëëmö inchiiya
HEB.12.6	na ore wöönsoe onö akomaaha iga naisaiine abë
HEB.12.6	omööna waaë oyo nkomotëmaare.”
HEB.12.7	Gumiirria ogotëmoa kugira gayo namaiigio; eNöökoe nkobakörraare gayo kiabaana baaë. Kugira mööna ke atagotëmoa na isa waabö? 
HEB.12.8	Hanö naho oranyööre motatëmeroe këhaara abaana baaë böönsoe, bagokörroa, baiinyu tabaana baaë more hai, getatiga namabërëkë more. 
HEB.12.9	Hamui na gayo, baiito ntööreenge na baataata baiito abagokebara, banö ninyööra baare gototëma, na ntoobasookere. Tigisaiinembë iga tuigueere bokong'u Taata wakibumuiika, okorri iga tobë hö abahoru? 
HEB.12.10	Abaiburi baiito gokebara hanö mbaagatotëmere gonkaaga nkë, këëbore bö abiëënë baakarooche iga gisaiine; siböönö eNöökoe ngototëmaare gikugira yubuuya boiito abiëënë, okorri iga tosaangë obohoreeru bööë 
HEB.12.11	Gonkaaga enö omoonto agotëmoa takomaaha iga neng'ana yakuigöökiria hai, etare iga neng'ana yaguitumatia. Siböönö baara baigiibui gonchera eyo, kunyöörabare igituhö kiomorëëmbë kirimënya iriroonge. 
HEB.12.12	Kohayo moraambirri amabökö gaiinyu ganö ganyööhere, na amaru gainyu ganö gaaya irigaandi. 
HEB.12.13	Muruungihi ichinchera cheiinyu, munyööre ahase ahaiiya hakohëta, okorri iga kere kereenge ekebëëru getakanyahaaroa, siböönö kihueenibue.
HEB.12.14	Mosaache koba na omorëëmbë na abaanto böönsoe, na koba na irimënya irihoreeru, gukugira temoonto aremaaha oMonënë etare iga ana irimënya renö reenga reyo. 
HEB.12.15	Momaahë iga omoonto ore wöönsoe atagaacha gutiga amaabe gieNöökoe. Muiraarerre okorri iga oborro botagaacha koba hö na gukiina gatai yeiinyu na korëënta inyaanyi na bugire abaanto abaaru babë na ubunyaanku.
HEB.12.16	Muiraarerre korri iga gatai yeiinyu omoonto atagaacha koba umuhurunkani gose omoonto umunyaanku ke Esao, onö aagurri obotaangi bööë kubiaakorea biurusiko rumui. 
HEB.12.17	Kugira momanyere iga ninyööra hanö aatunere iga anyööre wiiki amaitabirio gaisa waabö, naakaniibui, kugira taanyöörre umueeya gogotobora wiiki hai, ninyööra aagutunere komaiisöri. 
HEB.12.18	Kugira baiinyu temööhekereeye inguku eera egotora guturubanibua këhaara abaIsraeri baakörre, temööhikere komörrö gonö gukuibaancha kugisuunte, igisuunte ekenënë na gukiguumbë hai, 
HEB.12.19	gukirumö kirirööngoe na engaamba yamang'ana. Hanö abaanto baaiguure engaamba eera mbaageeye iga batagaacha kuiigua ng'ana yeende, 
HEB.12.20	kugira tebaatoorre kugumiirria iriragö renö rërusiibui hai, renö rekogaamba iga, “Ninyööra nitugö hanö eraaturubani inguku enö neraiitoe na amagena.” 
HEB.12.21	Gayo göönsoe ngaamaahekaine iga nagakööböhia bokong'u, ninyööra Mosa akagaamba iga, “Nööböhere na kogaankana!”
HEB.12.22	Siböönö baiinyu muhikere kunguku yaSayuuni, na kumugi gueNöökoe onö aahö, Yerusareemu eera yakuriooba, hare abamaraika baairaine ibikoe ibiaaru. 
HEB.12.23	Mööhika guikömö irinënë na gokanisa yabaana abataangi banö amariina gaabö gaandekoa kuriooba. Muimereeye mbërë yeNöökoe onö areenge omokëëngi wibiina wabaanto böönsoe, imiika giöönsoe giabaanto abaiiya banö baköroa abahekeeranu. 
HEB.12.24	Möhika hare Yeeso, onö aaseemiri endagano ehea, na komaanyiinga ganö gakumusua, ganö gakoragana amang'ana amaiiya gokera amaanyiinga gaara gaHabeeri.
HEB.12.25	Kohayo muiraarerre motagaacha köönga kumuigueera onö akogaamba na baiinyu, këhaara baangere kumuigueera oora aabakogere gokebara hanö bakaanga guituuria. Niyeke toraköre tuituuri, hanö toraangë kumuigueera oora agotokoga kurua kuriooba! 
HEB.12.26	Engaamba yaaë yaasiingisiri ekebara gonkaaga eera, siböönö aaragana aragaamba iga, “Nindisiingisia wiiki ekebara, tiiga nekebara bëënë hai siböönö hamui na igoro kuriooba.” 
HEB.12.27	Eng'ana enö “wiiki” ngotorookiaare iga ibiinto binö biatëëmeroe mbiraatore gusiingisibua na kuruusibua hö, okorri iga bitamë biira bitagatora gusiingisibua.
HEB.12.28	Böönö baiito, tobë na egoongö kugira nkunyööratore obogaambi bonö botagusiingisibua. Tiga tobë na umukumö na tosëëngërë eNöökoe goseera enö eramotëgëri, kubusuuki na kobööba; 
HEB.12.29	kugira eNöökoe weiito kobohëënë nomörrö gonö gugusikia.
HEB.13.1	Obohaanchani buabakumia kuhika bogëëndërri. 
HEB.13.2	Motakieeba kuirigania abagëni, kugira kogoköra iigö, abaanto abamui baasookia kuirigania abamaraika bö abiëënë batamanyere. 
HEB.13.3	Moheetoke baara bareenge gokeböhë, mobë këbanö moböheroe hamui nabö. Moheetoke baara bakuiriiribua, kugira na baiinyu mogaatora kuiriiribua këëbö.
HEB.13.4	Obotëti nkeragere iga bosookoe na abaanto böönsoe; na abasaacha na abakari kuhika bareende obotëti botakaaba na ubunyaanku, kugira eNöökoe narakëëngërë ikiina baara bagoköra amang'ana amanyaanku goboraaya na baara bareenge abaraaya.
HEB.13.5	Mööngë koba abaanto banö bahaanchere ichiimbiria, mobë banö mokohëria na keera moonakiö. Kugira eNöökoe nkogaambaare iga, “Tenkagutiga hai; gose tenkagotabuta hai.” 
HEB.13.6	Nkiö gikugira torakareha kogaamba iga,
HEB.13.6	“OMonënë numutuurria waanë,
HEB.13.6	Tendööböhë hai.
HEB.13.6	Niyeke omoonto aranköre?”
HEB.13.7	Moheetoke abataangati baiinyu, baara baaruundiri eng'ana yeNöökoe hare baiinyu. Momaaherre këëbore irimënya rëëbö rereenge na amarichökërö gaariö, na mogöötë igituubanio kiubukumia bööbö. 
HEB.13.8	Yeeso Kresto noora bëënë aareenge hö ichö, na rëërö na wiiki newë kuyeeyo. 
HEB.13.9	Mööngë kuhuumbahuumbibua na amaiigio amahagare na amagëni, kugira mbuuya iga tutirimikibue imiööyö gonchera yamaabe, tiiga ngukuigueera amaragirrio igoro yibiaakorea hai, ganö gataatuurriiyi baara baagagöötere.
HEB.13.10	Baiito ntoona ahase hakumuëënsëra, na ahase hayo ninyööra baara bagokörra iriheema riabaYahuti tebagatora korea ibiinto biahö hai. 
HEB.13.11	UMunchaama uMuhikere wabaYahuti nkorëëntaare amaanyiinga gichitugö koHase aHahoreeru bokong'u gokera höönsoe gukuruusia ikimuëënsö kugira yamaraga; na ichinyama chichitugö chiyo ngosaamboachire kebara yekaambi. 
HEB.13.12	Nkiö këëgirre Yeeso nawë wöönsoe kugutuna iga asaabuure abaanto kurua kuiraga komaanyiinga gaaë umuëënë, naaiririibui agakua kebara yikihita kiumugi. 
HEB.13.13	Kohayo tomogeere kebara yekaambi tuimuki ichinsöni chaaë. 
HEB.13.14	Kugira gokebara hanö totoona umugi gonö gogomere hai; siböönö ngutunatore umugi gonö guguucha. 
HEB.13.15	Kohayo gokohëtëra hare Yeeso, tiga turuusiri eNöökoe egoongö ruisö röönsoe, egoongö enö ikuruusibua na banö bagotobora iriina rëëë. 
HEB.13.16	Mööngë kueeba goköra amaiiya na gutuurrania, gukugira gayo ngö ibimuëënsö biira bigotëgëria eNöökoe.
HEB.13.17	Muigueere abataangati baiinyu, na muitoore haanse yogotora kööbö. Bö nkomaaherrabare ichinkörö cheiinyu ubutiko na omobaso, kugira mbariruusia amang'ana goboköri bööbö mbërë yeNöökoe. Mutigë baköre emeremö gëëbö komegöökö, tiiga nkuiguitumata hai, kugira eyo teraabë na ubueera hare baiinyu hai.
HEB.13.18	Motosaberë na baiito, kugira ntoona obohëënë iga ntoona entariki inchiiya, gukugira ntohaanchere iga toköre ganö gareenge amaiiya ichinkaaga chiöönsoe. 
HEB.13.19	Nkobagëyande wiiki bokong'u iga monsaberë korri iga eNöökoe andiingi hare baiinyu hayo boongoboongo.
HEB.13.20	ENöökoe womorëëmbë onö aariuukiri oMonënë weiito Yeeso, onö areenge uMuirigania omonënë wamang'oondi, gokohëtëra komaanyiinga gaaë giendagano yakuyeeyo, 
HEB.13.21	abahekeerani goköra rere riöönsoe rreenge iriiya, okorri iga moköre gare agutuna. Wë kuhika aköre moonse yeiito gonchera yaYeeso Kresto, gaara gakomotëgëria wë umuëënë. Ubuhiku bobë hare Kresto kuyeeyo na eyo! Amina.
HEB.13.22	Kohayo baanto bamoiito, ndabagëya motëgëërrë eng'ana enö yakobatirimikia; kugira mbandekeeye amang'ana amakë iigö. 
HEB.13.23	Nehaanchere momanyë iga mura omoiito Timoteo aisa kuigorroa kurua gokeböhë. Hanö araahikë hanö boongo, ntorachenane hanö ndiicha weiinyu hayo.
HEB.13.24	Mokeeri abataangati baiinyu böönsoe hamui na abaanto böönsoe bieNöökoe! Baara baItaaria mbabakeerri.
HEB.13.25	Tiga amaabe gieNöökoe gabë hamui na baiinyu böönsoe.
JAS.1.1	Uni Yaköbö, omoköri wemeremö weNöökoe na woMonënë Yeeso Kresto: Ndabaandekera baiinyu abaanto ibisaku ikumi na bibere banö möönyërëgana gokebara; mbakeerri.
JAS.1.2	Baanto bamoiito, hanö mönyööra amasaacho hagarehagare muyi moramaaha iga giöönsoe geyo nemegöökö; 
JAS.1.3	kugira momanyere iga hanö ubukumia boiinyu boraise gokera amasaacho kegayo, amarichökërö nubugumiirria. 
JAS.1.4	Mobë na obohëënë iga ubugumiirria boiinyu ngokörabore emeremö kimuikimui, okorri iga motore gotonkoroha na koba abahekeeranu, motasoheeyoe na geento. 
JAS.1.5	Siböönö hanö oranyööre omoonto ore wöönsoe aborre eseemia, ngisaiine asabë koNöökoe, onö akoha abaanto böönsoe kobogësa atababareeye isaria, nawë narahaaboe. 
JAS.1.6	Siböönö asabë kubukumia ataana isi ere yöönsoe, kugira omoonto onö ana isi anga kiamagëëngio ginyaancha ganö gakobecha na kuhuuchibua na omokama. 
JAS.1.7	Omoonto onö anga keoyo atagaacha gokanya iga agaatora kunyööra geento kere giöönsoe kurua koMonënë hai, 
JAS.1.8	kugira wë tagomere kong'ana imui hai, na nkaaga chiöönsoe ngusubasubaare kogare göönsoe agoköra.
JAS.1.9	Umukumia onö oranyööre areenge omotöbu kuhika acheenge gukuimukirribua kööë, 
JAS.1.10	na onö areenge omoome kuhika acheenge gukuhiinyoa kööë, kugira narahëtë arue hö këhaara ibisëkërë biribara bigusira. 
JAS.1.11	Kugira hanö iriooba rëërua na endëngaari yariö yaarasa emete; ibisëkërë biagiö nkoharrokabire, na ubuuya böögiö böönsoe ngosarekabore. Nkëboyo bëënë omoonto omoome arisikibua nkaaga agoköra emeremö gëëë.
JAS.1.12	Owakehaiya nomoonto onö akugumiirria amasaacho, gikugira hanö araakerë narehaaboa igituhö kiobohoru kenö eNöökoe aaragaiine baara bamohaanchere. 
JAS.1.13	Hanö ndanyööre omoonto arasaachoa na amasaacho ganö gaanga gayo, angë kogaamba iga, “Ngosaachoande na eNöökoe.” Kugira eNöökoe tagotora gosaachoa na amanyaanku, nawë umuëënë tagosaacha moonto hai. 
JAS.1.14	Siböönö kera omoonto ngosaachoaare hanö arutoa na kogöötibua na egöörio yaaë umuëënë. 
JAS.1.15	Sooki egöörio yaaë inyaanku ekong'a na ibora iriraga, hanö iriraga nariö rikiina rihikë riibora uruku. 
JAS.1.16	Mööngë kong'aiinoa baanto bamoiito! 
JAS.1.17	Igituhö kere giöönsoe ikiiya na egeento kere giöönsoe kereenge ekehekeeranu nkuriooba giikurua; nguikakere kurua koNöökoe, Getëëmi wemerëngaaria gekuriooba onö atakuihoonchora gose goköra ikiiriiri kenö gikuihoonchohonchora. 
JAS.1.18	Gokohaancha kööë umuëënë atuibora kong'ana yaaë yobohëënë, okorri iga tobë abataangi gatai yibitëëmoa biaaë biöönsoe.
JAS.1.19	Momanyë ganö, baanto bamoiito abahaanchoa! Kera omoonto niiga abë omoongo wakuiigua, siböönö angë kuya araangoha gusumaacha na angë kuya araangoha koreerra. 
JAS.1.20	Kugira okoreerra komoonto tekogoköra amaköra goboroonge mbërë yeNöökoe hai. 
JAS.1.21	Kohayo mutigë eseera yöönsoe inyaanku na etëëmö yöönsoe embeebe, na kubususëënu muitabirri eng'ana eera yaimiibui moonse, enö eraatore gutuuria imiööyö geiinyu. 
JAS.1.22	Moköre gare eng'ana igutuna; mööngë koba abatëgëërri bëënë banö bakuing'ainirria abiëënë. 
JAS.1.23	Ore wöönsoe agotëgëërra eng'ana yaaë siböönö anga goköra gaara igutuna anga omoonto onö akuimaaha gukiimaahero aimaaha umuëënë këëbore areenge. 
JAS.1.24	Nkuimaahaare buuya umuëënë na sooki atanora aya na höhayo iigö eeba këëbore areenge. 
JAS.1.25	Siböönö ore wöönsoe aguisuuncha amaragö amahekeeranu, gaara gagotachora abaanto, onö akogëëndërria kogagööta na tiiga nokogatëgëërra na sooki ageeba hai, siböönö agakörra emeremö - omoonto oyo naraitabiribue kogare agoköra. 
JAS.1.26	Hanö oranyööre omoonto araimaaha koba nomoonto witiini, siböönö tagotora koreberra umunyua gööë, itiini yaaë mbuchua na numuëënë akuinga'iina. 
JAS.1.27	Itiini enö eNöökoe Taata agotoondorroa nayo iga nendabu enö etaana isörö neenö: Ukuirigania ichintakaana na abasino kumiiriirö gëëbö na omoonto umuëënë airiihë na ubunyaanku buekebara kenö.
JAS.2.1	Baanto bamoiito, banö mukumiri oMonënë weiito Yeeso Kresto, oMonënë wubuhiku, mööngë koba na obohaanchirri kobaanto. 
JAS.2.2	Kugira hanö oranyööre omoonto omoome onö aisöhiiyi ekegëra giesahaabu na ichingebo ichinchiiya achere kumuiranio goiinyu, na hö hayo iigö omoonto omotobu onö aisöhiiyi amanyaara nawë wöönsoe achë, 
JAS.2.3	na morooroki esookö enënë ko oora aisöhiiyi buuya na momoboorre iga, “Taikara ahase ahaiiya hanö,” siböönö moboorre omoonto omotöbu oora, “Taimeerra haara, gose iga taikara haanse hanö komagoro gaanë,” 
JAS.2.4	hayo, tikunyööramore mokörre obööhuri gatai yeiinyu abiëënë na koba abakëëngi bibiina kuguituungana na amaitëgëërrö amanyaanku hai?
JAS.2.5	Motaiigua baanto bamoiito, abahaanchoa! ENöökoe nataahooye abaanto abatöbu biekebara kenö iga babë abaame kubukumia na banyöörë obogaambi bonö aaragaiine baara bamohaanchere? 
JAS.2.6	Siböönö baiinyu ngosëramore abatöbu! Gose abaame tebö bëënë bakobabandirria na kobahira kobakëëngi bibiina? 
JAS.2.7	Nabö tebö bëënë baguchuaaria iriina iriiya reera renö mööhaayoe? 
JAS.2.8	Hanö oranyööre motora kuigueera amaragö gaara goBogaambi, ganö gareenge komaandekö, “Ohaanche umunyarobëri waaö këëbore wihaanchere umuëënë,” hayo mbuuya mogoköra. 
JAS.2.9	Siböönö hanö oranyööre moroorokia obohaanchirri kobaanto, ngoköramore iriraga, na aMaragö ngarabakëëngërë ikiina kiabasaria bamaragö. 
JAS.2.10	Ore wöönsoe aragöötë amaragö göönsoe sooki asari ninyööra iriragö rimui oyo nasarri göönsoe. 
JAS.2.11	Kugira oora bëënë aagaambere iga, “Waangë goköra oboraaya,” newë bëënë aagaambere iga, “Waangë guiita.” Ninyööra otagoköra oboraaya, siböönö wiitë omoonto, nomosaria wamaragö ore. 
JAS.2.12	Muyi morasumaacha na goköra kiabaanto banö barekëëngëroa ikiina na amaragö gaara gaatoköra tööba abatachore. 
JAS.2.13	Kugira ogokëënga ikiina tekoona amaabe komoonto onö ataana amaabe; siböönö amaabe ngokeragare ogokëënga ikiina.
JAS.2.14	Baanto bamoiito, mbueera ke boohö komoonto onö akogaamba iga ana ubukumia hanö oranyööre tebokoorokia amaköra hai? Gose ubukumia boyo bogaatora kumutuuria? 
JAS.2.15	Ndanyööre mura omoiinyu na musubaati omoiinyu tebaana engebo gose ibiaakorea hai, 
JAS.2.16	na umui weiinyu ababoorre iga, “Muyi komorëëmbë, möötë omörrö na muigotë!” - Siböönö mööngë kobaha amatunö gomobere, mbueera ke boraabë hö? 
JAS.2.17	Niigö kere igoro yubukumia: hanö oranyööre nubuëënë iigö teboona amaköra hai boyo böökua.
JAS.2.18	Siböönö omoonto woonde aratora koboora iga, “Uwë noona ubukumia, na uni neena amaköra.” Nyorokiambë ubukumia bööö otakörre amaköra nauni nendakooroki ubukumia böönë gonchera yamaköra gaanë. 
JAS.2.19	Uwë orakumia iga eNöökoe nuumui bëënë ahö? Mbuuya ogoköra! Ibihui nabiö biöönsoe ngukumiabire - na biragaankana. 
JAS.2.20	Ore mokaangi! Gose ngutunaore woorokibue iga ubukumia bonö botaana amaköra teboona bueera hai? 
JAS.2.21	Niyeke ogokanya guuka weiito Abrahamu aakörre agaitabirribua mbërë yeNöökoe? Ngokohëtëra komaköra gaaë, hanö aaruusiri omööna waaë Isaka abë ikimuëënsö igoro yahase hakumuëënsëra. 
JAS.2.22	Maahambë ubukumia bööë na amaköra gaaë ngaakörre emeremö hamui; ubukumia bööë mbööhekeraini komaköra gaaë. 
JAS.2.23	Na amaandekö ngaabaaye amahëënë gaara gakogaamba iga, “Abrahamu naakumiri eNöökoe, na gikugira yubukumia bööë eNöökoe naamuitabirriiyi kiomoroonge.” Na kohayo Abrahamu naaberekeeyoe omosaani weNöökoe. 
JAS.2.24	Kohayo moroochembë iga omoonto nkobarroaare oboroonge komaköra gaaë na tiiga iga nkubukumia bööë ubuëënë hai. 
JAS.2.25	Wiiki tiigö bëënë këëbaaye kumuhuruunkani oora Rahaabu iga, naabarroe koba omoroonge gikugira yamaköra gaaë, gukuirigania abaYahuti baara baageeye erööti na kobatuurria kuya waabö gokohëtëra enchera yeende. 
JAS.2.26	Kohayombë këëbore bëënë omobere gokobora umuiika gukua nkëëbö bëënë ubukumia hanö bööbora amaköra ngukuabore.
JAS.3.1	Baanto bamoiito, abaaru baiinyu mööngë koba abaiigia, kugira momanyere iga, baiito banö toreenge abaiigia ntorekëëngëroa ikiina ekenënë bokong'u. 
JAS.3.2	Kugira baiito böönsoe ngosariatore komang'ana amaaru; siböönö hanö oranyööre omoonto ataagosaria gusumaacho yaaë, wë nomohekeeranu na wiiki naraatore kobaaha omobere gööë göönsoe. 
JAS.3.3	Baiito hanö töböhëërra ichinsiri kuminyua gichibaraasi okorri iga chituiguëërë, ngotoratore guchiköra chiyi hare höönsoe hanö tugutuna. 
JAS.3.4	Maaha wiiki ichimeeri nachiö ninyööra chireenge ichinënë na nkuhunibuachire na omokama umuritö, ngotorachire kohoonchoroa na egetaari egeke bokong'u, chibata hare höönsoe omogëëndia agutuna kuya. 
JAS.3.5	Nkëëbö bëënë ninyööra nororeme ndoreenge ikiimö egekë kiomobere, siböönö ndoona ubuihechi obonënë bokong'u. Maaha orörë mona omörrö mokë iigö gogotora kogöötia irisisi irinënë rehea. 
JAS.3.6	Na ororeme narö roonga omörrö. Ororeme ndoreenge gatai yibiimö biomobere narö nekebara kenö gichooye ubunyaanku gatai yabiö. Na ngotoorarore ubunyaanku komobere göönsoe na kogöötia omörrö irimënya riöönsoe riomoonto; narö uruëënë nkogöötibuarore na omörrö gonö gukurua kuibëri. 
JAS.3.7	Kugira ichitiinyi na ibinyunyi biakera tëëmö, na ichitiinyi chahaanse na chakomaanche, biratora kuniiboa na amahëënë biaisa kuniiboa na omööna womoonto. 
JAS.3.8	Siböönö temoonto ahö onö agotora konagia ororeme hai, narö ndoreenge ubunyaanku bonö botakoreberroa, na nduichooye obosoongo bonö buguiita. 
JAS.3.9	Kororeme nkogoongatore oMonënë na Taata; na wiiki kororeme nkuihiimatore abaanto, banö baatëëmeroe gutuubö yeNöökoe. 
JAS.3.10	Amang'ana gakogoonga na gaara gakuihiima nkuruagare kumunyua gumui goyo bëënë. Baanto bamoiito, ganö tigisaiine iga gabë iigö hai! 
JAS.3.11	Igisima keehö kenö kegaatora kurua amaanche amasambaratuku hamui na amaanche amarro iga kai? 
JAS.3.12	Baanto bamoiito, omoko gogaatora kööma ichiihagoe chioMoseituuni; gose omosabibu gogaatora kööma ichiihagoe chiomoko? Keiigö bëënë; igisima kiamaanche gomoonyo tegekaarua amaanche amasambaratuku hai.
JAS.3.13	Gose gatai yeiinyu ning'ui ana eseemia na obong'aiini? Niiga ooroki eng'ana eyo kuimënya rëëë iriiya, komaköra gaaë amaiiya ganö gagokörekana kubususëënu bonö bukurua goseemia. 
JAS.3.14	Siböönö hanö oranyööre kumiööyö geiinyu moona irihari renö richooye oborro, emeko, motakaihëëma na kogaamba oborööngö igoro yobohëënë. 
JAS.3.15	Eseemia enö yaanga eyo tiikurua igoro kuriooba hai; niyiekebara, tiyakibumuiika hai na niyibihui. 
JAS.3.16	Kugira hare irihari na emeko bireenge, hayo teborëngërrani boohö hai getatiga na amaköra amabeebe gichitëëmö chiöönsoe. 
JAS.3.17	Siböönö eseemia enö iruure igoro kuriooba, ekeembërë teena bokööru hai, na wiiki neena omorëëmbë, obohaabu, ngotoondorroaere na abaanto; nichooye amaabe na amaköra amaiiya; teena obööhuri gose ubuiteerri hai. 
JAS.3.18	Na baara böönsoe bagoköra omokea gokorëënta omorëëmbë mbaregësa oboroonge.
JAS.4.1	Amahi na iribeeha gatai yeiinyu nehai gaakurua? Tikuruagare guchigöörio cheiinyu ichimbeebe chinö chiguiitana moonse yemebere geiinyu. 
JAS.4.2	Nkuigöömbamore, siböönö timukunyööra hai, kohayo muiita omoonto. Nkomaahamore irihari, siböönö timukunyööra geento hai, kohayo mobeehana na guiitana. Timukunyööra kere mugutuna gikugira temogosaba eNöökoe hai. 
JAS.4.3	Na hanö möösaba, timukunyööra hai, kugira mbobeebe mogosaba; okorri iga motore kuhikia ichigöörio cheiinyu. 
JAS.4.4	Baiinyu nabaanto banö motareenge abahëënë, moonga abaraaya. Temomanyere iga okoba obosaani na ekebara nyööra nobaaye umubisa weNöökoe? Ore wöönsoe akoba omosaani wekebara numuëënë aguiköra umubisa weNöökoe. 
JAS.4.5	Gose nguitëgëërramore iga tebohëënë boohö komaandekö gaara gaakogaamba iga, “UMuiika oora areenge moonse yeiito naaichuriibui irihari irinënë?” 
JAS.4.6	Siböönö amaabe gaara eNöökoe agotoha namaaru, këëbore amaandekö gakogaamba iga, “ENöökoe nköngaare möönya kiihëëmö, siböönö araha abasusëënu amaabe.” 
JAS.4.7	Kohayombë muigueere eNöökoe. Mööngë iRisaambo, nariö nderang'ösë kurua hare baiinyu. 
JAS.4.8	Muhikë haang'i eNöökoe, nawë naraachë haang'i na baiinyu. Muisaabuure amabökö gaiinyu, baiinyu mönyamaraga! Muisaabuure imiööyö geiinyu, baiinyu bare baiteerri! 
JAS.4.9	Mobë na imiitumatö, mukuurë na mukuurë ekerrö; mohoonchore ogosëka koiinyu kobë ugukuura, omogöökö goiinyu gobë amaachiichi 
JAS.4.10	Muisusëëni baiinyu abiëënë mbërë yoMonënë, nawë narabaimukirri igoro.
JAS.4.11	Mööngë guchörania abiëënë kubiëënë, baanto bamoiito. Ore wöönsoe onö aguchöria mura omööbö omoKresto na komokëëngëra ikiina, oyo nguchöriaare na gokëëngëra aMaragö ikiina. Hanö oranyööre orakëëngëra aMaragö ikiina, hayo togoköra gaara aMaragö gagutuna hai siböönö obaaye omokëëngi wikiina. 
JAS.4.12	Onö akuruusia amaragö na gokëënga ikiina nuumui bëënë; newë umuëënë agotora gutuuria na gusikia. Kohayo uwë ning'ui oreenge, onö ogokëëngëra omoonto woonde ikiina?
JAS.4.13	Böönö montëgëërrë, baiinyu banö mokogaamba iga, “Rëërö gose ichö nturiya kumugi nyaborëbë, hare torebëëra komööka umugima toraköra ubusuruusia na kunyööra ichiimbiria ichincharu.” 
JAS.4.14	Baiinyu ninyööra motamanyere irimënya reiinyu niyeke rereba ichö! Baiinyu moonga induumbe, enö egotookera gonkaaga na sooki isira. 
JAS.4.15	Kuibaga reyo nkeragere mogaambë iga, “Hanö oranyööre oMonënë ahaanchere, ntoraabë hö na ntoraköre ganö na gaara.” 
JAS.4.16	Siböönö baiinyu nkuimaahamore na kuihëëma; ukuihëëma göönsoe koonga koyo nokobeebe. 
JAS.4.17	Kohayombë, omoonto onö atagoköra amaiiya ganö keragere iga aköre oyo ngoköraare iriraga.
JAS.5.1	Na böönö, motantëgëërra baiinyu bare baame! Motakuura na gukuura ekerrö gikugira yimiiriirö geera giguucha hare baiinyu! 
JAS.5.2	Oboome boiinyu böguunda, na ichingebo cheiinyu chiareeboa na ichimoongo. 
JAS.5.3	Esahaabu yeiinyu na ichiimbiria chaichooye ubuinëëru, na ubuinëëru bochiö mborebatobora na mborerea emebere geiinyu kiomörrö. Baiinyu moineebera oboome guchinsiko chinö chiamaserra. 
JAS.5.4	Tamaaha! Mööngere kohakana ichiimbiria abaköri bemeremö baara baagësere komegoondo geiinyu, nabö ngukuurabare. Ikuurate yabagësi bayo yaahekeera oMonënë onö areenge uMukumahë. 
JAS.5.5	Möömënya gokebara hanö komang'ana ganö gakogöökia omobere na guchigöörio. Möichaamia abiëënë kugira yurusiko roora rokogöögoa. 
JAS.5.6	Möihiima na guiita omoonto omoroonge, nawë taakeraine na baiinyu hai.
JAS.5.7	Kohayombë mobë abagumiirria, baanto bamoiito, kuhika oMonënë achë. Tamaaha, umurimi nkugumiirriare nkaaga akoganya ibiaakorea biaaë ibiiya biicha koba. Nkoganyaare kubugumiirria imbura yomööka na yomoobo. 
JAS.5.8	Na baiinyu böönsoe kuhika mobë abagumiirria. Muimeerre boroonge, kugira uguucha koMonënë, haang'ikore. 
JAS.5.9	Baanto bamoiito, mööngë kuya morairumuungia abiëënë kubiëënë, okorri iga motagaacha gokëëngëroa ikiina. Tamaaha! Omokëëngi wibiina ngesakuare, aimereeye. 
JAS.5.10	Baanto bamoiito, komang'ana gakorëmërria imiiriirö na ubugumiirria mogöötë igituubanio kiabanaabi banö baasumaachere kuriina rioMonënë. 
JAS.5.11	Mahëënë, nkoberekeratore baara baagumiirriiyi iga nabakëhaiiya. Möisa kuiigua igoro yubugumiirria boAyubu, na momanyere këëbore oMonënë aamokörëëye kogosookerria. Kugira oMonënë naichooye amaabe na obogësa. 
JAS.5.12	Igoro yagöönsoe baanto bamoiito, mööngë gutuenerria gokenö kereenge kuriooba gose gokebara; gose ninyööra ngokere giöönsoe. Hanö möitabirria eng'ana iga “Eee” niiga ebë eee; na hanö möönga eng'ana iga “Aa-a” niiga ebë aa-a, korri iga motagaacha gokëëngëroa ikiina. 
JAS.5.13	Gose aahö omoonto ore wöönsoe gatai yeiinyu onö areenge kumiiriirö? Nkeragere iga asabë. Gose aahö ore wöönsoe onö areenge nomogöökö? Nkeragere iga asiriingi amasiriingio gegoongö. 
JAS.5.14	Gose aahö ore wöönsoe onö areenge omorooyi? Nkeragere iga aberekere abagaaka bieKanisa, nabö mbaraamosabere na komohaka amaguta kuriina rioMonënë. 
JAS.5.15	Amasabi ganö gakörroe kubukumia ngarahueeni omorooyi oora; oMonënë naramoköre buuya, na amaraga gaara aakörre ngaraaberoe. 
JAS.5.16	Kohayombë, motobore amaraga gaiinyu abiëënë kubiëënë na mosaberane abiëënë kubiëënë, okorri iga muuchë kuhueenibua. Amasabi gomoonto omoroonge ngaana ichiinguru chagoköra amaaru. 
JAS.5.17	Eriiya naareenge omoonto kebaiito. Naasabere komööyö iga imbura etagaatoa, na timbura yaatooye hai gokebara komëëka etato na imieeri esaansaba. 
JAS.5.18	Sooki wiiki naasabere, na amasaaro gakahiinga, imbura egatoa na ekebara gekaama ibiaakorea biakiö. 
JAS.5.19	Baanto bamoiito, hanö oranyööre umui weiinyu atigere obohëënë na owoonde amuriingi, 
JAS.5.20	moheetoke ganö ore wöönsoe arariingi umunyairaga kurua gonchera embeebe naraatuuri omööyö gumunyairaga kurua kuruku na amaraga amaaru ngaraaberoe
1PE.1.1	Uni Bëëtërö, omotomoa waYeeso Kresto, ndabaandekera böönsoe baara mööng'aanyibua na kuhiroa kuMunyaragano guikara kiabang'aanyi goonse ya Bonto, Garatia, Kabatokia, Asia hamui na Bitinia; 
1PE.1.2	momanyë iga Taata eNöökoe naabaahooye na gukibunë këëë kobasaabuura kuMuiika oMohoreeru kurua nsemoka, na gonchera eyo mosooke Yeeso Kresto na mohomeerroe amaanyiinga gaaë.
1PE.1.2	Tiga amaabe na omorëëmbë biëëngëribue hare baiinyu.
1PE.1.3	Agoongoe eNöökoe, Isa waabö Yeeso Kresto oMonënë weiito! Komaabe gaaë amaaru atuibora bohea okorri iga tunyööre iriitëng'ërö riobohoru gonchera yukuriooka koYeeso Kresto kurua kobaku, 
1PE.1.4	wiiki tunyööre omoondo gonö gotagosareka, gonö gotaana bunyaanku, gonö gotagusira, ngoora gobeekere kuriooba gukugira yeiinyu. 
1PE.1.5	Baiinyu mbö mokoreendoa guchiinguru chieNöökoe gonchera yubukumia boiinyu, kuhika munyööre ubuituuria bonö borehonyoroa gonkaaga eera yumuhikö. 
1PE.1.6	Nkogöökamore kong'ana eyo, nenkanyööra ngonkaaga enkë, moraitumatibua kogosöha komasaacho hagarehagare, 
1PE.1.7	Ikibune kiamasaacho gayo niiga ubukumia boiinyu bohërëkibue. Ubukumia boiinyu boyo nububueera obonënë gokera esahaabu. Siböönö esahaabu ninyööra ngosarekaere, ngosaamboaere okorri iga ehërëkibue. Kohayo amarichökërö gakohërëkibua kubukumia boiinyu niiga munyööre egoongö, ubuhiku na esookö nkaaga Yeeso Kresto arehonyoroa. 
1PE.1.8	Newë Yeeso onö mohaanchere nenkanyööra temoomorooche hai; nenkanyööra temokomomaaha hai, nkumukumiamore; na nkogöökeroamore komogöökö omonënë gonö moonto ataatore koragirria, 
1PE.1.9	kugira nkunyööramore ubuituuria buimiööyö nabö mbö boreenge amarichökërö gubukumia boiinyu. 
1PE.1.10	Abanaabi mbaahënyëhënyere na kubuuria amang'ana igoro yubuituuria boyo. Nabö mbaaruusiri obonaabi igoro yamaabe ganö garagere munyööre. 
1PE.1.11	Bagatuna komanya iga nenkaa gake gose gonchera ke uMuiika goKresto onö aareenge moonse yaabö gööragere këëbore Yeeso aririiribua, na ubuhiku boora boretooka nyuma yimiiriiro geyo. 
1PE.1.12	Abanaabi bayo mbaahonyorreeyoe iga emeremö gëëbö tegëëreenge gukugira yaabö abiëënë hai etare iga ngukugira yeiinyu. Gayo abanaabi baagaambere ngö gaara gageteebeerribua hare baiinyu na baara bagoteebeerria aMang'ana Amaiiya nyööra mböönö gokohëtëra kuMuiika omohoreeru oora aatomeroe kurua kuriooba. Amang'ana gayo nyööra na abamaraika nkuigöömbabare kogahënyahënya.
1PE.1.13	Kohayo motoore, amaitëgëërrö gaiinyu hamui, mobë na ekerëëngërë, na koba na iriitëng'ërö kimui igoro yamaabe gaara morehaaboa hanö Yeeso Kresto arehonyoroa. 
1PE.1.14	Mobë abaana banö mukuigueera eNöökoe isa weiinyu, kohayo muriihë guituubania na ichigöörio cheiinyu chinö mööreenge nachio enkaaga enö mööreenge abakaangi. 
1PE.1.15	Këhaara oora aababerekeeye areenge oMohoreeru, na baiinyu böönsoe mobë abahoreeru korogëëndö roiinyu röönsoe, 
1PE.1.16	kugira ngandekere iga, “Moraabë abahoreeru kugira uni wöönsoe nomohoreerunde.”
1PE.1.17	Hanö ndanyööre moramoberekera iga Taata oyo agokëëngëra ikiina omoonto ore wöönsoe gokorëng'aana na amaköra gaaë ataana bohaanchirri, momënyë kubusuuki gonkaaga yeiinyu gokebara hanö, gukugira nabahëtimore. 
1PE.1.18	Momanyë wiiki iga temööböhöriibui kubiinto binö bigosareka hai, guchiimbiria gose esahaabu, okorri iga murue korogëëndö roiinyu orobeebe roora robaaguuka baiinyu hai, 
1PE.1.19	etare iga mötuuribui komaanyiinga gaara gubueera obonënë, gaara goMööna wiring'oondi onö ataana bobeebe bore böönsoe, nawë nKresto. 
1PE.1.20	Nawë noongokaine kurua karai nenkanyööra nenkaaga enö onyöörre ekebara tekeratooroa oborosa hai; siböönö guchinsiko chinö chiamaserra aisa koongokana gikugira yeiinyu. 
1PE.1.21	Gokohëtëra hare Yeeso möisa gukumia eNöökoe onö aamuriuukiri kurua kobaku, akamoha ubuhiku böönsoe okorri iga mobë na ubukumia na uguitëng'ëra koNöökoe. 
1PE.1.22	Mösookia korabia imiööyö geiinyu gukuigueera obohëënë, mööba na obohaanchi bonö botaana ubuiteerri kobakumia baande. Kohayombë mohaanchane abiëënë kubiëënë bokong'u kurua kumiööyö geiinyu. 
1PE.1.23	Obohëënë niiga baiinyu möiboroa bohea, tikumuiburi onö agukua hai, etare iga nkumuiburi onö ataagukua, kong'ana yeNöökoe yobohoru eera ehö ichinsiko chöönsoe. 
1PE.1.24	Kugira amaandekö nkogaambagare iga:
1PE.1.24	“Abaanto böönsoe mbatuubaiine na amanyaanki
1PE.1.24	na ikuugë yaabö yöönsoe yaanga egesëkërë.
1PE.1.24	Amanyaanki nkuihomagare na egesëkërë këëgö kegoa,
1PE.1.25	siböönö eNg'ana yoMonënë nehö ere ichinsiko chiöönsoe kuyeeyo.”
1PE.1.25	Eng'ana eyo naMang'ana Amaiiya gaara gaateeberriibui hare baiinyu.
1PE.2.1	Kohayombë motoore harai obobeebe böönsoe: oborööngö, ubuiteerri, irihari na uruaambai. 
1PE.2.2	Kibing'ëërrë muigöömbë amabëërë amaiiya gakibumuiika, okorri iga motore gukiina mokong'ë kubuituuria boiinyu; 
1PE.2.3	hanö ndanyööre möisa koongora iga oMonënë numuuya.
1PE.2.4	Motamogeera wë, irigena irihoru, reera rëëngeroe na abaanto, siböönö koNöökoe nerëëhoroa na wiiki niriiya kimui. 
1PE.2.5	Na baiinyu kohaara moreenge kiamagena ganö gareenge amahoru, mohagaachoe mobë inyuumba yakibuMuiika, na mobë abanchaama abahoreeru, okorri muruusi ibiruusio biakibumuiika binö biguitabirribua na eNöökoe gokohëtëra hare Yeeso Kresto. 
1PE.2.6	Kugira ngaandekeroe komaandekö iga:
1PE.2.6	Tamaaha ndatoora kumugi goSayuuni irigena,
1PE.2.6	nariö nirioborosa, erëëhoroa wiiki iriubueera obonënë;
1PE.2.6	na omoonto ore wöönsoe onö aramukumi tarisuukirribua hai.
1PE.2.7	Kohayo hare baiinyu banö mugukumia, irigena reyo niriiya kimui, siböönö kobaara batagukumia niiga;
1PE.2.7	“Irigena renö abahagaachi baangere,
1PE.2.7	rëëba irigena irinënë irioborosa.”
1PE.2.8	Wiiki niiga;
1PE.2.8	Nirigena renö ririgira abaanto baituurëtuurë amagoro
1PE.2.8	na orotare rokobaguiisia.
1PE.2.8	Kugira nguituuratuurabare gikugira baanga kuigueera eng'ana, na mbaahooyoe gukibunë iga banyööre gayo.
1PE.2.9	Siböönö baiinyu nabaanto abaahoroa more, abanchaama bobogaambi, ikiaaro ekehoreeru, abaanto bieNöökoe, okorri iga motore kuruundia amaköra amanënë gieNöökoe onö aababerekeeye kurua kugisuunte nagosöha koborabu bööë buekerogooro. 
1PE.2.10	Mbërë baiinyu temööreenge baanto hai, etare iga böönö mööba abaanto bieNöökoe. Tewanyööra moranyööra amaabe gaaë hai siböönö böönö moonagö. 
1PE.2.11	Abahaanchoa kohaara, moreenge abahëti na abaanto banö moreenge korogëëndö ndabagëya iga mööhokane na gutiga amang'ana gubuigöömbi bomobere ganö gagoköra iriihi na imiööyö. 
1PE.2.12	Mobë na orogëëndö ronö roreenge ororoonge gatai yichiHamate, okorri iga ninyööra chiragaamba iga ngoköramore amang'ana amabeebe, siböönö gokomaaha amaköra gaiinyu amaiiya chitore kogoonga eNöökoe kurusiko ronö ariicha.
1PE.2.13	Muigueere böönsoe banö baana ogotora, gukugira yoMonënë; ninyööra nomogaambi onö ana ogotora göönsoe, 
1PE.2.14	gose abataangati banö bagotomoa nawë iga bachaaburi ababeebe na kogoonga baara bagoköra amaiiya. 
1PE.2.15	Kugira eNöökoe ngutunaare iga, moköre amaköra amaiiya okorri motore kuriba isumaacho enkaangi yabaanto abakaangi. 
1PE.2.16	Momënyë kiabaanto abatachore, siböönö obotachore boiinyu botakaagira mubisë ubunyaanku, etare iga momënyë kiabagorë bieNöökoe. 
1PE.2.17	Mosookë abaanto böönsoe. Mohaanche abakumia böönsoe koNöökoe. Muigueere eNöökoe. Mosookë omogaambi.
1PE.2.18	Baiinyu baara mogokörra abaande emeremö guchinyuumba, muigueere abanënë baiinyu kubusuuki obonënë. Moköre iigö, tiiga nkobaara bareenge abaiiya na abahaabu abiëënë hai, etare iga na kobaara bareenge abarro. 
1PE.2.19	Kugira neng'ana inchiiya kimui hanö omoonto agumiirria oborro araheetoka eNöökoe nkaaga ukunyööra arairiiribua buchua. 
1PE.2.20	Mbueera ke boohö hanö ndanyööre moragumiirria ogotëmoa gikugira yamasaria? Siböönö mbuuya kimui hanö ndanyööre moraköra amaiiya nukugumiirria imiiriirö; eyombë neng'ana inchiiya mbërë yeNöökoe. 
1PE.2.21	Gayo ngö möberekereeyoe, kugira Kresto nawë naairiiriibui gukugira yeiinyu akabategera ikiorokirrio okorri iga na baiinyu mogöötë enchera yaaë. 
1PE.2.22	“Wë taakörre iraga rere riöönsoe gose teeng'ana ere yöönsoe embeebe yaaruure kumunyua gööë hai.” 
1PE.2.23	Hanö wë atokeroe taatokere moonto hai, tööböhirriiyi moonto obonënë bööë hanö aairiiriibui hai, siböönö naaihaanere umuëënë ko oora agokëënga ikiina koboroonge. 
1PE.2.24	Wë umuëënë naaimukiri amaraga gaiito komobere gööë igoro komote, okorri iga tobë abaku komaraga na koba abahoru komang'ana göönsoe goboroonge. Gukugira yogotëmoa kööë baiinyu mööhöna. 
1PE.2.25	Onyööra möösira kiamang'oondi, siböönö möisa komoreengera uMuirigania hamui na oMomaahirri wimiööyö geiinyu.
1PE.3.1	Këiigö bëënë abakari, muigueere basaacha baiinyu, okorri iga ndanyööre baahö banö batagukumia eNg'ana yeNöökoe batëgëribue na kurutua na orogëëndö robakaabö nenkanyööra tebarateeberribua eNg'ana hai, 
1PE.3.2	hanö baramaahë orogëëndö roiinyu uruuya na urubusuuki. 
1PE.3.3	Ubuikuuni boiinyu botagaacha koba boora bokomaahekana kebara iigö këboora bökoroka ituukia, gotoora ibicheengeche biesahaabu gose ugusuaara ichingebo chiriguri. 
1PE.3.4	Siböönö niiga bobë ubuikuuni bomööyö bonö botakomaahekana gose gosareka, boyo mboora boreenge ubusuuki na ubutiindu bomööyö, mbö boreenge ububueera bokong'u mbërë yeNöökoe. 
1PE.3.5	Mahëënë niigö abakari abahoreeru baakarai, baara baaitëng'ëëye eNöökoe baaikoonere abiëënë gonchera yakuigueera basaacha baabö. 
1PE.3.6	Niigö Saara aaiguereeye Abrahamu, akamoberekera iga omonënë waaë. Moreenge abaana baaë bigiiseke hanö ndanyööre moraköra gaara gareenge amaiiya, motakööböha geento kere giöönsoe. 
1PE.3.7	Niigö bëënë na baiinyu abasaacha, muikare na bakaiinyu kobong'aiini; taha omoköri esookö, wë negeento kenö getaana ichinguru, na wiiki mobabare iga nabari bomoondo goora guamaabe na obohoru bueNöökoe hamui na baiinyu. Moköre iigö okorri iga amasabi gaiinyu gaangë koreberroa.
1PE.3.8	Eng'ana yagosookerria neenö iga, mobe na iriitëgëërrö rimui, abaanto banö mokööberana, banö mohaanchaine kiabakumia mobë abaanto bamaabe na abasuseenu. 
1PE.3.9	Mööngë kohakana igisiöömba gose kuriingiriania amang'ana amabeebe, siböönö mobë baara baguitabiria abaanto kugira gayo ngö möberekerreeyoe iga munyööre emesaaraaro. 
1PE.3.10	Kugira ngaandekeroe iga:
1PE.3.10	“Omoonto ore wöönsoe onö ahaanchere obohoru,
1PE.3.10	nokomaaha ichinsiko ichinchiiya,
1PE.3.10	niiga arebeerre ororeme rööë röönge kogaamba amabeebe,
1PE.3.10	ibinënëbu biaaë bitakagaamba oborööngö.
1PE.3.11	Atigë amabeebe, aköre amaiiya,
1PE.3.11	atunë omorëëmbë nokogosöörana kimui.
1PE.3.12	Kugira amaiisö goMonënë ngabataachereeye baara
1PE.3.12	bareenge abaroonge, na amatui gaaë ngotëgëërragare
1PE.3.12	amasabi gaabö.
1PE.3.12	Siböönö oMonënë ruisö röönsoe tahaanchere baara
1PE.3.12	bagoköra amabeebe hai.”
1PE.3.13	Ning'ui kana arabanyahaare hanö ndanyööre moreenge abaanto bomokea goköra amaiiya? 
1PE.3.14	Siböönö nabakehaiiyamore hanö ndanyööre morairiiribua gukugira yobohëënë bueNöökoe. Motagaacha kuiriiribua, gose kööböha okööböhia kööbö; 
1PE.3.15	etare iga kumiööyö geiinyu mobë na esookö hare Kresto iga newë Yeeso oMonënë. Muikare moseemiri ichinsiko chiöönsoe gukuhuunchukiria omoonto ore wöönsoe onö akobabuuria igoro yiriitëng'ërö renö rereenge moonse yeiinyu. Siböönö moköre iigö kubunyööhu na kubusuuki. 
1PE.3.16	Mobë na ichintariki ichinchiiya ninyööra ngotokoamore, baara bagotoka orogëëndö roiinyu uruuya hare Kresto basuukirribue. 
1PE.3.17	Kugira mbuuya omoonto anyööre imiiriirö kogoköra amaiiya, hanö ndanyööre niigö Nöökoe agutuna, gokera kuiriiribua kogoköra amabeebe. 
1PE.3.18	Yeeso nawë naairiiriibui hare rimui gukugira yamaraga gaiito, omoroonge gukugira yabaara batare abaroonge, okorri iga atuhiki haang'i na eNöökoe. Omobere gööë ngökuure siböönö naabaaye omohoru kuMuiika, 
1PE.3.19	gonchera eyo naageereeye imiika genö onyöörre gereenge gokeböhë, akageruundiria eng'ana yaaë, 
1PE.3.20	abaanto banö mbere tebaareenge abasuuki hai, gonkaaga enö eNöökoe aabagumiirriiyi guchinsiko chiira Nuhu aare kohagaacha oböötö boora; monö abaanto bakë iigö baasöhere, abaanto banaanai bëënë banö baatuuriibui komaanche. 
1PE.3.21	Esesoro yamang'ana gayo norobaatiisö, ronö rokobatuuria baiinyu nsiko chinö, (tiiga iga nukuruusia ubunyaanku bomobere hai, etare iga nendago enö ikurua gontariki inchiiya mbërë yeNöökoe) gonchera yukuriooka koYeeso Kresto. 
1PE.3.22	Wë aisa kuya kuriooba, nawë naikaaye boreo bueNöökoe, na abamaraika, abanyagotora, na abichiinguru mbareenge haanse yaaë.
1PE.4.1	Kohaara Kresto aairiiriibui komobere gööë, nisaiine iga na baiinyu böönsoe muiköng'ëërri gokoba na iriitëgëërrö reera bëënë areenge nariö, kugira ore wöönsoe onö airiiriibui komobere gööë ahaaterana na amaraga. 
1PE.4.2	Kurua böönö muriihë kogëëndërria koba kubuigöömbi buabaana babaanto, etare iga moköre gare Taata eNöökoe agutuna gonkaaga yeiinyu enö yatamere gokomënya gokebara hanö. 
1PE.4.3	Kugira enkaaga yeiinyu enö yaahëta yaisere goköra gaara ichiHamate chigoköra, ubunyaanku boboraaya, ubuigöömbi, ubunyui, ichindaagera hagarehagare, ibikömö biubunyui buamaroa, na ogosëëngëra ichinöökoe konö gotaagotoneroa. 
1PE.4.4	Amang'ana gaanga gayo ichiHamate chiyo nkorogoorachire hanö chiamaaha iga temokogaköra hamui nabö hai, na kohayo babatoka. 
1PE.4.5	Nabö mbaregaamba gaara göönsoe baakörre mbërë yaoora aisa guiseemia kobakëëngëra ikiina abahoru na abaku. 
1PE.4.6	Eyo niyo yaagirre aMang'ana Amaiiya gakaruundibua ninyööra nkobaku, okorri iga nenkanyööra baisa gokëëngëroa ikiina nkaaga baareenge abahoru, këhaara abaanto baande bagokëëngëroa ikiina; siböönö babë na obohoru bokibumuiika kehaara eNöökoe areenge
1PE.4.7	Siböönö maserra yamang'ana göönsoe haang'iere, kohayo mobë maiisö, wiiki mobë na ekerëëngërë, okorri iga motore gosaba. 
1PE.4.8	Kogöönsoe gayo, mobë na omokea kohaanchana, kugira obohaanchi ngukuundikiriabore amaraga amaaru. 
1PE.4.9	Mobë na obogësa baiinyu kobaiinyu motaana ukuirumuungia. 
1PE.4.10	Kera omoonto asaachë gotomera igituhö gokerëëngërë kenö eNöökoe aamoha gutuurria abaande; mobë kiabamaahirri abaiiya bamaabe gieNöökoe. 
1PE.4.11	Onö agusumaacha, asumaache kiomoonto onö ahaayoe isumaacho eyo na eNöökoe, onö agokörra abaande emeremö aköre guchiinguru chöönsoe chiira akohaaboa na eNöökoe okorri iga eNöökoe agoongoe komang'ana göönsoe gokohëtëra hare Yeeso Kresto. Ubuhiku na ogotora nobööë kuyeeyo na eyo. Amina.
1PE.4.12	Abahaanchoa, motakaarogoorra amasaacho amaritö ganö gaguucha hare baiinyu kobasaacha iga negeento ekegëni gekoba hare baiinyu. 
1PE.4.13	Siböönö mogööke iga ngosaangamore kumiiriirö geKresto, okorri iga muuchë kogööka bokong'u hanö ubuhiku bööë borehonyoroa. 
1PE.4.14	Nabakehaiiyamore hanö ndanyööre nkogaamboamore bobeebe gukugira yiriina reKresto, kugira uMuiika wubuhiku na weNöökoe hare baiinyu are. 
1PE.4.15	Omoonto ore wöönsoe gatai yeiinyu atagaacha kuiriiriibua iga numuiiti wabaanto, gose iga numuiibi, gose onö agoköra amang'ana amabeebe, gose omorööngöri onö agosöhërra amang'ana gabaande. 
1PE.4.16	Siböönö hanö ndanyööre omoonto nkuiriiribuaare iga nomoKresto, atagaacha koba na ichinsöni, etare iga agoongë eNöökoe iga naana iriina reyo. 
1PE.4.17	Hayo niiga bamorai, enkaaga yogokëënga ikiina yaahikere, nayo nerataangere kunyuumba yabaanto bieNöökoe; ndanyööre netaangera hare baiito abaanto bieNöökoe, niyeke eraabë kobaara batakuigueera aMang'ana Amaiiya gieNöökoe? 
1PE.4.18	Këëbore amaandekö gakogaamba,
1PE.4.18	“Hanö ndanyööre nkeraabë egokong'u komoonto omoroonge kohöna,
1PE.4.18	niyekembë keraabë komoonto onö atagosooka eNöökoe na umunyamaraga?”
1PE.4.19	Kohayombë baara bakuiriiribua gikugira yagare eNöökoe agutuna, batoorre eNöökoe imiööyö gëëbo koba emööngö yaabö kogoköra amaiiya hare Getëëmi onö areenge omohëënë.
1PE.5.1	Ndagëya abagaaka banö bareenge gatai yeiinyu, uni wöönsoe nomogaakande këëbö, numutuburi wimiiriirö geKresto, na onö aresaanga nabö ubuhiku bonö borehonyoroa: 
1PE.5.2	Muriisi irihichö rieNöökoe renö mööhaayoe na kurimeererra buuya, tekëëbanö mokohaamirribua hai, etare iga ngokohaancha koiinyu abiëënë këëbore eNöökoe agutuna. Wiiki tiiga mobë banö bagutuna ichiseenti chichinsöni hai, etare iga mbanö bakuiruusia. 
1PE.5.3	Tiiga iga wiiki muiköre abanënë igoro yabaara mogotaangata hai, etare iga mobë ibiorokerrio ibihëënë kuihichö. 
1PE.5.4	Na hanö uMuirigania oMonënë aretookera, hayo nehö murimukia igituhö keera kiubuhiku, keera getaakuihoma. 
1PE.5.5	Na baiinyu abaana-bakë muigueere abagaaka. Na baiinyu böönsoe muisöhiri ubuihöötu okorri iga motore gutuurrania abiëënë kubiëënë, kugira “ENöökoe tahaanchere abaanto bikihëëmö hai siböönö nkohaare abaihöötu amaabe.”
1PE.5.6	Kohayo muitoore haanse yoköbökö koeNöökoe konö koona ichiinguru ichinënë okorri iga abaimukiirri hanö enkaaga eraahikë. 
1PE.5.7	Motoore imiiriirö geiinyu giöönsoe harewë, gukugira wë nkobaireerrare bokong'u. 
1PE.5.8	Muiraarerre na kuhura kugira umuchööngëri weiinyu, umubisa iRisaambo kiindui, nkong'öönaare arainaaranaara na gutuna omoonto iga amomërë. 
1PE.5.9	Momööngë bokong'u, muimeerre boroonge kubukumia boiinyu na komanya iga imiiriirö geyo moonagiö ngereenge kobakumia baande gokebara. 
1PE.5.10	Na eNöökoe wamaabe göönsoe onö ababerekeeye gosöha kubuhiku bööë bokuyeeyo hare Kresto Yeeso, hanö moraisë kuiriiribua kuibaga ikë iigö, wë umuëënë narabatogekë, abatirimiki nokobaha ichiinguru okorri iga muimeerre. 
1PE.5.11	Ogotora nokööë kuyeeyo na eyo. Amina.
1PE.5.12	Mbandekeeye amang'ana ganö makë iigö, gokohëtëra hare mura omoiito omohëënë, Siruano, kobatoora omööyö na kuruusia ubutuburi iga ganö ngö amaabe amahëënë gieNöökoe. Imeerra boroonge hare gö. 
1PE.5.13	Abakumia abaahoroa bieNöökoe abaBabeeri hanö babakeerri hamui na omööna waanë Maarikö. 
1PE.5.14	Mokeerani guikeerio riobohaanchi gokoomuunana. Omorëëmbë gobë hare baiinyu böönsoe banö moreenge moonse yaKresto. Amina.
2PE.1.1	Uni Simooni Bëëtërö omoköri wemeremö na omotomoa waYeeso Kresto-
2PE.1.1	Ndabaandekera böönsoe baara mönyööra ubukumia boora boona ubueera kiubukumia boiito, gokohëtëra koboroonge boTaata eNöökoe na uMutuuria weiito Yeeso Kresto. 
2PE.1.2	Amaabe na omorëëmbë biyëëngëri hare baiinyu gokomomanya eNöökoe na Yeeso oMonënë weiito.
2PE.1.3	Ogotora kööë ogokeboNöökoe göötoha ibiinto biöönsoe binö bigutunua gukugira yirimënya na ubusuuki bueNöökoe, nabiö ntöbinyööra gonchera yokomomanya oora aatoberekeeye tunyööre ubuhiku na ubuuya bööë. 
2PE.1.4	Wiiki gokohëtëra kubiinto biyo aatoha ichindago ichinënë bokong'u, na ichubueera, okorri iga gokohëtëra hare chiö motore gosaanga etëëmö eera yoboNöökoe bööë, ebatuurri mong'ösë kurua kubunyaanku bonö boreenge gokebara gukugira yubuigöömbi böömö. 
2PE.1.5	Gukugira yeng'ana eyo bëënë mohaangarre bokong'u muëëngëri ubuuya kubukumia boiinyu, na kubukumia kubuuya boyo muëëngëri obong'aiini, 
2PE.1.6	kobong'aiini boyo muëëngëri okoba na ekerëëngërë na gokerëëngërë keyo muëëngëri ubugumiirria, kubugumiirria muëëngëri ubusuuku bueNöökoe, 
2PE.1.7	na kubusuuki bueNöökoe muëëngëri okohaanchana na gokohaanchana koyo muëëngëri obohaanchi. 
2PE.1.8	Kugira hanö ndanyööre amang'ana gayo moonagö, na ngaichooye kimui hare baiinyu ngarabaköre mööngë koba abarösu gose abaanto banö bataana amaköra, gokomomanya oMonënë weiito Yeeso Kresto. 
2PE.1.9	Momanyë iga omoonto ore wöönsoe onö ataana gayo numuhukuru, tagaatora komaaha ibiinto binö bireenge harai hai, eeba wiiki këëbore aasaabuurroe na kööberoa amaraga gaaë gaara gaahëtere. 
2PE.1.10	Kohayo baanto baiito mohaangarre kimui moköre okoberekeroa na okööhoroa koiinyu kobë okohëënë kugira hanö moraköre iigö temoratore guituuratuura mogoe hai. 
2PE.1.11	Gonchera eyo morahaaboe umueeya omogare ogögosöha kobogaambi bokuyeeyo boMonënë na uMutuuria weiito Yeeso Kresto.
2PE.1.12	Uni nendagëëndërri kobahiitukia amang'ana gayo nenkanyööra mogamanyere na wiiki möhërëkibua kobohëënë bonö moonabö böönö. 
2PE.1.13	Nkomaahande iga mbuuya nköre iigö nkereenge omohoru, gokobatakia gonchera yakobahiitukia. 
2PE.1.14	Nemanyere iga uruku röönë haang'irore këëbore oMonënë weiito Yeeso Kresto aisa kunyorokia. 
2PE.1.15	Siböönö nendahaangarre maahë iga nkaaga chöönsoe nkuhiitamore amang'ana ganö hanö ndaisë gukua.
2PE.1.16	Gukugira baiito tetöösööraine amagano ganö gaandekeroe ko obong'aiini hai, hanö tobateeberreeyi igoro yichiinguru chioMonënë weiito Yeeso Kresto na ukuriinga kööë, etare iga wanyöörre toisa komaaha na amaiisö gaiito ubuhiku bööë. 
2PE.1.17	Kugira Yeeso nanyöörre egoongö na ubuhiku kurua hare eNöökoe Taata hanö engaamba yaamocheeye kurua hare oora areenge Ubuhiku Obonënë eragaamba iga, “Oyo noMööna Waanë, Omohaanchoa waanë onö ngotëgëribua nawë.” 
2PE.1.18	Baiito ntoiguure emberekera eyo kurua kuriooba hanö tööreenge hamui nawë kunguku ehoreeru eera.
2PE.1.19	Na baiito wiiki ntoona eng'ana eera yobonaabi enö ereenge ehëënë kimui. Na baiinyu moraköra buuya hanö moragiigue kimui, kugira nereenge giekemore kenö gekomoreka kugisuunte kuhika urusiko ruhikë na inyunyuunyi yinkio erabë kumiööyö geiinyu. 
2PE.1.20	Taanga momanyë eng'ana enö wiiki iga tebonaabi boreenge komaandekö bonö bokohoonchoroa këëbore omoonto nyaborëbë ahaanchere umuëënë hai. 
2PE.1.21	Kugira obonaabi boyo tebörëënteroe ahase hare höönsoe haara këëbore omööna womoonto agutuna hai, etare iga abaanto mbaagaambere gaara gaaruure hare eNöökoe na gotaangatoa na uMuiika oMohoreeru.
2PE.2.1	Ninyööra niigö, karai eyo, mbaarichökëëye abanaabi abarööngö gatai yabaanto. Këhayo bëënë mbararichökërë hare baiinyu abaiigia abarööngö banö bararëëntë gukibisere amaiigio amabeebe ganö gagosaria abaanto. Wiiki mbaremöönga ninyööra noMonënë waabö onö aabagorre, bairëëntërë ogosaribua konö gotaategetë. 
2PE.2.2	Abaaru mbaragöötë ubunyaanku bööbö na gukugira yaabö enchera yobohëënë neratokoe. 
2PE.2.3	Na kubuigöömbi bööbö mbarainyöörre ibinyöörö kurua hare baiinyu gokogaamba amang'ana amarööngö. Ogokëëngëroa ikiina kööbö kurua karai tegöötegeta hai; nyööra na ugusikibua kööbö ruisö röönsoe hö kore.
2PE.2.4	Kugira eNöökoe taabeeye abamaraika baara baakörre amaraga hai, siböönö akabarëkëra kuibëri na kobatoora harai kugisuunte ekenënë, barageerra ogokëëngëroa ikiina. 
2PE.2.5	Na wiiki eNöökoe ekebara keera gëëkarai hai, ninyööra naahöniri Nuhu, onö aare kuruundia igoro yoboroonge na abaande muhuungate, enkaaga eera aarëëntere ehooro igoro yense yabaanto banö bataana ubusuuki koNöökoe. 
2PE.2.6	Wiiki akagekëëngëra ikiina imigi geSötöma na Göömöra, akageköra koba iriibu na gebë igituubanio këgaara gareba kobaanto banö batareba na ubusuuki koNöökoe. 
2PE.2.7	Naatuurri omoonto omoroonge oora, Ruutu, omoonto onö onyöörre aitumata gukugira yorogëëndö urunyaanku ruabaanto ababeebe. 
2PE.2.8	Siböönömbë omoonto oyo Ruutu ngatai yaabö areenge, gokomaaha na ukuiigua kööë, nairiiriibui gonkörö yaaë enö yaareenge endoonge guchinsiko chöönsoe gikugira yamaköra gaabö ganö gataare na umugiro. 
2PE.2.9	Kohayo oMonënë namanyere gutuurria abaanto banö baana ubusuuki koNöökoe kurua komasaacho na kobatoora baara bareenge abanyaanku gokeböhë ikiritö kohekeera urusiko roora rogokëëngëroa ikiina, 
2PE.2.10	na hëënëhëënë baara bagoköra amang'ana amanyaanku gubuigöömbi na banö bagosëra ogotora koeNöökoe.
2PE.2.10	Abaanto bayo nabamögöru, abaisasi, na tebakööböha gotoka baara bareenge abahiku. 
2PE.2.11	Ninyööra nabamaraika banö baana ichiinguru na ogotora gokera abaanto bayo, tebagokëëngëra ikiina baara baana ubuhiku gonchera yakobatoka mbërë yoMonënë hai. 
2PE.2.12	Bö mbatuubaine na ichitiinyi chinö chitaana bong'aiini, baanga ichitiinyi chakogöötoa na gosaribua; nguchöriabare amang'ana gaara batamanyere nabö mbarasikibue gichitiinyi. 
2PE.2.13	Nkunyööroabare na amabeebe gikugira yobobeebe bööbö. Harebö oborëëbi na ogoköra amang'ana agubuigöömbi bomobere omobaso umugima nkö ukuigöökia. Baaba abaanto bamasörö banö bataana ichinsöni, baraköra amang'ana amabeebe agakuing'ainirria hanö bagosaanga guchinyaangi hamui na baiinyu. 
2PE.2.14	Amaiisö gaabö nganö gaichooye obohooyiri, abaanto banö batagutigana na amaraga, abang'aiinirria bichinkörö chiira chireenge ichindösu, abiëënë imiööyö genö geisa konaribua ubuigöömbi. Bö mbareenge abaana bimiihiimö. 
2PE.2.15	Baatiga enchera eera ereenge endoonge nagusira, baagööta enchera eera yaBaaramu omööna waBeeuri, oora aahaanchere ikinyöörö kiobosakuri, 
2PE.2.16	siböönö onö aanyöörroe na obobeebe bööë umuëënë enkaaga eera etekere, itiinyi enö etaakogaamba, yaagaambere kongaamba enö yaanga yomoonto egakaania omonaabi atigë eseemi yaaë embeebe.
2PE.2.17	Abaanto baanga bayo mbatuubaiine na ibisima binö bitaana amaanche gose kiamasaaro ganö gakuhuuchahuuchibua na omokama, na ahase higisuunte ekenënë haabeekoa gikugira yaabö. 
2PE.2.18	Gokogaamba amang'ana amaritö agikiihëëmö, siböönö amachua, agubuigöömbi buemebere gëëbö, abaanto bayo nkong'ainirriabare abaanto banö baang'ösa boongo iigö kurua kobaara bamënyere kuiraga. 
2PE.2.19	Nkoraganabare abaanto iga mbarabatachore siböönö bö abiëënë nababöhë bubunyaanku; kugira omoonto nkobaare omoböhë wegeento kere giöönsoe kenö gekomobaaha. 
2PE.2.20	Kugira hanö ndanyööre abaanto baisere kong'ösa amang'ana amanyaanku gekebara gokomomanya oMonënë na Umutuuria weiito Yeeso Kresto, sooki wiiki bagöötibui na kobaahoa nagö nkobeebehabare bokong'u gokera hare baareenge gonkaaga yambërë. 
2PE.2.21	Kohayo nekabaaye eng'ana inchiiya hanö bakaangere komanya enchera yoboroonge, gokera kogemanya na gutiga wiiki iriragö irihoreeru reera baahaayoe. 
2PE.2.22	Siböönö gaaba amahëënë këhaara ekereengio kimui gekogaamba iga: “Eseese yaareengera korea amaruki gayo inyënë, na embeeche enö yaisaabibua buuya nakoraba iriingere kuigaaragaara komatagitö.”
2PE.3.1	Abahaanchoa baanë, enö böönö ninyaruba yakabere nkobaandekera; na guchiöönsoe chiyo ibere ngosaachande kobasesemora amaitëgëërrö gaiinyu amaiiya gonchera yakobahiitukia amang'ana ganö. 
2PE.3.2	Ngutunande iga muhiitë amang'ana gaara gaagaamberoe karai na abanaabi abahoreeru, na iriragö reera rëruure hare oMonënë na uMutuuria, gokohëtëra kobatomoa baiinyu. 
2PE.3.3	Mbërë yagöönsoe momanyë iga guchinsiko chamaserra, abachöria mbariicha abarachöria, na baraköra amang'ana gaabö abiëënë agubuigöömbi. 
2PE.3.4	Nabö mbaregaamba iga, “Haigere kana endago eera yuguucha kööë? Kugira kurua baaguuka baakuure na kurua ekebara gëëkörroe amang'ana ngareenge këboora bëënë gaareenge.” 
2PE.3.5	Bömbë bosëri iigö, baanga koongora iga kong'ana yeNöökoe igoro kuriooba haatëëmeroe kurua ensemoka na wiiki iga ninyööra nekebara ngëëtëëmeroe kurua komaanche na moonse yamaanche. 
2PE.3.6	Wiiki nkomaanche gayo bëënë ekebara keera genkaaga eera ngëichuriibui na ehooro yamaanche kegasika. 
2PE.3.7	Siböönö kong'ana eyo bëënë, igoro kuriooba na ekebara keböönö mbibeekere biichë kohea komörrö. Biyo mbibeekeroe biraganya urusiko ronö abaanto banö bataana ubusuuki koNöökoe barekëëngëroa ikiina na gusikibua. 
2PE.3.8	Siböönö, abahaanchoa motakeeba eng'ana imui enö, iga koMonënë urusiko rumui nkemëëka ibikoe, na emëëka ibikoe nkiurusiko rumui. 
2PE.3.9	OMonënë tagotegeta kuhikia endago yaaë këëbore abamui baguitëgëërra. Siböönö numugumiirria hare baiinyu kugira tahaanchere iga omoonto ore wöönsoe asire hai etare iga böönsoe batigë amaraga.
2PE.3.10	Siböönö urusiko roMonënë nduriicha kiumuiibi. Kurusiko royo igoro kuriooba harirua hö kuiraka; na ibitëëmoa biöönsoe mbiresaamboa na kunyërëganibua, na ekebara na biöönsoe binö bigoköroa mö mbirisaamboa. 
2PE.3.11	Kohayombë hanö ndanyööre ibiinto biyo biöönsoe mbirinyërëganibua iigö, ngisaiine iga baiinyu mobë abaanto batëëmö ke? Kuhika mobë abahoreeru na abasuuki koNöökoe korogëëndö roiinyu; 
2PE.3.12	moraganya na könguhirria uguucha urusiko rueNöökoe; urusiko ronö igoro kuriooba haresaamboa na kunyërëganibua, na ibitëëmoa biahö mbirisaamboa na kunyööha komörrö. 
2PE.3.13	Siböönö këhaara endago yaaë ereenge, nkoganyatore iriooba iriihea na ekebara ekehea, ahase hanö oboroonge buikaaye.
2PE.3.14	Kohayombë, abahaanchoa kohaara mokoganya amang'ana ganö, moköre omokea bokong'u okorri iga abanyööre moreenge abarabu na banö bataana isaria wiiki moona omorëëmbë. 
2PE.3.15	Mobare ubugumiirria boMonënë weiito iga numueeya gokunyööra ubuituuria, këhaara mura omoiito omohaanchoa weiito Bauro aabaandekeeye kuguituungana na eseemia enö aahaayoe. 
2PE.3.16	Niigö bëënë akööndeka guchinyaruba chiaaë chöönsoe, aragaamba igoro yamang'ana ganö. Guchinyaruba chiaaë chiyo ngaamö amang'ana amakong'u ganö gatakoongoroa, ganö abaanto banö bataana obong'aiini na banö batagomere, bakohoonchora boonde këhaara bakohoonchora boonde amaandekö gaande kobosariku bööbö abiëënë. 
2PE.3.17	Kohayo, abahaanchoa motaangere komanya ganö, maaheerrambë kimui motagaacha kuhinanoa na omogëra guirisaria riabaanto abanyaanku bayo nokobaguiisia kurua haara mogomere. 
2PE.3.18	Siböönö mukiine komaabe na gokomomanya oMonënë weiito na uMutuuria Yeeso Kresto. Ubuhiku nobööë nyööre mböönö na kuyeeyo na eyo. Amina
1JN.1.1	Torabaandekera igoro yeNg'ana yobohoru enö yaareenge hö kurua ogotaanga. Eng'ana eyo Yobohoru tögiigua na Tögemaaha na amaiisö gaiito; mahëënë tögemaaha na kogegööta na amabökö gaiito. 
1JN.1.2	Obohoru boyo mböhonyooyoe, na tokabomaaha na böönö nkohërëkiatore igoro yabö. Wiiki nkobateeberriatore igoro yobohoru bokuyeeyo bonö boreenge hare Taata na böhonyoroa hare baiito. 
1JN.1.3	Ngoteeberriatore nyööra hare baiinyu amang'ana gare töömaaha na kuiigua korri iga na baiinyu böönsoe mobë na obosaangi na baiito, obosaangi bore toonabö na Taata wiiki na oMööna waaë Yeeso Kresto. 
1JN.1.4	Nkobaandekeratore ganö korri iga emegöökö geiito gehekeerane.
1JN.1.5	Böönömbë eng'ana enö töiigua kurua harewë na toragiruundia yöenö: Nöökoe noborabu na moonse yaaë tigisuunte kere giöönsoe keemö hai. 
1JN.1.6	Hanö oranyööre toragaamba iga ntoona obosaangi hamui nawë na hayo nyööre ntomënyere kugisuunte hayo nkorööngöhatore na tetogoköra gare gaituungaine obohëënë hai. 
1JN.1.7	Siböönö hanö oranyööre ntogëënda koborabu këhaara wë areenge koborabu, hayo ntoona obosaangi baiito abiëënë kubiëënë na amaanyiinga goMööna waaë Yeeso ngotosaabuuragare kurua komaraga göönsoe. 
1JN.1.8	Hanö oranyööre ntogaamba iga tetoona iraga hai, nkuing'aiinatore na obohëënë teboreenge moonse yeiito. 
1JN.1.9	Hanö oranyööre ntotobora amaraga gaiito koNöökoe wë nomohëënë na omoroonge, naratööbere amaraga gaiito, na atosaabuure kurua kubunyaanku böönsoe. 
1JN.1.10	Hanö toragaambë iga tetoraköra iraga rere riöönsoe hai, ngoköratore eNöökoe koba omorööngö, na eng'ana yaaë tereenge moonse yeiito hai.
1JN.2.1	Baana baanë nkobaandekerande ganö korri iga motagaacha goköra iraga; siböönö hanö omoonto araterroke aköre iriraga, ntoona ore akogëya kuibaga reiito hare Taata, newë Yeeso Kresto omoroonge. 
1JN.2.2	Kresto umuëënë newë areenge egesonsooro kiamaraga gaiito, tiiga namaraga gaiito abiëënë hai, getare iga nareenge egesonsooro kiamaraga gekebara giöönsoe.
1JN.2.3	Hanö oranyööre toragööta amaragö gaaë, hayo nehö toraabë na obohëënë iga ntomomanyere. 
1JN.2.4	Omoonto onö akogaamba iga “Nemomanyere,” si atakuigueera amaragö gaaë, nomorööngö na obohëënë teboreenge moonse yaaë hai. 
1JN.2.5	Siböönö ore wöönsoe akogööta eng'ana yeNöökoe, oyo naana obohaanchi bobohëënë bueNöökoe moonse yaaë. Na hayo nehö tokomanya iga ntoreenge moonse yaaë. 
1JN.2.6	Ore wöönsoe akoboora iga naana obogöötaine nawë, kuhika agëëndë këhaara Yeeso aagëëndere.
1JN.2.7	Abahaanchoa iriragö renö nkobaandekera tiiga niriihea hai; ndeera bëënë mögeeye moraba nariö gukurua karai. 
1JN.2.8	Ninyööra niigö iriragö renö nkobaandekera niriihea na obohëënë bööriö nkomaahekanabore hare Kresto na hare baiinyu kugira igisuunte nkong'ösakere na oborabu bobohëënë nkorabiabore.
1JN.2.9	Omoonto onö akogaamba iga nkoborabuare siböönö narëgere owoonde, oyo nkugisuunte akere ninyööra mböönö. 
1JN.2.10	Ore wöönsoe ahaanchere owoonde oyo nagomere koborabu na taana kere giöönsoe moonse yaaë kegaituuriatuuria owoonde hai. 
1JN.2.11	Siböönö onö arëgere owoonde nkugisuunteare; kugisuunte akogëënda na tamanyere hare akuya hai, kugira igisuunte këmuhukuria. 
1JN.2.12	Nkobaandekerande baiinyu banö moreenge abaana kugira mööberoa amaraga gaiinyu kuriina rëëë. 
1JN.2.13	Nkobaandekerande baiinyu baataata, kugira möömanya onö aareenge hö kurua karai. Nkobaandekerande baiinyu abamura kugira möökera umunyaanku oora.
1JN.2.14	Nkobaandekerande baiinyu abaana kugira momanyere Taata. Nkobaandekerande baiinyu baataata kugira momanyere onö aareenge hö kurua karai. Nkobaandekerande baiinyu abamura, kugira moona ichiinguru, na eng'ana yeNöökoe negomere moonse yeiinyu na möökera umunyaanku oora.
1JN.2.15	Mööngë kohaancha ekebara gose biöönsoe binö bireenge gokebara. Ndanyööre omoonto ore wöönsoe ahaanchere ekebara, oyo taana obohaanchi hare Taata moonse yaaë hai. 
1JN.2.16	Kugira göönsoe ganö gareenge gokebara: ichigöörio chiomobere, ubuigöömbi buamaiisö na uguiköria gokere omoonto anakiö kere aköra, tegaakurua hare Taata hai ngokebara gaakurua. 
1JN.2.17	Ekebara hamui na ichigöörio chakiö mbiraasire; siböönö omoonto ore agoköra gare eNöökoe agutuna naramënyë kuyeeyo.
1JN.2.18	Baana baanë, enö nenkaaga yomoherio! Na këëbore möiigua iga umubisa waKresto nguchaare; ninyööra mböönö ababisa abaaru baisa guucha. Kohayo ntomanyere iga enö niyo enkaaga yomoherio. 
1JN.2.19	Abaanto bayo hare baiito baaruure siböönö tebaareenge abobosaangi boiito hai. Hanö nkanyöörre nabaiito baareenge, nyööre mbaagëëndërrëëyi koba hamui na baiito. Ukuya kööbö nköhërëkiri iga tebaareenge abobosaangi boiito hai.
1JN.2.20	Siböönö baiinyu möisa kohakoa amaguta na uMuiika oMohoreeru kohayo baiinyu böönsoe momanyere. 
1JN.2.21	Nkobaandekerande tigikugira iga temomanyere obohëënë hai, siböönö ngikugira konö momanyere obohëënë boyo, na teborööngö bukurua kobohëënë hai.
1JN.2.22	Omorööngö ning'ui? Noore aköönga iga Yeeso tewë Masiihi hai. Oyo newë areenge umubisa waKresto, kugira nKööngaare Taata na oMööna. 
1JN.2.23	Kugira ore wöönsoe aköönga oMööna hayo naangere ninyööra nTaata; na ore agotobora oMööna hayo ngotoboraare ninyööra nTaata.
1JN.2.24	Gare möiiguure gukurua karai gagomë moonse yeiinyu. Hanö oranyööre gaara möiiguure kurua karai gagomere moonse yeiinyu moragome moonse yoMööna na moonse yaTaata. 
1JN.2.25	Na kenö nkiö aatoragana - obohoru bokuyeeyo.
1JN.2.26	Nkobaandekerande ganö igoro yabaara bagutuna kobatabuta. 
1JN.2.27	Okohakoa amaguta koora mööhakeroe kurua harewë nkogomere moonse yeiinyu timugutuna iga woonde abaiigi hai. Kugira okohakoa koora möhakeroe nuMuiika nkobaiigiakore igoro yamang'ana göönsoe, gayo namahëënë temarööngö hai. Na Këëbore möigiibui mogomë moonse yaKresto. 
1JN.2.28	Böönömbë baana mogomë moonse yaaë okorri iga ronö arehonyoroa tuuchë koba abakare banö totaana ichinsöni mbërë yaaë. 
1JN.2.29	Momanyere iga wë nomoroonge; kohayo ore wöönsoe agoköra gare garagere oyo naaibooyoe nawë.
1JN.3.1	Maaha haang'ana obohaanchi bonö Taata aatoha okorri iga toberekeroe abaana bieNöökoe - na nkëhayo tore. Keyo nkiö gikugira ekebara tegetomanyere hai kugira tekëëmomanyere eNöökoe hai. 
1JN.3.2	Abahaanchoa böönö nabaana bieNöökoe tore, na këëbore toreba terahonyoroa hai. Siböönö ntomanyere iga hanö arehonyoroa ntoreba këëwë, kugira ntoremomaaha këboora bëënë areenge. 
1JN.3.3	Kera umui onö ana iriitëng'ërö renö harewë kuhika aisaabuure këhaara wë areenge omorabu ataana bunyaanku.
1JN.3.4	Ore wöönsoe agoköra iriraga oyo nkunyööraare nasarri amaragö gieNöökoe, kugira iriraga nogosaria amaragö. 
1JN.3.5	Momanyere iga Kresto naahonyooyoe okorri iga aimuki amaraga na moonse yaaë tiraga reemö hai. 
1JN.3.6	Ore wöönsoe agomere moonse yaaë tagoköra iriraga hai siböönö ore wöönsoe akogëëndërria goköra iriraga taakamorooche na wiiki tamomanyere hai.
1JN.3.7	Bare baana moonto ore wöönsoe atagaacha kobang'aiina! Omoonto ore agoköra gare garagere oyo nomoroonge, këhaara bëënë wë areenge omoroonge. 
1JN.3.8	Onö agoköra iriraga nuwiRisaambo, kugira iRisaambo nirinyairaga gukurua karai. OMööna weNöökoe naahonyooyoe korri iga asiki emeremö giRisaambo. 
1JN.3.9	Ore wöönsoe areenge omööna weNöökoe tagoköra iriraga hai, kugira eseera yeNöökoe negomere moonse yaaë; kohaara eNöökoe areenge isa waabö takagëëndërria goköra iriraga hai. 
1JN.3.10	Eyo niyo ikugira tomanya abaana bieNöökoe na bare bareenge abaana biRisaambo: ore wöönsoe atagoköra amang'ana amaroonge oyo tareenge weNöökoe hai, hamui na ore wöönsoe atahaanchere owoonde nawë tareenge weNöökoe.
1JN.3.11	Kugira eyo niyo eng'ana eera möiiguure gukurua ogotaanga iga, kuhika tohaanchane abiëënë kubiëënë. 
1JN.3.12	Mööngë koba geKaini onö aareenge uwuMunyaanku oora agaiita mura omööbö. Nkugira ke aamuiitere? Ngikugira amaköra gaaë umuëënë namanyaanku gaareenge. Siböönö agamura omööbö namaiiya gaareenge.
1JN.3.13	Mööngë korogoora, baanto bamoiito hanö oranyööre ekebara kebarëgere. 
1JN.3.14	Ntomanyere iga tööhëta kurua kuruku kuya kobohoru, gukugira ntohaanchere baanto bamoiito. Ore wöönsoe ataana obohaanchi, nkurukuare. 
1JN.3.15	Ore wöönsoe arëgere owoonde, oyo numuiiti, na baiinyu momanyere timuiiti ana obohoru bokuyeeyo hai. 
1JN.3.16	Baiito tömanya obohaanchi gonchera enö; iga Kresto naaruusiri obohoru bööë gikugira yeiito. Na baiito kuhika turuusi obohoru boiito gikugira yabaanto bamoiito! 
1JN.3.17	Hanö oranyööre omoonto ore wöönsoe ana oboome buibiinto na amaahë mura omööbö ana iritunö sooki angë kumuigueera borro komööyö gööë amutuurri, niyeke oyo ana ibiinto araköre aboore iga nahaanchere eNöökoe? 
1JN.3.18	Baana, obohaanchi boiito botagaacha koba ubuamang'ana amachua gose ubuisumaacho inyënë, siböönö bobë ubuamaköra na obohëënë.
1JN.3.19	Niigö toraköre tomanyë iga nabaanto bobohëënëtore; na niigö toratirimiki imiööyö geiito mbërë yaaë. 
1JN.3.20	Kugira hanö oranyööre ichintariki cheiito chiratokëëngëra ikiina tomanyë iga eNöökoe nomonënë gokera ichintariki cheiito, na wiiki namanyere amang'ana göönsoe. 
1JN.3.21	Kohayo abahaanchoa, ndanyööre ichintariki cheiito tichigotokëëngëra ikiina, ntoona ubutirimiku mbërë yeNöökoe.
1JN.3.22	Nkunyööratore kurua harewë kere giöönsoe tokomosaba kugira nkuigueeratore amaragö gaaë na goköra gare gakomotëgëria. 
1JN.3.23	Na iriragö rëëë ndenö: iga tobë na ubukumia kuriina rioMööna waaë Yeeso Kresto na wiiki iga tohaanchane abiëënë kubiëënë këboora bëënë aatoteebiri. 
1JN.3.24	Ore wöönsoe akuiigueera amaragö gaaë, nagomere moonse yaaë, nawë namënyere moonse yaaë. Gukugira yuMuiika gonö aatohaaye ntomanyere iga namënyere moonse yeiito.
1JN.4.1	Abahaanchoa mööngë gukumia imiika giöönsoe, siböönö mosaache imiika geyo nyööre nkoNöökoe giruure, kugira abanaabi abaaru aboborööngö baririchökera gokebara. 
1JN.4.2	Na gonchera enö moramanyë nyööre nuMuiika gueNöökoe: niiga ore wöönsoe onö agotobora iga Yeeso naachere komobere; oyo noweNöökoe. 
1JN.4.3	Siböönö umuiika gore göönsoe gonö gotagotobora Yeeso goyo tekoNöökoe göörua hai. Gonö ngö umuiika guMubisa waKresto, onö möiguure iga ariicha, na böönö aacha karai gokebara.
1JN.4.4	Siböönö baiinyu bare baana nabeNöökoe more na möisa gokera abanaabi bayo boborööngö, gikugira onö areenge moonse yeiinyu nakerre onö areenge gokebara. 
1JN.4.5	Bö nabekebara kohayo nagekebara bagusumaacha, na ekebara nkobatëgëërrakere. 
1JN.4.6	Baiito nabeNöökoe tore. Ore wöönsoe amanyere eNöökoe ngototëgëërraare na onö atareenge oweNöökoe tagototëgëërra hai. Na gonchera eyo nehö tokomanyera umuiika gobohëënë na umuiika gobosaria. 
1JN.4.7	Abahaanchoa tohaanchane abiëënë kubiëënë, kugira obohaanchi nkoNöökoe bukurua. Na ore wöönsoe akohaancha owoonde oyo nomööna weNöökoe, na namanyere eNöökoe. 
1JN.4.8	Onö wöönsoe ataana obohaanchi tamanyere eNöökoe hai kugira eNöökoe nobohaanchi. 
1JN.4.9	ENöökoe naahonyooye obohaanchi bööë hare baiito kogotoma oMööna waaë omomoomui gokebara korri iga tunyööre obohoru gokehëtëra harewë. 
1JN.4.10	Obohaanchi mboobonö iga: tiiga mbaiito tööhaanchere eNöökoe hai, siböönö iga newë aatohaanchere agatoma omööna waaë abë egesonsooro kiamaraga gaiito.
1JN.4.11	Abahaanchoa hanö oranyööre eNöökoe aatohaanchere iigö, kuhika niiga na baiito tohaanchane abiëënë kubiëënë. 
1JN.4.12	Taahö omoonto onö aakarooche eNöökoe hai. Siböönö hanö oranyööre ntohaanchana, eNöökoe namënyere moonse yeiito na obohaanchi bööë böhekeerana moonse yeiito.
1JN.4.13	Na gonchera enö ntomanyere iga moonse yaaë tore nawë moonse yeiito are, gukugira aatoha uMuiika gööë. 
1JN.4.14	Baiito töömaaha na tötobora iga Taata aatoma oMööna waaë koba umutuuria wekebara. 
1JN.4.15	Ore wöönsoe agotobora iga Yeeso Kresto noMööna weNöökoe, eNöökoe namënyere moonse yaaë, nawë namënyere moonse yeNöökoe. 
1JN.4.16	Ntomanyere na ngukumiatore kobohaanchi bonö eNöökoe anabö hare baiito.
1JN.4.16	ENöökoe nobohaanchi, na ore wöönsoe agomere kobohaanchi, oyo nareenge koNöökoe, na eNöökoe namënyere moonse yaaë. 
1JN.4.17	Obohaanchi bohekeeranibue moonse yeiito korri iga tuuchë koba na obokare kurusiko rogokëëngëroa ikiina gikugira boora Kresto areenge mbö toreenge gokebara monö. 
1JN.4.18	Obohaanchi tebokoba na obööba hai. Kugira obohaanchi bonö böhekeerana nkurugiabore obööba. Obööba mbuituungaine na ogokëëngëroa ikiina, na ore wöönsoe onö ana obööba oyo tareenge omohekeeranu kobohaanchi hai.
1JN.4.19	Ntoona obohaanchi gikugira eNöökoe newë aatohaanchere mbërë. 
1JN.4.20	Hanö omoonto aragaambë iga “Nehaanchere eNöökoe,” siböönö narëgere owoonde, oyo nomorööngö. Kugira omoonto onö atahaanchere owoonde ore akomaaha, niyeke aratore kohaancha eNöökoe onö atakomaaha. 
1JN.4.21	Renö ndiö iriragö renö toonariö kurua harewë, iga ore wöönsoe ahaanchere eNöökoe niiga ahaanche na owoonde.
1JN.5.1	Ore wöönsoe agukumia iga Yeeso newë Masiihi, oyo nomööna weNöökoe; na ore wöönsoe ahaanchere umuiburi nkohaanchaare ninyööra nomööna waaë. 
1JN.5.2	Na gonchera enö nkomanyatore iga ntohaanchere abaana bieNöökoe: hanö töhaancha eNöökoe na kuigueera amaragö gaaë. 
1JN.5.3	Na bonö mbö obohaanchi boiito koNöökoe: iga togöötë amaragö gaaë. Amaragö gaaë temaritö hai. 
1JN.5.4	Kugira ore wöönsoe aibooyoe na eNöökoe ngokeraare ekebara, na ngokeratore ekebara kubukumia boiito. 
1JN.5.5	Ning'ui agotora gokera ekebara? Noore agukumia iga Yeeso noMööna weNöökoe.
1JN.5.6	Yeeso Kresto newë aachere komaanche gebaatiiso yaaë na komaanyiinga guruku rööë. Taachere komaanche agiëënë hai siböönö naachere komaanche na komaanyiinga. UMuiika ngö gokohërëkia iga nobohëënë, kugira uMuiika nobohëënë. 
1JN.5.7	Kugira baahö batato: banö bakuruusia ubutuburi: 
1JN.5.8	uMuiika, amaanche, na amaanyiinga; böönsoe batato nkuruusiabare ubutuburi bumui. 
1JN.5.9	Nguitabirriatore ubutuburi bomoonto; siböönö ubutuburi bueNöökoe nobonënë bokong'u kugira aaruusia ubutuburi bööë igoro yoMööna waaë. 
1JN.5.10	Ore wöönsoe agukumia oMööna womoonto naana ubutuburi moonse yaaë. Si ore wöönsoe atagukumia eNöökoe, amoköra omorööngö, kugira taakumia ubutuburi boora eNöökoe aaruusia igoro yoMööna waaë hai. 
1JN.5.11	Ubutuburi mboobonö iga: eNöökoe aatoha obohoru bokuyeeyo na obohoru boyo mboreenge moonse yoMööna waaë. 
1JN.5.12	Ore wöönsoe ana oMööna weNöökoe naana obohoru boyo; ore ataana oMööna weNöökoe taana bohoru hai.
1JN.5.13	Nkobaandekerande amang'ana ganö korri momanyë iga moona obohoru bokuyeeyo baiinyu banö möökumia kuriina rioMööna weNöökoe. 
1JN.5.14	Na bonö mbö ubutirimiku bonö toonabö mbërë yeNöökoe kugira hanö torasabë kere giöönsoe kuguituungana na gare agutuna ngutuiiguaare. 
1JN.5.15	Na hanö tomanyere iga ngutuiiguaare hanö töösaba kere giöönsoe, ntoona obohëënë iga ntoranyööre biöönsoe binö ukunyööra tosabere kurua harewë.
1JN.5.16	Hanö oramaahë omoonto araköra iriraga renö rekorëënta uruku niiga omosabere, na eNöökoe naramohë obohoru. Ngusumaacherande baara nyairaga renö retakorëënta uruku kugira ndeehö iriraga renö retaakorëënta uruku. Iriraga ndeehö renö retakorëënta uruku, tiiga iga omoonto niiga asabere reyo hai. 
1JN.5.17	Ogosaria göönsoe nukunyairaga siböönö iriraga ndeehö renö retakorëënta uruku.
1JN.5.18	Ntomanyere iga ore wöönsoe onö aibooyoe na eNöökoe tagoköra iraga hai, kugira oMööna weNöökoe nkomoreendaare. Kohayo umunyaanku oora takomoköra bobeebe. 
1JN.5.19	Ntomanyere iga nabeNöökoe tore, na wiiki iga ekebara giöönsoe nkereenge haanse yobobaahi bumunyaanku oora. 
1JN.5.20	Ntomanyere iga oMööna weNöökoe aacha, na wiiki aatoha okoongora, korri tomanyë eNöökoe oora areenge omohëënë. Na baiito ntoreenge moonse yaoora areenge omohëënë, kobogöötaiine boMööna waaë Yeeso Kresto. Onö newë areenge eNöökoe omohëënë na obohoru bokuyeeyo. 
1JN.5.21	Bare baana muireende kurua guchituubö.
2JN.1.1	Uni omogaaka ndaandeka hare omogaikoro omööhoroa na hare abaana baaë baara haanchere kobohëënë. Wiiki tiiga nuuni umuëënë mbahaanchere hai, etare iga hamui na baara böönsoe bamanyere obohëënë, 
2JN.1.2	kugira obohëënë mboreenge moonse yeiito na mboraabë hamui na baiito kuyeeyo.
2JN.1.3	Amaabe egaareeya na omorëëmbë kurua koNöökoe Taata na kurua hare Yeeso Kresto oMööna waaë, mbiraabë hamui na baiito kobohëënë na obohaanchi.
2JN.1.4	Nagöökeroa bokong'u gokunyööra iga abaana baaö abamui mbamënyere kobohëënë këhaara bëënë Taata aatoteebiri. 
2JN.1.5	Kohayo ndakogëya uwë mogaikoro: tohaanchane baiito abiëënë kubiëënë. Renö tiiga niriragö iriihea ngokööndekera hai; ndere tööba nariö gukurua karai. 
2JN.1.6	Na bonö mbö obohaanchi iga tomënyë kuguituungana na amaragö gaaë. Na iriragö ndenö, këëbore möiguure kurua karai niiga momënyë kobohaanchi.
2JN.1.7	Abarööngö abaaru baarichökëra gokebara, bare bataguitabirria iga Yeeso Kresto naachere kemobere. Oyombë nomorööngö na newë umubisa waKresto. 
2JN.1.8	Muiraarerre baiinyu abiëënë korri motagaacha gotabuta keera mönyaankera siböönö munyööre igituhö keiinyu kobohekeeranu.
2JN.1.9	Ore wöönsoe atakogoma komaiigio gaKresto siböönö aragaheteera oyo taana eNöökoe. Si ore akogoma komaiigio gaKresto oyo naana Taata na oMööna waaë. 
2JN.1.10	Hanö omoonto ore wöönsoe araachë hare baiinyu ataana amaiigio ganö otakamuirigania mööö gose komokeeria. 
2JN.1.11	Ore wöönsoe akumuirigania na komokeeria oyo ngosaangaare nawë komaköra gaaë amanyaanku.
2JN.1.12	Neena amaaru gakööndeka siböönö tiga naangë kööndeka na ekaraamu na oboenö. Nguitëng'ëraande guucha na nsumaache na baiinyu amaiisö komaiisö, korri omogöökö goiito gohekeerane. 
2JN.1.13	Abaana bamusubaati omoiinyu omööhoroa bagokeerri.
3JN.1.1	Uni omogaaka - ndakööndekera uwë omohaanchoa Gaayo, ore haanchere kobohëënë.
3JN.1.2	Omohaanchoa ngosabande iga amang'ana göönsoe gabë buuya hareuwë ninyööra nomobere gobë buuya këhaara bëënë omööyö gööö goreenge buuya. 
3JN.1.3	Naabaaye na omogöökö bokong'u hanö abamui babakumia baachere bakaruusia ubutuburi këëbore oreenge omohëënë, na këëbore okogëënda kobohëënë. 
3JN.1.4	Tegeento keehö kenö gekongöökia gokera hanö naiigua iga abaana mbamënyere kobohëënë.
3JN.1.5	Omohaanchoa, noreenge omohëënë gokere giöönsoe ukunyööra oraköra gikugira yabakumia, ninyööra otabamanyere. 
3JN.1.6	Bayo mbaaruusiri ubutuburi gokanisa igoro yobohaanchi bööö. Noraköre buuya bokong'u hanö orabatuurri bagëëndërri na orogëëndö rööbö gonchera enö eratëgëri eNöökoe. 
3JN.1.7	Kugira mbaataanga orogëëndö rööbö gikugira yiIriina rëëë na tebaanyöörre butuurria bore böönsoe kurua kobaHamate. 
3JN.1.8	Nkeragere iga tutuurri abaaanto këbayo korri na baiito tosaangë komeremö geyo kobohëënë.
3JN.1.9	Naandeka eng'ana nyaborëbë kuya gokanisa, siböönö Tiotërëbë ore ahaanchere guitaangatia tagutuna kunyigua hai. 
3JN.1.10	Kohayo hanö ndiicha nindihiita ntoore harabu amaköra amabeebe ganö agoköra hamui na amang'ana amanyaanku ganö akogaamba igoro yeiito! Wiiki gayo tegamuiisere hai, tagutuna ninyööra nukuirigania abahaanchoa hai na baara bagutuna iga babairigani nkobarugiaare kurua gokanisa.
3JN.1.11	Abahaanchoa mööngë kueega goköra ganö gareenge amanyaanku si mueege goköra amaiiya. Ore wöönsoe agoköra amaiiya oyo noweNöökoe; na ore agoköra amanyaanku oyo taremaaha Nöökoe hai.
3JN.1.12	Temetrio nkogaamboaare buuya na abaanto böönsoe, na obohëënë ubuëënë nkomogoongabore. Na baiito nkuruusiatore ubutuburi igoro yaaë, na baiinyu böönsoe momanyere iga ubutuburi boiito nobohëënë.
3JN.1.13	Neena amaaru agagokööndekera, siböönö tingutuna kogaandeka na ekaraamu na oboenö hai. 
3JN.1.14	Nguitëng'ërande gokomaaha boongo iigö korri tusumaache amaiisö komaiisö.
3JN.1.15	Omorëëmbë gobë nauwë. Abasaani bagokeerri. Okeeri abasaani böönsoe, na kera umui na iriina rëëë.
JUD.1.1	Uni Yuuta, omoköri wemeremö waYeeso Kresto, na onö ndeenge mura omööbö Yaköbö kobaara baaberekeroa, banö mööhaanchoa na eNöökoe Taata, na banö mokoreendoa na Yeeso Kresto.
JUD.1.2	Amaabe, omorëëmbë na obohaanchi biëngëribue kobööru hare baiinyu.
JUD.1.3	Abahaanchoa ninyööra naasaacha bokong'u kobaandekera igoro yubuituuria boiito bore togosaanga kubumui naarooche iga nkeragere iga mbaandekere na kobagëya iga muitanere ubukumia boora bööhaaneroe kobakumia rimui iigö. 
JUD.1.4	Kugira baahö abaanto banö baisöhania hare baiinyu nkiri iigö. Bayo, gukurua karai, yaandekeroe iga mbarinyööra iriihiimö renö. Bö tebaana ubusuuki hare eNöökoe, na nkohoonchorabare amaabe gieNöökoe okorri iga baköre amanyaanku, na baraanga Yeeso Kresto onö bëënë areenge oMonënë weiito. 
JUD.1.5	Ninyööra momanyere amang'ana ganö tiga wiiki mbahiituki iga oMonënë naatuurri abaanto baaë kurua Miisiri, siböönö haakurua agasikia baara bataakumiri. 
JUD.1.6	Na abamaraika bare bataatorre kogoma kogotora kööbö, siböönö mbaatigere amaikaro gaabö, bayo aababöha na ibiraang'ani biakuyeeyo kugisuunte baachë gokëëngëroa ikiina kurusiko oronënë roora. 
JUD.1.7	Niigö bëënë Sötöma na Göömöra hamui na imigi genö giginaarre geisöhiri kubunyaanku boboraaya, na guitoora kubuigöömbi. Abaanto bimigi geyo mbaareenge igituubanio kegokëëngëroa ikiina kuya komörrö gokuyeeyo. 
JUD.1.8	Nkëhayo bëënë kobarööti banö ngosariabare emebere gëëbö, ngosërabare ogotora na gotoka ibitëëmoa ibihiku biaigoro. 
JUD.1.9	Siböönö nkaaga omonënë wabamaraika Mikaeri, hanö ahaamanere na iRisaambo igoro yomobere goMusa taakarehere kuihiima iRisaambo gose korekëëngëra ikiina hai, etare iga naagaambere iga, “OMonënë akong'öönërë!” 
JUD.1.10	Siböönö banö ngotokabare eng'ana ere yöönsoe batakoongora na gare bamanyere ninyööra bataagateebiibui na moonto, këhaara ichitiinyi ichinkaangi chire, ngö bëënë gakobasaria. 
JUD.1.11	Ehobe yaabö! Kugira baagööta enchera yaKaini. Gukugira yekehaano, bairëkëra abiëënë guisaria reBaraamu. Bahötöka këhaara Kööra aahötökere kohayo baasikibua këëwë. 
JUD.1.12	Abaanto bayo baanga amatönë nkaaga mosaanga kobohaanchi korea ibiaakorea guchinyaangi. Nkuiraagiriabare abiëënë, wiiki baanga amasaaro ganö gakuhiroa na omokama si gatakorëënta imbura ere yöönsoe. Wiiki baanga emete genö getakööma hagoe nokanyööra enkaaga yachiö ebaaye, genö geisa kuiihoa na imiri giöönsoe, nagiö gëëkua kimui. 
JUD.1.13	Abaanto bayo baanga amagëëngio amanënë aginyaancha na amaköra gaabö ganö gataana sookö nkomaahekanagare borabu kiamahurö. Baanga ichinyunyuunyi chinö chikogëëndagëënda, chinö chiabeekeroa ahase haachiö kuyeeyo, hare haana igisuunte ekenënë. 
JUD.1.14	Hëënöko onö aareenge guuka wamuhuungate gotaangera hare Atamu, naaruusiri obonaabi igoro yabaanto bayo iga, “Maaha, oMonënë nariicha hamui na abaroonge baaë ibikui ikumi 
JUD.1.15	gokëëngëra abaanto böönsoe ikiina na kong'öönëra abanyaanku böönsoe gikugira yamaköra gaabö göönsoe amanyaanku, hamui na amang'ana göönsoe amanyaanku gare abanyamaraga abanyaanku baagaambere igoro yaaë.” 
JUD.1.16	Abaanto banö nabarööti, banö bakuruusia abaande amasörö, banö bakogëënda guchigöörio chiaabö ichinyaanku. Iminyua gëëbö ngusumaachagere amang'ana gubuihechi, na egoongö inchua kobaanto besookö korri iga banyööre kere bagutuna.
JUD.1.17	Siböönö abasaacha kuhika moheetoke ganö gaandekeroe karai na abatomoa boMonënë weiito Yeeso Kresto. 
JUD.1.18	Mbaabateebiri iga, “Guchinsiko chomoherio, abaanto mbareba hö banö bariya barachuaaria, banö bariya baragëënda guchigöörio chaabö abiëënë.” 
JUD.1.19	Abaanto betëëmö eyo mbö bakorëënta okohötökana, kugira bö nabaanto bekebara na wiiki tebaana Muiika hai. 
JUD.1.20	Siböönö baiinyu, abahaanchoa, muihagaache kubukumia boiinyu obohoreeru, na mosabë kuMuiika oMohoreeru. 
JUD.1.21	Muireende abiëënë kobohaanchi bueNöökoe këëbore mokoganya amaabe goMonënë weiito Yeeso Kresto, kuhika mohekeere obohoru bokuyeeyo. 
JUD.1.22	Mobë na amaabe kobaanto banö baana isi. 
JUD.1.23	Abaande mobatuuri gokobasakora kurua komörrö; abaande nabö mobooroki amaabe ganö gaichöögaine obööba, siböönö mosërë ichingebo chiaabö chinö chiina amatönë gichigöörio chiaabö ichiamaraga.
JUD.1.24	Ko ore ana ogotora gokobareenda motakaagoa, na kobahira mbërë yubuhiku bööë motaana isaria rere riöönsoe, 
JUD.1.25	harewë bëënë onö areenge eNöökoe umutuuria weiito gokohëtëra hare Yeeso Kresto oMonënë weiito, kobë ubuhiku, obonënë, ichiinguru na ogotora, kurua nsemoka, na böönö na kuyeeyo na eyo! Amina.
REV.1.1	Okohonyorroa koYeeso Kresto kore eNöökoe aamohaaye kugutuna iga ooroki abaköri baaë abemeremö amang'ana ganö garaayi koba boongo iigö. Kresto noorokiri omoköri waaë wemeremö Yöhana amang'ana ganö gokomotomera omomaraika waaë, 
REV.1.2	na Yöhana naagaambere göönsoe gare aarooche. Nagö neng'ana yeNöökoe na ubutuburi boYeeso Kresto. 
REV.1.3	Owakehaiiya noonö agosöma amang'ana ganö gobonaabi, na abakehaiiya mbanö bakogaiigua na kogööta ganö gaandekeroe mö, kugira enkaaga yagö ehakë ihikë.
REV.1.4	Kurua hare Yöhana kuya komaKanisa muhuungate ganö gareenge Asia: amaabe na omorëëmbë bibë na baiinyu kurua koNöökoe onö ahö, onö aareenge hö na onö akuya guucha, na kurua kumiika muhuungate genö gereenge mbërë yigituumbe këëë kiobogaambi, 
REV.1.5	na kurua hare Yeeso Kresto onö areenge umutuburi omohëënë, owambërë kuriuukibua kurua kobaku na onö areenge omobaahi wabagaambi biekebara.
REV.1.5	Harewë onö aatohaanchere, na komaanyiinga gaaë aatotachora kurua komaraga gaiito. 
REV.1.6	Aatoköra tööba obogaambi na abanchaama bagokörra eNöökoe waaë na Taata. Ubuhiku na ichiinguru bibë harewë kuyeeyo na eyo! Amina.
REV.1.7	Maaha orörë, nguchaare na amasaaro, na kera iriisö nderemomaaha ninyööra mbaara baamotebetere, na abaanto böönsoe abekebara mbarikuura gikugira yaaë. Nkëhayo kereba! Amina. 
REV.1.8	“Nuuni Ariba na Omega,” niigö oMonënë eNöökoe uMukumahë akogaamba, onö ahö, onö aareenge hö na onö aguucha.
REV.1.9	Uni Yöhana mura omoiinyu na omosaangi kumiiriirö na obogaambi na ubugumiirria hare Yeeso, naareenge kuigiinga rinyaancha renö rekoberekeroa iga Betimo gikugira yeng'ana yeNöökoe na ubutuburi boYeeso. 
REV.1.10	Kurusiko roMonënë naareenge kuMuiika, nkaiigua nyuma yaanë engaamba enënë kiyirirööngoe. 
REV.1.11	Engaamba eyo ekagaamba iga, “Andeka kogetabo ganö okomaaha sooki ukihirë komaKanisa muhuungate ganö: Ebëësö, Simirina, Berigamo, Tiatira, Sarite, Birateribia na Rautikia.” 
REV.1.12	Nkamagia nyuma komaaha ore aare gusumaacha nauni, hanö naamagiri, nkamaaha ibitaangora muhuungate bichitara binö biaareenge biesahaabu, 
REV.1.13	na gatai yibitaangora biyo nkanyööra omoonto ahö onö anga omööna womoonto, aisohiiyi engaancho enö yaare korëënga kubirëëngë na umuchibi guesahaabu gumuinaarre kugikuba. 
REV.1.14	Omotoe gööë na ituukia yaaë mbiaare ibirabu kiebaamba wiiki kirigoro, na amaiisö gaaë ngaare komënënëkia kiomörrö. 
REV.1.15	Ibirëëngë biaaë mbiaare kobarrukia giesaba enö yöögibua komörrö yaaraba, na engaamba yaaë yaare kogaamba kindurrumö yamaanche amaaru. 
REV.1.16	Gokobökö kööë okoboreo nkanyööra agöötërëëye ichinyunyuunyi muhuungate, na kumunyua gööë umuhio omooge gokarua mö. Ubusio bööë mbööre korabia kiriooba renö rebarre bokong'u. 
REV.1.17	Hanö naamorooche naagooye haanse komagoro gaaë kiumuku. Agantoorra okobökö kööë okoboreo sooki akagaamba iga, “Waangë kööböha! Nuuni ogotaanga na omoherio. 
REV.1.18	Nuuni onö Ahö ichinsiko chöönsoe! Wanyööra naakua siböönö maaha orörë nehönde kuyeeyo. Neena ogotora igoro yuruku na ekebara kiabaku. 
REV.1.19	Kohayo andeka amang'ana ganö orooche, ganö gaahö na ganö garaabë nyuma yahö. 
REV.1.20	Enö niyo esesoro yibibisire bichinyunyuunyi muhuungate chiira orooche gokobökö köönë okoboreo, na ibitaangora muhuungate biira biesahaabu: ichinyunyuunyi muhuungate nabamaraika bichikanisa muhuungate na ibitaangora muhuungate nichikanisa muhuungate.
REV.2.1	“Komomaraika weKanisa enö ereenge Ebëësö andeka iga: Ganö namang'ana kurua ko ore agöötërëëye ichinyunyuunyi muhuungate gokobökö kööë okoboreo, ore akogëënda gatai yibitaangora muhuungate biira biesahaabu. 
REV.2.2	Nemanyere amaköra gaaö na igituunyö këëö hamui na ubugumiirria bööö. Nemanyere mona otaguitaberrania na abaanto abanyaanku na wiiki wasaacha baara bakuiberekera iga nabatomoa na haara tiigö bare hai, na wabanyööra iga nabarööngö. 
REV.2.3	Noona ubugumiirria na wiiki warëmërria imiiriirö gikugira yiriina rëënë na tewaakua omööyö hai. 
REV.2.4	Siböönö neena eng'ana enö hareuwë: Waatiga obohaanchi bööö bonö waare nabö mbërë. 
REV.2.5	Kohayo heetoka nehai waagooye kurua! Utigë amaraga gaaö oköre gaara waagakörre mbërë. Hanö oranyööre otatigere amaraga gaaö nendaachë hareuwë hëëni egetaangora këëö kurua ahase haakiö. 
REV.2.6	Eng'ana inchiiya enö onayo niiga: norëgere amaköra gabaNikorai këhaara bëënë ngarëgere.
REV.2.7	“Ore ana amatui, tiga aiigue gare uMuiika agoteebia ichiKanisa!
REV.2.7	“Ore araakere nendamuitabirri are ichiihagoe chiomote gobohoru gonö goreenge gukibuumburio kieNöökoe.
REV.2.8	“Komomaraika weKanisa enö ereenge Simirina andeka iga:
REV.2.8	“Ganö namang'ana kurua hare onö areenge ogotaanga na omoherio ore aakuure siböönö aaba omohoru wiiki. 
REV.2.9	Nemanyere inyaanyi yaaö; na obotaka bööö - simbë nomoome ore! Nemanyere ichörio hareuwë kurua kobaara bakuiberekera iga nabaYahuti siböönö tabaYahuti hai; mbareenge isinagoogi yiRisaambo! 
REV.2.10	Waangë kööböha eng'ana ere yöönsoe eraayi kugusiaanya. Maaha, iRisaambo haang'i rere korëkëra abamui baiinyu guchëëra okorri iga mosaachoe, na baiinyu morairiiribue guchinsiko ikumi. Obë omohëënë ninyööra kohekeera uruku nauni nendabahë ekoondo yobohoru.
REV.2.11	“Ore aana amatui, tiga aiigue gare uMuiika agoteebia ichiKanisa! Ore araakere tarinyahaaroa na uruku rokabere hai.
REV.2.12	“Komomaraika weKanisa enö ereenge Berigamo andeka iga:
REV.2.12	“Ganö namang'ana kurua ko ore ana umuhio omooge. 
REV.2.13	Nemanyere hare omënyere, hare igituumbe kiobogaambi kiRisaambo kereenge. Nogöötërrëëye iriina rëënë, na wiiki tewaakaanere ubukumia bööö hareuni hai ninyööra ngonkaaga enö Antiba umutuburi waanë omohëënë aaiteroe gatai yeiinyu hare iRisaambo remënyere. 
REV.2.14	Siböönö neena amang'ana makë hareuwë: noona abamui banö baagööta amaiigio gaBaaramu, onö aaigiri Baaraki gotoora abaana baIsraeri kuiraga gokobateebia iga barë ibiaakorea binö biaakörëëyoe ichituubö chagosëëngëra hamui na goköra oboraaya. 
REV.2.15	Wiiki këhayo bëënë noona abaande banö baagööta amaiigio gabaNikorai. 
REV.2.16	Kohayo niiga utigë amaraga gaaö! Getare iigö nendaachë hareuwë boongo niitani abaanto bayo na umuhio gonö gukurua kumunyua göönë.
REV.2.17	“Ore ana amatui tiga aiigue gare uMuiika agoteebia ichikanisa! Ore araakere nendamohë Mana ere ibiseroe. Wiiki nendamohë irigena irirabu na iriina iriihea rëndekeroe kö renö moonto woonde atamanyere getatiga noora bëënë arehaayoe.
REV.2.18	“Komomaraika weKanisa enö ereenge Tiatira andeka iga:
REV.2.18	“Ganö namang'ana goMööna weNöökoe, onö ana amaiisö ganö gaanga omörrö gonö gogööka, na amagoro gaaë gaanga esaba enö yöögibua yaaraba. 
REV.2.19	Nemanyere amaköra gaaö göönsoe, obohaanchi bööö, ubukumia bööö, emeremö gëëö na ubugumirria bööö. Nemanyere böönö iga amaköra gaaö gaböönö gaakera gaara gaambërë. 
REV.2.20	Siböönö neena eng'ana enö hareuwë: uwë nkugumiirriaore omogaikoro Yesebeeri, ore akuiberekera iga nomonaabi. Nkuiigiaare na kong'aiinirria abaköri baanë bemeremö baköre oboraaya na gokorea ibiaakorea binö bikörëëyoe ichituubö chibisëëngërö. 
REV.2.21	Naamoha enkaaga iga atigë amaraga gaaë, siböönö tagutuna gutiga oboraaya bööë. 
REV.2.22	Maaha orörë nendamorëkërë koborre, na baara bagoköra oboraaya nawë, nendabatoore kunyaanyi enënë, hanö oranyööre batatigere amaköra gare agoköra. 
REV.2.23	Nendaiitë abaana baaë, sooki ichikanisa chöönsoe chimanyë iga nuuni nguisuuncha amaitëgëërrö na imiööyö giabaanto böönsoe. Nendahakanë ore wöönsoe gokorëng'aana na amaköra gaaë.
REV.2.24	“Siböönö ndateebia abaande banö moreenge Tiatira banö motaagööta iriigio iribeebe renö na wiiki banö moteega amang'ana gaara gakoberekeroa na abamui iga, ‘Ibibisere biamoonse biRisaambo.’ Ndabateebia iga tendabatoorre omosaire goonde hai. 
REV.2.25	Göötërra bokong'u kere onakiö kuhika ronö ndiicha. 
REV.2.26	Ore araakere na goköra gare ngutuna kuhika omoherio, nendemoha ogotora igoro yibiaaro. 
REV.2.27	Nawë narebaaha na inyiimbö yikiooma; nawë narebanyërëgania gichinyoongo hanö chiaateka, këhaara nauni nanyöörre ogotora kurua hare Taata. 
REV.2.28	Na wiiki nendemoha inyunyuunyi yinkio. 
REV.2.29	Ore ana amatui, tiga aiigue amang'ana ganö uMuiika agoteebia ichiKanisa.
REV.3.1	“Komomaraika weKanisa enö ereenge Sarite andeka iga:
REV.3.1	“Ganö namang'ana kurua ko ore ana imiika muhuungate gieNöökoe na ichinyunyuunyi muhuungate. Nemanyere amaköra gaaö; Nemanyere iga noona iriina rekoorokia iga nomohoruore ninyööra waisa gukua! 
REV.3.2	Tabooka, na ohoobe gaara gatigaaye ganö gagutuna gukua. Kugira tendamaaha iga amaköra gaaö namahekeeranu mbërë yamaiisö gieNöökoe waanë hai. 
REV.3.3	Heetokambë kere waahaayoe na kuiigua; okegöötë na utigë amaraga gaaö. Hanö ndanyööre otabaaye maiisö, nendagoochere kiumuiibi, na toremanya nengaki ke ndegoochera hai. 
REV.3.4	Siböönö noona abaanto abakë iigö Sarite hayo banö bataatoora ichingebo chiaabö ubunyaanku. Mbaragëënde nauni baisöhiiyi ichingebo ichindabu iga chai kugira mbaisaiine. 
REV.3.5	Ore wöönsoe onö araakere naresöhiribua ichingebo ichindabu iga chai këëbö bëënë, tindihuta iriina rëëë kurua kogetabo kiobohoru hai. Nendetobora iriina rëëë mbërë yaTaata na mbërë yabamaraika baaë. 
REV.3.6	Ore ana amatui, tiga aiigue amang'ana gare uMuiika agoteebia ichikanisa!
REV.3.7	“Komomaraika wekanisa enö ereenge Birateribia andeka iga:
REV.3.7	“Ganö namang'ana kurua ko ore areenge omoroonge na omohëënë. Newë ana ikiigorrö geTauti, newë akuigora na tewoonde agaasiika hai, na hanö asiika tewoonde akaigora hai. 
REV.3.8	Nemanyere amaköra gaaö. Maaha orörë nigooye egesaku mbërë yaaö kere moonto ataatore gusiika; ninyööra otaana ichinguru ichinënë, wagööta eng'ana yaanë na tewakaana iriina rëënë hai. 
REV.3.9	Maaha orörë nendeköra baara bareenge abisinagoogi yiRisaambo baara bakogaamba abiëënë iga nabaYahuti si tebareenge abaYahuti hai, nkorööngöhabare. Maaha orörë nendebaköra baachë gotëma ibiru mbërë yamagoro gaaö na batore komanya iga mahëënë nenkohaanchere. 
REV.3.10	Gikugira wagööta eng'ana yaanë yakugumiirria, nendakuriihë gonkaaga yinyaanyi ere ikuya guucha gokebara giöönsoe gosaacha abaanto böönsoe banö bamënyere gokebara. 
REV.3.11	Nguuchande boongo iigö. Göötërra bokong'u kere onakiö, korri iga moonto ore wöönsoe atagaacha gukuruusia ekoondo yaaö. 
REV.3.12	Ore araakere nendemoköra abë umutimo koHekaaru yeNöökoe waanë, na wiiki tarirua mö roonde hai. Nendëndeka iriina rieNöökoe waanë harewë hamui na iriina riumugi gueNöökoe waanë gonö goreenge Yerusareemu ehea, gore guguiika kurua kuriooba koNöökoe waanë. Wiiki nendëndeka iriina rëënë iriihea harewë. 
REV.3.13	Ore ana amatui, tiga aiigue amang'ana gare uMuiika agoteebia ichikanisa!
REV.3.14	“Komomaraika wekanisa enö ereenge Rautikia andeka iga:
REV.3.14	“Ganö namang'ana kurua hare Amina, umutuburi onö areenge umukumia na omohëënë, ensemoka yabiöönsoe bire eNöökoe aatëëmere. 
REV.3.15	Nemanyere amaköra gaaö; Tooreenge mumititu gose muhio hai. Mbuuya hanö okaabaaye umumititu gose umuhio. 
REV.3.16	Siböönö kohanö oreenge na ibiooha toreenge mumititu gose umuhio hai, Nendagutue kurua kumunyua göönë. 
REV.3.17	Kugira nkogaambaore iga, ‘Uni nomoomende, wiiki naameha bokong'u; teneena itunö regeento kere giöönsoe hai.’ Siböönö tokomanya iga nomorösuore, nowakööberaore, nomotobuore, numuhukuruore na wiiki nkëng'aabiore hai. 
REV.3.18	Kohayo ndagoteebia iga ogore kurua hareuni esahaabu enö yöögibua komörrö otore koba omoome na ogorë ichingebo ichindabu chaguisöhiria korri ubisë ekeng'aabi këëö. Ogorë wiiki amaguta ohakë komaiisö gaaö otore komaaha. 
REV.3.19	Bare böönsoe haanchere nkobakogande na kobatëma. Kohayo oköre omokea, utigë amaraga gaaö. 
REV.3.20	Maaha orörë! Nimereeye gesaku ndakong'oonta; ore wöönsoe araiigue engaamba yaanë na kuigora egesaku, nendasöhë harewë ndaagere nawë, nawë hamui nauni. 
REV.3.21	Onö araakere nendamuikari hamui nauni kugituumbe këënë ikiobogaambi, këëbore uni umuëënë naakerre ngaikara hamui na Taata kugituumbe këëë kiobogaambi.
REV.3.22	“Ore ana amatui, tiga aiigue amang'ana gare uMuiika agoteebia ichikanisa!”
REV.4.1	Nyuma yagayo nkamaaha egesaku kuriooba kigooye na engaamba yambërë enö naaiguure eragaamba nauni kirirööngoe yaagaambere iga, “Taacha igoro hanö, na nendakooroki amang'ana gare garaabë nyuma yaganö.” 
REV.4.2	Höhayo iigö ngaichuribua na uMuiika. Nkamaaha igituumbe kiobogaambi getoorroe kuriooba na omoonto aikaaye kö. 
REV.4.3	Na oyo wanyöörre aikaaye kö naareenge kiarumaasi na irigena iriiya iriberretu, na igituumbe keyo wanyöörre kiinaarroe na umukubia nyoongo gonö gööre na eraange enö yaanga Sumariti 
REV.4.4	Ibituumbe biinde merööngö ebere na binai wanyöörre mbinaarri igituumbe keera kiobogaambi na abagaaka merööngö enai na banai wanyöörre mbaikaaye kubituumbe biyo baisöhiiyi ichingebo ichindabu na nkanyööra batoorre ichikoondo chiesahaabu kometoe. 
REV.4.5	Ibimënio, ichingaamba hamui na ibirigiti mbiaare kurua kugituumbe keyo kiobogaambi. Mbërë yigituumbe keyo kiobogaambi, mbiaareenge hö ibimore muhuungate biomörrö binö biaare gööka, na mbiö bireenge imiika muhuungate gieNöökoe. 
REV.4.6	Mbërë yigituumbe kiobogaambi egeento nkëëre hö kenö keenga inyaancha yikiööhö, kirigena renö rekobarrukia. Gatai yigituumbe kiobogaambi na guchintahana chöönsoe inyai chigituumbe keyo kiobogaambi nchiareenge hö ichitiinyi inyai chinö wanyöörre chiina amaiisö mbërë na nyuma. 
REV.4.7	Itiinyi yambërë yaareenge kiindui na itiinyi yakabere yaareenge kieng'öömbë; na itiinyi yagatato yaareenge na ubusio bonö boonga obomoonto; na iyakanai yaareenge giekööhë enö iburrukire. 
REV.4.8	Ichitiinyi inyai chiyo chöönsoe kera imui yaarenge na amababa asaansaba na ngaare na amaiisö moonse na guchintahana chöönsoe. Ubutiko na omobaso nchiaare koreentia iga,
REV.4.8	“OMohoreeru, oMohoreeru, oMohoreeru oMonënë eNöökoe uMukumahë,
REV.4.8	onö aareenge hö, onö ahö, na onö aguucha.”
REV.4.9	Këëbore ichitiinyi chiyo chiaare koreentia amareentio gakuruusia ubuhiku, esookö na egoongö ko oora aikaaye kugituumbe kiobogaambi, ore ahö kuyeeyo na eyo, 
REV.4.10	abagaaka merööngö ebere na banai baara mbaare kogoa mbërë yaoora aikaaye kugituumbe kiobogaambi baramosëëngëra, onö ahö kuyeeyo. Nabö batoora ichikoondo chiaabö mbërë yigituumbe keyo kiobogaambi sooki bagaamba iga,
REV.4.11	“OMonënë na eNöökoe weiito, wisaiine
REV.4.11	kohaaboa ubuhiku, esookö na ichiinguru.
REV.4.11	Kugira nuuwë waakörre ibiinto biöönsoe,
REV.4.11	na kugutuna kööö bikaba hö na bigatëëmoa.”
REV.5.1	Haakurua nkamaaha egetabo gokobökö koboreo ko oyo aikaaye kugituumbe kiobogaambi, wanyöörre nkëëndekeroe moonse na kebara na nkanyööra gisiikiroe na emebaasö muhuungate. 
REV.5.2	Sooki nkamaaha omomaraika onö ana ichiinguru araruundia kongaamba enënë araboora iga, “Ning'ui aisaiine göötia emebaasö geyo sooki aigore egetabo keyo?” 
REV.5.3	Siböönö temoonto aatookere kuriooba gose gokebara gose ninyööra moonse yekebara onö aatorre kuigora egetabo keyo sooki asiöömë mö hai. 
REV.5.4	Kohayo ngakuura bokong'u gokomaaha iga temoonto aatookere onö aisaiine kuigora egetabo keyo sooki amaahë mö hai. 
REV.5.5	Sooki umui wabagaaka akamboorra iga, “Tiga waangë gukuura. Tamaaha! Indui kurua kogesaku keYuuta uMuhiri Tauti ekenaine aakerre, wë naraatore göötia emebaasö muhuungate geyo hamui na kuigora egetabo keyo.” 
REV.5.6	Sooki nkamaaha eKemaano kiRing'oondi kimereeye gataigatai yigituumbe keera kiobogaambi, kebaaye gekenö giiteroe. Kenaariibui na ichitiinyi inyai chiira hamui na abagaaka baara. Nkëëre na ichintera muhuungate na amaiisö muhuungate, ganö gareenge iMiika muhuungate gieNöökoe genö gëtomoa kuya gokebara giöönsoe. 
REV.5.7	Na eKemaano keera kiring'oondi gekaya gekaimukia egetabo keera kurua gokobökö köoora wanyöörre aikaaye kugituumbe keera kiobogaambi. 
REV.5.8	Hanö aasookiri kuimukia egetabo, ichitiinyi inyai chikagoa haanse, na abagaaka merööngö ebere na banai baara nabö böönsoe bakagoa mbërë yeKemaano kiRing'oondi keyo. Kera umui naare na irichooncho na ibituba biesahaabu binö wanyöörre bichooye ekoroso enö ikurumbaasa buuya na eyo yaareenge amasabi gabaanto bieNöökoe. 
REV.5.9	Mbaare koreentia irireentio iriihea baraboora iga,
REV.5.9	“Nuuwë wisaiine kuimukia egetabo keyo na
REV.5.9	göötia emebaasö gëëkiö.
REV.5.9	Kugira waaiteroe, na komaanyiinga gaaö waagoreeye
REV.5.9	eNöökoe abaanto baaë kurua kera gesaku, na
REV.5.9	kurua kera kegaambo na kurua kera ikiaaro
REV.5.9	na kurua kera ekebara.
REV.5.10	Uwë wabaköra baaba obogaambi
REV.5.10	na baaba abanchaama bagokörra eNöökoe weiito,
REV.5.10	na mbarabaahë gokebara.”
REV.5.11	Sooki nkamaaha na nkaiigua engaamba yabamaraika abaaru banö bataabaroe basire ibikoe na ibirara! Nkanyööra baimereeye bainaarre igituumbe keera kiobogaambi hamui na ichitiinyi inyai chiira na abagaaka merööngö ebere na banai baara. 
REV.5.12	Bakaya barareentia kongaamba enënë iga, “EKemaano kiRing'oondi kenö geiiteroe nkiö gisaiine kohaaboa ogotora, oboome, eseemia, ichiinguru, esookö, ubuhiku na uguitabiribua!” 
REV.5.13	Sooki nkaiigua kere giöönsoe kenö gëëtëëmeroe, kenö kereenge kuriooba, gokebara, na moonse yekebara na kenö kereenge kunyaancha na biöönsoe binö biimö birareentia iga, “Harewë onö aikaaye kugituumbe kiobogaambi na goKemaano kiRing'oondi, tiga ahaaboe uguitabiribua na esookö, ubuhiku na ichiinguru kuyeeyo na eyo!” 
REV.5.14	Ichitiinyi inyai chiira chikagaamba iga, “Amina!” Abagaaka baara nabö bakagoa haanse bagasëëngëra.
REV.6.1	Sooki nkamaaha eKemaano kiRing'oondi keraigora omobaasö gombërë komebaaso muhuungate geera sooki nkaiigua imui yichitiinyi inyai chiira eragaamba kongaamba enö yaagaambere gienkoba iga “Taacha!” 
REV.6.2	Nkamaaha mbërë yaanë nkanyööra ebaraasi ehö endabu. Na onö wanyöörre agikareeye naare na obota na akahaaboa ekoondo. Naarichökere akobaraasi keonö akerre wiiki araya gokera. 
REV.6.3	Hanö eKemaano këigooye omobaasö gokabere, nkaiigua itiinyi yakabere eragaamba iga, “Taacha!” 
REV.6.4	Haakurua nkamaaha ebaraasi yeende emberretu, onö wanyöörre agikareeye akahaaboa ichiinguru chakuruusia omorëëmbë gokebara, okorri abaanto baiitë abaande na akahaaboa umuhio omonënë. 
REV.6.5	EKemaano kiRing'oondi gekaigora omobaasö gogatato; nkaiigua itiinyi yagatato eragaamba iga, “Taacha!” Nkamaaha nkanyööra ebaraasi ehö imuaamu. Omoonto onö wanyöörre agikareeye nkanyööra agöötërëëye ibitiimö bibere gokobökö kööë. 
REV.6.6	Sooki nkaiigua egeento nkanya nengaamba kurua guchitiinyi inyai chiira eragaamba iga, “Igitiimö kimui kiobosë buengano gokerëëngërë gitinaari imui, na ibitiimö bitato bisayiri gokerëëngërë gitinaari imui. Siböönö otagasaria amaguta gose itibaai hai!” 
REV.6.7	EKemaano kiRing'oondi gekaigora wiiki omobaasö gokanai, nkaiigua itiinyi yakanai eragaamba iga, “Taacha” 
REV.6.8	Nkamaaha nkanyööra ebaraasi ehö enö ikööndö. Onö wanyöörre agikareeye araberekeroa iga Uruku na Ekebara kiabaku nkëëre kumurua nyuma haang'i iigö. Nabö mbaahaayoe ogotora igoro yiring'eenga rimui riekebara baiitë abaanto na umuhio, inchara, oborooyi hamui na ichitiinyi chaibara.
REV.6.9	Hanö ekemaano kiring'oondi këigooye omobaasö gogataanö, röhaanse kohase haara hakumuëënsëra, nkamaaha ichinkörö chiabaanto baara baaiteroe gikugira yeNg'ana yeNöökoe na ubutuburi bonö baaruusiri. 
REV.6.10	Bagakuura kongaamba enënë baraboora iga, “OMonënë umuhikere onö oreenge oMohoreeru na omohëënë! Kuhika roohai urihika okëëngërë abaanto bekebara kenö ikiina na ohakanë igisiöömba gikugira yuguiitoa goiito?” 
REV.6.11	Kera umui waabö naahaayoe engaancho endabu, bagateebibua iga bamuunye hakë taanga kuhika irisaabo riabaköri bemeremö baande na abaanto bamööbö rihikë, nabö böönsoe baiitoe këhaara nabö baiiteroe. 
REV.6.12	Ngataacherra keebore eKemaano kiRing'oondi këëre kuigora omobaasö gogasaansaba. Ikirigiti ekenënë gekaba hö, iriooba rekaihoonchora rekamuaama kirigönëëra, umueeri gokaihoonchora gokaba kiamaanyiinga. 
REV.6.13	Ichinyunyuunyi chakuriooba nachö chikagoa gokebara këëbore amako amarërë gakogoa nkaaga omote gosiingisiboa na omokama umuritö. 
REV.6.14	Kuriooba hakang'aanya këhanö etarataasi ikuriingoariingoa, kera inguku na kera irigiinga rekunyaancha bikang'aanyibua kurua ahase haabiö. 
REV.6.15	Sooki abagaambi hamui na ababaahi biekebara na abataangati babaitani bamahi, abaame hamui na mönyanguru, na kera omoböhë na omotachore bakaibisa guisana na komareengö gichinguku. 
REV.6.16	Bagateebia ichinguku na amareengö iga, “Tatugueera mutubise kurua komaiisö gaore aikaaye kugituumbe kiobogaambi na kurua koborro bueKemaano kiRing'oondi! 
REV.6.17	Kugira urusiko rööbö oronënë uruinyaanyi ruhikere, na ning'ui araatore kuimeerra?”
REV.7.1	Nyuma yagayo nkamaaha abamaraika banai baimereeye ichintahana inyai chiekebara, bagöötërëëye emekama enai giekebara gokoreberra omokama gotakahusa gokebara gose kunyaancha gose ninyööra nkomote gore göönsoe. 
REV.7.2	Sooki nkamaaha omomaraika woonde araacha kurua rogoro ana omobaasö gueNöökoe onö ahö. Akagaamba kongaamba enënë arateebia abamaraika banai baara baahaayoe ogotora kogosaria ekebara na inyaancha iga, 
REV.7.3	“Motagaasaria ekebara gose inyaancha gose ninyööra nemete, kuhika totoorre abaköri bemeremö bieNöökoe weiito emebaasö komasio gaabö.” 
REV.7.4	Sooki nkaiigua irisaabo rebaara babaaseroe komasio gaabö iga mbareenge 144,000 kurua kubisaku biöönsoe biabaanto baIsraeri. 
REV.7.5	Abaanto banö baatooreeyoe orobaasö kurua kogesaku keYuuta nibikoe ikumi na bibere; egesaku keRubeni abaanto ibikoe ikumi na bibere egesaku keGaati abaanto ibikoe ikumi na bibere. 
REV.7.6	Egesaku keAseeri abaanto ibikoe ikumi na bibere; egesaku keNabutaari abaanto ibikoe ikumi na bibere; egesaku keManaase abaanto ibikoe ikumi na bibere. 
REV.7.7	Egesaku geSimiooni abaanto ibikoe ikumi na bibere; egesaku keRaawi abaanto ibikoe ikumi na bibere; egesaku geIsakaari abaanto ibikoe ikumi na bibere. 
REV.7.8	Egesaku geSaburooni abaanto ibikoe ikumi na bibere; egesaku keYoosebu abaanto ibikoe ikumi na bibere na egesaku keBenchamiini abaanto ibikoe ikumi na bibere.
REV.7.9	Nyuma yagayo ngataacherra nkamaaha abaanto abaaru bokong'u banö batakaabaroa basire, mbaareenge kurua kera ikiaaro na kubisaku, kurua egesosa, na kubigaambo, baimereeye mbërë yigituumbe kiobogaambi na mbërë ya eKemaano kiRing'oondi, wanyöörre mbaisöhiiyi ichingaancho ichindabu na nkanyööra bagöötërëëye amakeendö komabökö gaabö. 
REV.7.10	Bakagaamba kongaamba enënë iga, “Ubuituuria boiito nkoNöökoe weiito bukurua, eNöökoe onö aikaaye kugituumbe kiobogaambi na wiiki nkuruabore goKemaano kiring'oondi!” 
REV.7.11	Abamaraika böönsoe mbaimereeye banaarri igituumbe kiobogaambi, na abagaaka baara hamui na ichitiinyi inyai chiira. Bakairekëra haanse mbërë yigituumbe kiobogaambi, bagasëëngëra eNöökoe, 
REV.7.12	baraboora iga, “Amina! Amaitabirio, ubuhiku, eseemia, egoongö, esookö, ogotora na ichiinguru bibë na eNöökoe weiito kuyeeyo na eyo! Amina!”
REV.7.13	Umui wabagaaka baara akambuuria iga, “Abaanto banö baisöhiiyi ichingaancho ichindabu mbaabo ng'ui, na nehai baruure?” 
REV.7.14	Nauni nkamuhuunchukiria iga, “Omosookë, nuuwë omanyere.” Aganteebia iga, “Banö mbare baahëta morëëmbë kurua kunyaanyi enënë eera, baahura ichingaancho chiaabö na guchirabia iga chai komaanyiinga geKemaano Kiring'oondi. 
REV.7.15	Kohayo mbareenge mbërë yigituumbe kiobogaambi kieNöökoe baramokörra ubutiko na omobaso koHekaaru yaaë. Oora aikareeye igituumbe kiobogaambi narabaikeengere gokoba harebö. 
REV.7.16	Tebareraamboka roonde gose banyööre umuihomö hai; omobaso gose orooha tibirebarorra roonde hai, 
REV.7.17	kugira eKemaano kiRing'oondi kenö kereenge gatai kugituumbe kiobogaambi, newë areba umuirigania waabö na narebarahuuna kuya kubichichiba biamaanche gobohoru. Na eNöökoe narieeya amaiisöri göönsoe kurua komaiisö gaabö.”
REV.8.1	Hanö eKemaano kiRing'oondi këigooye omobaasö gomuhuungate, kuriooba hagakerrana haang'i ensa iritene. 
REV.8.2	Sooki nkamaaha abamaraika muhuungate baara, bare bakuimeerra mbërë yeNöökoe, nabö bakahaaboa amarööngoe muhuungate. 
REV.8.3	Omomaraika woonde agaacha akaimeerra kohase haara hakumuëënsëra agöötërëëye akahaamba gesahaabu akagosaambera ekoroso enö ikurumbaasa buuya akahaaboa ekoroso incharu enö ikurumbaasa buuya gukuëëngëria komasabi gabaanto bieNöökoe böönsoe na gotoora kohase hikimuëënsö ahesahaabu haara hareenge mbërë yigituumbe kiobogaambi. 
REV.8.4	Iriooki riekoroso eyo, hamui na amasabi gabaanto bieNöökoe ndëëre kuya igoro mbërë yeNöökoe kurua gokobökö komomaraika oora. 
REV.8.5	Omomaraika oora akaimukia akahaamba kaara akagaichuria na omörrö goora gööre kurua kohase haara hikimuëënsö sooki agakerëkera gokebara. Imirrumö gekaigubua, ichinkoba chigatëma, ibimënio bikamënia na ikirigiti gekaba hö.
REV.8.6	Abamaraika muhuungate baara baare na amarööngoe muhuungate bagaiseemia kogagaambia. 
REV.8.7	Omomaraika wambërë akagaambia iriröönda rëëë. Irigoro na omörrö gonö guichöögaiine amaanyiinga bigatoa kurua igoro guucha gokebara. Entahana imui yibing'eenga bitato biekebara ekahea, na iring'eenga irimui riemete rekahea na amanyaanki göönsoe amabese gakahea. 
REV.8.8	Omomaraika wakabere akagaambia iriroongoe rëëë. Egeento kenö këënga inguku enënë erahea omörrö gekarëkëroa kunyaancha. Iring'eenga irimui rinyaancha ekaba amaanyiinga, 
REV.8.9	iring'eenga irimui ribiinto ibimui binö bimënyere kunyaancha bigakua na iring'eenga irimui richimeeri chigasaribua. 
REV.8.10	Sooki omomaraika wagatato akagaambia irirööngoe rëëë. Inyunyuunyi enënë eramoreka gietööchi, ekagoa kurua kuriooba, ekagueera iring'eenga irimui riomöörö na ibichichiba ibimui biamaanche. 
REV.8.11	(Iriina rinyunyuunyi eyo niiga, “Oborro”) iring'eenga irimui riamaanche gakaba amarro, na abaanto abaaru mbaakuure hanö baanyooye amaanche gayo, kugira wanyöörre namarro. 
REV.8.12	Omomaraika wakanai akagaambia irirööngoe rëëë, entahana imui yomobaso, entahana imui yumueeri na entahana imui yichinyunyuunyi ekanyööra iritëmö, ichintahana chiyo chikaba igisuunte; ichinkaaga ichimui chomobaso chikabora oborabu na ichinkaaga ichimui chubutiko chikabora oborabu. 
REV.8.13	Ngataacherra, nkaiigua ekööhë enö wanyöörre iburrukere igoro kimui eragaamba kongaamba enënë iga, “Ehobe! Ehobe! Ehobe kobamënyi bekebara gikugira yamarööngoe ganö gakuya kogaambibua na abamaraika batato banö batamere!”
REV.9.1	Omomaraika wagataano akagaambia irirööngoe rëëë, nkamaaha inyunyuunyi enö wanyöörre egooye gokebara kurua kuriooba. Inyunyuunyi eyo akahaaboa ikiigorrö kiahase hanö ibihui bigoseekeerroa. 
REV.9.2	Hanö aaigooye ahase hayo, iriooki rekarua mö kiriooki riomörrö omonënë; iriooba na igoro komekama bikamuaama gikugira yiriooki reera rëëruure ahase haara ibihui bigoseekeerroa. 
REV.9.3	Ichingige chikarua kuriooki moora chigaacha gokebara, chikahaaboa ichiinguru kibitömööni binö bireenge gokebara. 
REV.9.4	Chigateebibua iga chitagaacha kunyahaara amanyaanki gekebara gose ibiaakorea gose ninyööra nomote gore göönsoe; etare iga nabaanto baara bataana orobaasö rueNöökoe komasio gaabö. 
REV.9.5	Ichingige chiyo tichaitabirriibui guiita abaanto bayo hai siböönö niiga chibairiiri kumieeri etaano. Oborro bonö baaiguure nkioborro buegetömööni hanö keroma omoonto. 
REV.9.6	Kumieeri etaano geyo abaanto mbaririgia uruku, si tebarirunyööra hai; mbarituna iga bakue siböönö uruku ndorebang'ösa. 
REV.9.7	Ichingige chiyo nchiaareenge gichibaraasi chinö chiseemiri guitana; kometoe gëëchiö wanyöörre chitoorre ibiinto binö biaanga ichikoondo chiesahaabu, na amasio gaachiö ngaareenge kiamasio gabaanto. 
REV.9.8	Ituukia yachiö yaareenge gituukia yabagaikoro, na amaiinö gaachiö ngaareenge kiamainö giindui. 
REV.9.9	Ibikuba biachö wanyöörre mbisiikere na egeento kenö keenga inguba yikiooma, na amababa gaachiö ngaare kogaamba kiengaamba yamagaaria amaaru ganö gakurutua na ichibaraasi ichincharu chiraya kuiihi. 
REV.9.10	Nchiaareenge na emekera na obosoongo kegetömööni, na ichiinguru chakuiriiria abaanto kumieeri etaano nchiaareenge komekera gëëchiö. 
REV.9.11	Nchiaareenge na omogaambi onö aare guchigaambera nawë naareenge omomaraika wahase hanö ibihui bigoseekeerroa. GukiIbrania arabarekeroa iga, “Abatoni” na gukiGiriki araberekeroa iga, “Aborioni” (esesoro niiga omotërëgania). 
REV.9.12	Ehobe yambërë ehëtere; tamaaha nyuma yagayo ehobe yakabere na iyagatato nguuchachire. 
REV.9.13	Omomaraika wagasaansaba akagaambia irirööngoe rëëë. Nkaiigua engaamba imui erarua guchintera inyai chiahase hakumuëënsëra ahesahaabu hare hareenge mbërë yeNöökoe. 
REV.9.14	Engaamba eyo egateebia omomaraika oora wagasaansaba iga, “Tatachora abamaraika banai banö baböhere komöörö omonënë goEuberate!” 
REV.9.15	Na abamaraika banai bayo bagatachoroa, nabö wanyöörre baseemiibui gonkaaga eyo bëënë, na urusiko royo na umueeri goyo hamui na omööka goyo, bëënë kuguiita iring'eenga rimui riabaanto. 
REV.9.16	Nkaiigua irisaabo riabaitani iga mbaareenge ibirara amagana abere. 
REV.9.17	Nauni kuimaaho rëënë nkamaaha ichibaraasi na baara wanyööre bachikareeye, mbaareenge na ichinguba kubikuba biaabö na nchiaareenge kiomörrö, na wiiki nchiaareenge mona mburuuhoa, na wiiki nchiaareenge gikibiriiti. Emetoe gichibaraasi chiyo ngëëre kemetoe kigichiindui na omörrö na iriooki mbiaare kurua kuminyua gëëchiö. 
REV.9.18	Iring'eenga irimui ndëiiteroe na amatëmö atato gayo, omörrö, iriooki na ikibiriiti binö biaaruure kuminyua gëëchiö. 
REV.9.19	Kugira ichiinguru chichibaraasi chiyo nchiaareenge kuminyua na komekera gëëchiö. Emekera gëëchiö ngëëre na emetoe genö geenga gichinchöka na nchairiirri abaanto na emetoe gëëchiö. 
REV.9.20	Abaanto baande bare baatamere batanyöörre amatëmö gayo, tebaihoonchooye na gutiga ibiinto binö wanyöörre baaköra na amabökö gaabö. Wiiki tebaatigere gosëëngëra ibihui, ibisëëngërö biesahaabu na ichiimbiria, esaba, amagena na emete. Ibiinto binö bitaatore komaaha, kuiigua gose kogëënda.
REV.9.21	Na wiiki tebaatobooye na gutiga ubuiiti bööbö gose obörögi gose oboraaya gose ubuiibi bööbö hai.
REV.10.1	Haakurua nkamaaha omomaraika woonde onö ana ichiinguru araiika kurua kuriooba. Wanyöörre akundikiriibui irisaaro na igoro yomotoe gööë umukubia nyoongo goohö. Ubusio bööë mbööreenge kiriooba, na amagoro gaaë ngaareenge kiomörrö. 
REV.10.2	Wanyöörre nagöötërëëye egetabo egekë këhonyooyoe. Okogoro kööë okoboreo nkanyööra ngotachere kunyaancha na okobomosi nkanyööra ngotachere komogai, 
REV.10.3	akaberekera kongaamba enënë kiengaamba yindui hanö ikuruma. Hanö aasookiri koberekera, ichindumö muhuungate chikaruma bokong'u. 
REV.10.4	Hanö ichindumö muhuungate chiyo chiaarumere chigusira, ngatuna iga naandekë. Siböönö nkaiigua engaamba erasumaacha kurua kuriooba, “Gabë ikibisere amang'ana gayo ichingaamba muhuungate chigaambere; waangë kogaandeka!”
REV.10.5	Haakurua omomaraika oora naarooche aimereeye kunyaancha na komogai, akaimukirria okobökö kööë okoboreo kuya kuriooba 
REV.10.6	agatuëënërria kuriina rieNöökoe onö ahö kuyeeyo na eyo, eNöökoe onö aatëëmere kuriooba na ekebara na biöönsoe binö biimö, inyaancha na biöönsoe binö biimö. Akagaamba iga “Enkaaga yakogëëndërria koganya teehö hai. 
REV.10.7	Siböönö guchinsiko chiira hanö omomaraika wamuhuungate aregaambia irirööngoe rëëë, ikibisere kieNöökoe nkerekörëkana këhaara bëënë aateebiri abaköri baaë abemeremö, abanaabi.” 
REV.10.8	Sooki engaamba eera wanyöörre niiguure kurua kuriooba, ekamboorra wiiki iga, “Kayi wimuki egetabo keera kigooyoe keera kereenge gokobökö komomaraika oora aimereeye kunyaancha na komogai.”
REV.10.9	Kohayo nkaya komomaraika oora nkamoteebia iga ang'ë egetabo egekë keera. Nawë aganteebia iga, “Taimukia ore; nkeraabë ekerro konda yaaö, siböönö nkeraabë ekehaaro kiobooke kumunyua gööö.”
REV.10.10	Nkaimukia egetabo keera kurua gokobökö komomaraika ngakerea, gekaba ekehaaro kumunyua göönë kiobooke. Siböönö hanö naisere gokëmera, gekarora konda yaanë. 
REV.10.11	Haakurua ngateebibua iga, “Kuhika wiiki uruusi obonaabi kubiaaro ibiaaru, egesosa, ibigaambo hagarehagare na abagaambi abaaru.”
REV.11.1	Sooki nkahaaboa egete kenö keenga ekegoteemera, sooki ngateebibua iga, “Gëënda utiimë eHekaaru yeNöökoe hamui na ahase hakumuëënsëra, na obare baara bagosëëngëra koHekaaru. 
REV.11.2	Siböönö otagatiima irigöri, kugira rëhaaboa abaHamate mbö baratachë umugi omoroonge kumieeri merööngö enai na ebere. 
REV.11.3	Nauni nendaahë abatuburi baanë babere banö baisöhiiyi amagönëëra ogotora gokuruusia obonaabi guchinsiko egekoe kimui amagana abere na merööngö esaansaba.”
REV.11.4	Abatuburi babere bayo mbareenge emete ebere emeseituuni na ichitara ibere chinö chimereeye mbërë yoMonënë wekebara. 
REV.11.5	Hanö omoonto aratunë kobanyahaara, omörrö nkuruagore kuminyua gëëbö gosaamba ababisa baabö; kohayo ore wöönsoe aratunë kobanyahaara naraiitoe. 
REV.11.6	Bayo mbaana ogotora kogusiika kuriooba koyo imbura yaangë gotoa guchinsiko chinö oranyööre bararuusia obonaabi. Wiiki mbaana ogotora gokohoonchora amaanche gabë amaanyiinga; wiiki mbaraayi bararëënta inyaanyi gokebara nkaaga ere yöönsoe barahaanche. 
REV.11.7	Hanö baraise kuruusia ubutuburi bööbö, itiinyi eera eraarue kohase hanö ibihui bigoseekeerroa nerabaitani na kobaiita. 
REV.11.8	Ibihuundugu biaabö mbiretama kuirööngate riumugi oMonënë, hare omonënë waabö aabaambeeyoe. Esesoro yiriina riumugi goyo nSötöma, na Miisiri. 
REV.11.9	Abaanto kurua ibibara biöönsoe, kurua kubisaku biöönsoe, kubigaambo biöönsoe na egesosa giöönsoe mbaretaacherra ibihuundugu biyo guchinsiko isato na iritene na tebarehaancha iga bihiroe bui hai. 
REV.11.10	Abaanto banö bamënyere gokebara mbaregööka bokong'u na gocheenga gikugira yabaanto bayo. Mbarehaanerana ibihaanö, kugira abanaabi babere bayo mbaare kuiriiria bokong'u abaanto bekebara. 
REV.11.11	Siböönö nyuma yichinsiko isato na iritene chiira, umuiika gobohoru kurua koNöökoe gokabasöhëra nabö bakaimeerra boroonge; na böönsoe banö baabarooche mbaagööteroe na obööba bokong'u. 
REV.11.12	Sooki abanaabi bayo bakaigua engaamba enënë kurua kuriooba erabateebia iga, “Taacha igoro hanö” Nabö bagasöha guisaaro bakaya igoro kuriooba na ababisa baabö babatachereeye. 
REV.11.13	Gonkaaga eyo bëënë ikirigiti ekenënë kegasiingisia, entahana imui iyaikumi yumugi egasaribua, na abaanto ibikoe muhuungate bagakua. Abaande banö baatamere bakööböha bokong'u, bakagoonga eNöökoe wakuriooba. 
REV.11.14	Ehobe yakabere ehëtere, siböönö maaha orore iyagatato nguuchaere.
REV.11.15	Haakurua omomaraika wamuhuungate akagaambia irirööngoe rëëë, ichingaamba ichinënë chikaigubua igoro kuriooba chiraboora iga, “Böönö obogaambi gokebara nigoro yoMonënë weiito hamui na Masiihi waaë (Masiihi niiga Kresto) Nawë naragaambë kuyeeyo na eyo!” 
REV.11.16	Haakurua abagaaka merööngö ebere na banai baara baikaaye kubituumbe biaabö biobogaambi mbërë yeNöökoe, bakagueera amasio, bagasëëngëra eNöökoe, 
REV.11.17	Baraboora iga, “OMonënë eNöökoe uMukumahë,
REV.11.17	Onö ohö na ore waareenge hö!
REV.11.17	Torakogoonga gikugira kogotora kööö okonënë
REV.11.17	wataangere kogaamba!
REV.11.18	IchiHamate nchiaaba na oborro bokong'u,
REV.11.18	siböönö oborro bööö buhikere,
REV.11.18	na enkaaga yabaku gokëëngëroa ikiina yahikere.
REV.11.18	Enkaaga ihikere yagutuha abaköri baaö bemeremö
REV.11.18	abanaabi na abaanto bieNöökoe, na böönsoe banö
REV.11.18	bagosëëngëra iriina rëëö,
REV.11.18	abakë hamui na abanënë.
REV.11.18	Na enkaaga ihikere yagosaria baara bagosaria ekebara!”
REV.11.19	EHekaaru yeNöökoe kuriooba ekaigoroa, na koHekaaru moyo, irisaandekö riendagano rekamaahoa mö. Haakurua ibimënio, engaamba, umurumö, ikirigiti hamui na imbura enënë yamagena.
REV.12.1	Ekemanyiirrio ekenënë gekamaahekana kuriooba. Omogaikoro onö wanyöörre asöhiriibui iriooba, na umueeri goreenge haanse yamagoro gaaë na ekoondo enö yaare na ichinyunyuunyi ikumi na ibere ereenge komotoe gööë. 
REV.12.2	Wanyöörre nendaare, na akagaamba kongaamba enënë gikugira yoborro bogutuna guituurania. 
REV.12.3	Ekemanyiirrio keende gekaba kuriooba, uguchöka ogonënë gonö gööre ogoberretu na ngööre na emetoe muhuungate na ichintera ikumi na ngööre na ichikoondo muhuungate kometoe gëëriö. 
REV.12.4	Komokera gööriö rekaruusia hö iring'eenga rimui ereisato irichinyunyuunyi regachirëkëra gokebara. Nariö ndëimereeye mbërë yumukuungu oyo wanyöörre aratuna kuibora korri iga hanö akuibora iga to, remërë omööna waaë. 
REV.12.5	Umukuungu oyo akaibora omööna wegesaacha ore aragaambere ibiaaro biöönsoe na inyiimbö yikiooma. Omööna oora akaimukibua akahiroa koNöökoe na kugituumbe këëë ikiobogaambi. 
REV.12.6	Omogaikoro oora akang'ösa kuya guikoongo, kohase hare wanyöörre aseemiribua na eNöökoe hare araraagiribui guchinsiko egekoe kimui na amagana abere na merööngö esaansaba.
REV.12.7	Iriihi rekaba kuriooba. Mikaeri hamui na abamaraika baaë bagaitania irichöka reyo, nariö riöönsoe hamui na abamaraika bariö rekabaitania 
REV.12.8	Siböönö mbaakerroe kohayo ahase haabö tehaatookere wiiki roonde hai kuriooba. 
REV.12.9	Kohayo irichöka irinënë, iritiinyi rekarai reyo, regatabutua guucha haanse - irichöka reyo ndiö bëënë rekoberekeroa iga uMunyaanku na iRisaambo, ndiö bëënë nyakeng'aiina abaanto gokebara ikigima nyabokoro. Ndëëtabuteroe guucha gokebara hamui na abamaraika bariö böönsoe. 
REV.12.10	Sooki nkaiigua engaamba enënë kuriooba eraboora iga, “Böönö ubuituuria na ichiinguru na obogaambi bueNöökoe weiito biichere, na ogotora köMasiihi waaë. Kugira umuchööngëri wabaanto bamoiito onö wanyöörre aimereeye mbërë yeNöökoe arabachoongera ubutiko na omobaso böönö atabuteroe guucha haanse. 
REV.12.11	Mbaamokerre komaanyiinga goMööna wiRing'oondi na kong'ana yubutuburi bööbö, tebahaanchere obohoru bööbö na kohayo tebööböhere ninyööra nuruku hai. 
REV.12.12	Kohayo gööka kuriooba hamui na binö biöönsoe biimö! Siböönö ehobe ngokebara na kunyaancha kugira iRisaambo retabuteroe guucha mö. Na ndeena oborro bokong'u kugira ndemanyere iga enkaaga yariö ninyeng'e.” 
REV.12.13	Hanö irichöka reera rëërooche iga retabuteroe gokebara, ndëëtaangere kurigia omogaikoro oora wanyöörre aibooye omööna wegesaacha. 
REV.12.14	Omogaikoro oyo akahaaboa amababa abere kiagekööhë enënë korri aiburruke kuya ahase hare aseemiribua guikoongo hare araraagiribue komëëka etato na iritene korri atakahekeeroa na irichöka reera. 
REV.12.15	Irichöka reera rekahoma amaanche amaaru kurua kumunyua gööriö kiomöörö korri iga gahekeere omogaikoro oora gamuhire. 
REV.12.16	Ense nayo egatuurria omogaikoro oora, kohanö yaaiyigooye umunyua göyo ekamëra omöörö goora wanyöörre gokörroe na irichöka reera nkaaga rëëhömööye amaanche kurua kumunyua gööriö. 
REV.12.17	Irichöka reyo rekarereerra umukuungu oyo rekaimoka rekaya guitania banö baatamere aburuiboro rumukuungu oyo, banö bagöötërëëye amaragö gieNöökoe na baana ubutuburi boYeeso. 
REV.12.18	Na irichöka reera rekaimeerra komosëënsë guinyaancha.
REV.13.1	Sooki nkamaaha itiinyi yeende erarua kunyaancha ena ichintera ikumi na emetoe muhuungate. Niyo yaareenge na ichikoondo ikumi guchintera chiayo na iriina riubuchöria ndëreenge kometoe geyo giöönsoe. 
REV.13.2	Itiinyi eera naarooche yaareenge kiengoe, siböönö yaareenge na amagoro kiagitubu na umunyua göönga uguindui. Irichöka rekaha itiinyi eera ichiinguru chariö na obogaambi bööriö hamui na ogotora okonënë kööriö. 
REV.13.3	Ugumui guemetoe gitiinyi eera ngööreenge na orogoma oronënë siböönö nkanyööra yaahueena. Na ekebara giöönsoe gekarogoora gekarua nyuma itiinyi eyo. 
REV.13.4	Abaanto bagasëëngëra irichöka reera kohanö rëëhaaye itiinyi eera ogotora kööyö na wiiki bagasëëngëra itiinyi eera baraboora iga, “Ning'ui togatuubania na itiinyi enö? Ning'ui akaagiitania?”
REV.13.5	Itiinyi eyo egaitabirribua kogaamba amang'ana gakuiragaanka na agubuchuaaria, na ekahaaboa umueeya gokoba na ogotora gonkaaga yimieeri merööngö enai na ebere. 
REV.13.6	Egataanga guchuaaria eNöökoe na iriina rëëë, na amaikaro gaaë, hamui na böönsoe banö bamënyere kuriooba. 
REV.13.7	Yaahaayoe ichiinguru chaguiitania abaanto bieNöökoe na kobakera. Ekahaaboa ogotora igoro yakera gesaku, kera abaanto, kera ekegaambo na kera egesosa. 
REV.13.8	Abaanto böönsoe banö bamënyere gokebara mbaresëëngëra itiinyi eyo, baara bëënë amariina gaabö gataandekeroe gukurua ekebara getaratooroa oborosa kogetabo kiobohoru igieKemaano kiRing'oondi kenö këëgöögeroe. 
REV.13.9	Ore ana amatui tiga aiigue. 
REV.13.10	Hanö ndanyööre ore wöönsoe nahiroa guchiinguru, naraayi gokeböhë; ore wöönsoe araiitë na umuhio kuhika nawë aiitoe na umuhio. Hayo böönö niiga abaanto bieNöökoe babë na ubugumiirria na ubukumia.
REV.13.11	Haakurua nkamaaha itiinyi yeende erarua gokebara, ena ichintera ibere gichiring'oondi eragaamba kirichöka. 
REV.13.12	Nayo egatomera ogotora göönsoe kurua gutiinyi eera yambërë mbërë yitiinyi eyo. Ekahaamirria abaanto böönsoe abekebara gosëëngëra itiinyi eera yambërë eera yaareenge na orogoma ruruku rore wanyöörre röhueena. 
REV.13.13	Egaköra ibimanyiirrio ibinënë ninyööra uguiikia omörrö kurua kuriooba guucha haanse hanö mbërë yabaanto. 
REV.13.14	Na yaang'aiinere abaanto banö bamënyere gokebara gikugira yibimanyiirrio binö yaahaayoe umueeya iga eköre mbërë yitiinyi eera yambërë. Egateebia abaanto banö bamënyere gokebara iga baköre ituubö gikugira yitiinyi eera yaanyahaarroe na umuhio siböönö nehoru. 
REV.13.15	Sooki ekahaaboa ogotora gokohootera umuiika ituubö eera yitiinyi okorri ituubö eyo yitiinyi isumaache. Wiiki iga ituubö eyo eköre abaanto böönsoe banö batagesëngëëye baiitoe. 
REV.13.16	Ekahëtia iga abaanto böönsoe abakë na abanënë, abaame na abataka na banö bareenge ababöhë hamui na banö bareenge abatachore babaasoe gokobökö koboreo na komasio gaabö. 
REV.13.17	Korri iga omoonto ore wöönsoe atakaagora gose kuguria geento etare iga noora bëënë ana orobaasö, renö rereenge iriina ritiinyi eyo gose enaamba yiriina rëëyo. 
REV.13.18	Hanö kuhika omoonto abë na obong'aiini, hayo nehö omoonto aratore gosesora ichinaamba chitiinyi eyo kugira nichiomoonto. Ichinaamba chiyo nchöchinö; amagana asaansaba na merööngö esaansaba na isaansaba.
REV.14.1	Wiiki nkamaaha eKemaano kiRing'oondi kimereeye kunguku yaSayuuni hamui na baara ibikoe irigana na merööngö enai na binai banö baareenge na iriina rëëë hamui na iriina reIsa waabö rëndekeroe komasio gaabö. 
REV.14.2	Haakurua nkaiigua engaamba kurua kuriooba kiengaamba yamaanche amaaru na wiiki kindurrumö enënë, wiiki engaamba enö naaiguure yaareenge kiabareentia baratëma amachooncho gaabö. 
REV.14.3	Mbaareenge kubina iribina iriihea mbërë yigituumbe kiobogaambi na mbërë yichitiinyi inyai chiira na abagaaka baara. Temoonto aareenge hö onö aatorre kueega iribina etare iga nabaanto ibikoe irigana rimui, na merööngö enai na banai baara baatuuribua kurua gokebara. 
REV.14.4	Banö mbare bataakörre ubunyaanku na abagaikoro, kugira mbaaireendere. Banö mbö baare gosöörana eKemaano kiRing'oondi hare höönsoe gikuya, banö mbö baatuuribua kurua kobaanto biekebara na baaba abaambërë kohaanoa koNöökoe na goKemaano kiRing'oondi. 
REV.14.5	Teborööngö gose eng'ana embeebe ere yöönsoe yaatookere kuminyua gëëbö hai.
REV.14.6	Sooki nkamaaha omomaraika woonde araiburruka kegoro koyo ana aMang'ana Amaiiya agakuyeeyo korri aruundiri abaaanto biekebara, na kera egesosa, kera gesaku, kera kegaambo na kera ikiaaro. 
REV.14.7	Akagaamba kongaamba enënë iga, “Tasooka eNöökoe na momohë ubuhiku, kugira enkaaga yaaë yagokëënga ikiina ihikere. Sëëngëra ore aakörre kuriooba na haanse hanö, ichinyaancha hamui na imiöörö.”
REV.14.8	Omomaraika woonde, wakabere akarua nyuma akagaamba iga, “Gogooye! Baaberi umugi omonënë gogooye, gore göökörre ibiaaro biöönsoe bikanyua itibaai endorro yoboraaya bööë.”
REV.14.9	Omomaraika wagatato akamaahekana akagaamba kongaamba enënë iga, “Ore wöönsoe arasëëngërë itiinyi eyo hamui na ituubö yayo gose abaasoe kubusio gose gokobökö, 
REV.14.10	nawë wöönsoe naranyue itibaai yoborro bueNöökoe ere yaatooroa kogeköömbë kioborro bööë etaichöögaini amaanche. Omoonto oyo narehea komörrö guikibiriiti mbërë yabamaraika abahoreeru na mbërë yeKemaano kiRing'oondi. 
REV.14.11	Iriooki riomörrö gore gokobasaamba nkuyarere igoro kuyeeyo. Nabö tebamanyere roonde, omobaso gose ubutiko hai, na ore wöönsoe onö aatoorroe orobaasö ruiriina ruitiinyi eyo.”
REV.14.12	Kohayo niiga abaanto bieNöökoe banö baagööta amaragö gieNöökoe hamui na gukumia Yeeso babë abagumiirria. 
REV.14.13	Sooki nkaiigua engaamba kurua kuriooba eragaamba iga, “Andeka iga abakehaiiya mbanö bagukua bareenge koMonënë gukurua böönö na kogëëndërria.” UMuiika goragaamba iga, “Mbaramuunye kurua guchinyaanyi chiaabö, kugira amako gibigeri biaabö nkobaruagare nyuma.”
REV.14.14	Haakurua nkamaaha irisaaro irirabu, na guisaaro koyo nkanyööra omoonto akö onö anga omööna womoonto, nkanyööra atoorre ekoondo yesahaabu komotoe gööë na gokobökö kööë nkanyööra agöötërëëye ereenga inyoge. 
REV.14.15	Omomaraika woonde akarua koHekaaru, agateebia oora wanyöörre aikaaye guisaaro kongaamba enënë iga, “Taimukia ereenga yaaö ogësë kugira enkaaga yirigësa ihikere, irigësa riekebara rebaaye.” 
REV.14.16	Kohayo oora wanyöörre aikaaye guisaaro akarekera ereenga yaaë gokebara irigësa rekagësoa. 
REV.14.17	Omomaraika woonde wiiki akarua koHekaaru kuriooba ana ereenga inyoge.
REV.14.18	Haakurua omomaraika woonde onö aareenge na ogotora igoro yomörrö, akarua ahase haara hakumuëënsëra agateebia oora nyareenga nyoge iga, “Tagësa ichinsagia chiemesabibu kurua komogoondo guekebara, gikugira ichiihagoe chagiö chiabaaye!” 
REV.14.19	Kohayo omomaraika oyo akarëkëra ereenga yaaë gokebara akagesa ichinsabibu chiekebara agatoora kohase hakometera hanö hareenge hoborro bueNöökoe. 
REV.14.20	Ichinsabibu chigakamoroa kohase haara hakometera kebara yumugi na amaanyiinga gakarua kohase haara gakagëra oboharai boong'ana ichikiiromiita amagana atato na kuya haanse haang'ana ichimiita ibere.
REV.15.1	Haakurua nkamaaha ekemanyiirrio keende kuriooba kenö këëreenge ekenënë na egekuruguuria, nkanyööra abamaraika muhuungate baahö banö baareenge na amatëmö muhuungate agagosookerria, na komatëmö gayo oborro bueNöökoe bohekeeranibue. 
REV.15.2	Haakurua nkamaaha egeento kenö keenga inyaancha yikiööhö ichöögaini omörrö. Wiiki nkamaaha abaanto baara wanyöörre baakera itiinyi eera hamui na ituubö yayo na enaamba yiriina rëëyö, baimereeye mbareka yinyaancha eera yikiööhö baana amachooncho gieNöökoe. 
REV.15.3	Mbaareenge koreentia irreentio reMosa omoköri wemeremö weNöökoe hamui na irreentio rieKemaano kiRing'oondi:
REV.15.3	“Nuuwë oMonënë eNöökoe uMukumahë,
REV.15.3	amaköra gaaö namanënë na agakuruguuria!
REV.15.3	Omogaambi wibiaaro,
REV.15.3	ichinchera chaaö nichindoonge na nichihëënë.
REV.15.4	Ning'ui atagakööböha na ahë iriina rëëö ubuhiku oMonënë?
REV.15.4	Kugira nuuwë bëënë oreenge oMohoreeru.
REV.15.4	Ibiaaro biöönsoe mbiraache bigosëëngëre,
REV.15.4	kugira amaköra gaaö amaroonge gaamaahekana.”
REV.15.5	Nyuma yagayo eHekaaru igooye kuriooba na moonse nkamaaha iriheema riubutuburi. 
REV.15.6	Abamaraika muhuungate baara bakarua koHekaaru moora baana amatëmö muhuungate, baisöhiiyi ichingebo ichindabu chinö chikobarrukia na kubikuba baiböhere imichibi giesahaabu. 
REV.15.7	Haakurua umui wichitiinyi inyai chiira akaha abamaraika muhuungate baara ichihaamba chiesahaabu, chinö wanyöörre chichooye oborro bueNöökoe onö ahö kuyeyo na eyo. 
REV.15.8	EHekaaru egaichora iriooki renö rëëruure kubuhiku bueNöökoe na kurua guchiinguru chaaë na temoonto aasöhere koHekaaru kuhika omoherio guamatëmö muhuungate agabamaraika muhuungate baara.
REV.16.1	Nkarua nkaiigua engaamba enënë kurua koHekaaru erabateebia abamaraika baara muhuungate iga, “Motaya mohomë ichihaamba chiyo muhuungate chioborro bueNöökoe gokebara.”
REV.16.2	Kohayo omomaraika wambërë akaya akahoma orohaamba rööë igoro yekebara na abaanto baara onyöörre baana omobaasö guitiinyi eera na baara baare gosëëngëra ituubö yayo bakarööra oborooyi buegeseese bonö bööre obobeebe na obokunyahaara borro.
REV.16.3	Haakurua omomaraika wakabere akahoma orohaamba rööë kunyaancha, na inyaancha ekaba amaanyiinga kiagomoonto ono akuure; kera geento kunyaancha, kenö keena obohoru, kegakua.
REV.16.4	Omomaraika wagatato nawë akahoma orohaamba rööë kumiöörö na kubichichiba biöönsoe biamaanche, nabiö bikaba amaanyiinga. 
REV.16.5	Nkaiigua omomaraika onö ana ogotora igoro yamaanche aragaamba iga,
REV.16.5	“Uwë ore Mohoreeru Onö ohö na Onö waareenge hö!
REV.16.5	Uwë nomoroongeore kubiina binö wisere gokëënga.
REV.16.6	Gikugira mbaahomere amaanyiinga gabaanto baaö
REV.16.6	na agabanaabi,
REV.16.6	na uwë obahaaye amaanyiinga iga baganyue, gayo ngö gabaisaine!”
REV.16.7	Nkarua nkaiigua engaamba kurua ahase haara hakumuëënsëra eragaamba iga, “Mahëënë, oMonënë eNöökoe uMukumahë! Obokëëngi bööë buibiina nobohoreeru na oboboroonge!”
REV.16.8	Haakurua omomaraika wakanai akahoma orohaamba rööë igoro yiriooba, niriooba rekahaaboa ichiinguru chagosaamba abaanto na omörrö gööriö. 
REV.16.9	Kohayo abaanto bagasaamboa na orooha oronënë, bagatoka iriina rieNöökoe onö ana ogotora igoro yamatëmö gayo. Wiiki tebaatigere amaraga na komoha ubuhiku hai.
REV.16.10	Na omomaraika wagataano akahoma orohaamba rööë kugituumbe kiobogaambi gitiinyi eera na obogaambi bööë bokaba kugisuunte, abaanto bagatakuna ichindeme chiaabö gikugira yoborro. 
REV.16.11	Na bagachuaaria eNöökoe wa kuriooba gikugira yoborro boyo na ibiseese biaabö binö baare nabiö. Ninyööra niigö, tebaatigere amaköra gaabö amabeebe hai.
REV.16.12	Haakurua omomaraika wagasaansaba akahoma orohaamba rööë igoro yomöörö omonënë goora gokoberekeroa iga Eburati. Amaanche gaagö gakaihoma, okorri iga enchera yababaahi barogoro eköroe. 
REV.16.13	Nkarua nkamaaha ibihui ibinyaanku bitato binö biaanga ibioora, birarua kumunyua guirichöka reera, na kumunyua guitiinyi eera na kumunyua gomonaabi oora woborööngö. 
REV.16.14	Genö ngiö imiika giamasaambo genö gegoköra ibimanyiirrio, genö gikuya kobabaahi biekebara giöönsoe na kobaiiria gukugira yiriihi kurusiko oronënë rueNöökoe uMukumahë.
REV.16.15	“Tamaaha! Uni nguuchande kiumuiibi! Owakehaiiya noonö areenge maiisö, onö akoreenda ichingebo chiaaë okorri iga atagaacha kogëënda keng'aabi na amaahoe na abaanto.”
REV.16.16	Haakurua bakaiiria ababaahi bayo hamui ahase haande hanö hakoberekeroa gokegaambo kiabaIbrania iga Harimagetoni.
REV.16.17	Haakurua omomaraika wamuhuungate akahoma orohaamba rööë igoro iigo komokama. Engaamba enënë ekaigubua kurua kugituumbe keera kiobogaambi koHekaaru, eragaamba iga, “Gabaaye!” 
REV.16.18	Bikaba hö ibimënio, na ichingaamba na ichindurrumö na ikirigiti ekenënë kenö getaakabaaye hö roonde kurua eNöökoe aatëëmere omoonto. Mahëënë nekenënë bokong'u këëreenge. 
REV.16.19	Umugi omonënë goora gogaateka amang'eenga atato na imigi gibiaaro gegasaamboa na kogeresera. Baaberi, umugi omonënë, ngöheetokeroe na eNöökoe. Naaguniisiri egeköömbë gitibaai yoborro bööë obonënë. 
REV.16.20	Amagiinga göönsoe kunyaancha gakarua hö na ichinguku nachiö tichiamaahekaine wiiki hai. 
REV.16.21	Irigoro irinënë kurua kuriooba regatoa kobaanto. Uburitö buirigoro rimui mbööreenge ichikiiro merööngö etaano. Abaanto bagachuaaria eNöökoe gukugira yiritëmö reyo ririgoro. Mahëënë, iritëmö reyo ririgoro nirinënë bokong'u rëreenge.
REV.17.1	Wiiki umui wabamaraika baara baareenge na ichihaamba muhuungate agaacha, aganteebia iga, “Taacha, na uni nendakooroki iritëmö renö aahaaboa omoraaya omonënë oora, aikaaye igoro komaanche amaaru. 
REV.17.2	Ababaahi bekebara baaköra oboraaya nawë, na banö bamënyere gokebara baagöötoa na itibaai yoboraaya bööë.”
REV.17.3	Nkarua nkahiroa guikoongo na uMuiika oMohoreeru na guikoongo hayo nkamaaha omogaikoro aikaaye igoro yitiinyi emberretu. Itiinyi eyo wanyöörre yaandekeroe amariina amaaru agaguchoria nayo yaareenge na emetoe muhuungate na ichintera ikumi. 
REV.17.4	Wanyöörre omogaikoro oyo nasöhiri engebo emberretu enö ekomënënëkia, aichaarri buuya na esahaabu, amagena gubueera na ibiinto biriguri irinënë. Gokobökö kööë wanyöörre nagöötërëëye egeköömbë gesahaabu kenö wanyöörre gichooye ibiriirrio na ubunyaanku boboraaya bööë. 
REV.17.5	Kubusio bööë wanyöörre naandekeroe iriina rikibisere, “BAABERI OMONËNË, NYAKO WAABÖ ABARAAYA NA IBIRIIRRIO BIEKEBARA.” 
REV.17.6	Nkamaaha këëbore wanyöörre omogaikoro oyo arëëheroe na amaanyiinga gabaanto bieNöökoe na amaanyiinga gabatuburi baYeeso.
REV.17.6	Hanö naamorooche, naarogoorre bokong'u, 
REV.17.7	Siböönö omomaraika aganteebia iga, “Kana igaanke okorogoora? Nendagoteebi esesoro yomogaikoro onö na itiinyi enö imuimukiri, enö ena emetoe muhuungate na ichintera ikumi. 
REV.17.8	Itiinyi eyo nehoru yaareenge ekeembërë hayo, siböönö ikuure. Nyööre mböönö haang'i ere irichökë kurua kohase hanö ibihui bigoseekeerroa na iyi haara erasikibui. Banö bamënyere gokebara, siböönö amariina gaabö tegaandekeroe kogetabo kiobohoru kurua ensemoka yekebara, bayo mbararogoore komaaha itiinyi eyo kugira yaareenge ehoru ekeembërë, egakua, na böönö erarichökëra wiiki.
REV.17.9	“Hanö nehö hagutuna okoongora na eseemia! Emetoe geyo muhuungate na nibikërëgë muhuungate binö omogaikoro oyo aikaaye igoro yabiö. Nabiö wiiki nababaahi muhuungate. 
REV.17.10	Gatai yababaahi muhuungate bayo, bataano baisa kogoa, umui nkobaahakere, na owoonde oora taraacha hai, hanö araachë narabaahë kuibaga ikë iigö. 
REV.17.11	Itiinyi eyo wanyöörre ereenge ehoru ekeembërë ekarua egakua na niyakanaanai, nayo hamuiere na ababaahi muhuungate, siböönö nkuyaere gosaribua.
REV.17.12	“Ichintera chiira ikumi waarooche nababaahi banö batarahaaboa obogaambi. Mbarahaaboe ogotora kobaaha hamui na itiinyi eyo gonkaaga imui inyënë. 
REV.17.13	Banö mbaana oborëëngërria bumui, na mbaraahë itiinyi eera ichiinguru na ogotora kööbö. 
REV.17.14	Mbaraiitane na eKemaano kiRing'oondi, siböönö eKemaano kiRing'oondi narabakere gikugira wë noMonënë wabanënë oMobaahi wababaahi. Wë narabakere hamui na baara aaberekeeye na kobaahora, na baara bareenge abakumia.”
REV.17.15	Omomaraika agaanteebia wiiki iga, “Amaanche gaara waarooche haara wanyöörre aikaaye omoraaya oora, na abaanto bibibara, amakömö, na egesosa, na ibigaambo hagarehagare. 
REV.17.16	Ichintera ikumi chiira waarooche hamui na itiinyi, mbirarëgë omoraaya oyo, mbarakome ibiinto biaaë biöönsoe na kumutiga akeng'aabi. Wiiki mbaraarë inyama yaaë na komosaamba na omörrö. 
REV.17.17	Kugira eNöökoe aatoora kumiööyö gëëbö ugutuna gokuhikiirria oborëëngërria bööë, gokoba na oborëëngërria bumui na gokoha itiinyi eera ichiinguru chiaabö chakobaaha kuhika eng'ana yeNöökoe ihikibui.
REV.17.18	“Na omogaikoro oora waarooche numugi omonënë goora gokobaaha ababaahi böönsoe bekebara.”
REV.18.1	Nyuma yagayo, nkamaaha omomaraika woonde araiika kurua kuriooba. Naareenge na ogotora okonënë bokong'u na ekebara nkëërabiibui nokomënënëkia kööë. 
REV.18.2	Agacheerra kongaamba enënë, ekagaamba iga, “Gogooye, Baaberi umugi omonënë gogooye! Böönö gobaaye ubuikaro buamasaambo na ibihui, gobaaye ubuikaro buibinyunyi ibinyaanku na ibibeebe binö bitagotëgëria. 
REV.18.3	Kugira ibiaaro biöönsoe bianyua itibaai endorro yoboraaya böögö, na abagaambi biekebara baaköra oboraaya nawë abaköri bibiaasara abiekebara baameha gikugira yamang'ana amaaru ganö gataana kerëëngërë.”
REV.18.4	Haakurua nkaiigua engaamba yeende kurua kuriooba eragaamba iga,
REV.18.4	“Murichöke kurua harewë, baanto baanë!
REV.18.4	Okorri iga motagaacha gosaanga nawë amaraga gaaë;
REV.18.4	wiiki motagaacha kunyööra amatëmö gaaë.
REV.18.5	Amaraga gaaë gaaboomba, gaikarrana kuhika igoro kuriooba
REV.18.5	na eNöökoe aheetoka amasaria gaagö.
REV.18.6	Momokörre këhaara bëënë nawë abakörëëye;
REV.18.6	momohakane hare kabere kogaara aaköra.
REV.18.6	Mumuichööganiri egeento gëëkunyua ekerro kogeköömbë
REV.18.6	hare kabere gokera keera aabahaaye iga munyue.
REV.18.7	Momohë imiiriirö na isina ekerëëngërë kiamang'ana
REV.18.7	gakuihaancha umuëënë na ganö gataana ekerëëngërë
REV.18.7	ganö aaköra.
REV.18.7	Kugira nguitëgëërrare, komööyö gööë iga,
REV.18.7	‘Nikaaye hanö ndeenge oMobaahi
REV.18.7	omogaikoro, ntare umusino,
REV.18.7	tendaabë na isina roonde hai!’
REV.18.8	Kohayo amatëmö gaaë ngaramunyööre kurusiko
REV.18.8	rumui iigö, nagö nganö:
REV.18.8	oborooyi, isina hamui na umuëëkö.
REV.18.8	Narasaamboe na omörrö kugira oMonënë eNöökoe onö
REV.18.8	amokëëngëra ikiina naana ichiinguru bokong'u.”
REV.18.9	Ababaahi biekebara banö baakörre nawë oboraaya na amang'ana ganö gataana ekerëëngërë mbaraitumate na gukuura hanö baramaahë iriooki riokohea kööë. 
REV.18.10	Mbarimeerra harai nagö gokööböha imiiriirö gëëgö na kogaamba iga, “Ehobe, Ehobe gore mugi oMonënë, Baaberi umugi uguichiinguru! Gonsa imui iigö okëëngëëyoe ikiina”
REV.18.11	Abaköri bibiaasara nabö mbaramokoorre naguitumata gikugira temoonto akogora ibiinto biaabö wiiki hai, 
REV.18.12	Taahö onö akogora esahaabu yaabö, ichiimbiria chiaabö, amagena gubueera, ibiinto biriguri irinënë ichingebo ichinchiiya chiira, engebo yaanga mberretu, na engebo inyööhu enö ekomënënëkia, na engebo emberretu bokong'u, ibiinto hagarehagare binö biaaköroa kurua komote umuuya bokong'u, ibiinto binö biaaköroa kurua komaiinö gichiinchugu, ibiinto hagarehagare ibichimbaao ibiriguri, ibiinto biesaba, ibiooma na amagena gewaare, 
REV.18.13	ibiroonga nyinyi binö bikoberekeroa iga omotarisini, na inyakaarre, ekoroso enö ikuruusia iriooki, emanëmanë, isiisui, itibaai, amaguta, obosë buengano na engano, iching'öömbë na amang'oondi, ichibaraasi hamui na emetöka genö gikurutoa, abatomoa baabö ninyööra nobohoru buabaanto. 
REV.18.14	Abaköri bibiaasara bayo mbaramoteebi iga, “Ibiinto biobööyöku binö omööyö gööö guitëng'ëëye bigosereeye, oboome na ikuugë yaaö biöönsoe biakomöchere torabinyööre wiiki roonde hai!” 
REV.18.15	Abaköri borotani banö baamehere gikugira yumugi goyo mbarimeerra harai kugira mbariöböha imiiriirö gëëgö, mbarikuura na guitumata. 
REV.18.16	Mbaregaamba iga “Ehobe, ehobe, umugi omonënë gonö. Ngöönarre gusuaara ichingebo ichinchiiya bokong'u, chinö chikomënënëkia na ichimberretu bokong'u, gogaisuaaria esahaabu na amagena gubueera bokong'u na ibiinto biriguri, 
REV.18.17	Gonsa imui iigö bëënë oboome bööö busirre!”
REV.18.17	Haakurua kera omogëëndia wichimeeri, na kera omoonto onö areenge korogëëndö guchimeeri chiaabö, böönsoe banö bagoköra emeremö guchimeeri chiyo na baara inyaancha ekoraagiria, bakaimeerra harai nagö, 
REV.18.18	na hanö baarooche iriooki riomörrö gonö gosaambere umugi goora, bagakuura baracheerra bokong'u na kogaamba iga, “Tegöökabaaye hö umugi kiumugi omonënë gonö hai!” 
REV.18.19	Bagaitoorra urutu kometoe gëëbö bagakuura na guitumata baragaamba iga, “Ehobe! Ehobe hare uwë gore mugi omonënë! Nuuwë umugi gonö böönsoe banö baana ichimeeri baameheeye mö. Gonsa imui iigö bëënë urusiibui biöönsoe, otamere buchua!”
REV.18.20	Tacheenga igoro kuriooba gikugira yakogoa köögö. Tacheenga abaanto bieNöökoe, abatomoa na abanaabi! Kugira eNöökoe agokëëngëra ikiina kuibaga reiinyu gikugira yamang'ana gaara gööbakörëëye!
REV.18.21	Haakurua omomaraika umui onö aareenge na ichiinguru bokong'u akaimukia irigena renö reenga orogena oronënë akarerëkëra kunyaancha aragaamba iga, “Nkëhayo wiiki bëënë Baaberi umugi omonënë gorarëkëroe guchiinguru na tegoremaahoa roonde hai. 
REV.18.22	Engaamba yabareentia bamachooncho, na abibirööngui, abichisiriimbi na abareentia bamarööngoe teraigubue roonde moonse yaaö hai. Taratookane roonde umuhuundi wetëëmö ere yöönsoe gose orogena rukuigueeboa rorasea moonse yaaö hai. 
REV.18.23	Teborabu bokemore boraarabe moonse yaaö roonde hai. Tibichiirate bianyaangi yomooti gose omorëëkari biraigueeboe moonse yaaö roonde hai. Kugira abaköri bibiaasara baaö mbaareenge abanënë biekebara, na abaanato böönsoe biekebara bang'ainirribua na oborögi bööö!” 
REV.18.24	Amaanyiinga gabanaabi na abaanto bieNöökoe hamui na abaanto banö baiitoa gokebara ngaatookaine Baaberi moyo.
REV.19.1	Nyuma yagayo nkaiigua engaamba enënë yaanga yirikömö riabaanto abaaru kuriooba eracheerra iga, “Hareruuya! 
REV.19.2	Gikugira ogokëënga ikiina kööë nokobohëënë na okoroonge. Amokëngëëye ikiina omoraaya omonënë oora, wakuruguuria onö wanyööra aasaria ekebara koboraaya bööë. Amokëëngëra ikiina gikugira yakohoma amaanyiinga gabaköri bemeremö baaë!” 
REV.19.3	Haakurua wiiki bakagaamba erekabere iga, “Iriooki renö rikurua harewë nderaiguunde kuya igoro kuyeeyo na eyo!” 
REV.19.4	Abagaaka baara merööngö ebere na banai na ichitiinyi inyai chiira hamui bakairekera haanse, bakamosëëngëra eNöökoe onö onyöörre aikaaye igoro yigituumbe kiobogaambi baragaamba iga, “Amina! Hareruuya!”
REV.19.5	Haakurua engaamba ekarua kugituumbe kiobogaambi eragaamba iga, “Mogoongë eNöökoe weiito baiinyu abaköri bemeremö baaë böönsoe, böönsoe banö mokomosooka, abakë kobanënë.” 
REV.19.6	Nkarua nkaiigua egeento kenö keena umurrumö goonga uguirikömö riabaanto abaaru na uguamaanche amaaru, gonö goonga umurrumö umuritö guibibagatio, keragaamba, “Hareruuya! Kugira oMonënë, eNöökoe weiito uMukumahë nkobaahaare! 
REV.19.7	Totagööka na gocheenga, tomohë ubuhiku kugira iribaga rinyaangi yobotëti bueKemaano kiRiNg'oondi rihikere, na omorëëkari waaë aiseemiri kimui. 
REV.19.8	Ahaayoe ogotora koguisuaaria engebo inchiiya, enö yaahurua na komënënëkia!” (Engebo inchiiya eyo namaköra amaroonge gabaanto bieNöökoe)
REV.19.9	Haakurua omomaraika aganteebia iga, “Taandeka eng'ana enö: abakehaiiya mbanö baaraarekoa kunyaangi yobotëti bueKemaano kiRing'oondi!” Wiiki aganteebia iga, “Ganö namang'ana amahëënë gieNöökoe” 
REV.19.10	Kohayo ngatëma ibiru mbërë yamagoro gaaë iga mosëëngërë, siböönö agaanteebia iga, “Otagaaköra iigö hai! Uni wöönsoe nomoköri wemeremö nde këuwë na abaanto bamoiinyu baande banö bagöötërra ubutuburi boYeeso. Tamosëëngëra eNöökoe! Gikugira obohëënë boora Yeeso aahonyora mbö bokorabiria abanaabi.”
REV.19.11	Nkarua nkamaaha igoro kuriooba haigooyoe na nkanyööra ebaraasi endabu ehö na omogëëndia wayö naare koberekeroa iga, “Omohëënë” na “Obohëënë” Wë ngokëëngaare ikiina naguiitana iriihi. 
REV.19.12	Amaiisö gaaë gaanga oborabu bomorrö na onyöörre nasöhiri ichikoondo ichincharu komotoe gööë. Nkanyööra andekeroe iriina renö moonto ore wöönsoe atamanyere etare iga newë umuëënë aremanyere. 
REV.19.13	Wanyöörre asöhiri engebo enö onyöörre etöbekeroe komaanyiinga. Nawë iriina rëëë ndëreenge iga, “Eng'ana yeNöökoe” 
REV.19.14	Amakömö gabaiitani biriihi gakuriooba gakamurua nyuma gariinere ichibaraasi ichindabu na gasöhiri ichingebo ichinchiiya na ichindabu chai. 
REV.19.15	Umuhio omooge gorarua kumunyua gööë na kumuhio goyo narahiche ibiaaro. Newë bëënë arababaahë kunyiimbö yikiooma na kumita itibaai kugituba giesabibu kioborro bueNöökoe uMukumahë. 
REV.19.16	Kegoro yengebo yaaë na igoro yokogoro kööë nonyöörre andekeroe iga: “OMOBAAHI WABABAAHI NA OMONËNË WABANËNË.” 
REV.19.17	Nkarua nkamaaha omomaraika umui aimereeye kuriooba, agacheerra kongaamba enënë na goteebia ibinyunyi biöönsoe binö wanyöörre biraiburruka igoro iga, “Taacha! Motaikoma hamui böönsoe kunyaangi enënë yeNöökoe. 
REV.19.18	Motaacha okorri iga morë emebere giababaahi, abanënë bibikömö, igiabaanto abanënë bichiinguru, igichibaraasi na baara baguchigëëndia. Motaacha morë emebere giabaanto böönsoe, abatachore na abagore, abakë na abanënë.”
REV.19.19	Wiiki nkamaaha itiinyi eera hamui na ababaahi biekebara na abasirikare baabö bairaiine hamui okorri iga baiitane na oora wanyöörre aikaaye igoro yebaraasi na irikömö rëëë. 
REV.19.20	Siböönö itiinyi eera ekahichoa hamui na omonaabi woborööngö oora aare goköra ibimanyiirrio mbërë yaaë. (Kubimanyiirrio biyo nkanyööra ang'aiinirria baara wanyöörre baana omobaasö guitiinyi eyo na banö baare gosëëngëra ituubö yayo.) Itiinyi eyo na omonaabi oyo bagatabutua böönsoe babere, baareenge abagima igö, kunyaancha enö egööka omörrö. 
REV.19.21	Amakömö gaabö giriihi gagaiitoa kumuhio gonö gööruure kumunyua göoora aikaaye kobaraasi. Ibinyunyi biöönsoe bikaigota gokobarea.
REV.20.1	Nkarua nkamaaha omomaraika araiika kurua kuriooba ana orosoongoro ruahase hanö ibihui bigoseekeerroa na umunyörrö omonënë gokobökö kööë. 
REV.20.2	Akaregööta irichöka reera, iritiinyi rekarai, ndiö bëënë uMunyaanku na iRisaambo - akareböha komëëka egekoe kimui. 
REV.20.3	Omomaraika akarerëkëra kohase hanö ibihui bigoseekeerroa, agasiika ahase hayo na gotoora etoono kimui okorri iga retagaacha kong'aiina ibiaaro wiiki kuhika emëëka geyo egekoe kimui gisire. Siböönö hanö emëëka geyo geraasire, ndirigorroa wiiki, si kuibaga ikë iigö.
REV.20.4	Wiiki nkamaaha ibituumbe biobogaambi na baara wanyöörre baikaaye kö, mbaahaayoe ogotora kogokëënga ikiina. Wiiki nkamaaha ichinkörö chiabaara wanyöörre baiitoa kogokëëngöa emetoe gikugira yakoraandia Yeeso na gikugira yeng'ana yeNöökoe. Bayo tebaasëëngëëye itiinyi eera na ituubö yayo gose kobaasoa komasio gaabö na komabökö gaabö hai. Mbaabaaye abahoru wiiki na kobaaha hamui na Kresto kuibaga riemëëka egekoe kimui. 
REV.20.5	(Abaande baara baakuure tebaariookere hai kuhika emëëka egekoe kimui gisire). Koyo nkö ukuriuukibua kombërë. 
REV.20.6	Nowakehaiiya wiiki oMohoreeru onö ana iring'eenga gukuriuukibua koora kombërë. Igoro yabayo uruku rokabere teroraabë na ichinguru hai, siböönö mbaraabë abanchaama bieNöökoe na abaaKresto, na mbarabaahë hamui nawë emëëka egekoe kimui.
REV.20.7	Hanö iribaga remëëka egekoe kimui ririsira, iRisaambo nderetachoroa kurua gokeböhe këëriö. 
REV.20.8	Ndirrichöka kebara na kong'aiinirria ibiaaro biöönsoe binö bireenge guchintahana inyai, esesoro niiga “Gogu na Magogu.” IRisaambo nderebaiiria hamui gikugira yiriihi, nabö mbareba abaaru kiomosëënsë guinyaancha. 
REV.20.9	Bakanyërëgana goonse yöönsoe bagatoora gatai ekaambi yabaanto bieNöökoe, na umugi goora göhaancheroe, siböönö omörrö ngöikere kurua kuriooba gokabasaamba bagasika. 
REV.20.10	UMunyaanku oora wanyöörre arabang'aiinirria, akarëkëroa moonse yinyaancha enö egööka omörrö gonö gotaakurima roonde, monö bareenge itiinyi eera hamui na omonaabi omorööngö oora, nabö mbarinyaankibua omobaso na ubutiko kuyeeyo na eyo.
REV.20.11	Nkarua nkamaaha igituumbe kiobogaambi ekerabu ekenënë na omoonto aikaaye kö. Ekebara na igoro kuriooba bikanyërëgana mbërë yamaiisö gaaë, tibiamaahekaine wiiki roonde hai. 
REV.20.12	Wiiki nkabamaaha abaku abanënë kobakë, baimereeye mbërë yigituumbe kiobogaambi, na ibitabo bikahonyoroa. Haakurua egetabo keende, keera kiobohoru, gekahonyoroa nakiö. Abaku bagakëëngëroa ikiina gokorëng'aana na amaköra gaabö, këëbore wanyöörre gaandekeroe kubitabo biyo. 
REV.20.13	Inyaancha egatua abaku banö wanyöörre baamö, Uruku na Ekebara kiabaku bikabarichökia kebara abaku banö baareenge mö. Böönsoe bagakëëngëroa ikiina, kera imui koreng'aana na amaköra gaaë. 
REV.20.14	Haakurua Uruku na Ekebara kiabaku bigatabutua moonse yinyaancha yomörrö. Inyaancha eyo yomörrö ndö uruku rokabere. 
REV.20.15	Na omoonto ore wöönsoe onö iriina rëëë retaandekeroe kogetabo keera kiobohoru, naatabuteroe kunyaancha eyo yomörrö.
REV.21.1	Haakurua nkamaaha igoro kuriooba ahahea na ekebara ekehea. Kuriooba eera yambërë na ekebara keera kembërë nkanyööra biisere kohëta, tibiihö wiiki hai, inyaancha nayo yöönsoe nkanyööra teehö wiiki hai. 
REV.21.2	Nkamaaha umugi omohoreeru, Yerusareemu omohea, goraika kurua igoro kuriooba koNöökoe, goseemiibui buuya kiomorëëkari onö aseemiibui gusikana na mosaacha waaë. 
REV.21.3	Nkaiigua engaamba enënë kurua kugituumbe kiobogaambi eragaamba iga, “Tamaaha! Ubuikaro bueNöökoe mboreenge gatai yaabaanto, na naraikare gatai yaabö, nabö mbaraabë abaanto baaë nawë naraabë eNöökoe waabö. 
REV.21.4	Wë umuëënë nariëëyë amaiisöri gaabö göönsoe. Kugira tiruku roraabë hö wiiki hai, gose uguitumata, gose ekerrö hai gose oborro; biöönsoe biyo tibireba hö wiiki hai kugira amang'ana amakoro göönsoe gaisere kohëta!”
REV.21.5	Akarua oora wanyöörre aikaaye kugituumbe kiobogaambi akagaamba iga, “Maahambë, ndaköra göönsoe koba amahea.” Akareengera wiiki kogaamba iga, “Taandeka eng'ana enö gikugira amang'ana ganö ngaisaiine iga gakumibue na nagobohëënë!” 
REV.21.6	Wiiki aganteebia iga, “Gakörekaini! Nuuni Aruba na Omega, Ogotaanga na Omoherio. Onö ana inyöönta, nendamohë egekunyua buchua kurua kubichichiba biamaanche gobohoru. 
REV.21.7	Ore wöönsoe onö araakere naranyööre omoondo gonö, nauni nendaabë eNöökoe waaë nawë abë omööna waanë. 
REV.21.8	Siböönö abaanto abööba, banö batagukumia, abanyaanku, abaiiti, abaraaya, abarögi, abasëëngëri bichituubö hamui na abarööngö böönsoe, ahase haabö hareba kunyaancha eera yomörrö gonö gotakurima roonde, royombë ndö uruku rokabere.”
REV.21.9	Haakurua agaacha umui wabamaraika muhuungate baara wanyöörre baana ichihaamba muhuungate chinö chiichooye amatëmö muhuungate gaara gagosookerria nawë aganteebia iga, “Taacha, nkooroki Omorëëkari, omokari weKemaano kiRing'oondi.” 
REV.21.10	Naareenge kuMuiika nkahiroa koorokibua kunguku enënë entaambe na hayo nkoorokibua umugi omohoreeru, Yerusareemu, goraika kurua igoro kuriooba koNöökoe, 
REV.21.11	goona ubuhiku bueNöökoe, goramënënëkia buuya kimui kirigena riubueera obonënë wiiki keYasbi. 
REV.21.12	Ngööreenge na indigi enënë entaambe, na ibisaku ikumi na bibere na kubisaku biyo baimereeye abamaraika ikumi na babere. Amariina ikumi na abere agamagiha gaara ikumi na abere agabaana baIsraeri gaandekeroe kö, 
REV.21.13	ichintahana chöönsoe inyai mbiareenge hö ibisaku bitato, rogoro bitato, buriba bitato, mooche bitato na nyaancha bitato. 
REV.21.14	Na indigi yumugi goyo yaareenge ehagaachere igoro yamarosa ikumi na abere, igoro yagö gaandekere amariina ikumi na abere agabatomoa ikumi na babere baara bieKemaano kiRing'oondi.
REV.21.15	Nawë oyo aareenge gusumaacha na uni naareenge na ekerëëngö gesahaabu okorri iga arëëngërë umugi goyo, ibisaku biagö na ichindigi chiagö. 
REV.21.16	Umugi wanyöörre nguikaaye boroonge, gorëng'aine obotaambe na obogare, akarëënga umugi na ekerëëngö këëë, gokaba ichikiiromiita ibikoe bibere na amagana anai, obotaambe böögö kuya igoro na kuya mbërë hamui na obogare böögö mbirëng'aine. 
REV.21.17	Akarëënga na indigi yagö, nagö gokaba ichimiita merööngö esaansaba gokerëëngö kiomoonto kenö omomaraika oora aarëngëëye. 
REV.21.18	Indigi wanyöörre nehagaacheeye “Yasibi” siböönö umugi gö ngohagaacheeyoe esahaabu inchiiya, enö yaanga ikiööhö. 
REV.21.19	Amarosa gindigi yumugi ngatërriibui komagena gubueera obonënë bokera tëëmö. Oborosa bombërë mbötërribui na “Yasibim,” obokabere na “Yaguti samawi,” obogatato “Kargetoni” obokanai, “Samaraati,” 
REV.21.20	obogataano “Sartooniki,” obogasaansaba “Agiki,” obomuhuungate “Krisorito,” obokanaanai “Beriiri,” obokëënda “Toobasi,” oboikumi “Krisobraso,” oboikumi na kamui “Yasiinto” na oboikumi na kabere “Ametiisto.” 
REV.21.21	Na ibihita ikumi na bibere mbiaare ibibiinto ikumi na ibere, biriguri irinënë kera gesaku gekörëëyoe egeento kimui kiriguri irinënë. Irirööngate riumugi ndëreenge esahaabu inyeke, reramaaha ichintahana chiöönsoe gikiööhö.
REV.21.22	Tenaarooche eHekaaru kumugi goyo hai oMonënë eNöökoe uMukumahë newë aareenge eHekaaru yagö hamui na eKemaano kiRing'oondi. 
REV.21.23	Umugi goyo tegööre gutuna umueeri gose iriooba gokogomorekera hai, gikugira ubukumahë bueNöökoe mbö oborabu böögö, na ekemore këëgö neKemaano kiRing'oondi. 
REV.21.24	Koborabu böögö, ibiaaro biöönsoe mbiragëëndë na ababaahi bikiaaro mbararëëntë ubuhiku bööbö moonse yagö. 
REV.21.25	Ibihita biagö tibirasiikoe omobaso roonde hai, gikugira tibutiko boreba hayo roonde hai. 
REV.21.26	Ubuhiku na esookö yibiaaro nererëëntoa mö. 
REV.21.27	Siböönö tikinyaanku kere giöönsoe keresöha mö gose omoonto ore wöönsoe onö agoköra amanyaanku gose omorööngö hai, etare iga mbaara bëënë baandekeroe kogetabo kiobohoru igieKemaano kiRing'oondi.
REV.22.1	Haakurua omomaraika akaanyorokia omöörö guamaanche gobohoru amarabu iga chai ganö gaanga ikiööhö, garagëra kurua kugituumbe kiobogaambi kieNöökoe na gieKemaano kiRing'oondi. 
REV.22.2	Ngööre kogëra gokohëtëra gataigatai, yirirööngate irinënë riumugi. Mbareenö na mbareenö yomöörö goyo ngööreenge hö omote gobohoru, gonö gokööma ichiihagoe ichitëëmö ikumi na ibere. Nago nköömagore ichiihagoe kera umueeri, amato gaagö niriöögö rekuhueenia ibiaaro. 
REV.22.3	Tegeento kere giöönsoe kenö keihiimoa kereba kumugi goyo hai.
REV.22.3	Igituumbe kiobogaambi bueNöökoe na gieKemaano kiRing'oondi nkereba kumugi goyo na abaköri bemeremö baaë mbaremosëëngëra. 
REV.22.4	Mbaremaaha ubusio bööë na iriina rëëë nderëëndekoa komasio gaabö. 
REV.22.5	Tibutiko boreba hö hai, na wiiki tebarituna oborabu buekemore gose boriooba hai, gikugira oMonënë eNöökoe narebamorekera, nabö mbarebaaha kuyeeyo na eyo.
REV.22.6	Haakurua omomaraika aganteebia iga, “Amang'ana ganö namahëënë na agobohëënë. OMonënë eNöökoe onö akoha abanaabi uMuiika naatomere omomaraika waaë okorri iga ooroki abaköri bemeremö baaë amang'ana ganö gahaang'i iga kuhika garichökërë”
REV.22.7	“Tamaaha! Mboongo iigö ndaachë. Owakehaiiya noonö akogööta amang'ana ganö gobonaabi gareenge kogetabo kenö.”
REV.22.8	Uni Yöhana nuuni naagarooche na kogaiigua amang'ana ganö. Hanö naisere kogaiigua na komaaha, naairëkëëye haanse mbërë yamagoro gomomaraika oora aanyorokiri amang'ana gayo, ngatuna iga mosëëngërë. 
REV.22.9	Siböönö wë agaanteebia iga, “Otagaköra iigö! Uni nomoköri wemeremö nde këuwë na bamura bamoiinyu abanaabi na banö bakogööta amaragirrio ganö gareenge kogetabo kenö. Uwë otasëëngëra eNöökoe!” 
REV.22.10	Akareengera gonteebia wiiki iga, “Otagaacha goköra amang'ana ganö gobonaabi ganö gareenge kogetabo kenö koba agikibisere, gikugira enkaaga haang'i ere. 
REV.22.11	Enö ehö böönö niiga, onö agoköra amabeebe agëëndërri goköra amabeebe, onö areenge umunyaanku agëëndërri koba umunyaanku. Onö areenge omoroonge agëëndërri goköra amaroonge na onö areenge oMohoreeru agëëndërri koba oMohoreeru.”
REV.22.12	“Tamaaha, mboongo iigö ndaachë, neena ibituhö komoha omoonto ore wöönsoe gokorëng'aana na amaköra gaaë. 
REV.22.13	Uni nuuni ‘Aruba’ na ‘Omega,’ owambërë na owagosokerria Ogotaanga na Omoherio.”
REV.22.14	Abakehaiiya mbanö baakuhura ichingebo chiaabö kugira mbareba na ogotora gokogeera omote gobohoru na gosöha kumugi gokohëtëra kubihita biagö. 
REV.22.15	Siböönö ichiseese, abarögi, abaraaya, abaiiti, abasëëngëri bichituubö na böönsoe banö bahaanchere kogaamba oborööngö mbareba kebara yumugi.
REV.22.16	“Uni, Yeeso, ntomere omomaraika waanë hare baiinyu iga agaambë amang'ana ganö komakanisa. Uni nuwuruiboro roTauti nde, nuuni Inyunyuunyi enö ekomenenekia, eera yinkio!”
REV.22.17	UMuiika hamui na oMorëëkari bagaambë iga, “Taacha!” Ore wöönsoe onö akuiigua renö agaambë iga, “Taacha!” Omoonto ore wöönsoe onö ana inyöönta na achë, onö agutuna amaanche gobohoru agaimuki atahakaine geento kere giöönsoe.
REV.22.18	Uni ngokong'ande nkobakoga ore wöönsoe akuiigua amang'ana ganö gobonaabi ganö gareenge kogetabo kenö: ore wöönsoe onö ariëëngëri eng'ana ere yöönsoe hare gö, eNöökoe naramuëëngëri amatëmö ganö gaandekeroe kogetabo kenö. 
REV.22.19	Na ore wöönsoe wiiki onö aratuëënë eng'ana ere yöönsoe kurua komang'ana gobonaabi ganö gareenge kogetabo kenö, eNöökoe narimuruusia iring'eenga rëëë kurua komote goora gobohoru na kumugi omohoreeru, ganö gaandekeroe kogetabo kenö.
REV.22.20	Nawë onö akuruusia ubutuburi komang'ana ganö nkogaamba are iga, “Nobohëënë kimui! Mboongo igö ndaachë” Amina. Otaacha, oMonënë Yeeso!
REV.22.21	Amaabe goMonënë Yeeso gabë hamui na abaanto böönsoe bieNöökoe. Amina.
