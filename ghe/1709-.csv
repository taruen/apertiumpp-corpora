MAT.1.1	अब्राहाम मेस्‍ये दाऊदजे छगूम्-पूर्‌गूम् येशू ख्रीष्‍टजे वंशजे मीन्‌यू येरे छीप्-छीप् ख्‍यङ्:
MAT.1.2	अब्राहामजे च इसहाक ख्‍य।
MAT.1.2	इसहाकजे च याकूब ख्‍य,
MAT.1.2	याकूबजे च यहूदा मेस्‍ये ङूजे
MAT.1.2	अत च्योन्‌यूये ख्‍य,
MAT.1.3	यहूदाजे च फारेस मेस्ये जाहेर ख्‍य। थमयूजे म तामार ख्‍य।
MAT.1.3	फारेसजे च हेस्रोन ख्‍य,
MAT.1.3	हेस्रोनजे च आराम ख्‍य,
MAT.1.4	आरामजे च अम्‍मीनादाब ख्‍य,
MAT.1.4	अम्‍मीनादाबजे च नहशोन ख्‍य,
MAT.1.4	नहशोनजे च सल्‍मोन ख्‍य।
MAT.1.5	सल्‍मोनजे च बोअज ख्‍य।
MAT.1.5	ङूजे मजे मीन् राहाब ख्‍य।
MAT.1.5	बोअजजे च ओबेद ख्‍य। ङूजे
MAT.1.5	मजे मीन् रूथ ख्‍य। ओबेदजे च यिशै ख्‍य,
MAT.1.7	सोलोमनजे च रहबाम ख्‍य,
MAT.1.7	रहबामजे च अबिया ख्‍य,
MAT.1.7	अबियाजे च आसा ख्‍य,
MAT.1.8	आसाजे च यहोशापात ख्‍य,
MAT.1.8	यहोशापातजे च यहोराम ख्‍य,
MAT.1.8	यहोरामजे च उज्‍जियाह ख्‍य,
MAT.1.9	उज्‍जियाहजे च योताम ख्‍य,
MAT.1.9	योतामजे च आहाज ख्‍य,
MAT.1.9	आहाजजे च हिजकिया ख्‍य,
MAT.1.10	हिजकियाजे च मनश्‍शे ख्‍य,
MAT.1.10	मनश्‍शेजे च अमोन ख्‍य,
MAT.1.10	अमोनजे च योशियाह ख्‍य,
MAT.1.11	योशियाहजे च यकोनियास मेस्‍ये ङूजे च्‍योन्‌यूये ख्‍य। बेबिलोनने यहूदीयू स्‍योप्देबे कूदे खूम्‍ने थमयू प्रेक्‍क ख्‍य।
MAT.1.12	बेबिलोनने स्‍योप्‍देबे कूदेङ्येदे:
MAT.1.12	यकोनियासजे च शालतिएल,
MAT.1.12	शालतिएलजे च यरूबाबेल,
MAT.1.13	यरूबाबेलजे च अबिउद,
MAT.1.13	अबिउदजे च एल्‍याकीम् ख्‍य,
MAT.1.13	एल्‍याकीम्जे च आजोर ख्‍य,
MAT.1.14	आजोरजे च सादोक ख्‍य,
MAT.1.14	सादोकजे च आखिम ख्‍य,
MAT.1.14	आखिमजे च एलिउद ख्‍य,
MAT.1.15	एलिउदजे च एलाजार ख्‍य,
MAT.1.15	एलाजारजे च मत्तान ख्‍य,
MAT.1.15	मत्तानजे च याकूब ख्‍य।
MAT.1.16	याकूबजे च योसेफ ख्‍य। हम्‍ब योसेफजे मज मरियम ख्‍य। अम्‍ब मरियमदेने येशू प्रेत्‍दे, ङूने ख्रीष्‍ट यीय।
MAT.1.17	येर्‌बेने अब्राहामदेमेस्‍ये दाऊदसेमे जम्‍मा चौध पुस्ता क्‍यूत्‍दे, मेस्‍ये दाऊदजे पोलोदेमेस्ये यहूदीयू बेबिलोनने कूतेब पोलोसेमे चौध पुस्ता, होर्‌दे हम्‍ब पोलोदे ती ख्रीष्‍टजे बीलसेमे चौध पुस्ता क्‍यूत्दे।
MAT.1.19	तर ङूजे प्‍ल्‍यङ् योसेफ धार्मिक मी क्‍यूत्देबे, मरियमने मीजे खूम्‍ने त्‍वालाबे चेब सेम् अन्‍चील्‍लाबे नङ्सूने क्‍याबेब सेम् चीत्दे।
MAT.1.20	तर कन्‍छ्वाब ङूदे येर पोयू ह्‍वे चीन्‍न ख्‍य, मून्‍दे मोङ्ने परमप्रभुजे दूत तङ्‌रदेबे ङूने येरे यदे, “योसेफ, दाऊदजे च, मरियमने नैजे कीम्‍म चेने अम्‍फलाची, चेनेयलो ङूजे ख्‍वाजेने ख्‍यब पीच, पवीत्र आत्मादे केलब ख्‍यङ्। 
MAT.1.21	मरियमदे च त्‍या प्रेक्क्य, मेस्‍ये नदे ङूजे मीन् येशू येक्क्‍य, चेनेयलो येशूदे रङ्से मीयूने थमयूदे चीक्‍कब पापदे जूक्‍तीमीय।”
MAT.1.22	अगमवक्ता क्‍यूत्‍देबे परमप्रभुदे क्‍यमब वचन पूरा क्‍यूरने अम्‍ब क्वाने क्‍यूर ख्‍यङ्: 
MAT.1.23	“ले, कन्‍या मदी त्‍या पीच रीय, मेस्‍ये ङूदे च त्‍या प्रेक्‍क्‍य, ङूजे मीन् इम्‍मानुएल येक्‍क्‍य”, अम्‍बजे अर्थ, “परमेश्‍वर ङीनयूप्रे ख्‍यङ्।”
MAT.1.24	योसेफ ङ्‍यूम्‍म्‍यादे थेल्‍लदे, मेस्‍ये परमप्रभुजे दूतदे ङूने यप्रने ङूदे मरियमने रङ्से कीम्‍मजे रूप्‍ने स्वीकार चीत्‍दे। 
MAT.1.25	मरियमदे च अम्‍प्रेत्‍दासेमे योसेफदे रङ्से कीम्‍मप्रे अन्‍ङ्‍यूम्। मरियमदे च जन्मेदेङ्‍येदे योसेफदे ङूजे मीन् येशू येत्‍दे।
MAT.2.1	मूरुम् हेरोदजे पोलोने यहूदियाजे बेथलेहेम यब तने येशू जन्मीदीदे, पूर्वजे ज्‍योतिषीयू यरूशलेमने फ्‍योरदे मेस्ये थमयूदे यदे, 
MAT.2.2	“यहूदीयूजे मूरुम् क्‍यूत्‍देबे जन्मेदेब केने ख्‍यङ्? चेनेयलो ङीदे ङूजे कर्‌चेन् पूर्वने तङ्दे मेस्‍ये ङी ङूने स्‍यूव पीनने रख्‍यङ्।”
MAT.2.3	अम्‍ब पो तदेबे मूरुम् हेरोद सोरो आतीकदे, मेस्‍ये ङूप्रे यरूशलेमजे मीयूये क्वाने सोरो आतीकदे। 
MAT.2.4	होर्‌दे ङूदे पूस्‍र्‌या केन्‌यू मेस्‍ये दून्‍याजे पन्‍डेयू क्वाने रूप् पूत्‍देबे “ख्रीष्‍ट कने जन्मीदीय?” यदेबे लोत्‍दे। 
MAT.2.5	थमयूदे ङूने यदे, “यहूदियाजे बेथलेहेमने। चेनेयलो अगमवक्तादे येर्‌बे लिख्दीये ख्‍यङ्:
MAT.2.7	होर्‌दे हेरोददे हम्‍ब ज्‍योतिषीयूने खैदे कोदेबे कर्‌चेन् कम्ब बीलने तङ ख्‍य, हम्‍ब पो थमयूने लोत्‍देबे था प्रेत्‍दे। 
MAT.2.8	ङूदे थमयूने येरे यदेबे बेथलेहेमने कूल्‍बीदे “प्र, मेस्‍ये हम्‍ब पीच चेलाबे मेल्। ङूने त्‍वमेस्‍ये ङैने खबर ची, मेस्‍ये ङैये ङूने स्‍यूव पीम्‍बीय।”
MAT.2.9	होर्‌दे थमयू मूरुम्‌जे पो ङ्यीन्देबे रङ्सेजे लम्ने गीली कम्‍ब कर्‌चेन् थमयूदे पूर्वने तङ ख्‍य हम्‍ब कर्‌चेन् थमयूजे खूम्‍खूम् गीली, मेस्‍ये पीच ख्‍यब नेने फ्‍योये ङ्‍येदे हम्‍ब कर्‌चेन् अम्‍प्र क्‍यूरी। 
MAT.2.10	कन्‍छ्वाब थमयूदे हम्‍ब कर्‌चेन् अम्‍प्र क्‍यूरेब तङ्दे हन्‍छ्वाब थमयू सोरो आनन्द क्‍यूत्‍देबे सूग्‍दे। 
MAT.2.11	होर्‌दे थमयू कीम्नङ्ने क्‍योइब पीचने ङूजे म मरियमप्रे तङ्दे, मेस्‍ये पून्‍छ्‌यल् क्‍यूत्‍देबे ङूने स्‍यूव पीन्‍दे। होर्‌दे थमयूदे रेब कोम्लोयू फादेबे मर्, सोरो ज्‍य बस्‍न रब धूपप्रे मूर्र यब बस्‍न रब सेजे भेटी चेर्‌तीदे। 
MAT.2.12	होर्‌दे हेरोद ट्‌याने अन्-ल्‍वाबलाची यब परमेश्‍वरजे आज्ञा मून्‍दे मोङ्ने प्रेत्‍देबे थमयू सूजो लम् क्यूत्देबे रङ्से देशने ल्‍वाइदे।
MAT.2.13	थमयू गीलेङ्‍येदे, परमप्रभुजे दूत त्‍यादे मून्‍दे मोङ्ने योसेफ ट्‌याने रदेबे येरे यदे, “लङ्, पीच चीद मेस्ये ङूजे म प्रे-प्रे टेल्‍देबे मिश्र देशने छ्‌योङ्ब, मेस्‍ये ङैदे नने ल्‍वाख अन्‌-यदासेमे हैयानेने टूङ्। चेनेयलो, हेरोददे बल्‍खने सेजे लागि ङूने मलने सुरु चेमे ख्‍यङ्।”
MAT.2.14	होर्‌दे योसेफ लङ्देबे पीच मेस्ये म प्रे-प्रे टेल्‍देबे मून्‍देने मिश्र देशने गीलीदे, 
MAT.2.15	हेरोद अन्‍सीइदासेमे थमयू हैयानेने टूङ्दे। परमप्रभुदे यब वचन येर्‌बे पूरा क्‍यूत्‍दे, “ङैदे रङ्से चने मिश्रदेशदे कोदे।”
MAT.2.16	होर्‌दे ज्‍योतिषीयूदे ङूने छल्‍लीयेब पो हेरोददे था प्रेत्‍देबे ङू छीदे मूत्‍दे क्‍यूत्‍दे। मेस्‍ये ज्‍योतिषीयूदे ङूने यदेबे थाप्रेब अनुसार बेथलेहेम मेस्ये हम्‍बजे तीला-छोला नेयूजे बर्ष ङ्‍ही मेस्ये मो-नङ्जे पीचयू क्‍वाने सेस्स्ये पीन्‍दे। 
MAT.2.17	होर्‌दे यर्मिया अगमवक्तादे यब वचन पूरा क्‍यूत्‍दे,
MAT.2.18	राहेल रङ्से पीचयूजे लागि ङूनब, सेम् बूझ्दीमीब अङ्‍-ङूलाबे टूङ अन्‍ङ्‍यीन्।
MAT.2.18	चेनेयलो ङूजे पीचयू त्‍याये त्‍व-क्‍यूरी।”
MAT.2.19	हेरोद सीये ङ्‍येदे मिश्रने प्रभु परमेश्‍वरजे स्वर्ग दूतत्या मून्‍दे मोङ्ने योसेफ ट्‌याने रदे, मेस्‍ये येरे यदे, 
MAT.2.20	“लङ्, पीच मेस्ये ङूजे म प्रे-प्रे टेल्‍देबे इस्राएल देशने प्र, चेनेयलो पीच सेमेब मीयू सीये जन्‍क ख्‍यङ्।”
MAT.2.21	योसेफ लङ्देबे पीच मेस्ये म प्रे-प्रे टेल्‍देबे इस्राएल देशने ल्वाइदे। 
MAT.2.22	तर हेरोदजे नेने ङूजे च अर्खिलाउसदे यहूदियाने राज्‍य चीन्‍न ख्‍यङ् यब तदेबे होने प्रने ङू फदे, मेस्‍ये मून्‍दे मोङ्ने आज्ञा प्रेत्‍देबे गालील यब नेने ङू गीलीदे। 
MAT.2.23	नासरत यब सहरने गीलीदेबे ङू टूङ्दे। येर्‌बेने अगमवक्तायूदे “ङूने नासरी यदेबे यीय” यब वचन पूरा क्‍यूत्‍दे।
MAT.3.1	बप्‍तिस्मा पीनब यूहन्‍ना हम्‍ब बीलने यहूदियाजे मी अन्टोङब चनमन नेने रदे, मेस्‍ये येरे यदेबे प्रचार चेने सुरु चीत्‍दे, 
MAT.3.2	“रङ्से पापजे पश्‍चात्ताप चीत्‍देबे परमेश्‍वरतेले ल्‍वाख, चेनेयलो स्वर्गजे राज्‍य रेक ख्‍यङ्।” 
MAT.3.3	चेनेयलो अम्‍बने ङू ख्‍यङ्, ङूजे बारेने अगमवक्ता यशैयाजे किताबने येरे येये ख्‍य:
MAT.3.3	“मी अन्‍टोङब चनमन नेने पारा पून्‍नब मी त्‍याजे आवाज,
MAT.3.3	‘परमप्रभुजे लम् तयार ची,
MAT.3.3	ङूजे लम् ज्य बन्दी’।”
MAT.3.5	यरूशलेम मेस्‍ये यहूदियाजे का-मुलुकदे होर्‌दे यर्दनजे तीला-छोलाजे मीयू क्‍वाने ङू ट्‍याने गीलीदे, 
MAT.3.6	मेस्‍ये थमयू रङ्सेदेने ङ पापी ख्‍यङ् मन्‍देबे यर्दन क्‍यूगीन्‍दीने यूहन्‍नाजे लादे बप्‍तिस्मा कीन्‍दे।
MAT.3.8	पश्‍चात्ताप चीत्‍देबे हम्‍ब अनुसारजे फल पीन्। 
MAT.3.9	ङीनजे मेमे अब्राहाम ख्‍यङ् यदेबे नमयू जूक्‍तीय अम्‍मन्‍लाची मेस्ये त्‍यादेत्‍याने येरे अन्‌-यलाची। चेनेयलो ङ नमयूने यीय, परमेश्‍वरदे अम्‍ब लूङ्‌यूदे अब्राहामजे लागि पीचयू बन्‍दे खूइय। 
MAT.3.10	चूजोने तङ्बोयूजे ड्वाने ग पर्‌दीक ख्‍यङ्। येरेक्‍यूत्‍देबे ज्‍य फल अम्पीनब तङ्बोयू क्वाने टील्‍देबे मीने छाबीय।”
MAT.3.11	“पश्‍चात्ताप चीत्‍देबे परमेश्‍वरतेले ल्‍वारजे लागि ङैदे नमयूने क्‍यूजे बप्‍तिस्मा पीन्‍क्‍य, तर ङ यली ङ्येदे रब झन् ङ यली थेप् शक्तिशाली ख्‍यङ्, ङूजे पूङ्‍गीजे तन फाब लायकजेये ङ त्‍वो। ङूदे नमयूने पवित्र आत्माप्रे मीदे बप्‍तिस्मा पीन्‍क्‍य। 
MAT.3.12	ङूजे छङब की ङूजे लाने ख्‍यङ्, मेस्‍ये ङूदे रङ्सेजे खलाने चेलाबे खम्‍सङ् चीक्‍क्‍य। रङ्सेजे ह्‍व माङ्‍काने रूप् पूक्‍क्‍य, तर पूव क्वाने कलङ्बेये अन्‍सीबब मीने नैम्‍बीय।”
MAT.3.13	होर्‌दे गालीलदे येशू यूहन्‍ना ट्‌याने ङूजे लादे बप्‍तिस्मा कीनने यर्दन क्‍यूगीन्‍दीने रदे। 
MAT.3.14	यूहन्‍नादे येरे यदेबे ङूने रोक्‍ते मेदे, “बरू नदे ङैने बप्‍तिस्मा पीन पर्‌दे ख्‍यङ् तर झन् न ङै ट्‌याने र औ?”
MAT.3.15	तर येशूदे ङूने यदे, “चूजोब येरेने क्यूस्से पीन्। चेनेयलो येर्‌बेने ङीनयू क्‍वादेने परमेश्‍वरजे साप्‍ता नियमयू पूरा चेने पर्‌दे ख्‍यङ्।” होर्‌दे बप्‍तिस्मा पीनने यूहन्‍ना राजी क्‍यूत्‍दे।
MAT.3.16	होर्‌दे येशू बप्‍तिस्मा क्‍यूत्‍देबे छाट्‍टे क्‍यूनङ्दे तो लङ्‍रदे, होर्‌दे स्वर्ग स्‍यायी, मेस्‍ये ङूदे धोङ्‍रप्र परमेश्‍वजे आत्मा मो-रङ्से फ्‍याने तल्‍लीनब तङ्दे। 
MAT.3.17	हन्‍छ्वाब स्वर्गदे येर आवाज त्‍या तैरदे, “अम्‍ब ङैजे छेब च ख्‍यङ्, ङू तङ्देबे ङ सोरो सूग ख्‍यङ्।”
MAT.4.2	येशू ङ्यील्‍लङ् दिन मेस्‍ये ङ्यील्लङ् मून्‍सेमे बर्त टूङचेनमेस्‍ये ठीदे। 
MAT.4.3	हन्‍छ्वाब जाँच चेब शैतान येशू ट्‌याने रदेबे यदे, “न परमेश्‍वरजे च यलो अम्‍ब लूङ्‍यूने क्‍यङ् क्‍यूर् यदेबे आज्ञा पीन्।”
MAT.4.5	होर्‌दे येशूने शैतानदे पवित्र सहर यरूशलेमने कूदीदेबे मन्दिरजे पात्‍ता तो फ्‍या टने मेर्‌स्‍ये पीन्‍दे, 
MAT.4.6	मेस्‍ये येशूने यदे, “न परमेश्‍वरजे च यलो, अन‍्‍यादे मो नेम्‍ब, चेनेयलो येरे लिख्दीये ख्‍यङ्,
MAT.4.6	‘ङूदे न रङ्से दूतयूजे जिम्माने पीन्क्‍य मेस्‍ये नने थमयूदे रङ्से ला-लाने थम्‍दीय, नत्र नैजे तोप् लूङ्ने थूङ्बीय’।”
MAT.4.8	फेरि शैतानदे येशूने फेर गङ् त्‍याने स्‍योल्‍गीदेबे का-मुलुक‍जे राज्‍ययू मेस्‍ये राज्‍ययूजे महिमा ‍क्वाने येशूने तन्दे, 
MAT.4.9	मेस्‍ये ङूने यदे, “नदे ङैने पून्‍छ्‌यल् क्‍यूत्‍देबे स्‍यूव पीन्‍दे यलो, अम्‍ब साप्‍ताकूरूने ङ नने पीन्क्‍य।”
MAT.4.11	होर्‌दे ङू पोङ्‍गीदेबे शैतान गीली। स्वर्गदूतयू रदेबे ङूजे सेवा चीत्‍दे।
MAT.4.13	होर्‌दे नासरत पोङ्‍यीदेबे कफर्नहुम गीली मेस्ये हैयाने टूङने सुरु चीत्‍दे। अम्‍ब सहर जबूलून मेस्ये नप्‍ताली यब नेजे समुद्र नतेले ख्‍य। 
MAT.4.14	यशैया अगमवक्तादे यब पो येर्‌बे पूरा क्‍यूत्‍दे:
MAT.4.16	मून्‍दूङ्ने टूङब मीयूदे सोरो केन् ओथ्याङ् तङ्दे। कालजे ङूर्‌ने टूङब देशजे मीयू फ्‍याने ओथ्याङ् त्‍या योङ्‍र ख्‍यङ्।”
MAT.4.18	गालील-समुद्रजे नने प्रेनूब ङूदे पत्रुस यब सिमोन मेस्‍ये ङूजे च्‍योन् अन्‍द्रियास, खीनीने समुद्रने जाल छानब तङ्दे, चेनेयलो थमयू ङ सेब मी ख्‍य। 
MAT.4.19	येशूदे थमयूने यदे, “ङै ङ्‍येदे ख, मेस्‍ये ङैदे नमयूने ङ चूङब मीयू दी, परमेश्‍वरजे राज्‍यने मीयू रेब बन्‍दीय।” 
MAT.4.20	होर्‌दे हन्‍छ्‍वाबने जालयू पोङ‍गीदेबे थमयू ङूजे ङ्‍ये-ङ्‍ये गीलीदे।
MAT.4.21	हैयादे प्रेनूब ङूदे सूजो खीनी, याकूब मेस्‍ये ङूजे च्‍योन् यूहन्‍नाने, थमयूजे प जब्दियाप्रे डुङ्गाने टूङ्देबे जाल रोप्‍नब तङ्दे मेस्‍ये थमयूने ङूदे कोदे।
MAT.4.22	होर्‌दे हन्‍छ्वाबने डुङ्गा मेस्‍ये थमयूजे पये पोङ्गीदेबे थमयू येशूजे ङ्‍ये-ङ्ये गीलीदे।
MAT.4.24	येशूजे न-मीन् सिरियाभरि का-मुलुक‍ने ड्वाङ्‍गै क्यूरी, मेस्‍ये नवयू, या पीरीपीरीजे बीदयू, नेनबयू मेस्‍ये छेत् लादीकब, छर्‌र बीद लादीकब मेस्‍ये ला तोप् स्‍येब मीयू क्वाने ङू ट्‌याने रेत्‍दे। ङूदे थमयूने तम् चीम्‍मीदे। 
MAT.4.25	होर्‌दे गालील, डेकापोलिस, यरूशलेम मेस्‍ये यर्दन क्‍यूगीन्‍दीजे तीप्‍ल्‍यामेस्‍येजे मीहुल ङूजे ङ्ये-ङ्‍ये प्रने सुरु चीत्‍दे।
MAT.5.1	मीहुल तङ्देबे येशू गङ्ने गीलीदेबे टूङ्दे होर्‌दे ङ्येदे स्यूस्स्यायू ङूट्‌याने रदे। 
MAT.5.2	होर्‌दे ङूदे थमयूने येरे यदेबे अर्ती पीनने सुरु चीत्‍दे:
MAT.5.3	“आत्माने चीद क्‍यूरब मीयूदे असी प्रेक्‍क्‍य, चेनेयलो स्वर्गजे राज्‍य हम्‍बयूजेने ख्‍यङ्।
MAT.5.4	चेनेयलो हम्‍बयूदे सेम्ने सान्त्वना प्रेक्‍क्‍य।
MAT.5.7	दया चेब मीयूदे असी प्रेक्‍क्‍य,
MAT.5.7	चेनेयलो थमयूदे दया प्रेक्क्य।
MAT.5.9	थून्ला चीम्‍मेब मीयूदे असी प्रेक्‍क्‍य, चेनेयलो थमयूने
MAT.5.9	परेमेश्‍वरजे च-चीमीयू यीय।
MAT.5.10	चेनेयलो स्वर्गजे राज्‍य थमयूजेने ख्‍यङ्।
MAT.5.12	हन्‍छ्वाब तङ्, मेस्‍ये बेस्‍से सूग्, चेनेयलो स्वर्गने नमयूजे इनाम केन् क्‍यूक्क्‍य। चेनेयलो येर्‌बेने नमयूयली खूम्‍जे अगमवक्तायूने थमयूदे सतनम् चे ख्‍य।
MAT.5.14	“नमयू संसारजे ओथ्याङ् चेब बत्तीप्र ख्‍यङ्। गङ्ने बन्‍दीयेब सहर फूदेबे येन अन्खू। 
MAT.5.15	मीयूदे बत्ती नेन्देबे टोलोदे अङ्-उप्, तर बत्ती येनब नेने येक्‍क्‍य, मेस्‍ये कीम्ने ख्‍यब खोत्‍ताजे लागिने हम्‍बदे ओथ्याङ् पीन्‍क्‍य। 
MAT.5.16	येरप्रने नमयूजे ओथ्याङ् मीयूजे खूम्‍ने चेम्कीदीस्य, मेस्‍ये नमयूजे ज्‍य काम थमयूदे तङ्स्‍य होर्‌दे स्वर्गने ख्‍यब नमयूजे पजे महिमा क्‍यूस्स्‍य।
MAT.5.17	“मोशाजे नियम मेस्ये अगमवक्तायूजे पोयूने खारेज चेने ङ र-अम्‍मन्‍लाची। हम्‍ब खारेज चेने ङ र-दी, तर पूरा चेने र-ख्‍यङ्। 
MAT.5.18	चेनेयलो तम्दम्‍ने ङ नमयूने यीय, कन्‍छ्वासेमे स्वर्गप्रे पृथ्वी अम्‍मल्‍ब हन्‍छ्वासेमे साप्‍ता पो पूरा अन्‍क्‍यूत्‍दासेमे कम्‍ब हलातदेये मोशाजे नियमजे पो ल तीत्‍याये अम्‍मल्‍ब। 
MAT.5.19	येरेक्‍यूत्‍देबे सूदे अम्‍ब आज्ञायू नङ्ने पात्‍ता चीद तीत्‍यानेये अम्‍मन्‍दे चीक्क्‍य, मेस्‍ये मीयूनेये अम्‍मन्‍दीलाची यदेबे लोम्‍मीलो हम्‍ब स्वर्गजे राज्‍यने पात्‍ता चीद क्‍यूक्क्‍य। तर सूदे हम्‍ब आज्ञायू मन्‍दीय मेस्‍ये मीयूने लोम्‍मीदेयलो, हम्‍ब स्वर्गजे राज्‍यने केन् क्‍यूक्क्‍य। 
MAT.5.20	ङ नमयूने यीय चेनेयलो पन्‍डे मेस्ये फरिसीयूजे यली नमयूजे धार्मिकता थेप् ज्‍य अन्‍क्‍यूल्‍लो नमयू कम्‍ब हलातदेये स्वर्गजे राज्‍यने क्‍योब प्रेस्‍स्‍ये त्‍वो।
MAT.5.22	तर ङ नमयूने यीय, सू-सूदे रङ्से अत-च्‍योन्प्रे छी चीक्‍क्‍य, ङूने मारङ् क्‍याय, मेस्‍ये सूदे रङ्से अत-च्‍योन्‍ने अन्‍ज्‍य चीक्‍क्‍य, ङूदे पात्‍ता केन् सभाने जवाफ पीन पर्‌दीय। सूदे रङ्से अत-अची च्‍योन्‍ने ‘न मूर्ख’ यीय, हम्‍ब नरकजे मीने छापीय।
MAT.5.23	“येरेक्‍यूत्‍देबे परमेश्‍वरजे चाक्‍क्‍याने रङ्से भेटी चेर्‌देब बीलने खूम् नैजे अत-च्‍योन्जे सेम्‍ने नैजे विरुद्धने चत्‍या ख्‍यब नदे ह्‍वेरदेयलो, 
MAT.5.24	नैजे भेटी हम्‍ब चाक्‍क्‍याजे खूम्‍दे पोङ्गी, मेस्‍ये प्र। खूम् रङ्से अत-च्‍योन्प्रे मिलाप ची, होर्‌दे ल्‍वारदे रङ्से भेटी चेर्‌ती।
MAT.5.25	“अड्डने प्रब, खूम लम्‍नेने नैजे विरुद्ध चेबप्रे मिलाप ची, नत्र नैजे विरोध चेबदे नने न्याय चेब मीजे लाने सूम्‍दीपीने होर्‌दे न्याय चेब मीदे अफसरने सूम्‍दीपीने, मेस्‍ये न झ्यालखानने स्‍योप्‍पीने। 
MAT.5.26	तम्दम्‍ने, ङ नमयूने यीय, नदे मन्‍द्रमूली त्‍या-त्‍या अम्फादासेमे न हैयादे योङ्‍र प्रेस्‍स्‍ये त्‍वो।
MAT.5.28	तर ङ नमयूने यीय, सूदे प्रे ङ्‍यूमब सेम्दे मदीयूने लेक्‍क्‍य, ङूदे रङ्से सेम्ने हम्‍बप्रे खूम्‍ने वेश्य चीक्‍कब क्‍यूक्‍क्‍य। 
MAT.5.29	कादेये नैजे स्‍येत म्‍यादे नने पाप चेने च्‍योल्‍दे यलो हम्‍बने योन्‍देबे छाबी, चेनेयलो नैजे ङ्व टक्कने नरकने छाबेयली बरू नैजे अङ्गयू नङ्ने त्‍या छाबेब नैजे लागि ज्‍य क्यूक्क्य। 
MAT.5.30	नैजे स्‍येत् लादे नने पाप चेने च्‍योल्‍देयलो नदे हम्‍ब लाने तूप्‍देबे छाबी। चेनेयलो नैजे ङ्व टक्कने नरकने प्रयली बरू नैजे अङ्गयू नङ्ने त्‍या छाबेब नैजे लागि ज्‍य क्यूक्क्य।
MAT.5.32	तर ङ नमयूने यीय, सूदे रङ्से मजने वेश्य क्‍यूरब बाहेक सूजो कारणदे लम् प्रेय, ङूदे मजने वेश्य क्यूस्से पीन्क्‍य, मेस्‍ये सूदे लम् प्रेकब मदीप्रे ङ्‍येन् चीक्‍क्‍य, हम्‍बदे वेश्य काम चेब क्‍यूक्क्‍य।
MAT.5.34	तर ङ नमयूने कसम चने अन्चलाची यदेबे यीय। स्वर्गजे मीन्‍ने कसम चने अन्चलाची, चेनेयलो हम्‍ब परमेश्‍वरजे सिंहासन ख्‍यङ्, 
MAT.5.35	पृथ्वीजे मीन्‍नेये कसम अन्चलाची, चेनेयलो हम्‍ब परमेश्‍वरजे तोप् छ्‌यब ने ख्‍यङ्। यरूशलेमजे मीन्‍नेये कसम अन्चलाची, चेनेयलो हम्‍ब मूरुम् केन् परमेश्‍वरजे सहर ख्‍यङ्। 
MAT.5.36	रङ्से टजे कसम अन्‍चलाची, चेनेयलो नमयू रङ्से टजे फू तीत्‍यात्‍याये कर्‌ने लङ् मेस्‍ये लङ्ने कर् बन्‍दे अन्‍खू। 
MAT.5.37	नमयूदे यब पो ब ‘अँ’ यलो ‘अँ’ होर्‌दे ‘दी यलो’ ‘दी’ यब त्‍या क्‍यूस्‍स्‍य। अम्‍बयली थेप् यलो हम्‍बब दुष्‍टदे चेब क्‍यूक्‍क्‍य।
MAT.5.39	तर ङ नमयूने यीय, दुष्‍टने ङूर् ल्‍वाब काम अन्‍चील्‍लाची। कादेये नैजे स्‍येत्जे डम्‍बने मीदे ठरीलो, ङूने सूजो डम्‍बये तापी। 
MAT.5.40	कोइ मीदे मुद्दा जीङ्देबे नैजे ह्‍वेब तोर कूब मेलो, ङूने नैजे बूखूये पीम्‍बी। 
MAT.5.41	कोइ मीदे नने किलोमिटर त्‍या प्रेये यदेबे कर् चङ्लो, ङूप्रे किलोमिटर ङ्‍हीसेमेने प्रेमी। 
MAT.5.42	नैप्रे स्‍यब मीने पीन्, मेस्‍ये नैप्रे ख्‍यीट्‍टब मीने त्‍वो अन्-यलाची।
MAT.5.43	“नमयूदे येरे यब तख्‍यङ्, ‘नैजे खीम्‍चेने प्रेम ची, मेस्‍ये नैजे शत्रुने ह्‍यल ची।’ 
MAT.5.44	तर ङ नमयूने यीय, रङ्से शत्रुयूने प्रेम ची, मेस्‍ये नमयूने सतनम् पीन्‍नब मीयूजे लागि प्रार्थना ची, 
MAT.5.45	मेस्‍ये स्वर्गने टूङब रङ्से पजे च-चीमीयू नमयू क्यूक्क्य। परमेश्‍वरदे ज्‍य प्रे अन्ज्‍य मीयूने मीया प्‍ल्‍यामीय, मेस्‍ये धर्मी होर्‌दे पाप चेब मी ङ्‍हीनेने झीरी रस्‍येपीन्क्‍य। 
MAT.5.46	चेनेयलो नमयूने प्रेम चेबयूने त्‍या प्रेम चीत्‍देयलो केर्‌बे नमयूदे इनाम प्रेक्‍क्‍य? स्‍यर्‌म लङब मीयूदेये होरने अन्चेया? 
MAT.5.47	नमयूदे रङ्से अत-अची च्योन्‌यूने त्‍या नमस्‍कार चीत्‍दे यलो सूजो मीयूदे यली थेप् च चीत्‍दे स्व? परमेश्‍वरने अन्स्‍येब मीयूदेये होरे अन्‍चेया? 
MAT.5.48	स्वर्गने नमयूजे प सिद्ध ख्‍यप्रने नमयूये सिद्ध क्‍यूर पर्‌दीय।”
MAT.6.2	“येरेक्‍यूत्‍देबे कन्‍छ्वाब नमयूदे दान पीन्क्‍य, हन्‍छ्वाब रङ्सेदेने ल अन्‍तप्‍लाची, कप्‍‍टीयूदे केर्‌बे सभा-कीम्यूने मेस्‍ये लम्‌यूने मीदे सार्‌या चीस्स्‍य यदेबे चीक्‍क्‍य। तम्दम्‍ने, ङ नमयूने यीय, थमयूदे प्रेपर्‌देब रङ्सेजे इनाम प्रेक्‍क ख्‍यङ्। 
MAT.6.3	तर न कन्‍छ्वाब दान पीन्क्‍य, नैजे स्‍येत् लादे च चीन्‍न ख्‍यङ्, हम्‍ब योन् लादे था अम्‍प्रेस्‍स्‍य। 
MAT.6.4	नदे दान पीन्‍ब नङ्सू पीन्। मेस्‍ये नङ्सूने तङ ख्‍वब नैजे पदे नने इनाम पीन्‍क्‍य।
MAT.6.6	तर न कन्‍छ्वाब प्रार्थना चीक्‍क्‍य, रङ्सेजे नङ् कोठाने क्‍योब, मेस्‍ये ख्‍यो थादेबे नङ्सूने ख्‍यब नैजे पने प्रार्थना ची, मेस्‍ये नङ्सूने तङख्‍वब पदे नने इनाम पीन्‍क्‍य। 
MAT.6.7	मेस्‍ये प्रार्थना चीप्‍प यहूदी तेब मीयूप्र सीत्‍तीने पेरेरे अन्क्‍यम्‍लाची। चेनेयलो थमयूदे कूम पोयू क्‍यम्‍देबे प्रार्थना चीप्‍प परमेश्‍वरदे ङ्‍यीन्क्‍य यदेबे थमयूदे मन ख्‍यङ्। 
MAT.6.8	येरेक्‍यूत्‍देबे थमयूप्र अन्क्‍यूर्‌लाची। चेनेयलो ङूने नमयूदे स्‍ययली खूम्‍ने नमयूने च-चसे हर्‌जो ख्‍य, हम्‍ब नमयूजे पदे स्ये ख्‍यङ्।
MAT.6.9	“तर नमयूदे अम्‍ब तर्‌तीप्दे प्रार्थना ची:
MAT.6.9	‘ओ, स्वर्गने ख्‍यब ङीनजे प,
MAT.6.9	नैजे मीन् पवित्र क्‍यूस्स्‍य,
MAT.6.10	नैजे राज्‍य रस्‍य। नैजे इच्‍छा स्वर्गने कर ख्‍य, होरप्रने अम्‍ब पृथ्वीनेये पूरा क्‍यूस्‍स्‍य।
MAT.6.11	ङीने दिनजे पीछीने च पर्‌देब चसे पीन्‍नू।
MAT.6.12	ङीजे अपराध क्षमा चीम्‍मी,
MAT.6.12	केर्‌बे ङीने अपराध चेब मीयूजे अपराध ङीदेये क्षमा चीम्‍मीदे।
MAT.6.13	ङीने अन्ज्य जाँचने पर्‌तीप्रसे अम्‍पीन्‍लाची, तर दुष्‍टजे लादे चूक्‍दीमी। [चेनेयलो राज्‍य, शक्ति मेस्‍ये महिमा येतार्‌ने नैजेने ख्‍यङ्। आमेन।’]
MAT.6.15	तर मीयूजे अपराध नमयूदे क्षमा अन्‍चीत्‍देयलो नमयूजे पदे नमयूजे अपराध क्षमा चीस्‍स्‍ये त्वो।
MAT.6.16	“कन्‍छ्वाब नमयू बर्त टूङ्क्‍य, हन्‍छ्वाब कप्‍टीयूप्र त्‍वा मून्‍दूङ् अन्चील्‍लाची।” मीयूने बर्त टूङब तनने थमयू रङ्से त्‍वा मून्‍दूङ् चीक्क्‍य। तम्दम्‍ने, ङ नमयूने यीय, होरयूदे रङ्से इनाम प्रेक्‍क ख्‍यङ्। 
MAT.6.17	तर नब बर्त टूङ्ब रङ्से टने मूर्‌गू छेल्, मेस्‍ये रङ्से पै ठू। 
MAT.6.18	नैजे बर्त मीयूदे दी, तर नङ्सूने ख्‍यब नैजे पदे तङ्स्‍य, होर्‌दे नङ्सूने ख्‍यब नैजे पदे नने इनाम पीन्‍क्‍य।
MAT.6.20	तर स्वर्गने रङ्से लागि धन सम्‍पत्ति स्वा, हैयाने बूदे या च्वोत्‍दे नाश अन्‍ची, मेस्‍ये खूमान्‍देये ख्‍व अन्‍खू। 
MAT.6.21	चेनेयलो नैजे सम्‍पत्ति कैयाने क्‍यूक्क्‍य, नैजे सेम्ये हैयानेने क्‍यूक्क्‍य।
MAT.6.22	“ङ्वजे बत्ती म्‍या ख्‍यङ्। कादेये नैजे म्‍या ज्‍य ख्‍यङ्लो, नैजे ङ्व टक्कने ओथ्याङ् क्‍यूक्क्‍य। 
MAT.6.23	तर कादेये नैजे म्‍या ज्‍य त्वोलो, नैजे ङ्व टक्कने मून्‍दूङ् क्‍यूक्‍क्‍य। कादेये नैजे नङ्ने ख्‍यब ओथ्याङ् ब मून्‍दूङ् क्‍यूप्पदेयलो, हम्‍ब थेप् मून्‍दूङ् क्‍यूक्क्‍य!
MAT.6.24	“सूदेये मालिक ङ्‍हीजे सेवा चे अन्‍खू। चेनेयलो ङूदे त्‍याने ह्‍यल चीक्‍क्‍य मेस्‍ये सूजोबने प्रेम चीक्‍क्‍य, या ङूदे त्‍याबने मन्‍दीय होर्‌दे सूजोबने अम्‍मन्‍दी। नमयूदे परमेश्‍वर मेस्‍ये धनजे सेवा चे अन्‍खू।
MAT.6.25	“येरेक्‍यूत्‍देबे ङ नमयूने यीय, रङ्से प्राणजे लागि ‘चैसे च, च थूङ’ होर्‌दे रङ्से ङ्वजे लागि ‘च ह्‍वे’ यदेबे फिक्री अन्‍चील्‍लाची।’ चब सेयली प्राण होर्‌दे ह्‍वेब कोलायली ङ्व थेप् केन् तेया? 
MAT.6.26	मूजे ययूने ले। थमयूदे लूये अन्थर्, बलीये अन्तोल्, भाक्‍रीनेये अन्स्वा, तर नमयूजे स्वर्गजे पदे थमयूने चसे पीन्‍क्‍य। ययू यली नमयू थेप् लू पर्‌देब ख्‍यङ् यदेबे था त्‍वा? 
MAT.6.27	नमयू नङ्ने सूदे फिक्री चीत्‍देबे रङ्से आयु छीत्‍या थेप् रेङ बन्‍दे खूइय?
MAT.6.28	“होर्‌दे ह्‍वेब कोलाजे लागि नमयू चेने फिक्री चे? नाने फेब लिली मीन्‍दायू ले, हम्‍ब केर्‌बे ठोङ्क्‍य। हम्‍बदे छेम्प्रेये अन्ची, पीये अङ्‍खल्। 
MAT.6.29	तर ङ नमयूने यीय, सोलोमन मूरुम्जे रङ्से सम्‍पत्ति कोलाने ख्‍यङ्लीने ङू हम्‍ब मीन्‍दायू त्‍या-तादीये ज्‍य त्‍व ख्य। 
MAT.6.30	दीनी तङ्नब मेस्‍ये नैदेने मी भोप्प्रोने छाबेब रेम्ने परमेश्‍वरदे येर्‌बे ज्‍य क्‍यूस्‍से पीन्क्‍ययलो, ओ चूक्बत्या विश्‍वास ‍ख्यबयू, परमेश्‍वरदे नमयूने थेप् ज्‍य क्यूस्से अम्‍पीनया? 
MAT.6.31	येरेक्‍यूत्‍देबे ‘च चइ? या ‘च थूङइ?’ या ‘च ह्‍वेइ?’ यदेबे फिक्री अन्चील्‍लाची। 
MAT.6.32	यहूदी तेब मीयूदे अम्‍ब सेयूजे फिक्री चीक्‍क्‍य, मेस्‍ये स्वर्गने ख्‍यब नमयूजे पदे नमयूने अम्‍ब साप्‍ता सेजे हर्‌जो ख्‍यङ् यदेबे स्ये ख्‍यङ्। 
MAT.6.33	तर नदे खूम् परमेश्‍वरजे राज्‍य मेस्‍ये ङूजे धार्मिकता मल्, होर्‌दे अम्‍ब साप्‍ता कूरूने परमेश्‍वरदे नमयूजे लागि थप्‍दीमीय। 
MAT.6.34	होरेक्‍यूत्‍देबे नैदेजे लागि फिक्री अन्‍चील्‍लाची, चेनेयलो नैदेरेजे फिक्री नैदेजे दिन‍देने चीक्‍क्‍य। दीनीजे दु:ख दीनीजे लागि पूग्‍दीक ख्‍यङ्।”
MAT.7.1	“सूजो मीने दोष अन्लैदीलाची, मेस्‍ये नमयूनेये दोष लैदीस्‍ये त्‍वो। 
MAT.7.2	चेनेयलो नमयूदे सूजो मीयूने केर्‌बे दोष लैदीय होर्‌बेने नमयूनेये दोष लैदीय। कम्‍ब नापदे नमयूदे नापदीय, होरप्रने नमयूजे लागिये नापदीय।
MAT.7.3	“नैजे रङ्से म्‍याने ख्‍यब मूढ ब था अम्‍प्रे तर चेने न रङ्से च्‍योन्जे म्‍याने ख्‍यब चीदत्‍या पूइब तङ? 
MAT.7.4	या नैजे रङ्से म्‍याने मूढ ख्‍यङ् यलो ‘नैजे म्‍याजे पूइ चीद ङैने योन्से पीन्’ यदेबे नैजे च्‍योन्‍ने केर्‌बे य खूइय। 
MAT.7.5	या कप्‍टी मी, खूम् रङ्से म्‍याजे मूढ योन्, होर्‌दे नैजे च्‍योन्जे म्‍याने ख्‍यब पूइ योन्‍ब नदे चेलाबे तङ खूइय।
MAT.7.6	“कम्‍ब से पवित्र ख्‍यङ् हम्‍ब क्‍योयूने अम्‍पीन्‍लाची। रङ्सेजे लू-कूम पर्‌देब हीर-मोतीयू पाजे खूम्‍ने अन्‍छालाची, नत्र, हम्बयूे रङ्से तोप्‍दे हम्‍ब छ्‌येकने मेस्‍ये ल्‍वारदेबे नने च्‍याकने।
MAT.7.7	“स्‍यलो नमयूने पीन्क्‍य, मेल्‍लो नमयूदे प्रेक्‍क्‍य, ढ्‍याक्-ढ्‍याक् चील्‍लो नमयूजे लागि ख्‍यो पूक्‍मीय। 
MAT.7.8	चेनेयलो सूदे स्‍येय, ङूदे प्रेक्‍क्‍य, सूदे मेल्‍क्‍य, ङूदे प्रेक्‍क्‍य, सूदे ढ्‍याक्-ढ्‍याक् चीक्‍क्‍य, ङूजे लागि ख्‍यो पूक्‍मीय।
MAT.7.9	“नमयू नङ्ने सू मी ख्‍यङ्, कादेये रङ्से चदे क्‍यङ् स्‍यब ङूने लूङ् पीन्‍क्‍या? 
MAT.7.10	या ङ स्‍यब ङूने र्‌वे पीन्‍क्‍या? 
MAT.7.11	येरेक्‍यूत्‍देबे नमयू दुष्‍ट क्‍यूल्‍लीने रङ्से च-चीमीयूने सोरो ज्‍य से पीनब स्‍येदेयलो, स्वर्गने टूङब नमयूजे पदे ङूने स्‍यब मीयूने कोलाथेप् चीत्‍देबे सोरो ज्‍य सेयू पीन्‍क्‍य। 
MAT.7.12	नमयूने मीयूदे कर व्‍यवहार चीस्‍स्‍य मन, होरप्रने व्‍यवहार नमयूदेये हम्‍बयूने ची, चेनेयलो अम्‍बने मोशाजे नियम मेस्‍ये अगमवक्ताजे मूल शिक्षा ख्‍यङ्।
MAT.7.13	“साँघुरो ख्‍यो क्‍यूत्‍देबे नङ्ने क्‍योब, चेनेयलो फराकिलो ख्‍यो मेस्ये सूस्‍योलो लम्‍दे नरकने सबीय। अम्‍ब फराकिलो ख्‍यो नङ्दे क्‍योबब मीयू कूम क्‍यूक्क्‍य। 
MAT.7.14	चेनेयलो जीया प्रेनेने सबब ख्‍यो साँघुरो ख्‍यङ् मेस्‍ये लम् सोरो मूस्यूल् ख्‍यङ्, अम्‍बदे जीया प्रेब नेने सबीय। अम्‍ब लम् पत्‍तप्रेब मी छीत्‍यात्‍या क्यूक्क्‍य।
MAT.7.15	“लूच्‍च अगमवक्तायूप्रे होस्स्यार क्‍यूर्, हम्‍ब नमयू ट्‌याने स्वान्‌‍प्र क्‍यूत्‍देबे रीय, तर नङ्ब च्‍यूङ्‍कूप्र फत्‍या क्‍यूक्क्‍य। 
MAT.7.16	थमयूजे काम लेत्‍देबे हम्‍बयूने नमयूदे चीन्तीय। चो पोङ्दे अङ्‍गुर या सिउँडीजे पोङ्दे अञ्जीर थ्‍व प्रेक्‍क्‍या स्व? 
MAT.7.17	होरप्रने सोरो ज्‍य तङ्बोने सोरो ज्‍य सी लोसे पीन्क्य। तर खराब तङ्बोदे खराब सी लोसे पीन्क्य। 
MAT.7.18	सोरो ज्‍य तङ्बोदे अन्ज्य सी पीन अङ्‍खू, अन्ज्य तङ्बोदे सोरो ज्‍य सी पीन अङ्‍खू। 
MAT.7.19	सी सोरो ज्‍य अन्‍ल्‍वब तङ्बोयू टक्कने टील्‍देबे मी भोप्‍प्रोने छाबीय। 
MAT.7.20	येरप्रने हम्‍ब लूच्‍च अगमवक्तायू ख्‍यङ् यदेबे थमयूदे चेब कामदेने था प्रेक्‍क्‍य।
MAT.7.21	“ङैने ‘प्रभु, प्रभु’ यब मीयू क्वाने स्वर्गजे राज्‍यने प्र प्रेस्‍स्‍ये त्‍वो। स्वर्गने ख्‍यब ङैजे पजे आज्ञा मन्‍देब मीदे त्‍या परमेश्‍वरजे राज्‍यने प्र प्रेक्‍क्‍य। 
MAT.7.22	हम्‍ब दिनने ङैने कूम मीयूदे यीय, ‘प्रभु, प्रभु, ङीदे नैजे मीन्‍ने अगमवाणी क्‍यम तेया?, नैजे मीन्‍ने छेत्‌यू ताल्‍बे तेया। मेस्‍ये नैजे मीन्‍ने शाक्तिशाली कामयू चेतेया?’ 
MAT.7.23	होर्‌दे नमयूने ङ चेलाबे यीय, ‘नमयूने ङैदे कलङ्बे अन्स्‍ये। धर्म प्‍वेब काम फर मीयू, ङैजे खूम्दे थेचेकी।
MAT.7.24	“येरेक्‍यूत्‍देबे ङैजे अम्‍ब वचन सूदे ङ्‍यीन्‍देबे मन्‍दीय, ङ हम्‍बने बुद्धि ख्‍यब मी त्‍याप्रे कर्‌क्य, ङूदे पोलोम्फ्‍याने रङ्से कीम् बन्‍दीदे। 
MAT.7.25	होर्‌दे च्वो रदे मेस्‍ये भल् ग्येरदे, होर्‌देङ्‍येदे हून्‍ड केन् रदे मेस्‍ये हम्‍बदे कीम्‍ने टेरलीने हम्‍ब कीम् अङ्‍हूली चेनेयलो कीम्जे जा पोलोम्फ्‍याने पूते ख्‍य। 
MAT.7.26	सूमीदे ङैजे अम्‍ब- वचन ङ्‍यीन्देबेये अम्‍मन्‍दी, हम्‍बब पीस फ्‍याने रङ्से कीम् बन्‍देब मूर्ख मीत्‍याप्रे कर्‌क्य।
MAT.7.27	होर्‌दे च्वो रदे मेस्‍ये भल् ग्येरदे, होर्‌देङ्‍येदे हून्‍ड केन् रदे मेस्‍ये हम्‍बदे कीम्‍ने टेरब हम्‍ब कीम् हूलीदेबे कूम नाश चीक्‍कदे। 
MAT.7.28	येशूदे अम्‍ब पो स्‍योक्‍क चेनमेस्‍ये ङूजे शिक्षा ङ्‍यीन्‍देबे मीहुल हार्‌मन्‍दीकदे। 
MAT.7.29	चेनेयलो ङूदे थमयूजे पन्‍डेयूदेप्र दी, तर हक प्रेब मीदेप्र चीत्‍देबे लोम्‍मे ख्‍य।
MAT.8.1	येशू गङ्दे मो तल्‍लमेस्‍ये ङूजे ङ्‍ये-ङ्‍ये मीहुल केन् रदे। 
MAT.8.2	कुष्‍ठबीद लादेब मीत्‍या येशू ट्‌याने रदेबे ङूजे खूम्‍ने पूजी चोदेबे येरे यदे, “ओ प्रभु, नदे ङैने तम्‍चीम्‍मेस्‍ये मन्‍लो, ङैजे बीद तम् क्‍यूप्पीय।”
MAT.8.3	येशूदे ला तान्तीदेबे ङूने छूत्‍दे मेस्‍ये यदे, “न तम् क्‍यूप्‍पस्‍य मन ख्‍यङ्।” यबीतीक्‍ने ङूजे बीद तम् क्‍यूरी। 
MAT.8.4	होर्‌दे येशूदे ङूने यदे, “सूनेये अन्-स्‍योल्‍लाची। तर प्र, न रङ्सेने पूस्‍र्‌या-ट्‌याने तम्ब, मेस्‍ये मोशाजे आज्ञा अनुसार भेटी चेर्‌ती, होर्‌दे मीयूजे लागि न तम्‍क्‍यूरेब प्रमाण क्‍यूस्स्‍य।”
MAT.8.5	येशू कफर्नहुम यब सहरने क्‍योयीब ङूट्‌याने रोमीयूजे कप्‍तान त्‍या रदेबे बिन्ती चीत्‍देबे यदे, 
MAT.8.6	“ओ प्रभु, ङैजे त्‍वो ला तोप् स्‍येब बीददे थला पर्‌दीदेबे कीम्ने सोरो छरङ् प्रेन्‍न ख्‍यङ्।”
MAT.8.7	येशूदे ङूने यदे, “ङ रदेबे ङूने तम् चीम्‍मीय।”
MAT.8.8	तर कप्‍तानदे यदे, “ओ प्रभु, ङैजे कीम्ने स्वागत चेब लायकजे ङ त्‍वो। तर नदे वचन त्‍या येमीलो ङैजे त्‍वो तम् क्‍यूप्पीय। 
MAT.8.9	चेनेयलो ङैये हुकुम चील्‍लेबयूजे नङ्ने ख्‍यङ्, होर्‌दे ङैजे नङ्नेये सिपाईयू ख्‍यङ्। ङैदे त्‍याने ‘प्र’ यीय, होर्‌दे ङू प्रीय, मेस्‍ये सूजोबने ‘ख’ यीय, होर्‌दे हम्‍ब रीय। ङैजे त्‍वोने ‘येरे ची’ यीय, होर्‌दे ङूदे हम्‍ब चीक्क्‍य।”
MAT.8.10	कप्‍तानजे पो ङ्‍यीन्‍देबे येशू हार्‌मन्‍दीदे, मेस्‍ये ङूजे ङ्‍ये-ङ्‍येदे रेनब मीयूने यदे, “तम्दम्‍ने, ङ नमयूने यीय, “अन्‍छ्वासेमेजे केन् विश्‍वास चेब मी इस्राएलनेये अन्‍तू। 
MAT.8.11	ङ नमयूने यीय, पूर्व मेस्ये पश्‍चिमदे कूम मीयू रीय, मेस्‍ये स्वर्गजे राज्‍यने अब्राहाम, इसहाक, याकूबप्रे भात्यार् चने टूङ्क्‍य। 
MAT.8.12	तर राज्‍यजे मीयू फीजे मून्‍दूङ्ने छाबीय, हैयाने मीयू ङूय मेस्‍ये स गीटीटी चीक्‍क्‍य।”
MAT.8.13	होर्‌दे येशूदे कप्‍तानने यदे, ‘प्र, कर विश्‍वास नदे चे ख्‍य, नने होरने क्‍यूस्स्‍य।” होर्‌दे हम्‍ब कप्‍तानजे त्‍वो हन्‍छ्वाबने तम् क्‍यूरी।
MAT.8.14	पत्रुसजे कीम्ने येशू रमेस्‍ये ङूदे पत्रुसजे य्वामी छोवतप्दे अमीन् क्‍यूत्‍देबे फोल्‍नब तङ्दे। 
MAT.8.15	येशूदे ङूजे ला छूत्‍दे मेस्‍ये छोवतप्दे ङूने क्यापीदे होर्‌दे ङू लङ्देबे येशूजे सेवा चीत्‍दे।
MAT.8.16	नूस्‍यूङ्लाबे येशू ट्‌याने थमयूदे छेत् लादीकब कूम मीयूने रेत्‍दे। येशूदे रङ्से वचनदे छेत्‌यूने योम्‍बीदे मेस्‍ये नवयू कोला ख्‍य हम्‍बयू क्वानेने तम् चीम्‍मीदे। 
MAT.8.17	यशैया अगमवक्तादे येयेब पो पूरा क्‍यूरने येरे क्‍यूत्‍दे,
MAT.8.17	“ङीनजे न-छयू मेस्‍ये बीदयू ङू रङ्सेदेने प्‍लेगीदे।”
MAT.8.18	येशूदे रङ्सेजे ती-छो मीहुल केन् तङ्देबे ङूदे रङ्से स्यूस्स्यायूने यदे, ङीन तालजे तीप्‍ल्‍या प्रे। 
MAT.8.19	येशूट्‌याने पन्‍डे त्‍या रदेबे यदे, “गुरु ज्‍यू, न केने प्रीय, ङैये ने ङ्‍ये-ङ्‍येने रीय।”
MAT.8.20	येशूदे ङूने यदे, “ओवजे टूङब भोङ् क्‍यूक्‍क्‍य मेस्‍ये मूने स्‍यूनब ययूजे चङ् क्‍यूक्‍क्‍य, तर मीजे चजे लागि ट ङ्‍येलब नेत्‍याये त्‍वो।”
MAT.8.21	येशूजे सूजो स्यूस्स्यायू नङ्ने सूजोत्‍याबदे यदे, “प्रभु, खूम् ङैजे पजे मूर्दा पोप्‍पने प्रस्ये पीन्।”
MAT.8.22	तर येशूदे ङूने यदे, “नब ङैजे ङ्‍ये-ङ्‍ये ख, मूर्दादेने ङूजे रङ्से मूर्दा पोप्‍स्‍य।”
MAT.8.23	येशू डुङ्गाने टङ्‍येदे स्यूस्स्यायूये ङूजे ङ्‍ये-ङ्‍येने गीलीदे। 
MAT.8.24	तालने थाने अम्‍प्रेल्‍लाबे-त्‍याफेने केन् हून्‍ड रदे, मेस्‍ये क्‍यू छल्‍दे डुङ्गा उप्‍केमेदे। हन्‍छ्वाब येशू ङ्‍यूम्‍म्‍या प्रेन ख्‍य। 
MAT.8.25	स्यूस्स्यायू रदेबे येशूने लङ्देबे येरे यदे, “प्रभु जूक्‍तीमी! ङीनयू नाश क्‍यूप्‍प मल्‍गीदी।”
MAT.8.26	येशूदे थमयूने यदे, “नमयू चेने फ’ खै नमयूजे विश्‍वास?” होर्‌दे येशू लङ्देबे हून्‍ड मेस्‍ये क्यूजे छालने फ्राचीदे, मेस्‍ये हून्‍ड चेलाबे थम्‍दीयी।
MAT.8.27	हम्‍ब मीयू हार्‌मन्‍दीदे यदे “अम्‍ब कर खल्‍जे मी टोङ् चेनेयलो उन्दू मेस्‍ये तालदेये ङूदे यब पो ङ्‍यीन टोङ्।”
MAT.8.28	कन्‍छ्वाब येशू तीप्‍ल्‍यादे गदरिनीयूजे मुलुक‍ने फ्‍योरदे, हन्‍छ्वाब छेत् लादेब मी ङ्‍ही तूर्‌सदे योङ्‍रदेबे ङूने तूदे। थमयू सोरोफत्‍या ख्‍य, होरेक्‍यूत्‍देबे हम्‍ब लम्‍दे सूत्‍याये र प्र क्‍यूर अन्‍ख्‍व ख्‍य। 
MAT.8.29	थमयूदे येरे यदेबे पारा पूत्‍दे, “ओ परमेश्‍वरजे च, ङीयूप्रे नैजे चेकाम? ङीजे न्याय चेब बील अन्‍क्‍यूट्‍टबने न ङीयूने छरङ् पीनने अयाने रऔ?”
MAT.8.30	थमयू यली छीत्‍या चीन्‍तङ्ने पायूजे बगल त्‍या चेनख्‍य। 
MAT.8.31	छेत्‌यूदे येशूने येरे यदेबे बिन्ती चीत्‍दे, “कादेये ङीयूने नदे योम्‍बीदे यलो, हम्‍ब पाजे बगल नङ्ने क्योबस्येपीन्।”
MAT.8.32	मेस्‍ये येशूदे छेत्‌यूने यदे, “योङ्ब।” होर्‌दे थमयू योङ्देबे पायू नङ्ने क्‍योइ, मेस्‍ये पाजे बगल टक्कने पैदे मो-तली मेस्‍ये क्‍यूने क्‍योइदेबे सीइ। 
MAT.8.33	पा छब मीयू सहरतेले छ्‌योङ्‍गीदे, मेस्‍ये थमयूदे तङब साप्‍ता पोयू मेस्ये हम्‍ब छेत् लादीकबयूने च-च क्‍यूत्‍दे यब पो मीयूने स्‍योम्‍मीदे। 
MAT.8.34	होर्‌दे सहरजे मीयू क्वाने लङ्‍‍रदेबे येशूने त्वने हूर्‌रदे, मेस्‍ये मीयूदे येशूने तूदेबे थमयूजे नेदे प्र यदेबे ङूने बिन्ती चीत्‍दे।
MAT.9.1	होर्‌देङ्‍येदे येशू डुङ्गाने टदेबे तीप्‍ल्‍या गीलीदे, मेस्‍ये ङूजे रङ्से सहरने फ्‍योरदे। 
MAT.9.2	मीयूदे ला-तोप् स्येब बीद ख्‍यब मीत्‍या खर्‌ने ङ्येल्‍देबे येशूट्‌याने रेत्‍दे। येशूदे थमयूजे विश्‍वास तङ्देबे हम्‍ब ला-तोप् सेब बीदजे नवने यदे, “बोङ् ची च, नैजे पाप क्षमा क्‍यूत्‍दे।”
MAT.9.3	पन्‍डेयूनङ्ने कोइदे रङ्सेजे सेम्‍ने येरे ह्‍वे चीत्‍दे, “ङूदे परमेश्‍वरजे न-पून्‍न ख्यङ्।”
MAT.9.4	थमयूजे सेम्जे पो कोदेबे येशूदे यदे, “नमयू रङ्से सेम्‍ने चेने अन्ज्‍य मन? 
MAT.9.5	नैजे पाप क्षमा क्‍यूत्‍दे’ यब मेस्ये ‘लङ्देबे प्र यब’ कम्‍ब सूस्योलो ख्‍यङ्? 
MAT.9.6	तर पृथ्वीने पाप क्षमा चेब हक मीजे चने ख्‍यङ् यब पो नमयूदे था प्रेस्‍स्‍य।” होर्‌दे येशूदे हम्‍ब ला-तोप् स्‍येब बीदजे नबने यदे, “लङ्, नैजे खर्‌ प्‍लेत्देबे कीम्‍ने प्र।” 
MAT.9.7	होर्‌दे ङू लङ्देबे रङ्से कीम्तेले गीलीदे। 
MAT.9.8	मीहुल‍दे कन्‍छ्वाब हम्ब मी तम्‍क्‍यूरेब तङ्दे हन्‍छ्वाब थमयू फैगदे, मेस्‍ये मीयूने येर शक्ति पीनब परमेश्‍वरजे थमयूदे सार्‌या चीत्‍दे।
MAT.9.9	येशू हैयादे प्रेनूब मत्ती यब मीत्‍या स्‍यर्‌म लङब अड्डने टूनब तङ्दे मेस्‍ये ङूने यदे, “ङैजे ङ्‍ये-ङ्‍ये ख।” होर्‌दे ङू लङ्देबे ङूजे ङ्‍ये-ङ्‍ये गीलीदे।
MAT.9.11	फरिसीयूदे कन्‍छ्वाब हम्‍ब तङ्दे, हन्‍छ्वाब येशूजे स्यूस्स्यायूने यदे, “नमयूजे गुरु स्‍यर्‌म लङब मीयू मेस्‍ये पापीयूप्रे टूङ्देबे चेने च?”
MAT.9.12	अम्‍ब तदेबे येशूदे यदे, “बीद त्‍वब मीयूने डाक्‍टरजे हर्‌जो अम्‍पर्‌ती, तर नवने त्‍या डाक्‍टरजे हर्‌जो पर्‌दीय। 
MAT.9.13	तर प्र, नमयूदे अम्‍बजे अर्थ च टोङ् यदेबे लोम्: ‘बलि पीनब दी, दया चेब सेम् ङैने चैतीय।’ चेनेयलो ङ धर्मी मीयूजे लागि दी, तर पापीयूने क्वने र-ख्‍यङ्।”
MAT.9.14	होर्‌दे यूहन्‍नाजे स्यूस्स्यायू येशूट्‌याने रदेबे लोत्‍दे, “ङीयू मेस्ये फरिसीयू बर्त टूङ्‍क्य, तर नैजे स्यूस्स्यायूदे बर्त चेने अन्‍टूङ?”
MAT.9.15	येशूदे थमयूने यदे, “कन्‍छ्वासेमे दूल जन्‍तीयूप्रे क्‍यूक्क्‍य, च थमयू शोक् चीक्क्‍या? तर हम्‍ब दिन‌रीय कन्‍छ्वाब दूल थमयू ख्‍यनेदे कूबीय, हन्‍छ्वाब थमयू बर्त टूङ्क्‍य।
MAT.9.16	“ङीङ् कोलाने सर् टलो सूदेये अन्‍ख्‍य। चेनेयलो सर् टलोदे ङीङ् कोला प्र्याङ्पीय, मेस्‍ये कोला बेस्‍से प्र्याङ्बीय। 
MAT.9.17	ङीङ् खूस्‍यजे पीचीने ची सर् सूदेये अन्‍चङ्, नत्र पीजी प्र्याङ्बीय, मेस्‍ये अङ्‍गुरजे ची पीप्‍पीय, मेस्‍ये पीजी चैकमये अन्‍लादी। तर सर् खूस्‍यजे पीजीने सर् ची चङ्क्‍य, मेस्‍ये ची प्रे खूस्‍यजे पीजीये जूक्‍तीय।”
MAT.9.18	कन्‍छ्वाब येशूदे थमयूने अम्‍ब पो येन ख्‍य, हन्‍छ्वाब सभा-कीम्जे हुकुम चेब मीत्‍या रदेबे, येशूने स्‍यूव पीन्‍देबे यदे, “ङैजे चीमी चूजोके सीइ तर न रदेबे ङू फ्‍याने नैजे ला येम्मी, मेस्‍ये ङू सोम्‍बो क्‍यूक्क्‍य।” 
MAT.9.19	येशू लङ्दे मेस्‍ये रङ्से स्यूस्स्यायू मेस्ये हम्‍ब मी ङ्‍ये-ङ्‍ये गीलीदे।
MAT.9.20	हम्‍ब बीलाने बाह्र वर्षमेस्‍येने का भनब बीद ख्‍यब मदीत्‍या ङ्‍यलम्‍दे रदेबे येशूजे कोला नने छूत्‍दे। 
MAT.9.21	चेनेयलो, “ङैदे येशूजे कोला ननेत्‍या छूल्‍लीने ङ तम् क्‍यूक्क्‍य यदेबे” ङूदे सेम्‍ने मन्‍न ख्‍य।
MAT.9.22	ङ्‍यलम् प्लीङ् ल्‍वादेबे लेप्‍प येशूदे हम्‍ब मदीने तङ्दे, मेस्‍ये यदे, “बोङ् ची चीमी, नैजे विश्‍वासदे न तम् चीम्‍मे ख्‍यङ्।” हम्‍ब मदी हन्‍छ्वाबने तम् क्‍यूरी।
MAT.9.23	होर्‌देङ्‍येदे सभा-कीम्जे हुकुम चेब मीजे कीम्ने येशू फ्‍योरदे, ङूदे हैयाने शोक्‍जे बीलने मूराली तप्‍नबयू मेस्‍ये मीहुल बेस्‍से ङूनब तङ्दे। 
MAT.9.24	येशूदे थमयूने यदे, “फीने प्र, चेनेयलो मदीपीच सीये दी, तर ङ्‍यूम्‍न ख्‍यङ्।” येशूजे पोने खिसी चीत्‍देबे थमयू रीग्‍दे।” 
MAT.9.25	मीहुल फीने योन्‍बेङ्‍येदे येशू नङ्ने क्योइदे मेस्‍ये हम्‍ब मदीपीचजे ला चूङ्दे, होर्‌दे हम्‍ब मदीपीच ग्वे-लङ्दे। 
MAT.9.26	होर्‌दे अम्‍ब पोजे बयान हम्‍ब नेजे का-मुलुक‍ने ड्वाङ्‍गे क्‍यूरी।
MAT.9.27	येशू हैयादे प्रेनूब म्‍या अन्‍तङब मी ङ्‍हीदे यदे, “ओ दाऊदजे च, ङीफ्‍याने दया चीम्‍मी” यदेबे पारा पूदे-पूदे येशूजे ङ्‍ये-ङ्‍ये गीली।
MAT.9.28	येशू कीम्ने क्‍योये ङ्‍येदे हम्‍ब म्‍या अन्‍तङब मी ङ्‍ही ङू ट्‌याने रदे। येशूदे थमयूने यदे, “ङैदे तम् चीम्‍मे खूइय यब पोने नमयू विश्‍वास चीक्‍क्‍या?”
MAT.9.28	थमयूदे येशूने यदे, “प्रभु, विश्‍वास चीक्‍क्‍य।”
MAT.9.29	होर्‌दे येशूदे थमयूजे म्‍याने छूत्‍देबे यदे, “नमयूने नमयूजे विश्‍वास अनुसारने क्यूस्स्य।” 
MAT.9.30	होर्‌दे थमयूजे म्‍या तङब क्‍यूत्‍दे। थमयूने येर्‌बे यदेबे येशूदे बोङ्बे आर्‌तीदे, “अम्‍ब पो सूदेये था अम्‍प्रेस्‍स्‍य।” 
MAT.9.31	तर थमयू गीलीदेबे हम्‍ब नेजे का-मुलुक‍ने येशूदे चेब काम मीयूने स्‍योत्‍दे।
MAT.9.32	कन्‍छ्वाब थमयू योङ्देबे प्रेन ख्‍य, हन्‍छ्वाब छेत् लादीकब लर मीत्‍या येशूट्‌याने रेत्‍दे। 
MAT.9.33	छेत् योम्‍बेमेस्‍ये हम्‍ब लर क्‍यम्दे। होर्‌दे “इस्राएलने यर कलङ्बेये अन्‍तङ्” यदेबे मीहुल क्‍वाने हार्‌मन्‍दीकदे।
MAT.9.36	तर येशूदे मीहुल तङ्दे मेस्‍ये हम्‍बयूने सोरो ङ्येम्‍दे चेनेयलो थमयू प्रङ्ब त्‍वब स्वान्यूप्र छरङ् प्रेत्‍देबे अप्सन् अम्‍प्रेब ख्‍य। 
MAT.9.37	होर्‌दे येशूदे रङ्से स्यूस्स्यायूने यदे, “तोल पर्‌देब बली कोलानेयली ख्‍यङ्, तर काम फरब मीयू छीत्‍या ख्‍यङ्। 
MAT.9.38	येरेक्‍यूत्‍देबे तोल पर्‌देब बलीजे प्रभुने प्रार्थना ची, मेस्‍ये प्रभुदे रङ्सेजे रङ्ने बली तोलब मीयू कूल्‍पीस्‍य।”
MAT.10.1	येशूदे रङ्सेजे बाह्र जना स्यूस्स्यायूने कोदेबे अन्ज्‍य आत्मायू योम्‍बेने मेस्‍ये पीरीपीरीजे बीद मेस्‍ये नवयूने तम् चीम्‍मेब हक थमयूने पीन्‍दे।
MAT.10.2	मूल स्यूस्स्यायू बाह्र जनाजे मीन् अम्‍ब ख्‍यङ्, पात्‍ता खूम् पत्रुस यब सिमोन मेस्‍ये ङूजे च्‍योन् अन्‍द्रियास, जब्‍दियाजे च याकूब मेस्‍ये ङूजे च्‍योन् यूहन्‍ना, 
MAT.10.3	फिलिप, बारथोलोमाइ, थोमा मेस्‍ये स्‍योर्‌म लङब मत्ती, अल्‍फयसजे च याकूब मेस्‍ये थेदियस, 
MAT.10.4	सिमोन कनानी होर्‌दे येशूने धोका पीनब यहूदा इस्‍करियोत ख्‍य।
MAT.10.5	येशूदे अम्‍ब बाह्र जना स्यूस्स्यायूने येरे यदेबे कूल्‍बीदे, “यहूदी तेब मीयूट्‌याने अम्प्रलाची, मेस्‍ये सामरीयूजे सहरने अम्प्रलाची। 
MAT.10.6	तर इस्राएलजे मीयू मलेब स्वान्‌‌यूप्रने ख्‍यङ्, थमयू ट्‌याने प्र। 
MAT.10.7	‘स्वर्गजे राज्‍य ट्‌यारङ्ने फ्‍योर ख्‍यङ्’, यदेबे मीयूने स्‍य्‍वे। 
MAT.10.8	नवयूने तम् चीम्‍मी, सीयेब मीयूने सोम्‍बो चीम्‍मी, कुष्‍ठबीद लादेब मीयूने शुद्ध चीम्‍मी, छेत्‌यूने योम्‍पी। नमयूदे होरेने प्रेत्‍दे, होरेने पीन्। 
MAT.10.9	नमयू रङ्सेजे कूच्‍यूने मर्, चाँदी मेस्‍ये तम्‍पजे मन्‍द्रमूली अन्‍टेल्‍लाची, 
MAT.10.10	नमयू लम्ने प्रब झ्योल, तोर ङ्ही, फल्‍तू पैङ्‍गी मेस्‍ये थेलब पीर्‌क अन्‍टेल्‍लाची। चेनेयलो काम फरब मीदे ङूजे मीला प्रेपर्‌तीय।
MAT.10.11	“नमयू कम्ब सहर या तने प्रीय, हैयाने गेसेन् चीत्‍देबे नमयूने क्‍वब खल्‍जे मी सू ख्‍य टोङ् यदेबे मेल् मेस्‍ये हैयादे अन्-योङ्बदासेमे होनेने टूङ्। 
MAT.10.12	हम्‍ब कीम्नङ्ने क्‍योबब नमस्‍कार ची। 
MAT.10.13	कादेये हम्‍ब कीम्जे मी नमयूने गेसेन् चेब खल्‍जे ख्‍यङ्लो नमयूजे शान्ति हम्‍ब कीम्‍ने रस्‍य। तर कादेये हम्‍ब कीम्‍जे मी होर त्वोलो नमयूजे शान्ति नमयूप्रेने ल्‍वारस्‍य। 
MAT.10.14	कादेये नमयूने हम्‍ब सहर या कीम्‍जे मीयू सूदेये गेसेन् चीत्‍देबे अङ्‍कोलो या नमयूजे वचन अन्ङ्‍यीन्देयलो, हम्‍ब नेदे योङ्‍रब रङ्से तोप्‍जे धूलो फ्रूप्‍की। 
MAT.10.15	तम्दम्‍ने ङ नमयूने यीय, न्याय चेब दिनने हम्‍ब सहरजे दसायली बरू सदोमप्रे गमोराजे हालात थेप् सैदेख्‍वब क्‍यूक्क्‍य।
MAT.10.17	तर मीयूप्रे होस्स्यार क्‍यूर्, चेनेयलो थमयूदे नमयूने अड्डने सूम्‍दीपीय, मेस्‍ये थमयूजे सभा-कीम्‍‍‌यूने कूबदेबे नमयूने कोर्रा लैदीय। 
MAT.10.18	ङैने विश्‍वास चेब कारणदे थमयूदे नमयूने हाकिमयूप्रे मूरुम्यूजे खूम्‍दे मेर्‌से पीन्‍क्‍य हन्‍छ्वाब थमयूने मेस्ये यहूदी तेब मीयूने ङैजे गवाही पीनब नमयू क्‍यूक्क्‍य। 
MAT.10.19	तर कन्‍छ्वाब थमयूदे नमयूने चूङ्गीय, हन्‍छ्वाब केर्‌बे च क्‍यम यदेबे सूर्‌त अन्‍चील्‍लाची। चेनेयलो नमयूदे च क्‍यम पर्‌दे, हन्‍छ्वाबने नमयूने लोम्‍मीय। 
MAT.10.20	चेनेयलो नमयू रङ्सेदेने क्‍यम अम्‍पर्‌दी, तर नमयूजे प परमेश्‍वरजे आत्मा नमयूप्रे क्‍यूत्‍देबे क्‍यम्‍क्‍य।
MAT.10.22	ङैने विश्‍वास चेब कारणदे मीयू क्‍वादेने नमयूने ह्‍यल चीक्क्‍य। तर सूदे ङ्येसेमे टेम्‍देबे टूङ्क्‍य ङूदे उद्धार प्रेक्क्‍य। 
MAT.10.23	कन्‍छ्वाब थमयूदे नमयूने सहरत्‍याने सतनम् पीन्‍क्य, हन्‍छ्वाब सूजो सहरने छ्‌योङ्ब। तम्दम्‍ने ङ नमयूने यीय, चेनेयलो मीजे च रयली खूम् नमयूदे इस्राएलजे टक्क सहरयूने काम चीक्‍क चन्‍स्ये त्‍वो।
MAT.10.25	स्यूस्स्या रङ्से गुरुप्र मेस्‍ये त्‍वो रङ्से नोबोप्र क्‍यूर प्रेप्प सून्ताकी क्यूस्स्‍य, कादेये थमयूदे कीम्जे नोबोने बालजिबुल यदेयलो ङूजे कीम्-म्हीतीने झन् कोला थेप् यीय?
MAT.10.27	ङैदे नमयूने मून्दूङ्ने च यीय, हम्‍ब नमयूदे ओथ्याङ्ने येबी, मेस्‍ये नमयूजे ङ्यलम् नदे च तैय, हम्‍ब कीम्जे धूरीयूदे उर्‌ती प्वी। 
MAT.10.28	सूदे ङ्वने नाश चेखूइय तर आत्माने नाश चेअङ्‍खू येर मीयूप्रे अम्‍फलाची। बरू आत्मा मेस्ये ङ्व ङ्हीनेने नरकने नाश चेख्‍वब परमेश्‍वरप्रे फ-पर्‌दीय। 
MAT.10.29	नोर‌्‌ त्‍याने च्‍यूङ्नी ङ्ही सोङ अङ्ख्‍वया? नमयूजे पजे इच्छा अन्‍क्‍यूत्‍दासेमे हम्‍बयू नङ्ने तीत्‍यात्‍याये च्येने तल्‍बस्‍येत्‍वो। 
MAT.10.30	नमयूजे ट फूयूये टक्कने चीले ख्‍यङ्। 
MAT.10.31	होरेक्‍यूत्‍देब नमयू अम्‍फलाची, कूम च्‍यूङ्नीयूयली नमयू थेप् लू पर्‌देब ख्‍यङ्।
MAT.10.32	“येरेक्‍यूत्‍देबे मीयूजे खूम्‍ने ङैने प्रभु यदेबे सू-सूदे यीय ङैये स्वर्गने ख्‍यब ङैजे पजे खूम्‍ने रङ्सेजे यदेबे ङूने यीय। 
MAT.10.33	तर मीयूजे खूम्‍ने ङैने प्रभु यदेबे सू-सूदे अन्‌-य, ङैये स्वर्गने ख्‍यब ङैजे पजे खूम्‍ने रङ्सेजे यदेबे ङूने अन्-य।
MAT.10.34	“पृथ्वीने ङ शान्ति रेने रख्‍यङ् अम्‍मन्‍लाची। शान्ति रेने र दी, तर ङ तरवार चील्‍लेने रख्‍यङ्। 
MAT.10.35	चेनेयलो ङ मीयूने ङूजे पजे विरुद्ध मेस्‍ये चीमीने ङूजे मजे विरुद्धने मेस्‍ये, मसङ्ने ङूजे य्वामीजे विरुद्ध चीस्‍स्‍ये पीनने रख्‍यङ्। 
MAT.10.36	मीजे शत्रु ङूजे रङ्से कीम्-म्हीती नङ्जेयूने क्‍यूक्क्‍य।
MAT.10.37	“सूदे ङैने यली थेप् रङ्से प या मने प्रेम चीक्‍क्‍य, हम्‍ब ङैजे स्यूस्स्या क्‍यूरब लायकजे त्‍वो। सूदे ङैनेयली थेप् रङ्से च-चीमीने प्रेम चीक्‍क्‍य, हम्‍ब ङैजे स्यूस्स्या क्‍यूरब लायकजे त्‍वो। 
MAT.10.38	सू रङ्से क्रूस प्‍लेत्‍देबे ङैजे ङ्‍ये-ङ्‍ये अम्प्र, हम्‍ब ङैजे स्यूस्स्या क्‍यूरब लायकजे त्‍वो। 
MAT.10.39	सूदे रङ्से प्राण जूक्‍तेमेय, हम्‍ब मीदे ङूजे प्राण प्रेस्‍स्‍ये त्वो, मेस्‍ये ङैजे लागि रङ्से प्राण पीनब मीदे ङूजे रङ्से प्राण जूक्‍तीय।
MAT.10.41	अगमवक्ताने अगमवक्ता य‍देबे ग्रहण चेब मीदे अगमवक्ताजेप्र इनाम प्रेक्‍क्‍य। धर्मी मीने धर्मी मी मन्‍देबे ग्रहण चेब मीदे धर्मी मीजेप्र इनाम प्रेक्क्‍य। 
MAT.10.42	अम्‍ब चीदमीयू नङ्ने सूदे चीदत्‍याने ङैजे स्यूस्स्या मन्‍देबे कप्‍त्या क्‍यू सीम्नेयली थूङ्स्ये पीन्‍क्‍य, तम्दम्‍ने ङ नमयूने यीय, ङूदे रङ्से इनाम केरेनेक्यूल्ली प्रेक्‍क्‍य।”
MAT.11.1	रङ्सेजे बाह्र जना स्यूस्स्यायूने हुकुम पीन जेनमेस्‍ये येशू हैयादे गालीलजे सूजो सहरयूने लोम्‍मेने मेस्‍ये सूगब खबर प्रचार चेने गीलीदे।
MAT.11.2	यूहन्‍नादे ख्रीष्‍टजे कामयूजे पो झ्यालखन्‍ने ख्‍यङ्ब तदे, होर्‌दे अम्‍ब पो ल्‍वेने ङूट्‌याने रङ्से स्यूस्स्यायू कूल्‍पीदे, 
MAT.11.3	होर्‌दे ङूने लोत्‍दे, “रीय यदेबे ङीदे आशा चीन्‍नब मसीह ननेयीर, या ङीदे सूजोजे आशा चे पर्‌ते?”
MAT.11.4	येशूदे थमयूने यदे, “प्र, नमयूदे तब मेस्‍ये तङब हम्‍ब पोयू यूहन्‍नाने येबी, 
MAT.11.5	म्‍या अन्‍तङयूदे तङ प्रेक्‍क्‍य, मेस्‍ये प्र अङ्ख्‍वब खोन्‍ङ्याल्यायू प्र ख्‍व क्‍यूक्क्‍य। कुष्‍ठबीदजे मीयू शुद्ध चीक्‍क ख्‍यङ्। न-अन्तब मीयू न तख्‍वब क्‍यूर ख्‍यङ्। सीयेब मीयू सोम्‍बो क्‍यूत्‍देबे लङ ख्‍यङ्, मेस्‍ये दूख्‍प्रेब मीयूने सूगब खबर प्रचार चीन्‍न ख्‍यङ्।
MAT.11.6	तम्दम्‍ने ङैजे बारेने शङ्का अन्चेब मीयूदे असी प्रेक्‍क्‍य।” 
MAT.11.7	होर्‌दे थमयू गीलेमेस्‍ये येशूदे मीहुल‍ने यूहन्‍नाजे बारेने स्य्वेने सुरु चीत्‍दे, “मीयू अन्‍टूङब चनमन नेने नमयू च लेने गीले? उन्‍दूदे लीङ्नब म्‍या पोङ् लेने गीले औ? 
MAT.11.8	तर नमयू च लेने योङ्‍गे? सोरो ज्‍य कोला ह्‍वेब मी लेने औ? सोरो ज्‍य कोला ह्‍वेब मीयूब मूरुम्जे दरबारने टूङ्क्‍य। 
MAT.11.9	नमयू च लेने योङ्‍गे? अगमवक्ता लेने औ? अ, ङ नमयूने यीय, अगमवक्ता यली थेप् केन् ब मी लेने। 
MAT.11.10	अम्‍ब ङूने ख्‍यङ् ङूजे बारेने धर्मशास्‍त्रने लिख्दीये ख्‍यङ्,
MAT.11.10	‘ले, ङ ङैजे दूतने नैजे खूम्-खूम् कूल्‍बीय, ङूदे नैजे खूम्ने नैजे लम् तयार चीक्क्‍य।’
MAT.11.11	तम्दम्‍ने ङ नमयूने यीय, मदीयूदे प्रेब मीयू नङ्जे बप्‍तिस्मा-पीनब यूहन्‍नायली पात्‍ता केन् सूजो सूये अन्क्‍यूर्। होरनेयली स्वर्गजे राज्‍यने पात्‍ता नङ्ने सू चीद ख्‍य, हम्‍ब यूहन्‍ना यली पात्‍ता केन् ख्‍यङ्। 
MAT.11.12	बप्‍तिस्मा-पीनब यूहन्‍नादे प्रचार चेब बीलदे छो चूजोसेमे स्वर्गजे राज्‍य बेस्‍से बोङ्बे बढ्दीन ख्‍यङ्, होर्‌दे बोल्यो मीयू अम्‍बने बोङ्बे चूङ्न ख्‍यङ्। 
MAT.11.13	चेनेयलो अगमवक्तायू क्वादे मेस्‍ये मोशाने पीनेब नियम‍दे यूहन्‍नाजे बीलसेमे अगमवाणी चीत्दे। 
MAT.11.14	कादेये नमयूदे अम्ब पोयूने ग्रहण चेने राजी क्यूल्‍लो, रीय यब एलिया अम्‍बने ख्यङ्। 
MAT.11.15	पो ङीनब मीदे चेलाबे ङ्यीन्‍स्‍य।
MAT.11.16	“जेम्से अम्‍ब पुस्ताने ङ चैप्रे तुलना चे स्व? अम्‍ब बजारने क्‍याब पीचयूप्र ख्यङ्, हम्‍बयूदे थमयूजे ख्योन्‌यूने कोदेबे यीय,
MAT.11.17	ङीदे नमयूजे लागि मूरलीतब बीलने नमयू अन्‍स्‍य। ङीने शोक् क्‍यूरब बीलने नमयू अन्‍ङू।’
MAT.11.18	चेनेयलो यूहन्‍ना च-थूङ चीते-चीते अन्‍र, मेस्‍ये थमयूदे ङूने छेत् लादीकब मी यख्य। 
MAT.11.19	च-थूङ चीतेचीते मीजे च रदे, मेस्‍ये थमयूदे यदे, ‘ले, क्‍यने स्‍येब, च्‍यी स्‍य्‍वब मी, स्‍यर्‌म लङब मी मेस्‍ये पापीयूजे ख्‍योन्!’ बुद्धि ज्‍य ख्यङ् यब पो ङूजे कामयूदेने गवाही तन्‍क्‍य।”
MAT.11.20	कम्ब कम्ब सहरयूने येशूदे कूम शक्तिशाली कामयू चे ख्‍य, हम्‍ब सहरजे मीयूने ङूदे दोष चेने सुरु चीत्‍दे, चेनेयलो थमयूदे पश्‍चात्ताप चीत्‍देबे परमेश्‍वरतेले अन्‍ल्‍वार। 
MAT.11.21	“खोराजीनजे मीयू, नमयूने धिक्‍कार! बेथसेदाजे मीयू, नमयूने धिक्‍कार! चेनेयलो नमयू टूङब सहरयूने चीक्‍कब सोरो शक्तिशाली कामयू टुरोसप्रे सीदोन‍ने चीक्‍क यलो थमयूदे मीयूङ्ने पश्‍चात्तापजे कोला होत्‍देबे मेल छेल्‍देबे पश्चाताप चीत्‍देबे परमेश्‍वरतेले ल्‍वार ख्यङ्दे। 
MAT.11.22	तर ङ नमयूने यीय, न्यायजे दिन‍ने नमयूजे यली टुरोसप्रे सीदोनजे दसा कूम टेम ख्‍वब क्‍यूक्क्‍य। 
MAT.11.23	कफर्नहुमजे मीयू, नमयू स्वर्गसेमेने कूबीय मन औ? दी, नमयू नरकने तल्‍बीय। चेनेयलो कफर्नहुमने चीक्‍कब सोरो शक्तिशाली कामयू सदोमने चीक्‍कलो हम्‍ब सदोम दीनीजे दिनसेमे टून ख्यङ्दे। 
MAT.11.24	तर ङ नमयूने यीय, न्यायजे दिन‍ने नैजे यली बरू सदोम सहरजे दसा कूम टेम ख्‍वब क्यूक्क्य।”
MAT.11.25	येशूदे हन्‍छ्वाब यदे, “ओ पाइ, स्वर्ग मेस्ये पृथ्वीजे प्रभु, ङ नने धन्यवाद पीन्‍क्‍य, चेनेयलो नदे अम्‍ब पो बुद्धि मेस्ये चलाख ख्‍यब मीयूदे अङ्‍कोस्‍य यदेबे नङ्सू हीत्‍दे, तर पीचयूने हम्‍ब तम्‍मीदे 
MAT.11.26	अँ, प, चेनेयलो अम्‍ब नने सोरो ज्‍य थेदे।
MAT.11.28	“ओ क्‍वी ले प्‍लेत्‍देबे थल्लीनब मीयू ङैट्‌याने ख, ङ नमयूने गैन सङ्स्ये पीन्‍क्य। 
MAT.11.29	नैफ्‍याने ङैजे जूवा येत्‍देबे ङैप्रे लोम्, चेनेयलो ङैजे सेम् सोरो ङ्येमब मेस्ये अन्‍त्‍वेब ख्यङ्, मेस्‍ये नमयूदे रङ्से आत्माने गैन सङ प्रेक्क्‍य। 
MAT.11.30	चेनेयलो ङैजे जूवा सूस्‍योलो ख्यङ्, मेस्‍ये ङैजे क्‍वी यङ ख्यङ्।”
MAT.12.2	तर फरिसीयूदे अम्‍ब तङ्देबे येशूने यदे, “ले, नैजे स्यूस्स्यायूदे आराम टूङब दिनने च चे अन्‍क्‍यूर ख्‍य हम्‍बने चीन्‍न ख्यङ्।”
MAT.12.4	केर्‌बे ङूदे परमेश्‍वरजे कीम्नङ्ने क्‍योदेबे ङू मेस्‍ये ङूप्रे ख्‍यब मीयूदेये परमेश्‍वरने चेर्‌दीयेब क्‍यङ् चदे, हम्‍ब क्‍यङ् मोशाजे नियम अनुसार थमयूदे च अन्‍क्‍यूर ख्‍य, तर पूस्‍र्‌यायूदे त्‍या च क्‍यूर ख्‍य। 
MAT.12.5	या मोशाजे नियम‍ने नमयूदे अन्‍छ्‌य्‍वे? आराम टूङब दिनने मन्दिरने पूस्‍र्‌यायूदे काम चीत्‍देबे अम्‍ब नियमने अम्‍मन्‍दे ख्यङ्, होरेक्‍यूल्‍लीने थमयू दोष त्‍वब ठर्‌तीय। 
MAT.12.6	तर ङ नमयूने यीय, मन्‍दिर यली थेप् केन् मीत्‍या अन्-याने ख्यङ्। 
MAT.12.7	तर ‘ङैने रोलाजे बलि दी, ङ्येमब सेम् चैदे ख्यङ्’ यब पोजे अर्थ कादेये नमयूदे स्येयलो दोष त्वब मीयूने नमयूदे दोष अन्‍चे ख्यङ्दे। 
MAT.12.8	चेनेयलो मीजे च आराम टूङब दिन‍जेये प्रभु ख्यङ्।”
MAT.12.9	होर्‌दे योङ्देबे येशू थमयूजे सभा-कीम्‍ने गीलीदे। 
MAT.12.10	हैयाने ला खरेब मीत्‍या ख्‍य। येशूने दोष चेब सूर्‌दे, “आराम टूङब दिनने कोइ मीने तम् चीम्‍मेब ज्‍य क्यूक्क्या?” यदेबे थमयूदे येशूने लोत्‍दे।
MAT.12.12	स्वान्‌जे लूयली मी थेप् केन् ख्यङ्! होरेक्‍यूत्‍देबे नियम अनुसार आराम टूङब दिन‍ने भलो चेब ज्‍य ख्यङ्।”
MAT.12.13	होर्‌दे हम्‍ब मीने येशूदे यदे, “नैजे ला तान्‍ती।” ङूदे ला तान्‍तीदे, मेस्‍ये हम्‍ब ला त्‍याब लाप्रने ज्‍य क्‍यूरी। 
MAT.12.14	तर फरिसीयू फीने गीलीदेबे येशूने केर्‌बे नाश चे यदेबे ङूजे विरुद्धने मोतो चेने सुरु चीत्‍दे।
MAT.12.15	होर्‌दे हम्‍ब पो था प्रेत्‍देबे येशू हैयादे गीलीदे। कूम मीयू ङूजे ङ्‍ये-ङ्‍ये रदे, मेस्‍ये येशूदे सू-सू नख्‍य हम्‍बयू क्वानेने तम् चीम्‍मीदे, 
MAT.12.16	होर्‌दे ‘ङैजे बारेने सूनेये चैत्‍याये अन्‍स्‍योल्‍लाची’ यदेबे येशूदे थमयूने आज्ञा पीन्दे। 
MAT.12.17	यशौया अगमवक्तादे येकब पो पूरा क्‍यूरने अम्‍ब क्‍यूर ख्यङ्,
MAT.12.18	ङैजे आत्मा ङू फ्‍याने पूमीय,
MAT.12.18	मेस्‍ये ङूदे जात जातजेने न्यायजे उर्‌ती पूक्क्य।
MAT.12.19	ङूदे च्‍य-फाये अन्‍ची बोङ्बे पाराये अम्-प्वी, सालम्‌यूने ङूजे के सूदेये अन्त।
MAT.12.20	कूरेब म्‍याये ङूदे क्‍योस्‍स्ये त्‍वो,
MAT.12.20	मेस्‍ये सीब मेल्‍नब बत्ती सेस्स्‍ये त्‍वो, मेस्‍ये पात्‍ता ङ्येदे न्यायजे दिन‍ने ट्‌यासे पीन्‍क्‍य।
MAT.12.21	जात जातजे मीयू क्वादेने ङूजे मीन्‍ने आशा चीक्क्‍य।
MAT.12.22	होर्‌दे छेत् लादीकदेबे म्‍या अन्‍तङ मेस्ये लर क्‍यून्‍नब मीत्‍या येशू ट्‌याने रेत्‍दे। येशूदे ङूने तम् चीम्‍मे ङ्येदे हम्‍ब लर पो क्‍यम मेस्‍ये म्‍या तङ ख्‍वब क्‍यूत्‍दे। 
MAT.12.23	होर्‌दे मीहुल क्वाने हार्‌मन्‍दीदे यदे, “अम्‍ब दाऊदजे च क्‍यूर खूइया?”
MAT.12.25	तर येशूदे थमयूजे सेम्जे पो था प्रेत्‍देबे थमयूने यदे, “कम्‍ब देशनेयली रङ्से रङ्सेने अन्‍थून क्‍यूत्‍देयलो हम्‍ब देशजे नाश क्यूप्पीय। होरप्रने कम्‍ब सहरनेयली या कम्‍ब कीम् म्हीतीनेयली अन्‍थून क्‍यूत्‍देयलो हम्‍ब कीम्-म्हीती मेस्ये सहरये टीक्‍ते अङ्‍खू। 
MAT.12.26	कादेये शैतानदे शैतानने योन्देयलो, हम्‍ब रङ्से रङ्सेजे विरुद्धने अन्‍थून क्‍यूक्क्‍य होरेक्‍यूत्‍देयलो हम्‍बजे राज्‍य केरे टीक्‍ते खूइय? 
MAT.12.27	कादेये छेत्‌जे नोबो बालजिबुलदे बोङ् पीन्‍देबे ङैदे छेत्‌यू ताल्‍पीय यलो नमयूजे मीयूदे सूजे बोङ्दे हम्‍ब छेत् ताल्‍पीय? होरेक्‍यूल्लो नमयूजे न्याय चेब रङ्सेजे मीयू क्‍यूक्क्‍य। 
MAT.12.28	तर कादेये परमेश्‍वरजे आत्मादे बोङ् पीन्‍देबे ङैदे छेत्‌यू ताल्‍पीय यलो परमेश्‍वरजे राज्‍य नमयू ट्‌याने रेकब क्‍यूक्क्‍य।
MAT.12.29	“खूम् कीम्‍जे बोल्यो मीने अन्‍ख्‍यादासेमे, ङूजे कीम्नङ्ने क्‍योदेबे कीम्‍जे सम्पत्तियू केरे टेल्‍के खूइय? हम्‍ब बोल्यो मीने ख्‍याजेन मेस्‍येत्‍या ङूजे कीम्‍जे सम्पत्तियू टेल्‍के खूइय।
MAT.12.31	होरेक्‍यूत्‍देबे ङ नमयूने यीय, मीयूदे चेब पापयू मेस्‍ये परमेश्‍वरने ले-तपब क्वाने क्षमा क्‍यूक्क्‍य, तर पवित्र आत्माजे विरुद्धने ले-तपब क्षमा क्यूस्स्ये त्‍वो। 
MAT.12.32	कोइदे ‘मीजे चजे’ विरुद्धने चत्‍या-यदेयलो ङूने क्षमा क्‍यूक्क्‍य, तर पवित्र आत्माजे विरुद्धने सूदेने क्‍यम्‍लीने हम्‍बने अम्‍ब जूग्ने मेस्‍ये सूजो जूग्नेये क्षमा पीन्स्‍येत्‍वो।
MAT.12.34	ओ र्‌वेजे पीचयू! नमयू अन्ज्‍य ख्यङ्यलो सोरो ज्‍य पो केर्‌बे क्‍यम खूइय? चेनेयलो सेम्ने च ख्‍य हम्‍ब पोयूने ङूर्‌दे योङ्‍रीय। 
MAT.12.35	सोरो ज्‍य मीदे रङ्सेजे सेम्नङ्जे सोरो ज्‍य पोयूने योन्क्‍य, तर अन्ज्‍य मीदे रङ्से सेम्-नङ्ने ख्‍यब अन्‍ज्‍य पोयूने योन्क्‍य। 
MAT.12.36	नमयूने ङ यीय, काम अन्‍लादेब पो सूमीयूदे क्‍यम्‍क्‍य, न्यायजे दिनने थमयूदे हम्‍ब पोजे लेखा पीन पर्‌दीय। 
MAT.12.37	चेनेयलो न्यायजे दिनने नैजे पोयूदेने न दोष त्वब ठर्‌दीय, मेस्‍ये नैजे पोयूदेने न दोष ख्‍यब ठर्‌तीय।”
MAT.12.40	चेनेयलो योनादे केर्‌बे फत्‍य-केन् ङजे लो नङ्ने नो सोम् मून् सोम् टूङ्दे, होरप्रने मीजे चदेये नो सोम् मून् सोम् पृथ्वीजे स नङ्ने टूङ पर्‌दीय। 
MAT.12.41	न्यायजे दिनने निनवे सहरजे मीयू दीनीजे पुस्‍ताजे मीयूप्रे-प्रे मेर्‌क्‍य, मेस्‍ये दीनीजे पुस्ताजे मीयूने दोष चीक्‍क्‍य, चेनेयलो योनादे प्रचार चीप्‍प निनवेजे मीयूदे पश्‍चात्ताप चीत्‍देबे परमेश्‍वरतेले ल्‍वार ख्‍य, तर ले, योनायली थेप् केन् मीत्‍या अने ख्यङ्। 
MAT.12.42	न्यायजे दिनने दक्षिण देशजे केन् मूरुम् मदी दीनीजे पुस्ताजे मीयूप्रे-प्रे मेर्‌क्‍य, दीनीजे पुस्ताजे मीयूने दोष चीक्क्‍य, चेनेयलो मूरुम् सोलोमनजे ज्ञानजे पो ङ्यीनने हम्‍ब मूरुम् मदी सोरो चीन्‍तङ् देशदेये रदे। तर ले, सोलोमनयलीने थेप् केन् मीत्‍या अने ख्यङ्।
MAT.12.43	“कन्‍छ्वाब अशुद्ध आत्मा मीजे ङ्वदे योङ्देबे प्रीय, आराम चेबने मेलेमेले ओबोनो नेतेले हम्‍ब ट्वाबीनीय, तर केनेये ने-प्रेस्स्‍ये त्‍वो। 
MAT.12.44	होर्‌दे ङूदे यीय ‘ङ केर्‌दे योङ्‍रदे हम्‍ब ङैजे कीम्ने ङ ल्‍वाबीय। ल्‍वारब ङूदे कीम् थैन्‍देन्, खम्सङ् चीतेब मेस्‍ये झीलीली चीतेब तूय। 
MAT.12.45	होर्‌दे हम्‍ब प्रीय मेस्‍ये रङ्सेयली थेप् अन्ज्‍य सूजो छेत् आत्मा ङ्यी रङ्सेप्रे रेक्‍क्‍य, मेस्‍ये नङ्ने क्‍योदेबे थमयू हैयाने टूङ्क्‍य, हम्‍ब मीजे ङ्येजे दसा खूम्जेयलीने झन् थेप अन्ज्‍य क्‍यूक्क्‍य। अम्‍ब अन्ज्‍य पुस्ताजे मीयूये येरप्रने क्‍यूक्क्‍य।”
MAT.12.46	येशू मीहुलप्रे क्‍यम्‍न बीलने येशूजे मप्रे च्योन्‌यू फीने फ्‍योरदे। थमयू येशूप्रे बात् सेब सेम् चीत्‍देबे फीने मेर्‌न ख्‍य। 
MAT.12.47	होर्‌दे मीत्‍यादे येशूने यदे, “नैजे म मेस्ये नैजे च्योन्‌यू फीने मेर्‌न ख्यङ्, मेस्‍ये नैप्रे बात् सेमे ख्यङ्।” 
MAT.12.48	येशूदे पो स्‍योट्‍टब मीने यदे, “सू ङैजे म ख्यङ्? सू ङैजे च्योन्‌यू ख्यङ्?” 
MAT.12.49	होर्‌दे रङ्से स्यूस्स्यायूतेले ला तन्‍देबे येशूदे यदे, “ले, ङैजे म मेस्‍ये ङैजे च्योन्‌यू अम्‍बने ख्यङ्। 
MAT.12.50	चेनेयलो स्वर्गने ख्‍यब ङैजे पजे आज्ञा सूदे मन्‍दीय, हम्‍बने ङैजे च्‍योन्, ङैजे स्‍यङ्, मेस्‍ये ङैजे म क्‍यूक्क्‍य।”
MAT.13.1	हम्‍ब दिनने येशू कीम्दे योङ्देबे गालीलजे समुद्र नने टूङ्दे। 
MAT.13.2	होर्‌दे येशूट्‌याने सोरो फत्‍या कूम मीहुल रूप् क्‍यूत्‍दे, होरेक्‍यूत्‍देबे डुङ्गात्‍याने येशू टदेबे टूङ्दे, होर्‌दे मीयू क्वाने समुद्रजे नने मेर्‌दे। 
MAT.13.3	येशूदे थमयूने उखानत्या पूत्‍देबे कूम पो स्‍योम्‍मीदे।
MAT.13.3	ङूदे यदे, “लू थरब मीत्‍या रङ्ने लू थरने गीली। 
MAT.13.4	होर्‌दे लू थर्‌ब कोइ लू लम्तेले पर्‌दीइ, मेस्‍ये ययू रदेबे हम्‍ब चेकदे। 
MAT.13.5	कोइ लू लूङ्सने पर्‌दीइ, हैयाने स कूम त्‍वोदेबे हम्‍ब छ्‌योटोने फीट्‍टदे। 
MAT.13.6	तर मीया प्‍ल्‍यारमेस्‍ये हम्‍ब ङ्यालाङ्-ङ्यूलूङ् क्‍यूत्‍देबे छ चेलाबे च्‍व अम्‍प्रेत्‍देबे हम्‍ब खरी। 
MAT.13.7	सूजो लूयू चोपोङ्यू नङ्ने पर्‌दीयी, तर चोपोङ्यू ठोङ्‍रदेबे हम्‍बने चेलाबे ठोङ्से अम्‍पीन् चीत्‍दे। 
MAT.13.8	सूजो लू ज्य-सने पर्‌दीइ, मेस्‍ये कोइ लूदे सैत्‍या, कोइ लूदे सोम्‍लङ्, कोइ लूदे सूम्‍च्‍यूगुणा थेप् से ल्‍वोदे। 
MAT.13.9	पो ङ्‍यीनब मीदे चेलाबे ङ्‍यीन्स्य!”
MAT.13.10	होर्‌दे स्यूस्स्यायू रदेबे येशूने लोत्‍दे, “चेने नदे थमयूप्रे उखानयू पूत्‍देबे क्‍यम?”
MAT.13.11	येशूदे जवाफ पीन्‍दे, “स्वर्ग-राज्यजे नङ्सू पोयूजे ज्ञान नमयूने स्‍येसे पीन्‍दे, तर थमयूने ब अम्‍पीन ख्यङ्। 
MAT.13.12	चेनेयलो सूप्रे ख्यङ्, ङूने अझ पीन्‍क्‍य, मेस्‍ये ङूप्रे बेस्से कूम क्‍यूक्क्‍य। तर सूप्रे त्‍वो, ङूप्रे ख्‍यबये लेन्‍कीय। 
MAT.13.13	येरेक्‍यूत्‍देबे ङ थमयूप्रे उखान पूत्‍देबे क्‍यम्क्‍य:
MAT.13.13	‘चेनेयलो थमयूदे लेब लेक्क्य तर तङ्स्‍ये त्‍वो,
MAT.13.13	ङ्‍यीनब ङ्‍यीन्क्य तर कोस्ये त्वो।’
MAT.13.14	‘ङ्यीनब नमयूदे ङ्यीन्‍क्‍य, तर कलङ्बेये अङ्‍को, लेब लेक्क्‍य, तर कलङ्बेये अन्‍तङ्।
MAT.13.15	चेनेयलो अम्‍ब मीयूजे सेम् पो क्व-अङ्‍ख्व क्‍यूरे ख्यङ्,
MAT.13.15	थमयूजे न नाक्‍तूङ् क्‍यूरे ख्यङ्, थमयूदे रङ्से म्‍या च्‍यूम् चे ख्यङ्, नत्र थमयूजे म्‍यादे तङ ख्यङ्दे, थमयूजे नदे तख्यङ्दे, सेम्दे पो क्‍व ख्यङ्दे, थमयूजे रङ्से सेम् ङैतेले ल्‍वार ख्यङ्दे, मेस्‍ये ङैदे थमयूने तम् चीम्‍मे ख्यङ्दे।’
MAT.13.17	तम्दम्‍ने, ङ नमयूने यीय, नमयूजे म्‍यादे तङब सेयू अगमवक्तायूदे मेस्‍ये धर्मीयूदे सोरो लेब सेम् चेख्‍य, तर थमयूदे तङ अम्प्रे, नमयूदे तैकब पो सोरो ङ्यीन्‍तीङ् रख्‍य, तर ङ्यीनये अम्प्रे।
MAT.13.18	“लू थरब उखानजे अर्थ ङ्यीन्। 
MAT.13.19	कोइ मीदे परमेश्‍वरजे राज्‍यजे वचन ङ्यीनब ङ्यीन्‍लीने, हम्‍ब वचन क्‍व-अङ्‍खू। होर्‌दे थमयूजे सेम्ने हीतेब पो दुष्‍ट रदेबे लेन्‍कीय। येर खल्‍जे मीयू लम्तेले पर्‌दीयेब लूप्र ख्यङ्। 
MAT.13.20	लूङ्सने पर्‌दीयेब लूजे अर्थ अम्‍ब ख्यङ्, थमयूदे वचन ङ्यीन बितीकै सूग्‍देबे हम्‍ब मन्‍दीय। 
MAT.13.21	तर ङूजे रङ्सेजे छ त्‍वोदेबे हम्‍ब खात्‍यात्‍या टीक्‍तीय, मेस्‍ये वचन मन्‍देब कारणदे सकस् या सतनम् पर्‌तीरबीतीक्‍ने थमयूदे अम्‍ब वचनने विश्‍वास अन्‍चे क्‍यूप्‍पीय। 
MAT.13.22	चो पोङ्जे नङ्ने पर्‌तीयेब लूजे अर्थ अम्‍ब ख्यङ्। थमयूदे परमेश्‍वरजे वचन ङ्यीन्देबेये अम्‍ब संसारजे सूर्‌त, मेस्‍ये सीर-सम्पत्तिजे मायादे हम्‍ब वचनने चेलाबे काम चीस्‍से अम्‍पीन्, मेस्‍ये हम्‍बदे चै फलये पीन अङ्‍खू। 
MAT.13.23	तर ज्य सने पर्‌दीयेब लूजे अर्थ अम्‍ब ख्यङ्, सूदे वचन ङ्यीन्‍क्‍य, मेस्‍ये हम्‍ब वचनने चेलाबे क्‍व ख्‍वब क्‍यूत्‍देबे ङूदे तम्दम्‍ने फल पीन्‍क्‍य। हम्‍ब थरेब लूदे सैत्‍या, सोम्‍लङ् मेस्‍ये सूम्‍च्‍यू गुणा थेप् फल पीन्‍क्‍य।”
MAT.13.24	येशूदे फेरि थमयूने सूजो उखान त्‍या स्‍योत्‍दे: “स्वर्गजे राज्‍य अम्‍ब मीप्र ख्यङ्, ङूदे रङ्सेजे रङ्ने सोरो ज्‍य लू थरीदे। 
MAT.13.25	तर मीयू ङ्यूम्नब बीलने मून्‍दे ङूजे शत्रु रदेबे हम्‍ब ह्‍वजे अन्‍द्र-अन्‍द्रने सामा स्‍यूजे लू थर्‌देबे गीली। 
MAT.13.26	कन्‍छ्वाब ह्‍व पोङ् ठोङ्‍रदेबे सेजे ल चङ्‍रदे हन्‍छ्वाब सामा स्‍यूये योङ्‍रदे।
MAT.13.27	“कीम् नोबोजे त्‍वोयू रदेबे ङूने यदे, “नदे रङ्से रङ्ने सोरो ज्‍य लू थर ते? हैयाने सामा स्‍यू केर्‌दे फीट्‍टदे?’
MAT.13.28	“कीम् नोबोदे थमयूने यदे, “कोइ शत्रुयू रदेबे येर चे ख्यङ्।’
MAT.13.28	त्‍वोयूदे ङूने यदे, ‘ङी प्रदेबे हम्‍ब सामा स्‍यू ह्‍वाबीता?’
MAT.13.29	“तर ङूदे यदे, ‘छ्‌यो होरे अन्चील्लाची, चेनेयलो नमयूदे सामा स्‍यू ह्‍वाब छ्‌योल्‍देबे ह्‍व पोङ्‍ये ह्‍वागीय। 
MAT.13.30	बली तोल बील अन्क्यूत्दासेमे ह्‍वप्रे सामा स्‍यू थर ङ्हीनेने प्रे-प्रे ठोङ्से पीन्। से-तामेस्‍ये बली तोलब मीयूने यीय, ‘मीने नेम्बेने खूम् सामा स्‍यू ह्‍वादेबे बोन् ची, तर ह्‍वब ङैजे माङ्‍काने सीक’।”
MAT.13.31	येशूदे फेरि सूजो उखान थमयूने यदे, “स्वर्गजे राज्‍य रोयोजे ल-प्र ख्यङ्। हम्‍ब ल मीत्‍यादे टेल्‍गीदेबे रङ्से रङ्ने थरीदे। 
MAT.13.32	हम्‍ब सूजो लूयूयली पात्‍ता चीद क्‍यूक्क्‍य, तर कन्‍छ्वाब पोङ् ठोङ्‍रीय, हन्‍छ्वाब सूजो ङू-पोङ्‌यूयली थेप् केन् क्‍यूक्क्‍य मेस्‍ये ठोङ्देबे तङ्बो-प्र केन् क्‍यूक्क्‍य। मूने स्‍यूनब ययू रदेबे हम्‍बजे हाँगायूने चङ् बन्दीय।”
MAT.13.33	येशूदे थमयूने सूजो उखान यदे, “स्वर्गजे राज्‍य क्‍यङ् बूलाबे चेब खमिरप्र ख्यङ्, हम्‍ब मदीत्‍यादे खमिर टेल्‍देबे पच्‍चीस किलो ताने च्‍यूम्‍देबे क्‍यूप्रे च्‍योप्‍दे, होर्‌दे हम्‍ब ता छ्‌योङ्ब टक्कने अम्‍पूरता नैत्‍याने येत्‍दे!”
MAT.13.34	अम्‍ब पोयू क्‍वाने उखान पूत्‍देबे येशूदे मीयूने यदे। ङूदे थमयूने उखान अम्‍पूल्‍लाबे चैत्‍याये अन्‌-य। 
MAT.13.35	अगमवक्तादे येरे येयेब वचन पूरा क्‍यूत्‍दे: “ङ उखानयू पूत्‍देबे क्‍यम्‍क्‍य, मेस्‍ये संसार बन्‍देब बीलदे छोमेस्‍येजे नङ्सू पोयू यीय।”
MAT.13.36	होर्‌दे मीहुल पोङ्‍गीदेबे येशू कीम्‍ने गीली, “रङ्ने फीन्‍नब सामा स्‍यूजे बारेने स्‍य्‍वेब उखानजे अर्थ ङीयूने स्‍योम्‍मी।” यदेबे ङूजे स्‍यूस्स्‍यायू ङूट्‌याने रदे।
MAT.13.37	येशूदे थमयूने जवाफ पीन्‍दे, “ज्‍य लू थर्‌ब मीब मीजे च ख्यङ्। 
MAT.13.38	रङ् ब संसार ख्यङ्। होर्‌दे ज्‍य लूब परमेश्‍वरजे राज्‍यजे छगूम्-पूर्‌गूम् ख्यङ्, मेस्‍ये सामा स्‍यूब दुष्‍टजे छगूम्-पूर्‌गूम् ख्यङ्। 
MAT.13.39	सामा स्‍यूजे लू थरब शत्रुब शैतान ख्यङ्। बली तोल बीलब अम्‍ब जूग्जे न्यायजे दिन ख्यङ्। बली तोलयूब स्वर्गदूतयू ख्यङ्।
MAT.13.40	“सामा ह्‍वादेबे केर्‌बे मीने ने‍म्बीय, अम्‍ब संसारजे न्यायजे दिननेये होरप्रने क्‍यूक्‍क्‍य। 
MAT.13.41	हम्‍ब दिनने मीजे चदे रङ्से दूतयूने कूल्बीय मेस्‍ये थमयूदे ङूजे राज्‍यने पाप चीस्‍से पीनब साप्‍ता सेयू मेस्‍ये दुष्‍ट काम चेबयू क्वाने रूप् पूक्क्‍य, 
MAT.13.42	मेस्‍ये थमयूने प्‍ल्‍याङ्नब मीजे भोप्‍रोने छाबीय। हैयाने मीयू ङूय मेस्‍ये स कीटीटी चीक्क्य। 
MAT.13.43	होर्‌दे धर्मी मीयू रङ्से पजे राज्‍यने मीयाप्र छालाला तङब क्‍यूक्क्‍य। पो ङ्‍यीनब मीदे चेलाबे ङ्यीन्‍स्‍य।
MAT.13.44	“स्वर्गजे राज्‍य रङ्त्‍याने पोप्‍येब धनप्र ख्यङ्, मीत्‍यादे हम्‍ब धन त्वमेस्‍ये फूदेबे येक्‍क्‍य, ङू सूग्‍देबे प्रीय होर्‌दे रङ्सेप्रे ख्‍यब सम्पत्ति क्‍वाने सोङ्क्‍य, मेस्‍ये हम्‍ब रङ् कीन्‍क्‍य।
MAT.13.45	“फेरि स्वर्गजे राज्‍य सोरो ज्‍य मोतीयू मलब छोङ् चे-मीप्र ख्यङ्। 
MAT.13.46	कूम लू पर्‌देब मोती ङूदे त्वमेस्‍ये गीलीदेबे रङ्सेप्रे ख्‍यब साप्‍ताने सोङ्देबे हम्‍ब मोती कीन्‍दे।
MAT.13.47	“फेरि स्वर्गजे राज्‍य समुद्रने छाब जालप्र ख्यङ्, हम्‍ब जालने परीपरीजे ङयू पर्‌दीय। 
MAT.13.48	होर्‌दे जाल फ्‍यामेस्‍ये मीयूदे हम्‍ब जाल समुद्र नने थेन्‍देबे रेत्‍दे, मेस्‍ये टूङ्देबे सोरो ज्‍य जीती टाक्‍सेयूने फूङ् पूत्‍दे, मेस्‍ये अन्‍ज्‍य जीती फीने छाबीदे। 
MAT.13.49	संसारजे न्याय चेब दिनने यरप्रने क्‍यूक्क्‍य। स्वर्गदूतयू रदेबे दुष्‍टयूने धर्मी मीयूजे अन्‍द्रदे आलाक् चीक्‍क्‍य, 
MAT.13.50	मेस्‍ये थमयूने प्‍ल्‍याङ्नब मीजे भोप्‍प्रोने छाबीय। हैयाने मीयू ङूय मेस्‍ये स कीटीटी चीक्क्‍य।”
MAT.13.51	येशूदे लोत्‍दे, “नमयूदे अम्‍ब पो क्वाने कोदा?”
MAT.13.51	थमयूदे जवाफ पीन्‍दे, “अँ, क्‍व ख्यङ्।”
MAT.13.52	होर्‌दे येशूदे थमयूने यदे, “येरेक्‍यूत्‍देबे स्वर्गराज्‍यजे शिक्षा प्रेब पन्‍डेयू क्वाने कीम् त्याजे मालिकप्र ख्यङ्। ङूदे रङ्से बेङेदे कूम लूजे सर् मेस्ये ङीङ् सामानयू फीने योन्‍क्‍य।”
MAT.13.53	अम्‍ब उखानयू य चेनमेस्‍ये येशू हैयादे गीलीदे। 
MAT.13.54	होर्‌दे येशू रङ्सेजे कीम् ख्‍यब सहरने रदेबे थमयूजे सभा-कीम्ने थमयूने यर शिक्षा पीनने सुरु चीत्‍दे, यी थमयू हार्‌मन्‍दीदे मेस्‍ये यदे, “अम्‍बमीदे येर बुद्धि मेस्ये हार्‌मन्देब कामयू चेख्‍वब शक्तियू केर्‌दे प्रेत्‍दे? 
MAT.13.55	अम्‍ब सिकर्मीजे च ते या? ङूजे मजे मीन् मरियम, मेस्‍ये ङूजे च्योन्‌यू याकूब, योसेफ, सिमोन मेस्‍ये यहूदा ते? 
MAT.13.56	ङूजे स्‍यङ्यू टक्कने ङीनप्रेने ख्‍य ते या? ङूदे अम्‍ब साप्‍ता पो केर्‌दे प्रेत्‍दे?” 
MAT.13.57	होर्‌दे थमयूदे येशूने अम्‍पत्‍ती।
MAT.13.57	तर येशूदे थमयूने यदे, “अगमवक्ताने रङ्सेजे ने मेस्ये रङ्सेजे कीम्ने गेसेन् अन्‍ची तर सूजो टक्क नेनेने गेसेन् चीक्क्‍य।” 
MAT.13.58	होर्‌दे थमयूदे विश्‍वास अन्‍चेब तङ्देबे ङूदे हैयाने शक्तिजे कामयू कूम अन्‍ची।
MAT.14.1	हम्‍ब बीलने गालीलजे मूरुम् हेरोददे येशूजे न-मीनजे बारेने तदे। 
MAT.14.2	ङूदे रङ्से दरबारने काम फरबयूने यदे, “ङू बप्‍तिस्मा-पीनब यूहन्‍ना ख्यङ्। ङू सीइदेबे सोम्‍बो क्यूट्‍ट ख्यङ् येरेक्‍यूत्‍देबे ङूदे यर हार्‌मन्‍दीलाबे चेब शक्तिजे कामयू चीन्‍न ख्यङ्।”
MAT.14.4	यूहन्‍नादे हेरोदने येरे य ख्‍य, “नदे ङूने कीम्‍मप्र चीत्‍देबे प्रे-येब ज्‍य अन्‍क्‍यूर्।” 
MAT.14.5	येरेक्‍यूत्‍देबे हेरोददे ङूने सेमे ख्‍य, तर मीयू तङ्देबे ङू फ ख्‍य, चेनेयलो थमयूदे ङूने अगमवक्ता यदेबे मन्‍दे ख्‍य।
MAT.14.6	तर कन्‍छ्वाब हेरोद प्रेब दिन रदे, हन्‍छ्वाब हेरोदियासजे चीमीदे थमयूजे खूम्‍ने सोरो ज्‍य-स्‍यदेबे हेरोदने बेस्‍से सूग्‍ला चीम्‍मीदे। 
MAT.14.7	होरेक्‍यूत्‍देबे हेरोददे ङूने चनेस्‍यलीने पीन्‍क्‍य यब कसम चदेबे हेरोददे कबुल चीत्‍दे। 
MAT.14.8	तर ङूजे मदे लोम्‍मीदेबे ङूदे यदे, “बप्‍तिस्मा पीनब यूहन्‍नाजे ट अम्‍ब थल्‍ने स्‍ये।” 
MAT.14.9	होर्‌दे हेरोदने सूर्‌त क्यूत्दे, तर रङ्सेदे ङ्योव-डोम्‍बोयूजे खूम्‍ने कसम चेकब कारण ङूदे होरप्रने चेब हुकुम पीन्‍दे, 
MAT.14.10	मेस्‍ये ङूदे झ्यालखानाने यूहन्‍नाजे ट-चसे पीन्‍दे। 
MAT.14.11	होर्‌दे यूहन्‍नाजे ट थल्ने रेत्‍देबे हम्‍ब चम्‍चने पीन्‍दे। ङूदे हम्‍ब रङ्से म ट्‌याने कूदीदे। 
MAT.14.12	होर्‌देङ्‍येदे यूहन्‍नाजे स्यूस्स्यायू रदेबे ङूजे सीयेब ङ्व कूदीदेबे पोप्‍दे। होर्‌दे थमयू गीलीदेबे येशूने अम्‍ब पो स्‍योत्‍दे।
MAT.14.13	कन्‍छ्वाब येशूदे अम्‍ब पो तदे येशू डुङ्गाने टदेबे हैयादे आलाक्के सूत्‍याये त्‍वब चनमन नेने गीलीदे। अम्‍ब तमेस्‍ये मीहुल सहरयूदे येशू त्‍वने ङ्‍ये-ङ्‍ये तोप्‍देने गीलीदे। 
MAT.14.14	येशू डुङ्गादे फीने तल्‍रब ङूदे मीहुल केन् त्‍या तङ्दे। हम्‍ब मीहुलने येशूदे ङ्येम्‍दे मेस्‍ये थमयूप्रे ख्‍यब नवयूने तम् चीम्मीदे।
MAT.14.15	नूस्‍यूङ्लाबे स्यूस्स्यायू येशूट्‌याने रदेबे येरे यदे, “अलाङ्‍गी ने ख्यङ्, मेस्‍ये नो चैके-चेन ख्यङ्। अम्‍ब नेदे मीहुलने कूल्‍बी, मेस्‍ये थमयूदे त-तने प्रदेबे रङ्सेजे लागि चसे कीन्‍स्‍य।”
MAT.14.16	तर येशूदे थमयूने यदे, “थमयू प्र अम्‍पर्‌ती। नमयूदेने थमयूने चनेयली चसे पीन्।”
MAT.14.17	थमयूदे येशूने यदे, “अन्-याने ङीप्रे क्‍यङ् ङ मेस्ये ङ-ङ्ही त्‍या ख्यङ्।”
MAT.14.18	होर्‌दे येशूदे यदे, “हम्‍ब ङैट्‌याने सीक।” 
MAT.14.19	येशूदे चूकूर्‌ने टूङ् यदेबे मीहुल‍ने आज्ञा चीत्‍दे, मेस्‍ये हम्‍ब क्‍यङ् ङ मेस्ये ङ-ङ्ही लाने टेल्‍देबे तो स्वर्गतेले लेत्‍देबे परमेश्‍वरने धन्यवाद पीन्‍दे, मेस्‍ये क्‍यङ्यू फाच्‍या चीत्‍देबे स्यूस्स्यायूने पीन्‍दे, मेस्‍ये स्यूस्स्यायूदे मीयूने कोम्‍मीदे। 
MAT.14.20	हम्‍ब क्‍यङ् क्‍वादेने कलाबे चदेबे लम रब ढूटूमूटू क्‍यङ्यू थमयूदे बाह्र टोलो रूप् पूत्‍दे। 
MAT.14.21	मदी मेस्ये पीचयू अन्चील्‍लाबे क्‍यङ् चब: हजार ङलाप्र पतीचयू ख्‍य।
MAT.14.22	येशूदे मी हुल‍ने कूल्बेङ्येदे स्यूस्स्यायूने डुङ्गा टदेबे ङूयली खूम् तीप्‍ल्‍या कूल्बीदे। 
MAT.14.23	मीहुल‍ने कूल्‍बे जेन ङ्‍येदे गङ्ने प्रार्थना चेने ङूत्‍याने गीलीदे। नूस्‍यूङ् क्‍यूरीब हैयाने येशू तीत्‍या ख्‍य। 
MAT.14.24	तर हम्‍ब बीलने डुङ्गा समुद्र नदे कूम चीन्‍तङ् फ्‍योये ख्‍य। मेस्‍ये उन्‍दू थमयूतेलेयोर् चील्‍लीदेबे क्‍यूजे छल्‍दे डुङ्गा यूङ्देबे अप्ठर् क्‍यून्‍न ख्‍य।
MAT.14.25	नप्‍दे घडीने सोम् तप्‍लोखब येशू समुद्रजे क्यू फ्‍या-फ्‍यादे तोप्‍देने थमयूट्‌याने रदे। 
MAT.14.26	कन्‍छ्वाब स्यूस्स्यायूदे येशू समुद्र फ्‍याने प्रेनब तङ्दे, हन्‍छ्वाब थमयू फदेबे यदे, “अम्‍ब ब सीमी टूङ्!” मेस्‍ये थमयू फदेबे पारा पूत्‍दे।
MAT.14.27	तर येशूदे छाट्टे थमयूने यरे यदे, “बोङ् ची, ङ न, अम्‍फलाची।”
MAT.14.28	पत्रुसदे येशूने यदे, “ओ प्रभु, कादेये न यलो, ङैने क्‍यू फ्‍या-फ्‍याने नै-ट्‌याने रब आज्ञा पीन्।”
MAT.14.29	येशूदे यदे, “ख।”
MAT.14.29	पत्रुस डुङ्गादे तल्‍देबे येशू ट्‌याने क्‍यू फ्‍याने प्रमेदे। 
MAT.14.30	तर उन्‍दू बोङ्बे चील्‍लेब तङ्देबे ङू फैगदे, मेस्‍ये कन्‍छ्वाब ङू समुद्रने नूम्ब मल्‍कीदे हन्‍छ्वाब ङूदे बोङ्बे पारा पूत्‍देबे यदे, “ओ प्रभु, ङैने जूक्‍तीमी।”
MAT.14.31	छाट्टे येशूदे ला तान्‍तीदेबे ङूने फ्‍याङ् चूङ्देबे ङूने यदे, “ओ, चूक्बत्‍या विश्‍वासी चेब, नदे चेने शङ्का चे?”
MAT.14.32	कन्‍छ्वाब थमयू डुङ्गाने टदे हन्‍छ्वाब बोङ्बे चील्‍लीनब उन्‍दू थम्‍दीयी। 
MAT.14.33	डुङ्गाने ख्‍यबयूदे “न तम्दम्‍ने परमेश्‍वरजे च टोङ्।” यदेबे येशूने स्‍यूव पीन्‍दे।
MAT.14.34	समुद्र तीप्‍ल्‍या थेक्‍क जेनमेस्‍ये थमयू गनेसरेत यब नेने फ्‍योरदे। 
MAT.14.35	कन्‍छ्वाब हैयाजे मीयूदे येशू यदेबे स्‍येदे हन्‍छ्वाब थमयूदे तीप्‍ल्‍या छोप्‍ल्‍या नेयूने खबर चङ्पीदे मेस्‍ये मीयूदे नवयू क्वाने टेल्‍देबे येशूट्‌याने रेत्‍दे। 
MAT.14.36	नवयूदे येशूजे कोलानत्या यलीने छ्वे प्रेदे येदेबे येशूने बिन्ती चीत्‍दे, मेस्‍ये सू-सूदे छूत्‍दे थमयू क्वाने तम् क्‍यूत्‍दे।
MAT.15.1	यरूशलेमदे रब फरिसीयू मेस्‍ये पन्‍डेयू येशूट्‌याने रदेबे यदे, 
MAT.15.2	“नैजे स्यूस्स्यायूदे मेमेयूजे छ्‌यप् चेने अम्‍मन्‍दे? चेनेयलो थमयू चसे च यली खूम् रङ्से ला अन्‍ठू।”
MAT.15.3	येशूदे थमयूने यदे, “नमयूये रङ्से छ्‌यप्जे लागि परमेश्‍वरजे आज्ञा चेने अम्‍मन्‍दे? 
MAT.15.4	चेनेयलो परमेश्‍वरदे येये ख्यङ्, ‘रङ्से पजे मेस्‍ये मजे गेसेन् ची, मेस्‍ये पजे या मजे विरुद्धने सूदे ले तप्‍क्‍य, हम्‍ब सेक्‍कने पर्‌दीय।’ 
MAT.15.5	तर सूदे रङ्से प-मने यीय, ‘ङैजे तर्फदे न प मेस्ये मने पीन पर्‌देब सेयू ङैदे परमेश्‍वरने चेर्‌तीकदे ‘जेम्‍से हम्‍बदे रङ्से प-मने चैसेये पीन अम्‍पर्‌दी यदेबे नमयूदे य ख्यङ्। 
MAT.15.6	नमयूदे येर्‌बे रङ्से छ्‌यप्जे लागि परमेश्‍वरजे आज्ञा काम अन्‍लादे चे ख्यङ्।
MAT.15.7	ओ कप्‍‍टीयू! यशैया अगमवक्तादे नमयूजे बारेने यब पो ठ्‍याक्‍के मील्‍ले ख्यङ्,
MAT.15.9	थमयू सीत्‍तीने ङैने पूस्‍तेप्रत्‍या तन्‍न ख्यङ्, मेस्‍ये मीदे चीतेब नियमत्‍या लोम्‍मे ख्यङ्’।”
MAT.15.10	येशूदे रङ्सेट्‌याने मीयू कोदेबे यदे, “पो ङ्यीन् मेस्‍ये कोय। 
MAT.15.11	ङूर्‌नङ्ने च चेबीय, हम्‍बदे मीने अशुद्ध अन्‍ची, तर ङूर्‌ नङ्दे चे पो फीने योङ्‍रीय हम्‍बदे मीने अशुद्ध चीक्क्‍य।”
MAT.15.12	होर्‌दे स्यूस्स्यायू रदेबे येशूने लोत्‍दे, “था ख्‍ययीर, नदे यब पो तदेबे फरिसीयू प्रोलङ ख्यङ्?”
MAT.15.13	तर येशूदे यदे, “स्वर्गने ख्‍यब ङैजे पदे अन्सूकब तोङ्बोयू टक्कने ह्‍वागीय। 
MAT.15.14	थमयूजे पो चीन्‍न अम्‍पर्‌ती, थमयू म्‍याअन्‍तङब अगुवायू ख्यङ्। म्‍याअन्‍तङब मीदे म्‍याअन्‍तङब मीने स्‍योल्‍देप्रलो, थम ङ्हीने लोम्‍ने क्‍योबीय।”
MAT.15.15	पत्रुसदे येशूने यदे, “अम्‍ब उखानजे अर्थ ङीने स्‍योम्‍मी।”
MAT.15.16	“नमयूदेये अझ क्‍व अन्‍ख्‍व, यदेबे येशूदे लोत्‍दे? 
MAT.15.17	ङूर नङ्ने च चेबीय हम्‍ब लोने प्रीय, मेस्‍ये हम्‍ब ङ्वदे फीने योङ्बीय यदेबे नमयूदे अन्‍स्‍ये? 
MAT.15.18	तर कम्‍ब पोयू ङूर्‌दे फीने योङ्‍रीय, हम्‍ब सेम्‍देने योङ्‍रब क्‍यूक्‍क्‍य, मेस्‍ये हम्‍ब पोदेने मीयूने अशुद्ध चीक्‍क्‍य। 
MAT.15.19	चेनेयलो सेम्‍देने अन्‍ज्‍य ह्‍वे चेब, मी सेब, मीजे मजप्रे प्रब, वेश्य काम चेब, ख्‍वब, लूच्‍च गवाही पीनब, मेस्‍ये मीजे बतनम् चेब अन्ज्‍य पोयू फीने योङ्‍रीय। 
MAT.15.20	अम्‍ब पोयूदे मीने अशुद्ध चीक्क्‍य तर ला अन्‍ठूलाबे चसे चबदे ङूने अशुद्ध अन्‍ची।”
MAT.15.21	हम्‍बने पोङ्‍गीदेबे येशू टुरोस मेस्ये सीदोन यब नेतेले गीलीदे। 
MAT.15.22	हैयादे कनानी मदीत्‍या रदेबे के केन् योन्‍देबे यदे, “ओ प्रभु, दाऊदजे च, ङैने दया चीम्‍मी। ङैजे चीमीने छेत्‍दे सोरो सतनम् चीन्‍न ख्यङ्।”
MAT.15.23	येशूदे ङूने चैत्‍याये जवाफ अम्‍पीन्। येशूजे स्यूस्स्यायू येशू ट्‌याने रदेबे बिन्ती चीत्‍दे, “ङूने प्र येबी, चेनेयलो ङू पारा पूदे-पूदे ङीनजे ङ्‍ये-ङ्‍ये रेन ख्यङ्।”
MAT.15.24	येशूदे यदे, “ङ इस्राएलीयूजे लागित्‍या कूल्‍बे ख्यङ् थमयू मलेब स्वान्‌यूप्र ख्यङ्।”
MAT.15.25	तर हम्‍ब मदी रदेबे येशूजे खूम्‍ने पून्‍छ्‌यल क्‍यूत्‍दे मेस्‍ये यदे, “ओ प्रभु, ङैने तोङ्‍मी।”
MAT.15.26	येशूदे यदे, “पीचयूजे चसे लेन्‍देबे क्‍योयूने पीनब ज्‍य अन्‍क्‍यूर्।”
MAT.15.27	ङूदे यदे, “अँ प्रभु, हम्‍ब तम्दम्‍ने ख्यङ्, तर क्‍योयूदेये रङ्से नोबोजे टेबलदे मो तेलेब चूरयू चीय।”
MAT.15.28	होर्‌दे येशूदे ङूने जवाफ पीन्‍दे, “ओ मो, नैजे विश्‍वास केन् टोङ्। नैजे सेम्दे मेनब पूरा क्यूस्स्य।” ङूजे चीमी हन्‍छ्वाबने तम्क्‍यूरी।
MAT.15.29	येशू हैयादे योङ्देबे गालीलजे समुद्र नदे गीलीदे, मेस्‍ये गङ्फ्‍याने गीलीदेबे होने टूङ्दे। 
MAT.15.30	होर्‌दे सोरो कूम मीहुल येशूट्‌याने रदे, मेस्‍ये थमयूदे प्रे-रेब खोन्‍ड्‍याल्या, लूला, म्‍या अन्‍तङब, लर मेस्‍ये सूजो कूम मीयूने येशूजे खूम्‍ने येम्‍मीदे, होर्‌दे ङूदे थमयूने तम् चीम्‍मीदे, 
MAT.15.31	कन्‍छ्वाब लरयूदे क्‍यमब, लूलायू तम् क्‍यूरेब, खोन्‍ड्‍याल्‍या प्रख्‍व क्‍यूरेब, म्‍या अन्‍तङबदे म्‍या तङ ख्‍व क्‍यूरेब, मीयूदे तङ्देबे हार्‌मन्‍दीकदे मेस्‍ये थमयूदे इस्राएलजे परमेश्‍वरजे महिमा चीत्‍दे।
MAT.15.32	होर्‌दे येशूदे रङ्से ट्‌याने स्यूस्स्यायू कोदेबे यदे, “अम्‍ब मीहुल तङ्देबे ङ सोरो ङ्येम्क‍दे चेनेयलो थमयू ङैप्रे टूङ्देबे दीनी सोम्‍म्‍या क्‍यूत्‍दे, होर्‌दे थमयूप्रे चसे चैत्‍याये त्‍वो। ङ थमयूने तक्‍प कूल्बेसे अम्‍मन्। तक्‍पने कूल्‍पीलो थमयू ठीदेबे लम्ने लोला प्रखूइय।”
MAT.15.33	स्यूस्स्यायूदे येशूने यदे, “येर फत्‍या कूम मीहुलने अम्‍ब चैत्‍याये त्‍वब आलाङ्‍गी नेने चसे पीनजे लागि अन्‍छ्वा कूम चसे केने प्रे?
MAT.15.34	येशूदे थमयूने यदे, “नमयूप्रे क्‍यङ् कोला ख्यङ्?”
MAT.15.34	थमयूदे यदे, “क्‍यङ् ङ्यी मेस्‍ये चीद ङयू छीत्‍या ख्यङ्।”
MAT.15.35	च्येने टूङ् यदेबे येशूदे मीहुलने आज्ञा चीत्‍दे। 
MAT.15.36	येशूदे हम्‍ब क्‍यङ् ङ्यी मेस्‍ये चीद ङयू लाने टेल्‍देबे परमेश्‍वरने धन्यवाद पीनजेङ्‍कमेस्‍ये क्‍यङ् फाच्‍या चीत्‍देबे स्यूस्स्यायूने पीन्‍दे, होर्‌दे स्यूस्स्यायूदे मीयूने पीन्‍दे। 
MAT.15.37	थमयू क्‍वादेने ख्‍वाजे फ्‍यालाबे चदे मेस्‍ये स्यूस्स्यायूदे लमरब ढूटूमूटू टोलो ङ्यी रूप् पूत्‍दे। 
MAT.15.38	मदी प्रे पीचयू अन्चील्लाबे क्‍यङ् चब: हजार स्यीलाप्र पतीचयू ख्‍य। 
MAT.15.39	होर्‌दे मीहुलने कूल्‍बे जेनङ्येदे येशू डुङ्गाने टदेबे मगादान यब नेतेले गीलीदे।
MAT.16.2	तर येशूदे थमयूने जवाफ पीन्‍दे, “नूस्‍यूङ् क्यूट्‍टब मू मल्‍लम तङ्देयलो नेदे मू ज्‍य क्‍यूस्‍से टूङ् यदेबे नमयूदे यीय।’ 
MAT.16.3	नप्‍दे मू मल्‍लम मेस्ये मून्‍तूङ् ख्यङ्लो, ‘दीनी जो रस्‍ये टूङ् यीय।’ येर्‌बे नमयूदे मूने लेत्‍देबे नो कर क्‍यूक्क्‍य यदेबे छूर्‌तेब स्‍ये ख्यङ्, तर सेमेजे च्‍यूनूजे अर्थ य खूस्‍ये त्‍वो। 
MAT.16.4	दुष्‍ट मेस्ये वेश्य पुस्ताजे मीयूदे च्‍यूनू मेल्‍क्‍य, तर योनाजे च्‍यूनूत्‍या क्‍यूक्‍क्‍य सूजो च्‍यूनू हम्‍बयूने पीन्‍स्‍ये त्‍वो।” होर्‌दे थमयूने पोङ्गीदेबे येशू गीलीदे।
MAT.16.5	स्यूस्स्यायू तीप्‍ल्‍या फ्‍योरब थमयूदे क्‍यङ् रेब क्‍योङ्येल्‍गो। 
MAT.16.6	येशूदे थमयूने “सेम् पीन्‍देबे ले, फरिसी मेस्‍ये सदुकीयूजे खमिरप्रे होस्स्यार क्‍यूर् यदे।”
MAT.16.7	थमयूदे त्‍यादेत्‍याने यदे, “ङीनयूदे क्‍यङ् अन्‍रेत्‍देबे ङूदे येरे यस्ये।”
MAT.16.8	येशूदे अम्‍ब था प्रेत्‍देबे यदे, “ओ चेलाबे विश्‍वास अन्‍चेबयू! नमयूप्रे क्‍यङ् त्‍वो यदेबे चेने त्‍यादेत्‍याने येर पो येन? 
MAT.16.9	नमयूदे अझ पो क्‍व-अन्‍ख्‍व? हजार ङ मीजे लागि क्‍यङ् ङजे पो नमयूदे येल्‍क औ? नमयूदे कोला टोलो रूप् पूत्‍दे? 
MAT.16.10	होर्‌दे हजार स्यी मीयूने क्‍यङ् ङ्यी चसे पीन्ब कोला टोलो नमयूदे रूप् पूत्‍दे? 
MAT.16.11	ङैदे नमयूने क्‍यङ्जे बारेने येन दी यदेबे नमयूदे चेन क्‍व अङ्ख्‍व? तर फरिसीप्रे सदुकीयूजे क्‍यङ् पूलाबे चेब खमिरप्रे होस्स्यार क्‍यूर्।” 
MAT.16.12	होर्‌दे थमयूदे पो कोदे, “येशूदे क्‍यङ् पूलाबे चेब खमिरप्रे दी तर फरिसी मेस्ये सदुकीयूजे शिक्षाप्रे होस्स्यार क्‍यूर य टोङ्।
MAT.16.13	येशू कैसरिया फिलिप्पीजे मुलुकने रेकमेस्‍ये, ङूदे रङ्से स्यूस्स्यायूने लोत्‍दे, “ङ-मीजे चने सू यदेबे मीयूदे य टोङ्?”
MAT.16.15	येशूदे थमयूने लोत्‍दे, “नमयूदे ङ सू यदेबे यीय?”
MAT.16.17	येशूदे ङूने यदे, “योनाजे च सिमोन, नदे असी प्रेख्यङ्। चेनेयलो अम्‍ब नने मीयूदे लोम्‍मे दी, तर स्वर्गने ख्‍यब ङैजे पदे तम्‍मे ख्यङ्। 
MAT.16.18	ङ नने यीय, न पत्रुस
MAT.16.19	ङ नने स्वर्ग राज्‍यजे चापीयू पीन्‍क्‍य। नदे पृथ्वीने च ख्‍याय, हम्‍ब स्वर्गनेये ख्‍याय, मेस्‍ये नदे पृथ्वीने ख्‍यायेब च फाय हम्‍ब स्वर्गनेये फाय।” 
MAT.16.20	होर्‌दे येशूदे स्यूस्स्यायूने ङ ख्रीष्‍ट ख्यङ् यब पो सूनेये अन्‍स्‍योल्‍लाची यदेबे बोङ्बे आर्‌तीदे।
MAT.16.21	येशू यरूशलेमने प्रने-पर्‌दे ख्यङ्, धर्म-गुरु, केन् पूस्‍र्‌यायू, पेन्‍डेयूदे कूम सकस् पीन्‍क्‍य होर्‌दे हम्‍ब भोक्दे पर्‌दीदेबे सेक्‍क पर्‌दीय मेस्‍ये सोम्‍म्‍य-नीदे सोम्‍बो क्‍यूत्‍देबे लङ पर्‌दीय यदेबे ङूदे हम्‍ब बीलमेस्‍ये रङ्से स्यूस्स्यायूने स्‍य्‍वेने सुरु चीत्‍दे।
MAT.16.22	तीलाने कूदीदेबे पत्रुसदे येशूने फ्राचीदे, “परमेश्‍वरदे येरे अन्चीस्स्य, प्रभु, नेफ्‍याने यर कलङ्बेये क्यूस्से त्‍वो।”
MAT.16.23	तर पत्रुसतेले ल्‍वादेबे येशूदे यदे, “ओ शैतान, ङैजे खूम्दे थेचेकी, न ङैजे लागि लम् काब ख्यङ्। चेनेयलो न परमेश्‍वरजे पोने दी, तर मीयूजे पोयूने सेम् पीन्‍क्‍य।”
MAT.16.25	चेनेयलो सूदे रङ्से प्राण जूक्‍ते मेब सेम् चीक्क्‍य, ङूदे हम्‍ब अम्‍प्रे क्‍यूक्क्‍य, तर ङैजे लागि सूदे रङ्से प्राण पीन्‍क्‍य, ङूदे हम्‍ब प्रेक्क्‍य। 
MAT.16.26	कादेये कामूलूक संसार रङ्से लाने कीन्‍देबे रङ्से प्राणब अम्‍प्रे क्‍यूप्‍पलो मीने च फाइदा क्‍यूक्क्‍य? या रङ्से प्राणजे सट्‍टने मीदे च पीन खूइय? 
MAT.16.27	चेनेयलो मीजे च रङ्से पजे महिमाने रङ्सेजे स्वर्गदूतयूप्रे रीय, मेस्‍ये हम्‍ब बीलने ङूदे मीयू क्‍वानेने रङ्से रङ्सेजे काम अनुसार इनाम पीन्क्य। 
MAT.16.28	तम्दम्‍ने, ङ नमयूने यीय, अने ख्‍यब मीयू नङ्ने कोइदे मीजे चने रङ्सेजे राज्‍यने रेनब अन्‍तङ्दासेमे सीबस्‍ये त्‍वो।”
MAT.17.1	र्‌वाया ङ्‍येदे येशूदे पत्रुस, याकूब मेस्‍ये ङूजे च्‍योन् यूहन्‍नाने रङ्सेप्रे आलाक्के फेर गङ्त्‍या फ्‍याने कूदीदे। 
MAT.17.2	थमयूदे लेन्‍न लेन्‍नने येशूजे रूप् सूजो क्‍यूरी। ङूजे त्‍वा मीयाप्र ओथ्याङ् छालाला क्‍यूत्‍दे, मेस्‍ये ङूदे होन्‍नब कोला सोरो कर् टेल्‍कीदीदे। 
MAT.17.3	होर्‌दे हैयाने हम्‍ब स्यूस्स्या सोम्‍दे मोशा मेस्‍ये एलिया येशूप्रे बात्सेन्‍नब तङ्दे।
MAT.17.4	पत्रुसदे येशूने यदे, “ओ प्रभु, ङी यैयाने क्‍यूत्‍देबे सोरो ज्‍य क्‍यूर ख्यङ्। नदे बन्‍दी यलो ङैदे यैयाने छप्र सोम् बन्‍दीय। त्‍या नैजे लागि, त्‍या मोशाजे लागि मेस्‍ये त्‍या एलियाजे लागि।”
MAT.17.6	कन्‍छ्वाब स्यूस्स्यायूदे अम्‍ब के तदे, हन्‍छ्वाब थमयू सोरो फदेबे पून्‍छ्‌यल् क्‍यूत्‍दे। 
MAT.17.7	तर येशू रदे मेस्‍ये थमयूने छूत्‍देबे यदे, “लङ्, अम्‍फलाची।” 
MAT.17.8	होर्‌दे थमयूदे लेप्‍प, थमयूजे म्‍यादे येशूत्‍या तङ्दे, सूजो सूत्‍याये अन्‍तङ्।
MAT.17.9	थमयू गङ्दे मो तल्‍लीनूब येशूदे थमयूने, “मीजे च सीबदे सोम्‍बो अन्‍क्‍यूट्‍टता नमयूदे अम्‍ब तङब पो सूनेये अन्‍स्‍योल्‍लाची।” यदेबे आज्ञा पीन्दे।
MAT.17.11	येशूदे थमयूने यदे, “तम्दम्‍ने एलिया रीय, मेस्‍ये ङूदे साप्‍ताने फेरि सूधारतीय। 
MAT.17.12	तर ङ नमयूने यीय, ‘एलिया मालाङ्ने रेक ख्यङ् होर्‌दे मीयूदे ङूने अन्‍स्‍ये, थमयूदे ङूने च चीतीङ्‍रीको हम्‍बने चीत्‍दे। होर्‌प्रने मीजे चनेये थमयूदे सकस् पीन्‍क्‍य।” 
MAT.17.13	होर्‌दे येशूदे बप्‍तिस्मा-पीनब यूहन्‍नाजे बारेने थमयूने य टोङ् यदेबे स्यूस्स्यायूदे कोकदे।
MAT.17.14	होर्‌दे मीहुल ख्‍यब नेने थमयू फ्‍योरङ्‍येदे येशूजे खूम्‍ने मीत्‍या रदे मेस्‍ये पूजी चोदेबे यदे, 
MAT.17.15	“प्रभु, ङैजे चने दया चीम्‍मी, चेनेयलो ङू छर्‌र-बीद लादीदेबे केन् सकस् प्रेन्‍न ख्यङ्। ङू कतङ्ब प्‍ल्‍याङ्नब मीने फोल्‍ब, कतङ्ब क्‍यूने क्‍योब ख्यङ्। 
MAT.17.16	ङैदे नैजे स्यूस्स्यायू ट्‌याने ङू रेत्‍दे, तर ङूने थमयूदे तम् चीम्‍मे अन्‍खू।”
MAT.17.17	होर्‌दे येशूदे यदे, “ओ चेलाबे विश्‍वास अन्‍चेब मीयू मेस्‍ये पाप चेब मीयू, ङ नमयूप्रे कोलासेमेत्‍या क्‍यूर, ङ नमयूने कोलासेमे सैदीन? हम्‍ब स्‍योर्‌ब यैयाने ङैट्‌याने सीक।”
MAT.17.18	होर्‌दे येशूदे हम्‍ब छेत्-आत्माने बोङ्बे फ्राचीदे मेस्‍ये हम्‍ब स्‍योर्‌बजे ङ्वदे छेत्-आत्मा योङ्‍गी होर्‌दे खात्‍याने स्‍योर्‌ब तम् क्‍यूरी।
MAT.17.19	होर्‌दे येशूट्‌याने स्यूस्स्यायू आलाक्के रदेबे लोत्‍दे, “ङीयूदे हम्‍ब छेत्‍ने चेने योन अङ्ख्‍व?”
MAT.17.21	[तर येर परीपरीजे छेत् प्रार्थना चीत्‍देबे मेस्‍ये बर्त टूङ्देबेत्‍या योम्‍बे खूइय।”]
MAT.17.22	स्यूस्स्यायूप्रे गालीलने रूप् क्यूप्प येशूदे थमयूने यदे, “जेम्‍से मीजे च मीयूजे लाने सूम्‍दीपीय। 
MAT.17.23	होर्‌दे थमयूदे ङूने सेक्‍य, तर सोम्-‍म्‍याङीदे ङू सोम्‍बो क्‍यूत्‍देबे लङ्क्‍य।” होर्‌दे थमयू सोरो अन्सूग क्‍यूत्‍दे।
MAT.17.25	पत्रुसदे यदे, “अँ, फाख्यङ्।”
MAT.17.25	पत्रुस कीम् नङ्ने क्‍योयेङ्येदे येशूदे ङूने पात्‍ता खूम् पो लोत्‍दे, “ओ सिमोन, नैजे कर विचार ख्यङ्? पृथ्वीजे मूरुम्यूदे स्‍यर्‌म सूप्रे लङ्क्‍य? रङ्से चयूप्रे यी सूजो मीयूप्रे?”
MAT.17.26	“सूजो मीयूप्रे”, यदेबे पत्रुसदे जवाफ पीन्‍दे,
MAT.17.26	येशूदे ङूने यदे, “होरेयलो रङ्से चयूदे स्‍यर्‌म फा अम्‍पर्‌ते टोङ्। 
MAT.17.27	तर ङीनदे थमयूने छरङ् अम्‍पीन्‍लाचीदे, य‍देबे समुद्रने प्रदेबे च्‍याइ पूब, मेस्‍ये पात्‍ता खूम् चूङब ङ-सीक। हम्‍ब ङजे ङूर् पूक्‍ब नदे चाँदीजे मन्‍द्रमूली त्‍या प्रेक्क्‍य होर्‌दे हम्‍ब कूबदेबे ङीन ङ्हीजे स्‍यर्‌म यदेबे नदे थमयूने फाबी।”
MAT.18.2	येशूदे रङ्से ट्‌याने पीच चीदत्‍या कोदेबे थमयूजे अन्‍द्रने मेर्‍स्येपीन्‍दे, 
MAT.18.3	मेस्‍ये यदे, “तम्दम्‍ने, ङ नमयूने यीय, रङ्से सेम् ल्‍वादेबे नमयू पीच चीदयूप्र अन्‍क्‍यूत्‍दे यलो स्वर्गजे राज्‍यने कलङ्बेये क्‍योब प्रेस्‍ये त्‍वो। 
MAT.18.4	सूदे रङ्सेने अम्‍ब पीच चीदजे सेम्प्र चीक्क्‍य, हम्‍बने स्वर्गजे राज्‍यने पात्‍ता केन् क्‍यूक्क्‍य। 
MAT.18.5	ङैजे मीन्‍ने सूदे येरप्र पीच चीदत्‍याने ग्रहण चीक्‍क्य, हम्‍बदे ङैने ग्रहण चेब क्‍यूक्‍क्य।
MAT.18.6	“तर ङैफ्‍याने विश्‍वास चेब अम्‍ब पीचयूत्‍याने सूदे पाप चेने च्‍योल्‍क्‍य, हम्‍बजे नीजीने रान्‍ता केन् च्‍यून्‍देबे समुद्र केन्‍ने छाबेब सोरो ज्‍य क्‍यूक्क्‍य।
MAT.18.7	‘‘मीयूने पाप चीस्‍स्ये पीनब सेयूजे लागि अम्‍ब संसारने धिक्कार ख्यङ्। पाप चीस्‍से पीनब जाँचयू रीय, तर होर मीयूने धिक्कार ख्यङ्, सूजे कारणदे पाप चीस्‍से पीनब जाँचयू रीय! 
MAT.18.8	कादेये नैजे ला या तोप्‍दे नने पाप चीस्‍स्ये पीन्‍क्‍य यलो हम्‍बने थेचदेबे छाबी। ला ङ्ही या तोप् ङ्हीने प्रे टेल्‍देबे कलङ्बेये अन्‍सीबब मी-भोप्‍रोने छाबेयलीने बूरू डून्या या खोन्‍ड्‍याल्या क्‍यूत्‍देबे जीया प्रेब नेने क्योबब नैजे लागि सोरो ज्‍य क्‍यूक्क्‍य।
MAT.18.11	[चेनेयलो मीजे च मलेब मीयूने बच्‍देमेने र ख्यङ्।]
MAT.18.12	“नमयू च ह्‍वे चीन्‍न? कादेये मीत्‍याजे सैत्‍या स्वान्‌ नङ्ने स्वान्‌ त्‍या लम् छ्‌योल्‍देबे मल्‍बलो ङूदे सील्‍लङ्दे उन्‍नीस् स्वान्‌ गङ्ने पोङ्‍गीदेबे हम्‍ब मलेब स्वान्‌त्‍या मलने अम्‍प्रया? 
MAT.18.13	तम्दम्‍ने ङ नमयूने यीय कादेये ङूदे हम्‍ब स्वान्‌ तूदेयलो, हम्‍ब अम्‍मलेब सील्‍लङ्दे उनीस् स्वान्‌‍यूयली हम्‍ब मलेब स्वान्‌ त्‍याजे लागि ङू कोला थेप् सूग्क्‍य। 
MAT.18.14	येर्‌बे अम्‍ब पीचचीदयू तीत्‍याये नाश अन्क्यूस्स्य यब सेम् नमयूजे स्वर्गने ख्‍यब पदे चे ख्यङ्।
MAT.18.16	तर कादेये ङूदे नैजे पो अन्ङ्‍यीन्‍देयलो सूजो मीत्‍या ङ्‍हीप्रे-प्रे कूब मेस्‍ये साप्‍ता पो पक्‍क चेजे लागि ङ्ही या सोम् गवाहीयूप्रे क्‍यूर पर्‌तीय। 
MAT.18.17	कादेये ङूदे थमयूजे पो अन्ङ्‍यीन्‍देयलो मण्डलीने प्रदेबे यब। होर्‌दे ङूदे मण्डलीजे पोये अन्ङ्‍यीन्‍देयलो नैजे लागि ङू परमेश्‍वर अम्‍मन्‍देब मेस्‍ये स्‍योर्‌म लङब मीप्र क्यूस्स्य।
MAT.18.19	“फेरि ङ नमयूने यीय, कादेये पृथ्वीने नमयूनङ्ने मी ङ्ही मील्लीदेबे चत्‍या स्‍यलो, स्वर्गने ख्‍यब ङैजे पदे नमयूजे लागि हम्‍ब पीन्‍क्‍य, 
MAT.18.20	चेनेयलो केने मी ङ्ही या सोम् ङैजे मीन्‍ने रूप् क्‍यूक्क्‍य, हैयाने ङ थमयूजे अन्द्रने क्‍यूक्क्‍य।”
MAT.18.23	“येरेक्‍यूत्‍देबे स्वर्गजे राज्‍य मूरूम् त्‍याप्रे तुलना चे खूइय, ङूदे रङ्से त्वो‌यूप्रे हिसाब स्‍यब सेम् चीत्‍दे। 
MAT.18.24	कन्‍छ्वाब हम्‍ब मूरुम्दे हिसाब-किताब स्‍यने सुरु चीत्‍दे, हजार च्‍यू मर्‌जे मन्‍द्रमूली छेर्‌ ख्‍यब मीत्‍या ङूट्‌याने रेत्‍दे। 
MAT.18.25	तर हम्‍ब मीदे छेर्‌ फा अङ्‍खूदेबे हम्‍ब मूरुम्दे छेर्‌ फाजे लागि ङू, ङूजे मज, च-चीमी होर्‌दे ङूजे साप्‍ता कूरूने सोङ्देबे छेर् फाने हुकुम चीत्‍दे।
MAT.18.26	“हम्‍ब त्‍वोदे पूजी चोदेबे मूरुम्जे तोप्‍ने स्‍यूव पीन्‍देबे यदे, ‘मूरूम्, तेदिन रेम्‍मी, ङ नैजे छेर् टक्कने फाय।’ 
MAT.18.27	होर्‌दे मूरूमदे ङ्येम्‍देबे हम्‍ब त्‍वोने क्षमा पीन्‍दे मेस्‍ये ङूजे छेर् फा अम्‍पर्‌दे चीप्‍पीदे।
MAT.18.28	“तर हम्‍ब त्वो योङ्देबे गीलीब रङ्सेप्रे काम फरब त्‍वोयू नङ्जे ख्योन्‍त्या तूदे, हम्‍बदे ङूजे सैत्‍या चाँदीजे मून्‍द्रमूली खीक्‍के ख्‍य। ङूजे नीजीने ङ्येब्‍देबे यदे, ‘ङैजे छेर्‌ छ्‌योटो फा।’
MAT.18.29	“तर हम्‍ब रङ्सेप्रे काम फरब त्‍वो ख्‍योन्‍दे पून्‍छ्‌यल क्‍यूत्‍देबे ङूने बिन्ती चीत्‍दे, “ङैने तेदिन रेम्‍मी, ङैदे नैजे छेर् टक्कने फाय।’
MAT.18.30	“तर ङू अन्‍ङ्यीन् मेस्‍ये गीलीदेबे छेर् अम्‍फातासेमे ङूने झ्याल‍खान‍ने चङ्पीदे। 
MAT.18.31	ङूप्रे काम फरब त्‍वो ख्योन्‌यूदेये अम्‍ब क्वाने तङ्देबे सोरो अन्सूग क्‍यूत्‍दे। थमयूदे गीलीदेबे अम्‍ब घटनायू क्‍वाने रङ्से मूरूमने स्‍योत्‍दे।
MAT.18.32	“होर्‌दे मूरुमदे हम्‍ब त्‍वो ङूट्‌याने कोदेबे यदे, ‘ओ दुष्‍ट त्‍वो, नदे ङैप्रे बिन्तीचीत्‍देबे ङैदे नैजे छेर्‌ फा अम्‍पर्‌दे चीम्‍मीदे। 
MAT.18.33	ङैदे नने ङ्येम्‍देबे छेर् टक्कने फा अम्‍पर्‌दे चीम्‍मेप्र नदेये नैप्रे काम फरब त्‍वो ख्‍योन्‍ने ङ्येम अम्‍पर्‌दे?’ 
MAT.18.34	होर्‌दे मूरुम् सोरो छी लङ्देबे हम्‍ब त्‍वोदे छेर् टक्कने अम्‍फातासेमे ङू झ्यालखान‍ने स्योपजे लागि हाकिम‍जे लाने सूम्‍दीपीदे।”
MAT.18.35	“कादेये नमयूदे रङ्से अत-च्योन्‌यूने सेम्देमेस्‍येने क्षमा अम्‍पीन्‍देयलो, स्वर्गने ख्‍यब ङैजे पदेये नमयूने होरप्रने चीक्क्‍य।”
MAT.19.1	अम्‍ब पो य चेनङ्येदे येशू गालीलदे यर्दन होङ् तीप्‍ल्‍या यहूदाजे नेतेले गीलीदे। 
MAT.19.2	मीहुल केन् येशूजे ङ्‍ये-ङ्‍ये रदे, होर्‌दे हैयाने येशूदे मीयू तम् चीम्‍मीदे।
MAT.19.3	फरिसीयू येशूट्‌याने रदेबे ङूने फस्तेसे यदेबे पो लोत्‍दे, “कोइ मीदे चत्‍या क्‍यूत्‍देबे मजप्रे लम्‍प्रब ज्‍य क्‍यूक्क्‍या?”
MAT.19.5	मेस्‍ये यदे, ‘होरेक्‍यूत्‍देबे पतीदे रङ्से प-मने पोङ्‍यीदेबे रङ्से मजप्रे मील्‍लीदे टूनीय, मेस्‍ये थेमे ङ्‍ही ङ्व त्‍या क्‍यूक्क्‍य।’
MAT.19.6	जेम्से थेमे ङ्‍ही दी, तर ङ्व तीत्‍यात्‍या क्‍यूक्क्‍य होरेक्‍यूत्‍देबे परमेश्‍वरदे सूने रूप्चीत्‍देबे त्‍याक्यूस्स्ये पीन्‍दे थमयूने सू-मीदेये अन्‍छूर्‌दीलाचीस्‍य।”
MAT.19.8	येशूदे थमयूने यदे, “नमयूजे सेम् अन्‍ज्‍य अर्‌बो क्‍यूरब कारणदे मोशादे नमयूने मजप्रे लम् प्रखूइय य ख्यङ्, तर सुरुमेस्‍येने येर ख्‍य दी। 
MAT.19.9	ङ नमयूने यीय, सूदे रङ्से मजने वेश्य क्‍यूरब कारणदे दीलाबे चीद-चीद पोदे रङ्से मजप्रे लम्प्रदेबे सूजोप्रे ङ्‍येन् चीक्क्‍य, ङूदे वेश्य काम चेब क्‍यूक्क्‍य, होर्‌दे सू मीदे लम् प्रेकब मदीप्रे ङ्येन् चीक्क्‍य, हम्‍ब पतीदेये वेश्य काम चेब क्‍यूक्क्‍य।
MAT.19.10	स्यूस्स्यायूदे येशूने यदे, “कादेये प्‍ल्‍यङ् मजजे अन्‍द्रने यर ख्यङ्लो, ङ्‍येन् अन्‍चेबने सोरो ज्‍य क्‍यूक्क्‍य।”
MAT.19.11	येशूदे थमयूने यदे, “मी क्वादेने अम्‍ब वचन ग्रहण चे अन्‍खू, तर परमेश्‍वरदे सूने पीन ख्यङ् हम्‍बयूदे त्‍या खूइय। 
MAT.19.12	चेनेयलो कोइब जन्मीदीबने पती-मदी छूर्‌ते अन्‍ख्‍वब क्‍यूक्क्‍य। कोइनेब मीयूदे येर बन्दीदे होर्‌दे कोइब स्वर्गजे राज्‍यजे लागि ङ्येन् अन्‍चील्‍ला टूङ पर्‌देबे बन्दीय। सूदे अम्‍ब ग्रहण चेखूइय, ङूदे हम्‍ब ग्रहण चीस्स्‍य।”
MAT.19.13	येशूदे पीच चीदयूफ्‍याने ला येत्‍देबे प्रार्थना चीम्मीस्‍य यदेबे मीयूदे पीच चीदयू येशूट्‌याने रेत्‍दे। होर्‌दे स्यूस्स्यायूदे हम्‍ब मीयूने फ्राचीदे।
MAT.19.14	तर येशूदे यदे, “पीचयूने ङैट्‌याने रस्‍येपीन्, थमयूने अन्-कालाची। चेनेयलो स्वर्गजे राज्‍य येरप्रयूजेने ख्यङ्।” 
MAT.19.15	होर्‌दे पीचयू फ्‍याने ला येत्‍देबे असी पीनजेनमेस्‍ये येशू हैयादे गीलीदे।
MAT.19.16	येशूट्‌याने मीत्‍या रदेबे यदे, “ओ गुरु, ङैदे कलङ्बेये अन्सीबब जीया प्रेजे लागि सोरो ज्‍य काम च चे पर्‌दीय?”
MAT.19.17	येशूदे ङूने यदे, “चैसे सोरो ज्‍य ख्यङ् यदेबे हम्‍बजे बारेने न ङैने चेने ल्‍वे? तीत्‍यात्‍या सोरो ज्‍य ख्यङ्। तर न कलङ्बेये अन्जेनब जीया प्रेब सेम् चीत्‍दे यलो, परमेश्‍वरजे आज्ञायू मन्‍दी।”
MAT.19.18	येशूदे यदे, “नदे मी अन्‍सेल्‍लाची, वेश्य काम अन्‍चील्‍लाची अन्‍खूलाची, लूच्‍च गवाही अम्‍पीन्‍लाची। 
MAT.19.19	रङ्से प-मने गेसेन् ची, मेस्‍ये रङ्सेने केर्‌बे माया चीक्क्‍य होरप्रने रङ्से खीम्‍चेनेये माया ची।”
MAT.19.20	हम्‍ब स्‍योर्‌ब मीदे येशूने यदे, “अम्‍ब टक्कने ङैदे मन्‍दीन ख्यङ्। सूजो थेप च चे पर्‌दीय?”
MAT.19.21	येशूदे ङूने यदे, “न तम्दम्‍ने सिद्ध क्यूत्दीङ् रलो, नैप्रे ख्‍यब साप्‍ताने सोङ्देबे दूख्प्रे मीयूने पीन्, मेस्‍ये नदे स्वर्गने सीर्-सम्पत्ति प्रेक्क्‍य, होर्‌दे रदेबे ङैजे ङ्‍ये-ङ्‍ये ख।”
MAT.19.22	अम्‍ब पो तदे हम्‍ब स्‍योर्‌ब त्‍वा मून्‍दूङ् चीत्‍देबे गीलीदे, चेनेयलो ङूजे सीर-सम्पत्ति कूम ख्‍य।
MAT.19.23	होर्‌दे येशूदे रङ्से स्यूस्स्यायूने यदे, “तम्दम्ने ङ नमयूने यीय, फ्‍योबो मी स्वर्गजे राज्‍यने क्‍योबने सोरो मूस्‍यूल् क्‍यूक्क्‍य। 
MAT.19.24	फेरि ङैदे नमयूने यीय, फ्‍योबो मीने परमेश्‍वरजे राज्‍यनङ्ने क्‍योबयली बरू कप्जे म्‍यादे ऊँट क्‍योबब सूस्योलो क्‍यूक्क्‍य।”
MAT.19.25	अम्‍ब पो तदेबे स्यूस्स्यायूदे सोरो हार्‌मन्‍दीदेबे लोत्‍दे, होरेयलो उद्धार सूदे प्रे खूइय?”
MAT.19.26	येशूदे थमयूतेले लेत्‍देबे यदे, “मीयूदे अम्‍ब चे खूस्‍ये त्‍वो, तर परमेश्‍वरदे साप्‍ता पोने चे खूइय।”
MAT.19.27	होर्‌‍देङ्‍येदे येशूने पत्रुसदे यदे, “ले नैजे ङ्‍येदे लादीदेबे ङीदे साप्‍ता थोक‍ने पोङ्ये ख्यङ्। ङीदे च प्रेक्क्‍य स्व?”
MAT.19.29	ङैजे लागि सू-सूदे रङ्से कीम्, अत-च्‍योन या च-चीमी या प-म या स-क्‍यू पोङ्ये ख्यङ्, हम्‍बदे सैत्‍या गुणा थेप् प्रेक्‍क्‍य, मेस्‍ये कलङ्बेये अन्सीबब जीयाजे हक प्रेक्क्‍य। 
MAT.19.30	तर सू सोरो खूम् ख्यङ् हम्‍बयू ङ्येदे क्‍यूक्क्‍य, होरदे सू पात्‍ता ङ्येदे ख्यङ् हम्‍ब खूम् क्‍यूक्क्‍य।”
MAT.20.1	‘‘स्वर्गजे राज्‍य रङ्जे नोबो त्‍याप्र ख्यङ्, ङू नप्‍मून्‍देने रङ्से अङ्‍गुरजे रङ्ने मेलाने काम फर मीयू मलने फीने योङ्‍गीदे। 
MAT.20.2	तीयाजे मेला कामफरब मीयूप्रे तोक्‍दीदेबे ङूदे थमयूने रङ्से अङ्‍गुर रङ्ने कूल्‍बीदे।
MAT.20.3	“कन्‍छ्वाब घडीने गू तप्‍रब ङू फीने योङ्‍गीदे, हन्‍छ्वाब ङूदे सूजो मीयू बजारने काम अम्‍फर्‌‍‍‍‍लाबे मेर्‌नब तङ्दे, 
MAT.20.4	मेस्‍ये ङूदे थमयूने यदे, ‘नमयूये अङ्‍गुरजे रङ्ने प्र, मेस्‍ये कम्‍ब ज्‍य ख्‍य ङ नमयूने पीन्क्‍य।’ 
MAT.20.5	होरदे थमयू गीलीदे।
MAT.20.5	“फेरि नोगूङ्ब मेस्‍ये नोजे सोम् तपब बीलतेले ङू फीने योङ्देबे होरप्रने चीत्‍दे। 
MAT.20.6	मेस्‍ये घडीने ङ तप्‍रब बीलने ङू फीने योङ्‍गीब सूजो मीयू मेर्‌नब तङ्देबे थमयूने यदे, ‘नमयू अन्-याने नोस्सेने चैत्‍याये अन्चील्‍लाबे चेने मेर्‌न?’
MAT.20.7	“थमयूदे ङूने यदे, ‘सूमीदेये ङीने मेलाने काम अन्‍च्‍योल्‍र।’
MAT.20.7	“ङूदे थमयूने यदे, ‘नमयूये प्रदेबे ङैजे अङ्‍गुर रङ्ने काम फर्‌ब।’
MAT.20.9	“घडीने ङ तप्प काम फरेब मीयू रदे, मेस्‍ये थमयू क्‍वादेने नोस्सेजे मेला प्रेत्‍दे। 
MAT.20.10	कन्‍छ्वाब नप्‍देमेस्‍येने काम फरबयू रदे, हन्‍छ्वाब थमयूदे थेप्ने प्रेक्‍क्‍यी च मन्‍न ख्‍य, तर थमयू क्‍वादेने तीयाजे मेलात्‍या प्रेत्‍दे। 
MAT.20.11	मेला प्रेमेस्‍ये स नोबोजे विरुद्धने थमयूदे गन्गन् चीत्‍दे। 
MAT.20.12	थमयूदे यदे, ‘ले, अम्‍ब ङ्येदे रब मीयूदे घण्‍टा तीत्‍या काम फर्‌त्‍दे, ङीदे नोस्सेने मीया ठोलीने काम फर्‌त्‍दे। तर नदे थमयूनेये ङीने ताकीने मेला पीन्दे!’
MAT.20.13	“तर रङ् नोबोदे थमयू नङ्ने त्‍याने जवाफ पीन्दे, “ख्‍योन्, ङैदे नैफ्‍याने चेअन्‍क्‍यूरब कम्ब अन्चीक्‍क। नदे ङैप्रे तीयाजे मेलाने काम फरब कबुल चे तेया? 
MAT.20.14	नदे प्रे-पर्‌देब मेला टेल्‍देबे प्र। ङ्येदे काम फर्‌ने रब मीनेये ङ नैजे ताकीने पीन्‍तीङ् रीको। 
MAT.20.15	ङैजे कोला ख्‍य, हम्‍ब ङ रङ्सेदे सेम्दे मेनप्र चेअम्‍प्रेया? ङैदे दया चेब तङ्देबे न चेने म्‍याने अन्‍र?
MAT.20.17	यरूशलेमतेले प्रेनूब येशूदे बाह्र जना स्यूस्स्यायूने अलग्‍गे कूदीदेबे लम्ने यदे, 
MAT.20.18	“ले, ङीन यरूशलेमतेले प्रेन ख्यङ्। जेम्‍से मीजे च केन् पूस्‍र्‌यायू मेस्‍ये पन्‍डेयूजे लाने पीम्‍पीय, होरदे थमयूदे ङूने ज्‍यान सजाइजे दोषी ठर्‌दीय। 
MAT.20.19	ङूने खिसी चेने, कोर्रा लैदेने, मेस्‍ये क्रूसने खील् ठोक्‍दीदेबे पील्बी यदेबे थमयूदे यहूदी तेब मीयूजे लाने पीम्‍पीय, होरदे सोम्म्‍या नीदे ङू सोम्‍बो क्‍यूत्‍देबे लङ्‍रीय।”
MAT.20.20	होर्‌दे जब्दियाजे चयूजे मदे रङ्से चयूने प्रे-टेल्‍देबे येशूजे खूम्‍दे पूजी चोदेबे येशूने बिन्ती चीत्‍दे। 
MAT.20.21	येशूदे ङूने लोत्‍दे, “नने च चैत्‍ये?”
MAT.20.21	ङूदे येशूने यदे, बिन्ती ख्यङ् “नैजे राज्‍यने, ङैजे अम्‍ब च ङ्ही नङ्ने च त्‍या नैजे स्‍येत्‍तेयोर, मेस्‍ये सूजो च त्‍याब योन्देयोर टूङ प्रेस्‍स्य।”
MAT.20.22	तर येशूदे जवाफ पीन्दे, “नमयू च स्‍येन हम्‍ब नमयूदेने अन्स्‍ये। कम्‍ब ढोल्‍कने ङैदे थूङ मल्‍न ख्यङ्, हम्‍ब नमयूदे थूङ खूया?”
MAT.20.22	थमयूदे यदे, “खूइय।”
MAT.20.23	येशूदे यदे, “ङैदे थूङब ढोल्‍कने नमयूदे थूङ्क्‍य, तर ङैजे स्येत्‍तेयोर् मेस्‍ये योन्देयोर टूङ्स्‍ये पीनब पो ङैजे लाने त्‍वो। अम्‍ब ने ङैजे पदे सूजे लागि तयार चीते हम्‍बजेने क्‍यूक्क्‍य।”
MAT.20.24	कन्‍छ्वाब स्यूस्स्या च्‍यूदे अम्‍ब पो तदे, हन्‍छ्वाब थमयू हम्‍ब च्‍योन् ङ्‍हीप्रे प्रो लङ्दे। 
MAT.20.25	तर येशूदे थमयूने रङ्सेट्‌याने कोदेबे यदे, “नमयूने थाने ख्यङ्, यहूदी तेब मीजे हुकुम चेबयूदे थमयूफ्‍याने सोरो अन्-‍न्याय चीत्‍देबे राज्‍य चीक्क्‍य, मेस्‍ये मूख्‍यायूदे थमयूफ्‍याने हुकुम चील्‍लीय। 
MAT.20.26	नमयूजे अन्‍द्रने येर अन्क्‍यूर्, तर नमयू नङ्ने सूदे केन् क्‍यूरब सेम् चीक्क्‍य, हम्‍ब नमयूजे सेवा चेब क्‍यूर पर्‌दीय। 
MAT.20.27	नमयू नङ्ने सू खूम् क्‍यूरब सेम् चीक्क्‍य, हम्‍ब नमयूजे त्‍वो क्‍यूर पर्‌दीय, 
MAT.20.28	केर्‌बे मीजे चये सेवा प्रेस्‍ये यदेबे रदी, तर सेवा चीत्‍देबे कूम पापीयूजे पाप छूर्‌देमेजे लागि रङ्सेजे प्राण पीनने रदे।”
MAT.20.29	थमयू यरीहो सहरदे प्रेनूब मीहुल केन् येशूजे ङ्‍ये-ङ्‍ये रदे। 
MAT.20.30	म्‍या अन्तङब मी ङ्‍ही लम्‍जे नने टूनूब येशू हम्‍ब लम्‍दे प्रेन ख्यङ् यब तदेबे यरे यदेबे बोङ्बे पारा पूत्‍दे, “ओ प्रभु, दाऊदजे च, ङीने दया चीम्‍मी।”
MAT.20.31	मीहुलदे थमयूने पारा अम्पूल्‍लाची यदेबे बोङ्बे फ्राचीदे, तर थमयू येरे यदेबे बोङ्बे पारा पूत्‍दे, “ओ प्रभु, दाऊदजे च, ङीने दया चीम्‍मी।”
MAT.20.32	होरदे येशू रोक्‍तीदे मेस्‍ये थमयूने कोदेबे लोत्‍दे, “ङैदे नमयूजे लागि च चीम्‍मे?”
MAT.20.33	थमयूदे येशूने यदे, “ओ प्रभु, ङीजे म्‍या तङ्ला चीम्‍मी।”
MAT.20.34	येशूदे ङ्येम्देबे थमयूजे म्‍या छूम्‍मीदे मेस्‍ये हन्‍छ्वाबने थमयूजे म्‍या तङ क्‍यूत्‍देबे थमयू येशूजे ङ्‍ये-ङ्‍ये गीलीदे।
MAT.21.1	कन्‍छ्वाब थमयू यरूशलेम ट्‌याने जैतून गङ्जे बेथफागेने फ्‍योरदे, हन्‍छ्वाब येशूदे स्यूस्स्या ङ्‍हीने यरे यदेबे कूल्‍बीदे, 
MAT.21.2	“नमयूजे खूम्ने ख्यब तने प्र। हैयाने फ्‍योब बितीकै नमयूदे गधा त्‍या मेस्ये हम्‍बजे प क्‍यूरब गधा चीद च्‍यूनेब तूय। हम्‍ब फादेबे ङैट्‌याने सीक। 
MAT.21.3	मीदे नमयूने पो लोत्‍दे यलो, ‘प्रभुने गधा चैते ख्यङ्’ य मेस्‍ये ङूदे छाट्‍टे हम्‍ब कूल्‍बीय।”
MAT.21.4	अगमवक्तादे क्‍यम्‌येब वचन पूरा क्‍यूस्स्‍य यदेबे अम्‍ब क्‍यूर ख्यङ्,
MAT.21.5	स्यूलूक्कै क्‍यूत्‍देबे गधा फ्‍याने टदे रेन ख्यङ्, ङू गधा पीच त्‍या फ्‍याने टदेबे रीय।”
MAT.21.6	होरदे स्यूस्स्यायू गीलीदे, मेस्‍ये येशूदे च्‍योल्प्रने थमयूदे चीत्‍दे। 
MAT.21.7	थमयूदे गधा मेस्‍ये हम्‍बजे पीच रेत्‍देबे पीचफ्‍याने थमयूजे कोला तीक्‍मीदे मेस्‍ये येशू हम्‍ब फ्‍याने टूङ्दे। 
MAT.21.8	मीहुल‍दे रङ्सेजे टूकूयू, बूखूयू लम्‍ने तीक्‍दे मेस्‍ये सूजो मीयूदे तोङ्बोजे हाँगा चदेबे लम्‍ने तीक्‍मीदे। 
MAT.21.9	येशूजे ङ्येदे मेस्‍ये खूम्दे रेनब मीहुल‍दे येरे यदेबे पारा पूत्‍दे,
MAT.21.9	“दाऊदजे चने होसन्‍ना!
MAT.21.9	परमप्रभुजे मीन्‍ने रबजे जै क्यूस्स्य! पात्‍ताफ्‍याजे स्‍वर्गने ख्‍यब परमेश्‍वरने होसन्‍ना!’
MAT.21.10	येशू यरूशलेमजे सहरने गीलीब हैयाबूरू का-मुलुक‍ने ड्वाङ्‍गे क्‍यूत्‍दे मेस्‍ये मीयूदे लोत्‍दे, “ङू सू टोङ्?” 
MAT.21.11	हुल‍ने ख्‍यब मीयूदे जवाफ पीन्‍दे, “ङू गालीलजे नासरतदे रब अगमवक्ता, येशू टूङ्।”
MAT.21.12	येशू परमेश्‍वरजे मन्दिरने गीलीदे। होर्‌दे येशूदे मन्दिरने कीनब मेस्‍ये सोङ्नब मीयू क्वाने ताल्‍पीदे, मेस्‍ये नोर‌्‌ स्‍योलब मीयूजे टेबल, मेस्‍ये पूर्‌वा सोङब मीयूजे टेबल फोल्‍पीदे। 
MAT.21.13	येशूदे थमयूने यदे, “धर्मशास्‍त्रने येर्‌बे लिख्‍दीये ख्यङ्, ‘ङैजे कीम् प्रार्थनाजे कीम् यीय।’ तर नमयूदे अम्‍ब ने डाँकूयूजे पूक् बन्‍दे ख्यङ्।”
MAT.21.14	म्‍या अन्तङब मेस्‍ये खोन्‍ड्‍याल्यायू मन्दिरने येशूट्‌याने रदे, मेस्‍ये येशूदे थमयूने तम् चीम्मीदे। 
MAT.21.15	तर कन्‍छ्वाब केन् पूस्‍र्‌यायू मेस्‍ये पन्‍डेयूब येशूदे चेब हार्‌मन्‍देब काम तङ्दे, पैज-मैचयूदे मन्‍दिरने “दाऊदजे चने होसन्‍ना” यदेबे पोङ्बे पारा प्‍वेब तदे, होर्‌दे थमयू सोरो प्रो लङ्दे। 
MAT.21.16	मेस्‍ये थमयूदे येशूने यदे, “थमयूदे च यको, ङ्यीन्‍न ख्‍यइर?”
MAT.21.16	होर्‌दे येशूदे थमयूने लोत्‍दे, “अँ, ङ्यीन्‍न ख्यङ्। नमयूदे धर्मशास्‍त्रने लिख्‍दीयेब अन्छ्‌य्‍वेया?
MAT.21.16	‘पीचयू मेस्‍ये च्‍यू थूङब बल्‍खयूजे ङूर्‌ने नदे जै-जै यस्‍ये पीन ख्‍य’?”
MAT.21.17	होर्‌दे थमयू पोङ्‍यीदेबे येशू सहरदे योङ्देबे बेथानियाने गीलीदेबे हैयाने बास टूङ्दे।
MAT.21.18	नप्‍दे सहरतेले ल्‍वारब येशू ठीदे। 
MAT.21.19	येशूदे लम् नने अञ्जीरजे तङ्बो तङ्दे। येशू हम्‍ब तङ्बोजे ट्‌याने रदे, तर हम्‍ब तङ्बोजे लेम्त्‍या तङ्दे सूजो चैत्‍याये अन्तङ्। होर्‌दे ङूदे हम्‍ब तङ्बोने यदे, “जेम्‍से नने सी कलङ्बेये अन्लोस्‍य” मेस्‍ये हम्‍ब अञ्जीरजे तङ्बो खात्‍याने खरी।
MAT.21.20	अम्‍ब तङ्देबे स्यूस्स्यायूदे हार्‌मन्‍दीदे यदे, “अम्‍ब अञ्जीरजे तङ्बो केर्‌बे खात्‍याने च्य्वे-खरीदे?”
MAT.21.22	विश्‍वास चीत्देयलो प्रार्थनाने च स्‍येय हम्‍ब नमयूदे प्रेक्क्‍य।”
MAT.21.23	येशू मन्‍दिरने गीलीदे, होर्‌दे येशूदे लोम्‍मीनूब केन् पूस्‍र्‌यायू मेस्‍ये मीयूजे पन्‍डेयू येशूट्‌याने रदेबे यदे, “नदे कम्‍ब हकदे अम्‍ब कामयू चीक्क्‍य, मेस्‍ये सूदे नने अम्‍ब हक‍ पीन्दे?”
MAT.21.24	येशूदे थमयूने जवाफ पीन्‍दे, “ङ नमयूने पो त्‍या लोक्क्‍य। ङैने हम्‍ब पोजे जवाफ पीन्‍देयलो, ङैदे कम्‍ब हकदे अम्‍ब काम चे ख्यङ्, हम्‍ब नमयूने स्‍योक्क्‍य। 
MAT.21.25	यूहन्‍नाजे बप्‍तिस्मा कैयादे क्‍यूत्‍दे? स्वर्गदे यी मीयूदे?”
MAT.21.25	अम्‍ब थमयू त्‍यात्‍याने स्वाल्-जवाफ चीत्देबे यदे, “स्वर्गदे येये यलो, ङूदे यीय, होरेयलो नमयूदे यहून्‍नाने चेने विश्‍वास अन्चे?’। 
MAT.21.26	तर कादेये मीयूदे येये यलो, ङीनयू मीहुल तङ्देबे फ ख्यङ्। चेनेयलो यूहन्‍नाने अगमवक्ता यदेबे क्वादेने मन्‍दे ख्यङ्।” 
MAT.21.27	येरेक्‍यूत्‍देबे थमयूदे येशूने जवाफ पीन्‍दे, “ङीने था त्‍वो।”
MAT.21.27	येशूदे थमयूने यदे, “ङैदेये कम्‍ब हकदे अम्‍ब काम चीक्क्‍य, हम्‍ब नमयूने अन्‌-य।”
MAT.21.28	“नमयूजे विचार कर ख्यङ्? मी त्‍याजे च ङ्‍ही ख्‍य। ङूदे जेठ च ट्‌याने गीलीदे यदे, ‘च, दीनी न अङ्‍गुरजे रङ्ने काम फर्‌मी।’ 
MAT.21.29	ङूदे जवाफ पीन्दे, ‘ङ अम्‍प्र।’ तर ङ्‍येदे सेम्ने पछुतो क्यूत्‍देबे कामने गीलीदे।
MAT.21.30	“त्याब च ट्‌याने गीलीदेबे होरप्रने यदे। ङूदे यदे ‘ङ प्रीय पाइ।’ तर कामनेब अङ्‍गीली।
MAT.21.31	“अम्‍ब ङ्‍ही नङ्ने पजे पो सूदे ङ्‍यीन्‍दे?”
MAT.21.31	थमयूदे जवाफ पीन्‍दे, “खूम्‍जेदे।”
MAT.21.31	येशूदे थमयूने यदे, “तम्दम्‍ने, ङ नमयूने यीय, स्‍यर्‌म लङ्बयू मेस्ये वेश्ययू परमेश्‍वरजे राज्‍यने नमयूयली खूम् क्‍योबीय। 
MAT.21.32	चेनेयलो यूहन्‍ना नमयूट्‌याने धार्मिकताजे लम् तनने रदे, तर नमयूदे ङूफ्‍याने विश्‍वास अन्‍ची। तर स्‍यर्‌म लङबयू मेस्‍ये वेश्ययूदे ङूफ्‍याने विश्‍वास चीत्‍दे। अम्‍ब तङ्लीने नमयूदे रङ्से पापजे लागि पश्चाताप चीत्‍देबे परमेश्‍वरतेले अन्‍ल्‍वार, मेस्‍ये ङूफ्‍याने विश्‍वासये अन्‍ची।”
MAT.21.34	होर्‌दे सी थ्‍व बील फ्‍योरदे, रङ्जे नोबोदे अध्‍याने फरब मीयूट्‌याने रङ्से भाजे सी स्‍यने त्‍वोयू कूल्‍पीदे।
MAT.21.35	“तर अध्‍या प्‍वेब मीयूदे रङ् नोबोजे त्‍वोयू चूङ्देबे त्‍याने ठरीकदे, त्‍याने सेक्‍कदे, मेस्‍ये सूजोबने लूङ्दे ठरीदे। 
MAT.21.36	फेरि रङ् नोबोदे खूम्‍जे यली थेप् त्वोयू कूल्‍बीदे, मेस्‍ये थमयूदे थमयूनेये होरप्र व्‍यवहारने चीत्‍दे। 
MAT.21.37	‘ङैजे चनेब थमयूदे गेसेन् चीस्‍येन्’ यदेबे पात्‍ताङ्‍येदे ङूदे रङ्से च थमयू ट्‌याने कूल्‍बीदे।
MAT.21.38	“तर अध्‍याने फरब मीयूदे नोबोजे च रेनब तङ्देबे त्‍यादेत्‍याने यदे, ‘अम्‍ब मी रङ् नोबोजे हकलादेब ख्यङ्। ‘ख, ङूने सेदे, मेस्‍ये ङूजे रङ् ङीन चीत्‍दे।’ 
MAT.21.39	होर्‌दे थमयूदे ङूने चूङ्देबे अङ्‍गुर रङ्जे फीने कूदीदेबे सेत्‍दे।
MAT.21.40	“येरेक्‍यूत्‍देबे कन्‍छ्वाब अङ्‍गुर रङ्जे नोबो रीय, हन्‍छ्वाब ङूदे हम्‍ब अध्‍याने फरब मीयूने च चीक्क्‍य?”
MAT.21.41	थमयूदे येशूने यदे, “नोबोदे हम्‍ब अन्ज्‍य काम फरब मीयूने नाश चीक्क्‍य, मेस्‍ये हम्ब अङ्‍गुरजे रङ् सूजो मीयूने तोक्‍कने फर्‌से पीन्क्य, सूदे ङूने सीजे अध्या बीलने पीन्‍क्‍य।”
MAT.21.42	‘कम्‍ब लूङ् कीम् थ्‍याब मीयूदे काम अन्लादी यदेबे छाबे ख्‍य,
MAT.21.42	हम्‍ब लूङ्ने कूनजे जा प्वेब सूर्‌जे लूङ् क्‍यूत्‍दे,
MAT.21.42	येरे परमप्रभुदेने क्यूस्से पीनख्यङ्, ङीनजे लागि अम्‍ब सोरो हार्‌मन्‍देब पो ख्यङ्।’
MAT.21.43	“येरेक्यूत्देबे ङ नमयूने यीय, नमयूप्रे परमेश्‍वरजे राज्‍य लेन्‍देबे, सी लोला चेब, सूजो जात त्‍याने पीन्‍क्‍य। 
MAT.21.44	अम्‍ब लूङ् फ्याने मी क्‍यर्‌बदेयलो ङू चेकाचेका चीक्‍कीय, तर सू फ्याने हम्ब लूङ् तल्‍लीय अम्बदे हम्बने प्‍लीक्‍कीय।”
MAT.21.45	कन्‍छ्वाब केन् पूस्‍र्‌यायू मेस्‍ये फरिसीयूदे येशूजे उखान तदे, हन्‍छ्वाब थमयूजे बारेने येशूदे अम्‍ब पो येन ख्यङ्मन्‍दे। 
MAT.21.46	थमयूदे येशूने चूङ मेदे, तर थमयू मीहुलप्रे फदे, चेनेयलो मीयूदे येशूने अगमवक्ता य‍देबे मन्‍दे ख्‍य।
MAT.22.1	येशूदे फेरि थमयूने उखानयू पूत्‍देबे यदे, 
MAT.22.2	“स्वर्गजे राज्‍यने मूरुम् त्‍याप्रे तुलना चे खूइय, ङूदे रङ्से चजे ङ्‍येन्‌ने भत्यार् तयार चीत्‍दे, 
MAT.22.3	मेस्‍ये भत्यार्‌ने निम्तो पीनेब मीयूने कोब यदेबे रङ्से त्‍वोयू कूल्‍बीदे, तर थमयूदे रब सेम् अन्‍ची।
MAT.22.4	“फेरि ङूदे सूजो त्‍वोयूने येरे यदेबे कूल्‍बीदे, “निम्तो पीनेब मीयूने य, ले, ङैदे ङैजे भात्यार् तयार चे ख्यङ्, ङैजे खोर्‌बयू मेस्‍ये च्‍वब रोलायू सेत्देबे, साप्‍ता थोक‍ने तयार ख्यङ्। भात्यार् चने ख।’
MAT.22.5	“तर थमयूदे ख्यालने अन्चील्‍लाबे त्‍या रङ्सेजे रङ्तेले, सूजो रङ्सेजे छोङ् चेनेतेले गीलीदे। 
MAT.22.6	बाँकी मीयूदे ङूजे त्‍वोयूने चूङ्देबे अन्ज्‍य व्‍यवहार चीत्‍देबे थमयूने सेत्दे। 
MAT.22.7	होर्‌दे मूरुम् सोरो छी लङ्देबे रङ्सेजे सिपाईयू कूल्‍बीदेबे हम्‍ब मी सेब मीयूने नाश चीत्‍दे, मेस्‍ये थमयूजे सहरने मी नेम्बीदे।
MAT.22.8	“होर्‌दे ङूदे रङ्से त्‍वोयूने यदे, ‘ङ्‍येन्जे भात्यार् तयार ख्यङ्, तर निम्तो प्रेब मीयू लायकजे त्‍वो। 
MAT.22.9	येरेक्‍यूत्‍देबे नमयू लम्‌यूने प्र मेस्‍ये लम्‍ने सूने तूलीने ङ्‍येन्जे निम्‍तो पीन्।’ 
MAT.22.10	होर्‌दे हम्‍ब त्‍वोयूदे लम्‌यूने गीलीदेबे त्‍वब मीयू क्वानेने, ज्‍य प्रे अन्‍ज्‍य ङ्‍हीने फूङ् पूत्‍देबे ङ्‍येन् चेब कीम्सेम् ङ्‍योवयूदे फ्‍यादे।
MAT.22.11	“तर कन्‍छ्वाब मूरुम् ङ्योवयू लेने नङ्ने रदे, हन्‍छ्वाब ङूदे ङ्येन्जे कोला अन्‍ह्‍वेब मी त्‍या तङ्दे। 
MAT.22.12	मूरुम्दे ङूने लोत्‍दे, ‘ख्‍योन्, ङ्येन्जे कोला अन्‍होल्लाबे न येने नङ्ने केर्‌बे रदे?’ ङूदे चेये य अङ्‍खू।
MAT.22.14	चेनेयलो क्‍वबयू कूम ख्यङ्, तर सेलबयू छीत्‍या ख्यङ्।”
MAT.22.15	होर्‌दे फरिसीयू गीलीदेबे येशूने केर्‌बे ङूजे पोने फस्ते यदेबे मोतो चीत्‍दे। 
MAT.22.16	होर्‌दे थमयूदे रङ्सेजे स्यूस्स्यायूने मूरुम्जे मीयूप्रे येशू ट्‌याने कूल्‍बीदे। थमयूदे यदे, “गुरुज्‍यू, नदे तम्दम् पो क्‍यम्क्‍य यदेबे ङीने था ख्यङ्। नदे परमेश्‍वरजे तम्दम् लम् तम्‍मीय, मेस्‍ये न सूप्रेये अम्फ, चेनेयलो न मीयूजे त्‍वा लेत्‍देबे काम अन्ची। 
MAT.22.17	येरेक्‍यूत्‍देबे ङीने य, कैसरने स्‍यर्‌म फाब ज्‍य ख्यङ् यी त्‍वो?”
MAT.22.18	तर थमयूदे चलाख चेब था प्रेत्‍देबे येशूदे यदे, “कप्‍टीयू, नमयूदे ङैने चैने जाँच‍दे? 
MAT.22.19	स्‍यर्‌म फाब मन्‍द्रमूली ङैने तम्‍मी।” होर्‌दे थमयूदे ङू ट्‌याने मन्‍द्रमूली त्‍या रेत्‍दे। 
MAT.22.20	येशूदे थमयूने यदे, अम्‍ब सूजे फोटो मेस्‍ये अन्-याने सूजे मीन् खोप्‍तीये ख्यङ्?”
MAT.22.21	थमयूदे येशूने यदे, “कैसरजे फोटो।”
MAT.22.21	होरदे ङूदे थमयूने यदे, “येरेक्‍यूत्‍देबे कम्‍ब से कैसरजे ख्यङ्, हम्‍ब कैसरने पीन्, मेस्‍ये कम्‍ब से परमेश्‍वरजे ख्यङ् हम्‍ब परमेश्‍वरने पीन्।” 
MAT.22.22	अम्‍ब पो तदेबे थमयू हार्‌मन्‍दीकदे, मेस्‍ये येशूने पोङ्‍गीदेबे थमयू गीलीदे।
MAT.22.24	“गुरुज्‍यू, मोशादे येरे य ख्यङ्, कोइ मी पीच अम्‍प्रेल्‍लाबेने सीबदेयलो ङूजे च्‍योन्बदे अतजे मज ङ्‍येन् चीत्‍देबे अतजे लागि च-चीमी बन्दीस्‍य। 
MAT.22.25	ङीनजे अन्‍द्रने खे-ङ्‍यी ख्‍य। अतदे ङ्येन् चीत्‍दे, तर च-चीमी अन्क्‍यूप्पने सीइ। होरेक्‍यूत्‍देबे च्‍योन् माइलदे अतजे मज ङ्येन् चीत्‍दे। 
MAT.22.26	ङूये होरप्रने च-चीमी अन्क्‍यूल्लाने सीइ। च्‍योन् साइलदेये होरप्रन चीत्‍दे, मेस्‍ये खे ङ्‍यीदेने होरप्रने चीत्‍दे। 
MAT.22.27	आखिरीने थमयू क्वाने सीयेमेस्‍ये हम्‍ब मदीये सीइ। 
MAT.22.28	येरेक्‍यूत्‍देबे सीयेबयू लङ्‍रब हम्‍ब खे ङ्‍यी नङने हम्ब मदी सूजे मज क्‍यूक्क्‍य? चेनेयलो हम्‍ब खे ङ्‍यीजेने मज क्‍यूक्‍क ख्यङ्।”
MAT.22.29	येशूदे थमयूने जवाफ पीन्‍दे, “नमयू भूल परदीक ख्यङ्, चेनेयलो नमयूदे धर्मशास्‍त्रने लिख्दीयेब पो मेस्ये परमेश्‍वरजे शक्तिजे पो स्‍ये अङ्‍ख्‍व ख्यङ्। 
MAT.22.30	चेनेयलो सीयेबयू लङ्‍रमेस्‍ये मीयूदे ङ्येन्ये अन्ची, ङ्येन् चीस्‍येये अम्‍पीन, तर थमयू स्वर्गजे स्वर्गदूतयू प्र क्‍यूक्क्‍य। 
MAT.22.31	तर सीयेबयू लङ्‍रबजे बारेने परमेश्‍वरदे नमयूने च येये ख्‍य, हम्‍ब नमयूदे धर्मशास्‍त्रने अन्‍छ्य्वे? 
MAT.22.32	‘ङ अब्राहामजे परमेश्‍वर, इसहाकजे परमेश्‍वर मेस्‍ये याकूबजे परमेश्‍वर ख्यङ्।’ परमेश्‍वर सीयेब मीयूजे परमेश्‍वर दी, तर सोम्‍बोयूजे परमेश्‍वर ख्यङ्।”
MAT.22.33	कन्‍छ्वाब मीहुलदे अम्‍ब पो तदे, हन्‍छ्वाब येशूजे शिक्षादे थमयू छक्‍के पर्‌तीकदे।
MAT.22.34	येशूदे सदुकीयूने पारा पूस्‍स्‍ये अम्पीन चीत्‍दे यब पो तदेबे फरिसीयू ङूट्‌याने रूप् क्‍यूत्‍दे। 
MAT.22.35	थमयू नङ्ने मोशाजे नियम लोम्मेब गुरुत्‍यादे येशूजे जाँच चेब विचारदे ङूने लोत्‍दे, 
MAT.22.36	“गुरुज्‍यू मोशाजे नियमजे पात्‍ता केन् आज्ञा कम्‍ब ख्यङ्?”
MAT.22.38	परमेश्‍वरदे पीनब नियम नङ्ने पाता केन् मेस्ये पाता खूम्जे आज्ञा अम्बने ख्यङ्। 
MAT.22.39	दोस्रोये येरने ख्यङ्, नदे रङ्से खीम्‍चेयूने रङ्सेने प्रने प्रेम ची। 
MAT.22.40	साप्‍ता नियम‌यू प्रे अगमवक्तायूदे पीनब शिक्षाजे मूख्‍या पो अम्‍ब ङ्‍हीने ख्यङ्।”
MAT.22.41	कन्‍छ्वाब फरिसीयू रूप् क्‍यूर ख्‍य, हन्‍छ्वाब येशूदे थमयूने पो त्‍या लोत्‍दे, 
MAT.22.42	“ख्रीष्‍टजे बारेने नमयूदे चमन्‍क्‍य? ङू सूजे च ख्यङ्?”
MAT.22.42	थमयूदे येशूने यदे, “दाऊदजे च।”
MAT.22.43	येशूदे थमयूने यदे, “होरेयलो दाऊदने परमेश्‍वरजे आत्मादे पीनब बोङ् प्रेत्‍देबे ङूने केर्‌बे प्रभु यदेबे क्‍व-खूइय? ङूदे यदे,
MAT.22.44	“ङ नैजे शत्रुयूने नैजे तोप् त्‍याङ्नङ्ने अन्हीदासेमे, न ङैजे स्येत्‍तेयोर् टूङ्”।’
MAT.22.45	कादेये दाऊददे ङूने प्रभु यीय यलो, ङू केर्‌बे दाऊदजे च क्‍यूक्क्‍य? 
MAT.22.46	होर्‌दे जवाफने सूदेये बोली त्‍याये ल्‍वाअङ्‍खू। हम्‍ब दिनदेमेस्‍ये सूदेये येशूप्रे पो त्‍याये ल्‍वेब आँट अन्ची।
MAT.23.1	होर्‌दे येशूदे मीहुल मेस्ये रङ्से स्यूस्स्यायूने यरे यदे: 
MAT.23.2	“पन्‍डेयू मेस्‍ये फरिसीयूदे मोशाजे नियम लोम्‍मेब हक प्रेख्यङ्। 
MAT.23.3	येरेक्‍यूत्‍देबे थमयूदे यब पो साप्‍ताने ची मेस्‍ये मन्‍दी, तर थमयूदे चेप्रब अन्चील्‍लाची, चेनेयलो थमयूदे लोम्‍मेब लोम्‍मीय, तर हम्‍ब लोम्‍मे प्र काम अन्ची। 
MAT.23.4	थमयूदे सोरो प्लेने अन्‍ख्वब मेस्‍ये लेब क्वी ख्‍यादेबे मीयूजे पेङैने पूत्‍देबे प्‍लेस्‍ये पीन्क्‍य। तर थमयू रङ्सेब हम्‍ब त्‍वो लङने ला टदेत्‍याये अन्‍छूइ।
MAT.23.6	भत्यार्‌यूने प्रब थमयू गेसेन् प्रेब नेने मेस्‍ये सभा-कीम्‌यूने प्रब मूख्‍यायू टूङब नेने टूङ् मैय। 
MAT.23.7	बजारयूने प्रब मीयूदे सोरो गेसेन् चीत्‍देबे नमस्‍कार चीस्स्‍य मेस्‍ये गुरु यदेबे कोस्‍य मन ख्यङ्।
MAT.23.8	“तर नमयूने सूदेये ‘गुरुज्‍यू’ अन्‌-यस्‍य, चेनेयलो नमयूजे गुरु तीत्‍यात्‍या ख्यङ्, मेस्‍ये नमयूब क्वाने अत-च्‍योन्‌यू ख्यङ्। 
MAT.23.9	नमयूदे पृथ्वीने ख्यङ्ब सूमीनेये रङ्से प अन्‌-यलाची, चेनेयलो स्वर्गने ख्‍यब परमेश्‍वर त्‍यामे नमयूजे प ख्यङ्। 
MAT.23.10	नमयूने सूदेये ‘गुरु’ अन्‌-यस्‍य, चेनेयलो ख्रीष्‍ट त्‍यामे नमयूजे गुरु ख्यङ्। 
MAT.23.11	नमयूनङ्ने सू पात्‍ता मी केन् ख्यङ्, हम्‍ब नमयूजे सेवा चेब क्‍यूक्क्‍य। 
MAT.23.12	सूदे रङ्सेने मी केन् यीय, ङू चीद क्यूस्ये पीन्‍क्‍य, मेस्‍ये सूदे रङ्सेने चीद चीक्क्‍य, ङूने पात्‍ता केन् मी चीम्मीय।
MAT.23.13	“धिक्‍कार पन्‍डे मेस्ये फरिसीयू, नमयू, कप्‍टी ख्यङ्! चेनेयलो नमयूदे मी क्‍योबने यदेबे स्वर्ग राज्‍यजे ख्‍यो थाय। नमयू रङ्सेये अन्क्‍योब, क्‍योब मैब मीयूनेये क्योबस्ये अम्पीन्।
MAT.23.14	[“धिक्‍कार पन्‍डे मेस्ये फरिसीयू, नमयू, कप्‍टी ख्यङ्! चेनेयलो नमयूदे प्‍ल्‍यङ् सीयेब मदीयूजे कीम् लेङ्‍गे ख्यङ्, मेस्‍ये मीयूने तनने रेङ-रेङ प्रार्थना चेख्यङ्। येरेक्‍यूत्‍देबे सूजो मीयूदे यली नमयूदे कूम सजाइ प्रेक्क्‍य।]
MAT.23.15	“धिक्‍कार पन्‍डे मेस्ये फरिसीयू, नमयू, कप्‍टी ख्यङ्! चेनेयलो नमयूदे सूजो मीयूने रङ्से धर्मने रेने संसारभरी ट्वाय मेस्‍ये कोइने रङ्से धर्मने रेत्‍देयलो ङूने रङ्सेयली दोब्‍बर नरकने प्रब लायकजे बन्‍दीय।
MAT.23.16	“धिक्‍कार म्‍या अन्तङब नम अगुवायू, कोइदे यीय, मन्दिरजे मीन्‍ने कसम चदेयलो चैत्‍याये अन्क्‍यूर्, तर मन्दिरने ख्‍यब मर्‌जे कसम चदेयलो हम्‍ब कसमदे ख्यागीय।’ 
MAT.23.17	मूर्ख मेस्ये म्‍या अन्तङबयू, कम्‍ब केन् ख्यङ्? मर् यी मर्‌ने चोखो चेब मन्‍दिर? 
MAT.23.18	‘कोइदे चाक्‍याजे कसम चलीने चैत्‍याये अन्क्‍यूर्, तर हम्‍ब फ्‍याने हीतेब भेटीजे कसम चदेयलो कसमदे ख्यागीय।’ 
MAT.23.19	ओ म्‍या अन्‍तङबयू, कम्‍ब केन् ख्यङ्? भेटी यी भेटीने पवित्र चेब चाक्‍या? 
MAT.23.20	येरेक्‍यूत्‍देबे चाक्‍या छूत्‍देबे कसम चबदे चाक्‍या मेस्‍ये हम्‍ब फ्‍याने चर्‌दीयेब साप्‍ताजेने कसम चीय।
MAT.23.21	मन्दिरजे कसम चब मीदे मन्‍दिर मेस्ये हम्‍ब नङ्ने बास टूङ्बजेये कसम चीय। 
MAT.23.22	स्वर्गजे कसम चब मीदे परमेश्‍वरजे सिंहासनजे मेस्‍ये हम्‍बफ्‍याने पात्‍ता केन् क्‍यूत्‍देबे टूङब परमेश्‍वरजेये कसम चीय।
MAT.23.24	नमयू म्‍या अन्तङब अगुवायू ख्यङ्, चेनेयलो नमयूदे भुसुनब सेल्क्‍य, तर ऊँटने यलो योप्‍पीय।
MAT.23.25	“धिक्‍कार पन्‍डे मेस्ये फरिसीयू नम कप्‍टी ख्यङ्! नमयूदे पील मेस्ये थल्जे फीदे यप्‍क्‍य, तर नङ्नेयलो स्‍वार्थ मेस्‍ये लोभ चीत्‍दे लूर्‌दीरेब थोकयूदे फ्‍याला चे ख्यङ्। 
MAT.23.26	म्‍या अन्तङब फरिसीयू, खूम् पील मेस्ये थल्जे नङ्दे यप्, मेस्‍ये हम्‍बजे फीदेये खम्सङ् क्यूस्स्य।
MAT.23.28	होर्‌प्रने फीदे लेप्‍पयलो नमयू मीजे खूम्‍ने धर्मी चेब मीप्र तन्क्‍य, तर नङ्नेयलो अन्‍ज्‍य पाप काम चीन्‍न ख्यङ्।
MAT.23.29	“धिक्‍कार, पन्‍डे मेस्ये फरिसीयू, नमयू, कप्‍टी ख्यङ्! नमयूदे अगमवक्तायूजे तूर्‌सयू बन्‍दीय, मेस्‍ये धर्मीयूजे तूर्‌सयूये सोरो ज्‍य बन्दीय, 
MAT.23.30	होर्‌दे नमयू यीय, ‘मीयूङ् ङीनजे मेमेयूदे अगमवक्तायू सेत्‍दे। तर ङीनये थमयूप्रे ख्‍ययलो ङीनदे होर काम चेने अन्‍तोङ ख्यङ्दे।’ 
MAT.23.31	येर्‌बे नमयू अगमवक्तायूने सेब मीयूजे छगूम्-पूर्‌गूम् ख्यङ् यब गवाही नमयू रङ्सेदेने पीन ख्यङ्। 
MAT.23.32	जेम्‍से नमयूजे मेमेयूदे सुरु चेब काम पूरा ची।
MAT.23.34	येरेक्‍यूत्‍देबे ङ नमयू ट्‌याने अगमवक्तायू, बुद्धिमानी मीयू मेस्‍ये पन्‍डेयू कूल्‍बीय। थमयू नङ्ने कोइ मीयूने नमयूदे सेक्‍कीय मेस्‍ये क्रूसने खील् ठोक्‍दीदे पील्क्‍य, मेस्‍ये कोइ मीयूने रङ्सेजे सभा-कीम्‍यूने कोर्रा लैदीय, मेस्‍ये सहर त्‍यादे सूजो सहरने ताल्पीय। 
MAT.23.35	येरेक्‍यूत्‍देबे धर्मी मीयूजे का पृथ्वीने बग्‍दीदे- दोष त्‍वब हाबिलजे कादेमेस्‍ये, बेरेक्‍याहजे च जकरियाजे का सेमे, नमयूदे पवित्र ने मेस्‍ये चाक्‍याजे अन्‍द्रने सेत्‍दे, हम्‍बजे दोषये नमयूजे टनेने पर्‌दीय। 
MAT.23.36	तम्दम्‍ने ङ नमयूने यीय, अम्‍ब टक्कजे दोष अम्‍ब पुस्ताजे टने पर्‌दीय।
MAT.23.37	“यरूशलेम, ओ यरूशलेम, नदे अगमवक्तायूने सेक्‍य मेस्‍ये परमेश्‍वरदे कूल्‍बेब मीयूने लूङ्दे ठरीय! केर्‌बे कमदे रङ्से काच्यूयूने येन्‍नङ्ने रूप् पूक्‍य, होरप्रने ङैदे कूम खेप् नैजे बल्‍खयूने रूप् प्‍वेब सेम् चीत्‍दे, तर नदे अन्ङ्यीन्। 
MAT.23.38	ले, नैजे कीम् क्‍यापीय, मेस्‍ये खङ्‍गर् क्यूप्पीय। 
MAT.23.39	चेनेयलो ङ नमयूने यीय, ‘पात्‍ता केन् परमेश्‍वरजे मीन्‍ने रब मीयू असी प्रेब क्‍यूक्क्‍य’ अन्‌-यदासेमे नमयूदे ङैने तङ्स्‍ये त्‍वो।”
MAT.24.1	होर्‌देङ्‌येदे येशू मन्दिरदे योङ्देबे प्र-मल्‍नूब ङूजे स्यूस्स्यायू मन्दिरजे कीम्‌यू तम्‍मेने ङूट्‌याने रदे। 
MAT.24.2	तर येशूदे थमयूने यदे, ‘‘नमयूदे अम्‍ब क्वाने तङ्न ख्यङ् यी? तम्दम्‍ने ङ नमयूने यीय, लूङ् त्‍या फ्‍याने सूजो लूङ् क्यूस्ये त्‍वो, टक्कने हूल्‍देबे छाबीय।”
MAT.24.3	कन्‍छ्वाब येशू जैतून गङ्ने टून ख्य हम्ब बीलने स्यूस्स्यायू स्‍यूट्‍टे रदेबे ङूने लोत्‍दे, “गुरुज्‍यू, ङीने स्‍य्‍वे-च, अम्‍ब पो कलङ् क्‍यूक्क्‍य, मेस्‍ये न कलङ् रीय, होरदे अम्‍ब संसारजे आखिरी क्‍यूट्‍टमेब च्‍यूनू च क्‍यूक्क्‍य?”
MAT.24.4	येशूदे जवाफ पीन्‍दे, “होस्स्यार क्‍यूर्, नमयूने सूदेये छाक्‍दे अन्खूस्‍य। 
MAT.24.5	चेनेयलो कूम मी ‘ङ ख्रीष्‍ट न’ यदेबे ङैजे मीन्‍ने रीय, मेस्‍ये कूम मीयूने छाक्‍तीय। 
MAT.24.6	नमयूदे लडाइँयू मेस्‍ये लडाइँयूजे हल्‍ला तैय। अम्‍फलाची, चेनेयलो येरे क्‍यूरने पर्‌दे ख्यङ्, तर आखिरी दिन हन्‍छ्वाबने अन्क्‍यूर्। 
MAT.24.7	चेनेयलो जातजे विरुद्धने जात, मेस्‍ये राज्‍यजे विरुद्धने राज्‍य लङ्क्‍य मेस्‍ये देश-देशने अनिकाल क्‍यूक्क्‍य, सूङ्‍गू रीय। 
MAT.24.8	तर अम्‍ब टक्कने सूत्‍केरी बेथजे सुरु क्‍यूर प्रत्‍या ख्यङ्।
MAT.24.10	होर्‌दे कूम मीयूदे हम्‍ब बीलने रङ्सेजे विश्‍वासने क्यापीय, ठक्‍कर चीय, त्‍यादे सूजोने धोका पीन्देबे सूम्‍दीपीय मेस्‍ये ह्‍यल चीक्‍क्‍य। 
MAT.24.11	कूम लूच्‍च अगमवक्तायू योङ्‍रदेबे कूम मीयूने छाक्‍तीय। 
MAT.24.12	दुष्‍ट थेप्-थेप् क्यूत्देबे कूम मीयूजे सेम्‍ने प्रेम त्‍व क्यूप्पीय। 
MAT.24.13	तर आखिरीसेमे धेरेन् क्‍यूरब मीयूने बच्‍दीमीय। 
MAT.24.14	होर्‌दे राज्‍यजे अम्‍ब सूगब खबर संसारभरी टक्क जातयूजे लागि गवाही क्‍यूरने स्‍योक्क्‍य, होर्‌देमेस्‍ये संसार जेङ्‍गीय।
MAT.24.16	होर्‌दे यहूदियाने ख्‍यब मीयू गङ्तेले छ्‍योङ्बस्‍य। 
MAT.24.17	कीम्फ्‍याने मीयू ख्यङ्लो रङ्से कीम्नङ्ने ख्‍यब सेयू योनने मो अन्तल्‍लस्‍य। 
MAT.24.18	रङ्ने ख्‍यब मीयू रङ्से टूकू थाने अन्ल्‍वारलाची। 
MAT.24.19	हम्‍ब दिनने पीच रब मदीयू मेस्ये च्‍यू-तूपब मदीयूजे लागि सोरो फत्‍या छरङ् क्‍यूक्क्य! 
MAT.24.20	तर सर्‌कदे या आराम चेब दिनने नमयू ग्येब अम्‍पर्‌तीस्‍य यदेबे प्रार्थना ची। 
MAT.24.21	चेनेयलो हम्‍ब बीलने संसारजे सुरुमेस्‍ये दीनीसेमे अन्क्‍यूरब सोरो केन् सकस् क्‍यूक्क्‍य मेस्‍ये होरप्र फेरि कलङ्बेये ‍क्यूस्से त्वो। 
MAT.24.22	हम्‍ब दिनयू अन्घट्तीक यलो सू मीये बच्‍दे अन्ख्‍व ख्यङ्दे, तर परमेश्‍वरदे सेलेब मीयूजे लागि हम्‍ब दिन घट्तीमे ख्यङ्। 
MAT.24.23	हन्‍छ्वाब कोइदे नमयूने ‘ले, ख्रीष्‍ट अने ख्यङ्, या होने ख्यङ्’ यदेयलो विश्‍वास अन्चील्‍लाची। 
MAT.24.24	चेनेयलो लूच्‍च चेब ख्रीष्‍टयू, मेस्‍ये लूच्‍च अगमवक्तायू योङ्‍रीय, मेस्‍ये खूदासेमे परमेश्‍वरदे सेलेब मीयूने छाक्‍देने केन्-केन् च्यूनूयू मेस्‍ये हार्‌मन्‍देब कामयू तन्‍क्‍य। 
MAT.24.25	ह्‍वे ची, ङैदे नमयूने मलाङ्मेस्‍येने येन ख्यङ्।
MAT.24.27	चेनेयलो केर्‌बे पूर्वदे क्‍यूलीङ् क्‍याब पश्चिमसेमे ओथ्याङ् तङ्क्‍य, होरप्रने मीजे च रीय। 
MAT.24.28	स्यूनू केने क्‍यूक्क्‍य, हैयानेने ख्यत्‍तयूये फूङ् क्‍यूक्क्‍य।
MAT.24.30	हन्‍छ्वाब मीजे च रीय यब च्यूनू मूने तङ्क्‍य। मूक्‍पने मीजे च केन् शक्ति मेस्‍ये महिमाप्रे रेनब तङ्देबे संसारने ख्‍यब टक्क जातजे मीयू शोक् चीत्‍देबे ङूय। 
MAT.24.31	ङूदे रङ्से स्वर्गदूतयूने धूङ्‍कूर्‌जे केन् के-प्रे कूल्‍बीय, मेस्‍ये थमयूदे मूजे नत्‍यादे सूजो नत्‍यासेमे का-मुलुकदेने परमेश्‍वरदे सेलेब मीयूने फूङ् पूक्‍य।
MAT.24.32	“तर अञ्जीरजे तङ्बोदे पोत्‍या लोम्‌: कन्‍छ्वाब हम्‍बजे हाँगायू नूई पूरीय मेस्‍ये तङ्बोने पल्व रीय, हन्‍छ्वाब तोलोम् क्‍यूट्‍टदे यदेबे नमयूदे था प्रेक्क्‍य। 
MAT.24.33	होरप्रने कन्‍छ्वाब नमयूदे अम्‍ब पोयू क्वाने क्‍यून्‍नब तङ्क्‍य, हन्‍छ्वाब ङू रबील क्‍यूट्‍टदे यदेबे नमयूदे स्‍ये। 
MAT.24.34	तम्दम्‍ने, ङ नमयूने यीय, अम्‍ब पोयू क्वाने पूरा अन्क्‍यूत्‍दासेमे अम्‍ब पुस्ता अन्जेन्क। 
MAT.24.35	स्वर्ग प्रे पृथ्वी मल्‍बीय, तर ङैदे येयेब वचन कलङ्बेये मेल्‍बस्ये त्‍वो।
MAT.24.36	“हम्‍ब दिन मेस्ये बीलजे बारेने परमेश्‍वर पदेत्या स्ये ख्यङ् सूजो सूदेये अन्स्‍ये, या स्वर्गदूतयूदेये अन्‍स्‍ये, चदेये अन्‍स्‍ये। 
MAT.24.37	केर्‌बे नूहजे दिनने क्‍यूर ख्‍य, होरप्रने मीजे च रबये क्‍यूक्क्‍य, 
MAT.24.38	चेनेयलो केर्‌बे क्यूदे नाश चेयली खूम् नूह डुङ्गा नङ्ने क्‍योब बीलसेमे, मीयू च-थूङ चीन्‍न ख्‍य, मेस्‍ये ङ्येन् चीन्‍न ख्‍य 
MAT.24.39	होर्‌दे हून्ड क्यू रदेबे थमयू क्वाने स्‍वात्‍तै अन्-‍प्‍ल्‍येगीतासेमे थमयूदे थाने अम्‍प्रे। मीजे च रलीनेये होर्‌प्रने क्‍यूक्क्‍य। 
MAT.24.40	हन्‍छ्वाब मी ङ्‍ही रङ्ने काम फर्‌नब क्‍यूक्क्‍य, त्‍या कूपीय, त्‍या पङ्‍गीय। 
MAT.24.41	मदी ङ्‍ही रान्‍ताने ता थानब क्‍यूक्क्‍य, त्‍या कूपीय, सूजो पोङ्‍गीय।
MAT.24.42	“येरेक्यूत्देबे नमयूये चङ्‍ख क्‍यूर्, चेनेयलो नमयूजे प्रभु कम्‍ब दिनने रीय यदेबे नमयूदे अन्‍स्‍ये। 
MAT.24.43	तर अम्‍ब पो ह्‍वे ची: मून्‍दे कीम् नोबोदे कम्‍ब बीलने खूमान् रीय यदेबे था प्रेयलो, ङू चङ्‍ख क्‍यूर ख्यङ्दे, मेस्‍ये रङ्से कीम् पर्‌स्‍ये अम्‍पीन ख्यङ्दे। 
MAT.24.44	येरेक्यूत्देबे नमयू तयार क्‍यूर्, चेनेयलो मीजे-च नमयूजे सेम्‍दे अम्‍मनब बीलने रीय।
MAT.24.45	“भर्‌पर्‌दे ख्‍वब मेस्‍ये बुद्धिमान त्‍वो सू ख्यङ्, ङूने ङूजे नोबोदे रङ्से कीम्-म्हीतीजे त्वोयूने बीलने चस्‍येपीन्स्‍य यदेबे खेर्‌तेब क्‍यूक्क्‍य? 
MAT.24.46	नोबो ल्‍वारब होरप्रने त्‍वोदे चीन्‍नब तूरदे यलो हम्‍ब त्‍वोदे धन्यवाद प्रेक्क्‍य। 
MAT.24.47	तम्दम्‍ने, ङ नमयूने यीय, कीम् नोबोदे ङूने चून्तीदेबे सम्पत्तियू साप्‍ताजे जीम्म पीन्क्य। 
MAT.24.48	तर कादेये हम्‍ब बैमानी त्‍वोदे ‘ङैजे नोबो गलाबे रीय’ यदेबे सेम्न्‍ने मन्‍दे, 
MAT.24.49	रङ्सेप्रने काम फरब ख्‍योन् त्‍वोयूने ठरे मेस्‍ये ची-नादू थूङयूप्रे च-थूङ् चेमेलो, 
MAT.24.50	सेम्‍दे अम्‍मनब दिन मेस्ये था-अम्‍प्रेब बीलने ङूजे नोबो फ्‍योरीय। 
MAT.24.51	नोबोदे ङूने सजाइ पीन्‍क्‍य मेस्‍ये कप्‍टीयूजे अन्‍द्रने छाबीय, हैयाने मीयू ङूय मेस्‍ये स-कीटीटी चीक्क्‍य।”
MAT.25.2	थमयू नङ्ने कन्‍या ङब बुद्धि त्‍वब, मेस्ये कन्‍या ङब बुद्धि ख्‍यब ख्‍य। 
MAT.25.3	हम्‍ब बुद्धि त्‍वब कन्‍यायूदे बत्तीब कूदीदे तर थमयूप्रे मूर्‌गूब अङ्‍कूदी।
MAT.25.4	तर हम्‍ब बुद्धि ख्‍यब कन्‍यायूदे रङ्से बत्तीयूप्रे-प्रेने तीयाँने मूर्‌गूये टेल्‍गीदे। 
MAT.25.5	दूल रने गदेबे थमयू क्वाने ङ्यूम्-म्‍यादे स्‍योदेबे ङ्यूम्-म्‍याप्राता गीली।
MAT.25.6	“तर मून् गूङ्ब, ‘ले दूलने त्‍वने ख,’ यब के त्‍या तदे।
MAT.25.7	“होर्‌दे कन्‍यायू ङ्यूम्-म्‍यादे थेल्‍रदे, मेस्‍ये रङ्से-रङ्से बत्तीयू ठीकठ्‍याक् चीत्‍दे। 
MAT.25.8	हम्‍ब बुद्धि त्‍वब कन्‍यायूदे बुद्धि ख्‍यब कन्‍यायूने यदे, ‘ङीने नमयूजे मूर्‌गू छीत्‍या स्‍ये, चेनेयलो ङीजे बत्तीयू सीब मेल्‍गीदे।’
MAT.25.9	“तर बुद्धि ख्‍यब कन्‍यायूदे जवाफ पीन्‍दे, अन्क्‍यूर्, ङीप्रे नमयूजे लागि मेस्ये ङीजे लागि पूग्‍देब मूर्‌गू त्‍वो, बरू दोकान्‍ने प्रदेबे नमयूदे कीन्ब।’
MAT.25.10	“थमयू मूर्‌गू कीनने प्रेनूब दूल फ्‍योरदे, मेस्‍ये तयार क्‍यून्‍नब कन्‍यायू दूलप्रे ङ्येन्जे भत्यार् चने नङ्ने गीलीदे, मेस्‍ये ख्‍यो थाबीदे।
MAT.25.12	“तर ङूदे जवाफ पीन्‍दे, ‘तम्दम्‍ने, ङ नमयूने यीय, ङ नमयूने अन्स्‍ये।’
MAT.25.13	“येरेक्‍यूत्‍देबे नमयू चङ्‍ख क्‍यूर्, चेनेयलो हम्‍ब दिन मेस्ये बील नमयूने था त्‍वो।
MAT.25.15	ङूदे टक्कनेने थमयूजे गज्ज्य अनुसार त्‍याने मर्‌जे मन्‍द्रमूली ङ, सूजोबने ङ्‍ही मेस्‍ये सूजोबने मन्‍द्रमूली त्‍या पीन्‍देबे ङू गीलीदे। 
MAT.25.16	होर्‌दे मर्‌जे मन्‍द्रमूली ङ प्रेब मीदे तूरून्तै गीलीदेबे हम्‍बदे छोङ् चीत्‍देबे सूजो थेप् मन्‍द्रमूली ङ कम्दीदे। 
MAT.25.17	होरप्रने मन्‍द्रमूली ङ्‍ही प्रेब मीदेये सूजो थेप् मन्‍द्रमूली ङ्‍ही कम्दीदे। 
MAT.25.18	तर मन्‍द्रमूली त्‍या प्रेब मीदेब गीलीदेबे स खोदेबे रङ्से मालिकजे मन्‍द्रमूली फूयीदे।
MAT.25.19	“कूम दिनङ्‍येदे हम्‍ब त्‍वोयूजे मालिक रदे, मेस्‍ये ङूदे थमयूप्रे हर्‌-हिसाब स्‍यदे। 
MAT.25.20	होर्‌दे मन्‍द्रमूली ङ प्रेब त्‍वोदे सूजो थेप् मन्‍द्रमूली ङ खूम्‍दे रेत्‍देबे येरे यदे, ‘मालिक, नदे ङैने मन्‍द्रमूली ङ जिम्मा पीन ख्‍य। ले, ङैदे सूजो थेप् मन्‍द्रमूली ङ कम्दीदे।’
MAT.25.21	“मालिकदे ङूने यदे, ‘स्‍याबास, ज्‍य भर्‌पर्‌देब त्‍वो! न छीत्‍या सेने भर्‌पर्‌दे ख्‍वब क्‍यूत्‍दे, जेम्से ङ नने कूम सेजे जिम्मा पीन्क्‍य। जेम्से-ख न रङ्से नोबोप्रे सूग प्रेक्क्‍य।’
MAT.25.22	“मन्‍द्रमूली ङ्‌ही प्रेब त्‍वो-त्‍वोम रदेबे यरे यरदे, ‘मालिक, नदे ङैने मन्‍द्रमूली ङ्‍ही पीनख्‍य। ले, ङैदे सूजो थेप् मन्‍द्रमूली ङ्‍ही कम्दीदे।’
MAT.25.23	“ङूजे नोबोदे ङूने यदे, ‘स्‍याबास, चेलाबे भर्‌पर्‌देब त्‍वो, न छीत्‍या पोनेये भर्‌पर्‌दीदे, जेम्से ङ नने कूम सेजे जिम्मा पीन्क्‍य। न रङ्से मालिकप्रे सूग प्रेक्क्य।’
MAT.25.24	“मन्‍द्रमूली त्‍या प्रेब मी रदेबे यदे, ‘नोबो, न सेम् कोङ मी ख्‍य, न रङ्सेदे लू अम्प्वेब रङ्दे बली तोल्क्‍य मेस्‍ये अन्छङब नेदे बली फूङ् पूक्क्‍य, यब पो ङैने था ख्‍य। 
MAT.25.25	होरेक्‍यूत्‍देबे ङ फदेबे नैजे मून्‍द्रमूली ङैदे स नङ्ने फूये ख्‍य। जेम्‍से ना नैजे मून्‍द्रमूली।’
MAT.25.26	“ङूजे मालिकदे ङूने जवाफ पीन्‍दे, ‘ओ अन्ज्‍य म्‍यासी त्‍वो, ङैदे लू अन्सूकब रङदे बली तोल्क्‍य, मेस्‍ये अन्छङब नेदे बली फूङ् पूक्क्‍य यदेबे नदे था ख्‍य यलो, 
MAT.25.27	नदे ङैजे मन्‍द्रमूली ब्‍याजने लैदेपर्‌दे ख्‍य, मेस्‍ये ङ ल्‍वारब ङैजे मन्‍द्रमूली ब्‍याजसजने ल्‍वार ख्यङ्दे। 
MAT.25.28	येरेक्‍यूत्‍देबे ङूजे मन्‍द्रमूली लेन्, मेस्‍ये मन्‍द्रमूली च्‍यू ख्‍यबने पीन्। 
MAT.25.29	चेनेयलो सूप्रे ख्यङ् ङूने सूजो थेप् पीन्क्‍य, मेस्‍ये ङूप्रे बेस्‍से क्‍यूक्क्‍य। तर सूप्रे त्‍वो ङूप्रे छीत्‍या ख्‍यबये लेन्‍कीय। 
MAT.25.30	हम्‍ब काम अन्लादेब त्‍वो फीने मून्दूङ्ने छाबी, हैयाने मीयू ङूदेबे स कीटीटी चीक्क्‍य।’
MAT.25.32	ङूजे खूम्‍दे जात-जातजे मीयू टक्कने रूप् क्यूक्क्य, मेस्‍ये केर्‌बे प्रङ्बदे रयूप्रे स्वाल् छूर्‌तीय, होरप्रने ङूदे मीयूनेये छूर्‌तीय। 
MAT.25.33	ङूदे स्वान्‌यूने रङ्सेजे स्‍येत्‍तेयोर्, मेस्‍ये रयूने ङूजे योन्देयोर् येक्क्‍य।
MAT.25.34	“होर्‌दे मूरुम्दे रङ्सेजे स्येत्‍तेयोर् टूङब मीयूने यीय, ‘ख, ङैजे पजे असी प्रेब मीयू! संसारजे सुरुमेस्‍येने नमयूजे लागि तयार चीत्‍दे हीतेब राज्‍यने रदेबे टूङ्‍ख, 
MAT.25.35	चेनेयलो ङ ठे ख्‍य, नमयूदे ङैने चस्‍ये पीन्‍दे। ङ क्‍यू फै ख्‍य, नमयूदे ङैने क्‍यू थूङ्स्‍ये पीन्‍दे। ङ अन्स्‍येलीने, नमयूदे ङैने रस्‍ये पीन्‍दे। 
MAT.25.36	ङ च्‍यङ्ली ख्‍य, नमयूदे ङैने कोला होम्‍मीदे, ङ नब नमयूदे ङैने तूरदे, ङ झ्यालखान‍ने ख्यङ्ब नमयूदे ङैने तूरदे।’
MAT.25.37	“होर्‌दे हम्‍ब धर्मीयूदे ङूने जवाफ पीन्क्‍य, ‘ओ प्रभु, कलङ् ङीदे न ठील्‍नब तङ्देबे चस्‍ये पीन्‍दे? या ङीदे न कलङ् क्‍यू फैब तङ्देबे क्‍यू थूङ्स्‍ये पीन्‍दे? 
MAT.25.38	कलङ् न फीदेशजे मी तङ्दे मेस्ये ङीदे टूङ्से पीन्‍दे? या कलङ् न च्‍यङ्ली तङ्देबे ङीदे कोला होम्‍मीदे? 
MAT.25.39	कलङ् न नब तङ्देबे ङीदे स्‍याहार चीत्दे? या न झ्यालखान‍ने पर्‌दीब, ङीदे तूरदे?’
MAT.25.40	“मूरुम्दे हन्‍छ्वाब थमयूने जवाफ पीन्‍देबे यीय, ‘तम्दम्‍ने, ङ नमयूने यीय, नमयूदे अम्‍ब ङैजे अत-अची च्योन्‌यू नङ्ने पात्‍ता चीदबने च-च चीत्‍दे, हम्‍ब नमयूदे ङैनेने चीत्‍दे।’
MAT.25.41	“होर्‌देङ्‍येदे ङूदे योन्देयोर् टूङब मीयूने यीय, ‘श्राप प्रेब मीयू! ङैट्‌यादे चीन्तङ् प्र, मेस्‍ये शैतान मेस्ये ङूजे दूतयूजे लागि तयर चीतेब कलङ्बेये अन्सीबब मीने प्र। 
MAT.25.42	चेनेयलो ङ ठे ख्‍य, नमयूदे ङैने चसे अम्‍पीन्। क्‍यू फै ख्‍य, नमयूदे ङैने क्‍यू थूङ्स्‍ये अम्‍पीन्। 
MAT.25.43	ङ फीदेशजे मी ख्यङ्ब, नमयूदे ङैने टूङब ने-अम्‍पीन्। च्‍यङ्ली ख्यङ्ब नमयूदे ङैने कोला अन्‍होम्‍मी, नब मेस्‍ये झ्यालखानाने ख्यङ्ब नमयूदे ङैने अन्तूर।’
MAT.25.44	“थमयूदेये येर्‌बे जवाफ पीन्क्‍य, ‘प्रभु, कलङ् ङीदे न ठेब या क्‍यू फैब तङ्दे, फीदेशजे मी या च्‍यङ्ली क्‍यून्‍नब या नब तङ्दे, या झ्याल‍खानने तङ्देबेये नैजे ख्याल अन्चे चीत्‍दे?’
MAT.25.45	“होर्‌दे ङूदे थमयूने जवाफ पीन्क्‍य, ‘तम्दम्‍ने, नमयूने ङ यीय, अम्‍ब पात्‍ता चीदयू नङ्ने त्‍याने च अन्‍चीत्‍दे, हम्‍ब नमयूदे ङैजे लागि अन्‍ची।’
MAT.26.1	कन्‍छ्वाब येशूदे अम्‍ब पोयू टक्कने य चेनमेस्‍ये रङ्से स्यूस्स्यायूने यदे, 
MAT.26.2	“नमयूने थाने ख्यङ्, जेम्‍सेजे ङ्‍हीयाङ्‌येदे निस्तार-दीन्बर रीय, होर्‌दे मीजे च क्रूसने खील् ठोक्‍दीदेबे पीलने चूङ्‍गीसे पीन्‍क्‍य।”
MAT.26.3	होर्‌दे कैयाफा मीन् ख्‍यब पात्‍ता केन् पूस्‍र्‌याजे दरबारने पूस्‍र्‌या केन्‌यू मेस्‍ये मीयूजे धर्म गुरुयू रूप् क्‍यूत्‍दे। 
MAT.26.4	मेस्‍ये थमयूदे येशूने केर्‌बे छेल्‍लीदे चूङ्देबे से यदेबे मोतो चीत्‍दे। 
MAT.26.5	तर थमयूदे यदे, “दीन्बरजे बीलने दी। नत्र मीयूदे खैलाबैला चीक्क्‍य।”
MAT.26.6	येशू बेथानियाने कुष्‍ठबीद लादीकब मी सिमोनजे कीम्ने ख्यङ्ब, 
MAT.26.7	मदी त्‍या लूङ्‍गार्‌जे बोतोल त्‍याने कूम लू पर्‌देब अत्तर टेल्‍देबे येशूट्‌याने रदे, मेस्‍ये येशू चसे चने टूनूब ङूदे हम्‍ब अत्तर येशूजे टने फैम्‍मीदे। 
MAT.26.8	कन्‍छ्वाब स्यूस्स्यायूदे अम्‍ब तङ्दे, हन्‍छ्वाब थमयू छी लङ्दे, मेस्‍ये थमयूदे यदे, “अम्‍ब चेने खेर चे? 
MAT.26.9	चेनेयलो अम्‍ब अत्तर कूम लूने सोङ्देबे हम्‍ब नोर‌्‌ दूख्प्रेब मीयूने पीन ख्‍व ख्यङ्दे।”
MAT.26.10	तर हम्‍ब था प्रेत्‍देबे येशूदे थमयूने यदे, “नमयूदे अम्‍ब मदीने चेने छरङ् पीन? ङूदे ङैने सोरो ज्‍य काम त्‍या चे ख्यङ्। 
MAT.26.11	चेनेयलो दूख्प्रेब मीयू नमयूप्रे येतार्‌ने क्‍यूक्क्‍य, तर नमयूप्रे ङ येतार्‌ने क्यूस्ये त्‍वो। 
MAT.26.12	अम्‍ब अत्तर ङैजे ङ्वने फन्‍देबे ङैने खङ्सने बोप्‍पजे लागि तयार चीम्‍मे ख्यङ्। 
MAT.26.13	तम्दम्‍ने, ङ नमयूने यीय, संसारभरी केने-केने अम्‍ब सूगब खबर प्रचार चीक्क्य, होने-होने अम्‍ब मदीदे चेब कामजेये ह्‍वे चीक्क्य।”
MAT.26.14	होन्‍छ्वाब बाह्र जना स्यूस्स्यायू नङ्ने यहूदा इस्‍करियोतब केन् पूस्‍र्‌यायू ट्‌याने गीलीदे, 
MAT.26.15	मेस्‍ये यदे, “कादेये येशूने ङैदे नमयूजे लाने चूङ्स्ये पीन्‍देयलो, ङैने च पीन्क्‍य?” थमयूदे ङूने चाँदीजे मन्‍द्रामूली सूम्‍च्यू चील्‍देबे पीन्दे। 
MAT.26.16	हम्‍ब बीलमेस्‍ये यहूदादे येशूने चूङब मौका च्‍यूक्‍तीदे।
MAT.26.17	अखमिरी क्‍यङ् दीन्बरजे खूम्जे दिन स्यूस्स्यायू येशू ट्‌याने रदेबे लोत्‍दे, “निस्तार दीन्बरजे भत्यार् चने नैजे लागि ङीदे ने केने मील्‍ले?”
MAT.26.18	येशूदे यदे, “सहरने ख्यब मी त्या ट्‌याने प्र, मेस्‍ये ङूने य, ‘गुरुदे य ख्यङ्, ङैजे बील फ्‍योरदे। ङ रङ्से स्यूस्स्यायूप्रे निस्तारजे दीन्बर नैजे कीम्ने मन्‍दीय’।” 
MAT.26.19	होर्‌दे येशूजे आज्ञा ङ्‍यीन्देबे स्यूस्स्यायूदे निस्तार दीन्बरजे साप्‍ताने मील्‍लीदे।
MAT.26.20	कन्‍छ्वाब नूस्‍यूङ् क्‍यूट्‍टदे हन्‍छ्वाब येशू बाह्र जान स्यूस्स्यायूप्रे चसे चने टूङ्दे। 
MAT.26.21	थमयू चेन बीलने येशूदे यदे, “तम्दम्‍ने, ङ नमयूने यीय, नमयू नङ्ने त्‍यादे ङैने चूङ्स्‍ये पीन्क्‍य।”
MAT.26.22	होर्‌दे थमयू सोरो अन्सूग क्‍यूत्‍दे मेस्‍ये थमयू त्‍या त्‍यादे येशूने लोत्‍दे, “प्रभु हम्‍ब ङ यीर?”
MAT.26.24	धर्मशास्‍त्रने केर्‌बे लिख्‍दीये ख्‍य मीजे च होर्‌बेने प्रने पर्‌दीय। तर हम्‍बने धिक्‍कार ख्यङ् सूदे मीजे चने चूङ्स्‍ये पीन्क्‍य! हम्‍ब मीब अन्जन्मीदी‍लो ङूजे लागि सोरो ज्‍य क्‍यूर ख्यङ्दे।”
MAT.26.25	होर्‌दे येशूने चूङ्स्‍ये पीनब यहूदादे यदे, “ओ गुरु, हम्‍ब पक्‍कने ङ औ?”
MAT.26.25	येशूदे यदे, “न रङ्सेदेने यदे।”
MAT.26.26	थमयू भत्यार् चेनूब येशूदे क्‍यङ् टेल्‍दे, मेस्‍ये असी पीनङ्‍येदे येशूदे हम्‍ब क्‍यङ् फाच्‍या चीत्दे मेस्‍ये स्यूस्स्यायूने पीन्देबे यदे, “ना च, अम्‍ब ङैजे ङ्व ख्यङ्।”
MAT.26.27	होर्‌दे येशूदे ढोल्‍कये टेल्‍देबे धन्यवाद पीनङ्‍येदे थमयूने येरे यदेबे पीन्दे, “अम्‍ब नमयू क्वादेने थूङ्। 
MAT.26.28	चेनेयलो अम्‍ब सर् करारजे ङैजे का ख्यङ्, अम्‍ब कूम मीयूजे पापजे पश्चाताप चीत्‍देबे परमेश्‍वरतेले ल्‍वाजे लागि बग्‍दीय। 
MAT.26.29	ङ नमयूने यीय, कम्‍ब दीन्सेमे ङैजे पजे राज्‍यने नमयूप्रे अम्‍बने सर् चीत्‍देबे अन्‍थूङ्दासेमे ङ अङ्‍गुरजे अम्‍ब सीदे फेरि थूङ्स्‍ये त्‍वो।”
MAT.26.30	प्रू त्‍या प्‍वेमेस्‍ये थमयू जैतून गङ्ने गीलीदे।
MAT.26.32	तर ङ सीबदेबे सोम्‍बो क्‍यूरङ्येदे गालीलने नमयूयली खूम् प्रीय।”
MAT.26.33	पत्रुसदे येशूने जवाफ पीन्‍दे, “नैजे कारणदे क्‍वादेने विश्‍वास क्‍यापीलीने ङ कलङ्बेये अन्‍क्यापी।”
MAT.26.34	येशूदे ङूने यदे, “तम्दम्‍ने, ङ नमयूने यीय, दीनीमून्‍दे कप ठ्वायली खूम् नदे ङैने सोम्‍फेसेमे अन्स्ये यदेब यीय।”
MAT.26.35	पत्रुसदे येशूने यदे, “ङ नैप्रे सीब पर्‌तीलीने ङ नने अन्स्ये अन्‌-य।” सूजो स्यूस्स्यायू क्वादेने होरेने यदे।
MAT.26.36	होर्‌दे येशू गेतसमनी यब नेने थमयूप्रे गीलीदे, मेस्‍ये स्यूस्स्यायूने यदे, “नमयू अन्-याने टूङ्, ङ छीत्‍या तीलाने प्रदेबे प्रार्थना चीक्क्‍य।” 
MAT.26.37	येशूदे पत्रुस मेस्ये जब्दियाजे च ङ्‍हीने स्‍योल्‍गीदे होरदे येशू सोरो पीर्‌ पर्‌दीदेबे चैर्‌बे क्यूत्‍दे। 
MAT.26.38	होर्‌दे येशूदे थमयूने यदे, “ङैजे प्राण सोरो पीर्‌पर्‌दीदेबे सीयेप्र क्‍यून्‍न ख्यङ्। नमयू अन्-यानेने टूङ्, मेस्‍ये ङैप्रे मून् जाग्‍ती।” 
MAT.26.39	ङू छीत्‍या तीलाने गीलीदे च्येने पून्‍छ्‌याल क्‍यूत्‍देबे प्रार्थना चीत्‍दे, “पाइ, खूदेयलो, अम्‍ब पील ङैट्‌यादे हर्‌दीमी। होरेयली ङैजे इच्‍छाने दी, तर नैजे इच्‍छा अनुसार क्‍यूस्स्‍य।”
MAT.26.40	होर्‌दे येशू रङ्सेजे स्यूस्स्यायू ट्‌याने ल्‍वारदे थमयू ङ्‍यूम्‍नब तूरदे, मेस्‍ये पत्रुसने यदे, “नमयू कर ङैप्रे घण्टा तीत्‍याये मून् जाग्‍ते अन्ख्‍व? 
MAT.26.41	जाँचने अम्‍पर्‌दीस्‍य यदेबे मून् जाग्‍तीदे प्रार्थना ची। तम्दम्‍ने आत्माब तयार ख्यङ्, तर ङ्वब कम‍जोर ख्यङ्।”
MAT.26.42	फेरि दोस्रो खेप् गीलीदेबे येशूदे प्रार्थना चीत्‍दे, “प ङैदे, अम्‍ब थूङने पर्‌दीलो नैजे इच्‍छा पूरा क्‍यूस्स्‍य।”
MAT.26.43	येशू फेरि रलीने थमयू ङ्‍यूम्‍नब तूरदे, चेनेयलो थमयू ङ्‍यूम्-म्‍यादे म्‍या ले अन्‍ख्‍व क्‍यून्‍न ख्‍य।
MAT.26.44	येरेक्‍यूत्‍देबे येशूदे थमयूने फेरि पोङ्गीदे, मेस्‍ये गीलीदेबे फेरि हम्‍ब पोयू दोहोर्‌तीदेबे तेस्रो पलोये प्रार्थना चीत्दे।
MAT.26.45	होर्‌दे येशू स्यूस्स्यायू ट्‌याने ल्‍वारदेबे थमयूने यदे, “नमयू च चूजोसेमेने ङ्‍यूम्‍देबे आराम चीन्‍न औ? ले, बील क्यूट्‍ट ख्यङ्। जेम्से ङ, मीजे-च पापीयूजे लाने सूम्‍दीबे मैख्यङ्। 
MAT.26.46	लङ्, प्रे। ले ङैने चूङ्स्‍ये पीनब मी ट्‌यारङ्ने फ्‍योर ख्यङ्।”
MAT.26.47	येशूदे येरे येनूब, बाह्र जान स्यूस्स्यायू नङ्ने यहूदा यब फ्‍योरदे। ङूप्रे पूस्‍र्‌या केन्‌यू मेस्‍ये जनताजे धर्म-गुरुयूदे कूल्‍बेब मीहुल केन् त्‍या लाने पार्‌ज्‍याप्रे पीर्‌गयू टेल्‍देबे रदे। 
MAT.26.48	येशूने चूङ्स्‍ये पीनब मीदे थमयूने च्यूनू त्‍या पीने ख्‍य, “सूने ङैदे मूइ चीक्क्य, ङू येशू ख्यङ्, ङूने चूङ्।” 
MAT.26.49	तूरून्‍तै येशू ट्‌याने गीलीदेबे यहूदादे यदे, “ओ गुरुज्‍यू, नमस्‍कार!” यदेबे ङूदे येशूने मूइ चीत्‍दे।
MAT.26.50	येशूदे यहूदाने यदे, “ख्‍योन्, न च चेने रख्यङ्, हम्‍ब चीक्‍क।”
MAT.26.50	होर्‌दे थमयू खूम् रदेबे येशूने चूङ्देबे टेल्‍गीदे। 
MAT.26.51	हन्‍छ्वाबने येशूप्रे ख्‍यब स्यूस्स्यायू नङ्जे त्‍यादे रङ्सेजे पार्‌ज्‍या प्‍योदेबे केन् पूस्‍र्‌याजे त्‍वोजे ङ्‍यलम् न च्‍वाट्टे प्रेपीदे।
MAT.26.52	येशूदे ङूने यदे, “नदे रङ्से पार्‌ज्‍या सीम्ने चङ्, चेनेयलो पार्‌ज्‍या टेलब मी क्वाने पार्‌ज्‍यादेने नाश चीक्‍कीय। 
MAT.26.53	न च मैन, च ङ रङ्से पने बिन्ती चीत्‍देयलो, मेस्‍ये ङूदे तुरुन्तै स्वर्ग दूतयू बाह्र पल्‍टनयली थेप् ङैजे लागि कूल्‍बे अन्ख्‍वया?
MAT.26.54	तर कादेये ङैदे स्‍यदेयलो धर्मशास्‍त्रने येर्‌बे क्यूरपर्‌तीय यदेबे लिख्दीयेब पो केर्‌बे पूरा क्‍यूर खूइय?”
MAT.26.56	तर अगमवक्तायूदे धर्मशास्त्रने लिख्दीयेब पोयू पूरा क्‍यूस्स्‍य यदेबे अम्‍ब टक्कने क्‍यूर ख्यङ्।” होर्‌दे स्यूस्स्यायू क्वादेने येशू पङ्‍गीदेबे ग्येयी।
MAT.26.57	येशूने चूङ्देबे पात्‍ता केन् पूस्‍र्‌या कैयाफा ट्‌याने कूदीदे। हैयाने पन्डेयू मेस्‍ये धर्म-गुरुयू रूप् क्‍यूर ख्‍य। 
MAT.26.58	तर पत्रुस चीन्‍तङ्देमेस्‍येने पात्‍ता केन् पूस्‍र्‌याजे कीम्जे य्‍वेसेमे येशूजे ङ्‍ये-ङ्‍ये गीलीदे, मेस्‍ये आखिरीने च क्‍यूर टूङ् यदेबे, लेने नङ्ने गीलीदेबे सीन्‍त्रीयूप्रे टूङ्दे।
MAT.26.59	केन् पूस्‍र्‌या मेस्‍ये पात्‍ता केन् सभाजे टक्कदेने येशूने सेजे लागि ङूजे विरुद्धने लूच्‍च गवाही मल्‍दे। 
MAT.26.60	तर लूच्‍च गवाही पीनब मीयू कूम रदे, तर थमयूदे गवाही चैत्‍याये अम्प्रे। आखिरीने मी ङ्‍ही खूम्दे रदे, 
MAT.26.61	मेस्‍ये यदे, “अम्‍ब मीदे ‘ङ परमेश्‍वरजे मन्‍दिर नोङ्देबे सोम्-म्‍याने अम्‍ब बन्‍दे खूइय’ यदे।”
MAT.26.62	होर्‌दे पात्‍ता केन् पूस्‍र्‌या लङ्देबे येशूने यदे, “न चेने चैत्‍याये जवाफ अम्‍पीन्? अम्‍ब मीयूदे नैजे विरुद्धने पीनब गवाही कर थेको?” 
MAT.26.63	तर येशू पारा अम्‍पूल्‍लाबे टूङ्दे। पात्‍ता केन् पूस्‍र्‌यादे ङूने यदे, “सोम्‍बो परमेश्‍वरजे मीन्‍ने कसम चदेबे यीय, ङीने स्‍य्‍वे, न परमेश्‍वरजे च ख्रीष्‍ट औ?”
MAT.26.66	नमयूजे मोतो कर ख्यङ्?”
MAT.26.66	थमयूदे जवाफ पीन्‍दे, “अम्‍ब मी से पर्‌देब ख्यङ्।”
MAT.26.68	“औ ख्रीष्‍ट, कादेये न अगमवक्ता यलो! य नने ठरेब मी सू?”
MAT.26.69	होर्‌दे पत्रुस फीने य्‍वेने टून ख्‍य। त्‍वोम त्‍या ङू ट्‌याने रदेबे यदे, “नैये गालीलजे येशूप्रे ख्‍यब तेया?”
MAT.26.70	तर पत्रुसदे थमयू क्वाजे खूम्‍ने दी यदे, “नदे यब पो ङैदे अङ्‍को।”
MAT.26.71	होर्‌दे ङू तक्‍लदे फीने गीलेमेस्‍ये सूजो मदीदे ङूने तङ्दे, मेस्‍ये होने ख्‍यब मीयूने यदे, “अम्‍ब मीये येशू नासरीप्रे ख्‍य।”
MAT.26.72	ङूदे फेरि कसम चदेबे दी यदे, “ङैदे हम्‍ब मी अन्स्‍ये।”
MAT.26.73	खात्‍यालाबे हैयाने मेर्‌नब मीयूदे पत्रुस ट्‌याने गीलीदेबे यदे, “तम्दम्‍ने, थमयू नङ्ने त्‍या नेये ख्यङ्, चेनेयलो नैजे बोलीदेने था ख्यङ्।”
MAT.26.74	होर्‌दे ङूदे रङ्सेने ले-तपे तपे कसम चदे “ङैदे हम्‍ब मी स्‍येने अन्स्‍ये।” होर्‌दे तुरुन्तै कप ठ्वादे।
MAT.26.75	होर्‌दे येशूदे येरे यब पो पत्रुसदे ह्‍वेरदे, “कप ठ्वायली खूम् नदे ङैने सोम्‍फेसेमे अन्स्ये यदेबे यीय।” होर्‌दे ङू फीने गीलीदेबे बेस्‍से ङूदे।
MAT.27.1	नप्‍मून्‍देने, केन् पूस्‍र्‌यायू क्वाने मेस्‍ये मीयूजे धर्म-गुरुयूदे येशूने सेजे लागि मोतो चीत्‍दे। 
MAT.27.2	होर्‌दे थमयूदे येशूने ख्‍यादेबे कूदीदे, मेस्‍ये हाकिम पिलातस ट्‌याने सूम्‍दीपीदे।
MAT.27.4	होर्‌दे यदे, “ङैदे ‌दोष त्वब मीने चूङ्से पीन्‍देबे पाप चीक्‍क ख्यङ्।”
MAT.27.4	तर थमयूदे यदे, “अम्‍बजे ङीने चे मतलब? न रङ्सेदेने स्‍ये।”
MAT.27.5	होरदे यहूदादे हम्‍ब चाँदीजे नोर‌्‌यू मन्दिरने छाबीदेबे ङू गीलीदे, मेस्‍ये ङू गीलीदेबे पील्‍दे मेस्ये रङ्सेने सेत्दे।
MAT.27.6	तर केन् पूस्‍र्‌यायूदे हम्‍ब चाँदीजे मन्‍द्रमूली थादेबे यदे, “अम्‍ब मन्‍द्रमूली ढूकूटीने येब ज्‍य अन्क्‍यूर् चेनेयलो अम्‍ब काजे लू ख्यङ्।” 
MAT.27.7	थमयूदे मोतो चीत्‍देबे हम्‍ब मन्‍द्रमूलीदे फीदेशजे मीयूने पोपजे लागि कुमालेजे स कीन्दे। 
MAT.27.8	येरेक्यूत्देबे दीनीसेमेने हम्‍ब सने काजे स यदेबे येन ख्यङ्। 
MAT.27.9	हन्‍छ्वा बीलने यर्मिया अगमवक्तादे येयेब पो पूरा क्‍यूत्दे, “इस्राएलजे मीयूदे ङूजे लू यदेबे तोक्‍दीयेब चाँदीजे मन्‍द्रामूली सूम्‍च्‍यू थमयूदे तादे, 
MAT.27.10	मेस्‍ये परमप्रभुदे ङैने आज्ञा पीन अनुसार हम्‍ब मन्‍द्रमूली थमयूदे कुमालेजे सजे लागि पीन्‍दे।”
MAT.27.11	येशू हाकिमजे खूम्‍दे मेर्‌दे, मेस्‍ये ङूदे येशूने लोत्‍दे, “न यहूदीयूजे मूरुम् औ?”
MAT.27.11	येशूदे जवाफ पीन्‍दे, “अ, नदेने होरे येन ख्यङ्।”
MAT.27.12	होर्‌दे केन् पूस्‍र्‌यायूप्रे धर्म-गुरुयूदे येशूने दोष चीत्‍दे, तर येशूदे चैत्‍याये जवाफ अम्‍पीन्। 
MAT.27.13	होर्‌दे पिलातसदे येशूने लोत्‍दे, “थमयूदे नैजे विरुद्धने कूम पोयूजे गवाही पीन ख्यङ्, च नदे अन्त?” 
MAT.27.14	तर येशूदे ङूने चैपोजेये जवाफ अम्‍पीनब तङ्देबे हाकिम सोरो हार्‌मन्‍दीकदे।
MAT.27.15	निस्तारजे दीन्बरने मीहुलजे इच्‍छा अनुसार हाकिमदे झ्यालखान‍ने ख्‍यब मीत्‍याने क्याबेब छ्‌यप् ख्‍य। 
MAT.27.16	हम्‍ब बीलने थमयूप्रे अन्ज्‍य काम‍ने मीन् चील्‍लेब बारब्‍बा यब कैदी त्‍या ख्‍य। 
MAT.27.17	कन्‍छ्वाब मीहुल फूङ् क्‍यूत्‍दे, पिलातसदे थमयूने लोत्‍दे, “नमयू च चैते? ङैदे नमयूजे लागि सू क्‍याबे? बारब्‍बा यी ख्रीष्‍ट यब येशूने?” 
MAT.27.18	चेनेयलो थमयूदे येशूने म्यातब चीत्‍देबे सूम्‍देबेने रे ख्यङ् यब ङूने था ख्‍य।
MAT.27.19	होर्‌दे न्याय चेने टूङब बीलने ङूजे मजदे येरे यदेबे खबर चङ्पीदे, “हम्‍ब दोष त्‍वब मीने चैत्‍याये अन्चील्‍लाची, चेनेयलो दीनी ङैदे मोङ्ने ङूदे कूम सकस् भोक्‍तीनब तङ्देबे ङ सोरो अन्सूग्।”
MAT.27.20	तर केन् पूस्‍र्‌यायू मेस्‍ये धर्म गुरुयूदेब येशूने से, बारब्‍बानेब क्यापी यदेबे मीजे हुलने तोप्‍लेत्देबे यस्‍ये पीन्‍दे।
MAT.27.21	हाकिमदे फेरि थमयूने लोत्‍दे, “तम्दम्‍ने य अम्‍ब ङ्‍हीनङ्ने कम्‍बने क्‍याबे?”
MAT.27.21	थमयूदे “बारब्‍बाने क्यापी” यदेबे पारा पूत्‍दे।
MAT.27.22	होर्‌दे पिलातसदे थमयूने फेरि लोत्‍दे, “होरेयलो ख्रीष्‍ट यब येशूने केर्‌चे?”
MAT.27.22	“ङूने क्रूसने पील्‍बी!” यदेबे थमयू क्वादेने पारा पूत्‍दे।
MAT.27.23	ङूदे लोत्‍दे, “चैने? ङूदे च अपराध चीक्‍क ख्यङ्?”
MAT.27.23	तर थमयूदे के केन् योन्‍देबे यदे, “येशू क्रूसने खील् ठोक्‍दीदेबे पील्‍बी!”
MAT.27.25	थमयूदे क्‍यूक्क्‍य यदेबे पारा पूत्‍देबे, “ङूने सेबजे दोष ङी मेस्‍ये ङीजे च-चीमीफ्‍याने पर्‌दीस्‍य।”
MAT.27.26	होर्‌दे पिलातसदे थमयूजे लागि बारब्‍बाने क्यापीदे, तर येशूने कोर्रा लैदीदेबे क्रूसने खील् ठोक्‍दीदेबे पीलने सूम्‍दीपीदे।
MAT.27.27	होर्‌दे पिलातसजे सिपाईयूदे येशूने हाकिमजे दरबारने कूदीदे, मेस्‍ये टक्क पल्‍टन्‍ने ङूजे खूम्‍ने रूप् पूत्‍दे। 
MAT.27.28	थमयूदे येशूजे कोला प्‍यङ्देबे ङूने मूरुम्‍जे प्र मल्‍लम रङ्जे कोला होम्‍मीदे। 
MAT.27.29	थमयूदे च्‍वोजे मुकुट तादेबे येशूजे टने कूमीदे। येशूजे स्‍येत् लाने म्‍याजे पीर्‌ग टेल्‍स्‍ये पीन्‍दे, मेस्‍ये येशूजे खूम्‍दे पूजी चोदेबे ङूने येरे न पूत्‍देबे यदे, “यहूदीयूजे मूरुम्ने नमस्कार” 
MAT.27.30	होर्‌दे थमयूदे येशूने छ्‌योम थर्‌दे, मेस्‍ये हम्‍ब म्‍याजे पीर्‌ग लेन्‍देबे येशूजे टने ठरीदे। 
MAT.27.31	येशूजे न प्‍वे चेनमेस्‍ये मल्‍लम् कोला प्‍यङ्बीदेबे ङूजे रङ्से कोला होम्‍मीदे। होर्‌देङ्‍येदे थमयूदे येशूने क्रूसने खील् ठोक्‍दीदे पीलने स्‍योल्‍गीदे।
MAT.27.32	लम्‍ने प्रेनूब सिमोन यब कुरेनीजे मीत्‍या तूदे, मेस्‍ये थमयूदे ङूने येशूजे क्रूस प्‍ल्‍ये यदेबे कर् चङ्दे। 
MAT.27.33	कन्‍छ्वाब थमयू गलगथा यब नेने फ्‍योरदे, अम्‍ब नेजे अर्थ ‘ट खोकाजे’ ने यख्‍य। 
MAT.27.34	होर्‌दे थमयूदे येशूने टे च्यूम्‌येब अङ्‍गुरजे ची थूङ्स्‍ये पीन्‍दे, तर येशूदे म्‍यङ्देबे हम्‍ब अन्‍थूङ्। 
MAT.27.35	थमयूदे येशू क्रूसने खील् ठोक्‍दीदे पील्‍बेमेस्‍ये, ङूजे कोलायू चीट्ठ थादेबे थमयूदे कोत्‍दे। 
MAT.27.36	होर्‌दे थमयू होने टूङ्देबे येशूजे सीन्त्री टूङ्दे। 
MAT.27.37	थमयूदे येशूजे टजे तोलाने, “अम्‍ब येशू यहूदीयूजे मरूम् ख्यङ्”, यदेबे लिख्‍दीयेब दोष पत्र खेबीदे। 
MAT.27.38	येशूप्रेने डाँकू ङ्‍ही क्रूसने खील् ठोक्‍दीदेबे पीले ख्य, त्‍या येशूजे स्‍येत्‍तेयोर् मेस्‍ये सूजोब योन्‍देयोर्। 
MAT.27.39	हम्‍ब लम् क्‍यूत्‍देबे प्रब मीयूदे रङ्सेजे ट लीङ्देबे येशूजे न पूत्‍देबे खिसी चीत्‍दे, 
MAT.27.40	मेस्‍ये यदे, “ओ मन्‍दिर हूल्‍देबे सोम्‍म्‍याने थ्‍याब, कादेये न परमेश्‍वरजे च यलो, रङ्सेने बच्‍दी, मेस्‍ये क्रूसदे मो तल्‍ख।”
MAT.27.41	येर्‌बेने पूस्‍र्‌या केन्‌यूदेये पन्डेयू मेस्‍ये धर्म-गुरुयू प्रे-प्रेने ङूजे न पूत्‍देबे यदे, 
MAT.27.42	“अम्‍बदे सूजो मीनेब बच्‍दीमीदे, रङ्सेनेब बच्‍दे अन्खू। अम्‍ब इस्राएलजे मूरूम् ख्यङ्। चूजो क्रूसदे मो तल्‍खस्‍य, मेस्‍ये ङीनदे ङूने विश्‍वास चेस्‍ये। 
MAT.27.43	येशूदे परमेश्‍वरने भर् येख्‍य। परमेश्‍वर ङूप्रे सूग ख्यङ्देयलो चूजोने छूर्‌तीमीस्‍य, चेनेयलो ङूदे ‘रङ्सेने परमेश्‍वरजे च’, यदेबे य ख्‍य।” 
MAT.27.44	होर्‌दे येशूप्रे क्रूसने खील् ठोक्‍दीदे पीलेब हम्‍ब डाँकूयूदेये होरप्रने येशूजे न पूत्‍दे।
MAT.27.45	नोगूङ्मेस्‍ये नूस्‍यूङ्ला सोम् तप्‍रब का-मुलुकने मून्‍दूङ् क्‍यूत्‍दे। 
MAT.27.46	घडीने सोम् तप्‍रब येशू येरे यदेबे के केन् योन्‍देबे पारा पूत्‍दे, “इलोई, इलोई, लामा सबखथनी?” अम्‍बजे अर्थ, ओ ङैजे परमेश्‍वर, ओ ङैजे परमेश्‍वर, नदे ङैने चेने पोङ्‍ये?”
MAT.27.47	येशू येर्‌बे पारा प्‍वेब तदेबे हैयाने मेर्‌नब मीयू नङ्ने कोइ मीयूदे यदे, “अम्‍ब मीदे एलियाने कोन ख्यङ्!”
MAT.27.49	तर सूजोयूदे यदे, “लेदे, कादेये एलिया ङूने बच्‍दीमेने रीयी।”
MAT.27.50	होर्‌दे येशू फेरि के केन् योन्‍देबे पारा पूत्‍दे मेस्‍ये ङूदे दीयो पूत्‍दे।
MAT.27.52	तूर्‌सयू स्‍याइ, मेस्‍ये कूम सीयेब परमेश्‍वरजे पवित्र मीयूजे ङ्वयू सोम्‍बो क्‍यूत्‍देबे लङ्दे। 
MAT.27.53	होरदे येशू सीइदेबे लङ्‍रमेस्‍ये, थमयू तूर्‌सयूदे योङ्‍रदेबे पवित्र सहरने गीलीदे मेस्‍ये कूम मीयू ट्‌याने रब तङ्दे।
MAT.27.54	कन्‍छ्वाब कप्‍तान मेस्‍ये ङूप्रे येशूने रेत्‍देबे टूनब मीयूदे सूङ्‍गू गीलेब मेस्‍ये होने क्‍यून्‍नब घटनायू तङ्दे, हन्‍छ्वाब सोरो फदेबे थमयूदे यदे, “तम्दम्‍ने, ङू परमेश्‍वरजे चने टूङ्।”
MAT.27.56	थमयू नङ्ने मरियम मग्‍दलिनी, याकूब मेस्‍ये योसेफजे म मरियम, मेस्‍ये जब्दियाजे चयूजे म ख्‍य।
MAT.27.57	नूस्‍यूङ्लाबे योसेफ यब अरिमाथिया सहरजे फ्‍योबो मीत्‍या रदे। ङूये येशूजे स्यूस्स्या क्‍यूर ख्‍य। 
MAT.27.58	ङूदे पिलातस ट्‌याने गीलीदेबे येशूजे सीयेब ङ्व स्‍यदे, मेस्‍ये पिलातसदे हम्‍ब ङूने पीन् यदेबे हुकुम पीन्‍दे। 
MAT.27.59	योसेफदे सीयेब ङ्व टेल्‍देबे सफा मल्‍मल् कोलादे तिल्दे, 
MAT.27.60	मेस्‍ये योसेफदे रङ्सेजे लागि लूङ् पोलोम्ने खोप्‍तीदेबे बन्‍दीयेब सर् खङ्सने हम्‍ब हीत्‍दे, मेस्‍ये खङ्सजे लने लूङ् केन् त्‍या फोल्पीदे, मेस्‍ये ङू गीलीदे। 
MAT.27.61	खङ्सजे खूम्‍ने मरियम मग्दलिनी मेस्‍ये सूजोब मरियमये टून ख्‍य।
MAT.27.62	तयारी क्‍यूरब दिनजे नैदेरेदे पूस्‍र्‌या केन्‌यू होर्‌दे फरिसीयू पिलातस ट्‌याने रूप् क्‍यूत्‍दे, 
MAT.27.63	मेस्‍ये थमयूदे यदे, ‘‘गुरु, हम्‍ब ठग्देबदे सोम्‍बो ख्यङ्ब ‘ङ सोम्म्‍या ङ्‍येदे फेरि सोम्‍बो क्‍यूत्‍देबे लङ्‍रीय’ यदेबे यब पो ङीने याद ख्यङ्। 
MAT.27.64	येरेक्‍यूत्‍देबे सोम्म्‍यासेमे हम्‍ब तूर्‌स चेलाबे सीन्त्री टूङ यदेबे हुकुम चीम्‍मी, नत्र ङूजे स्यूस्स्यायू रदेबे हम्‍ब ङ्व खूदेबे कूबने, मेस्‍ये ‘हम्‍ब सीयेब सोम्‍बो क्‍यूत्‍देबे लङ्‍रो’ यदेबे मीयूने यीय, मेस्‍ये हम्‍ब ङ्‍येदे पीनब धोका खूम्‍जेयली झन् थेप् अन्ज्‍य क्यूक्क्य।”
MAT.27.65	पिलातसदे थमयूने यदे, “नमयूप्रे रेनब सीन्‍त्रीयू ख्यङ्। प्र, नमयूदे खूदासेमे चेलाबे रेन्।” 
MAT.27.66	होर्‌दे थमयू गीलीदेबे खङ्सने उप्‍येब लूङ् केन्‍ने लाहजे छाप पूत्‍दे। मेस्‍ये सीन्‍त्रीयू खेर्‌दीदेबे तूर्‌सने सूरक्षा हीत्‍दे।
MAT.28.1	अराम टूङब दिनजे नेदेरे, नप्‍दे म्‍या सेरेरे तङ्‍रब मरियम मग्दलिनी मेस्‍ये सूजो मरियम तूर्‌स लेने रदे।
MAT.28.2	सूङ्‍गू केन् गीली, मेस्ये परमप्रभुजे दूत त्‍या स्वर्गदे मो तल्‍रदे, मेस्‍ये रदेबे लूङ् केन् ल्‍वापीदेबे हम्‍ब फ्‍याने टूङ्दे। 
MAT.28.3	ङूजे त्‍वा बिजुलीप्र ओथ्याङ् तङ्दे, मेस्‍ये ङूजे कोला ल्‍याङ्प्र कर् ख्‍य। 
MAT.28.4	हम्‍बप्रे बेस्‍से सीन्त्रीयू स्‍य लूतूतू फ्रीक्‍दे, मेस्‍ये सीयेप्र क्‍यूत्‍दे।
MAT.28.5	तर स्वर्ग दूतदे हम्‍ब मदीयूने यदे, “नमयू अम्‍फलाची, चेनेयलो नमयू क्रूसने खील् ठोक्दीदेबे पील्दे सेक्‍कब येशूने मैल्‍न ख्यङ् यदेबे ङैने था ख्यङ्। 
MAT.28.6	येशू येने त्‍वो, ङूदे यप्रने ङू सोम्‍बो क्‍यूत्‍देबे लङ्‍ग ख्यङ्। ख ङूने हीदेब ने ले। 
MAT.28.7	होरदे छीट्‍टो प्रदेबे ङूजे स्यूस्स्यायूने पो स्‍योप्‍प प्रभु सीइदेबे सोम्‍बो क्‍यूर ख्यङ्, मेस्‍ये ङू नमयूयली खूम् गालीलने प्रेन ख्यङ्, होने नमयूदे ङूने तङ्क्‍य। ले, ङैदे नमयूने येक ख्यङ्।”
MAT.28.8	होर्‌दे थमयू फलीने सूगे-सूगे तूर्‌स गङ्दे छाट्‍टे ङूजे स्यूस्स्यायूने खबर स्‍य्‍वेने छ्‌योङ्‍गीदे।
MAT.28.9	अचानक येशूदे थमयूने तूदेबे यदे, “शान्ति।” थमयू येशूट्‌याने गीलीदेबे ङूजे तोप् चुङ्देबे स्‍यूव पीन्‍दे। 
MAT.28.10	होर्‌दे येशूदे थमयूने यदे, “अम्‍फलाची, प्रदेबे ङैजे च्योन्‌यूने गालीलने प्र येमी, मेस्‍ये हैयाने थमयूदे ङैने तङ्क्‍य।”
MAT.28.11	हम्‍ब मदीयू लम्‍ने प्रेनूब, कोइ-कोइ सीन्त्रीयू सहरने गीलीदेबे पूस्‍र्‌या केन्‌यूने होने क्‍यूरब घटनयूजे बारेने खबर चीत्‍दे। 
MAT.28.12	कन्‍छ्वाब पूस्‍र्‌या केन्‌यू धर्म गुरुयूप्रे रूप् क्‍यूत्‍दे, थमयूदे मोतो चीत्‍दे, मेस्‍ये सीन्त्री टूङ्ब सिपाईयूने येरे यदेबे कूम नोर‌्‌ पीन्‍दे, 
MAT.28.13	“नमयूदे य, ‘ङी मून्‍दे ङ्यूम्म्‍य गीले बीलने येशूजे स्यूस्स्यायू रदेबे ङूजे ङ्व खूको।’ 
MAT.28.14	कादेये अम्‍ब खबर हाकिमजे नने फ्‍योबदेयलो, ङीदे हाकिमप्रे पो मील्‍लीदेबे नमयूने जूक्‍तीमीय।” 
MAT.28.15	होर्‌दे थमयूदे हम्‍ब नोर‌्‌ तादे, मेस्‍ये केरे लोम्‍मे ख्य होरेने चीत्‍दे, मेस्‍ये यहूदीयूजे अन्‍द्रने दीनीसेमेने अम्‍ब पो ड्वाङ्‍गे क्‍यून्‍न ख्यङ्।
MAT.28.17	थमयूदे येशूने तङ्देबे स्‍यूव पीन्‍दे, तर कोइदे शङ्का चीत्‍दे। 
MAT.28.18	होर्‌दे येशू थमयू ट्‌याने रदेबे यदे, “स्वर्ग प्रे पृथ्वीजे साप्‍ता हक ङैने पीने ख्यङ्। 
MAT.28.19	येरेक्‍यूत्‍देबे प्र, मेस्‍ये देश देशजे मीयूने स्यूस्स्या बन्‍दी, परमेश्‍वर, च मेस्‍ये पवित्र आत्माजे मीन्‍ने थमयूने बप्‍तिस्मा पीन्, 
MAT.28.20	ङैदे नमयूने आज्ञा चीतेब पोयू टक्कने थमयूने मन्‍देने लोम्मी। होर्‌दे ले, ङ येतार्‌ने, संसारजे आखिरीसेमेने नमयूप्रे क्यूक्‍क्य।”
MRK.1.1	परमेश्‍वरजे च येशू ख्रीष्‍टजे सूगब खबर येरे सुरु क्‍यूक्‍क्‍य। 
MRK.1.2	यशैया अगमवक्तादे येरे लिख्दीये ख्यङ्:
MRK.1.2	“ले, परमेश्‍वरदे, न यली खूम्खूम् ङैजे दूत कूल्‍बीय, ङूदे नैजे लागि लम् तयार चीक्‍क्‍य यदेबे य ख्यङ्।”
MRK.1.4	बप्‍तिस्मा पीनब यूहन्‍नादे पाप क्षमा चेने पश्‍चात्ताप चेब बप्‍तिस्माजे बारेने हम्‍ब नेजे मीयू क्‍वानेने स्‍य्वेदे स्‍य्वेदे मी अन्‍टोङब चनमन नेने फ्‍योरदे। 
MRK.1.5	यहूदिया देश मेस्‍ये यरूशलेमजे मीयू क्‍वाने यहून्‍ना ट्‌याने योङ्‌रदे। मेस्‍ये थमयूदे रङ्सेदे रङ्सेने पापी ख्यङ् यदेबे यूहन्‍नाजे लादे यर्दन होङ्ने बप्‍तिस्मा कीन्‍दे। 
MRK.1.6	यूहन्‍नादे ऊँटजे फूदे ताब कोला ह्‌वे ख्‍य। मेस्‍ये ढप्ने खूस्‍यजे कूच्यू ख्‍या ख्‍य, ङूदे रीक्प्रे ना-ओमजे खूदू च ख्‍य। 
MRK.1.7	ङूदे मीयूने येरे यदेबे स्‍य्वेत्‍दे, “ङ यली ङ्‌येदेरब ङू थेप् शक्तिशाली ख्यङ्, मेस्‍ये ङ कूत्‍तू क्‍यूत्‍देबे ङूजे पूङ्‌गीजे थब फा लायक‍जे त्‍वो। 
MRK.1.8	ङैदे नमयूने क्‍यूदे बप्‍तिस्मा पीन ख्यङ्, तर ङूदे नमयूने पवित्र आत्मादे बप्‍तिस्मा पीन्क्‍य।”
MRK.1.9	हम्‍ब दिनने येशू गालीलजे नासरतदे रदे, मेस्‍ये यूहन्‍नादे यर्दन होङ्ने ङूने बप्‍तिस्मा पीन्‍दे। 
MRK.1.10	येशू क्‍यू नङ्दे कन्छ्वाब लङ्‌रदे हन्छ्वाबने स्‍वर्ग पूक्‍देबे पवित्र आत्‍मा धोङ्‌रप्र ङू फ्‍याने रेनब तङ्दे। 
MRK.1.11	होर्‌दे स्‍वर्गदे येर के त्‍या तैरदे, “न ङैजे छेब च ख्यङ्। नेप्रे ङ सोरो सूग ख्यङ्।” 
MRK.1.12	खात्याने परमेश्‍वरजे पवित्र आत्‍मादे येशूने मी अन्‍टोङब चनमन नेने स्‍योल्‍गीदे। 
MRK.1.13	शैतानदे जाँच चीत्‍देबे ङू ङ्यील्लङ् दिनसेमे मी अन्‍टोङब चन-मन नेने टूङ्दे। ङू नाजे जन्‍तूयूप्रे टूङ्दे, मेस्‍ये स्‍वर्गदूतयूदे ङूजे सेवा चीत्‍दे।
MRK.1.14	यूहन्‍ना चूङ्‍गमेस्ये परमेश्‍वरजे सूगब खबर मीयूने स्‍य्वेदे-स्य्वेदे येशू गालीलने रदे। 
MRK.1.15	येशूदे यदे, “बील पूरा क्‍यूरे ख्यङ्, मेस्‍ये परमेश्‍वरजे राज्‍य ट्‌याने फ्‍योर ख्यङ्। होरेक्‍यूत्‍देबे नमयूदे पश्‍चात्ताप चीत्‍देबे पाप चेब काम क्यापी, मेस्‍ये सूगब खबरने विश्‍वास ची।”
MRK.1.16	येशू गालील-समुद्रजे नने प्रेनूब सिमोन मेस्‍ये ङूजे च्‍योन् आन्‍द्रियासदे जाल छानब ङूदे तङ्दे। थमयू ङ सेब मी ख्‍य। 
MRK.1.17	येशूदे थमयूने यदे, “ङैजे ङ्‌येदे ख, मेस्‍ये ङैदे नमयूने ङ चूङ दी, मीयूने परमेश्‍वरजे राज्‍यने रेब मीयू चीक्‍क्‍य।” 
MRK.1.18	होरे यबने थमयूदे रङ्सेजे जालीयू पोङ्‌गीदेबे ङूजे ङ्‌ये-ङ्‌ये गीलीदे।
MRK.1.19	होर्‌दे छीत्‍या तीलाने गीलेङ्‌येदे ङूदे जब्दियाजे च ङ्‌ही याकूब मेस्‍ये यूहन्‍ना डुङ्गाने टूङ्देबे जालीयू रोप्‍नब तङ्दे। 
MRK.1.20	ङूदे थमयूने तुरुन्तै कोदे, मेस्‍ये रङ्से प जब्दियाने काम फरब मीयूप्रे डुङ्गाने पोङ्‌‍गीदेबे थमयू येशू ङ्‌ये-ङ्‌ये गीलीदे।
MRK.1.21	थमयू कफर्नहुम तने गीलीदे, होर्‌दे आराम टोङब दिनने यहूदीजे सभा-कीम्ने गीलीदेबे ङूदे शिक्षा पीन्दे। 
MRK.1.22	येशूदे लोम्‍मेब शिक्षा तदेबे थमयू हार्‌मन्‍दीकदे, चेनेयलो ङूदे यहूदी पन्‍डेयूदेप्र दीलाबे, हुकुम चील्‍ले मीदेप्र लोम्‍मीदे। 
MRK.1.23	हन्‍छ्वाबने हम्‍ब यहूदीजे सभा-कीम्ने अशुद्ध आत्मा ख्‍यब मीत्‍या ख्‍य। 
MRK.1.24	हम्‍ब मीदे येरे यदेबे पारा पूत्‍दे, “नासरतजे येशू, नदे ङीने च चे मे? न ङीने नाश चेने र औ? न परमेश्‍वरजे पवित्र च यदेबे ङैदे स्‍ये ख्यङ्।”
MRK.1.25	तर येशूदे ङूने फ्राजीदे, “पारा अम्‍पूल्लाबे हम्‍ब मीजे ङ्व नङ्दे योङ्ब।” 
MRK.1.26	हम्‍ब अशुद्ध आत्मादे हम्‍ब मीने लछर्‌-पछर्‌ चीत्‍देबे के केन् योन्‍देबे हम्‍ब मीजे ङ्व नङ्दे फीने योङ्‌गी।
MRK.1.27	मीयू क्‍वाने हार्‌मन्‍दीकदे, मेस्‍ये थमयू त्‍यादे त्‍याने लोत्‍दे, अम्‍ब च यी? अम्‍ब सर्‌ शिक्षा टोङ्। ङूदेब हुकुम चील्‍ले मीदेप्र अशुद्ध आत्मायूने आज्ञा चे टोङ्, मेस्‍ये अशुद्ध आत्मायूदेये ङूजे आज्ञा मन्‍दे टूङ्। 
MRK.1.28	होर्‌दे खात्याने येशूजे न-मीन् गालील नेजे का-मुलुक‍ने ड्वाङ्‌गे क्‍यूरी।
MRK.1.29	खात्याने येशू सभा-कीम्दे योङ्‌रदेबे याकूब, यूहन्‍नाप्रे सिमोन मेस्‍ये आन्‍द्रियासजे कीम्ने गीलीदे। 
MRK.1.30	हैयाने सिमोनजे य्वामी खङ्सीङ् रदेबे अमीन् क्‍यून्‍न ख्‍य, मेस्‍ये थमयूदे छाट्‌टे येशूने ङूजे पो स्‍योत्‍दे। 
MRK.1.31	येशू ङू ट्‌याने गीलीदेबे ङूजे ला चूङ्देबे लङ्दे, मेस्‍ये खङ्सीङ् अन्‍रक्‍यूरी। होर्‌दे ङूदे थमयूजे सेवा चीत्‍दे।
MRK.1.32	हम्‍ब नूस्‍यूङ् मीया नूम्‍येङ्‌येदे मीयूदे येशू ट्‌याने नवयू मेस्‍ये छेत् लादीकब मीयू क्वाने रेत्‍दे। 
MRK.1.33	सहर भर्‌जे मीयू क्‍वाने ख्‍यो ल ट्‌याने रूप् क्‍यूत्‍दे। 
MRK.1.34	थर्‌-थर्‌जे नवयूने येशूदे तम् चीम्‍मीदे, मेस्‍ये छेत्‌यू कूम योम्‍बीदे, तर छेत्‌यूदे ङूने स्‍येदेबे, ङूदे छेत्‌यूने चेये यसे अम्‍पीन्।
MRK.1.35	नप्‍दे म्‍या तङ यली खूम्‍ने ङू लङ्देबे चनमन क्‍यून्‍नब नेने गीलीदे, मेस्‍ये हैयाने प्रार्थना चीत्‍दे। 
MRK.1.36	सिमोन मेस्‍ये ङूप्रे ख्‍यब मीयूदे येशूने मल्‍गीदे। 
MRK.1.37	येशूने त्‍व ङ्‌येदे थमयूदे यदे, “मीयू क्‍वादेने नने मल्‍न ख्यङ्।”
MRK.1.38	होर्‌दे येशूदे थमयूने यदे, “ख, ङीनयू यैयाबूरूजे सूजो सहरयूने प्रे, मेस्‍ये हैयाने ङैदे परमेश्‍वरजे पो स्‍य्‍वे प्रेस्स्‍य, चेनेयलो अम्‍बजे लागिने ङ र ख्यङ्।” 
MRK.1.39	होर्‌दे गालीलजे का-मुलुक‍ने ख्‍यब यहूदीजे सभा-कीम्‌यूने येशू गीलीदेबे परमेश्‍वरजे पो स्‍य्वेदे स्‍य्वेदे मेस्‍ये छेत्‌यू फीने योने-योने गीलीदे।
MRK.1.40	कुष्‍ठ-बीद लादीकब नव त्‍या येशू ट्‌याने रदे मेस्‍ये पूजी चोदेबे बिन्‍ती चीत्‍दे, “नदे तम् चीम्मेस्‍ये मन्‍लो ङ तम् क्‍यूर खूइय।”
MRK.1.41	येशूदे हम्‍ब कुष्‍ठ-बीद लादीकब नवने सोरो ङ्‌येम्देबे ङूदे रङ्से लादे हम्‍ब नवने छूत्‍देबे यदे, “ङ सेम् चीक्‍क्‍य, न तम् क्‍यूप्‍प।” 
MRK.1.42	हन्‍छ्वाबने ङूजे कुष्‍ठ-बीद मैली, मेस्‍ये ङू तम् क्‍यूरी।
MRK.1.43	येशूदे ङूने बोङ्बे आर्‌तीदेबे छाट्‌टे कूल्‍बीदे, 
MRK.1.44	“ले, नदे अम्‍ब पो सूनेये अन्‍स्‍योल्‍लाची, तर रङ्से प्रदेबे पूस्‍र्‌या ट्‌याने तम्‍ब मेस्‍ये प्रमाणजे लागि न तम् क्‍यूरे ख्यङ् यदेबे मीयूने तम्‍ब मोशाजे आज्ञाने ख्‍यप्रने बलि चेर्‌दी।” 
MRK.1.45	तर ङू योङ्देबे गीली, होर्‌दे कुष्‍ठ-बीद तम् क्‍यूरेब पो ड्वाङ्‌गे चीप्‍पीदे, होरेक्‍यूत्‍देबे येशू ङ्‌येदे सहरने तङ्लाबे र अङ्‌ख्‍व क्‍यूरी, मेस्‍ये मीयू त्‍वब नेतेले टूङ्दे। तर मीयू का-मुलुक‍देने ङूट्‌याने रदे।
MRK.2.1	ते दिनङ्‍येदे येशू कफर्नहुम यब नेने ल्‍वारदे, मेस्‍ये मीयूदे ङू कीम्ने ख्यङ्, यब तदे। 
MRK.2.2	होर्‌दे हैयाने सोरो कूम मीयू रूप् क्‍यूत्‍दे, थमयू हैयाने अन्‌-यूक्, अन्‍छ्वा सेमेक्‍यूत्‍दे यी ख्यो-लदेमेस्‍ये फीनेसेमेने मी अन्‌-यूक क्‍यूत्‍दे, हन्‍छ्वाब येशूदे थमयूने परमेश्‍वरजे वचन स्‍योन्‍न ख्‍य। 
MRK.2.3	हैयाने मी स्यीदे पक्षाघातदे नव त्‍या प्‍लेत्‍देबे येशू ट्‌याने रेत्‍दे। 
MRK.2.4	मी हुलदे चीत्‍देबे येशूजे ट्‌याने हम्‍ब नव कूब अङ्‌ख्‍व क्‍यूरीदेबे थमयूदे ङू टूनब कीम्जे त्‍वो धूरी ल्‍वादेबे हम्‍ब नव ङ्‌यूम्‍नब कपतीक सजने मो ङू ट्‌याने तेल्पीदे। 
MRK.2.5	येशूदे थमयूजे विश्‍वास तङ्देबे हम्‍ब पक्षाघातजे नवने यदे, “च, नैजे पापयू क्षमा क्‍यूत्‍दे।”
MRK.2.6	मेस्‍ये हैयाने कोइ यहूदी पन्‍डेयू टून ख्‍य, होर्‌दे रङ्सेजे सेम्ने येरे यदेबे मन्‍न ख्‍य, 
MRK.2.7	“अम्‍ब मीदे चेने येर्‌बे क्‍यम? अम्‍ब परमेश्‍वरजे न प्‍वे ख्यङ्! परमेश्‍वरदेत्‍यामे पाप क्षमा चे खूइय सूजो सू मीदेये चे अन्‍खू?”
MRK.2.8	होर्‌दे थमयूदे येरे मन्‍नब पो येशूदे आत्माने था प्रेत्‍देबे थमयूने यदे। “चेने नमयू रङ्से सेम्ने येरे मन्‍न? 
MRK.2.9	पक्षाघात बीदजे नवने, ‘नैजे पापयू क्षमा क्‍यूत्‍दे,’ यब सूस्‍योलो ख्यङ्‌यी, ‘लङ्, नैजे कपतीक प्‍लेत्‍देबे प्र’ यब सूस्‍योलो ख्यङ्? 
MRK.2.10	तर पृथ्वीने पाप क्षमा चेब हक मीजे चने ख्यङ् यदेबे नमयूदे स्‍येस्‍य” होर्‌दे येशूदे हम्‍ब पक्षाघातजे नवने यदे, 
MRK.2.11	“ङ नने यीय, लङ्, नैजे कपतीक प्‍लेत्‍देबे कीम्ने प्र।” 
MRK.2.12	मेस्‍ये खात्याने हम्‍ब नव लङ्देबे रङ्से कपतीक प्‍लेत्‍देबे क्‍वाजे खूम्‍देने गीलीदे। अन्‍छ्वासेमे क्‍यूत्‍दे यी, मीयू क्‍वाने हार्‌मन्‍दीकदे। “येर कामब ङीदे कलङ्बेये अन्‍तङ्!” यदेबे थमयूदे परमेश्‍वरजे महिमा चीत्‍दे।
MRK.2.13	फेरि येशू त्‍याफे समुद्रजे नने गीलीदे। होर्‌दे मी हुल केन् त्‍या ङू ट्‌याने फूङ् क्‍यूट्‌टदे, मेस्‍ये ङूदे थमयूने शिक्षा पीन्दे। 
MRK.2.14	होर्‌दे ङ्‌येदे प्रेनूब येशूदे अल्‍फयसजे च लेवी स्‍यर्‌म लङब अड्डने टूनब तङ्दे, मेस्‍ये ङूने यदे, “ङै ङ्‌ये-ङ्‌ये ख” लेवी लङ्देबे ङूजे ङ्‌येदे गीलीदे।
MRK.2.15	येशू लेवीजे कीम्ने कङ् चने टूङ्ब स्‍यर्‌म लङब कूम मीयू मेस्‍ये पापीयूये येशू मेस्‍ये ङूजे स्यूस्स्यायूप्रे टून ख्‍य। चेनेयलो येशू ङ्‌ये-ङ्‌ये प्रब मीयू कूम ख्‍य। 
MRK.2.16	पापीयू मेस्‍ये स्‍यर्‌म लङब मीयूप्रे येशू चसे-चेनब तङ्देबे फरिसीयू दलजे यहूदी पन्‍डेयूदे ङूजे स्यूस्स्यायूने यदे, “चेने ङू स्‍यर्‌म लङयू मेस्‍ये पापीयूप्रे टूङ्देबे च?”
MRK.2.17	अम्‍ब पो तदेबे येशूदे थमयूने यदे, “बीद त्‍वब मीने डाक्टर अन्‍चैदी, तर नव मीने त्‍या कर्‌पर्‌दीय। ङ धर्मी मीयूजे लागि रदी, तर पापीयूने क्‍वने र ख्यङ्।”
MRK.2.18	यूहन्‍नाजे स्यूस्स्यायू मेस्‍ये फरिसीयू बर्त टूङ ख्‍य। कोइ मीयू रदेबे येशूने यदे, “यूहन्‍नाजे स्यूस्स्यायू मेस्‍ये फरिसीयू बर्त टूङ्‌क्‍य, तर नैजे स्यूस्स्यायू चेने बर्त अन्टूङ?”
MRK.2.19	येशूदे थमयूने यदे, “दूल थमयूप्रे टूङ्दा जन्‍तीयूदे बर्त टूङ्‌क्‍या? कन्‍छ्वासेमे दूल थमयूप्रे टूङ्‌क्‍य हन्‍छ्वासेमे थमयूदे बर्त अन्‍टूङ्। 
MRK.2.20	तर दिन रीय, हन्‍छ्वाब दूल थमयूप्रे स्‍यागीय, मेस्‍ये थमयूदे हम्‍ब दिनने बर्त टूङ्‌क्‍य।
MRK.2.21	“सूदेये ङीङ् कोलाने सर्‌ कोलाजे टलो अङ्‌ख्‍य, नत्र खेयेब सर्‌ टलो रूम्बदेबे ङीङ् कोला प्राङ्‌गीय, या खूम्जे यली सोरो थेप् प्र्याङ्बीय। 
MRK.2.22	होर्‌दे सूदेये अङ्‍गुरजे ची सर्‌ ङीङ् खूस्‍यजे पीजीने अन्चङ्, चेनेयलो हम्‍ब अङ्‍गुरजे चीदे ङीङ् खूस्‍यजे पीजीयू पर्‌गीय, मेस्‍ये अङ्‍गुरजे ची मेस्ये पीजी काम अन्‍लादे क्‍यूप्‍पीय। तर अङ्‍गुरजे ची सर्‌ खूस्‍यजे पीजी सर्‌ने चङ्‌क्‍य।”
MRK.2.24	हम्‍ब तङ्देबे फरिसीयूदे येशूने यदे, “ले, आराम टूङब दिनने चे अङ्‌क्‍यूरब काम थमयूदे चेने चे?”
MRK.2.25	येशूदे थमयूने यदे, “च नमयूदे कलङ्बेये अन्-छ्‌य्‍वे? दाऊद मेस्‍ये ङूप्रे ख्‍यब ख्योन्‌यू ठीदेबे चसे चेत्‍याये त्‍वब बीलने दाऊद‌दे च चीत्‍दे? 
MRK.2.26	पात्‍ता नङ्ने केन् पूस्‍र्‌या अबियाथारजे पलोने दाऊद परमेश्‍वरजे कीम्ने क्योइदेबे परमेश्‍वरने चेर्‌दीयेब क्‍यङ् चदे, मेस्‍ये ङूप्रे ख्‍यबयूनेये पीन्‍दे। हम्‍ब क्‍यङ् पूस्‍र्‌यायूदेत्‍या च क्‍यूर ख्‍य, सूजो सूदेये च अन्क्‍यूर ख्‍य।”
MRK.2.27	होर्‌देङ्‌येदे येशूदे थमयूने यदे, “आराम टूङब दिन मीने यदेबे बन्‍दीये ख्यङ्, मी आराम टूङब दिनजे यदेबे बन्‍दे दी। 
MRK.2.28	होरेक्‍यूत्‍देबे मीजे च आराम टूङब दिनजेये प्रभु ख्यङ्।”
MRK.3.1	ङ्‌येदे येशू फेरि सभा-कीम्ने क्‍योयीदे। हैयाने ला खरेब मीत्‍या ख्‍य। 
MRK.3.2	येशूदे हम्‍ब ला खरेब मीने आराम टूङब दिनने तम् चील्‍लो ङूने गल् चेस्‍ये यदेबे मीयू ङूने च्‍यूव चीन्‍न ख्‍य। 
MRK.3.3	हन्‍छ्वाब येशूदे हम्‍ब ला खरेब मीने यदे, “अन्‍छो ख।”
MRK.3.4	येशूदे थमयूने यदे, “यहूदीजे आराम टूङब दिनने बच्‍दी मेब ज्‍य ख्यङ्, यी सीबस्ये पीनब ज्‍य ख्यङ्?” तर थमयू चैये अन्‌-यलाबे टून ख्‍य।
MRK.3.5	येशूदे थमयूजे सेम्ने अन्ज्‍य मन्‍नब था प्रेत्‍देबे सेम् सोरो नदे, मेस्‍ये छीलङ्देबे ङूदे थमयू क्‍वानेने लेत्‍दे, होर्‌दे हम्‍ब ला खरेब मीने यदे, “नैजे ला फ्रेत्‍दे ची!” ङूदे ला फ्रेत्‍दे चीत्‍दे मेस्‍ये तम् क्‍यूरी। 
MRK.3.6	होर्‌दे योङ्दे गीलेङ्‌येदे केर्‌बे येशूने से यदेबे फरिसीयूदे खात्याने मूरुम् हेरोदजे मीयूप्रे ङूजे विरुद्धने मोतो चीत्‍दे।
MRK.3.7	होर्‌देङ्‌येदे येशू ङूजे स्यूस्स्यायूप्रे समुद्रतेले गीलीदे, मेस्‍ये गालीलदे मी हुल केन् ङूजे ङ्‌ये-ङ्‌ये रदे। 
MRK.3.8	यहूदिया, यरूशलेम, इदुमिआ, यर्दनजे तीप्‍ल्‍या, टुरोस मेस्‍ये सीदोनजे तीदे-छोदे मी हुल केन् ङूदे चेब हार्‌मन्‍देब कामयूजे बारेने तदेबे ङू ट्‌याने रदे। 
MRK.3.9	मी हुलदे ङूने अन्च्‍योप्‍कस्‍य यदेबे ङूजे स्यूस्स्यायूने रङ्सेजे टूङब डुङ्गा त्‍या तयार चीस्‍से पीन्‍दे। 
MRK.3.10	ङूदे कूम नवयूने तम् चीम्‍मीदे होरेक्‍यूत्‍देबे बीद लादीकब नवयू क्‍वादेने ङूने छूदे यदेबे तीहूल्-छोहूल् चे ख्‍य। 
MRK.3.11	कन्‍छ्वाब अशुद्ध आत्मायूदे ङूने तङ्दे, हन्‍छ्वाबने ङूजे खूम्‍दे पून्‍छ्‌यल् क्‍यूत्‍देबे येरे पारा पूत्‍दे, “न परमेश्‍वरजे च ख्यङ्।” 
MRK.3.12	तर ङ सू ख्यङ् यब पो सूनेये अन्‍स्‍योल्‍लाची यदेबे येशूदे थमयूने बोङ्बे आर्‌तीदे।
MRK.3.13	होर्‌देङ्‌येदे येशू गङ्ने गीलीदे, मेस्‍ये ङूदे छेबयूने कोदे, मेस्‍ये थमयू ङू ट्‌याने रदे। 
MRK.3.14	रङ्सेप्रे टूङ्देबे मीयूने सूगब खबर स्‍य्‍वेने ङूदे बाह्र जनाने सेल्‍दे, मेस्‍ये थमयूने मूल स्यूस्स्या यदेबे मीन् हीम्‍मीदे। 
MRK.3.15	मेस्‍ये थमयूने छेत्‌यू योम्‍बेब हकये पीन्‍दे। 
MRK.3.16	हम्‍ब बाह्र जना मूल स्यूस्स्या अम्‍बयू ख्यङ्: सिमोन (येशूदे ङूने पत्रुस मीन् हीन्‍दे); 
MRK.3.17	जब्दियाजे च याकूब मेस्‍ये याकूबजे च्‍योन् यूहन्‍ना ङूदे थमयूने बोअनर्गेश, या मू गर्‌जदेजे चयू यदेबे मीन् हीम्‍मीदे; 
MRK.3.18	अन्‍द्रियास, फिलिप, बारथोलोमाइ, मत्ती, थोमा, अल्‍फयसजे च याकूब, मेस्‍ये थेदीयस, सिमोन कनानी, 
MRK.3.19	मेस्‍ये यहूदा इस्‍करियोत, ङूदे ङ्‌येदे येशूने धोका पीन्‍दे।
MRK.3.20	होर्‌देङ्‌येदे येशू कीम्तेले गीलीदे। हन्‍छ्वाबने मीहुल रूप् क्‍यूत्‍दे, अन्‍छ्वासेमे क्‍यूत्‍दे यी मीहुलदे चीत्‍देबे ङूदे कङ् च लोङ्त्याये अम्‍प्रे। 
MRK.3.21	कन्‍छ्वाब येशूजे कीम् म्हीतीदे हम्‍ब पो तदे, हन्‍छ्वाब ङूने थमयूदे कीम्ने कूबने योङ्‌रदे, चेनेयलो थमयूदे ङू पर क्‍यूरे मन्‍न ख्‍य।
MRK.3.23	तर येशूदे थमयूने रङ्से ट्‌याने कोदेबे उखानयू पूत्‍देबे यदे, “शैतानदे शैतानने केर्‌बे योन खूइय? 
MRK.3.24	राज्‍यजे मीयू त्‍यादे त्‍याबप्रे अन्‍थून क्‍यूत्‍देयलो हम्‍ब राज्‍य नोङ्बीय। 
MRK.3.25	कीम्-म्हीती नङ्ने त्‍यात्‍या अन्‍थून क्‍यूल्‍लो हम्‍ब कीम् नोङ्बीय। 
MRK.3.26	या शैतानदे शैतानजे विरुद्ध चीत्‍देबे अन्‍थून क्‍यूल्‍लो हम्‍ब टीक्‍दे अन्खू, तर हम्‍बजे नाश क्‍यूरब बील रेक ख्यङ्। 
MRK.3.27	मीजे कीम्ने ख्‍वने प्रब पात्‍ता खूम् हम्‍ब कीम्‍जे बोल्यो मीने अन्‍ख्‍यादासेमे सूदेये ङूजे सीर‌-सम्पत्ति ख्‍व अङ्‌खू। 
MRK.3.28	तम्दम्‍ने, ङ नमयूने यीय, मीयूजे पाप मेस्‍ये ईश्‍वरजे न प्‍वेब पोयू क्‍वाने क्षमा चीम्‍मीय, 
MRK.3.29	तर पवित्र आत्माजे न प्‍वेब मीयूदे कलङ्बेये क्षमा प्रेस्‍स्‍ये त्‍वो, तर हम्‍ब मी कलङ्बेये अन्जेनब पाप कामजे दोषी ठर्‌दीय।”
MRK.3.30	येशूदे अम्‍ब पो यदे, चेनेयलो हैयाने ख्‍यब मीयूदे ङूने, “अशुद्ध आत्मा ख्‍यब मी” यदेबे य ख्‍य।
MRK.3.31	होर्‌दे येशूजे म मेस्‍ये च्‍योनयू हैयाने रदे, मेस्‍ये फीने मेर्‌देबे ङूने कोमी यदेबे मी कूल्‍बीदे। 
MRK.3.32	येशूजे ती-छो मीहुल टून ख्‍य, थमयूदे ङूने यदे, “ले, नैजे म मेस्‍ये च्‍योन्‌यू फीने न मल्‍न ख्यङ्।”
MRK.3.33	ङूदे थमयूने जवाफ पीन्‍दे, “ङैजे म मेस्‍ये च्‍योन्‌यू सू ख्यङ्?”
MRK.3.34	होर्‌दे येशूदे ती-छो ख्‍यूर्‌ टूनब मीयूने लेत्‍देबे यदे, “ले, अम्‍बयूने ङैजे म मेस्‍ये च्‍योनयू ख्यङ्। 
MRK.3.35	सूदे परमेश्‍वरजे इच्छा अनुसार‌ चीक्‍क्‍य हम्‍ब मीयूने ङैजे च्‍योन्, ङैजे स्‍यङ् मेस्‍ये ङैजे म क्‍यूक्‍क्‍य।”
MRK.4.2	होर्‌दे ङूदे थमयूने उखानयू पूत्‍देबे कूम पोयू लोम्‍मीदे। ङूदे थमयूने येरे यदेबे लोम्‍मीदे: 
MRK.4.3	“पो ङ्‌यीन्! मीत्‍या लू थरने रङ्ने योङ्‌गीदे। 
MRK.4.4	होर्‌दे लू थर्‌ब कोइ लम्‍तेले थरी, मेस्‍ये हम्‍ब लू ययू रदेबे चेकदे। 
MRK.4.5	कोइ लू लूङ्सने थरी, हैयाने स मोक्‍तो त्‍वोदेबे लू छ्‌योटोने फीट्‌टदे। 
MRK.4.6	मीया कूम चोर्‌को रब हम्‍ब लू आबायू मीयादे ठोकदे, छ मामो नङ्सेमे अन्‍च्‍वबदे लू आबायू खरी। 
MRK.4.7	कोइ लूब चोपोङ्‌यू नङ्ने थरी, चो पोङ्‌यू ठोङ्‌रदे मेस्‍ये आबा लूयू उप्कीदे, होर्‌दे हम्‍ब आबा लूयूने चैसेये अन्‍लो। 
MRK.4.8	तर कोइ लू स ज्‍यने थरी, मेस्‍ये फीत्‍दे ठोङ्‌रदेबे सूम्‍च्‍यू, सोम्‍लङ्, मेस्‍ये सै-गुणा से लोदे।”
MRK.4.9	होर्‌दे येशूदे यदे, “पो ङ्‌यीनब मीदे चेलाबे ङ्‌यीन्‍स्‍य।”
MRK.4.10	कन्‍छ्वाब येशू तीत्यात्‍या क्यूत्दे, हन्‍छ्वाब बाह्र जना स्यूस्स्यायू मेस्‍ये ङूजे ती-छो ख्‍यब मीयूदे ङूने हम्‍ब उखानजे अर्थ लोत्‍दे। 
MRK.4.11	येशूदे थमयूने यदे, “परमेश्‍वरजे राज्‍यजे नङ्सू पो नमयूने स्‍योदे ख्यङ्, मेस्‍ये फीजे मीयूने उखान पूत्‍देत्‍या यीय, 
MRK.4.12	येर्‌बे,
MRK.4.12	“थमयूदे ले ब लेक्क्‍य, तर तङ्स्ये त्वो, ङीन्क्‍य,
MRK.4.12	तर चैये अङ्‌को, नत्र थमयूदे पश्चात्ताप चे ख्यङ्दे, मेस्‍ये थमयूजे पाप क्षमा क्‍यूर ख्यङ्दे।”
MRK.4.13	येशूदे थमयूने यदे, “नमयूदे अम्‍ब उखानजे अर्थ अङ्‌क्‍व? होरेयलो सूजो उखानजे अर्थयू केर्‌बे कोय? 
MRK.4.14	लू थर यब परमेश्‍वरजे वचन स्‍य्‍वेब ख्यङ्। 
MRK.4.15	कोइ मीयू लम्ने थरेब लू प्र ख्यङ्। थमयूदे परमेश्‍वरजे वचन ङ्‌यीन्क्‍य, होर्‌दे खात्याने शैतान रीय, मेस्‍ये थमयूदे ङ्‌यीनब वचन थमयूजे सेम्ने यीस्‍से अम्पीन्लाबे क्‍योङ् यल्गस्‍ये पीन्‍क्‍य। 
MRK.4.16	होरप्रने लूङ्सने थरेब लूयूदे येर मीयूने तन्‍क्‍य, सूदे परमेश्‍वरजे वचन ङ्‍यीन्क्‍य ङ्‌यीन ङ्‌येदे खात्याने सूग्‍देबे सेम्ने येक्‍क्‍य। 
MRK.4.17	तर थमयूजे छ बोल्‍यो अन्‍च्‍वबदे तेदिनत्‍या टूङ्‌क्‍य। परमेश्‍वरजे वचन मन्‍देब यदेबे सतनम् या सकस् रब बीलने थमयूदे छ्‌योटोने विश्‍वास चेब क्यापीय। 
MRK.4.18	चो पोङ्जे अन्‍द्रने थरेब लू अम्‍ब ख्यङ्, मीयूदे परमेश्‍वरजे वचन ङ्‍यीन्क्‍य, 
MRK.4.19	तर अम्‍ब संसारजे सूर्‌त, नोर्‌जे लोभ मेस्‍ये सूजो सेयू प्रेब लोभ, येरप्र पोयू सेम्ने रदेबे परमेश्‍वरजे वचनने येल्‍गसे पीन्‍क्‍य, मेस्‍ये थमयूदे चैत्‍याये चे अङ्‌खू। 
MRK.4.20	मेस्‍ये स ज्‍यने थरेब लूदे येर मीयूने तन्‍क्‍य, अम्‍बदे परमेश्‍वरजे वचन ङ्‌यीन्‍देबे सेम्ने चेलाबे हीन्‍देबे सूम्‍च्‍यू, सोम्‍लङ् मेस्‍ये सैत्‍या सेमे से पीन्क्‍य।”
MRK.4.22	येर्‌बेने नङ्सूने हीदेब साप्‍ता पोयू ख्यङ्, हम्‍ब क्‍वाने फीने तन्क्‍य, मेस्‍ये कम्ब पो क्‍व अन्‍ख्‍व ख्‍य हम्‍ब पोयू क्‍वाने क्‍व खूइय। 
MRK.4.23	पो ङ्यीनब मीदे चेलाबे ङ्‌यीन्स्‍य।”
MRK.4.25	चेनेयलो सूप्रे कूम ख्यङ् हम्‍बने पीन्क्‍य, मेस्‍ये सूप्रे छीत्‍या ख्यङ् हम्‍बप्रे तेते ख्‍यबये लेन्‍कीय।”
MRK.4.26	येशूदे यदे, “परमेश्‍वरजे राज्‍य येर ख्यङ्, मी त्‍यादे रङ्ने लू थर्‌क्‍य, 
MRK.4.27	मेस्‍ये हम्‍ब मी ङ्‌यूम्‍लीने, अन्-ङयूम्‍लीने नोमून् हम्‍ब फेब लू आबा ठोङ्‌रीय, मेस्‍ये हम्‍ब पोङ् केरे ठोङ्‌रीय, ङूदे था अम्‍प्रे।
MRK.4.28	स रङ्सेदेने लू फीस्स्‍ये पीन्क्‍य, खूम् आबा क्‍यूट्‌टीय, होर्‌देङ्‌येदे ठोङ्देबे से ट योङ्‌रीय, होर्‌दे हम्‍ब टने से ल चङ्‌रीय।
MRK.4.30	येशूदे फेरि यदे, “परमेश्‍वरजे राज्‍य चेप्रे कर स्व? या कम्ब उखान पूत्‍देबे कोलाबे चीम्‍मे? 
MRK.4.31	अम्‍ब लू रोयोजे लप्र ख्यङ्, अम्‍ब लू सने थर्‌क्‍य। पृथ्वीने ख्‍यब लूयूनङ्ने अम्‍बजे लू पात्‍ता चीद ख्यङ्। 
MRK.4.32	तेदिन ङ्‌येदे हम्‍ब लू फीत्‍दे ठोङ्‌रीय, मेस्‍ये सूजो सूगब लूजे पोङ्‌यूयली हम्‍ब केन् क्‍यूत्‍देबे फेर क्‍यूक्‍क्‍य, होर्‌दे हाँगायू केन् केन् योङ्‌रीय, मेस्‍ये मूने स्‍यूनब ययूदे हम्‍बजे हाँगायूने चङ् बन्‍दीय।”
MRK.4.33	थमयूदे क्‍व खूदासेमे येशूदे होरप्रने कूम उखानयू पूत्‍देबे थमयूने परमेश्‍वरजे वचन स्‍योत्‍दे। 
MRK.4.34	उखान अम्‍पूल्‍लाबे ङूदे थमयूप्रे अन्क्‍यम्, तर रङ्सेजे स्यूस्स्यायूने ङूदे नङ्सूने उखानयूजे अर्थ क्‍वाने येमीदे।
MRK.4.35	हम्‍ब दिनने नूस्‍यूङ्लाबे येशूदे स्यूस्स्यायूने यदे, “ख, ङीन तीप्‍ल्‍या प्रे।” 
MRK.4.36	मी हुल‍ पोङ्‌गीदेबे स्यूस्स्यायू येशू टूनब डुङ्गाने टदे होर्‌दे येशूने टेल्‍देबे तीप्‍ल्‍या प्रमेदे। सूजो डुङ्गायूये येशू ट्‌याने ख्‍य। 
MRK.4.37	होर्‌दे हैयाने सोरो केन् उन्‍दू रदे, मेस्‍ये क्‍यूजे छल्दे डुङ्गाने ठरीरदे, अन्‍छ्वासेमे ठरीदे यी डुङ्गा क्‍यूदे फ्‍याब मल्‍गीदे। 
MRK.4.38	हम्‍ब बीलने येशू डुङ्गाजे ङ्‌यलम्देयोर् टूपूङ्त्‍या पूत्‍देबे ङ्‌यूम्‍न ख्‍य। थमयूदे येरे यदेबे ङूने लङ्दे, “गुरुज्‍यू, ङीन क्‍यूनङ्ने नूम्‍ब मल्‍गीदी नने चेये सूर्‌त त्‍वा?”
MRK.4.39	येशू ङ्‌यूम्‍यादे थेल्‍रदे, मेस्‍ये उन्‍दूने फ्राचीदे, मेस्‍ये समुद्रजे छालयूने यदे, “अन्‍चील्‍लीलाची! थम्दीब!” होर्‌दे उन्‍दू थम्‍दीयी, मेस्‍ये हैयाने सोरो याङ्‌यूङ् क्‍यूत्‍दे।
MRK.4.40	येशूदे थमयूने यदे, “नमयूने विश्‍वास त्‍वा?”
MRK.4.41	थमयू बेस्‍से फैगदे मेस्‍ये त्‍यादे त्‍याने यमेदे, “ङू सू टोङ्? उन्‍दू मेस्ये समुद्रदेये ङूजे हुकुम मन्‍दे।”
MRK.5.1	होर्‌दे थमयू समुद्रजे तीप्‍ल्‍या गेरासेनसजे मुलुकने फ्‍योरदे। 
MRK.5.2	येशू डुङ्गादे फीने योङ्‌रबने अशुद्ध आत्मा लादीकब मीत्‍या तूर्‌स ख्‍यब नेदे येशूने तूरदे। 
MRK.5.3	ङू तूर्‌सयू ख्‍यब नेने टूङ ख्‍य, ङूने सूदेये सङ्लोदे ख्‍यादेबे ये अन्‍ख्‍व ख्‍य। 
MRK.5.4	चेनेयलो ङूजे ला-तोप् नेल् मेस्‍ये सङ्लोयूदे कूम खेप् ख्‍याये ख्‍य, ख्‍यायीलीने ला तोप्ने ख्‍यब सङ्लोये धूचधूच प्रेबे ख्‍य। ङूने सूमीदेये चूङ अङ्‌ख्‍व ख्‍य। 
MRK.5.5	ङू नोमून् येतार्‌ने तूर्‌सयू होर्‌दे गङ्-गङ्ने पारा पूत्‍देबे रङ्से ङ्वने रङ्सेदेने लूङ्दे प्राये-प्राये प्रख्‍य।
MRK.5.6	होर्‌दे कन्‍छ्वाब ङूदे येशूने चीन्तङ्देने तङ्दे हन्‍छ्वाबने छो ग्येरदे, मेस्‍ये येशूने स्‍यूव पीन्‍दे। 
MRK.5.7	होर्‌दे ङूदे के योन्देबे यदे, “ओ पात्‍ता केन् परमेश्‍वरजे च येशू, ङैने नदे च चे मे? ङ परमेश्‍वरने कसम चदेबे नने बिन्‍ती चीक्‍क्‍य ङैने छरङ् अम्‍पीन्‍लाची।” 
MRK.5.8	चेनेयलो येशूदे ङूने, “ओ अशुद्ध आत्मा, हम्‍ब मी नङ्ने अन्टूङ्लाबे फीने योङ्‌ख यदेबे य ख्‍य।”
MRK.5.9	होर्‌दे येशूदे ङूने लोत्‍दे, “नैजे मीन् च?”
MRK.5.9	ङूदे येशूने स्‍योत्‍दे, “ङैजे मीन्‍ब ‘बगल’ चेनेयलो ङी कूम ख्यङ्।” 
MRK.5.10	अशुद्ध आत्मायूने हम्‍ब मुलुक‍दे फीने अन्‌-योम्‍बीलची यदेबे हम्‍ब मीदे येशूने सोरो बिन्‍ती चीत्‍दे।
MRK.5.11	हम्‍ब गङ्जे पैतेलेयोर्‌ पाजे हुल केन्त्‍या चेन् ख्‍य। 
MRK.5.12	हम्‍ब अशुद्ध आत्मायूदे येशूने बिन्‍ती चीत्‍दे, “ङीने पायू ट्‍‍याने प्रस्ये पीन्, मेस्‍ये ङी पायू नङ्ने क्‍योबीय।” 
MRK.5.13	होर्‌दे येशूदे थमयूने पायू नङ्ने क्योबस्ये पीन्‍दे, मेस्‍ये अशुद्ध आत्मायू फीने योङ्देबे पायू नङ्ने क्‍योयीदे, होर्‌दे हजार ङ्‌हीला पायू पैदे समुद्रतेले छङ्‌यी, मेस्‍ये समुद्रने नूम्‌यीदेबे सीइ।
MRK.5.14	हम्‍ब पा छब मीयू ग्येइदेबे सहरने मेस्‍ये त-तने खबर स्‍योत्‍दे। मेस्‍ये च क्‍यूरे टूङ् यदेबे हम्‍ब लेने मीयू हैयाने रदे। 
MRK.5.15	होर्‌दे थमयू येशू ट्‌याने रदे, मेस्‍ये हम्‍ब छेत् लादीकब मी ज्‍य क्‍यूत्‍दे कोला होत्‍देबे टूनब तङ्दे, हम्‍ब तङ्देबे थमयू फैगदे। 
MRK.5.16	होर्‌दे येरे क्‍यूरेब तङब मीयूदे, छेत् लादीकब मी प्रे पायूने च क्‍यूरे ख्‍य हम्‍ब क्‍यूरेब पो क्‍वाने मीयूने स्‍योम्‍मीदे। 
MRK.5.17	होर्‌दे येर पो तदेबे हम्‍ब मीयूदे येशूने बिन्‍ती चीत्‍दे, ङीजे त पोङ्देबे प्र।
MRK.5.18	येशू डुङ्गाने ट मेल्‍नूब हम्‍ब छेत् योङ्‌गीदे ज्‍य क्‍यूरेब मीदे ङैने नेप्रे प्रस्येपीन् यदेबे बिन्‍ती चीत्‍दे। 
MRK.5.19	तर येशूदे प्रस्ये अम्‍पीन्, मेस्‍ये ङूने यदे, “न रङ्से कीम्ने प्रदेबे नैजे ख्‍योन्‌यूने प्रभुदे नने चीम्‍मेब केन् काम मेस्‍ये तम्‍मेब दयाजे साप्‍ता पोयू रङ्से मीयूने स्‍योम्‍मी।” 
MRK.5.20	होर्‌दे हम्‍ब मी गीलीदेबे येशूदे ङूने चीम्‍मेब सोरो केन् कामजे पोयू डेकापोलिसजे का-मुलुकने स्‍योत्‍दे, हम्‍ब पो तदेबे मीयू क्वाने हार्‌मन्‍दीदे।
MRK.5.21	कन्‍छ्वाब येशू फेरि डुङ्गाने टदेबे समुद्रजे तीब्‍ल्‍यायोर्‌ गीलीदे, हन्‍छ्वाब हैयाने मी हुल‍त्‍या येशूजे ती-छो रूप् क्‍यूत्‍दे। येशू समुद्रजे नने ख्‍य। 
MRK.5.22	यहूदी सभा-कीम्जे पात्‍ता केन् मी याइरस यब मीत्‍या येशू ट्‌याने रदे, मेस्‍ये येशूने तङ्देबे तोप्‍ने स्‍यूव पीन्‍दे, 
MRK.5.23	मेस्‍ये येरे यदेबे बिन्‍ती चीत्‍दे, “ङैजे चीमी चीद नदेबे सीबमेल्‍न ख्यङ्, न रदेबे ङैजे चीमी फ्‍याने नैजे ला हीम्‍मी मेस्‍ये ङू तम् क्‍यूत्‍देबे बच्‍दीस्‍य।” 
MRK.5.24	होर्‌दे येशू ङूप्रे गीलीदे।
MRK.5.24	मी हुल केन्त्‍या ङू ङ्‌ये-ङ्‌ये रदे, मेस्‍ये मीयू ङूजे ती-छो तीहुल्-छोहुल् चीत्‍दे। 
MRK.5.25	हम्‍ब नेने बाह्र वर्ष खूम् मेस्‍येने का बग्‍दे बीद ख्‍यब मदीत्‍या ख्‍य। 
MRK.5.26	ङूदे कूम पीरी-पीरीजे डाक्‍टरयूने तन्‍दे बेस्‍से छरङ् प्रेत्‍देबे रङ्सेजे कूम सीर‌-सम्पत्ति जेङ्‍कदे, होरेचीत्‍देबेये ङू तम् अङ्‌क्‍यूल्‍लाबे बीद सोरो थेप्-थेप् चप्‍दीये ख्य। 
MRK.5.27	हम्‍ब मदीदे येशूजे बारेने तख्‍य, मेस्‍ये ङू मी हुल नङ्ने क्‍योयीदेबे येशूजे ङ्‌यलम्जे कोला छूत्‍दे। 
MRK.5.28	चेनेयलो ङूजे सेम्‍ने मेन्‍दे, “ङैदे ङूजे कोला त्‍या छ्वे प्रेल्‍लीने ङ तम् क्‍यूक्‍क्‍य।” 
MRK.5.29	होर्‌दे खात्याने मदीजे का बग्‍देब थम्‍दीइ, मेस्‍ये रङ्सेजे ङ्वने ख्‍यब बीद तम् क्‍यूरेब मदीदे था प्रेत्‍दे।
MRK.5.30	येशूदे रङ्से शक्ति फीने योङ्‌येब छाट्‌टे था प्रेत्‍देबे मीहुल नङ्ने ङ्‌यलम्योर्‌ ल्‍वादेबे लोत्‍दे, “ङैजे कोला सूदे छ्वे?”
MRK.5.31	स्यूस्स्यायूदे येशूने यदे, “मीहुलदे तीहूल्-छोहूल् चीन्‍नब नदे तङ्नने ख्यङ्, येर तङ्लीने, “ङैने सूदे छूत्‍दे यदेबे नदे चेने ल्‍वे?”
MRK.5.32	ङूने छ्वेब मी सू टोङ् यदेबे ङूदे ती-छो ले मेदे। 
MRK.5.33	होर्‌दे रङ्सेने च क्‍यूरे ख्‍य हम्‍ब क्‍वाने था प्रेत्‍देबे हम्‍ब मदी फदे स्‍य लूतूतू फ्रीक्‍देबे येशूजे खूम्ने रदेबे पून्‍छ्‌यल् क्‍यूत्‍दे, मेस्‍ये ङूने तम्दम् पोयू क्‍वाने स्‍योम्‍मीदे। 
MRK.5.34	होर्‌दे येशूदे ङूने यदे, “चीमी, नैजे विश्‍वासदे बीद तम् क्‍यूरे ख्यङ्। चैये अम्‍मन्‍लाबे प्र। नैजे बीद तम् क्‍यूस्स्‍य।”
MRK.5.35	येशूदे पो येनूब, यहूदी सभा-कीम्जे पात्‍ता केन् मी याइरसजे कीम्दे मीयू रदेबे यदे, “नैजे चीमी सीइ। जेम्‍से गुरुने चेने सूजो छरङ् पीन्‍न?”
MRK.5.36	तर थमयूदे यब पोयू येशूदे अन्‍ङ्‌यीन्‍लाबे यहूदी सभा-कीम्जे पात्‍ता केन् मीने यदे, “अम्‍फलाबे, विश्‍वास त्‍या ची।”
MRK.5.37	होर्‌दे येशूदे पत्रुस, याकूब मेस्‍ये याकूबजे च्‍योन् यूहन्‍ना-नेत्‍या ङूप्रे रसे पीन्‍दे सूजो मीयू सूत्‍याये ङूप्रे रसे अम्‍पीन्। 
MRK.5.38	थमयू यहूदी सभा-कीम्जे पात्‍ता केन् मीजे कीम्ने फ्‍योरदे, होर्‌दे येशूदे मीयू सोरो पारा पून्‍नब, ङूनबयू मेस्‍ये अन्सूग्देबे के केन्दे बीगन फानब मीयू तङ्दे। 
MRK.5.39	कीम् नङ्ने गीलीदेबे येशूदे थमयूने यदे, “नमयू चेने पारा पूत्‍देबे ङून? चम्‍च सीये दी, ङू ङ्‌यूम्‍न ख्यङ्। 
MRK.5.40	तर येशूजे पोने थमयू रीग्‍दे, होर्‌दे ङूदे थमयू क्‍वानेने फीने कूल्‍बीदे, मेस्‍ये चम्‍चजे प-म मेस्‍ये ङूप्रे ख्‍यब मीयूने प्रे स्‍योल्‍देबे चम्‍च ख्‍यब नेनङ्ने गीलीदे।
MRK.5.41	होर्‌दे चम्‍चजे ला चूङ्देबे ङूदे हम्‍ब चम्‍चने यदे, “तालीता कूमी”, अम्‍बजे अर्थ, “ओ मो, लङ्।”
MRK.5.42	होरे यबीतीक्‍ने हम्‍ब चम्‍च लङ्दे, मेस्‍ये ती-छो प्रमेदे। ङू बाह्र वर्ष क्‍यूर ख्‍य। होर्‌दे हन्‍छ्वाब थमयू हार्‌मन्‍दीकदे।
MRK.5.43	येशूदे थमयूने अम्‍ब पो सूदेये था अम्‍प्रेस्‍स्‍य यदेबे हुकुम पीन्‍दे। होर्‌दे चम्‍चने चसे चत्‍या पीन् यदेबे थमयूने यदे।
MRK.6.1	हैयादे योङ्देबे येशू रङ्सेजे सहरने ल्‍वारदे। ङूजे स्यूस्स्यायू ङू ङ्‌ये-ङ्‌ये गीलीदे। 
MRK.6.2	आराम टूङब दिनने येशूदे यहूदी सभा-कीम्ने गीलीदेबे लोम्‍मीदे, मेस्‍ये सूदे तदे हम्‍ब तब मीयू क्‍वादेने हार्‌मन्‍दीदे यदे, “अम्‍ब मीदे अम्‍ब पो टक्कने केर्‌दे लोम्‍रीदे? ङूदे प्रेब अम्‍ब ज्ञान कर स्व? ङूजे लादे चेब कामयू कर शक्तिशाली? 
MRK.6.3	ङू हम्‍ब स्‍यङ्जे काम चेब कर्‌मी ते स्व? च ङू मरियमजे च, मेस्‍ये याकूब, योसेफ, यहूदा प्रे सिमोनजे अत ते स्व? च ङूजे स्‍यङ्‌यूये ङीन प्रेने ख्‍य ते स्व?” होर्‌दे थमयू ङूप्रे छी लङ्दे।
MRK.6.5	मेस्‍ये येशूदे हैयाने कोइ कोइ नवयू फ्‍याने ङूजे ला हीत्‍देबे थमयूने तम् चेब काम त्‍या चीत्‍दे सूजो शक्तिशाली कामयू चे अङ्‌खू। 
MRK.6.6	थमयूदे ङूने विश्‍वास अन्‍चेब तङ्देबे येशू हार्‌मन्‍दीदे।
MRK.6.6	होर्‌दे ङू त-तने मीयूने शिक्षा पीने पीने गीलीदे।
MRK.6.7	येशूदे बाह्र जना स्यूस्स्यायूने ङू ट्‌याने कोदे, मेस्‍ये थमयूने ङ्‌ही-ङ्‌ही फूङ् पूत्‍देबे कूल्‍बीदे। थमयूने अशुद्ध आत्मायू योनब हक पीन्‍दे।
MRK.6.8	थमयूने येशूदे अम्‍ब आज्ञा पीन्‍दे, “चीन्‍तङ् लम्‍ने प्रब क्‍यङ्, झ्‍योल, खूजने नोर्‌ चेये अन्‍टेल्‍लाची, तर पीर्‌ग तीत्‍यात्‍या टेल्। 
MRK.6.9	पूङ्‌गी ह्‌वे, मेस्‍ये सूजो थेप् कोलायू अन्‍टेल्‍लाची।” 
MRK.6.10	येशूदे थमयूने यदे, “कन्‍छ्वाब नमयू कीम् त्‍याने क्योबीय, हम्‍ब तदे अन्‌-योङ्बदासेमे हम्‍ब कीम्नेने टूनू। 
MRK.6.11	कादेये कोइ नेने नमयूने स्वागत अन्क्यूत्देयलो, या नमयूजे पो अन्-ङ्‌यीन्लो, हम्‍ब नेदे नमयू योङ्‌रब थमयूजे विरुद्धने गवाही तनने रङ्सेजे तोप्‍जे धूलो फ्रूप्‍पी।”
MRK.6.12	होर्‌दे थमयू योङ्देबे गीली मीयूदे पश्‍चात्ताप चीस्‍स्‍य यदेब वचन स्‍योत्‍दे। 
MRK.6.13	थमयूदे कूम छेत्ने योम्‍बीदे, मेस्‍ये कूम नवयूने मूर्‌गू‍दे अभिषेक चीम्मीदेबे तम् चीत्दे।
MRK.6.15	तर सूजो मीयूदे यदे, “ङूब एलिया टोङ्।”
MRK.6.15	मेस्‍ये कोइ सूजो मीयूदे यदे, “ङूब तोङ्बो जूग्‍जे अगमवक्तायूप्रने ङूये अगमवक्ता त्‍या ख्यङ्।”
MRK.6.16	तर कन्‍छ्वाब हेरोद‌दे अम्‍ब पो तदे हन्‍छ्वाब ङूदे यदे, “यूहन्‍ना, हम्‍बजे ट ङैदे चसे पीन्‍दे, ङू सोम्‍बो क्‍यूत्‍देबे लङ्‌यो।”
MRK.6.18	चेनेयलो यूहन्‍नादे हेरोदने येरे य ख्‍य, “रङ्से च्‍योन्जे मज नेप्रे येनब, नने नियमदे अम्‍पीन्।” 
MRK.6.19	होरेक्‍यूत्‍देबे हेरोदियासदे यूहन्‍नाने सोरो अन्‍ज्‍य छी चीन्‍न ख्‍य, मेस्‍ये ङूने सेत्‍तीङ् र ख्‍य, तर ङूने से अङ्‌ख्‍व ख्‍य। 
MRK.6.20	चेनेयलो यूहन्‍ना धर्मी मी मेस्‍ये पवित्र मी यदेबे हेरोद यूहन्‍नाप्रे फ ख्‍य, होरेक्‍यूत्‍देबे ङूदे चेलाबे हीदे ख्‍य। यूहन्‍नाजे शिक्षा ङ्‍यीन्ब ङू सोरो केर्‌चे-केर्‌चे क्‍यूर ख्‍य, होरनेयली सूग्‍लाबे ङ्‌यीन ख्‍य।
MRK.6.21	तर हन्‍छ्वाब मौका सोरो ज्‍य प्रेत्‍दे, कन्‍छ्वाब हेरोद‌दे ङू प्रेब दिनने ङूजे मी केन्‌यू, अफ‍सरयू मेस्‍ये गालीलजे केन् केन् मीयू क्वाने कोदेबे भत्यार्‌ केन् लैदीदे। 
MRK.6.22	हन्‍छ्वाब हेरोदियासजे चीमी कोठा नङ्ने रदेबे ङूदे सोरो ज्‍य स्येमीदे, मेस्‍ये ङूदे सोरो ज्‍य स्येमीदेबे हेरोदप्रे ङूजे ङ्‌योवयूने सूग्‍ला चीम्‍मीदे। होरेक्‍यूत्‍देबे हेरोद‌दे हम्‍ब मदी पीचने यदे, “नने च सेम् पर्‌दे ख्‍य ङैने स्‍य, मेस्‍ये ङैदे नने पीन्क्‍य।” 
MRK.6.23	हेरोद‌दे कबुल चीत्‍देबे हम्‍ब ज्‍य स्‍यब मदी पीचने यदे, “नदे ङैने चने स्‍यली, ङ ङैजे राज्‍यजे फाच्‍या राज्‍य स्‍यलीने नने पीन्क्‍य।”
MRK.6.24	होर्‌दे हम्‍ब मदी पीच फीने रदेबे ङूजे मप्रे लोत्‍दे, “ङ च स्‍य यी?”
MRK.6.24	मदे यदे, “बप्‍तिस्मा पीनब यूहन्‍नाजे ट।”
MRK.6.25	हम्‍ब मदी पीच अतूर्‌ अतूर्‌ नङ्ने मूरुम् ट्‌याने ल्‍वारदेबे यदे, “नदे चूजोने बप्‍तिस्मा पीनब यूहन्‍नाजे ट चदेबे ङैने थल्‍ने पूमीस्‍य मन ख्यङ्।”
MRK.6.26	अम्‍ब पो तदेबे मूरुम् सोरो अन्सूग क्यूत्दे, तर हन्‍छ्वाब ङ्‌योवयूजे खूम्‍ने कबुल चीदेब पो अम्‍पीन् य अन्‍खू। 
MRK.6.27	मूरुम्दे खात्याने गारद्जे सिपाई त्‍याने यूहन्‍नाजे ट चैसी यदेबे हुकुम पीन्‍दे। मेस्‍ये ङूदे झ्‍याल‍खानने गीलीदेबे यूहन्‍नाजे ट चेरीदे, 
MRK.6.28	मेस्‍ये ङूजे ट थल्ने पूत्‍देबे मदी पीचने पीन्दे, मदी पीचदे हम्‍ब ट ङूजे मने पीनने गीलीदे। 
MRK.6.29	यूहन्‍नाजे स्‍यूस्स्यायूदे कन्‍छ्वाब अम्‍ब पो तदे हन्‍छ्वाब थमयू रदेबे ङूजे लास प्‍लेत्‍देबे कूदीदे मेस्‍ये खङ्सने पोप्‍पीदे।
MRK.6.30	होर्‌दे येशू ट्‌याने मूल स्यूस्स्यायू रूप् क्‍यूट्‌टदे, मेस्‍ये थमयूदे च चे ख्‍य, च लोम्‍मे ख्‍य, हम्‍ब पोयू क्वाने ङूने स्‍योत्‍दे। 
MRK.6.31	येशूदे थमयूने यदे, “नमयू ङैप्रे चनमन नेने ख, मेस्‍ये गैन सङ्‌-ख।” चेनेयलो होने रेन-प्रेन मीयू कूम ख्‍य, थमयू चसे चब त्‍याये लोङ् अम्‍प्रे।
MRK.6.32	होर्‌दे थमयू सूनेये सम् अम्‍पीन्‍लाबे डुङ्गाने टूङ्देबे चनमन नेत्‍याने गीलीदे। 
MRK.6.33	कूम मीयूदे थमयू डुङ्गाने प्रेनब तङ्दे, मेस्‍ये थेप्प्रदेने स्‍येदे, होर्‌दे सहर सहरदे तोप्‍देने ग्‍येरदेबे हन्‍दीयोर्‌ गीलीदे, मेस्‍ये थमयू फ्‍योयेयली खूम्‍ने फ्योइदे। 
MRK.6.34	कन्‍छ्वाब येशू डुङ्गादे तल्‍दे हन्‍छ्वाब ङूदे मी हुल केन् तङ्दे, मेस्‍ये ङूदे थमयूने ङ्‌येम्दे। चेनेयलो थमयू प्रङ्ब त्‍वब स्वान्‌‌यूप्र ख्‍य। मेस्‍ये येशूदे थमयूने कूम पोयू लोम्‍मे मेदे।
MRK.6.35	होर्‌दे कन्‍छ्वाब मीया नूम्‍र ख्‍य हन्‍छ्वाब येशूजे स्यूस्स्यायूदे ङू ट्‌याने रदेबे यदे, “अम्‍ब याङ्‌यूङ् ने ख्यङ् जेम्से स रीप्‌यी। 
MRK.6.36	मीयूने कूल्‍बी चेनेयलो थमयूदे हैयाबूरूजे तने प्रदेबे रङ्से चब चसेयू कीम्‍बस्‍य।”
MRK.6.37	तर येशूदे थमयूने यदे, “नमयूदेने थमयूने चत्‍या चसे पीन्।”
MRK.6.37	तर स्यूस्स्यायूदे येशूने यदे, “च सै ङ्‌ही दीनारजे
MRK.6.38	येशूदे थमयूने यदे, “नमयूप्रे क्‍यङ् कोला ख्यङ्? प्रदेबे ले।” होर्‌दे चील्‍देबे थमयूदे यदे, “क्‍यङ् ङ मेस्‍ये ङ ङ्‌ही।”
MRK.6.39	होर्‌दे येशूदे मीयूने ङ्‌येछ्‌याङ् चूकूर्‌ ङने फूङ् फूङ् क्‍यूत्‍देबे टूङ् यब हुकुम पीन्‍दे। 
MRK.6.40	थमयू सैत्‍या सैत्‍या मेस्‍ये ङ्यील्लङ्दे च्‍यू-ङ्यील्लङ्दे च्‍यू फूङ् क्‍यूत्‍देबे टूङ्दे। 
MRK.6.41	येशूदे हम्‍ब क्‍यङ्प्रे ङ ङ्‌ही लाने टेल्‍देबे स्‍वर्गतेले लेत्‍देबे असी पीन्‍देबे क्‍यङ् फाच्‍या फाच्‍या क्‍योत्‍दे, मेस्‍ये ङूदे मीयूने कोम्‍मी यदेबे स्यूस्स्यायूने पीन्दे, हम्‍ब ङ ङ्‌हीनेये क्यङ्प्रने फाच्‍या फाच्‍या पूत्‍देबे ङूदे थमयू क्‍वानेने कोम्‍मीदे 
MRK.6.42	मीयू क्‍वादेने कलाबे चदे। 
MRK.6.43	ङ्‌येदे स्यूस्स्यायूदे क्‍यङ् मेस्‍ये ङ लम रब फाच्‍यायू बाह्रा टोलो रूप् पूत्‍दे। 
MRK.6.44	क्‍यङ् चब पतीयू हजार ङ ख्‍य।
MRK.6.45	होर्‌दे खात्याने येशूदे स्यूस्स्यायूने डुङ्गाने टदेबे तीप्‍ल्‍या बेथसेदाने ङू यली खूम्‍ने प्रने च्‍योल्‍दे, मेस्‍ये हन्‍छ्वाब ङूदे मी हुल‍ने कूल्‍बीदे। 
MRK.6.46	थमयूप्रे छूर्‌देङ्‌येदे येशू गङ्ने प्रार्थना चेने गीलीदे।
MRK.6.47	नूस्‍यूङ् क्‍यूरीब समुद्रजे नदे डुङ्गा कूम चीन्‍तङ् फ्‍योये ख्‍य, मेस्‍ये येशूत्‍या पखने ख्‍य। 
MRK.6.48	स्यूस्स्यायू डुङ्गा चील्‍लेने गरो क्‍यून्‍नब येशूदे तङ्दे, चेनेयलो थमयू ती प्रेनूब उन्‍दू केन् छो थमयूतेलेयोर्‌ रेन ख्‍य। नप्‍दे सोम् तप्‍रब येशू थमयू तेले समुद्र फ्‍याने तोप्‍दे रदे, मेस्‍ये ङू थमयूजे खूम्दे प्रमेब, 
MRK.6.49	थमयूदे येशू समुद्र फ्‍याने प्रेनब तङ्ब सीमी मन्‍देबे थमयू पारा पूत्‍दे। 
MRK.6.50	चेनेयलो ङू तङ्देबे क्‍वाने फैगदे।
MRK.6.50	तर हन्‍छ्वाबने ङूदे थमयूने यदे, “सेम् केन् ची, ङ न, अम्‍फलाची।” 
MRK.6.51	होर्‌दे येशू थमयू ट्‌याने डुङ्गाने टदे, मेस्‍ये उन्‍दू केन् रबये थम्‍दीइ, होर्‌दे थमयू सोरो हार्‌मन्‍दीकदे, 
MRK.6.52	येशूदे क्‍यङ् चस्‍ये पीनब तङ्देबेये थमयूदे ङूजे पूरा अर्थने क्‍व अन्‍ख्‍व ख्‍य, चेनेयलो थमयूजे सेम् चेये क्‍व अङ्‌ख्‍व बोदो क्‍यूरेख्‍य।
MRK.6.53	समुद्र थेक्‍क ङ्‌येदे थमयू गनेसरेतजे मुलुकने फ्‍योरदे मेस्‍ये थमयूदे समुद्र नने डुङ्गा रेत्‍दे। 
MRK.6.54	कन्‍छ्वाब थमयू डुङ्गादे योङ्‌रदे हन्‍छ्वाबने मीयूदे येशूने स्‍येल्‍गदे, 
MRK.6.55	मेस्‍ये थमयू हैयाबूरू ती-छो त तेले ग्येइदे होर्‌दे केने येशू टोङ् य-त, हैयाने नवयू कपतीकने प्‍लेत्‍देबे रेत्‍दे। 
MRK.6.56	होर्‌दे तयूने या सहरयूने या मी टूङ नेयूने केने केने येशू गीलीदे मीयूदे नवयूने बजार बजारने रेत्‍दबे हीत्‍दे, मेस्‍ये येशूजे कोला नत्‍यानेयली छ्वे प्रेदे यदेबे थमयूदे येशूने बिन्‍ती चीत्‍दे, मेस्‍ये कन्‍छ्वा मीदे छूत्‍दे थमयू क्‍वाने तम् क्‍यूत्‍दे।
MRK.7.1	फरिसीयू मेस्‍ये पन्‍डेयू यरूशलेमदे रदेबे येशूजे ती-छो फूङ् क्‍यूत्‍दे। 
MRK.7.2	येशूजे कोइ स्यूस्स्यायूदे अशुद्ध या ला अन्‍ठूलाबे चसे चेनब थमयूदे तङ्दे। 
MRK.7.3	फरिसीयू मेस्‍ये यहूदी मीयू क्‍वाने थमयूजे मेमेयू मेस्‍येने कङ् च यली खूम् ला अन्ठूलाबे कङ् अन्‍चब पे ख्‍य। 
MRK.7.4	थमयू बजारदे रमेस्‍ये ठूदेबे चोखो अन्क्‍यूत्‍दा सेमे चसे अन्च। अन्‍छ्वात्‍या दीलाबे, थमयूदे येरप्रने सूजो कूम छ्‌यप् मन्‍दे ख्‍य। ढोल्‍कयू, तीयाँयू मेस्‍ये पीत्‍तलजे तीयाँयू ठ्व पर्‌देब पे ख्‍य।
MRK.7.5	होर्‌दे फरिसीयू मेस्‍ये यहूदी पन्‍डेयूदे येशूने लोत्‍दे, “मेमेयूदे चीदेब पेने नैजे स्यूस्स्यायूदे चेने अम्‍मन्‍दे, मेस्‍ये ला अन्‍ठूला चेने च?”
MRK.7.6	‘अम्‍ब मीयूदे ङैने ङूर्‌देत्‍या गेसेन् चे ख्यङ्, तर थमयूजे सेम्दे ङैने गेसेन् अन्‍ची।
MRK.7.7	थमयूदे ङैने लूच्‍चत्‍या पूस्‍ते ख्यङ्, तर थमयूजे शिक्षा मीयूदे लोम्‍येब छ्‌यप् त्‍या ख्यङ्।’
MRK.7.8	नमयूदे परमेश्‍वरजे आज्ञा अम्‍मन्‍दीलाबे मीयूदे मन्‍देब पे त्‍या मन्‍दीन ख्यङ्।” 
MRK.7.9	येशूदे थमयूने यदे, “नमयू रङ्से मेमेजे पे मन्‍देने सोरो स्ये-त्‍वोत्‍देबे परमेश्‍वरजे आज्ञाने टर्‌दीन ख्यङ्। 
MRK.7.10	चेनेयलो मोशादे येये ख्यङ्, ‘रङ्से प-मने गेसेन् ची, मेस्‍ये सूदे प-मने ले तप्‍क्‍य, ङू सेक्‍कने पर्‌दीय।’ 
MRK.7.11	कादेये कोइ मीदे रङ्से प मने ‘ङैदे तोङ्मे पर्‌दे यब कुर्बान ख्यङ्’, (हम्‍ब परमेश्‍वरने पीनब बाचा चे ख्यङ्), यीय यलो, 
MRK.7.12	नमयू हम्‍बने रङ्से प-मजे लागि फेरि चेत्‍याये चीस्‍से अम्‍पीन्। 
MRK.7.13	येरप्रने नमयू मीयूङ्जे पेयू मन्‍दीदेबे परमेश्‍वरजे वचनने अम्‍मन्‍दे ख्यङ्, होर्‌दे येरप्रने सूजो कूम कामयू नमयूदे चीन्‍न ख्यङ्।”
MRK.7.14	येशूदे मीयूने फेरि ङू ट्‌याने कोदेबे यदे, “नमयू क्‍वादेने ङैजे पो चेला कोलाबे ङ्‌यीन्। 
MRK.7.15	येर फीजे चसे चैत्‍यादेये मीजे सेम् नङ्ने प्रदेबे मीने अशुद्ध चे अन्‍खू, तर मीजे सेम् नङ्दे फीने योङ्‌रब पोयूदे त्‍या मीने अशुद्ध चे खूइय। 
MRK.7.16	[ङ्‌यीनब मीदे चेलाबे ङ्‌यीन्‍स्‍य।]”
MRK.7.17	मीयू पोङ्‌गीदेबे येशू कीम् नङ्ने गीलेङ्‌येदे ङूजे स्यूस्स्यायूदे येशूने हम्‍ब उखानजे अर्थ लोत्‍दे। 
MRK.7.18	येशूदे थमयूने यदे, “ङैदे यब पो नमयूदे क्‍व-अङ्‌ख्‍व? फीदे मीजे नङ्ने च क्योबीय हम्‍ब सेदे ङूने अशुद्ध चे अन्‍खू यदेबे नमयूदे अन्‍स्‍ये? 
MRK.7.19	चेनेयलो हम्‍ब ङूजे सेम्ने दी, तर लोने क्‍योबीय, मेस्‍ये फीने योङ्‌रीय।” (येर्‌बेने येशूदे चसेयू क्‍वाने शुद्ध ख्यङ् यदेबे स्‍योम्‍मीदे।)
MRK.7.20	येशूदे यदे, “मीजे सेम् नङ्दे च फीने योङ्बीय हम्‍बदे मीने अशुद्ध चीक्‍क्‍य। 
MRK.7.21	चेनेयलो मीजे सेम् नङ्दे अन्ज्‍य मनब, वेश्य चेब, ख्‍वब, मी सेब, मीजे मजप्रे प्रब, 
MRK.7.22	लोभ, दुष्‍ट सेम्, छेल्‍ले, छर, ठेन, मीजे पो चे, केन् त्‍वे मेस्‍ये मूर्ख योङ्‌रीय। 
MRK.7.23	अम्‍ब अन्ज्‍य पोयू क्‍वाने सेम् नङ्दे योङ्‌रीय, मेस्‍ये मीयूने अशुद्ध चीक्‍क्‍य।”
MRK.7.24	होर्‌देङ्‌येदे येशू हम्‍ब ने पोङ्देबे टुरोस मेस्‍ये सीदोनजे सहरतेले गीलीदे। ङू सूदेये था अम्प्रेस्ये यदेबे मीत्‍याजे कीम्‍ने क्‍योयीदे। तर सूजो मीदे था प्रेक्‍कदे। 
MRK.7.25	हन्‍छ्वाबने मदीत्‍यादे येशूजे न-मीन् तदेबे ङू ट्‌याने रदे मेस्‍ये ङूने स्‍यूव पीन्‍दे, ङूजे चीमीने अशुद्ध आत्मा लादीक ख्‍य। 
MRK.7.26	हम्‍ब मदी सिरियाजे फोनिकेने जन्मेदेब ग्रीक मदी ख्‍य। हम्‍ब मदीदे ङूजे चीमीजे नङ्ने ख्‍यब छेत् फीने योम्‍बी यदेबे येशूने बिन्‍ती चीत्‍दे।
MRK.7.27	होर्‌दे येशूदे मदीने यदे, “खूम् पीचयूने चसे पीन्, चेनेयलो अम्‍ब पीचयूजे क्‍यङ् कूबदेबे क्‍योयूने छाबेब ज्‍य अङ्‌क्‍यूर्‌।”
MRK.7.28	तर हम्‍ब मदीदे येशूने यदे, “अँ प्रभु, तर क्‍योयूदेये पीचयूजे टेबल नङ्ने तेलेब चूरयू चीय।”
MRK.7.29	येशूदे ङूने यदे, “नदे येरे यब कारणदे न कीम्ने प्र। नैजे चीमी नङ्ने ख्‍यब छेत् योङ्देबे गीलीक ख्यङ्।”
MRK.7.30	होर्‌देङ्‌येदे मदी कीम्ने गीलीदे मेस्‍ये ङूजे चीमी खर्‌ने ङ्‌यूम्‍नब तूदे मेस्‍ये ङूजे चीमी नङ्ने ख्‍यब छेत् योङ्‌ये ख्‍य।
MRK.7.31	ङ्‌येदे येशू टुरोस यब नेदे योङ्देबे ङू सीदोन यब नेने गीलीदे मेस्‍ये डेकापोलिसजे चूम्जे अन्‍द्रदे क्‍यूत्‍देबे गालीलजे समुद्रतेले गीलीदे। 
MRK.7.32	हैयाने मीयूदे न अन्तब मेस्‍ये लर मी त्‍या येशू ट्‌याने रेत्‍दे, मेस्‍ये हम्‍ब मी फ्‍याने ला हीम्‍मी यदेबे येशूने बिन्‍ती चीत्‍दे।
MRK.7.33	येशूदे मीहुल नङ्दे ङूने नेत्‍याने आलाक्के स्‍योल्‍गीदेबे रङ्सेजे ला टयू हम्‍बजे ङ्यलम् नने चङ्मीदे। होर्‌दे ङ्‌येदे छ्‌योम छेल्‍देबे ङूजे ली छूत्‍दे। 
MRK.7.34	होर्‌दे स्‍वर्गतेले लेत्‍देबे स रेङ थेन्‍देबे येशूदे ङूने यदे, “इफ्‍फाता”, अम्‍बजे अर्थ “पूक्‍ब।” 
MRK.7.35	हन्‍छ्वाबने ङूजे न पूक्‍देबे त क्‍यूरी, मेस्‍ये ङूजे लीदे ल योङ्‌रदे, मेस्‍ये हम्‍ब मी चेलाबे क्‍यम ख्‍व क्‍यूरी।
MRK.7.36	“अम्‍ब पो सूनेये अन्‍स्‍योल्‍लाची”, यदेबे येशूदे थमयूने आज्ञा पीन्‍दे। तर थमयूने ङूदे कोलाफे अन्‍स्‍योल्‍लाची यदेबे आज्ञा पीन्दे हन्‍छ्वा थेप्ने थमयूदे कूम मीयूने स्‍योत्‍दे। 
MRK.7.37	मीयू सोरो हार्‌मन्‍दीकदे, मेस्‍ये थमयूदे यदे, “येशूदे सोरो ज्‍य कामयू चे ख्यङ्। ङूदे न अन्‍त मीने न तला चीम्‍मीदे, मेस्‍ये लरने पो क्‍यम ख्‍व चीम्‍मीदे।”
MRK.8.1	तेदिन ङ्‌येदे फेरि मीहुल केन्त्‍या फूङ्‌क्‍यूत्‍दे, मेस्‍ये थमयूप्रे चसे चैत्याये त्‍व ख्‍य। येशूदे स्यूस्स्यायूने कोदेबे यदे, 
MRK.8.2	“अम्‍ब मीहुल‍ने ङ सोरो ङ्‌येम ख्यङ्, चेनेयलो थमयू ङैप्रे टूङ्देबे सोम्म्‍या क्‍यूत्‍दे, मेस्‍ये थमयूप्रे चसे चैत्‍याये त्‍वो। 
MRK.8.3	होर्‌दे थमयूने चसे अम्पीन्‍लाबे तक्‍प कीम्ने कूल्बीलो थमयू ठीदेबे लम्‍ने मूस्‍ल प्रीय। थमयू कोइ चीन्‍तङ्दे र ख्यङ्।”
MRK.8.4	येशूजे स्यूस्स्यायूदे ङूने लोत्‍दे, “येर मी अन्‍टोङब चनमन नेने केर्‌दे रेत्‍देबे थमयूने क्‍यङ् चसेपीन्?”
MRK.8.5	येशूदे स्यूस्स्यायूने लोत्‍दे, “नमयूप्रे क्‍यङ् कोला ख्यङ्?”
MRK.8.5	थमयूदे, “ङ्‌यी त्‍या ख्यङ् यदे।”
MRK.8.6	येशूदे मीहुलने च्येने टूङ् यदे हुकुम पीन्‍देबे, ङूदे हम्‍ब क्‍यङ् ङ्‌यी लाने टेल्‍देबे धन्‍यवाद पीन्‍देबे क्‍यङ् ठूङ्‌गा पूत्‍दे, मेस्‍ये मीयूने पीन् यदेबे स्यूस्स्यायूने पीन्‍दे। थमयूदे मीयूने कोम्‍मीदे। 
MRK.8.7	थमयूप्रे चीद ङये छीत्‍या ख्‍य, मेस्‍ये येशूदे असी पीन्देबे ङूजे स्यूस्स्याने यदे, “मीहुलने कोम्‍मी।” 
MRK.8.8	होर्‌दे मीयूदे कलाबे चदे, मेस्‍ये लम रब क्‍यङ् फाच्‍यायू स्यूस्स्यायूदे टोलो ङ्‌यी म्‍यूर्‌-म्‍यूर्‌ रूप् पूत्‍दे। 
MRK.8.9	हैयाने चब मीयू हजार स्यीला ख्‍य, येशूदे थमयूने कीम्ने कूल्‍बीदे। 
MRK.8.10	होर्‌देङ्‌येदेने येशू रङ्सेजे स्यूस्स्यायूप्रे डुङ्गाने टदेबे दलमानुथा यब नेने गीलीदे।
MRK.8.12	येशूदे स रेङ थेन्‍देबे यदे, “अम्‍ब पुस्ताजे मीयूदे चेने च्‍यूनू मे? तम्दम्‍ने, ङ नमयूने यीय, अम्‍ब पुस्ताजे मीयूने च्‍यूनू चेये अम्‍पीन्।” 
MRK.8.13	होर्‌दे थमयूने पोङ्‌यीदेबे येशू फेरि डुङ्गाने टदेबे तीप्‍ल्‍या गीलीदे।
MRK.8.14	स्यूस्स्यायूदे क्‍यङ् रेब येल्‍गदे, मेस्‍ये थमयूप्रे डुङ्गाने क्‍यङ् तीत्‍या त्‍या ख्‍य। 
MRK.8.15	येशूदे थमयूने यदे, “नमयू फरिसीयूजे मेस्‍ये हेरोदजे खमिरप्रे होस्स्यार क्‍यूर्‌।”
MRK.8.16	“तर ङीनप्रे क्‍यङ् त्‍वोदेबे येशूदे येरे ययी च” यदेबे स्यूस्स्यायू त्‍यादे त्‍याप्रे सवाल-जवाफ चीत्‍दे।
MRK.8.17	येशूदे अम्‍ब था प्रेत्‍देबे थमयूने यदे, “नमयूप्रे क्‍यङ् त्‍वो यदेबे नमयू चेने त्‍यादे त्‍याप्रे सवाल-जवाफ चे? च नमयूदे चूजोसेमेने अन्‍तङ या अन्क्‍व? नमयूजे सेम् बोदो क्‍यूरे औ? 
MRK.8.18	म्‍या ख्यङ्लीने नमयूदे अन्‍तङ्? न ख्‍याङ्लीने नमयूदे अन्‍त? नमयूदे अन्ह्‌वेर, 
MRK.8.19	कन्‍छ्वाब ङैदे क्‍यङ् ङ हम्‍ब हजार ङ मीयूजे खूम्‍दे क्य्वे ख्‍य, हन्‍छ्वाब लम रब क्‍यङ् फाच्यायू कोला टोलो नमयूदे रूप् पूत्‍दे?”
MRK.8.19	थमयूदे येशूने “बाह्र” यदेबे जवाफ पीन्‍दे।”
MRK.8.20	“होर्‌दे हम्‍ब क्‍यङ् ङ्‌यीब हजार स्यी मीयूदे चदेबे लम रब क्‍यङ् फाच्‍यायू कोला टोलो नमयूदे रूप् पूत्‍दे?”
MRK.8.20	थमयूदे ङूने “ङ्‌यी यदे।”
MRK.8.21	होर्‌दे येशूदे थमयूने यदे, “चूजोसेमेने क्‍व अङ्‌ख्‍व?”
MRK.8.22	होर्‌देङ्‌येदे येशू बेथसेदाने फ्‍योरदे, हैयाने मीयूदे म्या अन्तङ्ब मी त्‍या ङू ट्‌याने रेत्‍दे, मेस्‍ये ङूने छूम्‍मी यदेबे बिन्‍ती चीत्‍दे। 
MRK.8.23	येशूदे हम्‍ब म्या अन्तङ्ब मीजे ला चूङ्देबे ङूने तदे फीने रेत्‍दे, मेस्‍ये हम्‍ब मीजे म्‍याने छ्‌योम पूत्‍देबे हम्‍ब फ्‍याने रङ्से ला हीत्‍देबे ङूने लोत्‍दे, “नदे तेते तङ खूवा?”
MRK.8.24	होर्‌दे हम्‍बदे तो लेत्‍देबे यदे, “ङैदे मीयूने तोङ्बोप्र प्रेनब तङ्‌को।”
MRK.8.25	होर्‌दे येशूदे फेरि ङूजे म्‍याने ला हीत्‍दे, मेस्‍ये ङूदे इसारा थूङ् लेत्‍दे। ङूजे रङ्से म्‍यादे तङ ख्‍व क्‍यूत्‍दे मेस्‍ये साप्‍ता थोक‍ने चेलाबे तङ खूदे। 
MRK.8.26	होर्‌दे येशूदे मीने हम्‍ब ततेले प्रने अम्प्रलाची यदेबे ङूजे कीम्ने कूल्‍बीदे।
MRK.8.27	येशू मेस्‍ये ङूजे स्यूस्स्यायू कैसरिया फिलिप्पीजे तयूने गीलीदे। लम्ने ङूजे स्यूस्स्यायूने येरे यदेबे लोत्‍दे, “मीयूदे ङ सू यदेबे येको स्व?”
MRK.8.29	पत्रुसदे ङूने, “न ख्रीष्‍ट ख्यङ् यदे।”
MRK.8.30	येशूदे अम्‍ब पो सूनेये चैत्‍याये अन्स्‍योल्‍लाची यदेबे थमयूने बोङ्बे आर्‌तीदे!
MRK.8.31	“मीजे चदे कूम छरङ् प्रे पर्‌दीय, मेस्‍ये धर्म-गुरुयू, पूस्‍र्‌या केन्‌यू मेस्‍ये यहूदी पन्‍डेयूदे अम्‍मन्‍दे चीक्‍क्‍य मेस्‍ये सेक्‍कीय होर्‌दे सोम्म्‍या ङ्‌येदे सोम्‍बो क्‍यूत्‍देबे लङ पर्‌दीय” यदेबे येशूदे ङूजे स्यूस्स्यायूने लोम्‍मीदे। 
MRK.8.32	येर्‌बे येशूदे हम्‍ब पो स्यूस्स्यायूने चेलाबे लोम्‍मीदे। तर अम्‍ब पो तदेबे पत्रुसदे येशूने तीला कूदीदेबे फ्राजीदे।
MRK.8.33	तर येशू ल्‍वादेबे रङ्से स्यूस्स्यायू तेले लेत्‍देबे पत्रुस‍ने फ्राजीदे, “ओ शैतान, ङै ट्‌यादे प्र, चेनेयलो नैजे सेम् परमेश्‍वर तेले त्‍वो, तर मीयूतेले ख्यङ्।”
MRK.8.35	चेनेयलो रङ्सेजे जीया जूक्‍तेमेब सेम् चेब मीदे जीया अम्‍प्रे, तर रङ्से प्राण ङैजे लागि मेस्‍ये सूगब खबरजे लागि पीनब मीदे जीया प्रेक्‍क्‍य।
MRK.8.36	चेनेयलो मीदे संसार टक्कने ङूजे लाने कीन्‍देबे रङ्से प्राणब मल्पीलो ङूने चै फाइदा क्‍यूक्‍क्‍य? 
MRK.8.37	या मीदे रङ्से प्राणजे भा च पीन खूइय? 
MRK.8.38	अम्‍ब पापी मेस्‍ये वेश्य पुस्ताने सूदे ङ मेस्‍ये ङैजे शिक्षाने त्‍वाय, मीजे चदेये पजे महिमा टेल्‍देबे पवित्र स्‍वर्गदूतयूप्रे रब ङूने रङ्से मी यने त्‍वाय।”
MRK.9.1	होर्‌दे येशूदे थमयूने यदे, “तम्दम्‍ने, ङ नमयूने यीय, अने मेर्‌नब मीयू नङ्ने कोइ परमेश्‍वरजे राज्‍य शक्तिने रब अन्तङ्दा सेमे सीबस्‍ये त्‍वो।”
MRK.9.3	मेस्‍ये येशूजे कोला सोरो कर्‌ छाक्‍छाक् क्‍यूत्‍दे, येरप्र कर्‌ क्‍यूत्‍दे पृथ्वीने ठूदेबे सूदेये होरप्र कर्‌ चे अन्‍खू। 
MRK.9.4	होर्‌दे हैयाने थमयू ट्‌याने एलिया मेस्‍ये मोशा तङ्दे, मेस्‍ये थमयू येशूप्रे बात् सेन्‍न ख्‍य।
MRK.9.5	पत्रुसदे येशूने यदे, “गुरुज्‍यू, ङी अने क्‍यूत्‍दे सोरो ज्‍य क्‍यूरो। ङीन अने पालजे कीम् सोम् चीदे नैजे त्‍या मोशाजे त्‍या मेस्‍ये एलियाजे त्‍या।” 
MRK.9.6	पत्रुस मेस्‍ये सूजो स्यूस्स्यायू सोरो फैगब कारणदे पत्रुस‍ने च य पर्‌ते हम्ब ङूदे अन्स्ये।
MRK.9.8	स्यूस्स्यायूदे छाट्‌टे ती-छो लेप्‍प येशूत्‍या तङ्दे सूजो सूत्‍याये अन्तङ्।
MRK.9.9	थमयू गङ्दे मो तल्‍लब येशूदे स्यूस्स्यायूने यदे, “मीजे च सीबदे सोम्‍बो अन्‍क्‍यूत्‍दासेमे नमयूदे च तङ ख्‍य हम्‍ब सूनेये अन्स्‍योल्‍लाची यदेबे चेलाबे आज्ञा पीन्दे। 
MRK.9.10	थमयूदे हम्‍ब पो रङ्सेजे सेम्ने हीत्‍दे, तर सीब मी सोम्‍बो क्‍यूत्‍देबे लङ्‌रबजे अर्थ ब च स्व?” यदेबे थमयू त्‍यादे त्‍याने लोत्‍दे।
MRK.9.12	येशूदे थमयूने यदे, “तम्दम्‍ने, एलिया खूम् रीय, ङूदे साप्‍ता सेयू खूम्‍जे प्रने चीक्‍क्‍य। तर मीजे चदे कूम छरङ् प्रेत्‍देबे सूजो मीयूदे अन्‍जीदेबे न पूक्‍क्‍य यदेबे केरे धर्मशास्त्रने लिख्दीदे स्व? 
MRK.9.13	तर ङ नमयूने यीय, एलिया रेग ख्यङ्, मेस्‍ये ङूजे बारेने लिख्‍दीये प्रने ङूप्रे च चीतीङ्‌र थमयूदे होरने चीत्‍दे।”
MRK.9.14	थमयू सूजो स्यूस्स्यायू ट्‌याने ल्‍वारब थमयूने मीहुल केन् त्‍यादे घेर्‌दीदेबे थमयूप्रे पन्‍डेयूदे सवाल-जवाफ चीन्‍नब थमयूदे तङ्दे। 
MRK.9.15	हैयाने ख्‍यब मीहुलदे येशू तङ्देबे सोरो हार्‌मन्‍दीकदे, मेस्‍ये थमयू ङू ट्‌याने छ्‌योङ्‌गीदेबे ङूने नमस्कार चीत्‍दे।
MRK.9.16	येशूदे थमयूने लोत्‍दे, “नमयूदे थमयूप्रे चै पोने सवाल-जवाफ चीन्‍न?”
MRK.9.17	मीहुल नङ्ने मी त्‍यादे येशूने जवाफ पीन्दे, “गुरुज्‍यू, ङैजे च नैट्‌याने रेख्यङ्, ङूने लर चेब आत्मादे चूङ्‌ग ख्यङ्। 
MRK.9.18	हम्‍ब आत्मादे ङैजे चने चूङ्देबे सने क्‍यर्‌पीय, मेस्‍ये ङूजे ङूर्‌दे पोज्‍या योन्क्‍य, ङूजे स गीटीटी चीक्‍क्‍य मेस्‍ये ङू च्‍याप्‍पाने क्‍यन्‍द्रङ् क्‍यूप्‍प ख्यङ्। ङैदे नैजे स्यूस्स्यायूने हम्‍ब आत्मा फीने योम्‍बी यदेबे बिन्‍ती चीत्‍दे, तर थमयूदे योम्‍बे अन्खू।”
MRK.9.19	होर्‌दे येशूदे थमयूने जवाफ पीन्दे, “ओ विश्‍वास अन्‍चेब पुस्ता, ङ नमयूप्रे कन्‍छ्वा सेमेत्‍या क्‍यूर स्व? ङैदे नमयूने कोला सैदे? ङू ङैट्‍याने सीक।”
MRK.9.20	थमयूदे हम्‍ब स्‍योर्‌बने येशू ट्‌याने रेत्‍दे। येशू तङ्बने हम्‍ब आत्मादे स्‍योर्‌बने लछर्‌-पछर्‌ चीत्‍देबे सने छ्‌यर्‌ तप्‍पीदे, ङूर्‌दे पोज्‍या योन्‍देबे च्येने पालाला क्‍यूत्‍दे।
MRK.9.21	येशूदे ङूजे पने लोत्‍दे, “कलङ्मेस्‍ये ङूने येर क्‍यूर?”
MRK.9.21	ङूदे यदे, “चीदमेस्‍येने 
MRK.9.22	अम्‍ब आत्मादे ङूने नाश चेने कूमफे मी उम्‍दने मेस्‍ये क्‍यूने छाबे ख्‍य। कादेये नदे ज्‍य चे खूदे यलो, ङीने ङ्‌येम्देबे तोङ्मी।”
MRK.9.23	येशूदे पीचजे पने यदे, “ ‘नदे चे खूइय!’ यदेबे च य? ङैने विश्‍वास चे मीजे लागि साप्‍ताने क्‍यूर खूइय।”
MRK.9.24	हन्‍छ्वाबने स्‍योर्‌बजे पदे पारा पूत्‍देबे यदे, “ङ विश्‍वास चीक्‍क्‍य। थेप् विश्‍वास चेजे लागि ङैने तोङ्मी।”
MRK.9.25	मीहुल त्‍याफेने ग्येरब तङ्देबे येशूदे हम्‍ब अशुद्ध आत्माने बोङ्बे क्‍यम्दे, “नाक्‍तूङ् प्रे लर आत्मा, ङ नने हुकुम चीक्‍क्‍य हम्‍ब स्‍योर्‌बजे ङ्वदे योङ्‌ख, मेस्‍ये फेरि कलङ्बेये ङू नङ्ने अन्-क्योबलाची।”
MRK.9.26	होर्‌दे सोरो बोङ्बे पारा पूत्‍देबे स्‍योर्‌बने लछर्‌-पछर्‌ चीत्‍देबे हम्‍ब आत्मा फीने योङ्‌गी, मेस्‍ये हम्‍ब स्‍योर्‌ब सीयेप्र क्‍यूरी, अन्छ्वासेमे क्‍यूत्‍दे कूम मीयूदे सीये टोङ् मन्‍दे। 
MRK.9.27	तर येशूदे स्‍योर्‌बजे ला चूङ्देबे ङूने क्वे-लङ्दे, मेस्‍ये ङू लङ्दे।
MRK.9.28	येशू कीम्ने गीलेङ्‌येदे ङूजे स्यूस्स्यायूदे ङूने नङ्सू लोत्‍दे, “ङीदे हम्‍ब आत्माने चेने फीने योम्‍बे अन्ख्‍व?”
MRK.9.29	येशूदे थमयूने यदे, “येरप्र आत्मा प्रार्थना चीत्‍दे त्‍यामे फीने योम्‍बे खूइय, सूजो चने-चील्‍लीने फीने योम्‍बे अङ्‌खू।”
MRK.9.30	होर्‌दे हैयादे योङ्देबे थमयू गालीलजे लम् क्‍यूत्‍देबे गीलीदे। येशूदे अम्‍ब पो सूदेये था अम्‍प्रेस्स्‍य मन्‍न ख्‍य 
MRK.9.31	चेनेयलो ङूदे रङ्से स्यूस्स्यायूने येरे यदेबे शिक्षा पीन्‍न ख्‍य: येशूदे थमयूने यदे, “मीजे च मीयूजे लाने सूम्‍दीपीय, मेस्‍ये थमयूदे ङूने सेक्‍क्‍य, मेस्‍ये ङू सेक्‍कदे फेरि सोम्म्‍या नीदे सोम्‍बो क्‍यूत्‍देबे लङ्‌रीय।” 
MRK.9.32	तर येशूदे यब अम्‍ब पो थमयूदे अङ्‌को, मेस्‍ये ङूप्रे ल्‍वेने फदे।
MRK.9.33	कफर्नहुम नेने थमयू फ्‍योरदे, कीम् नङ्ने ख्यङ्ब येशूदे ङूजे स्यूस्स्यायूने लोत्‍दे, “लम्ने नमयू चैजे सवाल-जवाफ चीन्‍न ख्‍य?” 
MRK.9.34	तर थमयू पारा अम्‍पूल्‍लाबे टूङ्दे, चेनेयलो लम्ने थमयूदे, “ङीन नङ्ने पात्‍ता केन् सू ख्यङ्?” यदेबे त्‍यादे त्‍याने सवाल-जवाफ चे ख्‍य।
MRK.9.36	होर्‌दे येशूदे पीच चीद त्‍याने टेल्देबे ङूदे हम्‍ब पीचने थमयूजे अन्‍द्रने येत्‍दे, मेस्‍ये पीच पैन्‍ने थम्देबे ङूदे थमयूने यदे, 
MRK.9.37	“सूदे येरप्र पीच चीदयू नङ्ने त्‍याने ङैजे मीन्‍ने ग्रहण चीक्‍क्‍य, ङूदे ङैने ग्रहण चेब क्‍यूक्‍क्‍य, मेस्‍ये सूदे ङैने ग्रहण चीक्‍क्‍य ङूदे ङैने दी, मेस्‍ये ङैने कूल्‍बेबने ग्रहण चेब क्‍यूक्‍क्‍य।”
MRK.9.38	यूहन्‍नादे येशूने यदे, “गुरुज्‍यू, नैजे मीन्‍ने मीत्‍यादे छेत्‌यू फीने योम्‍बेब ङीदे तङ्दे, ङीदे ङूने येरे अन्‍चील्‍लाची यदे, चेनेयलो हम्‍ब मी ङीनप्रे प्रब मी दी।”
MRK.9.39	तर येशूदे यदे, “ङूने चीस्‍ये पीन्, चेनेयलो ङैजे मीन्‍ने शक्तिजे काम चेब मीदे खात्याने ङैजे बारेने अन्ज्‍य पो अङ्‌क्‍यम्।
MRK.9.41	चेनेयलो सूदे नमयूने ख्रीष्‍टजे ख्यङ् यदेबे क्‍यू पोङ्नत्‍या ङैजे मीन्‍ने थूङ्से पीन्क्‍य, तम्दम्‍ने ङ नमयूने यीय, ङूदे केरेनेयली इनाम प्रेक्‍क्‍य।
MRK.9.42	“सूदे ङैने विश्‍वास चेब अम्‍ब पीच चीदयू नङ्ने त्‍याने पाप चीस्‍ये पीन्क्‍य, हम्‍ब मीने ङूजे नीजीने रान्‍दा केन् च्‍यून्‍देबे समुद्रने छाबीलो ज्‍य क्‍यूर ख्यङ्दे। 
MRK.9.43	नमयूजे लादे नने पाप चेने लैदीलो ला चदेबे छाबी। ला ङ्‌ही टेल्‍देबे कलङ्बेये अन्‍सीबब नरकजे मीने क्‍योब यली बरू ला डून्‍या क्‍यूत्‍देबे स्‍वर्गजे राज्‍यने क्‍योबब ज्‍य ख्यङ्। 
MRK.9.44	[नरकने पूयूये कलङ्बेये अन्‍सीब, प्ल्याङ्नब मीये कलङ्बेये अन्‍सीब।]
MRK.9.45	होर्‌दे नैजे तोप्दे नने पाप चीस्‍से पीन्‍लो तोप् चदेबे छाबी। तोप् ङ्‌ही टेल्‍देबे नरकने प्र यली खोन्‍ड्‌याला क्‍यूत्‍देबे स्‍वर्गजे राज्‍यने प्रब नने ज्‍य ख्यङ्। 
MRK.9.46	[नरकने बूयूये कलङ्बेये अन्‍सीब, प्ल्याङ्नब मीये कलङ्बेये अन्‍सीब।]
MRK.9.47	कादेये नैजे म्‍यादे नने पाप चीस्‍ये पीन्लो, म्‍याने योन्‍देबे छाबी। म्‍या ङ्‌ही टेल्‍देबे नरकने प्र यली म्‍या त्‍या अन्‍तङ क्‍यूत्‍देबे परमेश्‍वरजे राज्‍यने प्रब नने ज्‍य क्‍यूक्‍क्‍य। 
MRK.9.48	“ ‘नरकने बूयूये कलङ्बेये अन्‍सीब, प्ल्याङ्नब मीये कलङ्बेये अन्‍सीब।’
MRK.9.49	चेनेयलो ङाम्‍बा योनब चदे बलि चेर्‌दीब शुद्ध चेप्रने मी उम्‍ददे मीयू क्‍वानेने शुद्ध चीक्क्य।
MRK.10.1	होर्‌दे येशूदे हम्‍ब ने पोङ्‌गीदेबे यर्दन होङ्जे तीप्‍ल्‍या यहूदियाजे नेने गीलीदे मेस्‍ये मीहुल ङू ट्‌याने रूप् क्‍यूत्‍दे, मेस्‍ये ङूजे पे अनुसार‌ थमयूने फेरि ङूदे शिक्षा पीन्‍दे।
MRK.10.2	ङू ट्‌याने फरिसीयू रदेबे ङूने जाँच चेने लोत्‍दे, “कोइ मीदे रङ्सेजे मजप्रे लम्प्रब नियमदे पीन्‍क्‍या?”
MRK.10.3	येशूदे थमयूने जवाफ पीन्दे, “मोशादे नमयूने चे आज्ञा पीने ख्यङ्।”
MRK.10.5	तर येशूदे थमयूने यदे, “नमयूजे सेम् सोरो कोङ क्‍यूत्‍देबे नमयूने अम्‍ब आज्ञा लिख्‍दीदे। 
MRK.10.6	तर परमेश्‍वरदे सुरु मेस्‍येने पती मेस्‍ये मदी बन्‍दीदे। 
MRK.10.7	‘होरेक्‍यूत्‍देबे मीदे रङ्से प-म पोङ्देबे रङ्से मजप्रे थून्‍देबे टूङ्‌क्‍य। 
MRK.10.8	मेस्‍ये थम ङ्‌ही ङ्व त्‍या क्‍यूक्‍क्‍य।’ थमयू फेरि ङ्‌ही दीलाबे ङव् त्‍या क्‍यूक्‍क्‍य। 
MRK.10.9	येरेक्‍यूत्‍देबे परमेश्‍वरदे थम ङ्‌हीने त्‍या चीत्‍देबे फूङ् चे ख्यङ्, मीदे अन्‍स्‍यास्‍य।”
MRK.10.10	थमयू कीम्ने ख्यङ्बने स्यूस्स्यायूदे फेरि येशूने अम्‍ब पो लोत्‍दे। 
MRK.10.11	येशूदे थमयूने यदे, “सूदे रङ्से मजप्रे लम् प्रदेबे सूजो मदीप्रे ङ्‌येन् चीक्‍क्‍य, ङूदे रङ्से मजजे विरुद्धने वेश्य काम चेब क्‍यूक्‍क्‍य। 
MRK.10.12	होरप्रने मजदे रङ्से पतीप्रे लम्प्रदेबे सूजो पतीप्रे ङ्‌येन् चील्‍लो, ङूदे वेश्य काम चेब क्‍यूक्‍क्‍य।”
MRK.10.13	मीयूदे पीच चीदयूने येशूदे छूत्‍देबे असी पीन्‍स्‍य यदेबे ङूट्‌याने रेत्‍दे, तर ङूजे स्यूस्स्यायूदे थमयूने फ्राचीदे। 
MRK.10.14	तर अम्‍ब तङ्देबे येशू प्रो लङ्दे मेस्‍ये रङ्से स्यूस्स्यायूने यदे, “ङै ट्‌याने चीद पीचयूने रस्‍येपीन्। थमयूने अङ्‍कालाची चेनेयलो परमेश्‍वरजे राज्‍य यरप्रयूजेने ख्यङ्। 
MRK.10.15	तम्दम्ने ङ नमयूने यीय, परमेश्‍वरजे राज्‍यने पीच चीद त्‍यादेप्र रङ्सेजे यदेबे सूदे ग्रहण अन्‍ची, केरेनेचील्‍लीने हम्‍ब परमेश्‍वरजे राज्‍य नङ्ने क्‍योब अम्‍प्रे।” 
MRK.10.16	होर्‌दे येशूदे पीचयूने पैन्‍ने थम्देबे थमयू फ्‍याने ङूदे ला हीत्‍देबे थमयूने असी पीन्दे।
MRK.10.17	येशू लम्ने प्रेनूब, मीत्‍या ग्येरदेबे ङूजे खूम्‍ने पूजी चोदेबे ङूने लोत्‍दे, “ओ ज्‍यब गुरु, कलङ्बेये अन्सीबब जीया प्रेने ङैदे च चे पर्‌दीय?”
MRK.10.18	येशूदे ङूने यदे, “नदे ङैने चेने ज्‍य य स्व? परमेश्‍वर तीत्‍यात्‍या ज्‍य ख्यङ्, सूजो सूत्‍याये ज्‍य त्‍वो। 
MRK.10.19	नदे परमेश्‍वरजे आज्ञायू स्ये ख्यङ्- मी सेब काम अन्‍चील्‍लाची, वेश्य काम अन्‍चील्‍लाची, अन्‍खूलाची, लूच्‍च गवाही अम्‍पीन्‍लाची, मीयूने अन्‍ठग्‍दीलाची, रङ्सेजे प-मने गेसेन् ची।”
MRK.10.20	होर्‌दे येशूने ङूदे जवाफ पीन्दे, “गुरुज्‍यू, अम्‍ब टक्कने ङैदे चीदमेस्‍येने चीन्‍न ख्यङ्।”
MRK.10.21	येशूदे ङूने लेत्‍दे, मेस्‍ये ङूने ङ्‌येम्देबे यदे, “अझ नदे कामत्‍या अन्‍चे ख्यङ्। प्र, नेप्रे ख्‍यब सेयू क्वाने सोङ्देबे दूख्‍प्रेब मीयूने पीन्, मेस्‍ये स्‍वर्गने नदे सीर-सम्पत्ति प्रेक्‍क्‍य। होर्‌दे ङै ङ्‍ये-ङ्ये ख।”
MRK.10.22	तर अम्‍ब पोदे ङूजे त्‍वा मून्‍दूङ् क्‍यूरी, मेस्‍ये ङू सेम् ठोदेबे गीली, चेनेयेलो ङूप्रे सीर-सम्पत्ति कूम ख्‍य।
MRK.10.23	होर्‌दे येशूदे ख्‍यूरीरी लेत्‍देबे रङ्से स्यूस्स्यायूने यदे, “फ्‍योबो मीयू परमेश्‍वरजे राज्‍य नङ्ने क्‍योबने सोरो मूस्‍स्‍यूल् ख्यङ्।”
MRK.10.24	ङूदे यब अम्‍ब पोने ङूजे स्यूस्स्यायू हार्‌मन्‍दीकदे। मेस्‍ये येशूदे फेरि थमयूने यदे, “ङैजे पीचयू, सीर्‌-सम्पत्ति फ्‍याने भर्‌ पर्‌देयू परमेश्‍वरजे राज्‍य नङ्ने क्‍योबने कन्‍छ्वा मूस्‍स्‍यूल् ख्यङ्। 
MRK.10.25	फ्‍योबो मीने परमेश्‍वरजे राज्‍य नङ्ने क्‍योब यली ऊँट कप्जे म्‍यादे क्‍योबने सूस्‍योलो ख्यङ्।”
MRK.10.26	होरे यब थमयू सोरो हार्‌मन्‍दीकदे मेस्‍ये येशूने लोत्‍दे, “होरेयलो सू बच्‍दे खूइय?”
MRK.10.27	येशूदे रङ्से स्यूस्स्यायूने लेत्‍देबे यदे, “अम्‍ब पो मीयूदे चे अन्‍खू, तर परमेश्‍वरदे चे खूइय, चेनेयलो परमेश्‍वरदे त्‍या साप्‍ता पोने चे खूइय।”
MRK.10.28	होर्‌देङ्‌येदे पत्रुसदे येशूने यदे, “ले ङीदे टक्कने पोङ्‌गीदेबे, नैजे ङ्‌येदे रेन ख्यङ्।”
MRK.10.29	येशूदे यदे, “तम्दम्‍ने ङ नमयूने यीय, सू मीदे ङैजे लागि मेस्‍ये सूगब खबर स्‍य्‍वेने कीम् या अत-च्‍योन् या अजी-च्‍योन् या प-म या च-चीमी या स-क्‍यू पोङ्‌गीलो, 
MRK.10.30	ङूदे सतनम् प्रे-प्रे सैत्‍या थेप् कीम्, अत-च्‍योन्, अची-च्‍योन्, प-म, च-चीमी मेस्‍ये स-क्‍यू अम्‍ब जूग्नेने प्रेक्‍क्‍य, होर्‌दे फेरि रब जूग्ने कलङ्बेये अन्सीबब जीया प्रेक्‍क्‍य। 
MRK.10.31	चूजो खूम्दे क्‍यूरब कूम मीयू ङ्‌येदे क्‍यूक्‍क्‍य। मेस्‍ये ङ्‌येदे क्‍यूरब कूम मीयू खूम्दे क्‍यूक्‍क्‍य।”
MRK.10.32	होर्‌दे थमयू यरूशलेमतेले प्रेन ख्‍य, मेस्‍ये येशू थमयूजे खूम्‍खूम् प्रेन ख्‍य, स्यूस्स्यायू हार्‌मन्‍दीदे, मेस्‍ये सूजो ङूजे ङ्‌ये-ङ्‌ये रेनब मीयू फैग ख्‍य, होर्‌दे ङूदे बाह्र जना स्यूस्स्यायूने फेरि नेत्‍याने कूदीदेबे रङ्से फ्याने ङ्‌येदे क्यूस्से ख्‍यब पोयू थमयूने स्‍य्वेत्‍दे। 
MRK.10.33	येशूदे यदे, “ले, ङीन यरूशलेमतेले प्रेन ख्यङ्। हैयाने मीजे च मीयूदे, पूस्‍र्‌या केन्‌यू मेस्‍ये यहूदी पन्‍डेयूजे लाने सूम्‍दीपीदेबे, मेस्‍ये थमयूदे ङूने सेक्‍क्‍य, मेस्‍ये यहूदी तेब मीयूजे लाने सूम्‍दीपीय। 
MRK.10.34	होर्‌दे थमयूदे ङूने खिसी चीक्‍क्‍य, छ्‌योम थर्‌क्‍य, कोर्रादे ठरीय मेस्‍ये सेक्‍क्‍य। मेस्‍ये सोम्म्‍या ङीदे ङू सोम्‍बो क्‍यूत्‍देबे फेरि लङ्‌रीय।”
MRK.10.35	जब्दियाजे च ङ्‌ही, याकूब मेस्‍ये यूहन्‍ना येशू ट्‌याने रदेबे यदे, “गुरुज्‍यू, ङीजे सेम्दे मनब पूरा चीम्‍मी यदेबे ङी बिन्‍ती चेने र ख्यङ्।”
MRK.10.36	येशूदे थमयूने लोत्‍दे, “ङैदे नमयूने च चीम्‍मीस्‍य मन ख्यङ् स्व?”
MRK.10.37	थमयूदे यदे, “नैजे महिमाजे राज्‍यने ङीयू नङ्ने त्‍या नैजे स्येत्‍तेयोर् मेस्‍ये त्‍या योन्देयोर्‌ टूङ्स्‍येपीन्।”
MRK.10.39	थमयूदे जवाफ पीन्‍दे, “ङीदे खूइय।”
MRK.10.39	येशूदे थमयूने यदे, “ङैदे थूङब दु:खजे ढोल्कदे नमयूदे थूङ्‌क्‍य, मेस्‍ये ङैदे चेब बप्‍तिस्मा नमयूदे चीक्‍क्‍य। 
MRK.10.40	मेस्‍ये ङैजे स्येत्‍दे या योन्‍दे टूङ्से पीनब ङैदे दी, अम्‍बब सू-सूने परमेश्‍वरदे तयार चीदे ख्‍य हम्‍बयूजेने क्‍यूक्‍क्‍य।”
MRK.10.41	अम्‍ब पो तदेबे सूजो स्यूस्स्या च्‍यू याकूब, यूहन्‍नाप्रे प्रोलङ्दे। 
MRK.10.42	होर्‌देमेस्‍ये थमयूने येशूदे ङू ट्‌याने कोदेबे यदे, “नमयूने था ख्यङ् सूजो मीयू फ्‍याने हुकुम चील्‍लेब यहूदी तेब मीयूदे थमयू फ्‍याने हुकुम चीक्‍क्‍य। होर्‌दे मी केन्‌यूदे थमयू फ्‍याने राज्‍य चीत्‍देबे साप्‍ता हक चील्‍लीय। 
MRK.10.43	नमयूनेब होर अन्क्‍यूर्‌। मेस्‍ये नमयू नङ्ने सू मी केन् क्यूत्दीङ् रीय, हम्‍ब मीदे नमयूजे सेवा चेपर्‌दीय। 
MRK.10.44	मेस्‍ये नमयू नङ्ने सू खूम् क्‍यूरब सेम् चीक्‍क्‍य, हम्‍ब क्वाजे त्वो क्‍यूरने पर्‌दीय। 
MRK.10.45	चेनेयलो मीजे च सेवा प्रेस्‍स्‍य यदेबे र दी, मेस्‍ये सेवा पीनने र ख्यङ्, होर्‌दे कूम मीयूने चूक्‍दीमेब लू फाने रङ्सेजे प्राण पीनने र ख्यङ्।”
MRK.10.46	होर्‌दे ङ्‌येदे थमयू यरीहोने रदे, मेस्‍ये येशू ङूजे स्यूस्स्यायूप्रे मीहुल केन्प्रे यरीहोदे योङ्‌रीनूब तिमै यबजे च बारतिमै, स्‍य्‍वादे चब म्या अन्तङब मी त्‍या लम्जे कूनत्‍याने टून ख्‍य। 
MRK.10.47	कन्‍छ्वाब ङूदे ङू नासरतजे येशू ख्यङ् यब तदे, हन्‍छ्वाब पारा पूत्‍देबे ङूदे यदे, “ओ येशू, दाऊदजे च, ङै फ्‍याने दया चीम्‍मी।”
MRK.10.48	कूम मीयूदे ङूने पारा अम्पूल्‍लाची यदेबे बोङ्बे क्‍यम्दे। तर ङूदे थेप् के केन् योन्‍देबे पारा पूत्‍दे, “ओ दाऊदजे च ङै फ्‍याने दया चीम्‍मी।”
MRK.10.49	होर्‌दे येशू केत्रा मेर्‌दे मेस्‍ये, “ङूने छो-को।”
MRK.10.49	यदे, होर्‌दे थमयूदे हम्‍ब म्या अन्तङब मीने येरे यदेबे कोदे, “अम्‍फलाची, लङ्, येशूदे नने कोन ख्यङ्।” 
MRK.10.50	होर्‌दे रङ्सेदे कूनब टूकू छाबीदेबे ङू ग्वे-लङ्देबे येशू ट्‌याने रदे।
MRK.10.51	येशूदे ङूने लोत्‍दे, “नने ङैदे च चीम्‍मीस्‍य मन?”
MRK.10.51	हम्‍ब म्या अन्तङब मीदे येशूने, “गुरुज्‍यू, ङैजे म्‍यादे तङ खूस्‍य” यदे।
MRK.10.52	होर्‌दे येशूदे ङूने यदे, “प्र, नैजे विश्‍वासदे न तम्क्‍यूरे ख्यङ्”, हन्‍छ्वाबने ङूजे म्‍या तङ ख्‍व क्‍यूत्‍दे मेस्‍ये लम्ने येशूजे ङ्‌ये-ङ्‌ये गीलीदे।
MRK.11.1	थमयू यरूशलेम ट्‌याने जैतून गङ्जे नने बेथफागे मेस्‍ये बेथानिया यब नेने फ्‍योरदे, हैयाने येशूदे ङूजे स्यूस्स्यायू नङ्ने स्यूस्स्या ङ्‌हीने येरे यदे कूल्पीदेबे, 
MRK.11.2	“नमयूजे खूम्‍ने ख्‍यब तने प्र, मेस्‍ये दीनीसेमे सूये अन्डब प क्‍यूरब गधा चीद त्‍या नमयू फ्‍योबबने तूय हम्‍बने हैयादे फादेबे नमयूदे यैयाने सीक। 
MRK.11.3	होर्‌दे कोइ मीदे नमयूने, अम्‍ब च चेमे यदेबे लोल्‍लो, प्रभुने अम्‍ब चैदे ख्यङ् मेस्‍ये ङूदे खात्याने अम्‍ब ल्‍वाबीय यदेबे य।”
MRK.11.4	होर्‌दे थमयू गीलीदे, हम्‍ब प क्‍यूरब गधा चीद गल्लीने कीम्त्‍याजे फीने ख्‍यो ल तेले च्‍यूनेब तङ्दे मेस्‍ये थमयूदे फादे। 
MRK.11.5	हैयाने मेर्‌नब मीयूनङ्ने कोइ-कोइदे थमयूने लोत्‍दे, “प क्‍यूरब गधा चीद फादेबे नमयूदे च चेमे?” 
MRK.11.6	येशूदे थमयूने च्‍योलप्रने थमयूदे यदे, मेस्‍ये हम्ब मीयूदे येशूजे स्यूस्स्यायूने प्रस्ये पीन्‍दे। 
MRK.11.7	स्यूस्स्यायूदे प क्‍यूरब गधा चीद येशू ट्‌याने रेत्‍दे, मेस्‍ये थमयूजे कोलायू हम्‍ब गधा फ्‍याने तीक्मीदे मेस्ये येशू हम्‍ब फ्‍याने टदेबे गीलीदे। 
MRK.11.8	लम्ने कूम मीयूदे थमयूजे टूकूयू पूखूइयू तीक्मीदे मेस्‍ये सूजो मीयूदे पखने ख्‍यब तङ्बोजे स्‍यालेम्‌यू चदे कूदीदेबे लम्ने तीक्मीदे। 
MRK.11.9	येशूजे खूम्खूम् प्रेनब मेस्‍ये ङ्‌ये-ङ्‌येदे रेनब मीयूदे बोङ्बे के केन् योन्देबे परमेश्‍वरजे जै-जै चीत्‍दे,
MRK.11.9	“होसन्‍ना!” “परम्‌प्रभुजे मीन्‍ने रबने परमेश्‍वरदे असी पीन्‍स्‍य!”
MRK.11.10	“ङीनजे प दाऊद मूरुम्जे रब राज्‍यने परमेश्‍वरदे असी पीन्‍स्‍य!” “पात्‍ताफ्‍याजे स्‍वर्गने होसन्‍ना!”
MRK.11.11	येशू यरूशलेमने फ्‍योरदेबे मन्दिर नङ्ने गीलीदे। ङूदे ती-छो ख्‍यब सेयू ले जेन ङ्‌येदे नोरे क्‍यूरीदेबे बाह्रा जना स्यूस्स्यायूप्रे ङू बेथानियाने गीलीदे।
MRK.11.12	नैदेरेदे थमयू बेथानियादे रेनूब येशू ठीदे। 
MRK.11.13	होर्‌दे चीन्तङ्दे अञ्जीरजे लेम् ख्‍यब तोङ्बो तङ्देबे हम्‍ब तोङ्बोने सी लोनीयी च यदेबे येशू हैयाने गीलीदे, मेस्‍ये हैयाने फ्‍योयीब ङूदे तोङ्बोजे लेम् त्‍यामे तङ्दे, चेनेयलो हम्‍ब बीलने अञ्जीर‌जे सी ल्‍वब सेमे अन्क्‍यूर ख्‍य। 
MRK.11.14	होर्‌दे येशूदे हम्‍ब तोङ्बोने यदे, “जेम्सेमेस्‍ये सूदेये नैजे सी कलङ्बेये अन्चस्‍य।” अम्‍ब पो ङूजे स्यूस्स्यायूदे तदे।
MRK.11.15	होर्‌दे यरूशलेमने फ्‍योरमेस्‍ये येशू मन्दिर नङ्ने गीलीदे, होर्‌दे मन्दिरने कीन्‍नब सोङ्नब मीयूने फीने योम्‍बीदे, मेस्‍ये नोर्‌ स्‍योलब मीयूजे टेबलयू मेस्‍ये पूर्‌व सोङ्ब मीयूजे टूङ नेयू ग्‍यर्‌बीदे। 
MRK.11.16	येशूदे सूनेये मन्दिरदे चैत्‍याये कूबसे अम्‍पीन्। 
MRK.11.17	होर्‌दे येशूदे मीयूने शिक्षा पीन्‍देबे यदे, “च येरे लिख्दीये ते? ‘ङैजे कीम् टक्क मीयूजे प्रार्थना चेब कीम् यदेबे यीय’ तर नमयूदे अम्‍बने खूमान्‌यू टूङ ने चे ख्यङ्।”
MRK.11.18	होर्‌दे पूस्‍र्‌या केन्‌यू मेस्‍ये यहूदी पन्‍डेयूदे अम्‍ब पो तदेबे येशूने केर्‌बे से यदेबे थमयूदे ह्‌वे चीत्‍दे। चेनेयलो येशूप्रे थमयू फ ख्‍य, मेस्‍ये मीहुल क्‍वाने ङूजे शिक्षाने सोरो हार्‌मन्‍दीन ख्‍य।
MRK.11.19	होर्‌दे नूस्‍यूङ् क्‍यूट्‌टब येशू सहरदे फीने योङ्देबे गीलीदे।
MRK.11.20	नेदेरे नप्‍दे खूम्जे लम्‍दे ल्‍वारब थमयूदे हम्‍ब अञ्जीर‌जे तोङ्बो तङ्दे हम्‍ब टदे मो छ सजने खरे ख्‍य। 
MRK.11.21	होर्‌दे पत्रुसदे हम्‍ब येशूदे यब पो ह्‌वेरदे मेस्‍ये ङूदे येशूने यदे, “गुरुज्‍यू, ले नदे श्राप पीनेब, अञ्जीरजे तोङ्बोब खर्‌यो।”
MRK.11.22	येशूदे थमयूने जवाफ पीन्दे, “परमेश्‍वरने विश्‍वास ची। 
MRK.11.23	तम्दम् पो ङ नमयूने यीय, सूदे रङ्से सेम्ने शङ्का अन्‍ची तर रङ्सेदे यब पो पूरा क्‍यूक्‍क्‍य यदेबे परमेश्‍वरने विश्‍वास चीत्‍देबे अम्‍ब गङ्ने ‘न ग्वे ल्‍वाबदेबे समुद्रने तल्‍ब’ यदे यलो, ङूदे यब हम्‍ब पो क्‍वाने क्‍यूक्‍क्‍य। 
MRK.11.24	होरेक्‍यूत्‍देबे ङ नमयूने यीय, नमयूदे परमेश्‍वरने प्रार्थना चीत्‍देबे स्‍यब सेयू क्‍वाने तम्दम्ने प्रे ख्यङ् यदेबे विश्‍वास ची, मेस्‍ये नमयूदे प्रेक्‍क्‍य। 
MRK.11.25	कन्‍छ्वाब नमयू परमेश्‍वरप्रे प्रार्थना चेने मेर्‌क्‍य, हन्‍छ्वाब सूजो मीयूजे विरुद्धने चत्‍या ख्यङ्लो हम्‍ब मीने क्षमा पीन्। मेस्‍ये स्‍वर्गने ख्‍यब नमयूजे परमेश्‍वरदेये नमयूजे पापने क्षमा पीन्क्‍य। 
MRK.11.26	[तर नमयूदे सूजो मीयूने क्षमा अम्‍पीन्‍लो, स्‍वर्गने ख्‍यब नमयूजे प परमेश्‍वरदेये नमयूजे अपराधयू क्षमा पीन्‍स्‍ये त्‍वो।]
MRK.11.27	फेरि थमयू यरूशलेमने ल्‍वारदे। मेस्‍ये येशू मन्दिरने ती-छो प्रेनूब पूस्‍र्‌या केन्‌यू, यहूदी पन्‍डेयू मेस्‍ये धर्म-गुरुयू, ङू ट्‌याने रदे। 
MRK.11.28	थमयूदे येशूने लोत्‍दे, “कम्ब हक‍दे नदे अम्‍ब कामयू चे? अम्‍ब कामयू चेब हक नने सूदे पीन्‍दे?”
MRK.11.29	येशूदे थमयूने जवाफ पीन्दे, “ङ नमयूने पोत्‍या लोक्‍क्‍य, मेस्‍ये नमयूदे हम्‍ब पोजे जवाफ पीन्, मेस्‍ये कम्‍ब हक‍दे ङैदे अम्‍ब काम चीन्‍न ख्यङ्, हम्‍ब नमयूने यीय। 
MRK.11.30	यूहन्‍नादे पीनब बप्‍तिस्मा स्‍वर्गदे यी मीदे, ङैने जवाफ पीन्।”
MRK.11.31	होर्‌दे थमयू त्‍यादे त्‍याने ती ल्‍वे छो ल्‍वे चीत्‍दे, “ ‘स्‍वर्गदे’ ये यलो ‘नमयूदे परमेश्‍वरने चेने विश्‍वास’ अन्चे यदेबे येशूदे यीय। 
MRK.11.32	तर ‘मीयूदे येयलो’ केर्‌बे य?” येरे यने थमयू मी हुल तङ्देबे फदे। चेनेयलो क्‍वादेने यूहन्‍ना तम्दम्‍ने अगमवक्ता यदेबे मन्‍दे ख्‍य।
MRK.11.33	होर्‌दे थमयूदे येशूने जवाफ पीन्‍दे, “ङीने था त्‍वो।”
MRK.11.33	येशूदे थमयूने यदे, “ङैदे केर्‌दे अम्‍ब हक प्रेत्‍देबे अम्‍ब कामयू चीन्‍न ख्यङ्, ङैये नमयूने अन्‌-य।”
MRK.12.2	अङ्‍गुर ता-मेस्‍ये ङूदे रङ्सेजे काम फरब त्वो त्‍या भा स्‍यने अध्‍या फरब मीयू ट्‌याने कूल्‍बीदे। 
MRK.12.3	तर अध्‍या फरब मीयूदे हम्‍ब काम फरब त्वोने चूङ्देबे ठरीदे मेस्‍ये चेये अम्‍पीन्लाबे ला थैन्‍देन्‍ने कूल्‍बीदे। 
MRK.12.4	फेरि ङूदे सूजो काम फरब त्वोने कूल्‍बीदे, तर थमयूदे हम्‍बजे टने खान्दीदे मेस्‍ये ङूजे न पूत्‍दे। 
MRK.12.5	हम्‍ब नोबोदे फेरि सूजो काम फरब त्वो कूल्‍बीदे, तर ङूने थमयूदे सेक्‍कदे, मेस्‍ये सूजो काम फरब कूम त्वोयूनेये कूल्‍बीदे, तर थमयूदे कोइने खान्दीदे मेस्‍ये कोइने सेत्‍दे।
MRK.12.6	“हम्‍ब नोबोजे छेब च तीत्‍या लम ख्‍य। थमयूदे ‘ङैजे चनेब गेसेन् चीस्‍येन्’ यदेबे पात्‍ता ङ्‌येदे ङूदे रङ्से च थमयू ट्‌याने कूल्‍बीदे।
MRK.12.7	“तर हम्‍ब अध्‍या फरब मीयू त्‍यादे त्‍याने यदे, ‘अम्‍बब रङ् नोबोजे च ख्यङ्। ख, ङीनदे ङू सेदे, मेस्‍ये ङूजे सीर-सम्पत्तिजे हक ङीनजे क्‍यूक्‍क्‍य।’ 
MRK.12.8	होर्‌दे थमयूदे ङूने चूङ्देबे सेत्‍दे, मेस्‍ये हम्‍ब अङ्‍गुरजे रङ्दे फीने छाबीदे।
MRK.12.9	“होर्‌दे अङ्‍गुर रङ्जे नोबोदे च चीक्‍क्‍य? ङू रीय, मेस्‍ये हम्‍ब अध्‍या फरब मीयूने सेक्‍कीय, मेस्‍ये अङ्‍गुरजे रङ् सूजो मीयूने अध्‍या फर्‌से पीन्क्‍य। 
MRK.12.10	नमयूदे धर्मशास्‍त्रजे वचन अन्‍छ्‌य्‍वे? कीम् थ्‍याब मीयूदे
MRK.12.10	“ ‘कम्‍ब लूङ् काम अन्‍लादी यदेबे छाबे ख्‍य हम्‍ब लूङ् कीम्‍जे जा पूप्‍प चैदेब सूर्‌ लूङ् क्‍यूत्‍दे,
MRK.12.11	अम्‍ब परमप्रभुदे चीत्‍देबे क्‍यूर ख्यङ्, होर्‌दे ङीनजे म्‍यादे लेप्‍प अम्‍ब हार्‌मन्‍देब काम ख्यङ्’।”
MRK.12.12	होर्‌देङ्‌येदे थमयूदे ङूने चूङमेदे, चेनेयलो अम्‍ब उखान येशूदे थमयूजे विरुद्धने य ख्यङ् यदेबे थमयूदे मन्‍दे। तर थमयू हम्‍ब मीहुलप्रे फदेबे ङूने पङ्दे गीली।
MRK.12.13	ङ्‌येदे ङूजे पो चूङ्देबे फस्तेस्‍ये यदेबे थमयूदे फरिसीयू मेस्‍ये हेरोदी यब मीयू नङ्जे कोइ मीयू येशू ट्‌याने कूल्‍बीदे।
MRK.12.14	थमयू रदेबे ङूने यदे, “गुरुज्‍यू, ङीने था ख्यङ्, न चै पोने यली तम्दम् य ख्यङ्, मेस्‍ये मीयूदे च य हम्‍बजे मतलब अन्‍चेख्यङ्।
MRK.12.14	चेनेयलो नदे मीजे त्‍वा लेत्‍देबे काम अन्चेख्यङ्, मेस्‍ये परमेश्‍वरजे लम् तनने पोयू चेलाबे लोम्‍मे ख्यङ्। कैसरने स्‍यर्‌म फाब न्याय अनुसार‌ ख्यङ् यी त्‍वो? 
MRK.12.15	ङीदे स्‍यर्‌म फा पर्‌देइ अम्‍पर्‌दी?”
MRK.12.15	थमयूदे जाल चीन्‍नब पो था प्रेत्‍देबे येशूदे थमयूने यदे, “ङैने नमयूदे चेने जाँच चे? खै चाँदीजे मन्द्रामूलीत्या सीक मेस्‍ये लेदे।” 
MRK.12.16	थमयूदे नोर्‌ ढ्‌याक्‍त्या रेत्‍दे। ङूदे थमयूने लोत्‍दे, “अम्ब फोटो मेस्ये छाप सूजे?”
MRK.12.16	थमयूदे यदे “कैसरजे।”
MRK.12.17	होर्‌दे येशूदे थमयूने यदे, “कैसरजे सेयू कैसरनेने पीन्, मेस्‍ये परमेश्‍वरजे सेयू परमेश्‍वरनेने पीन्।”
MRK.12.17	येशूजे पोने थमयूदे सोरो हार्‌मन्‍दीकदे।
MRK.12.19	“गुरुज्‍यू, मोशादे ङीने लिख्दीये ख्यङ्, कोइ मीत्‍याजे अतदे ङ्‌येन् चीत्‍देबे पीचयू अन्‍क्‍यूरने अत सीबलो, ङूजे च्‍योन्दे अतजे मजप्रे ङ्‌येन् चीत्‍देबे अतजे लागि पीचयू प्रेस्‍येपीन पर्‌दीय।” 
MRK.12.20	कीम्त्‍याने अत-च्‍योन् ङ्‌यी ख्‍य। अत केन्‍दे ङ्‌येन् चीत्‍देबे मज त्‍या रेत्‍दे, होर्‌दे ङूजे पीचने अन्‍क्‍यूर सीइ। 
MRK.12.21	ङ्‌येदे च्‍योन् मइलादे हम्‍ब सङ्ने ङ्‌येन् चीत्‍दे मेस्‍ये ङूजेये पीचयूने अन्‍क्‍यूर सीइ होर्‌दे साइलदेये होरेने चीत्‍दे। 
MRK.12.22	होर्‌दे अत-च्‍योन् ङ्‌यीदेने होरेने चीत्‍दे मेस्‍ये सूजेये पीचने अन्‍क्‍यूर सीइ, होर्‌दे ङ्‌येदे हम्‍ब मदीये सीइ। 
MRK.12.23	जेम्से थमयू क्‍वाने सीबदेबे सोम्‍बो क्‍यूट्‌टब हम्‍ब मदी सूजे मज क्‍यूक्‍क्‍य? चेनेयलो हम्‍ब मदी खे ङ्‌यीदेने ङ्‌येन् चीक्‍क ख्‍य।”
MRK.12.24	येशूदे थमयूने यदे, “नमयू भूलने पर्‌तीकब कारण अम्‍बने ते स्व, नमयूदे न धर्मशास्‍त्र स्‍ये ख्यङ्, न परमेश्‍वरजे शक्ति स्‍ये ख्यङ्? 
MRK.12.25	चेनेयलो कन्‍छ्वाब सीयेब मीयू सोम्‍बो क्‍यूक्‍क्‍य, हन्‍छ्वाब थमयू ङ्‌येन्-ये अन्‍ची मेस्‍ये चीम्मीस्‍येये त्‍वो, तर थमयू स्‍वर्गने ख्‍यब दूतयू प्रने क्‍यूक्‍क्‍य। 
MRK.12.26	सीयेबयू सोम्‍बो क्‍यूत्‍देबे लङब पोजे बारेने नमयूदे मोशाजे किताबने अन्‍छ्‌य्‍वे? प्‍ल्‍याङ्नब पोथ्राजे बारेने लिख्दीयेब खण्डने परमेश्‍वरदे मोशाने येरे यदे, ‘ङ अब्राहामजे परमेश्‍वर, इसहाकजे परमेश्‍वर मेस्‍ये याकूबजे परमेश्‍वर ख्यङ्।’ 
MRK.12.27	ङू सीयेबयूजे परमेश्‍वर दी, तर सोम्‍बोयूजे परमेश्‍वर ख्यङ्। नमयू सोरो भूलने पर्‌दीक ख्यङ्।”
MRK.12.28	यहूदी पन्‍डेयू नङ्नेत्‍या हैयाने रदे, मेस्‍ये येशूप्रे सदुकीयू सवाल-जवाफ चीन्‍नब ङ्यीन्‍दे। येशूदे थमयूने ठीक जवाफ पीन्‍नब तङ्देबे ङूदे येशूने लोत्‍दे, “आज्ञायू नङ्ने पात्‍ता केन् आज्ञाब कम्ब ख्यङ्?”
MRK.12.30	नदे परम्प्रभु नैजे परमेश्‍वरने पूरा सेमदे, नैजे पूरा प्राणदे, नैजे पूरा बुद्धिदे, मेस्‍ये नैजे पूरा शक्तिदे प्रेम ची।’ 
MRK.12.31	दोस्रो केन् आज्ञा अम्‍ब ख्यङ्, ‘नदे रङ्सेने चेप्र माया रङ्से खीम्‍चेने ची’ अम्‍ब यली केन् आज्ञा सूजो त्‍वो।”
MRK.12.33	मीने नैन्‍देबे चेर्‌देब बलियू क्‍वाने मेस्‍ये सूजो बलियूयली ङूने पूरा सेमदे, पूरा बुद्धिदे, पूरा शक्तिदे प्रेम चेब, मेस्‍ये रङ्सेने चे प्र प्रेम रङ्से खीम्‍चेने चेब थेप् ज्‍य ख्यङ्।”
MRK.12.35	होर्‌दे मन्दिरने लोम्‍मीनूब येशूदे यदे, “ख्रीष्‍ट दाऊदजे च ख्यङ्, यदेबे मोशाजे नियमजे पन्‍डेयूदे केरे यीय स्व? 
MRK.12.36	पवित्र आत्मादे दाऊद रङ्सेने येरे यस्‍ये पीन्‍दे,
MRK.12.36	“ ‘परम्प्रभुदे ङैजे प्रभुने यदे,
MRK.12.36	“कन्‍छ्वासेमे ङैदे नैजे शत्रुयूने नैजे तोप् त्याङ् नङ्ने अन्‌-येन्, हन्‍छ्वासेमे न ङैजे स्येत्‍तेयोर् टूङ्”।’
MRK.12.37	दाऊद रङ्सेदेने ख्रीष्‍टने ‘प्रभु’ यीय यलो, ङू दाऊदजे च केर्‌बे क्‍यूक्‍क्‍य?”
MRK.12.37	होर्‌दे हैयाजे मीहुलदे ङूजे वचन सोरो सूग्‍लाबे ङ्‍यीन्‍दे।
MRK.12.38	मेस्‍ये येशूदे थमयूने लोम-तन चीत्‍देबे यदे, “पन्‍डेयूप्रे होस्स्यार क्‍यूर्‌। थमयू रेङ मो: तोप्‍सेमे उपब कोला होत्‍देबे ती-छो ट्वाने मेस्‍ये बजारयूने मीजे नमस्कार प्रेने, 
MRK.12.39	होर्‌दे यहूदी सभा-कीम्‌यूने मी केन्‌यू टूङब ने मेस्‍ये भत्यार्‌यूने गेसेन् प्रेब नेयूने टूङब सेम् चीक्क्य। 
MRK.12.40	थमयूदे प्‍ल्‍यङ् सीयेब मदीयूजे कीम् लेन्‍क्‍य, तर मीयूने तनने थमयूदे सोरो रेङ-रेङ प्रार्थना चीक्‍क्‍य। होरयूदे थेप् केन् दण्ड प्रेक्‍क्‍य।”
MRK.12.41	येशू मन्दिरने भेटी प्‍वेब नेजे खूम्‍ने टूङ्दे, मेस्‍ये मी हुलदे भेटी प्‍वेब नेने भेटीयू प्‍वेब लेत्‍दे। कूम फ्‍योबो मीयूदे कूम कूम भेटी पूत्‍दे। 
MRK.12.42	हैयाने प्‍ल्‍यङ् सीयेब दूख्‍प्रे मदी त्‍या रदेबे तम्‍बजे नोर्‌ ङ्‌ही या नोर‌्‌ त्या पूत्‍दे।
MRK.12.43	होर्‌दे येशूदे ङूजे स्यूस्स्यायूने कोदेबे यदे, “तम्दम् पो ङ नमयूने यीय, भेटी प्‍वेब नेने सूजो मीयूदे यली अम्‍ब प्‍ल्‍यङ् सीयेब दूख्‍प्रे मदीदे पात्‍ता थेप् भेटी प्‍वे ख्यङ्। 
MRK.12.44	चेनेयलो सूजो फ्‍योबो मीयूदे थमयूने ख्‍यब कूम नोर्‌जे छीत्‍या चेर्‌दीदे मेस्‍ये हम्‍ब प्‍ल्‍यङ् सीयेब दूख्‍प्रे मदीदे रङ्से चब छीत्‍याये अन्‍हील्‍लाबे क्‍वाने पूपीदे।”
MRK.13.1	कन्‍छ्वाब येशू मन्दिरदे फीने योङ्‌रीन ख्‍य, हन्‍छ्वाब ङूजे स्यूस्स्यायू नङ्ने त्‍यादे ङूने यदे, “ले ले गुरुज्‍यू, कर फत्‍या केन् केन् लूङ्‌यू प्रे हार्‌मन्‍देब केन् कीम्‌यू!”
MRK.13.2	येशूदे थमयूने यदे, “अम्‍ब कीम्‌यू तङ्न ख्यङ् यी? यैयाने लूङ् त्‍या फ्‍याने सूजो लूङ् त्‍याये अन्‍टूङ्लाबे क्‍वाने हूल्‍‍पीय।”
MRK.13.3	होर्‌दे येशू मन्दिरजे तीप्‍ल्‍या जैतून गङ्ने टूनूब ङूजे स्यूस्स्यायू पत्रुस, याकूब, यूहन्‍ना मेस्‍ये आन्‍द्रियासदे येशू ट्‌याने रदेबे नङ्सू लोत्‍दे, 
MRK.13.4	“ङीने स्‍योम्‍मी, अम्‍ब पोयू कलङ् क्‍यूक्‍क्‍य? मेस्‍ये अम्‍ब साप्‍ता पोयू पूरा क्‍यूट्‌ट मेख्यङ् यदेबे थाप्रेने च्‍यूनूयू कर क्‍यूक्‍क्‍य?”
MRK.13.5	येशूदे थमयूने जवाफ पीन्‍दे, “चेलाबे होस्स्यार क्‍यूत्‍देबे टूङ्, सूदेये नमयूने छेल्‍ले अन्खूस्‍य। 
MRK.13.6	कूम मीयू ङैजे मीन्‍ने ‘ङने ख्रीष्‍ट ख्यङ् यदेबे रीय’ मेस्‍ये थमयूदे कूम मीयूने छाक्‍दीय। 
MRK.13.7	कन्‍छ्वाब नमयूदे लडाइँ क्‍यूरब मेस्‍ये लडाइँजे पोयू तैय हन्‍छ्वाब नमयू अम्‍फलाची चेनेयलो येरे क्‍यूरने पर्‌दीय। तर हन्‍छ्वाबने संसार अन्‍जेङ्‌क। 
MRK.13.8	जात जातयूजे अन्‍द्रने विरुद्ध क्‍यूक्‍क्‍य, मेस्‍ये राज्‍य राज्‍य अन्‍द्रने विरुद्ध क्‍यूक्‍क्‍य हन्‍छ्वाब का-मुलुकने सूङ्‌गू रीय, होर्‌दे अनिकाल क्‍यूक्‍क्‍य। अम्‍ब पीच प्रे-मैब मदीने बीद लादे प्रने सकस्‍जे सुरु ख्यङ्।
MRK.13.10	पात्‍ता खूम् जात जातजे मीयू क्वानेने सूगब खबर स्‍य्‍वे जेन पर्‌दीय। 
MRK.13.11	कन्‍छ्वाब थमयूदे नमयूने चूङ्देबे मुद्दा पीन्‍क्‍य, हन्‍छ्वाब नमयूदे च क्‍यम यदेबे खूम्‍ने सूर्‌त अन्‍चील्‍लाची। तर हन्‍छ्वाबने नमयूने परमेश्‍वरदे च यसे पीन्क्‍य, हम्‍बने क्‍यम्, चेनेयलो नमयूदे क्‍यमब पो नमयूजे अन्क्‍यूर्‌, तर पवित्र आत्मा नमयूप्रे क्‍यूत्‍देबे क्‍यम्क्‍य।
MRK.13.12	“च्‍योन्त्‍यादे च्‍योन्त्‍याने सेने सूम्दीपीय, मेस्‍ये होरप्रने पदे ङूजे चने चीक्‍क्‍य। च-चीमीयू प-मजे विरुद्धने लङ्‌क्‍क्‍य, मेस्‍ये थमयूने सेस्‍स्‍ये पीन्क्‍क्‍य। 
MRK.13.13	ङैजे मीन्दे चीत्‍देबे नमयूने क्‍वादेने ह्‍यल चीक्‍क्‍य। तर सू कूम ङ्‌येसेमे चेलाबे विश्‍वास‍ने बोल्‍यो क्यून्‍नीय ङूजे उद्धार क्‍यूक्‍क्‍य।
MRK.13.15	कीम्जे पलीने ख्‍यब मी मो कीम्नङ्ने च-च सेयू कीनने अङ्‌क्‍योबस्‍य। 
MRK.13.16	रङ्ने काम फर्‌नब मी रङ्सेजे ह्‍वेब कोला कीनने ङ्‌येदे अन्ल्‍वारस्‍य। 
MRK.13.17	हम्‍ब दिनने पीच र मदीयू मेस्‍ये ज्‍यू तूपब पीच मयूने सोरो छरङ्! 
MRK.13.18	येर सर्‌क मस्‍ने अन्क्‍यूस्‍स्‍य यदेबे नमयूदे परमेश्‍वरने प्रार्थना ची। 
MRK.13.19	चेनेयलो हम्‍ब दिनयूने सोरो कूम दु:ख सकस्यू रीय परमेश्‍वरदे संसार बन्‍देब दिन सुरु क्‍यूत्‍दे-छो दीनी सेम्‍मेने येर अन्क्यूर ख्यङ्, ङ्‌येदेये येरे कलङ्बेये क्यूस्से त्‍वो। 
MRK.13.20	प्रभुदे हम्‍ब छरङ् सकस् रब दिनयू अन्‍चदेयलो सूमीये बच्‍दे अन्ख्‍व ख्यङ्दे, तर परमेश्‍वरदे सेलब मीयूने हम्‍ब दिनयू चेमे ख्यङ्। 
MRK.13.21	हम्‍ब दिनने कोइ मीदे नमयूने ‘ले, ख्रीष्‍ट अने ख्यङ्’ ‘या होने ख्यङ्’ यब नमयू अम्‍पत्‍तीलाची। 
MRK.13.22	चेनेयलो लूच्‍च ख्रीष्‍ट‌यू मेस्‍ये लूच्‍च अगमवक्तायू रीय। थमयूदे खूदासेमे परमेश्‍वरदे सेलब मीयूने छाक्‍देने च्‍यूनूयू मेस्‍ये हार्‌मन्‍देब कामयू चीक्‍क्‍य। 
MRK.13.23	तर नमयू होस्स्यार क्‍यूर्‌, ले, ङैदे नमयूने पोयू क्‍वाने खूम्ने स्‍योदे ख्यङ्।”
MRK.13.25	कर्‌चेन्‌यू मूदे मोतेल्‍लीय मेस्‍ये मूने ख्‍यब शक्तियू लीङ्लीङ् क्‍यूक्‍क्‍य।’ 
MRK.13.26	“होर्‌दे हम्‍ब बीलने मीजे च सोरो केन् शक्ति मेस्‍ये महिमाप्रे मूक्‍पने रेनब मीयूदे तङ्‌क्‍य। 
MRK.13.27	हन्‍छ्वाब ङूदे पृथ्वीजे का-मुलुकदेने परमेश्‍वरदे सेलब मीयूने फूङ्प्वेने रङ्सेजे स्‍वर्ग दूतयूने कूल्‍बीय।
MRK.13.28	अञ्जीरजे तोङ्बोदे पोत्‍या लोम्: हम्‍बजे हाँगा न्वी क्‍यूत्‍देबे पोल्‍ब योङ्‌रब ट्वे रेरीय यदेबे नमयूदे था प्रेक्‍क्‍य। 
MRK.13.29	येरप्रने नमयूदेये कन्‍छ्वाब अम्‍ब पोयू क्‍यूट्‌टब तङ्‌क्‍य, हन्‍छ्वाब ङू ट्‌याने ख्यङ्, ख्‍यो लनेने ख्यङ् यदेबे मन्। 
MRK.13.30	तम्दम् पो ङैदे नमयूने येन ख्यङ्, अम्‍ब पोयू क्‍वाने क्‍यूर अन्‍जेन्‍दासेमे अम्‍ब पुस्ता अन्‍जेङ्‌क। 
MRK.13.31	स्‍वर्गप्रे पृथ्वी मल्‍बीय, तर ङैदे यब वचन कलङ्बेये अम्मल्ब।
MRK.13.33	होस्स्यार क्‍यूर्‌, चङ्‌ख क्‍यूत्‍देबे टूङ् मेस्‍ये प्रार्थान ची, चेनेयलो हम्‍ब बील कलङ् रीय, यदेबे नमयूदे अन्‍स्ये। 
MRK.13.34	अम्‍ब ब कीम्नोबोदे रङ्से त्वो-त्वोमयूने रङ्से कीम्जे कामयू सूम्‍दीयीदेबे सीन्त्री टूङब मीने कीम् चेलाबे ले यदेब सूजो देश ट्वाने गीले मीप्र ख्यङ्।
MRK.13.35	“होरेक्‍यूत्‍देबे नमयू चङ्‌ख क्‍यूत्‍देबे टूङ्, चेनेयलो कीम्नोबो नूस्‍यूङ्ब, या मून् गूङ्ब, या कप ठ्वाब या नप्‍दे कन्‍छ्वाब रीय नमयूदे था अम्‍प्रे। 
MRK.13.36	कीम्नोबो थाने तोलाबे फ्‍योरब नमयू ङ्‌यूम्‍नब अन्‍तूरस्‍य। 
MRK.13.37	नमयूने यब पोप्र ङैदे क्‍वानेने य ख्यङ्, ‘चनाखो क्‍यूत्‍देबे टूङ्’।”
MRK.14.2	“दीन्बरजे बीलने अन्‍चील्‍लाचीदे, नत्र मीयू नङ्ने हुलदङ्‌गा क्‍यूप्‍पने” यदेबे थमयूदे येक ख्‍य।
MRK.14.4	तर कोइ-कोइ मीयू हम्‍ब मदीदे येरे चेब सेम् अम्‍पर्‌दीदेबे प्रो लङ्दे मेस्‍ये त्‍यादे त्‍याने यदे, “येर कूम लू पर्‌देब मूर्‌गू चेने खेर पूबे? 
MRK.14.5	चेनेयलो हम्‍ब कूम लू पर्‌देब बस् रब मूर्‌गू चाँदीजे से सोम् मन्द्रामूली‌यली थेप् नोर्‌ने सोङ्देबे हम्‍ब नोर्‌ दूख्‍प्रेब मीयूने कोम्‍मे ख्‍व ख्यङ्दे।” होर्‌दे थमयूदे हम्‍ब मदीने फ्राचीदे।
MRK.14.6	तर येशूदे यदे, “क्‍यूत्‍दे, नमयू चेने हम्‍ब मदीने ङ्‌येरेरे येन? अम्‍ब मदीदे ङैने सोरोज्‍य कामत्‍या चीम्‍मे ख्यङ्। 
MRK.14.7	दूख्‍प्रेब मीयू नमयूप्रे येतार्‌ने क्‍यूक्‍क्‍य। होरेक्‍यूत्‍देबे थमयूने नमयूदे सेम्पर्‌दीब कलङ्नेयली तोङ्मे खूइय। तर ङ नमयूप्रे येतार्‌ने अन्क्‍यूर्‌। 
MRK.14.8	अम्‍ब मदीदे च चे ख्‍व हम्‍ब ङूदे चीत्‍दे। अम्‍ब बस् रब मूर्‌गू ङैजे ङ्वने छेल्‍देबे ङूदे ङैजे ङ्व बोपयली खूम्‍ने छ्‌योम्‍मे ख्यङ्। 
MRK.14.9	तम्दम्ने ङ नमयूने यीय, केने-केने संसारजे का-मुलुकने सूगब खबर स्‍योक्‍क्‍य, हम्‍ब नेयूने हम्‍ब मदी ह्‌वे चेने ङूजे कामजे सार्‌या चीक्‍क्‍य।”
MRK.14.10	येशूजे बाह्र स्यूस्स्यायू नङ्ने यहूदा इस्‍करियोतदे येशूने ङ्‌येप्‍से पीनने केन् पूस्‍र्‌यायू ट्‌याने गीलीदे। 
MRK.14.11	यहूदाजे पो तदेबे थमयू सोरो सूग्‍कदे, मेस्‍ये ङूने नोर्‌ पीन्क्‍य यदेबे कबुल चीत्‍दे। होर्‌दे येशूने केर्‌बे चूङ्स्‍येपीन यदेबे ङूदे दाऊ च्‍यूक्‍तीदे।
MRK.14.12	क्‍यङ् पूला चेब अखमिरी दीन्बरजे पात्‍ता खूम्जे दिनने, निस्तार-दीन्बरजे स्वान्‌ बलि पीन ख्‍य, स्यूस्स्यायूदे ङूने लोत्‍दे, “ङी केने प्रदेबे नैजे लागि निस्तार-दीन्बरजे भत्यार् तयार चे?”
MRK.14.13	होर्‌दे येशूदे रङ्से स्यूस्स्यायू नङ्ने स्यूस्स्या ङ्‌हीने येरे यदेबे कूल्‍बीदे, “नमयू सहरने प्र, हैयाने नमयूदे गाग्रीने क्‍यू प्‍ल्‍येत्‍देबे प्रेनब मीत्‍यादे नमयूने तूय ङूजे ङ्‌ये-ङ्‌ये प्र। 
MRK.14.14	हम्‍ब मी कम्‍ब कीम्ने प्रीय हम्‍ब कीम् नोबोने य ‘गुरुज्‍यूदे य ख्यङ्, ङैजे स्यूस्स्यायूप्रे टूङ्देबे निस्तार-दीन्बरजे भात्यार्‌ चब ङैजे ङ्‌योवजे कोठा केने ख्यङ्?’ 
MRK.14.15	होर्‌दे ङूदे नमयूने तो फ्‍याताल्‍ल्‍याने सोरो ज्‍य छ्‌योदेब कोठा केन्त्‍या तम्‍मीय, मेस्‍ये हैयाने नमयूदे ङीनजे भत्यार्‌ तयार ची।”
MRK.14.16	कन्‍छ्वाब हम्‍ब स्यूस्स्यायू सहरतेले गीलीदे, हन्‍छ्वाब येशूदे यप्रने थमयूदे तूदे, मेस्‍ये थमयूदे निस्तार-दीन्बरजे भत्यार्‌ तयार चीत्‍दे।
MRK.14.17	नूस्‍यूङ् क्‍यूट्‌टब येशू बाह्र जना स्यूस्स्यायूप्रे रदे। 
MRK.14.18	थमयू भत्यार्‌ चेनूब येशूदे यदे, “तम्दम् पो ङ नमयूने यीय, नमयू नङ्ने ङैप्रे चैनब त्‍यादे ङैने धोका पीन्क्‍य।”
MRK.14.19	थमयू अम्‍ब पो तदेबे सेम् नदे, होर्‌दे पलोपलो येशूने “हम्‍ब ङ औ?” यदेबे थमयूदे लोक्‍कीदे।
MRK.14.20	येशूदे स्यूस्स्यायूने यदे, “बाह्र जना नङ्ने त्‍या ख्यङ्, हम्‍बदे ङैप्रे थल्ने क्‍यङ् नूक्‍न ख्यङ्। 
MRK.14.21	चेनेयलो धर्मशास्त्रने लिख्‍दीये प्रने मीजे च प्रने पर्‌दीय, तर धिक्कार हम्‍ब मीने, सूदे मीजे चने धोक पीन्क्‍य! हम्‍ब मी अन्‍जन्मीदीलो ज्‍य क्‍यूर ख्यङ्दे।”
MRK.14.22	होर्‌दे चेनूब येशूदे क्‍यङ् टेल्‍देबे असी पीन जेनमेस्‍ये क्‍यङ् फाच्‍या पूत्‍दे, मेस्‍ये ङूजे स्यूस्स्यायूने पीन्‍देबे यदे, “ना, अम्‍ब ङैजे ङ्व ख्यङ्।”
MRK.14.23	होर्‌दे पील लाने टेल्‍देबे परमेश्‍वरने धन्‍यवाद पीनमेस्‍ये येशूदे स्यूस्स्यायूने पीन्दे, मेस्‍ये थमयू क्‍वादेने हम्‍ब पीलदे थूङ्दे। 
MRK.14.24	होर्‌दे येशूदे थमयूने यदे, “अम्‍ब सर्‌ कबुल ङैजे का ख्यङ्, कूम मीयूजे लागि अम्‍ब का फैन्‍क्‍य। 
MRK.14.25	तम्दम्‍ने, ङ नमयूने यीय, परमेश्‍वरजे राज्‍यने सर्‌ क्‍यूत्‍देबे अन्‍थूङ्दासेमे ङ अङ्‍गुरजे सीदे फेरि अन्‍थूङ्।”
MRK.14.26	होर्‌दे भजन त्‍या प्‍वे जेनमेस्‍ये, थमयू हैयादे योङ्देबे जैतून गङ्तेले गीलीदे।
MRK.14.28	तर ङ सोम्‍बो क्‍यूत्‍देबे लङ्‌रमेस्‍ये नमयू यली खूम् गालीलने प्रीय।”
MRK.14.29	पत्रुसदे येशूने यदे, “सूजो स्यूस्स्यायू क्‍वादेने पोङ्दे प्रलीने ङ नने कलङ्बेये अम्‍पोङ्‌यी।”
MRK.14.30	होर्‌दे येशूदे पत्रुस‍ने यदे, “तम्दम्ने, ङ नने यीय, नदे नप्‍मून्‍दे कप ङ्‌हीफे ठ्वा यली खूम् नदे ङैने सोम्‍फे सेमे अन्‍स्ये यदेबे यीय।”
MRK.14.31	तर पत्रुसदे होरे अन्‍ची यदेबे ट्‌यादे, “नैप्रे ङ सीबने पर्‌दीली ङ नने अन्स्‍ये अन्‌-य।” होर्‌दे थमयू क्‍वादेने होरप्रने यदे।
MRK.14.32	होर्‌देङ्येदे येशू ङूजे स्यूस्स्यायूप्रे गेतसमनी यब नेने गीलीदे, मेस्‍ये येशूदे स्यूस्स्यायूने यदे, “ङ प्रार्थना चीत्‍दा नमयू अयानेने टूनू।” 
MRK.14.33	येशूदे पत्रुस, याकूब मेस्‍ये यूहन्‍ना ङूप्रे स्‍योल्‍गीदे, मेस्‍ये ङू सोरो केर्‌चीदे केर्‌चीदे क्यूत्दे मेस्ये सोरो अन्सूग क्‍यूत्‍दे। 
MRK.14.34	ङूदे थमयूने यदे, “ङैजे आत्मा सीबतासेमेने सूर्‌त रदेबे सोरो सेम् ठ्व ख्यङ्। नमयू अयाने टूङ् मेस्‍ये अन्‍ङ्‌यूम्‍लाबे जाग्राम टूङ्।”
MRK.14.35	होरे यदेबे येशू तीलाने गीलीदेबे सने पून्‍छ्‌यल् क्‍यूत्‍दे, मेस्‍ये क्‍यूर खूलो ङैफ्‍याने र मैब अम्‍ब सकस्जे बील हर्‌दीमी यदेबे प्रार्थना चीत्‍दे। 
MRK.14.36	होर्‌दे येशूदे यदे, “अब्‍बा, प, नदे साप्‍ता काम‍ने चे खूइय। जेम्से अम्‍ब पील ङै ट्‌यादे हर्‌दीपी। तर ङैजे सेम्दे मनप्र दी, नैजे सेम्‍दे मनप्र क्‍यूस्‍स्‍य।”
MRK.14.37	येशू ल्‍वारब स्यूस्स्यायू ङ्‌यूम्म्‍या प्रेनब तूरदे। ङूदे पत्रुस‍ने यदे, “सिमोन, च न ङ्‌यूम्‍न औ? च न घण्टा त्‍याये जाग्राम टूङ अन्ख्‍व? 
MRK.14.38	नमयू अन्ङ्‍‍यूम्‍लाची, होर्‌दे प्रार्थना ची, मेस्‍ये नमयू पापने अम्‍फस्तीप्रस्‍य। तम्दम्‍ने आत्माब तयार ख्यङ्, तर ङ्वने बोङ् त्‍वो।”
MRK.14.39	फेरि येशू गीलीदेबे खूम्जे प्रने प्रार्थना चीत्‍दे।
MRK.14.40	फेरि स्यूस्स्यायू टून नेने ल्‍वारब थमयू हन्‍छ्वाबये ङ्‌यूम्‍नब तूदे, चेनेयलो थमयू ङ्‌यूम्म्‍या थूदेबे म्‍या पूकने अन्खू, मेस्‍ये येशूने चै जवाफ पीन यदेबे चेत्‍याये अन्‍ह्‌वेर।
MRK.14.41	येशू सोम्‍फे पोलोने ल्‍वारदे, मेस्‍ये स्यूस्स्यायूने यदे, “च नमयू चूजो सेमेने ङ्‌यूम्‍देबे आराम चीन्‍न औ? जेम्‍से बील फ्‍योरदे। ले, मीजे च चूङ्देबे पापीयूजे लाने पीम्‍बे मेख्यङ्। 
MRK.14.42	लङ्, जेम्‍से प्रे! ले, ङैने धोका पीनब मी फ्‍योरदे।”
MRK.14.43	येशूदे पो क्‍यम्नूब ङूजे बाह्र जना स्यूस्स्यायू नङ्ने यहूदा यब हैयाने खात्याने फ्‍योरदे। यहूदाप्रे पीर्‌ग मेस्‍ये पार्‌च्‍या टेलब मीहुल ख्‍य। पूस्‍र्‌या केन्‌यू, यहूदी पन्‍डेयू मेस्‍ये धर्म गुरुयूदे थमयूने कूल्‍बे ख्‍य।
MRK.14.44	येशूने धोका पीनब स्यूस्स्यादे थमयूने येरे लतप्त्‍या चीदे ख्‍य, “ङैदे सूने म्वाइँ चीक्‍क्‍य, ङूने येशू क्‍यूक्‍क्‍य, ङूने चूङ्देबे चेलाबे स्‍योल्‍गी।” 
MRK.14.45	होर्‌दे यहूदा येशू ट्‌याने सरासर्‌ गीलीदेबे “ओ गुरु”, यदेबे ङूने डम्‍बने म्वाइँ चीत्‍दे। 
MRK.14.46	होर्‌दे थमयूदे येशूने ङ्‌येप्‍दे। 
MRK.14.47	येशू ट्‌याने मेर्‌नब मीयू नङ्ने त्‍यादे पारच्‍या योन्‍देबे पात्‍ताकेन् पूस्‍र्‌याजे त्वोने खान्‍दीदे मेस्‍ये ङूजे ङ्‌यलम् न थे प्रेकदे।
MRK.14.48	येशूदे थमयूने यदे, “च नमयूदे खूमान्‍नेप्र पारच्‍य मेस्‍ये पीर्‌ग टेल्‍देबे ङैने चूङ्‌र औ? 
MRK.14.49	येतार्‌ने मन्दिरने लोम्‍मीनूब ङ नमयूप्रेने ख्‍य, मेस्‍ये नमयूदे ङैने अन्‍चूङ्। चेनेयलो धर्मशास्‍त्रने लिख्‍दीयेब पो पूरा क्‍यूस्‍स्‍य।” 
MRK.14.50	होर्‌दे स्यूस्स्यायू क्‍वादेने ङूने पङ्देबे ग्येइ।
MRK.14.51	रङ्से ङ्वने सूतीजे कोला इस्रात्‍या तोलेब स्‍योर्‌ब त्‍या येशूजे ङ्‌ये-ङ्‌ये रदे, थमयूदे हम्‍ब स्‍योर्‌बनेये चूङ्दे, 
MRK.14.52	तर कोला पोङ्‌गीदेबे ङू च्‍यङ्लीने ग्येइ।
MRK.14.53	मीयूदे येशूने पात्‍ता केन् पूस्‍र्‌या ट्‌याने कूदीदे, मेस्‍ये हैयाने पूस्‍र्‌या केन्‌यू, धर्म-गुरुयू मेस्‍ये यहूदी पन्‍डेयू क्‍वाने रूप् क्‍यूत्‍देबे टून ख्‍य। 
MRK.14.54	पत्रुसदे चीन्तङ्देमेस्‍येने येशूजे ङ्‌ये-ङ्‌ये रदेबे पात्‍ता केन् पूस्‍र्‌याजे य्‍वे नङ्ने ग्‍योयीदे होर्‌दे हैयाने सीन्त्रीयूप्रे टूङ्देबे ङू मी तूप्‍न ख्‍य।
MRK.14.55	पूस्‍र्‌या केन्‌यू मेस्‍ये यहूदीजे पात्‍ता केन् सभाने मीयू क्‍वादेने येशूने से पर्‌दीय यदेबे प्रमाण मल्दे, तर थमयूदे दीसी चैत्‍याये अम्प्रे। 
MRK.14.56	येशूने अन्‍ज्‍य चेने कूम मीयूदे लूच्‍च गवाही पीन्‍दे। तर थमयूदे पीनब गवाही अन्‍डीक्।
MRK.14.57	कोइ-कोइ मीयू लङ्देबे येशूजे विरुद्धने येरे यदेबे गवाही पीन्‍दे, 
MRK.14.58	“मीजे लादे बन्‍देब अम्‍ब मन्दिर ङूदे हूल्देबे, मीजे लादे बन्‍दे अम्‍पर्‌देब सूजो मन्दिर ङ सोम्म्‍याने बन्‍दीय’ यदेबे ङूदे यब ङीदे तदे।” 
MRK.14.59	तर थमयूदे यब गवाही अन्‍डीक्।
MRK.14.60	पात्‍ता केन् पूस्‍र्‌यादे मीहुल अन्‍द्रने लङ्देबे येशूने लोत्‍दे, “चेने जवाफ अम्‍पीन? अम्‍ब मीयूदे नैजे विरुद्ध चीत्‍देबे पीनब गवाही च ख्यङ्?” 
MRK.14.61	तर येशू पारा अम्पूल्लाबे टूङ्दे, मेस्‍ये चै जवाफ ये अम्‍पीन्।
MRK.14.61	फेरि पात्‍ता केन् पूस्‍र्‌यादे येशूने लोत्‍दे, “न क्‍वादेने मन्‍देब परमेश्‍वरजे च ख्रीष्‍ट औ?”
MRK.14.63	पात्‍ता केन् पूस्‍र्‌यादे ङूजे कोला प्र्याङ्देबे यदे, “जेम्‍से ङीनने सूजो गवाहीयू चेने चेदे? 
MRK.14.64	नमयूदे ईश्वरजे न प्‍वेब तदे। नमयूदे च मन ख्यङ्?”
MRK.14.64	होर्‌दे थमयू क्‍वादेने ङूने दोष लैदीदेबे यदे, “ङूने सेक्‍क पर्‌दीय।” 
MRK.14.65	होर्‌दे कोइ-कोइदे येशूने छ्‌योम थर्‌दे, मेस्‍ये ङूजे त्‍वा उप्‍देबे ङूने ठरीदे यदे, “लो य, नने ठरेब मी सू?” होर्‌देङ्‌येदे सिपाईयूदे ङूजे जिम्मा कीन्‍दे, मेस्‍ये ङूने ठरीदे।
MRK.14.66	पत्रुस मो य्‍वेने टून ख्‍य, हन्‍छ्वाब पात्‍ता केन् पूस्‍र्‌याजे त्वोमयू नङ्ने त्‍या हैयाने रदे, 
MRK.14.67	मेस्‍ये ङूदे पत्रुस मी तूप्‍नब तङ्देबे ङूने चेला लेत्‍देबे यदे, “नैये नासरतजे येशूप्रे ख्‍यन्।”
MRK.14.68	तर पत्रुसदे दी यदे, “नदे चे पो य, ङैदे चेत्‍याये अङ्‌को।” होर्‌दे पत्रुस फीजे मूल ख्‍योतेले गीलीदे। हन्‍छ्वाबने कप ठ्वादे।
MRK.14.69	हम्‍ब त्वोमदे हैयानेये पत्रुस तङ्देबे फेरि होने ख्‍यब मीयूने यदे, “ङूये येशूजे मी नङ्जे त्‍या ख्यङ्।” 
MRK.14.70	तर पत्रुसदे फेरिने ङ दी यदे।
MRK.14.70	तर खात्यालाबे ती-छो मेर्‌नब मीयूदे फेरि पत्रुस‍ने यदे, “तम्दम्‍ने नैये थमयू नङ्जे त्‍या ख्यङ्, चेनेयलो नैये गालीलीजे मीने क्‍यूत्‍देन्।”
MRK.14.71	तर ङूदे कसम चदेबे रङ्से तेने दी यदेबे यदे, ङैदे लूच्‍च य ख्यङ् यलो परमेश्‍वर‌दे दण्ड पीन्‍स्‍य, “नमयूदे यब मी ङैदे स्‍येनेअन्स्ये।”
MRK.14.72	हन्‍छ्वाबने कप पर्‌ ङ्‌ही ठ्वादे, “कप पर्‌ ङ्‌ही ठ्वायली खूम् नदे ङैने सोम्‍फे अन्स्‍ये यीय यदेबे येशूदे यब पो पत्रुसदे ह्‌वेरदे।” होर्‌दे हम्‍ब पो ह्‌वे चीत्‍देबे ङू क्‍वाँ-क्‍वाँ ङूदे।
MRK.15.1	नप्‍देने पूस्‍र्‌या केन्‌यू, धर्मगुरुयू, यहूदी पन्‍डेयू मेस्‍ये यहूदीजे पात्‍ता केन् सभाजे मीयू क्‍वादेने मोतो चीत्‍देबे येशूने ख्‍यादेबे कूदीदे, मेस्‍ये रोमजे हाकिम केन् पिलातस‍ने सूम्‍दीपीदे।
MRK.15.2	पिलातसदे येशूने लोत्‍दे, “न यहूदीयूजे मूरुम् औ?”
MRK.15.2	येशूदे जवाफ पीन्दे, “नदेने होरे येन ख्यङ्।”
MRK.15.3	पूस्‍र्‌या केन्‌यूदे येशूने कूम पोयूजे दोष लैदीदे। 
MRK.15.4	पिलातसदे येशूने फेरि येरे यदेबे लोत्‍दे, “नैप्रे जवाफ चेये त्‍वा? ले, थमयूदे नने येर कूम दोष पीन्‍न ख्यङ्।”
MRK.15.5	तर येशू चेये अन्‌-यलाबे टूङ्दे। अम्‍ब तङ्देबे पिलातस हार्‌मन्‍दीदे।
MRK.15.6	निस्तार-दीन्बरने मीयूदे क्‍यापी यदेबे यब कैदी त्‍या थमयूजे लागि पिलातसदे झ्यालखान‍दे फीने योम्‍बे ख्‍य। 
MRK.15.7	हन्‍छ्वाब बारब्‍बा यब मीत्‍या झ्यालखान‍ने ख्‍य। चेनेयलो ङूदे सूजो मीयूप्रे तोङ्देबे हुल‍दङ्‌गा क्‍यूप्‍प मी सेक्‍क ख्‍य। 
MRK.15.8	होर्‌दे मीहुल पिलातस ट्‌याने रदे ङूजे पे अनुसार‌ थमयूजे लागि कैदीत्‍या क्यापी यदेबे बिन्‍ती चीत्‍दे।
MRK.15.9	पिलातसदे थमयूने लोत्‍दे, “होरेयलो नमयूजे लागि यहूदीयूजे मूरुम्ने क्यापीस्‍य मन यीर?” 
MRK.15.10	चेनेयलो पूस्‍र्‌या केन्‌यूदे म्‍या थूदेबे येशूने सूम्‍दीर यब पो पिलातसदे था ख्‍य। 
MRK.15.11	तर बारब्‍बा यब मीने थमयूजे लागि क्यापी य यदेबे पूस्‍र्‌या केन्‌यूदे मीहुलने यने तो प्‍लेत्‍दे।
MRK.15.12	पिलातसदे मीयूने फेरि लोत्‍दे “होरेयलो नमयूदे यहूदीयूजे मूरुम् यबने ङैदे केर्‌चे?”
MRK.15.13	थमयूदे बोङ्बे पारा पूत्‍देबे यदे, “ङूने खील् ठोक्‍दीदे क्रूस‍ने पील्‍बी।”
MRK.15.14	पिलातसदे थमयूने लोत्‍दे, “चेने? ङूदे च अन्‍ज्‍य काम चीक्‍क ख्यङ् स्व?”
MRK.15.14	तर थमयूदे थेप् बोङ्बे पारा पूत्‍देबे यदे, “ङूने खील् ठोक्‍दीदे क्रूस‍ने पील्‍बी।”
MRK.15.15	होर्‌दे पिलातसदे मीहुल‍ने सूग्‍लाबे चेने थमयूजे लागि बारब्‍बाने झ्यालखानदे फीने योम्‍बीदे, होर्‌दे येशूने कोर्रादे ठरेने मेस्‍ये क्रूसने खील् ठोक्‍दीदे पीलने सिपाईयूजे लाने सूम्‍दीपीदे।
MRK.15.16	सिपाईयूदे येशूने हाकिम केन्जे दरबारजे य्‍वेने कूदीदे मेस्‍ये सूजो सिपाईयू क्‍वाने कोदेबे रेत्‍दे। 
MRK.15.17	होर्‌दे थमयूदे येशूने बैजनी कोला होम्‍मीदे, मेस्‍ये चोयूदे तायेब मुकुट ङूजे टने कूमीदे, 
MRK.15.18	होर्‌दे थमयूदे येशूने यदे, “यहूदीयूजे मूरुम्जे जै!” यदेबे ङूने सलाम चीत्‍दे। 
MRK.15.19	होर्‌दे थमयूदे येशूने म्‍याजे पीर्‌गदे टने ठरीदेबे, छ्‌योम थर्‌दे मेस्‍ये पूजी चोदेबे ङूने स्‍यूव पीन्दे। 
MRK.15.20	होर्‌दे येशूजे खिसी चे जेन ङ्‌येदे थमयूदे बैजनी कोला प्‍यङ्देबे ङूजे रङ्से कोला होम्‍मीदे। होर्‌देङ्‌येदे थमयूदे ङूने खील् ठोक्‍दीदे क्रूसने पीलने फीने कूदीदे।
MRK.15.22	होर्‌दे थमयूदे येशूने गलगथा यब गङ्ने कूदीदे। गलगथाजे अर्थ ट खोकाजे ने ख्यङ्। 
MRK.15.23	हैयाने कूदीदेबे थमयूदे येशूने मूर्र यब से च्‍यूम्‍देबे अङ्‍गुरजे ची पीन्दे। तर येशूदे अन्‍थूङ्। 
MRK.15.24	होर्‌दे थमयूदे येशूने खील् ठोक्‍दीदेबे क्रूसने पील्‍बीदे। होर्‌दे ङूजे कोलायू सू-सूजे भाने पर्‌दे टोङ् यदेबे थमयूदे चीट्ठ थादेबे कोत्‍दे।
MRK.15.25	येशूने थमयूदे क्रूसने खील् ठोक्‍दीदे पील्‍ब नप्जे गू तप ख्‍य। 
MRK.15.26	येशूने दोष चेब पोने “यहूदीयूजे मूरुम्” यदेबे लिख्‍दीये ख्‍य। 
MRK.15.27	थमयूदे येशूप्रे खूमान् ङ्‌हीने खील् ठोक्‍दीदेबे क्रूसने पील्‍दे, त्‍याने येशूजे योन्‍देयोर्‌ मेस्‍ये त्‍याने स्येत्‍देयोर्‌। 
MRK.15.28	[धर्मशास्त्रने लिख्‍दीयेब वचन येरे पूरा क्‍यूत्‍दे, “ङू अपराधी मीयूप्रेने चील्‍दे।”]
MRK.15.29	हम्‍ब लम्दे प्रब मीयूदे ट लीङ्देबे येशूजे न पूत्‍देबे यदे, “बाप्‍पे! परमेश्‍वरजे मन्दिर हूल्‍‍देबे फेरि सोम्म्‍याने बन्‍दीय यब, 
MRK.15.30	क्रूसदे मो तल्‍ख, मेस्‍ये न रङ्सेने बच्‍दी।”
MRK.15.31	होरप्रने पूस्‍र्‌या केन्‌यूदेये यहूदी पन्‍डेयूप्रे त्‍यादे त्‍याने येशूजे पो चीत्‍दे, “ङूदे सूजो मीयूने बच्‍दीमीदे, तर रङ्से यलो बच्‍दे अङ्‌खू। 
MRK.15.32	अम्‍ब इस्राएलजे मूरुम्, ख्रीष्‍ट क्रूसदे मो तल्‍ख। ङी लेक्‍क्‍य, मेस्‍ये विश्‍‍वास चेस्‍ये।” ङूप्रे क्रूसने पीलेब खूमान्‌यूदेये ङूजे न पूत्‍दे।
MRK.15.33	नोजे बाह्र तप-मेस्‍ये घण्टा सोम्सेमे का-मुलुक देशने मून्दूङ् क्‍यूत्‍दे। 
MRK.15.34	नूस्‍यूङ्जे सोम् तप्‍प येशूदे के केन् योन्देबे पारा पूत्‍दे, “ईलोई, ईलोई, लामा सबखथानी?” अम्‍बजे अर्थ, “ओ ङैजे परमेश्‍वर, ओ ङैजे परमेश्‍वर नदे ङैने चेने पोङ्‌ये?”
MRK.15.35	येशू ट्‌याने मेर्‌नब कोइ मीयूदे ङूजे के तदेबे यदे, “ङ्‍यीन् ङूदे एलियाने कप्‍पीन ख्यङ्।”
MRK.15.37	हन्‍छ्वाबने येशूदे के केन् योन्देब दीयो पूत्‍दे।
MRK.15.39	येशूदे येर्‌बे प्राण क्‍याबेब तङ्देबे क्रूसजे खूम्‍दे मेर्‌नब रोमी कप्‍तानदे यदे, “तम्दम्‍ने अम्‍ब मी परमेश्‍वरजे च टूङ्।”
MRK.15.41	येशू गालीलने ख्यङ्ब थमयू ङूजे ङ्‌ये-ङ्‌ये प्रख्‍य, होर्‌दे ङूजे सुसार चेख्‍य, मेस्‍ये येशूप्रे-प्रे यरूशलेमने रब सूजो कूम मदीयूये हैयाने ख्‍य।
MRK.15.42	तयारजे दिन, या आरामचेब दिनजे खूम्जे दिन, हन्‍छ्वाब नूस्‍यूङ् क्‍यूट्‌ट ख्‍य 
MRK.15.43	यहूदीजे पात्‍ता केन् सभाजे क्‍वादेने मन्‍देब मी केन् अरिमाथिया सहरजे योसेफ ख्‍य, ङूदे परमेश्‍वरजे राज्‍यजे लम् लेन्‍न ख्‍य, ङूदे द्‌याङ् केन् चीत्‍देबे पिलातस ट्‌याने गीलीदेबे येशूजे लास स्‍यदे।
MRK.15.44	येशू तरने सीइ यब पो तदेबे पिलातस हार्‌मन्‍दीदे। होर्‌दे येशू तम्दम्‍ने सीये औ यदेबे ङूदे रोमी कप्‍तानने कोदेबे लोत्‍दे,
MRK.15.45	येशू तम्दम्‍ने सीइ यदेबे कप्‍तानदे पो स्‍योट्‌टमेस्‍ये पिलातसदे योसेफने, येशूजे लास कूबसे पीन्‍दे।
MRK.15.46	होर्‌दे योसेफदे मलमलजे कोला कीन्देबे रेत्‍दे मेस्‍ये येशूजे ङ्व क्रूसदे मो तल्‍देबे हम्‍ब कोलादे फूर्‌देबे पोलोम् यूर्‌देबे भोङ् केन् चीतेब तूर्‌सने हीत्‍दे। होर्‌दे लूङ् केन्त्‍या रीलीली हूल्‍गीदेबे तूर्‌सजे ल चेपीदे।
MRK.15.47	मरियम मग्दलिनीप्रे योसेफजे म मरियमदे येशू तूर्‌सने येब लेन्‍न ख्‍य।
MRK.16.1	आराम चेब दिन जङ्‌ग-ङ्‌येदे मरियम मग्दलिनी, याकूबजे म मरियम मेस्‍ये सलोमीदे येशूजे ङ्वने छेल्‍मेने बस् रब मूर्‌गू कीन्दे। 
MRK.16.2	सतजे पात्‍ता खूम्ब दिनजे नप्दे मीया प्‍ल्‍यारब थमयू येशूजे तूर्‌सने प्रने योङ्‌गीदे। 
MRK.16.3	होर्‌दे लम्ने प्रेनूब थमयूदे त्‍यादेत्‍याने यदे, “तूर्‌सजे ल चेयेब लूङ् ङीनने सूदे ल्‍वामे स्व?”
MRK.16.4	होर्‌दे तो तूर्‌स तेले थमयूदे लेप्‍प हम्‍ब लूङ् केन् तरने ल्‍वायेब तङ्दे। 
MRK.16.5	थमयू तूर्‌स नङ्ने गीलीदेबे लेप्‍प हैयाने कोला कर्‌ ह्‍वेत्देबे स्‍योर्‌ब त्‍या तूर्‌स नङ्ने स्येत्‍तेयोर्‍दे टूनब तङ्दे, हम्‍ब तङ्देबे थमयू सोरो हार्‌मन्‍दीदे।
MRK.16.6	तर हम्‍ब स्‍योर्‌बदे थमयूने यदे, “हार्‌मन्‍दे अम्‍पर्‌दी, नमयू क्रूसने खील् ठोक्दीदेबे सेक्‍कब नासरतजे येशूने मेल्नऔ। ङू यैयाने त्‍वो, ङू सोम्‍बो क्‍यूत्‍देबे लङ्‌ये ख्यङ्। ले, ङू हीदेब ने अने ख्यङ्। 
MRK.16.7	प्र, ङूजे स्यूस्स्यायू मेस्‍ये पत्रुस‍नेये यब, येशू नमयूजे खूम्‍खूम् गालीलने गीले ख्यङ्। ङूदे नमयूने य प्रने नमयूदे ङूने हैयाने तङ्‌क्‍य।”
MRK.16.8	थमयू तूर्‌सदे योङ्देबे छ्‌योङ्‌गीदे, चेनेयलो फदे मेस्‍ये हार्‌मन्‍दीदेबे थमयू फ्रीक्‍न ख्‍य। होर्‌दे थमयूदे सूनेये चैत्‍याये अन्‌-य, चेनेयलो थमयू फ ख्‍य।
MRK.16.9	[येशू सतजे पात्‍ता खूम् दिनजे नप्देने ङू सोम्‍बो क्‍यूत्‍देबे लङ्‌र ङ्‌येदे, पात्‍ता खूम् मरियम मग्दलिनी ट्‌याने तङ्‌रदे, खूम् मरियम मग्दलिनीजे ङ्वदे छेत् ङ्‌यी येशूदे फीने योम्बे ख्‍य। 
MRK.16.10	मरियम गीलीदेबे येशूजे स्यूस्स्यायूने ङू सोम्‍बो क्‍यूत्‍देबे लङ्‌रब पो स्‍योत्‍दे। हन्‍छ्वाब थमयू अन्सूग्देबे ङून ख्‍य। 
MRK.16.11	तर कन्‍छ्वाब येशू सोम्‍बो क्‍यूत्‍दे मेस्‍ये मरियम ट्‌याने तङ्‌रदे यब पो स्यूस्स्यायूदे तदे, हन्‍छ्वाब थमयूदे अम्‍पत्‍ती।
MRK.16.12	होर्‌देङ्‌येदे ङूजे स्यूस्स्यायू ङ्‌ही त तेले प्रेनूब थमयू ट्‌याने येशू सूजो रूप्ने तङ्‌रदे। 
MRK.16.13	होर्‌दे थमयू ल्‍वायीदेबे सूजो स्यूस्स्यायूने स्‍योत्‍दे। तर स्यूस्स्यायूदे थमयूजे पोनेये विश्‍वास अन्‍ची।
MRK.16.14	होर्‌देङ्‌येदे येशू एघार जना स्यूस्स्यायू चसे चेनूब तङ्‌रदे। होर्‌दे थमयूजे सेम् विश्‍वास अन्चेब, सोरो सेम् कोङ तङ्देबे येशूदे थमयूने फ्राचीदे। चेनेयलो ङू सीइदे फेरि सोम्‍बो क्‍यूत्‍देबे लङ्‌र ङ्‌येदे ङूने तङब मीयूजे पो थमयूदे विश्‍वास अन्ची।
MRK.16.16	येशूने विश्‍वास चीत्‍देबे बप्‍तिस्मा कीनब मीदे मुक्ति प्रेक्‍क्‍य। तर सूदे ङूने विश्‍वास अन्‍ची ङू दोषी क्‍यूक्‍क्‍य। 
MRK.16.17	विश्‍वास चेब मीयूप्रे येर च्‍यूनूयू क्‍यूक्‍क्‍य: थमयूदे ङैजे मीन्‍ने छेत्‌यू मीजे ङ्वदे योन्क्‍य। थमयूदे नोङ्ल्‍या केयूने क्‍यम्‍क्‍य। 
MRK.16.18	थमयूदे र्‌वेयू चूङ्‌गली होर्‌दे तूक् थूङ्‌कली थमयूने अम्‍पेर्‌ती। थमयूदे नवयू फ्‍याने ला येक्‍क्‍य मेस्‍ये तम् क्यूप्पीय।”
MRK.16.20	होर्‌दे येशूजे स्यूस्स्यायूदे का-मुलुक‍ने गीलीदेबे सूगब खबर स्‍योत्‍दे। प्रभु थमयूप्रे क्‍यूत्‍देबे काम चीत्‍दे, होर्‌दे सोरो हार्‌मन्‍देब कामयू चीत्‍देबे ङूजे वचन तम्दम्ने ख्यङ् यब पोजे गवाहीयू पीन्‍दे।]
LUK.1.1	कूम मीयूदे मीयूङ्मेस्‍येजे ङीन अन्‍द्रने घट्देब घटनायूजे बारेने पोयू फूङ् पूत्‍देबे चेलाबे छीप्-छीप् लिख्देब काम चे ख्यङ्। 
LUK.1.2	येर्‌बे थमयूदे मीयूङ्मेस्‍येने परमेश्‍वरजे वचन रङ्से म्‍यादे तङ्देबे गवाही पीनब मेस्ये वचन स्‍य्‍वेब मीयू ख्‍य, थमयूदे अम्‍ब पोयू लिख्‍देने ङीने जिम्‍मा पीन्‍दे। 
LUK.1.3	ङैदे गेसेन् ‍पीन पर्‌देब थियोफिलस, ङैदे सुरुमेस्‍येने साप्‍ता पोयू होस्स्यार चीत्देबे मेले ख्यङ्, मेस्‍ये नैजे लागि चेलाबे छीप्-छीप् मील्‍लीदेबे लिख्देब ङैने सोरो ज्‍य थेको, 
LUK.1.4	चेनेयलो नने स्‍य्‍वेब पोयू तम्दम् ख्यङ् यदेबे नने था क्‍यूस्‍स्‍य।
LUK.1.6	थम ङ्‍ही परमेश्‍वरजे खूम्‍ने धर्मी ख्‍य, मेस्‍ये परमप्रभुजे आज्ञा प्रे धर्मजे छ्‍यप्‌यू क्वाने चेलाबे मन्‍दीदेबे सीदसरी क्‍यूत्देबे प्रेनब ख्‍य। 
LUK.1.7	मेस्‍ये थमयूजे च-चीमी त्‍व ख्‍य, चेनेयलो एलीशिबा थर ख्‍य, मेस्‍ये थम ङ्हीजे लो कूम गीले ख्‍य।
LUK.1.8	कन्‍छ्वाब जकरिया परमेश्‍वरजे खूम्‍ने रङ्से खलकजे पोलोने पूस्‍र्‌या काम चीन्‍न ख्‍य, 
LUK.1.9	हन्‍छ्वाब परमप्रभुजे मन्दिर नङ्ने क्‍योदेबे धूप नैनब कामजे लागि पूस्‍र्‌यादे चीन्‍नब छ्‍यप् अनुसार चिट्ठा थाब जकरियाने पर्‌दीदे। 
LUK.1.10	धूप नैनब बीलने मीहुल फीने प्रार्थना चीन्‍न ख्‍य।
LUK.1.11	परमप्रभुजे स्‍वर्ग दूत त्‍या धूप नैनब चाक्‍क्‍यजे स्‍येत्‍ते योर्‌दे मेर्‌नब तङ्-रदे। 
LUK.1.12	ङूने तङ्देबे जकरिया आतीकदे, मेस्‍ये लैगदे। 
LUK.1.13	तर दूतदे ङूने यदे, “अम्‍फलाची जकरिय, चेनेयलो नैजे प्रार्थना तैक ख्यङ्। जेम्से नैजे मज एलीशिबादे नैजे लागि च त्‍या प्रेक्‍क्‍य, मेस्‍ये ङूजे मीन् नदे यूहन्‍ना ये। 
LUK.1.14	न सोरो सूग्‍देबे आनन्द क्‍यूक्‍क्‍य, मेस्‍ये कूम मीयू ङू जन्मीदीब सूग्‍क्‍य। 
LUK.1.15	चेनेयलो ङू परमप्रभुजे खूम्‍ने सोरो केन् क्‍यूक्‍क्‍य। ङूदे अङ्‍गुरजे ची मेस्‍ये सूजो चीयू कलङ्बेये अन्‍थूङ्, मेस्‍ये रङ्से मजे गर्भ मेसेने ङू पवित्र आत्मादे भर्‌तीकब क्‍यूक्‍क्‍य। 
LUK.1.16	ङूदे इस्राएलजे कूम छगूम्-पूर्‌गूम्यूने थमयूजे परमप्रभु परमेश्‍वरतेले ल्‍वारेब काम चीक्‍क्य। 
LUK.1.17	पयूजे सेम् च-चीमी फ्‍याने मेस्‍ये आज्ञा अन्‍ङ्यीनयूने धर्मीयूजे बुद्धि तेलेयोर् ल्‍वाने मेस्‍ये प्रभुजे लागि ज्‍य बन्‍दीयेब जात त्‍या तयार चेने प्रभुजे खूम्‍दे ङू एलियाजे आत्माप्रे शक्तिने प्रीय।”
LUK.1.18	होर्‌दे जकरियादे दूतने यदे, “अम्‍ब पो ङैदे केर्‌बे पत्‍ते स्व? ङ कम्ब क्‍यूरी मेस्‍ये ङैजे मजजे लो कूम गीले ख्यङ्।”
LUK.1.20	कन्‍छ्वासेमे अम्‍ब पो पूरा अन्क्यूर्, हन्‍छ्वासेमे न लर क्‍यूक्‍क्‍य, मेस्‍ये पो क्‍यम अङ्ख्‍व क्‍यूक्‍क्‍य, चेनेयलो नदे ङैजे वचन अम्‍पत्‍ती, अम्‍ब वचन रङ्सेजे बीलने पूरा क्‍यूक्‍क्‍य।”
LUK.1.21	फीने मीयू रेन्‍न ख्‍य, मेस्‍ये मन्‍दिर नङ्ने जकरिया कूम गदेबे थमयू हार्‌मन्‍दीकदे। 
LUK.1.22	जकरिय फीने योङरब थमयूप्रे क्‍यम अङ्‍खू, मेस्‍ये ङूदे मन्‍दिर नङ्ने दर्शन तङटोङ् यदेब थमयूदे मन्‍दे। ङूदे थमयूने लतप् चेने सुरु चीत्‍दे, होर्‌दे ङू लरने क्‍यून्‍नूदे।
LUK.1.23	ङूजे सेवा चेब दिन जेङ्‍क ङ्येदे ङू रङ्सेजे कीम्ने गीलीदे। 
LUK.1.24	होर्‌दे ङ्‍येदे ङूजे मज एलीशिबा पीच रदे, ल ङ सेमे छ्‌यूप्‍दे टूङ्दे मेस्‍ये येरे यदे, 
LUK.1.25	“मीयूजे अन्‍द्रने ङैजे बेइजत मल्‍बेने जेम्से परमप्रभुदे ङैफ्‍याने येर्‍बे कृपा चीम्‍मे ख्यङ्।”
LUK.1.26	पीच रदे ल र्‌वाने परमेश्‍वरदे गब्रिएल स्‍वर्गदूतने गालीलजे नासरत सहरने कूल्‍बीदे। 
LUK.1.27	हम्‍ब स्‍वर्गदूत कन्‍या-चम्‍च त्‍या ट्‌याने गीलीदे मेस्‍ये हम्‍ब चम्‍च दाऊद खलकजे योसेफ यब मीत्‍यादे स्येग ख्‍य। हम्‍ब कन्‍याजे मीन् मरियम ख्‍य। 
LUK.1.28	स्‍वर्गदूत मरियम ट्‌याने गीलीदेबे यदे, “नने परमेश्‍वरजे शान्‍ति क्‍यूस्‍स्‍य! प्रभु परमेश्‍वरदे नने कूम अनुग्रह चे ख्यङ् मेस्‍ये ङू नैप्रे ख्यङ्।”
LUK.1.29	तर ङू स्‍वर्गदूतजे पोदे सोरो फैगदेबे केर्‌चे केर्‌चे क्‍यूदे, मेस्‍ये ङूदे अम्‍ब पोजे अर्थ च स्व मन्देबे सेम्ने ह्‍वे चेने सुरुचीत्‍दे। 
LUK.1.30	स्‍वर्गदूतदे ङूने यदे, “अम्फलाची मरियम, चेनेयलो परमेश्‍वरदे सोरो केन् कृपा चे ख्यङ्। 
LUK.1.31	जेम्से ले, न पीच रीय, मेस्‍ये च त्‍या प्रेक्‍क्‍य, मेस्‍ये नदे ङूजे मीन् येशू येक्‍क्‍य। 
LUK.1.32	ङू पात्‍ता केन् क्यूक्क्य, मेस्‍ये पात्‍ता केन् परमेश्‍वरजे च यीय, मेस्‍ये परमप्रभु परमेश्‍वरदे ङूने ङूजे मेमे दाऊद मूरुम्जे सिंहासन पीन्क्‍य। 
LUK.1.33	येशूदे याकूबजे वंश फ्‍याने येतार्‌ने राज्‍य चीक्‍क्‍य, मेस्‍ये ङूजे राज्‍य कलङ्बेये अन्‍जेङ्‍क।” 
LUK.1.34	मरियमदे स्‍वर्गदूतने यदे, “अम्‍ब केर्‌बे क्‍यूर खूइय, चेनेयलो ङ कन्‍या ख्यङ्।”
LUK.1.35	स्‍वर्गदूतदे ङूने जवाफ पीन्‍दे, “पवित्र आत्‍मा नने रीय, मेस्‍ये पात्‍ता नङ्ने केन् परमेश्‍वरजे शक्तिजे ल नैफ्‍याने पर्‌दीय। होरेक्यूत्देबे जन्मीदीसे ख्‍यब पीच ङू पवित्र, मेस्‍ये परमेश्‍वरजे च यीय। 
LUK.1.36	ले, नैजे रङ्से मी एलीशिबा थर ख्‍य, मेस्‍ये ङू पीच रदेबे ल र्‌वा क्‍यूर ख्यङ्, यूम क्‍यूरीलीने च प्रेमै ख्यङ्, 
LUK.1.37	चेनेयलो परमेश्‍वर्‌दे चे अङ्ख्‍वब से चैत्‍याये त्‍वो।”
LUK.1.38	होर्‌दे मरियमदे यदे, “ले, ङ परमप्रभुजे त्वोम, ङैने नैजे वचन अनुसार क्‍यूस्‍स्‍य।” होर्‌दे स्‍वर्गदूत ङूप्रे छूर्‌दीदे गीली।
LUK.1.39	हम्‍ब दिन‍ने मरियम अतूर्-अतूर् गङ्तेले यहूदियाजे त त्‍याने गीलीदे, 
LUK.1.40	मेस्‍ये जकरियाजे कीम्ने क्‍योइदेबे एलीशिबाने नमस्‍कार चीत्‍दे। 
LUK.1.41	होर्‌दे मरियमदे नमस्‍कार यब एलीशिबादे तदे हन्‍छ्वाब ङूजे लोने ख्‍यब पीच चील्‍लीदे, मेस्‍ये एलीशिबा पवित्र आत्मादे फ्यादे, 
LUK.1.42	मेस्‍ये एलीशिबादे के केन् योन्‍देबे यदे, “मदीयू नङ्ने नदे कूम असी प्रे ख्यङ्, मेस्‍ये नैजे ख्‍वाजेने केलब पीचदे असी प्रेक्‍क ख्यङ्। 
LUK.1.43	ङै फ्‍याने केर्‌बे येर कृपा क्‍यूत्‍दे यी ङैजे प्रभुजे म ङै ट्‌याने रदे। 
LUK.1.44	चेनेयलो ले, नदे नमस्‍कार यब ङैजे नदे त बितीक्‍ने ङैजे ख्‍वाजेने पीच सूग्‍देबे ङ्यदे। 
LUK.1.45	ङू असी प्रेब ख्यङ्, परमप्रभुदे ङूने यब पो ङूदे पक्‍क क्‍यूक्क्‍य यदेबे विश्‍वास चीत्‍दे।”
LUK.1.46	होर्‌दे मरियमदे यदे, “ङैजे प्राणदे परमप्रभुजे सार्‌या चे ख्यङ्,
LUK.1.47	मेस्‍ये ङैजे आत्‍मा, ङैने मुक्ति पीनब परमेश्‍वरप्रे सूग ख्यङ्।
LUK.1.48	ले, जेम्‍से अम्‍ब पुस्ताजे क्वादेने ङैने असी प्रेब यदेबे यीय।
LUK.1.49	चेनेयलो परमेश्‍वर ङू सोरो बूल्‍ल्‍यो ख्यङ्, ङूदे ङैजे लागि सोरो केन् काम चीम्‍मे ख्यङ्। ङूजे मीन् पवित्र ख्यङ्।
LUK.1.50	ङूने फब मीयू फ्‍याने ङूजे कृपा पुस्ता पुस्तासेमे टूनीय।
LUK.1.51	ङूदे रङ्से लाजे बोङ् तन जेङ्‍क ख्यङ्। ङूदे सेम् नङ्ने ह्‍वे चीत्‍देबे केन्त्‍वेयूने स्‍वा-स्‍वा चीप्‍पे ख्यङ्।
LUK.1.52	मेस्‍ये दूखीयूने तो लङ ख्यङ्।
LUK.1.53	ठेबयूने ङूदे सोरो ज्य सेयू पूरा रुप्दे पीम्मे ख्यङ्, मेस्‍ये फ्‍योवोयूने ङूदे ला थैन्‍देन्‍ने कूल्‍बे ख्यङ्।
LUK.1.54	ङूदे रङ्से कृपा ह्‍वे चीत्‍देबे
LUK.1.54	रङ्सेजे सेवा चेब इस्राएलने साक्‍तीमे ख्यङ्,
LUK.1.55	अब्राहाम मेस्‍ये ङूजे ङ्येजे छगूम्-पूर्‌गूम्‍यूने येतार्‌जे लागि दया चे ख्यङ्।”
LUK.1.56	मरियम एलीशिबाप्रे धेन्‍ने: ल सोम् टूङ्देबे रङ्से कीम्ने ल्‍वाइदे।
LUK.1.57	जेम्‍से एलीशिबा सूत्कीरी क्‍यूर बील रदे मेस्‍ये ङूदे च त्‍या प्रेत्‍दे। 
LUK.1.58	परमप्रभुदे ङू फ्‍याने ङूजे केन् अनुग्रह चे ख्यङ् यब तदेबे ङूजे खीम्‍चेयू मेस्‍ये रङ्से मीयू ङूप्रे सूग्‍दे।
LUK.1.60	तर ङूजे मदे “अन्क्‍यूर्, ङूजे मीन् यूहन्‍ना ये पर्‌दीय” यदे।
LUK.1.61	थमयूदे ङूने, “नैजे येर मीन् ख्‍यब रङ्सेजे मी सूत्‍याये त्वो” यदे।
LUK.1.62	होर्‌दे ङ्‍येदे थमयूदे ङूजे पने लतप् चीत्‍देबे लोत्‍दे “न अम्‍ब पीचजे मीन् च यीत्‍तीङ् र?” 
LUK.1.63	ङूदे लिख्देब पाटी त्‍या स्‍यदे हम्‍बने “ङूजे मीन् यूहन्‍ना न” यदेबे लिख्दीदे। थमयू क्वाने हार्‌मन्‍दीकदे। 
LUK.1.64	हन्छ्वाबने ङूजे ङूर् पूक्‍दे मेस्‍ये ङूदे पो क्‍यम ख्‍व क्‍यूत्दे मेस्‍ये ङूदे परमेश्‍वरजे जै-जै चेने सुरु चीत्‍दे। 
LUK.1.65	थमयूजे खीम्‍चेयू क्वाने फैगदे। यहूदियाजे गङ् का-मुलुकने अम्‍ब घटनाजे पो ड्वाङ्‍गे क्‍यूत्‍दे। 
LUK.1.66	अम्‍ब पो तब मीयू क्वादेने नङ्‍ग अम्‍ब पीच कर क्यूक्क्य स्व यदेबे रङ्से सेम्‍ने मन्‍दे। चेनेयलो परमप्रभुजे ला ङू फ्‍याने ख्‍य।
LUK.1.67	पीचजे प जकरिया पवित्र आत्मादे फ्‍यादेबे परमेश्‍वरजे वचन क्‍यमने सुरु चीत्‍दे,
LUK.1.68	“इस्राएलजे परमप्रभु परमेश्‍वरजे जै-जै क्‍यूस्‍स्‍य,
LUK.1.68	चेनेयलो ङू रेक ख्यङ्, मेस्‍ये ङूजे मीयूने जूक्‍दीमीदे!
LUK.1.69	ङूदे ङीनजे लागि रङ्से त्वो दाऊदजे वंशने मुक्ति पीनब बूल्‍ल्‍यो मीत्‍या तयार चीम्‍मे ख्यङ्,
LUK.1.70	केर्‌बे ङूदे मीयूङ् तोङ्बो मेस्‍येने रङ्सेजे पवित्र अगमवक्तायूजे ङूर्‌दे क्‍यम्दे,
LUK.1.71	ङीजे शत्रुयूप्रे मेस्‍ये ङीने घिन चेबयू क्वाजे लादे ङीने जूक्‍दीमीय-
LUK.1.72	ङूदे ङीनजे मेमेयूने कृपा तनने, मेस्‍ये रङ्से पवित्र करार ह्‍वे चेने,
LUK.1.73	कम्‍ब कसम ङूदे ङीनजे मेमे अब्राहामप्रे च ख्‍य,
LUK.1.74	ङीनब ङीनजे शत्रुयूजे लाट्‍यादे जूक्‍तीमीस्य, मेस्‍ये अम्‍फलाबे
LUK.1.75	ङीनजे पूरा जीया भरी पवित्र मेस्ये धार्मिकताने क्‍यूत्‍देबे ङूजे खूम्‍ने ङूजे सेवा चे प्रेस्‍स्‍य।
LUK.1.77	ङूजे मीयूने पाप-क्षमा चीत्‍देबे मुक्तिजे ज्ञान पीनने,
LUK.1.78	ङीन परमेश्‍वरजे कृपाजे कारणदे स्‍वर्गजे नप्‍जे ओथ्याङ् ङीन ङने पर्‌दीय,
LUK.1.79	मेस्‍ये ङीनजे तोप् शान्तिजे लम्तेले स्‍योल्‍क्‍य।”
LUK.1.80	होर्‌दे पीच यूहन्‍ना ठोङ्‍रदे मेस्‍ये आत्‍माने बूल्‍ल्‍यो क्‍यूट्‍टदे, मेस्‍ये इस्राएलजे मीयू ट्‌याने खूल्‍ला रूप्ने अन्‍तङ्दा सेमे ङू मी अन्‍टूङब चनमन नेने टूङ्दे।
LUK.2.1	हन्‍छ्वाब रोमजे कैसर अगस्‍टसदे ङूजे देश भरी जनसङ्‍ख्या था पर्‌दीय यदेबे हुकुम चीत्‍दे। 
LUK.2.2	सिरियाजे हाकिम कुरेनियस क्‍यूप्‍प अम्‍ब पात्‍ता खूम् जनसङ्‍ख्या थाब काम चीत्‍दे। 
LUK.2.3	क्‍वाने मीन् दर्ता चेने रङ्से-रङ्से सहरने गीलीदे।
LUK.2.4	गालीलजे नासरतदे योसेफये यहूदियाजे बेथलेहेम यब दाऊदजे सहरने गीलीदे, चेनेयलो ङू दाऊदजे खलक मेस्‍ये वंशजे ख्‍य। 
LUK.2.5	मीन् दर्ता चेने ङूदे स्येगब मरियमने प्रेटेल्‍देबे गीलीदे। हन्‍छ्वाब ङू पीच र ख्‍य। 
LUK.2.6	थमयू हैयाने ख्यङ्बने मरियमदे पीच जन्मीदे बील क्यूट्‍टदे। 
LUK.2.7	मरियमदे ङूजे जेठ च जन्मीदीदे मेस्‍ये ङूने कोलादे फूर्‌देबे प्रङ्ने ख्‍यब स्‍यङ्जे स्‍योङ्‍गाने ङ्‍येल्‍दे, चेनेयलो थमयूजे लागि ठाँटीने ने अम्‍प्रे।
LUK.2.8	हम्‍ब नेने प्रङ्बयू ख्‍य, थमयू चूउर्‌ने टूङ्देबे मून्‍दे रङ्सेजे रोलायू लेन्‍न ख्‍य। 
LUK.2.9	प्रभुजे स्‍वर्गदूत त्‍या थमयू ट्‌याने रदे, मेस्‍ये प्रभुजे ओथ्याङ् थमयूजे ती-छो चम्‍कीदीदे, होर्‌दे थमयू सोरो फैगदे। 
LUK.2.10	होर्‌दे स्‍वर्गदूतदे थमयूने यदे, “अम्‍फलाची, चेनेयलो ले, ङ नमयूने सोरो आनन्दजे सूगब खबर स्‍योक्‍क्‍य, अम्‍ब मीयू क्वाजे लागि क्‍यूक्‍क्‍य। 
LUK.2.11	दीनी दाऊदजे सहरने नमयूजे लागि मुक्ति पीनब त्‍या जन्मीदीक ख्यङ्, ङू ख्रीष्‍ट प्रभु ख्यङ्, 
LUK.2.12	नमयूने अम्‍ब च्यूनू क्यूक्क्य: नमयूदे पीच त्‍या कोलादे फूर्‌देबे स्‍यङ्जे स्‍योङ्‍गाने ङ्‍येलेब तूय।”
LUK.2.13	होर्‌दे त्‍याफेने हम्‍ब स्वर्गदूतप्रे स्‍वर्गजे सेनाजे हुलत्‍या तङ्‍रदे। परमेश्‍वरजे जै-जै चीदे-चीदे, थमयूदे यदे,
LUK.2.14	“पात्‍ताफ्‍याजे स्‍वर्गजे परमेश्‍वरने महिमा, मेस्‍ये पृथ्वीने कम्‍ब मीयूप्रे ङू बेस्‍से सूग ख्यङ्, हम्‍ब मीयूने शान्‍ति!”
LUK.2.15	कन्‍छ्वाब स्‍वर्गदूतयू थमयूप्रे छूर्‌दीदेबे स्‍वर्गने गीलीदे, हन्‍छ्वाब प्रङ्बयू त्‍यादे सूजोने यदे, “ख, ङीन बेथलेहेमसेमे प्रे, मेस्‍ये हैयाने क्‍यूरब अम्‍ब घटना मेस्‍ये परमप्रभुदे ङीनने स्‍य्‍वेब पो प्रदेबे लेप्पे।”
LUK.2.16	थमयू छ्‍योटोने गीलीदे, मरियम, योसेफ मेस्ये पीचनेब स्‍यङ्जे स्‍योङ्‍गाने ङ्‍येलेब तूदे। 
LUK.2.17	कन्‍छ्वाब थमयूदे अम्‍ब तङ्दे, हन्‍छ्वाब हम्‍ब पीचजे बारेने कम्ब पो थमयूने येये ख्‍य हम्‍ब थमयूदे स्‍योम्‍मीदे। 
LUK.2.18	प्रङ्बयूदे स्‍य्‍वे पो ङ्यीनबयू क्वाने सोरो हार्‌मन्‍दीकदे। 
LUK.2.19	तर मरियमदे अम्‍ब पोयू क्वाने ह्‍वे चीत्‍देबे सेम्‍ने येत्‍दे। 
LUK.2.20	प्रङ्बयूदे तब मेस्ये तङब साप्‍ता पोजे लागि थमयूदे परमेश्‍वरजे महिमा मेस्‍ये जै-जै चीदे चीदे ल्‍वाइदे। अम्ब साप्‍ता पोयू स्वर्गदूतदे थमयूने स्योदेप्रने क्यूक्‍क ख्य।
LUK.2.22	मोशाजे नियम अनुसार थमयूजे शुद्ध क्‍यूरब बील पूरा क्‍यूक्‍कमेस्‍ये थमयूदे ङूने परमप्रभुजे खूम्‍ने अर्पण चेने यरूशलेमने रेत्‍दे, 
LUK.2.23	परमप्रभुजे नियम लिख्दीये ख्यङ्, “पात्‍ता खूम जन्मीदेब जेठ च क्वाने परमप्रभुजे लागि पवित्र यीय।” 
LUK.2.24	होर्‌दे “जोर्‌त्‍या धोङ्‍र या पूर्‌बजे बचर ङ्‍ही” यदेबे परमप्रभुजे नियमने येयेप्रने बलि चेर्‌देने थमयू रदे। 
LUK.2.25	यरूशलेमने शिमियोन मीन् ख्यब मीत्‍या ख्‍य। ङू इस्राएलने जूक्‍तीमेब मीजे आशा चीन्‍नब, धर्मी मेस्‍ये परमेश्‍वरजे डर येनब मी ख्‍य। पवित्र आत्‍मा ङू फ्‍याने ख्‍य। 
LUK.2.26	“परमप्रभुजे ख्रीष्‍टने अन्‍तङ्दासेमे न अन्‍सीब” यब पो खूम्‍ने पवित्र आत्‍मादे चीत्देबे ङूदे था प्रे ख्‍य। 
LUK.2.27	पवित्र आत्‍मादे स्योल्‍देबे ङू मन्‍दिर नङ्ने रदे। कन्‍छ्वाब प-मदे पीच येशूजे लागि मोशाजे नियमजे छ्‍यप् चेने मन्‍दिर नङ्ने रेत्‍दे, 
LUK.2.28	हन्‍छ्वाब शिमियोनदे पीच रङ्से पेन्‍ने थम्‍दे, मेस्‍ये परमेश्‍वरने धन्यवाद पीन्‍देबे यदे,
LUK.2.29	“जेम्से ओ परमप्रभु, रङ्सेजे कबुल अनुसार नदे रङ्से त्वोने शान्ति क्यूत्देबे सीबस्ये पीनो।
LUK.2.30	चेनेयलो ङैजे म्‍यादे नैजे उद्धार तङ ख्यङ्,
LUK.2.31	हम्‍ब नदे मीयू क्वाजे खूम्‍ने तयार चीदे ख्यङ्,
LUK.2.33	होर्‌दे पीचजे प मेस्ये म ङूजे बारेने यब अम्‍ब पो तदेबे हार्‌मन्‍दीकदे। 
LUK.2.34	शिमियोनदे थमयूने असी पीन्‍दे, मेस्‍ये पीचजे म मरियमने यदे, “ले, अम्‍ब पीच इस्राएलने कूम मीजे नाश मेस्‍ये कूम मीने तो-लङजे लागि, होर्‌दे कूम मीदे ङूने अन्‍ज्‍य चीत्‍देबे क्‍यमब च्यूनू त्‍याजे लागि सेल्‍दे ख्यङ्, 
LUK.2.35	थमयूजे सेम्जे नङ्सू विचारयू तम्मीय। होर्‌दे नैजे रङ्से सेम्‌ये तरवारदे स्‍यूलप्र क्‍यूक्‍क्‍य।” 
LUK.2.36	आशेरजे कूलने फनूएलजे चीमी हन्‍ना मीन् चेब अगमवक्ता यूमत्‍या ख्‍य, ङू कन्‍या ख्‍यब बीलने ङ्‍येन् चीत्‍देबे वर्ष ङ्‍यी सेमेत्‍या प्‍ल्‍यङ्प्रे टूङ प्रेत्‍दे। 
LUK.2.37	होर्‌दे ङूजे प्ल्यङ् सीयीदेबे ङू सील्‍लङ्दे वर्ष स्यी फ्‍योये ख्‍य। ङू कलङ्ने यली मन्‍दिरने टूङ ख्‍य, मेस्ये बर्त मेस्ये प्रार्थना चीदे-चीदे नो-मून परमेश्वरने पूस्‍तीन ख्‍य। 
LUK.2.38	हम्‍ब बीलने ङू रदेबे परमेश्‍वरने धन्यवाद पीन्‍दे, मेस्‍ये यरूशलेमजे उद्धारजे लम् लेन्‍नब मीयू क्वानेने बल्‍ख येशूजे बारेने स्‍योत्‍दे। 
LUK.2.39	कन्‍छ्वाब थमयूदे परमप्रभुजे नियम अनुसारजे कामयू क्वाने चे जेङ्‍कदे, हन्‍छ्वाब थमयू गालीलजे रङ्से सहर नासरतने ल्‍वाइदे। 
LUK.2.40	बल्‍ख येशू ठोङ्‍रदेबे बोल्‍यो क्यूट्‍टदे, बुद्धि मेस्ये ज्ञान चङ्‍रदे मेस्‍ये परमेश्‍वरजे अनुग्रह ङू फ्‍याने ख्‍य।
LUK.2.42	कन्‍छ्वाब येशू बाह्र वर्ष क्‍यूत्‍दे, हन्‍छ्वाब थमयू दीनबरजे छ्‌यप् अनुसार यरूशलेमने गीलीदे। 
LUK.2.43	दीन्बर जेङ्‍क ङ्‍येदे थमयू ल्‍वारब बल्‍ख येशू यरूशलेमने टूनूदे। अम्‍ब पो ङूजे प-मदे था अम्‍प्रे। 
LUK.2.44	बल्‍ख येशू मी हुलप्रे रेन ख्यङ् मन्‍देबे थमयू तीयाजे लम् गीलीदे। ङूने थमयूदे नलोपीलो मेस्‍ये स्येब मीयू ट्‍याने गीलीदेबे मेल्‍दे, 
LUK.2.45	तर अम्‍प्रेत्‍देबे थमयू ङूने मेले-मेले फेरि यरूशलेमने ल्‍वाइदे। 
LUK.2.46	सोम्‍म्‍या ङ्‍येदे थमयूदे ङूने मन्दिरने गुरुयूजे अन्‍द्रने टूङ्देबे थमयूजे पो ङ्‍यीन्‍देबे थमयूने पोजे जवाफ पीन्‍नब तूदे। 
LUK.2.47	ङूजे ज्ञान-बुद्धि मेस्‍ये जवाफ पीन्‍नब तङ्देबे ङ्‍यीन्‍नब मीयू क्वाने हार्‌मन्‍दे ख्‍य। 
LUK.2.48	ङूने तङ्देबे ङूजे म-प हार्‌मन्‍दीकदे, मेस्‍ये ङूजे मदे यदे, “च, नदे ङीने चैने येरे चे? ले, नैजे प मेस्ये ङ नने मेल्‍ब हैरान क्‍यूत्‍दे।”
LUK.2.49	ङूदे थमयूने यदे, “नमयूदे ङैने चेने मे? ङ रङ्से पजे कीम्ने क्‍यूर पर्‌दीय यदेबे नमयूने था त्‍वा?” 
LUK.2.50	तर ङूदे यब पो थमयूदे क्‍व-अङ्‍खू।
LUK.2.51	होर्‌दे ङू थमयूप्रे मो नासरतने गीलीदे, मेस्‍ये प-मजे आज्ञा ङ्‍यीन्‍देबे टूङ्दे। ङूजे मदे अम्‍ब पोयू क्वाने सेम्ने येत्‍दे। 
LUK.2.52	होर्‌दे येशू बुद्धिने, ङ्व डल्ने, परमेश्‍वर मेस्ये मीयूजे अनुग्रहने ठोङ्‍रदे।
LUK.3.1	कैसर तिबेरिअसदे हुकुम चील्‍लीदेबे पन्‍ध्र वर्ष क्‍यूप्प पन्‍तियस पिलातस यहूदियाजे हाकिम ख्‍य। हम्‍ब बीलने हेरोद गालील देशजे हुकुम चील्‍लेब मी ख्‍य, मेस्‍ये ङूजे च्‍योन् फिलिप इतूरिया मेस्ये त्राखोनितिसजे हुकुम चील्‍लेब मी ख्‍य, होर्‌दे लूसानियास अबिलेनेजे हुकुम चील्‍लेब मी ख्‍य। 
LUK.3.2	पात्‍ता केन् पूस्‍र्‌यायू हन्‍नास मेस्ये कैयाफाजे पलोने परमेश्‍वरजे वचन मी अन्‍टोङब चनमन नेने जकरियाजे च यूहन्‍ना ट्‌याने रदे। 
LUK.3.3	यूहन्‍ना पाप-क्षमाजे लागि पश्‍चात्तापजे बप्‍तिस्‍माजे बारेने प्रचार चीदे-चीदे यर्दन होङ्जे ती-छो का-मुलुक क्‍यूत्‍देबे योङ्‍रदे। 
LUK.3.4	अगमवक्ता मी यशैयाजे किताबने येरे लिख्‍दीये ख्यङ्,
LUK.3.4	“मी अन्‍टोङब चनमन नेने मी त्‍या पारा पून्‍नबजे के, परमप्रभुजे लम् तयार ची, ङूजे लम् सोझो ची।
LUK.3.5	खाल्‍सा खल्‍सी टक्कने पूर्‌दीय, मेस्ये गङ्यू क्‍वाने मेस्ये चीद पोर्‌चायू क्वाने सम्‍म बन्‍दीय।
LUK.3.5	बायाँ बूयू सोझो क्‍यूक्य, मेस्‍ये अप्‍ठ्‍यारो लम्‌यू सूस्योलो क्यूक्य,
LUK.3.6	मेस्‍ये मीयू क्वादेने परमेश्‍वरजे मुक्ति तङ्क्‍य।”
LUK.3.8	होरेक्यूत्देबे रङ्से-रङ्से पापजे पश्‍चात्ताप ‍चीत्‍देबे रङ्से सेम् परमेश्‍वरतेले ल्‍वारदेबे हम्‍ब अनुसार चील्‍ली। तर ‘ङीन अब्राहामजे छगूम्-पूर्‌गूम् ख्यङ्’ यदेबे नमयू प्लीम्ब प्रेक्‍क्‍य अम्‍मन्‍लाची। चेनेयलो ङ नमयूने यीय, परमेश्‍वरदे अम्‍ब लूङ्यूदेये अब्राहामजे लागि छगूम्-पूर्‌गूम् जन्मेदे खूइय। 
LUK.3.9	चूजो तोङ्बोयूजे छने ग पर्‌दीक ख्यङ्, हम्‍ब कारणदे ज्‍य फल अम्‍पीनब तोङ्बोयू क्वाने टील्‍देबे मीने छाबीय।”
LUK.3.10	मीयूदे यूहन्‍नाने लोत्‍दे, “होरेयलो ङीदे च चे पर्‌दीय स्व?”
LUK.3.11	ङूदे थमयूने जवाफ पीन्‍दे, “सूप्रे तोर ङ्‍ही ख्यङ्, ङूदे त्‍वब मीने त्‍या पीन्स्‍य, मेस्‍ये सूप्रे चसे ख्यङ्, ङूदेये होरप्रने त्‍वबने पीन्‍स्‍य।”
LUK.3.13	ङूदे थमयूने यदे, “कन्‍छ्वा तोक्‍दीये ख्‍य हम्‍ब यली थेप् स्‍यर्‌म अन्‍लङ्लाची।”
LUK.3.14	सिपाईयूदेये लोत्‍दे, “ङीदेब च चे?”
LUK.3.14	ङूदे थमयूने यदे, “कोइ फ्‍याने आज्ञा चीत्देबे, मेस्‍ये लूच्‍च दोष तन्देबे अन्‍लूट्दीलाची। रङ्सेजे तनखने सून्ताकी क्‍यूरो।” 
LUK.3.15	कन्‍छ्वाब मीयू आशा चीत्‍देबे टून ख्‍य। होर्‌दे थमयू क्वाजे सेम्‍ने यूहन्‍नाने ख्रीष्‍ट यी च मन्‍न ख्‍य, 
LUK.3.16	होर्‌दे यूहन्‍नादे हम्‍ब मीयू क्वानेने जवाफ पीन्‍दे, “ङैदे नमयूने क्‍यूदे बप्‍तिस्‍मा पीन्क्‍य, तर ङ यली शक्तिशाली मीत्‍या रेन ख्यङ्, ङूजे पैङ्‍गीजे थब फाब लायकजे ङ त्वो। ङूदे नमयूने पवित्र आत्‍मा मेस्ये मीदे बप्‍तिस्‍मा पीन्क्‍य। 
LUK.3.17	छङब की ङूजे लाने ख्यङ्, ङूदे हम्‍ब की टेल्‍देबे रङ्से खला चेलाबे खम्सङ् चीक्‍क्‍य, ह्‍वप्रे पूव छूर्‌दीदेबे ह्‍व क्वाने से भारीने चङ्क्‍य, मेस्‍ये पूव क्वाने ङूदे कलङ्बेये अन्‍सीबब मीने नेम्‍बीय।” 
LUK.3.18	येरप्रने‌ सूजो कूम शिक्षा प्रेब अर्तीयू यदेबे यूहन्‍नादे मीयूने सूगब खबर प्रचार चीत्‍दे।
LUK.3.20	यूहन्‍नाने झ्यालखान नङ्‍ने स्‍योप्‍देबे ङूदे हम्‍ब अन्ज्‍य कामयू फ्‍याने झन् थेप् अन्ज्‍य काम त्‍या थप्‍दीदे।
LUK.3.21	हन्‍छ्वाब मीयू क्वादेने बप्‍तिस्‍मा कीन्‍दे, होर्‌दे येशूदेये बप्‍तिस्‍मा कीन्‍देबे प्रार्थना चीन्‍न ख्‍य, हन्‍छ्वा स्‍वर्ग पूक्‍गीदेबे, 
LUK.3.22	पवित्र आत्‍मा ङ्वजे रूप्ने धोङ्‍रप्र ङूजे फ्‍याने ‍रदे। होर्‌दे स्‍वर्गदे येर के त्‍या तैरदे, “न ङैजे छेब च ख्यङ्, ङ नैप्रे सोरो सूग ख्यङ्।”
LUK.3.23	येशूदे रङ्से सेवा सुरु चीप्‍प ङू धेन्‍ने सूम्च्‍यू वर्षजे क्‍यूट्‍ट ख्‍य। मीयूदे ङू योसेफजे च मन्‍न ख्‍य, योसेफ एलीजे च ख्‍य। 
LUK.3.24	एली मत्तातजे च, मत्तात लेवीजे च, लेवी मल्‍कीजे च, मल्‍की यान्‍नाजे च, यान्‍ना योसेफजे च ख्‍य, 
LUK.3.25	योसेफ मत्तातथियासजे च, मत्तातथियास आमोसजे च, आमोस नहूमजे च, नहूम इसलीजे च, इसली नग्‍गैजे च ख्‍य, 
LUK.3.26	नग्‍गै माथजे च, माथ मत्तातथियासजे च, मत्तातथियास सेमैनजे च, सेमैन योसेखजे च, योसेख योदाजे च ख्‍य, 
LUK.3.27	योदा योआननजे च, योआनन रेसाजे च, रेसा यरुबाबेलजे च, यरुबाबेल शालतिएलजे च, शालतिएल नेरीजे च ख्‍य, 
LUK.3.28	नेरी मल्‍कीजे च, मल्‍की अद्दीजे च, अद्दी कोसामजे च, कोसाम एलमादमजे च, एलमादम एर्‌जे च ख्‍य, 
LUK.3.29	एर्‌ यहोशूजे च, यहोशू एलीएजरजे च, एलीएजर योरीमजे च, योरीम मत्तातजे च, मत्तात लेवीजे च, 
LUK.3.30	लेवी शिमियोनजे च, शिमियोन यहूदाजे च, यहूदा योसेफजे च, योसेफ योनानजे च, योनान एल्‍याकीमजे च, 
LUK.3.31	एल्‍याकीम मलेआजे च, मलेआ मिन्‍नाजे च, मिन्‍ना मत्ताथाजे च, मत्ताथाजे च नातान, नातान दाऊदजे च, 
LUK.3.32	दाऊद यिशैजे च, यिशै ओबेदजे च, ओबेद बोअजजे च, बोअज सल्‍मोनजे च, सल्‍मोन नहशोनजे च, 
LUK.3.33	नहशोन अम्‍मीनादाबजे च, अम्‍मीनादाब आरामजे च, आराम हेस्रोनजे च, हेस्रोन फारेसजे च, फारेस यहूदाजे च, 
LUK.3.34	यहूदा याकूबजे च, याकूब इसहाकजे च, इसहाक अब्राहामजे च, अब्राहाम तेरहजे च, तेरह नाहोरजे च, 
LUK.3.35	नाहोर सरूगजे च, सरूग रऊजे च, रऊ पेलेगजे च, पेलेग एबेरजे च, एबेर शेलहजे च, 
LUK.3.36	शेलह केनानजे च, केनान अर्पक्षदजे च, अर्पक्षद सेमजे च, सेम नोआजे च, नोआ लेमेखजे च, 
LUK.3.37	लेमेख मतूशेलहजे च, मतूशेलह हनोकजे च, हनोक येरेदजे च, येरेद महलालेलजे च, महलालेल केनानजे च, 
LUK.3.38	केनान एनोशजे च, एनोश शेतजे च, शेत आदमजे च, आदम परमेश्‍वरजे च।
LUK.4.1	येशू पवित्र आत्मादे पूरा फ्‍यादेबे यर्दन होङ्दे ल्‍वारदे, मेस्‍ये आत्मादे ङूने मी अन्‍टोङब चनमन नेने स्‍योल्‍गीदे। 
LUK.4.2	मेस्‍ये ङ्यील्लङ् दिनसेमे मी अन्‍टोङब चनमन नेने शैतानदे ङूने जाँच चीत्‍दे। हम्‍ब दिन‍ने ङूदे चैत्‍याये अन्‍च, ङ्यील्लङ् दिन जेङ्‍क ङ्‍येदे ङू ठीदे।
LUK.4.3	होर्‌दे शैतानदे ङूने यदे, “न परमेश्‍वरजे च यलो अम्‍ब लूङ्ने आज्ञा पीन्, मेस्‍ये हम्‍ब लूङ् क्यङ् क्यूप्पस्य।”
LUK.4.5	ङूदे येशूने फेर नेत्‍याने कूदीदेबे खात्‍याने संसारजे राज्‍ययू क्वाने तन्‍दे। 
LUK.4.6	शैतानदे ङूने यदे, “ङ अम्‍ब साप्‍ता हकप्रे अम्‍बजे मान नने पीन्क्‍य, चेनेयलो अम्‍ब क्वाने ङैने सूम्‍दीये ख्यङ्, ङैदे सूने पीन्‍दीङ् रीको, ङूनेने पीन्क्‍य। 
LUK.4.7	नदे ङैने स्‍यूव पीन्‍लो अम्‍ब राज्‍ययू क्वाने नैजे क्‍यूक्‍क्‍य।”
LUK.4.9	होर्‌दे ङूदे येशूने यरूशलेमने कूदीदेबे मन्‍दिरजे पात्‍ता फ्‍या-टने येत्‍दे, मेस्‍ये ङूदे यदे, “न परमेश्‍वरजे च यलो यैयादे मो छङ्। 
LUK.4.10	चेनेयलो धर्मशास्त्रने लिख्दीये ख्यङ्,
LUK.4.10	‘ङूदे नैजे रक्षा चेने रङ्से स्‍वर्गदूतयूने आज्ञा पीङ्‍क्‍य,’
LUK.4.11	मेस्‍ये ‘थमयूदे नैजे तोप् लूङ्ने ज्‍या अन्‍थूङ्बस्‍य यदेबे ला-लाने थम्‍दीय’ नत्रलो नैजे तोप् लूङ्‍ने थूङ्‍बीय।”
LUK.4.13	शैतानदे येशूने क्वाने जाँच चे जङ्‍क ङ्येदे ज्‍य मौका अम्‍प्रेत्‍दासेमे ङूने पोङ्‍यीदेबे गीली।
LUK.4.14	येशू पवित्र आत्माजे शक्तिने गालीलने ल्‍वारदे, मेस्‍ये ङूजे बारेने ती-छो का-मुलुक‍नेने ड्‍वङ्‍गे क्‍यूत्‍दे। 
LUK.4.15	येशूदे सभा-कीम्‌यूने शिक्षा पीनने सुरु चीत्‍दे, मेस्‍ये क्वादेने ङूजे सार्‌या चेख्‍य।
LUK.4.16	येशू नासरतने रदे, ङू हैयाने छर ख्‍य। ङूजे बनी अनुसार आराम टूङब दिन‍ने सभा-कीम्ने गीलीदे, मेस्‍ये छ्‌य्वेने मेर्‌दे। 
LUK.4.17	येशूने अगमवक्ता यशैयाजे किताब पीन्‍दे। ङूदे हम्‍ब किताब ल्‍वादेबे अम्‍ब पो लिख्दीयेब खण्ड योन्‍दे:
LUK.4.19	मेस्‍ये परमप्रभुजे सूगब वर्षजे बारेने स्‍य्‍वेजे लागि ङूदे ङैने कूल्‍बे ख्यङ्।”
LUK.4.20	येशूदे किताब बन्‍द चीत्‍दे, मेस्‍ये सेवा चेब मीत्‍याने पीन्‍देबे ङू टूङ्दे। सभा-कीम्ने ख्‍यब मीयू क्वाजे म्‍या ङू फ्‍याने पर्‌दीदे। 
LUK.4.21	होर्‌दे ङूदे थमयूने यदे, “दीनी धर्मशास्त्रजे अम्‍ब वचन नमयूदे ङ्‍यीन-ङ्‍यीनने पूरा क्‍यूरे ख्यङ्।”
LUK.4.22	मीयू क्वादेने येशूजे सार्‌या चीत्‍दे, मेस्‍ये ङूजे ङूर्‌दे योङ्‍रब ङ्येमब वचनने छाक्‍कै परदीकदे, मेस्‍ये थमयूदे यदे, “ङू योसेफजे च ते स्व?”
LUK.4.23	येशूदे थमयूने यदे, “तम्दम्‍ने, नमयूदे ङैने अम्‍ब उखान यीय, ‘ओ डक्‍टर, रङ्सेदेने रङ्से तम् ची। कफर्नहुमने नदे च च चीत्‍दे यब पो ङीदे तदे, हम्‍ब अयाने रङ्से सहरनेये ची’।” 
LUK.4.24	होर्‌दे ङूदे यदे, “तम्दम्‍ने ङ नमयूने यीय, अगमवक्ता सूनेये ङूजे रङ्से देशने स्वागत अन्ची। 
LUK.4.25	तर ङ तम्दम्‍ने नमयूने यीय, एलियाजे पलोने इस्राएलने कूम प्ल्यङ् सीयेब मदीयू ख्‍य, हम्‍ब बीलने वर्ष सोम् ल-र्‌वा झीरी अन्‍रदे खडेरी क्‍यूरी होरेक्यूत्देबे का-मुलुक देशने सोरो केन् अनिकाल पर्‌दीक ख्‍य। 
LUK.4.26	तर एलिया सीदोन देशजे सारपतने ख्‍यब प्ल्यङ् सीयेब मदी त्‍या ट्‌याने कूल्‍बीदे, सूजो सूट्‍यानेये अन्‍कूल्‍बी। 
LUK.4.27	अगमवक्ता एलीशाजे पलोने इस्राएलने कूम कुष्‍ठ बीद लादीकबयू ख्यङ्लीने सिरियाजे नामान त्‍या तम् चीत्‍दे, सूजो सूत्यानेये तम् अन्‍ची।”
LUK.4.28	अम्‍ब पो तदेबे सभा-कीम्ने ख्‍यब मीयू क्वाने छीदे मूत्‍दे क्‍यूत्‍दे। 
LUK.4.29	थमयू लङ्दे मेस्‍ये येशूने सहरदे फीने योम्‍बीदेबे कम्ब कङ्ने थमयूजे लागि सहर बन्‍दीये ख्‍य, हम्‍बजे टने कूदीदेबे ङूने मो हूल्‍बे मेदे। 
LUK.4.30	तर ङू थमयूजे अन्‍द्रदे क्‍योइदेबे योङ्‍गीदे।
LUK.4.31	येशू गालीलजे सहर त्‍या कफर्नहुमने तल्‍र‌दे। आराम टूङब दिनने ङूदे थमयूने शिक्षा पीनने सुरु चीत्‍दे। 
LUK.4.32	थमयू येशूजे शिक्षाने हार्‌मन्दीकदे, चेनेयलो ङूजे वचन हक प्रेब मीजेप्र ख्‍य।
LUK.4.33	सभा-कीम्ने अशुद्ध छेत् आत्‍मादे चूङ्‍गब मी त्‍या ख्‍य, मेस्‍ये हम्‍ब के केन् योन्‍देबे पारा पूत्‍दे, 
LUK.4.34	“येशू नासरी, नैजे ङीप्रे चे काम? न ङीयूने नाश चेने रऔ?, न परमेश्‍वरजे पवित्र मी यदेबे ङैने था ख्यङ्।”
LUK.4.35	होर्‌दे येशूदे ङूने फ्राचीदे, “पारा अम्‍पूल्‍लाची, मेस्‍ये ङूजे ङ्वदे योङ्ब।” हम्‍ब मीने अन्‍द्रने छ्‌यर् तप्पीदेबे ङूने चैत्‍याये नोक्‍सान अन्‍चील्‍लाबे हम्‍ब छेत् आत्‍मा ङूजे ङ्वदे योङ्देबे गीली।
LUK.4.36	होर्‌दे थमयू क्वाने छाक्‍के पर्‌दीकदे, मेस्‍ये त्‍यादे सूजोने येरे यदे, “अम्‍ब कर खल्‍जे वचन? येशूदे अशुद्ध आत्मायूने हुकुम चीत्‍देबे शक्तिने क्‍यम टूङ्, मेस्‍ये हम्‍बयू योङ्देबे प्रटोङ्।” 
LUK.4.37	ङूजे न-मीन् ती-छो का-मुलुकने ड्‍वाङ्‍गे क्‍यूरी।
LUK.4.38	सभा-कीम्दे योङ्देबे येशू सिमोनजे कीम्ने क्योइदे। सिमोनजे य्‍वामी छोव-तप्दे बेस्‍से अमीन् क्‍यून्‍न ख्‍य, मेस्‍ये थमयूदे ङूजे लागि येशूने बिन्‍ती चीत्‍दे। 
LUK.4.39	ङू ट्‌याने मेर्‌देबे येशूदे छोव-तप्ने फ्राचीदे, मेस्‍ये छोव-तप्दे ङूने क्यापीदे, मेस्‍ये खत्‍याने लङ्देबे ङूदे थमयूजे सेवा चीत्‍दे।
LUK.4.40	होर्‌दे मीया नूम्‍रब कूम थरीजे बीद ख्‍यब नवयू क्वाने थमयूदे येशू ट्‌याने रेत्‍दे। ङूदे थमयू त्‍यात्‍या फ्‍याने रङ्से ला येत्‍देबे थमयूने तम् चीम्मीदे। 
LUK.4.41	कूम मीयूजे ङ्वदे छेत्‌यूये बोङ्बे पारा पूदे-पूदे “न परमेश्‍वरजे च ख्यङ्” येये-येये योङ्‍गीदे, तर येशूदे थमयूने क्‍यम्‍से अम्‍पीन्‍लाबे फ्राचीदे, चेनेयलो थमयूदे ङू ख्रीष्‍ट यदेबे स्येख्‍य।
LUK.4.42	नप्‍दे म्‍या तङ ङ्येदे येशू योङ्देबे याङ्यूङ् नेने गीलीदे। मी हुलदे ङूने मेले-मेले ङू ट्‌याने फ्‍योरदे, मेस्‍ये “ङीयूने पङ्देबे अम्‍प्रलाची” यदेबे ङूने रोक्‍तेने बोङ् चीत्‍दे। 
LUK.4.43	तर येशूदे थमयूने यदे, “ङैदे परमेश्‍वरजे राज्‍यजे सूगब खबर सूजो सहरजे मीयूने स्‍य्‍वेने पर्‌देख्यङ्, चेनेयलो ङ अम्‍ब कामजे लागिने कूल्‍बे ख्यङ्।” 
LUK.4.44	होर्‌दे येशूदे यहूदियाजे सभा-कीम्‌यूने प्रचार चेने सुरु चीत्‍दे।
LUK.5.2	येशूदे तालजे नने डुङ्गा ङ्‍ही तङ्दे, तर जाल छाब मीयू डुङ्गाजे फीने टूङ्देबे रङ्सेजे जालयू ठून ख्‍य। 
LUK.5.3	हम्‍ब डुङ्गा ङ्‍ही नङ्ने त्‍या सिमोनजे ख्‍य। हम्‍बने टदेबे येशूदे डुङ्गाने छो-नदे छीत्‍या तीलाने कूपसे पीन्‍दे। ङूदे डुङ्गाने टूङदेबे मी हुलने शिक्षा पीनने सुरु चीत्‍दे।
LUK.5.4	शिक्षा पीन जेङ्‍क ङ्‍येदे, येशूदे सिमोनने यदे, “गहिरोतेले कूबदेबे ङ सेने नैजे जाल छा।”
LUK.5.7	थमयूदे सूजो डुङ्गाने ख्‍यब गोसारी ख्‍योनयूने क्वार स्‍यने लतप् चीत्‍दे, मेस्‍ये रदेबे थमयूदे डुङ्गा ङ्‍हीनेने ङदे फ्‍यादे, अन्‍छ्वासेमे क्‍यूत्‍दे यी डुङ्गायूये क्‍यूने डूब्‍दीब मैदे।
LUK.5.8	होर्‌दे अम्‍ब तङ्देबे सिमोन मेस्‍ये पत्रुसदे येशूजे तोप्ने पून्‍छ्‌यल् क्‍यूत्‍देबे यदे, “ओ प्रभु, न ङैट्‍यादे थेचेकी, चेनेयलो ङ पापी मी ख्यङ्।” 
LUK.5.9	अन्‍छ्वा कूम ङ सेब तङ्देबे ङू मेस्‍ये ङूप्रे ख्‍यबयू क्वादेने सोरो हार्‌मन्‍दीकदे। 
LUK.5.10	होरप्रने जब्‍दियाजे चयू याकूब मेस्ये यूहन्‍नाये छाक्‍के पर्‌दीकदे। थमयू सिमोनप्रे गोसारी ख्‍य।
LUK.5.10	येशूदे सिमोन‍ने यदे, “अम्‍फलाची, जेम्‍सेमेस्‍ये नदे ङ दी तर मीयूने चूङ्क्य।” 
LUK.5.11	होर्‌दे थमयूदे कन्‍छ्वाब डुङ्गायू पखने रेत्‍दे, थमयूदे साप्‍ता थोक पङ्‍गीदे, मेस्‍ये ङूजे ङ्ये-ङ्ये गीलीदे।
LUK.5.12	कन्‍छ्वाब ङू सहर ट्‍याने ख्‍य, हन्‍छ्वाब कुष्‍ठ बीद लादीकब मी त्‍यादे येशूने तङ्देबे ङूजे खूम्‍ने पून्‍छ्‌यल क्‍यूत्‍देबे बिन्‍ती चीत्‍दे, “ओ प्रभु, नदे ङैने तम्चीम्‍मेब सेम् चील्‍लो, ङैने तम् चीम्‍मे खूइय।”
LUK.5.13	येशूदे ला तान्‍तीदेबे “ङ सेम् चीक्‍क्‍य, न तम् क्‍यूस्‍स्‍य” यदेबे हम्‍ब मीने छूत्‍दे, होर्‌दे त्‍याफेने ङूजे कुष्‍ठबीद ङूजे ङ्वादे हर्‍दीयी।
LUK.5.15	तर का-मुलुकने येशूजे न-मीन् बेस्‍से ड्वाङ्‍गे क्‍यूरी, मेस्‍ये केन् मीहुल ङूजे पो ङ्‍यीनने मेस्‍ये रङ्से-रङ्सेजे बीदयू तम् क्‍यूरने रूप् क्‍यून्‍न ख्‍य। 
LUK.5.16	तर येशूब थमयूप्रे आलाक्के क्‍यूत्‍देबे मी अन्‍टोङब चनमन नेयूने प्रदेबे प्रार्थना चे ख्‍य।
LUK.5.17	तीया येशू शिक्षा पीन्‍नूब गालील मेस्ये यहूदियाजे पूरा तदे मेस्ये यरूशलेमदे रब फरिसीयूप्रे पन्‍डेयू ङूजे ट्‌याने टून ख्‍य। परमप्रभुजे तम् चे ख्‍वब शक्ति ङूप्रे ख्‍य। 
LUK.5.18	मीयूदे पक्षाघाती मीने ङ्यूम्‍नब कपतीक सजने येशू ट्‌याने रेदे, मेस्‍ये थमयूदे हम्‍ब नव प्‍लेत्‍देबे येशूजे खूम्‍दे नङ्ने कूबमेदे। 
LUK.5.19	तर मी हुलदे चीत्‍देबे नवने नङ्ने कूबने लम् अम्‍प्रे होर्‌दे थमयूदे कीम्जे छन फ्‍याने टदे, मेस्‍ये धूरी पर्‌दे नवने ङूजे कपतीकसजने मो येशूजे खूम्‍ने तेल्बीदे।
LUK.5.20	होर्‌दे येशूदे थमयूजे विश्‍वास तङ्देबे यदे, “ओ मी, नैजे पाप क्षमा क्‍यूत्‍दे।”
LUK.5.21	होर्‌दे पन्‍डेयू मेस्ये फरिसीयूदे लोत्‍दे, “परमेश्‍वरजे न प्वेब अम्‍ब सू? पाप ब परमेश्‍वरदे त्‍या क्षमा चे खूइय।”
LUK.5.22	तर येशूदे थमयूदे ल्वेब पो था प्रेत्‍देबे थमयूने जवाफ पीन्‍दे, “नमयू रङ्सेजे सेम्ने चेने येर ल्‍वे? 
LUK.5.23	‘नैजे पाप क्षमा क्‍यूत्‍दे’ या ‘लङ्देबे प्र’ यब, कम्ब सूस्‍योलो ख्यङ्? 
LUK.5.24	तर मीजे चदे पृथ्वीने पाप क्षमा चेब हक ख्यङ् यदेबे नमयूदे स्ये” होर्‌दे ङ्येदे येशूदे हम्‍ब पक्षाघाती बीद लादीकब मीने यदे, “ङ नने यीय, लङ् मेस्‍ये रङ्सेजे कपतीक प्‍लेत्‍देबे कीम्ने प्र।” 
LUK.5.25	होर्‌दे नव खात्‍याने थमयूजे खूम्‍नेने लङ्दे, मेस्‍ये कम्ब कपतीकने ङू स्‍य्वाल् क्‍यून्‍न ख्‍य हम्‍ब लङ्देबे परमेश्‍वरजे महिमा चीदे-चीदे रङ्से कीम्तेले गीलीदे। 
LUK.5.26	हन्‍छ्वाब मीयू क्वाने हार्‌मन्‍दीकदे, मेस्‍ये थमयूदे परमेश्‍वरजे महिमा चीत्‍दे, मेस्‍ये फदेबे येरे यदे, “दीनी ङीदे नोङ्ल्‍या काम तङ्दे।”
LUK.5.27	होर्‌दे अम्‍ब पोयू चे जेङ्‍क ङ्येदे येशू फीने गीलीदे, मेस्‍ये लेवी मीन्‍जे स्यर्‌म लङब मीत्‍या स्‍योर्‌म लङ्ब अड्‍डने टूनब तङ्दे, मेस्‍ये ङूने यदे, “न ङैजे ङ्ये ङ्ये ख।” 
LUK.5.28	होर्‌दे ङूदे साप्‍ता थोक‍ने पङ्‍गीदे, मेस्‍ये लङ्देबे ङूप्रे गीलीदे।
LUK.5.29	लेवीदे रङ्सेजे कीम्ने येशूजे लागि बेस्‍से केन् भत्यार् लङ्दे। हैयाने स्यर्‌म लङयूप्रे सूजो कूम मीयू थमयूप्रे भत्यार् चने टून ख्‍य। 
LUK.5.30	फरिसीयू मेस्ये थमयूजे पन्‍डेयू येशूजे स्यूस्स्यायूजे विरुद्धने येरे यदेबे गन्गन् चीत्‍दे, “नमयू स्‍यर्‌म लङ्बयू मेस्‍ये पापीयूप्रे चेने प्रे टूङ्देबे चसे च?”
LUK.5.31	तर येशूदे थमयूने यदे, “अन्‍नब मीने डाक्‍टरजे हर्‌जो अम्‍पर्‌दी, तर नव मीने त्‍या डक्‍टरजे हर्‌जो पर्‌दीय। 
LUK.5.32	ङ धर्मीयूजे लागि दी, तर पापीयूने पश्‍चात्ताप चेबजे लागि क्वने र ख्यङ्।”
LUK.5.33	थमयूदे येशूने यदे, “यूहन्‍नाजे स्यूस्स्यायू बील-बीलने बर्त टूङ्देबे प्रार्थना चे ख्यङ्। फरिसीयूजे स्यूस्स्यायूदेये येरेने चे ख्यङ्, तर नैजे स्यूस्स्यायू यलो चथूङ चीन्‍न ख्यङ्।”
LUK.5.34	येशूदे थमयूने यदे, “च दूलप्रे ख्यङ्दा जन्‍तीयूने बर्त टूङ् य खूइया? 
LUK.5.35	तर येर दिन रीय, हन्‍छ्वाब दूल थमयू ट्‌यादे छूर्‌दीबीय। होर्‌दे थमयू हम्‍ब दिनयूने बर्त टूङ्‍क्य।”
LUK.5.36	येशूदे थमयूने उखान त्‍या स्‍योत्‍देबे: “सूमीदेये सर् कोलाजे टलो ङीङ् कोलाने अन्‍ख्‍य, नत्र हम्‍बदे सर् कोला प्र्याङ्‍गीय, मेस्‍ये सर् टलो ङीङ्प्रे अम्‍मील्‍ली। 
LUK.5.37	सूमीदेये सर् अङ्‍गुरजे ची ङीङ् खूस्‍यजे पीजीने अन्‍चङ्, नत्र सर् चीदे खूस्‍स्‍य प्र्याङ्बीय, मेस्‍ये अङ्‍गुरजे ची पीब्‍बीय, र पीजीये नोङ्बीय। 
LUK.5.38	ची सर् खूस्‍स्‍यजे पीजी सर्‌ने चङ पर्‌दीय। 
LUK.5.39	कम्ब मीदेये अङ्‍गुरजे ची ङीङ् थूङ्देबे सर् अम्‍मे, चेनेयलो ङूदे यीय्, ‘ङीङ्बने लेम ख्यङ्’।”
LUK.6.2	तर फरिसीयू नङ्ने कोइ कोइदे थमयूने यदे, “आराम टूङब दिनने चैसे चे अन्‍क्‍यूर ख्‍य हम्‍ब नमयूदे चैने चे?”
LUK.6.3	येशूदे थमयूने जवाफ पीन्‍देबे यदे, “च नमयूदे अम्‍बये अन्‍छ्‌य्वे औ, कन्‍छ्वाब दाऊदे ङू मेस्‍ये ङूप्रे ख्‍यब मीयू ठे ख्‍य, हन्‍छ्वाब ङूदे च चीत्दे? 
LUK.6.4	केर्‌बे परमेश्‍वरजे कीम्ने क्‍योइदेबे चैर्‌दीयेब क्‍यङ् योन्‍देबे ङूदे चदे, मेस्‍ये ङूप्रे ख्‍यब ख्‍योन्‌यूने पीन्‍दे, हम्‍ब पूस्‍र्‌यायूदेत्‍या च क्‍यूर ख्‍य सूजोदे च अन्क्यूर ख्‍य।” 
LUK.6.5	होर्‌दे येशूदे थमयूने यदे, “मीजे च आराम टूङब दिनजे प्रभु ख्यङ्।”
LUK.6.6	सूजो आराम टूङब दिनने सभा-कीम् नङ्ने गीलीदेबे येशूदे शिक्षा पीन्‍दे। हैयाने ख्‍यब मीत्‍याजे स्येत्-ला खरे ख्‍य। 
LUK.6.7	ङूदे आराम टूङब दिनने तम् चीम्‍मेब काम चील्‍लो ङूने दोष लैदेस्ये यदेबे पन्‍डे मेस्ये फरिसीयू ङूजे च्‍यूव चीन्‍न ख्‍य।” 
LUK.6.8	तर थमयदे च ह्‍वे चीन्‍न ख्‍य हम्‍ब येशूदे था प्रेत्‍दे, मेस्‍ये ला खरेब मीने यदे, “अन्‌-याने ख मेस्‍ये मेर्।” होर्‌दे ङू लङ्देबे मेर्‌दे।
LUK.6.9	होर्‌दे येशूदे थमयूने यदे, “ङ नमयूने लोक्‍क्‍य, आराम टूङब दिनने मीने ज्‍य चे या ङूने अन्ज्‍य चे, प्राण बच्‍दीमे या नाश चे कम्ब ज्‍य ख्यङ्?”
LUK.6.10	होर्‌दे ङूदे क्वानेने खूरीरी लेत्‍देबे हम्‍ब मीने यदे, “नैजे ला तान्‍ती।” ङूदे यप्रने चीत्‍दे, मेस्‍ये ङूजे ला ज्‍य क्‍यूरी। 
LUK.6.11	तर थमयू छीदे मूत्‍दे क्‍यूत्‍दे, मेस्‍ये येशूने केर्‌चे यदेबे थमयूदे मोतो चेने सुरु चीत्‍दे।
LUK.6.12	हम्‍ब दिनने येशू गङ्तेले प्रार्थना चेने गीलीदे, मेस्‍ये मूस्‍सेने परमेश्‍वरप्रे प्रार्थना चीत्‍देबे मून चदे। 
LUK.6.13	नप्-क्‍यूर मेस्‍ये येशूदे ङूजे स्यूस्स्यायूने रङ्से ट्‌याने कोदेबे थमयू नङ्ने बाह्र जनाने सेल्‍दे, मेस्‍ये ङूदे थमयूने मूल स्यूस्स्या यब मीन् येत्‍दे: 
LUK.6.14	सिमोन, ङूने येशूदे पत्रुस यदेबे मीन येत्‍दे, मेस्‍ये ङूजे च्‍योन् अन्‍द्रियास, याकूब, यूहन्‍ना, फिलिप मेस्ये बारथोलोमाइ, 
LUK.6.15	मत्ती मेस्ये थोमा, अल्‍फयसजे च याकूब मेस्ये सिमोन, ङूने हुलदङ्‍गा चेब य ख्‍य, 
LUK.6.16	याकूबजे च यहूदा, मेस्‍ये यहूदा इस्‍करियोत, ङू ब धोका पीनब क्‍यूत्‍दे।
LUK.6.17	येशू थमयूप्रे मो तल्‍रदेबे सम्‍म नेत्‍याने मेर्‌दे। ङूजे स्यूस्स्यायूजे हुल केन् त्‍या, मेस्‍ये पूरा यहूदिया मेस्ये यरूशलेम, मेस्‍ये समुद्र नतेलेजे टुरोस प्रे सीदोनजे नेदे मीहुल केन्, 
LUK.6.18	ङूजे वचन ङ्यीनने मेस्‍ये रङ्से-रङ्से बीददे तम् क्‍यूरने र ख्‍य। अशुद्ध आत्‍मायूदे पेर्‌दीनबयूये तम् क्‍यूत्‍दे। 
LUK.6.19	मीहुल‍दे ङूने छ्वे मेदे, चेनेयलो शक्ति ङूजे ङ्वदे योङ्बीन ख्‍य, मेस्‍ये थमयू क्वानेने तम् चीम्‍मे ख्‍य।
LUK.6.20	होर्‌दे ङूदे रङ्सेजे स्यूस्स्यायू तेले लेत्‍देबे यदे:
LUK.6.20	“नम दूखीयूदे असी प्रे ख्यङ्,
LUK.6.20	चेनेयलो परमेश्‍वरजे राज्‍य नमयूजेने ख्यङ्।
LUK.6.21	नम चूजो ठेबयू, नमयूदे असी प्रेक्क्य, चेनेयलो नमयूदे कलाबे चप्रेक्क्य। नम चूचो म्यामू तल्देबे ङ्वबयू, नमयूदे असी प्रेक्क्य, चेनेयलो नमयूदे रीग
LUK.6.21	प्रे‍क्क्य।
LUK.6.23	“हम्‍ब दिन‍ने तङ्, मेस्‍ये सूग्‍देबे ङ्य, स्वर्गने नमयूजे इनाम केन् क्‍यूक्‍क्‍य। चेनेयलो नमयूजे मेमेयूदे अगमवक्तायूने यरप्रने चे ख्‍य।
LUK.6.24	“तर धिक्‍कार, नम फ्‍योबोयू!
LUK.6.24	चेनेयलो नमयूदे रङ्सेजे आराम-सूखजे जीया प्रेक्‍क ख्यङ्।
LUK.6.25	धिक्‍कार, नम दीनी कलाबे चबयू! चेनेयलो नमयू ठीय।
LUK.6.25	धिक्‍कार, नम दीनी रीगबयू!
LUK.6.25	चेनेयलो नमयू सूर्‌त चीत्‍देबे ङूय।
LUK.6.26	धिक्‍कार, नमयूने, कन्‍छ्वाब मीयू क्वादेने नमयूजे सार्‌या चीक्‍क्‍य! चेनेयलो येरप्रने नमयूजे मेमेदेये लूच्‍च अगमवक्तायूने चेख्‍य।
LUK.6.27	“तर नम ङ्‌यीनबयूने ङ यीय, रङ्से शत्रुने प्रेम ची, मेस्‍ये ह्‍यल चेयूने भलो ची, 
LUK.6.28	ले-तप्‍यूने असी पीन्, अन्ज्‍य व्यवहार चेबयूजे लागि प्रार्थना ची। 
LUK.6.29	नने डम्‍ब त्‍याने रोप्‍लो सूजो डम्‍बये ता, मेस्‍ये नैजे चूङ्‍ग लेन्‍केमेबने नैजे कमेजये कूबसे पीन्। 
LUK.6.30	नेप्रे स्‍यबयू क्वानेने पीन्, मेस्‍ये नैजे सेयू कूतेबप्रे फेरि अन्‍स्‍यलाची। 
LUK.6.31	मीयूदे कर नमयूने चीस्‍स्‍य मन्‍न, नमयूदेये थमयूप्रे होरप्रने ची।”
LUK.6.32	“नमयूने प्रेम चेयूनेत्‍या प्रेम चील्‍लो नमयूने चै फाइदा क्‍यूत्‍दे? चेनेयलो पापीयूदेये रङ्सेने प्रेम चेबयूप्रे प्रेम चीक्‍क्‍य। 
LUK.6.33	नमयूने ज्‍य चेयूनेत्‍या ज्‍य चील्‍लो, नमयूने चै फाइदा क्यूक्क्य स्व? चेनेयलो पापीयूदेये येरेने चीक्‍क्‍य।
LUK.6.34	कादेये ल्‍वामीयी च यब आशा चीत्‍देबे छेर् पीन्क्‍य यलो, नमयूने चै फाइदा क्यूक्क्य स्व? चेनेयलो फेरि हन्‍छ्वाने प्रेस्‍ये यब आशा चीत्‍देबे पापीयूदेये पापीयूने छेर् पीन्क्‍य। 
LUK.6.35	तर रङ्से शत्रुयूनेये प्रेम ची, मेस्‍ये थमयूने ज्‍य ची। फेरि प्रेब आशा अन्‍चील्‍लाबे छेर् पीन्, मेस्‍ये नमयूजे इनाम केन् क्यूक्क्य, होर्‌दे न पात्‍ता फ्‍याजे छगूम्-पूर्‌गूम् ठर्‌दीय, चेनेयलो येशूदे बैगुनी मेस्ये रङ्से मतलब्‍त्या पूरा चेब फ्‍यानेये कृपा चीक्‍क्‍य। 
LUK.6.36	नमयूजे प कृपालू क्‍यूरप्रने, नमयूये कृपालू क्‍यूरो।
LUK.6.37	“सूजोजे न्याय अन्‍चील्‍लाची मेस्‍ये नमयूजेये न्याय अन्‍ची। सूजोने दोष अम्पीन्‍लाची, मेस्‍ये नमयूनेये दोष चेब अन्‍ठर्‌दी। क्षमा पीन्, मेस्‍ये नमयूनेये क्षमा चीम्‍मीय। 
LUK.6.38	पीन्, मेस्‍ये नमयूनेये पीन्क्‍य। मीयूदे बेस्‍से लीङ्देबे तेने-तेने, म्‍यूर् चीत्‍देबे पीप्‍बलाबे नमयूजे कूच्‍यूने चङ्मीय। चेनेयलो कम्ब नप्‍दे नमयूदे तप्‍दे पीन्क्‍य, हम्‍ब नप्देने नमयूनेये ल्वामीय।”
LUK.6.40	स्यूस्स्या रङ्से गुरु यली केन् अन्क्यूर्, तर पूरा शिक्षा प्रेमेस्‍ये ङू ङूजे गुरु प्रने क्‍यूक्‍क्‍य।
LUK.6.41	“न रङ्से च्‍योन्जे म्‍याने ख्‍यब पूइत्‍या चेने तङ, तर रङ्सेजे म्‍याने ख्‍यब मूडब था अम्‍प्रे? 
LUK.6.42	न रङ्से म्‍याने ख्‍यब मूड अन्‍तङ् यलो, रङ्से च्‍योन्‍ने ‘ओ च्योन्, नैजे म्‍याने ख्‍यब पूइ ङैने योन्‍से पीन्’ यदेबे न केर्‌बे य खूइय? ओ कप्‍टी, खूम रङ्सेजे म्‍यादे मूड योन्, मेस्‍ये नदे च्‍योन्जे म्‍याने ख्‍यब पूइ योनने ज्य खम्‍सङ् तङ खूइय।
LUK.6.43	“ज्‍य तङ्बोने अन्ज्‍य सी अन्‍लो, या अन्ज्‍य तङ्बोने सोरो ज्‍य सी अन्लो। 
LUK.6.44	ज्‍य तङ्बोयू क्वाने ङूजे स्यीदेने चीन्तीय। चेनेयलो सूदेये चो पोङ्दे अञ्जीर अन्‍थो, मेस्ये चोजे झ्याङ्दे अंगूर रूप् अम्पूइ। 
LUK.6.45	ज्‍य मीदे रङ्से ज्य-सेम्दे ज्‍य पोने योन्क्‍य, तर दुष्‍ट मीदे ङूजे अन्ज्‍य सेम्‍दे अन्ज्‍य-पोने योन्क्‍य। चेनेयलो कम्ब पोदे सेम् फ्‍याये ख्‍य, मीजे ङूर्‌दे हम्‍बने योङ्‍रीय।
LUK.6.46	“ङैदे यब पो अन्‍चील्‍लो ङैने चेने ‘प्रभु, प्रभु’ येन? 
LUK.6.47	सू ङै ट्‌याने रीय, ङैजे वचन ङ्‍यीन्क्‍य मेस्‍ये हम्‍ब अनुसार चीक्‍क्‍य, हम्‍ब कर मी ख्यङ्, ङ नमयूने स्‍योक्‍क्‍य। 
LUK.6.48	हम्‍ब कीम्त्‍या बन्‍देब मीप्र ख्यङ्, ङूदे पोलोम् फ्‍याने जा पूत्‍दे। होर्‌दे कन्‍छ्वाब हून्‍ड केन् चील्‍लीदे, मेस्‍ये हम्‍ब कीम्ने हून्‍ड टरदे, हन्‍छ्वाब हम्‍ब कीम्‌ये लीङने अन्‍खू, चेनेयलो हम्‍ब कीम् पक्‍क बल्‍यो थ्याये ख्‍य। 
LUK.6.49	तर सूदे ङ्‌यीन्क्‍य मेस्‍ये हम्‍ब अनुसार अन्‍ची, हम्‍ब ब येर मी त्‍या ख्यङ्, ङूदे स फ्‍याने जा अम्पूल्‍लाने कीम् बन्‍दीदे। होर्‌दे हम्‍ब कीम् फ्‍याने भल् रदेबे टरदे, हन्‍छ्वाबने हम्‍ब कीम् हूली, मेस्‍ये हम्‍ब कीम्जे कूम केन् नोक्‍सान क्‍यूरी।”
LUK.7.1	रङ्सेजे पोयू क्वाने मीयूने स्‍य्‍वे जेनङ्येदे येशू कफर्नहुमने गीलीदे। 
LUK.7.2	कप्‍तान त्‍याजे छेब त्वोत्‍या ख्‍य, हम्‍ब त्वो नदेबे सीब मेल्‍न ख्‍य। 
LUK.7.3	कन्‍छ्वाब ङूदे येशूजे बारेने तदे, हन्‍छ्वाब येशू रदेबे रङ्सेजे त्वोने तम् चीम्‍मीस्य यदेबे बिन्‍ती चेने कोइ कोइ यहूदीयूजे धर्म-गुरुयूने ङू ट्‍याने कूल्‍बीदे। 
LUK.7.4	थमयू येशूट्‌याने रदेबे, ङूप्रे येरे बिन्ती चीत्‍देबे यदे, “ङू नैजे अम्‍ब कृपा प्रेब लायकजे ख्यङ्, 
LUK.7.5	चेनेयलो ङूदे ङीनजे जातने प्रेम चे ख्‍य, मेस्‍ये ङूदेने ङीनजे लागि सभा-कीम् बन्‍दीमे ख्यङ्।” 
LUK.7.6	येशू थमयूप्रे गीलीदे।
LUK.7.6	ङू कप्‍तानजे कीम् ट्‍याने फ्‍योइब, कप्‍तानदे ङूजे ख्‍योन्‌यूने ङू ट्‌याने येरे यदेबे कूल्‍बीदे, “ओ प्रभु, छर्‌ङ अन्‍चील्‍लाची, चेनेयलो न ङैजे कीम् नङ्ने रसे पीनब लायकजे ङ त्‍वो, 
LUK.7.7	ङ रङ्सेये नैट्‌याने रब लायकजे अम्‍मन्। तर वचन त्‍या येबी, मेस्‍ये ङैजे त्वो तम् क्‍यूक्‍क्‍य। 
LUK.7.8	चेनेयलो ङैये हाकिम केन्जे हुकुम नङ्ने टूङब मी ख्यङ्, होर्‌दे ङैजे हुकुमनेये सिपाईयू ख्यङ्। ङैदे त्‍याने ‘प्र’ यीय, होर्‌दे ङू प्रीय, मेस्‍ये सूजोने ‘ख’ यीय, होर्‌दे ङू रीय। ङैजे त्वोने ‘अम्‍ब ची’ यीय, होर्‌दे ङूदे चीक्‍क्‍य।”
LUK.7.9	अम्‍ब पो तदेबे येशू ङूप्रे हार्‌मन्‍दीकदे, मेस्‍ये ल्‍वादेबे रङ्से ङ्‍येदे रब मीहुलने यदे, “ङ नमयूने यीय, ङैदे इस्राएलनेये येरप्र केन् विश्‍वास अन्‍तङ्।” 
LUK.7.10	कन्‍छ्वाब कूल्‍बेब मीयू कीम्ने ल्‍वारदे, थमयूदे हम्‍ब त्वो तम् क्‍यूत्देबे टूनब तूदे।
LUK.7.11	नैदे-रेदे येशू नाइन सहरने गीलीदे, मेस्‍ये ङूजे स्यूस्स्यायू मेस्‍ये मीहुल केन् ङूप्रे गीलीदे। 
LUK.7.12	होर्‌दे येशू सहरजे ख्‍यो ट्‌याने फ्‍योये ख्‍य, प्ल्यङ् सीयेब मदी त्‍याजे तीत्‍यात्‍या चजे लास कूबीन ख्‍य। सहरजे मीहुल केन् ङूप्रे ख्‍य। 
LUK.7.13	कन्‍छ्वाब प्रभुदे हम्‍ब मदीने तङ्दे, हन्‍छ्वाब ङूने ङ्येम्‍देबे यदे, “अङ्-ङूलाची।”
LUK.7.14	होर्‌दे ट्‌याने गीलीदेबे येशूदे बेङे छूत्‍दे, मेस्‍ये प्‍ल्‍येब मीयू अम्‍प्रलाबे मेर्‌दे। ङूदे यदे, “ओ स्‍योर्‌ब, ङ नने यीय, ‘लङ्’।” 
LUK.7.15	हन्‍छ्वाब सीयेब मीये लङ्देबे टूङ्दे, पो क्‍यम्दे मेस्‍ये येशूदे ङूने मजे जिम्माने लैदीपीदे।
LUK.7.16	हन्‍छ्वाब क्वाने फैगदे, मेस्‍ये परमेश्‍वरजे महिमा चीत्‍देबे यदे, “सोरो केन् अगमवक्ता त्‍या ङीनजे अन्‍द्रने र ख्यङ्”, मेस्‍ये “परमेश्‍वरदे रङ्से मीयू फ्‍याने कृपा चे ख्यङ्।” 
LUK.7.17	येशूजे बारेने अम्‍ब पो यहूदियाजे तजे न-न का-मुलुकजे जिल्‍लयूने फीस्‍दीइ।
LUK.7.18	यूहन्‍नाजे स्यूस्स्यायूदे अम्‍ब पोजे खबर क्वाने ङूने स्‍योम्‍मीदे। 
LUK.7.19	यूहन्‍नादे ङूजे स्यूस्स्यायू नङ्ने ङ्‍हीने प्रभु ट्‌याने अम्‍ब पो ल्वेने कूल्‍बीदे, “सू रस्‍ये ख्‍य, हम्ब नयीर? या ङी सूजो कोइजे आशा चे पर्‌दे?”
LUK.7.20	कन्‍छ्वाब हम्‍ब मीयू येशू ट्‌याने रदे, हन्‍छ्वाब थमयूदे यदे, “बप्‍तिस्‍मा-पीनब यूहन्‍नादे ङीने नै ट्‌याने अम्‍ब पो ल्वेने कूल्‍बे ख्यङ्, ‘सू रस्ये ख्‍य, न हम्बने यीर? यी ङी सूजो कोइजे आशा चे पर्‌दे?”
LUK.7.21	हम्‍ब बीलने येशूदे कूम मीयूने बीद, दुष्‍ट आत्मायूदे छूरतीमीदे, मेस्‍ये कूम म्या अन्तङबयूने म्‍या तङ्ला चीम्‍मीदे। 
LUK.7.22	होर्‌दे येशूदे थमयूने यदे, “प्र, मेस्‍ये नमयूदे तङब मेस्‍ये तब पो यूहन्‍नाने स्‍य्‍वे, म्या अन्तङबयूदे म्‍या तङ प्रेक्‍क्‍य, खोन्‍ड्‍याल्‍यायू प्रीय, कुष्‍‍ठ बीदजे नवयू तम् क्‍यूक्‍क्‍य, नाक्‍तूङ्‌यूदे न त क्‍यूक्‍क्‍य, सीयेबयू सोम्‍बो क्‍यूत्‍देबे लङ्क्‍य, दूख्प्रेयूने सूगब खबर स्‍योक्‍क्‍य। 
LUK.7.23	तम्दम्‍ने ङैने शङ्का अन्चेब मीयूदे असी प्रेक्‍क्‍य।”
LUK.7.24	यूहन्‍नादे कूल्‍बेब स्यूस्स्यायू ल्‍वाये ङ्येदे, येशूदे यूहन्‍नाजे बारेने मीहुलने यने सुरु चीत्‍दे: “नमयू मी अन्‍टोङब चनमन नेने च लेने गीले? उन्‍दूदे लीङ्नब म्‍या लेने औ? 
LUK.7.25	हन्‍छ्वाब नमयू च लेने योङ्‌गे? ज्‍य कोला ह्‍वोदेब मी लेने औ? ले, ज्य कोला ह्‌वेब मेस्ये चेलाबे आराम टूङबयू ब मूरूम् टूङब दरबारयूने टूङ्क्‍य। 
LUK.7.26	तर नमयू च लेने योङ्‌गे? अगमवक्ताने? अ, ङ यीय, नमयूदे अगमवक्तायू यली थेप् केन्‍ने तङ्दे। 
LUK.7.27	अम्‍ब ङूने ख्यङ्, ङूजे बारेने लिख्दीयेब ख्यङ्,
LUK.7.27	‘ले, ङ ङैजे दूतने नैजे खूम् खूम् कूल्‍बीय, ङूदे नैजे खूम्‍दे नैजे लम् तयार चीक्‍क्‍य।’
LUK.7.28	ङ नमयूने यीय, ‘मदीयूदे जन्मेदेबयू नङ्ने यूहन्‍ना यली सोरो केन् सूत्‍याये त्‍वो, होरेक्यूल्‍लीने सू परमेश्‍वरजे राज्‍यने सोरो चीद ख्यङ्, हम्‍ब ङू यलीने अझ थेप् केन् क्यूक्क्य’।”
LUK.7.30	तर फरिसीयू मेस्ये नियमजे पन्‍डेयूदे ब यूहन्‍नाजे लादे बप्‍तिस्‍मा अङ्‍कीङ्‍कब कारणदे, परमेश्‍वरदे यमेब पोने रङ्सेजे लागि थमयूदे अम्‍मन्‍दी।
LUK.7.31	येशूदे यदे, “अम्‍ब पुस्ताजे मीयूने ङ चैप्रे कर स्व? थमयू चप्र ख्यङ्? 
LUK.7.32	थमयू बजारने टूङब पीचयू प्र ख्यङ्, थमयूदे त्‍यादे त्‍याने येरे यदेबे फ्राचीय,
LUK.7.32	‘ङीदे नमयूजे लागि मूराली तप्‍दे, तर नमयू अन्‍स्‍य। ङी अन्सूग्देबे बीगन फादे, तर नमयू अङ्-ङू।’
LUK.7.33	बप्‍तिस्‍मा पीनब यूहन्‍ना रदे, होर्‌दे ङूदे क्‍यङ्ये अन्‍च अङ्‍गुरजे चीये अन्‍थूङ्। नमयूदे ङूने छेत् लादीकब ख्यङ्’ यदे। 
LUK.7.34	मीजे च रदे, होर्‌दे ङूदे च थूङ चीत्‍दे, होर्‌दे नमयूदे यीय, ‘ले, चनेत्‍या स्‍ये, येतार्‌ने ची थूङ्ब मीयू, स्‍यर्‌म लङबयू मेस्‍ये पापीयूजे ख्‍योन्!’ 
LUK.7.35	बुद्धि ख्‍यब या त्‍वब पो ङूजे काम‍देने गवाही पीन्क्‍य।
LUK.7.36	फरिसीयू नङ्ने त्‍यादे येशूने चसे चने निम्‍तो पीन्‍दे, मेस्‍ये ङू हम्‍ब फरिसीजे कीम्ने गीलीदेबे चने टूङ्दे। 
LUK.7.37	हम्‍ब सहरने पापी मदीत्‍या ख्‍य। फरिसीजे कीम्ने येशू चसे चने टून ख्यङ् यब पो तदेबे, लूङ्‌गार्‌जे बोतोलने बस् रब मूर्‌गू टेल्‍देबे ङू हैयाने रदे, 
LUK.7.38	येशूजे तोप् ट्‌याने ङ्येलम्दे मेर्‌देबे, ङूये-ङूये ङूजे तोप् म्‍यामूदे स्यूइ चीम्मीदे, रङ्से ट फूदे फीले-फीले ङूजे तोप्ने म्वाँइ चीत्‍दे, मेस्‍ये हम्‍ब बस् रब मूर्‌गू छल्‍मीदे।
LUK.7.39	येशूने निम्‍तो चेब फरिसीदे अम्‍ब तङ्देबे सेम्‍ने येरे मन्‍दे, ‘‘ङू तम्दम्‍ने अगमवक्ता यलो ङूने छ्वेब सू मेस्‍ये कर खल्‍जे मदी यदेबे ङूदे से ख्यङ्दे, चेनेयलो ङू ब पापी ख्यङ्।”
LUK.7.40	येशूदे हम्‍ब फरिसीने यदे, “ओ सिमोन, नने चत्या पो य पर्‌दे ख्यङ्।”
LUK.7.40	ङूदे यदे, “गुरुज्‍यू, य।”
LUK.7.41	“साहू त्‍याजे मी ङ्‍हीने छेर् ख्‍य, त्‍यादे सै ङ चाँदीजे मन्द्रामूली मेस्‍ये सूजो त्याबदेब पचास चाँदीजे मन्द्रमूलीजे छेर् ता ख्‍य। 
LUK.7.42	तर थमयूप्रे छेर् फाब चैये तोदेबे हम्‍ब साहूदे थम ङ्‍हीनेने छेर् क्षमा चीम्‍मीदे होरेयलो लो य, थमङ्‍ही नङ्ने सूदे ङूने कूम प्रेम चीक्‍क्‍य?”
LUK.7.43	सिमोनदे यदे, “ङैदे मन ख्यङ्, सूदे कूम क्षमा प्रेत्‍दे।” येशूदे ङूने यदे, “नदे ठीक विचार चे ख्यङ्।” 
LUK.7.44	होर्‌दे हम्‍ब मदीतेले ल्‍वादेबे येशूदे सिमोनने यदे, “अम्‍ब मदीने तङ्क्‍वा? ङ नैजे कीम् नङ्ने रदे, तर नदे ङैने तोप् ठ्वब क्‍यू अम्‍पीन्, तर अम्‍ब मदीदे ङैजे तोप् म्‍यामूदे स्यूइ चीम्मीदे, मेस्‍ये ङूजे ट फूदे फील्‍मीदे। 
LUK.7.45	नदे ङैने म्वाँइ अन्‍चीम्‍मी, तर अम्‍ब मदीदे, ङ यैयाने रमेस्‍येने, ङैजे तोप्ने म्वाँइ चीन्‍न ख्यङ्। 
LUK.7.46	नदे ङैजे टने मूर्‌गू अन्‍छेल्‍मी, तर अम्‍ब मदीदेब ङैजे तोप्ने बस् रब मूर्‌गू छेल्‍मीदे। 
LUK.7.47	होरेक्‍यूत्‍देबे ङ नने यीय, ङूजे पाप, कूम ख्य, क्षमा क्‍यूरे ख्यङ्, चेनेयलो अम्‍ब मदीदे ङैने कूम प्रेम चीत्दे। तर सूने छीत्‍या क्षमा चीक्‍क्य, ङूदे छीत्‍या प्रेम चीक्‍क्य।”
LUK.7.48	होर्‌दे येशूदे हम्‍ब मदीने यदे, “नैजे पाप क्षमा क्‍यूरे ख्यङ्।”
LUK.7.49	चने टूनबयू त्‍यादे सूजोने यदे, “पाप क्षमा चेब ङू सू स्व?”
LUK.7.50	येशूदे हम्‍ब मदीने यदे, “नैजे विश्‍वासदे नने बच्‍दीमे ख्यङ्, “शान्‍ति क्यूत्देबे प्र।”
LUK.8.1	होर्‌देङ्‍येदे येशू सहर-सहर मेस्‍ये त-त गीलीदेबे प्रचार चीदे-चीदे परमेश्‍वरजे राज्‍यजे सूगब खबर स्‍योदे-स्योदे गीलीदे। ङूप्रे बाह्र जना स्यूस्स्यायू ख्‍य। 
LUK.8.2	कोइ मदीयूये येशूप्रे ख्य, थमयू अशुद्ध आत्मा मेस्ये कूम बीददे तम् क्‍यूरेब ख्‍य। हम्‍बयू अम्ब ख्‍य: मग्‍दलिनी यब मरियम, ङूजे ङ्वदे छेत् ङ्‍यी योङ्ये ख्‍य, 
LUK.8.3	हेरोदजे काम फर्‌मेब खूजासजे मज योअन्‍ना, मेस्ये सूसन्‍ना। थमयू मेस्‍ये सूजोयूदे रङ्से धन्दे येशूजे सेवा चेख्‍य।
LUK.8.4	होर्‌दे मीहुल केन् रूप् क्‍यूत्‍दे मेस्‍ये सहर-सहरदे मीयू येशू ट्‌याने रदे, ङूदे थमयूने उखान त्‍या स्‍योत्‍दे। 
LUK.8.5	“लू थरब त्‍या लू थरने योङ्‍गी, थरेब कोइ लू लम्जे नने पर्‌दीइ, हम्‍ब लू मीजे तोप्‍दे च्‍योप्‍कदे मेस्‍ये मूजे ययूदे चेकदे। 
LUK.8.6	सूजो लू लूङ्सने पर्‌दीयी, मेस्‍ये हम्‍ब फीट्‌ट बितीकैने च्य्वे-खरी, चेनेयलो हम्‍ब स ओबोनो ख्‍य। 
LUK.8.7	कोइ लू चोपोङ्ने पर्‌दीइ, लूप्रे चोपोङ्ये ठोङ्‌रदे, मेस्‍ये हम्‍बने ठोङ्से अम्‍पीन्। 
LUK.8.8	कोइ स ज्‍यने पर्‌दीदे, मेस्‍ये फीत्‍देबे सैत्‍या गुणा थेप् फल लोदे।” अन्‍छ्वा य जेन ङ्येदे के केन् योन्‍देबे यदे, “पो ङ्यीनब मीदे चेलाबे ङ्यीनस्य।”
LUK.8.9	येशूजे स्यूस्स्यायूदे अम्‍ब उखानजे अर्थ च ख्यङ् यदेबे ङूने लोत्‍दे। 
LUK.8.10	येशूदे यदे, “नमयूने परमेश्‍वरजे राज्‍यजे भेद स्येब ज्ञान पीन ख्यङ्, तर सूजोयूप्रे ङ उखान पूत्‍देबे क्‍यम्क्‍य, यी
LUK.8.10	‘थमयूदे लेल्‍लीने अन्‍तङ्स्‍य,
LUK.8.10	मेस्‍ये तलीने अङ्‍कोस्‍य।’
LUK.8.11	जेम्‍से उखान अम्‍ब ख्यङ्: लू ब परमेश्‍वरजे वचन ख्यङ्। 
LUK.8.12	लम्जे नने तेलेब लू ब हम्‍बयू ख्यङ्, सूदे परमेश्‍वरजे वचन ङ्‌यीन्‍क्‍य, तर वचन ङ्‍यीन्‍देबे विश्‍वास अन्चीस्स्य मेस्‍ये विश्‍वासदे बच्‍दे अम्‍प्रेस्स्‍य यदेबे शैतान रदेबे थमयूजे सेम्दे वचन लेन्‍कीय। 
LUK.8.13	लूङ्सने पर्‌दीयेब लूदे थमयू जन्‍दीय, सूदे वचन ङ्‌यीन्‍देबे सूगे-सूगे सेम्‍ने येक्‍क्‍य। तर ङूजे छ अन्क्‍यूर्, मेस्‍ये तेदिनजे लागि त्‍या थमयूदे विश्‍वास चीक्‍क्‍य, तर जाँचजे बील रब थमयूजे विश्‍वास क्‍यापीय। 
LUK.8.14	चो पोङ्‌यूजे अन्‍द्रने पर्‌दीयेब थमयू ख्यङ्, ङूदे ङ्‌यीन्क्‍य, तर ङ्‍येदे अम्‍ब जीयाजे चिन्‍ता, धन, सूख-टूङने पल्‍गीदीदेबे ठोङ अम्‍प्रे, मेस्‍ये ङूजे फल ता अम्प्रे। 
LUK.8.15	तर ज्‍य मलीलो सने पर्‌दीयेब येर मीयू ख्यङ्, सूदे वचन ङ्‍यीन्‍देबे हम्‍ब वचनदे य अनुसार इमान्दार सोर्‌तो क्‍यूत्‍देबे सेम्‍ने येन्‍नीय, मेस्‍ये धेरेन्बे फल लोसे पीङ्क्‍य।
LUK.8.17	होर चै सेये फीने अन्‍तङ्‍र यदेबे फूदेबे येन अन्‍खू, होर्‌दे चै सेये था अम्‍प्रे या अन्‍तङ्लाबे नङ्सू अन्क्यूर्। 
LUK.8.18	होरेक्यूत्देबे होस्स्यार क्‍यूर, नमयूदे केरे ङ्‍यीन्क्‍य, चेनेयलो सूप्रे ख्‍य, हम्‍बने अझ पीन्क्‍य, मेस्‍ये सूप्रे त्‍वो, हम्‍बदे रङ्सेप्रे च ख्यङ् यदेबे ङूदे मन्क्‍य, हम्‍बये ङूजे लेन्‍कीय।”
LUK.8.19	येशूजे म मेस्ये च्योन्‌यू ङू त्‍वने रदे, तर मी हुल‍दे चीत्‍देबे ङूजे ट्‌याने र-अन्‍खू। 
LUK.8.20	येशूने मी त्‍यादे यदे, “नैजे म प्रे च्योन्‌यू नने त्‍वब सेम्‍दे फीने मेर्‌न ख्यङ्।”
LUK.8.21	तर येशूदे थमयूने यदे, “ङैजे म मेस्‍ये ङैजे च्योन्‌यू थमयू क्‍यूक्‍क्‍य, सूदे परमेश्‍वरजे वचन ङ्‍यीन्क्‍य, मेस्‍ये हम्‍ब मन्‍दीय।”
LUK.8.22	त्‍याफे येशू रङ्से स्यूस्स्यायूप्रे डुङ्गाने टदे मेस्ये ङूदे थमयूने यदे, “ङीन तालजे तीप्‍ल्‍या प्रे।” मेस्‍ये थमयू डुङ्गाने टदेबे गीलीदे। 
LUK.8.23	डुङ्गाने प्रेनूब येशू ङूम्‍‌म्या गीली। ताल‍ने हून्‍ड चील्‍लीदे। डुङ्गा क्‍यूदे फ्‍यारमेदे, मेस्‍ये थमयू सोरो कर्‌चेकर्‌चे क्‍यूत्‍दे।
LUK.8.24	होर्‌दे थमयूदे येशू ट्‌याने रदेबे ङूने येरे यदेबे लङ्दे, “गुरुज्‍यू, गुरुज्‍यू, ङीन क्यूने नूम्ब मेल्‍गीदी।”
LUK.8.24	ङू लङ्देबे उन्‍दूप्रे क्‍यूजे छालने फ्राचीदे, मेस्‍ये हम्‍ब थम्‍दीइ होर्‌दे क्वाने याङ्यूङ् क्‍यूरी। 
LUK.8.25	येशूदे थमयूने यदे, “नमयूजे विश्‍वास खोइ?”
LUK.8.25	थमयू फैगदे, होर्‌दे हार्‌मन्‍दीकदेबे त्‍यादे सूजोने यदे, “ङू सू टोङ्? उन्‍दूप्रे क्‍यूजे छालनेये आज्ञा चेटोङ्, होर्‌दे थमयूदे ङूजे आज्ञा मन्‍दे टोङ्।”
LUK.8.26	थमयू गेरासेनसजे मुलुकने फ्‍योरदे, अम्‍ब ने गालीलजे तीप्‍ल्‍याने ख्यङ्। 
LUK.8.27	कन्‍छ्वाब येशू पखने तल्‍दे हन्छ्वाब ङूदे सहरजे मीत्‍या तूदे, ङूने छेत् लादीक ख्‍य। ङूदे मालाङ् मेस्‍येने कोला अन्‍ह्‍वे ख्‍य, मेस्‍ये कीम्ने अन्‍टोङ्लाबे ङू तूर्‌सयू ख्‍य नेने टूङ ख्‍य। 
LUK.8.28	ङूदे येशूने तङ्दे, मेस्‍ये के योन्देबे ङूजे खूम्‍ने पून्‍छ्‌यल् क्‍यूत्‍देबे के केन् योन्‍देबे यदे, “ओ पात्‍ता फ्‍याजे परमेश्वरजे च येशू, नैजे ङैप्रे चे काम? बिन्‍ती चीक्‍क्य, ङैने सतनम् अन्‍चील्‍लाची।” 
LUK.8.29	चनेयलो येशूदे अशुद्ध आत्माने हम्‍ब मीदे योङ्देबे प्रब आज्ञा पीन्‍क ख्‍य। ङूने कूमफे छेत्‍दे चूङ्‍ग ख्‍य। ङूने लेब मी त्‍या हीते ख्‍य। सङ्लोदे ङूजे ला-तोप् ख्‍यादेबे हीतीलीने ङू छेत्‍जे बोङ्दे सङ्लो प्रदेबे मीयू अन्‍टोङब चनमन पख तेले कूब ख्‍य।
LUK.8.30	येशूदे ङूने लोत्‍दे, “नैजे मीन् च?”
LUK.8.30	ङूदे यदे, “हुल।” चेनेयलो कूम छेत्‌यू ङू नङ्ने क्‍योये ख्‍य। 
LUK.8.31	थमयूदे येशूने बिन्‍ती चीत्दे यदे, ङीने अतल-कुण्डने अन्‍कूल्‍बीलाची।
LUK.8.32	ट्‌याने ख्‍यब कङ्ने पाजे बथान केन्त्‍या चेन ख्‍य। होर्‌दे थमयूदे पा नङ्ने क्योबस्ये पीन् यदेबे येशूने बिन्‍ती चीत्‍दे, मेस्‍ये ङूदे क्यूक्क्य यदे। 
LUK.8.33	होर्‌दे छेत्‌यू हम्‍ब मीदे योङ्देबे हम्‍ब पायू नङ्ने क्‍योयीदे, मेस्‍ये हम्‍ब पा हुल पखजे पेतेले हूरीदेबे मो छोने छङ्‍यी, मेस्‍ये क्‍यूने नूम्देबे सीइ।
LUK.8.34	हन्‍छ्वाब च क्‍यूरे ख्‍य हम्‍ब तङ्देबे पा छब मीयू ग्येइ, मेस्‍ये अम्‍ब पो थमयूदे त मेस्ये सहरतेले स्‍योत्‍दे। 
LUK.8.35	होर्‌दे च क्‍यूरे टूङ् यदेबे लेने मीयू येशूट्‌याने रदे, कम्‍ब मीजे ङ्वदे छेत्‌यू योङ्‌ये ख्‍य, ङूने कोला होत्‍देबे सेम् ज्‍य क्‍यूत्‍देबे येशूजे तोप् ट्‌याने टूनब तङ्दे, मेस्‍ये थमयू फैगदे। 
LUK.8.36	हम्‍ब मी तम् क्‍यूरेब तङयूदे पोयू क्वाने सूजोयूने स्‍योम्‍मीदे। 
LUK.8.37	गेरासेनसजे तीछो तजे मीयू क्वादेने येशूने थमयूदे अम्‍ब तदे लेप्र यदेबे बिन्‍ती चीत्दे, चेनेयलो थमयू सोरो फैगदे। होरेक्यूत्देबे ङू डुङ्गाने टदेबे ल्‍वारदे।
LUK.8.38	तर कम्‍ब मी नङ्‍दे छेत्‌यू योङ्‍के ख्‍य, हम्ब मीदे ‘ङूप्रे प्रीय’ यदेबे येशूने बिन्‍ती चीत्दे। तर येशूदे ङूने येरे यदेबे बिदा चीत्दे, 
LUK.8.39	“न रङ्से कीम्ने ल्‍वब, मेस्‍ये नैजे लागि परमेश्‍वरदे कोला केन् काम चीम्‍मीदे, हम्‍ब पो मीयूने स्‍य्‍वे।” होर्‌दे हम्‍ब मी गीलीदेबे येशूदे ङूजे लागि कोला केन् काम चीम्‍मीदे, हम्‍ब पूरा सहरभरी क्वानेने स्‍योत्‍दे।
LUK.8.40	येशू ल्‍वारब मीजे हुल‍दे ङूने स्‍वागत चीत्‍दे, चेनेयलो थमयू क्वादेने ङूने रेन्‍न ख्‍य। 
LUK.8.41	याइरस यब सभा-कीम्जे हुकुम चील्‍लेब मीत्‍या रदेबे येशूने ला जोर्‌तीरदे, मेस्‍ये ङूजे कीम्ने ख यदेबे ङूने बिन्‍ती चीत्दे, 
LUK.8.42	चेनेयलो ङूजे बाह्र वर्ष फ्‍योयेब चीमी तीत्‍यात्‍या ख्‍य, ङू सीब मैल्‍न ख्‍य।
LUK.8.42	येशू प्रेनूब मीयूदे ङूने हूल‍्न ख्‍य। 
LUK.8.43	हम्ब हुलने बाह्र वर्ष मेस्‍येने का भैन्दे छर्‌ङ प्रेब मदी त्‍या ख्‍य, ङूने सूदेये तम् चीम्‍मे अन्‍ख्‍व ख्‍य, 
LUK.8.44	ङूदे येशूजे ङ्यलम्‍दे रदेबे ङूजे कोला नत्‍या छूत्‍दे, मेस्‍ये छ्वेबितीकने ङूजे का भनब रोक्‍तीयी।
LUK.8.45	येशूदे यदे, “ङैने सूदे छूत्‍दे?”
LUK.8.45	क्वादेने अन्‍छूइ यदे, हन्‍छ्वाब पत्रुसदे यदे, “गुरुज्‍यू, मीजे हुल‍दे नने घेर्‌दीदे हूल्न ख्यङ्।”
LUK.8.46	तर येशूदे यदे, “त्‍यादे ङैने छ्वे ख्यङ्, चेनेयलो ङैजे शक्ति योङ्देबे गीलेब ङैदे था प्रेत्‍दे।”
LUK.8.47	जेम्से ङू छ्‌यूब अन्‍ख्वब पो था प्रेत्‍देबे हम्‍ब मदी फदे फ्रीके फ्रीके रदेबे ङूजे खूम्‍दे पून्‍छ्‌यल् क्‍यूत्देबे, चेने ङूदे येशूने छूत्‍दे, होर्‌दे केर्‌बे छ्वे वितीक्ने तम् क्‍यूत्‍दे, हम्‍ब पो मीयू क्‍वाजे खूम्‍ने स्‍योम्‍मीदे। 
LUK.8.48	येशूदे ङूने यदे, “चीमी, नैजे विश्‍वासदे नने तम् चीम्‍मे ख्यङ्, सूग्‍लाबे प्र।”
LUK.8.49	येशू क्‍यम्‍न ख्‍य, सभा-कीम्जे हुकुम चील्लेब मीजे कीम्दे मी त्‍या फ्‍योरदे, मेस्‍ये यदे, “नैजे चीमीब सीइ। जेम्से गुरुने छरङ् अम्पीन्‍लाची।”
LUK.8.50	तर येशूदे अम्‍ब पो तदेबे याइरसने यदे, “अम्‍फलाची, विश्‍वास त्‍या ची, मेस्‍ये ङू तम् क्‍यूक्‍क्‍य।”
LUK.8.51	कन्‍छ्वाब येशू कीम्ने फ्‍योइदे हन्‍छ्वाब ङूदे पत्रुस, याकूब, यूहन्‍ना मेस्ये मदी-पीचजे प प्रे मनेत्‍या ङूप्रे नङ्ने रसे पीन्‍दे, सूजो सूनेये ङूप्रे नङ्ने रसे अम्‍पीन्। 
LUK.8.52	क्वाने ङून मेस्‍ये अन्सूग्‍देबे बीगन फान ख्‍य, तर येशूदे यदे, “अङ्‍-ङूलाची, ङू सीये दी, तर ङ्यूम्न ख्यङ्।”
LUK.8.53	ङू सीये जङ्‍ग ख्यङ् यदेबे था प्रेत्‍देबे थमयूदे ङूजे पोने खिसी चीत्देबे रीग्‍दे। 
LUK.8.54	तर येशूदे हम्बजे ला चूङ्देबे येरे यदेबे कप्‍पीदे, “मो, लङ्।” 
LUK.8.55	होर्‌दे ङूजे प्राण ल्वारदे, मेस्‍ये ङू खात्याने क्वे लङ्दे, मेस्‍ये येशूदे ङूने च क्‍यूक्को चत्या चसे पीन् यदेबे आज्ञा पीन्‍दे। 
LUK.8.56	ङूजे प-म बेस्‍से हार्‌मन्दीकदे, तर च क्‍यूरे ख्‍य हम्‍ब सूनेये अन्‍स्‍योल्‍लाची यदेबे येशूदे थमयूने हुकुम पीन्दे।
LUK.9.1	होर्‌दे येशूदे बाह्र जना स्यूस्स्यायूने त्‍याफेने कोदे, मेस्‍ये थमयूने छेत्‌यू क्वाने योनब मेस्ये बीदयू तम् चे ख्‍वब शक्ति मेस्ये हक पीन्‍दे। 
LUK.9.2	येशूदे थमयूने परमेश्‍वरजे राज्‍यजे प्रचार चेने मेस्‍ये नबयू तम् चेने कूल्‍बीदे। 
LUK.9.3	येशूदे थमयूने यदे, “नमयू कीम्दे योङ्देब लम्ने प्रब रङ्सेप्रे चैये अन्‍टेल्‍लाची-पीर्‌क, झ्‍योल, क्‍यङ्, नोर‌्‌, फेर्‌देब दोर ङ्‍हीये। 
LUK.9.4	कम्ब कीम्ने नमयू क्‍योबीय हम्‍ब कीम्नेने टूङ्, मेस्‍ये हैयादेने बिदा क्‍यूरो। 
LUK.9.5	कैयाने नमयूने स्वागत अन्‍ची नमयू हम्‍ब सहरदे फीने योङ्‍रब रङ्से तोप्‍जे धूलो थमयूजे विरुद्धने गवाहीजे लागि फ्रूप्‍की।” 
LUK.9.6	होर्‌दे थमयू छूर्‌दीदे गीली, मेस्‍ये सूगब खबर मीयूने प्रचार चीदे चीदे मेस्‍ये का-मुलुकजे नवयूने तम् चीदे चीदे त-तने गीलीदे।
LUK.9.8	मेस्‍ये कोइदे यदे, “एलिया तङ्‍र ख्यङ्”, होर्‌दे सूजोयूदे यदे, “मीयूङ्जे अगमवक्तायू नङ्ने त्‍या सोम्बो क्यूत्देबे लङ्‌र ख्यङ्।” 
LUK.9.9	होर्‌दे हेरोददे यदे, “यूहन्‍नाजे ट ङैदे चसे पीन्‍दे, तर ङू सू टूङ् हम्‍बजे बारेने ङैदे येर पोयू तख्यङ्?” होर्‌दे हेरोददे ङूने त्‍वब सेम् चीत्‍दे।
LUK.9.10	होर्‌दे मूल स्यूस्स्यायू ल्‍वारदेबे थमयूदे चेब कामयू क्वाने येशूने स्‍योत्‍दे। ङूदे थमयूने प्रे-प्रे टेल्‍देबे बेथसेदा यब सहरने आलाक्के गीलीदे। 
LUK.9.11	तर अम्‍ब था प्रेत्‍देबे मीहुल येशूजे ङ्‍ये-ङ्‍ये रदे। ङूदे थमयूने स्वागत चीत्‍दे, मेस्‍ये परमेश्‍वरजे राज्‍यजे बारेने स्‍योत्‍दे, मेस्‍ये सू-सूने तम् चीम्‍मे पर्‌दे ख्‍य थमयूने तम् चीम्‍मीदे।
LUK.9.12	जेम्से मीया नूम्‍ब मेल्‍गीदी, मेस्‍ये बाह्र जनादे रदेबे ङूने यदे, “मीहुलने प्रस्ये पीन्, मेस्‍ये थमयू गीलीदेबे तीला छोलाजे तने बास टूङ्देबे चसेयू रङ्सेदेने तयार चीस्‍स्‍य, चेनेयलो अन्-याने ङीन मी अन्टोङब याङ्‍-यूङ् नेने ख्यङ्।”
LUK.9.13	तर येशूदे थमयूने यदे, “नमयूदेने थमयूने चसे पीन्।”
LUK.9.13	होर्‌दे थमयूदे यदे, “ङीयूप्रे क्‍यङ् ङ मेस्‍ये ङ ङ्ही त्‍या ख्यङ्, अन्क्‍यूल्‍लो ङी प्रदेबे अम्‍ब खोत्‍ताजे लागि चसे कीन पर्‌दीय। 
LUK.9.14	थमयू अन्‍दाजि: हजार ङला पतीयू ख्‍य।
LUK.9.14	होर्‌दे येशूदे रङ्से स्यूस्स्यायूने यदे, “थमयूने ङ्यील्ल‍ङ्दे च्यू-च्यूजे तती मील्‍लीदेबे टूङ्से पीन्।” 
LUK.9.15	थमयूदे होरेने चीत्‍दे, मेस्‍ये क्वाने टूङ्से पीन्‍दे। 
LUK.9.16	होर्‌दे येशूदे हम्‍ब क्‍यङ् ङप्रे ङ ङ्‍ही टेल्‍देबे स्‍वर्ग तेले लेत्‍देबे असी पीन्‍दे, मेस्‍ये क्‍योत्देबे मीयूने कोम्‍मी यदेबे स्यूस्स्यायूने पीन्‍दे। 
LUK.9.17	होर्‌दे खोत्‍तादेने चदे, कदे, मेस्‍ये स्यूस्स्यायूदे लम् रब ढूटूमूटू बाह्र टोलो रूप् पूत्‍दे।
LUK.9.18	त्‍याफे येशू ङू त्‍याने प्रार्थना चीन्‍न ख्‍य, स्यूस्स्यायू ङूप्रे ख्‍य, मेस्‍ये ङूदे थमयूने लोत्‍दे, “मीयूदे ङैने सू य टोङ्?”
LUK.9.20	होर्‌दे पत्रुसदे जवाफ पीन्‍दे, “परमेश्‍वरजे ख्रीष्‍ट!”
LUK.9.21	होर्‌दे येशूदे थमयूने आज्ञा पीन्‍दे, अम्‍ब पो सूनेये अन्स्‍योल्‍लाची, यदेबे बोङ्बे आर्‌दीयीदे। 
LUK.9.22	होर्‌दे येशूदे यदे, “मीजे चदे कूम छर्‌ङ् चेपर्‌दे ख्यङ्, मेस्‍ये ङू धर्म-गुरुयू, पूस्‍र्‌या केन्‌यू मेस्ये पन्‍डेयूदे योम्‍बीय, सेक्कीय, मेस्‍ये सोम्-म्याङ्‍यीने लास सोम्‍बो क्‍यूत्‍देबे लङ्‍रीय।”
LUK.9.24	चेनेयलो सूदे रङ्से प्राण चूक्‍देब सेम् चीक्‍क्य, ङूदे हम्‍ब मल्‍गीय। सूदे ङैजे लागि रङ्सेजे प्राण पीन्क्‍य, ङूदे हम्‍ब जूक्‍तीय। 
LUK.9.25	चेनेयलो पूरा संसार प्रेत्‍देबे रङ्सेनेब नाश चीक्‍क्‍य या मल्‍बीय यलो मीने च फाइदा क्यूक्क्य स्व? 
LUK.9.26	तर सू ङ मेस्‍ये ङैजे वचनप्रे त्‍वाय यलो मीजे चये ङूजे महिमाप्रे पजे मेस्‍ये पवित्र स्वर्गदूतयूजे महिमाने रब ङूप्रे त्‍वाय। 
LUK.9.27	तर तम्दम्‍ने ङ नमयूने यीय, अने मेर्‌नबयू कोइ-कोइ ख्यङ्, सूदे परमेश्‍वरजे राज्‍य तङयली खूम् सीबस्ये त्वो।”
LUK.9.28	येशूदे अम्ब पोयू क्यम्कङ्‍येदे अन्दाजि: येर्‌याला ङ्येदे पत्रुस यूहन्‍ना प्रे याकूबने रङ्सेप्रे स्‍योल्‍गीदेबे प्रार्थना चेने येशू गङ् फ्‍याने टदे। 
LUK.9.29	येशूदे प्रार्थना चीन्‍नूब ङूजे त्‍वाजे रूप् फेरदीयी मेस्‍ये ङूदे ह्‍वोदेब कोला बिजूली चेम्‍कीदेप्र ओथ्याङ् क्‍यूरी। 
LUK.9.30	होर्‌दे ङूप्रे मी ङ्‍ही बात् सेन्‍न ख्‍य, थमयू मोशाप्रे एलिया ख्‍य। 
LUK.9.31	थमयू महिमित रूप्ने तङ्‍रदे येशू सीबबजे बारेने बात् सेन्‍न ख्‍य। अम्‍ब पो ङूदे यरूशलेमने पूरा चे पर्‌दे ख्‍य। 
LUK.9.32	होर्‌दे पत्रुस मेस्‍ये ङूप्रे ख्‍यबयू ङ्यूम्म्‍यादे ङ्योल्‍क ख्‍य। तर थेल्‍ल ङ्‍येदे थमयूदे ङूजे महिमाप्रे ङूप्रे मेर्‌नब हम्‍ब मी ङ्‍हीने तङ्‍दे। 
LUK.9.33	होर्‌दे हम्‍ब मी ङ्‍ही ङूप्रे बिदा क्यूत्‍देबे प्र मैब पत्रुसदे येशूने यदे, “गुरुज्‍यू, ङी अयाने टूङब सोरो ज्‍य ख्यङ्। ङीन टूङब कीम् सोम् बन्‍दीदे-त्‍या नैजे लागि, त्‍या मोशाजे लागि, मेस्‍ये त्‍या एलियाजे लागि।” रङ्सेदे यब पोजे ङूने पत्‍तने त्‍व ख्‍य।
LUK.9.34	पत्रुसदे अम्‍ब पो येनूब मूक्‍प छीत्‍या रदेबे थमयू क्‍वानेने उप्कीदे, मेस्‍ये मूक्‍प थमयू फ्याने रब स्‍यूस्स्‍यायू फैगदे। 
LUK.9.35	होर्‌दे मूक्‍पदे येर यब आवाज त्‍या योङ्‍रदे, “ङू ङैजे च ख्यङ्, ङूने ङैदे सेल ख्यङ्। ङूजे वचन ङ्‍यीन्।” 
LUK.9.36	अम्‍ब पो त-मेस्‍ये येशू हैयाने ङूतीत्या क्‍यूत्‍दे। थमयू चैये अन्-यलाबे टूङ्दे, मेस्‍ये थमयूदे तङब पोयू हम्‍ब दिन‍ने सूनेये अन्स्‍य्‍वे।
LUK.9.37	नैदेरेदे येशूप्रे ङूजे स्यूस्स्यायू गङ्दे मो ल्‍वारदे, मीहुल केन्त्‍या ङूने त्वने रदे। 
LUK.9.38	मीहुल नङ्दे मीत्‍यादे बोङ्बे पारा पूत्‍देबे यदे, “गुरुज्‍यू ङ नने बिन्‍ती चीक्‍क्‍य, ङै च फ्‍याने कृपा चीम्‍मी। चेनेयलो हम्‍ब ङैजे तीत्‍या त्‍या च ख्यङ्। 
LUK.9.39	ले, दुष्‍ट आत्मा त्‍यादे ङूने चूङ्क्‍य, मेस्‍ये हम्‍ब त्‍याफेने बोङ्बे पारा पूक्‍क्‍य, मेस्‍ये ङू मोङ्थीर् प्रस्ये पीन्क्‍य ङूजे ङूर्‌दे पोज्‍या योन्क्‍य। ङूने ती लम्‍बछार् चीत्‍देबे बल्‍ल-बल्‍लम क्यापीय। 
LUK.9.40	हम्‍ब दुष्‍ट आत्मा ने योम्‍बे पर्‌दीदे यदेबे ङैदे नैजे स्यूस्स्यायूप्रे बिन्‍ती चीत्‍दे, तर थमयूदे अन्‍खू।”
LUK.9.41	होर्‌दे येशूदे जवाफ पीन्‍दे, “ओ विश्‍वास अन्‍चे मेस्‍ये सेम् कोङब पुस्ता, ङ कोला सेमे नमयूप्रे टूङ, मेस्‍ये नमयूने कोलासेमे सैदे स्व? नैजे च येने सीक।”
LUK.9.42	तर ङू रेनूब छेत्‍जे आत्मादे ङूने चूङ्देबे क्‍यर‌्‌बीदे, मेस्‍ये ङ्व कर्‌याक् कूरूक् चीक्‍कीदे। येशूदे हम्‍ब अशुद्ध आत्माने ङर्‌पीदे, मेस्‍ये हम्‍ब पीचने तम् चीत्‍देबे ङूजे पने पीम्पीदे। 
LUK.9.43	परमेश्‍वर येर केन् शक्ति तङ्देबे हैयाने ख्‍यब मीयू खोत्‍ताने हार्‌मन्दीकदे।
LUK.9.43	येशूदे चेब त्‍यात्‍या कामदे मीयू क्वाने हार्‌मन्दीकब तङ्देबे, ङूदे रङ्से स्यूस्स्यायूने यदे, 
LUK.9.44	“अम्‍ब पो नमयूजे नने कोनूस्‍य, चेनेयलो मीजे च मीयूजे लाने चूङ्‍के मै ख्यङ्।” 
LUK.9.45	तर थमयूदे अम्‍ब पो अङ्‍को। चेनेयलो थमयूदे अम्‍ब पो अङ्‍कोस्‍य यदेबे थमयू ट्‍यादे नङ्सू हीते ख्‍य। थमयू अम्‍बजे बारेने ङूने ल्वेने फ ख्‍य।
LUK.9.47	तर येशूदे थमयूजे सेम्जे पो था प्रेत्‍देबे पीच त्‍या टेल्‍देबे रङ्से ट्‌याने येत्‍दे, 
LUK.9.48	थमयूने यदे, “सूदे ङैजे मीन्‍ने अम्‍ब बल्‍खने ग्रहण चीक्क्य, ङूदे ङैने ग्रहण चीक्क्य, मेस्‍ये सूदे ङैने ग्रहण चीक्क्य, ङूदे ङैने कूल्‍बेबनेये ग्रहण चीक्क्य। चेनेयलो नमयू नङ्ने सू पात्‍ता चीद ख्यङ्, हम्‍बने पात्‍ता केन् क्‍यूक्‍क्‍य।”
LUK.9.49	होर्‌दे यूहन्‍नादे यदे, “गुरुज्‍यू, मी त्‍यादे नैजे मीन्‍ने छेत्‌यू योन्‍नब ङीदे तङ्दे, मेस्‍ये ङीदे हम्‍ब काम रोक्‍तीदे। चेनेयलो ङूदे ङीयूप्रे नदे यप्र अन्‍ची।”
LUK.9.50	तर येशूदे ङूने यदे, “ङूने चीस्‍से अम्पीन् अन्‍चील्‍लाची, चेनेयलो सू नैजे विरुद्धने त्वो, हम्‍ब नैजे पक्षने क्‍यूक्‍क्‍य।”
LUK.9.51	येशूजे स्वर्ग प्रब बील ट्‌याने फ्‍योरब ङूदे यरूशलेमने प्रब पक्क चीत्दे। 
LUK.9.52	होर्‌दे ङूदे खबर टेल्‍गेब मीयूने खूम्‍ने कूल्‍बीदे। थमयू गीलीदे, मेस्‍ये ङूजे लागि साप्‍ताने तयार चेने सामरीयूजे त त्‍याने क्‍योइदे। 
LUK.9.53	तर येशू यरूशलेमतेले प्रब ङूजे पक्‍क विचार था प्रेत्‍देबे थमयूदे ङूने स्‍वागत अन्‍ची। 
LUK.9.54	होर्‌दे अम्‍ब तङ्देबे येशूजे स्यूस्स्यायू याकूबप्रे यूहन्‍नादे यदे, “प्रभुज्‍यू, च न इच्‍छा चीक्क्या स्व यी स्वर्गदे मी तल्‍देबे अम्‍बयू भस्सम् क्यूस्स्य यदेबे ङी आज्ञा चीत्दा?” 
LUK.9.55	तर ल्‍वारदेबे ङूदे थमयूने ङर्‌दे। 
LUK.9.56	होर्‌दे थमयू सूजो त तेले गीलीदे।
LUK.9.57	थमयू लम्ने प्रेनूब, मी त्‍यादे येशूने यदे, “ओ प्रभु, न केने प्र ङैये नैजे ङ्‍ये-ङ्‍ये प्रीय।”
LUK.9.58	होर्‌दे येशूदे ङूने यदे, “ओवजे क्‍य्वब फोङ् ख्यङ्, मेस्‍ये मूने स्‍यूनब ययूजे चङ् ख्यङ्, तर मीजे चजे ट येनब नेत्‍याये त्‍वो।”
LUK.9.59	ङूदे सूजो त्‍याबने यदे, “ङैजे ङ्‍येदे ख।” तर हम्‍ब मीदे यदे, “खूम् ङैजे पने बोपने प्रसे पीन्।”
LUK.9.60	ङूदे ङूने जवाफ पीन्‍दे, “लासयूने रङ्से लास बोप्‍स्येपीन्, तर न प्रदेबे परमेश्‍वरजे राज्‍यजे सूगब खबर प्रचार ची।”
LUK.9.62	तर येशूदे ङूने यदे, “रङ्से ला हलोने चूङ्देबे ङ्‍येलम् ल्‍वादेबे लेब सूमीये परमेश्‍वरजे राज्‍यजे लायकजे अन्क्‍यूर्।”
LUK.10.1	होर्‌देङ्‍येदे प्रभुदे सूजो सोम्‍लङ्दे च्‍यू जनाने सेल्‍दे, मेस्‍ये ङू प्रमल्‍नब सहर प्रे तने ङू यली खूम् थमयूने ङ्‍ही-ङ्‍ही चीत्‍देबे कूल्‍बीदे। 
LUK.10.2	येशूदे थमयूने यदे, “रङ्ने सेयू कोलाने यली लोन ख्यङ्, तर रङ्ने काम फरबयू छीत्‍यात्‍या ख्यङ्। होरेक्‍यूत्‍देबे सेजे प्रभुने प्रार्थना ची, मेस्‍ये ङूदे रङ्सेजे रङ्ने सै तोलने काम फरबयू कूल्‍बीस्‍य। 
LUK.10.3	प्र, लेप्प, ङ नमयूने च्‍यूङ्‍कूयूजे अन्‍द्रगूङ्ने ल्‍वाजे पीच प्र कूल्‍बीय। 
LUK.10.4	नोर‌्‌जे थैली अन्‍टेल्‍लाची, झ्‍योल अम्प्‍लेल्‍लाची, पङ्‍गी अन्‍होल्‍लाची, लम्‍ने सूनेये नमस्‍कार अन्चील्‍लाची।
LUK.10.5	“कम्ब कीम्ने क्‍योबीय खूम्ने य ‘अम्‍ब कीम्ने शान्ति क्यूस्स्य!’ 
LUK.10.6	हम्‍ब कीम्ने शान्ति छेब मी ख्यङ्लो नमयूजे शन्ति ङूप्रे क्‍यूक्‍क्‍य, तर अन्‍छेब मी ख्यङ्लो हम्‍ब शन्ति नमयू ट्‌यानेने ल्‍वारीय। 
LUK.10.7	कम्ब कीम्ने टूङ्क्य हम्‍ब कीम्जे मीयूदे पीनब सेयू च थूङ चीत्‍देबे हम्‍ब कीम्ने टूङ्। चेनेयलो मेला कीनब मीदे ङूजे मेला प्रे पर्‌देब क्‍यूक्‍क्‍य। कीम्-कीम्ने अङ्क्‍योबलाबे प्र।
LUK.10.8	“कन्‍छ्वाब नमयू सहरने क्‍योबीय, मेस्‍ये थमयूदे नमयूने स्वागत चीक्‍क्य, हन्‍छ्वाब नमयूजे खूम्दे हीम्‍मेब चसे च, 
LUK.10.9	हैयाने ख्‍यब नवयूने तम् चीम्‍मी, मेस्‍ये थमयूने य, परमेश्‍वरजे राज्‍य नमयूजे ट्‌याने फ्‍योर ख्यङ्।’ 
LUK.10.10	तर कन्‍छ्वाब नमयू कम्‍ब सहरने क्‍योबीय, मेस्‍ये थमयूदे नमयूने स्वागत अन्‍ची, हन्‍छ्वाब योङ्देब हम्‍ब सहरजे लम्‌यूने प्र, मेस्‍ये य, 
LUK.10.11	‘ङीजे तोप्ने फ्‍यङ्नब नमयूजे सहरजे धूलोये ङी नमयूजे विरुद्धने फ्रूप्‍पीय। होरेक्यूल्लीने अम्‍ब स्येल्नू, परमेश्‍वरजे राज्‍य ट्‌याने फ्‍योर ख्यङ्।’ 
LUK.10.12	ङ नमयूने यीय, न्यायजे दिन‍ने हम्‍ब सहरजे मीयूजे हालात यली पापदे फ्‍यायेब सदोम सहरजे मीयूजे हालात ते-सैदे ख्‍वब क्‍यूक्‍क्‍य।
LUK.10.14	तर न्यायजे दिन‍ने नमयूजे यली टुरोसप्रे सीदोन सहरजे हालात ते सैदेख्‍वब क्‍यूक्‍क्‍य। 
LUK.10.15	ओ कफर्नहुम, नमयू स्वर्गने फ्‍योबीय मन औ? नमयू ब पातालने फ्‍योबीय।
LUK.10.17	हम्‍ब सोम्‍लङ्दे च्‍यू मीयू तङ्देबे तङे-तङे ल्‍वारदेबे येरे यदे, “प्रभुज्‍यू, नैजे मीन्‍ने छेत्‌यूये ङीदे यब पो ङ्‍यीन्देबे गीली।”
LUK.10.18	ङूदे थमयूने यदे, “ङैदे शैतान‍ने स्‍वर्गदे बिजूलीप्र तल्‍लीनब तङ्दे। 
LUK.10.19	ङैदे थमयूने र्‌वेप्रे बिच्‍छीयू तोप्दे छ्‌यब मेस्‍ये शत्रुजे पूरा शक्ति फ्‍याने हक पीन ख्यङ्, मेस्‍ये चैपोदेये नमयूने हानी चीस्‍येत्‍वो। 
LUK.10.20	होरेक्‍यूल्‍ली, अन्‍ज्‍य आत्मायू नमयूजे लाने ख्यङ् यदेबे सूग दी, तर नमयूजे मीन् स्‍वर्गने लिख्दीये ख्यङ् यदेबेत्‍या सूग्।”
LUK.10.21	हन्‍छ्वाबने पवित्र आत्माने येशू सूग्‍देबे यदे, “ओ पाइ, स्‍वर्ग प्रे पृथ्वीजे परमप्रभु, ङ नने धन्‍यवाद पीन्क्‍य, चेनेयलो नदे अम्‍ब पो बुद्धिमान मेस्ये टाठो-बाठोयूप्रे फूदेबे येत्दे मेस्ये नदे चैत्‍याये अन्‍स्येब पीचयूने स्येलाबे चीम्‍मीदे। चेनेयलो, पाइ नदे अम्‍बने ज्‍य थेदे।
LUK.10.23	स्यूस्स्यायूतेले ल्‍वादेबे ङूदे थमयूने नङ्सू यदे, “नमयूदे तङब अम्‍ब पोयू सूदे तङ्क्‍य, हम्ब म्यादे असी प्रेक्क्य। 
LUK.10.24	चेनेयलो ङ नमयूने यीय, कूम अगमवक्तायू मेस्‍ये मूरुम्यूदे नमयूदे च तङ्दे, हम्‍ब तङब सेम् चे ख्यङ्, तर अन्‍तङ्, मेस्‍ये च नमयूदे त ख्‍य, हम्‍ब तब सेम् चे ख्‍य, तर त अम्प्रे।”
LUK.10.26	ङूदे ङूने यदे, “मोशाजे नियमने लिख्दीयेब नदे छ्‌योत्‍दा?”
LUK.10.29	तर ङूदे रङ्से धर्मी मी यदेबे तनब सेम् चीत्‍देबे येशूने यदे, “ङैजे खीम्‍चे ब सू ख्यङ् स्व?”
LUK.10.30	येशूदे जवाफ पीन्‍दे, “मीत्‍या यरूशलेमदे यरीहोतेले प्रेन ख्‍य। ङूने डाँकूयूदे तूगदे। थमयूदे ङूने च्‍यङ्ली चीत्देबे ठरीदेबे आत्‍या-काल्‍च्‍या चीदेबे पोङ्यीदे। 
LUK.10.31	जो‍मीसोदे पूस्‍र्‌या त्‍या हम्‍ब लम्दे प्रेन ख्‍य, मेस्‍ये हम्‍ब आत्‍या-काल्‍च्‍या चीतेब मी तङ्देबे ङू पारत्‍या लम्‍दे गीली। 
LUK.10.32	होरप्रने लेवीत्‍याये हम्‍ब नेने फ्‍योरब हम्‍ब आत्‍या-काल्‍च्‍या चीतेब मी तङ्देबे पार्‌त्‍या लम्‍दे गीली। 
LUK.10.33	तर सामरी त्‍या लम्‍ने प्रेनूब हम्‍ब मी ख्‍यब नेने फ्‍योरदे, मेस्‍ये ङूने तङ्देबे ङूजे सेम् सोरो ठोदे। 
LUK.10.34	मेस्‍ये ङू ट्‌याने गीलीदेबे मूर्‌कू मेस्ये अङ्‍गुरजे ची छेल्‍देबे ङूजे मयूने पट्टी ख्‍यामीदे, मेस्‍ये रङ्सेजे गधा फ्‍याने प्‍लेत्‍देबे ठाँटी त्‍याने रेत्‍देबे ङूजे सूसार चीत्‍दे। 
LUK.10.35	नैदेरेदे ङूदे चाँदीजे मान्द्रामूली ङ्‍ही हम्‍ब ठाँटीजे मालिकने पीन्देबे यदे, ‘ङूजे सूसार ची, मेस्‍ये सूजो थेप् खर्च लादीलो ङ ल्‍वारब नने फाय’।”
LUK.10.36	येशूदे लोत्‍दे, “नैजे विचारने अम्‍ब थर सोम्जे मीयू नङ्ने, डाँकूयूजे लाने परदेब मीजे खीम्‍चे कम्‍ब ठर्‌दीय?”
LUK.10.37	ङूदे यदे, “हम्‍ब मी फ्‍याने दया चेब मी।”
LUK.10.37	होर्‌दे येशूदे ङूने यदे, “प्र, नदेये होरप्रने ची।”
LUK.10.39	मरियम मीन् चेब ङूजे च्‍योन् त्‍या ख्‍य। ङू येशूजे तोप् ट्‌याने टूङ्देबे ङूजे वचन ङ्‍यीन्‍न ख्‍य। 
LUK.10.40	तर मार्था सेवा चेब कामयू कूम ङूदेत्‍या चे पर्‌दीदेबे येशू ट्‌याने रदेबे यदे, “प्रभुज्‍यू, ङैजे च्‍योन्दे सेवा चेब कामने ङैने त्‍या चीस्‍स्ये पीन् ख्यङ्, नदे ख्याल अन्‍चे? ङूने येमी मेस्ये ङूदे ङैने साक्‍तीमीस्‍य।”
LUK.10.41	तर येशूदे जवाफ पीन्‍देबे ङूने यदे, “मार्था, मार्था, न कूम पोजे बारेने सूर्‌त चीत्‍देबे सेम् मङ्न ख्यङ्। 
LUK.10.42	तर चैतेब पो तीत्‍यात्‍या ख्यङ्, हम्‍ब ज्‍य पो मरियमदे सेल ख्यङ्, हम्‍ब ङूट्‍यादे लेन्कीस्ये त्वो।”
LUK.11.1	येशू त्‍याफे नेत्‍याने प्रार्थना चीन्‍न ख्‍य। प्रार्थना चे जेन ङ्‍येदे ङूजे स्यूस्स्यायू नङ्ने त्‍यादे ङूने यदे, “प्रभु, यूहन्‍नादे ङूजे स्यूस्स्यायूने लोम्‍मेप्र प्रार्थना चेब ङीनेये लोम्‍मी।”
LUK.11.2	येशूदे थमयूने यदे, “नमयूदे प्रार्थना चीप्प येरे य,
LUK.11.2	“ओ प्रभु, नैजे मीन् पवित्र क्यूस्स्य, नैजे राज्‍य रस्‍य।
LUK.11.3	दिनजे पीछीने चैतेब चसे ङीने पीन्‍नू।
LUK.11.4	ङीजे पाप ङीने क्षमा चीम्‍मी,
LUK.11.4	चेनेयलो ङीदेये ङीजे विरुद्धने
LUK.11.4	अपराध चेयूने क्षमा पीन्दे।
LUK.11.4	ङीने जाँच‍देने
LUK.11.4	अङ्‍-कूबलाची’।”
LUK.11.5	होर्‌दे ङूदे थमयूने यदे, “मीत्‍याजे ख्‍योन्त्‍या ख्‍य। ङू मून्गूङ्ब ङू ट्‌याने गीलीदे यदे, “ख्‍योम्‍बो, ङैने क्‍यङ् सोम्‍त्‍या खीम्‍मी च। 
LUK.11.6	चेनेयलो ङैजे ख्‍योन् त्‍या चीन्‍तङ्दे ङै ट्‍याने र ख्यङ्, मेस्‍ये ङूने चसे पीनजे लागि ङैप्रे चैत्‍याये त्‍वो।’
LUK.11.7	“ङूदे कीम् नङ्दे जवाफ पीन्‍देबे यदे, ङैने झेचेर्‌ अन्‍लङ्लाची। ख्‍यो थाक ख्यङ्, मेस्‍ये पीचयू ङैप्रे नेने ङ्यूम्न ख्यङ्। ङ लङ्देबे नने चेये पीन् अन्‍खू।’ 
LUK.11.8	ङ नमयूने यीय, ख्‍योम्‍बोजे नातादे ङूदे लङ्देबे ङूने चेये अम्पीन्‍स्‍ये, तर स्‍यजे स्‍य चेबदे लङ्देबे ङूदे हर्‌‍जो पर्‌देब जती ङूने पीन्क्‍य।
LUK.11.9	“ङ नमयूने यीय, स्‍य, नमयूने पीन्क्‍य। मे‍ल्, नमयूदे तूय। ढ्‍याक्-ढ्‍याक् ची, नमयूजे लागि ख्‍यो पूक्‍मीय। 
LUK.11.10	चेनेयलो सूदे स्‍येय ङूदे प्रेक्‍क्‍य, सूदे मेल्ग्‍य ङूदे तूय, मेस्‍ये सूदे ढ्‍याक्-ढ्‍याक् चीक्‍क्‍य ङूजे लागि पूक्‍मीय।
LUK.11.11	“नमयू नङ्ने कर खल्‍जे प ख्यङ्, यी ङूजे चदे क्‍यङ् स्‍यब क्‍यङ्जे सट्‍टने ङूदे लूङ् पीन्क्‍य, या ङ स्‍यब ङजे सट्‍टने र्‌वे पीन्क्‍या? 
LUK.11.12	या कफूम् स्‍यब ङूने बिच्‍छी पीन्क्‍या? 
LUK.11.13	नमयू दुष्‍ट क्यूत्देबेये रङ्से च-चीमीयूने ज्‍य थोकयू पीनब स्‍येय यलो, नमयूजे स्‍वर्गजे पदे ङूप्रे स्‍यब मीयूने कोला थेप चीत्‍देबे पवित्र आत्मा पीन्क्‍य।”
LUK.11.14	ङूदे छेत् त्या योन्‍न ख्‍य, हम्‍ब लर छेत् ख्‍य। छेत् योङ्‍क ङ्येदे हम्‍ब लर मीदे पो क्‍यम्दे, मेस्‍ये मीयू हार्‌‍मन्‍दीकदे। 
LUK.11.15	तर थमयू नङ्ने कोइ-कोइदे यदे, “येशूदे छेत्‌यूजे मालिक बालजिबुलजे बोङ्दे छेत्‌यू योन्क्‍य।” 
LUK.11.16	सूजोयूदे ङूजे जाँच चेने ङूप्रे स्वर्गजे च्यूनू त्‍या स्‍यदे।
LUK.11.17	तर थमयूजे सेम्जे पो था प्रेत्‍देबे येशूदे थमयूने यदे, “कम्ब राज्‍यने अम्मील्‍ले क्यूक्क्य, हम्‍ब राज्‍य नोङ्बीय। कम्ब कीम्ने फूट् क्‍यूक्क्य हम्ब कीम् नाश क्‍यूक्‍क्‍य। 
LUK.11.18	शैतानजेये रङ्सेप्रेने फूट् क्‍यूत्‍दे यलो, ङूजे राज्‍य केर्‌बे टेक्‍दीय? चेनेयलो नमयू यीय, ङैदे बालजिबुलजे बोङ्दे छेत्‌यू ताल्पीय। 
LUK.11.19	ङैदे बालजिबुलजे बोङ्दे छेत्‌यू योङ्क्‍य यलो, नमयूजे चयूदे सूजे बोङ्दे छेत्‌यूने योङ्क्‍य? थमयूदेने नमयूजे न्याय चीक्‍क्‍य। 
LUK.11.20	तर परमेश्‍वरजे ला औँलादे ङ छेत्‌यू योङ्क्‍य यलो, परमेश्‍वरजे राज्‍य नमयू ट्‌याने रेक ख्यङ्।
LUK.11.21	“लास्या टेलब बोल्‍यो मीदे रङ्से कीम्जे रक्षा चीक्‍क्‍य यलो, ङूजे सामानयू सुरक्षा क्यूक्क्य। 
LUK.11.22	तर हम्‍ब यली थेप् बोल्‍यो मी रदेबे ङू फ्‍याने जीङ्देबे ङूने ट्‌यादे यलो, ङूदे भर् पर्‌देब ङूजे लास्यायू क्वाने लेन्कीय, मेस्‍ये ङूजे सामानयू लेन्‍देबे कोक्‍क्‍य।
LUK.11.24	“कन्‍छ्वाब अशुद्ध आत्मा मीट्‍यादे योङ्देबे प्रीय, हन्‍छ्वाब हम्‍ब ओबोनो नेने आराम चेने प्रीय, मेस्‍ये केनेये ने अम्प्रेत्‍देबे, ङूदे यीय, ‘ङ योङ्‌रब ङैजे कीम्ने फेरि ल्‍वाबीय।’ 
LUK.11.25	होर्‌दे हम्‍ब ल्‍वारीय, ङूदे हम्‍ब कीम् फील्‍देबे खम्‍सङ् चीत्‍देबे मील्‍लीयेब तूय। 
LUK.11.26	होर्‌दे ङू प्रदेबे रङ्से यली थेप् अशुद्ध सूजो आत्मायू ङ्यी प्रे-रेक्‍क्‍य, मेस्‍ये थमयू नङ्ने क्‍योबीय मेस्‍ये हैयाने बास टूङ्क्‍य, मेस्‍ये हम्‍ब मीजे ङ्येजे दसा खूम्‍जे यली थेप् अन्ज्य क्यूक्क्य।”
LUK.11.27	ङूदे अम्‍ब पो क्‍यम्नूब मी हुल नङ्ने मदी त्‍यादे पारा पूत्‍देबे यदे, “हम्‍ब मदीदे असी प्रे ख्यङ् सूदे नने जन्मीदीदेबे रङ्सेजे ज्‍यू तूप्दे मेस्‍ये सूसार चीत्‍दे।”
LUK.11.28	तर ङूदे यदे, “बरू नमयूदे असी प्रे ख्यङ्, सूदे परमेश्‍वरजे वचन ङ्‍यीन्क्य मेस्‍ये मन्‍दीय।”
LUK.11.30	चेनेयलो निनवेजे मीयूजे लागि योना च्यूनू क्‍यूर ख्‍य, होरप्रने मीजे चये अम्‍ब पुस्‍ताजे लागि च्यूनू क्यूक्क्य। 
LUK.11.31	न्यायजे दिन‍ने अम्‍ब पुस्‍ताजे मीयूप्रे दक्षिण देशजे मूरुम् मदी लङ्‍रदेबे थमयूने दोष लैदीय, चेनेयलो ङू पृथ्वीजे कूनजे नेट्‍‍यादे मूरुम् सोलोमनजे बुद्धिजे पो ङ्‍यीनने रदे। तर ले, येयाने त्‍या ख्यङ्, ङू सोलमोन यली सोरो केन् ख्यङ्। 
LUK.11.32	निनवेजे मीयूदे न्यायजे दिन‍ने दीनीजे मीयूने दोष चीक्‍क्‍य, चेनेयलो थमयूदे योनाजे प्रचारने पश्‍चात्ताप चे ख्‍य, मेस्‍ये ले, अने त्‍या ख्यङ्, ङू योना यली केन् ख्यङ्।
LUK.11.34	नैजे ङ्वजे बत्तीब नैजे म्‍या ख्यङ्। नेजे म्‍या ज्‍य ख्यङ्लो नैजे ङ्व टक्कने ओथ्याङ् क्यूक्क्य, तर हम्‍ब अन्ज्य ख्यङ्लो नैजे टक्क ङ्वये मून्‍दूङ् क्‍यूक्‍क्‍य। 
LUK.11.35	होरेक्‍यूत्‍देबे होस्स्यार क्‍यूर, नने ख्‍यब ओथ्याङ् मून्‍दूङ अन्क्यूस्स्य। 
LUK.11.36	नमयूजे ङ्व टक्कने ओथ्याङ् ख्यङ्लो, या केनेये मून्‍दूङ् तोलो, हम्‍ब टक्कने ओथ्याङ् क्यूक्क्य, केर्‌बे बत्तीजे सेर्‌दे नमयूने ओथ्याङ् पीन्क्‍य।”
LUK.11.37	येशूदे क्‍यम जेङ्‍क ङ्येदे फरिसी त्‍यादे ङूने कङ् चने निम्‍तो पीन्दे। ङू कीम् नङ्ने क्‍योइदेबे चसे चने टूङ्दे। 
LUK.11.38	तर ङूदे कङ् चयली खूम् ला अन्‍ठ्वब तङ्देबे हम्‍ब फरिसी छाक्‍के पर्‌दीकदे।
LUK.11.39	तर प्रभुदे ङूने यदे, “नम फरिसीयू पील मेस्ये थल्जे फीदेत्‍या यप् ख्यङ्, तर नमयूजे नङ्ब लोभ मेस्‍ये कूम अन्ज्‍य सेयूदे फ्‍यान ख्यङ्। 
LUK.11.40	मूर्ख मीयू, सूदे फीजे भा बन्‍दीदे, ङूदेने नङ्जे भाये बन्‍दे ते स्व? 
LUK.11.41	तर नमयूजे पील मेस्ये थल्‍यूने च ख्यङ् हम्ब दूखप्रेयूने पीन्, मेस्‍ये नमयूजे लागि साप्‍ताकूरूने शुद्ध क्यूक्क्य।
LUK.11.43	“फरिसीयू नमयूने धिक्‍कार! चेनेयलो नमयू सभा-कीम्‌यूने मूख्‍या-मूख्‍या गेसेन् प्रेब नेयूने टूङब मेस्‍ये बजारयूने मीयूदे नमस्‍कार चेब सेम् पर्‌दे ख्यङ्।
LUK.11.44	“नमयूने धिक्‍कार! चेनेयलो नमयू हम्‍ब खङ्सयूप्र ख्यङ्, हैयाने चैये अन्‍तङ्, होर्‌दे थाने अम्प्रेल्‍लाबे मीयू हम्‍ब फ्‍याने प्रीय।”
LUK.11.45	मोशाजे नियमजे पन्डेयू नङ्ने त्‍यादे ङूने यदे, “गुरुज्‍यू, नदे अम्‍ब पो चीत्‍देबे ङीजेये न प्वे ख्यङ्।”
LUK.11.46	येशूदे यदे, “नम मोशाजे नियमजे पन्डेयूने धिक्‍कार! चेनेयलो प्‍ले अङ्ख्‍वब क्वी नमयूदे मीयूने केल्‍मे ख्यङ्, तर नमयू रङ्सेब ला टदे त्‍याये हम्‍ब क्वीयू अन्‍छूइ।
LUK.11.47	“नमयूने धिक्‍कार! चेनेयलो नमयूजे मेमेदे सेक्‍कब अगमवक्तायूजे तूर्‌स नमयूदे बन्‍दे ख्यङ्। 
LUK.11.48	येर्‌बे नमयू रङ्से मेमेजे कामजे साक्षी ख्यङ्, मेस्‍ये थमयूप्रे अम्‍ब पो मन्‍दे ख्यङ्, चेनेयलो थमयूदे अगमवक्तायूने सेत्‍दे, मेस्‍ये नमयूदेब थमयूजे तूर्‌स बन्‍दे ख्यङ्। 
LUK.11.49	होरेक्यूत्देबे परमेश्‍वर्‌जे बुद्धिदेये यीय, ‘ङ थमयू ट्‌याने अगमवक्तायू मेस्‍ये मूल स्यूस्स्यायू कूल्‍बीय। थमयू नङ्ने कोइनेब थमयूदे सेक्‍कीय मेस्‍ये कोइनेब सतनम् चीक्‍क्य। 
LUK.11.50	संसारजे सुरु मेस्‍ये दीनीसेमे सेक्‍कब अगमवक्तायू ख्‍वात्‍ताजेने काजे लेखा अम्‍ब पुस्ताप्रे कीन्क्‍य। 
LUK.11.51	अँ, ङ नमयूने यीय, हाबिलजे कादेमेस्‍ये मन्‍दिरजे पवित्र-नेजे अन्‍द्रने सेक्‍कब जकरिया सेमेजे काजे लेखा अम्‍ब पुस्ताजे मीयूप्रे कीन्क्‍य।
LUK.11.52	“नम नियमजे पन्‍डेयूने धिक्‍कार! चेनेयलो नमयूदे ज्ञान बुद्धिजे ख्‍यो पूकब चापी टेलब टेल्दे, तर नमयू रङ्सेब नङ्ने अन्क्‍यो, होर्‌दे सूजो क्‍योबमेबयूनेये क्योबस्ये अम्पीन्लाबे कादे।”
LUK.11.53	कन्‍छ्वाब येशू हैयादे योङ्‍रदे, हन्‍छ्वाब पन्‍डेयू मेस्‍ये फरिसीयूदे ङूजे सोरो विरुद्ध चीत्देबे कूम पोयूजे बारेने ङूने पो ल्‍वेने सुरु चीत्दे, 
LUK.11.54	मेस्‍ये ङूजे ङूर्‌दे योङ्‍रब पोयूने ङूने ङ्येबजे लागि दाऊ च्‍यूक्‍दीदेबे टूङ्दे।
LUK.12.2	उप्देबे हीतेब से चैये अन्‍तङ् क्यूस्से त्‍वो, हम्‍ब तङने तङ्क्‍य, मेस्‍ये फूदेबे था अम्‍प्रेब से चेये त्‍वो, हम्‍ब क्वाने था प्रेक्‍क्‍य। 
LUK.12.3	होरेक्यूत्देबे च नमयूदे मून्‍दूङ्ने य ख्‍य, हम्‍ब ओथ्याङ्ने तैय। नङ्सू कोठाने आलाक्के यब पो कीम्जे धूरीदे ड्वाङ्‍गे क्यूप्पीय।
LUK.12.4	ङैजे ख्योन्‌यू, ङ नमयूने यीय, थमयू तङ्देबे अम्‍फलाची थमयूदे ङ्व त्‍या सेखूइय, तर होर्‌दे ङ्‍येदे सूजो चैये चे अन्‍खू। 
LUK.12.5	तर सू तङ्देबे फ पर्‌दीय यलो, ङ नमयूने चेलाबे आर्‌तीय: हम्‍बप्रे फ पर्‌दीय सूप्रे मी सेत्‍देबे नरकने छाबेब शक्ति ख्यङ्। ङ नमयूने यीय, ङूप्रेने फ। 
LUK.12.6	नोर‌्‌ ङ्‍हीने च्‍यूङ्नी ङ ला सोङ अन्‍ख्‍व? हम्‍ब नङ्ने तीत्यात्याये परमेश्‍वर्‌दे अन्-येल्ग। 
LUK.12.7	तर नमयूजे ब टजे फूत्‍याये चीले ख्यङ्। होरेक्‍यूत्‍देबे अम्‍फलाची, नमयू कूम च्‍यूङ्नीयू यली थेप् लूजे ख्यङ्।
LUK.12.8	“ङ नमयूने यीय, सूदे ङैने मीयूजे खूम्‍ने ङैजे प्रभु यदेबे स्वीकार चीक्क्य, ङूने मीजे चदेये परमेश्‍वरजे दूतयूजे खूम्‍दे रङ्सेजे यदेबे स्वीकार चीक्क्य। 
LUK.12.9	तर सूदे ङैने मीयूजे खूम्‍दे स्वीकार अन्ची, परमेश्‍वरजे दूतयूजे खूम्‍दे हम्बनेये स्वीकार अन्ची। 
LUK.12.10	सूदे मीजे चजे विरुद्धने क्‍यम्क्‍य, ङूने क्षमा क्‍यूक्‍क्‍य, तर सूदे पवित्र आत्माजे विरुद्धने अन्ज्‍य पो क्‍यम्क्‍य, ङूने क्षमा क्यूस्से त्वो।
LUK.12.12	चेनेयलो हम्‍ब बीलने नमयूदे च य पर्‌दे ख्यङ् हम्ब पो पवित्र आत्मादे नमयूने लोम्‍मीय।”
LUK.12.13	“मीहुल नङ्ने त्‍यादे येशूने यदे, “गुरु, ङैजे अतने अंश बन्‍डा चीम्‍मी यदेबे येमी।”
LUK.12.14	तर येशूदे ङूने यदे, “ख्‍योन्, सूदे ङैने नमयू फ्‍याने न्‍याय चे या नमयूजे सम्पत्ति क्वेब चीम्मी‍दे?” 
LUK.12.15	येशूदे थमयूने यदे, “होस्स्यार क्‍यूर्, लोभ रब सेयूप्रे चीन्‍तङ् टूङ्, चेनेयलो मीजे जीयाने ङूजे धन-सम्पत्ति कोलाने ख्यङ्लीने हम्‍बदे तम्दम् जीयाब अम्पीन्।”
LUK.12.16	येशूदे थमयूने उखान त्‍या यदे, “फ्‍योबो मी त्‍याजे रङ्ने बेस्से से लो‍दे। 
LUK.12.17	ङूदे सेम्ने ह्‍वे चीत्‍दे, ‘ङैजे से येनब ने त्वो, जेम्‍से ङ केर्‌चे यी?’ 
LUK.12.18	होर्‌दे ङूदे यदे, ‘ङ येरे चीक्‍क्‍य: ङैजे से येनब माङ्‍गा हूल्‍देबे ते केन् बन्‍दीय, हैयाने ङैजे सेयू टक्क्कने मेस्‍ये सामानयू यीक्‍क्‍य। 
LUK.12.19	मेस्‍ये ङ रङ्से प्राणने यीय, “कूम वर्षसेमे पूग्‍देब कूम सम्पत्ति नैजे लागि म्‍यूरे ख्यङ्। आनन्द क्यूत्देबे टूङ्, च, थूङ्, मेस्‍ये मोज-मज्जा ची”।’
LUK.12.20	तर परमेश्‍वरदे ङूने यदे, “ओ मूर्ख, दीनी मून्देने नैजे प्राण कूबीय, मेस्‍ये कम्ब थोकयू नदे रङ्से लागि म्‍यूरे ख्यङ्, हम्‍ब सूजे क्‍यूर?’
LUK.12.21	“रङ्सेजे लागि धन-सम्पत्ति म्‍यूर्‌चे, तर परमेश्‍वरजे खूम्‍दे फ्‍योबो अन्‍क्‍यूर मीजे गती यरने क्‍यूक्‍क्‍य।”
LUK.12.22	येशूदे ङूजे स्यूस्स्यायूने यदे, “होरेक्यूत्देबे ङ नमयूने यीय, रङ्से प्राणजे लागि च चकै मेस्‍ये ङ्वने च ह्‍वे यदेबे सूर्‌त अन्‍चील्‍लाची। 
LUK.12.23	चेनेयलो प्राण चसे यली मेस्‍ये ङ्व ह्‍वेब कोला यली थेप् केन् ख्यङ्। 
LUK.12.24	अङ्‍रयूने ले: थमयूदे न लू थरक्‍य, न बली तोल्‍क्‍य, न से येनब माङ्‍काने क्‍यूक्‍क्‍य, तर परमेश्‍वरदेने थमयूने चसे पीन्क्‍य। नमयू ब ययू यली कूम लू पर्‌देब ख्यङ्। 
LUK.12.25	नमयू नङ्ने सूदे फिक्री चीत्‍देबे रङ्सेजे छेने छीत्‍या थेप् रेङ चे खूइया? 
LUK.12.26	नमयू येर चीदत्‍या कामये चे अन्‍खू यलो, सूजो पोजे चेने सूर्‌त चे?
LUK.12.28	तर दीनी ख्यब मेस्ये नैन्दे मीने छाबेब रेम्‍ने परमेश्‍वरदे यरेबे ज्‍य मीन्‍दा फर्‌से पीन्क्‍य यलो, परमेश्‍वर्‌दे नमयूने झन् थेप् ज्‍य कोला अन्होम्मेया? खोइ नमयूजे विश्‍वास? 
LUK.12.29	नमयू च थूङ, चैसे च यदेबे सूर्‌त चीत्‍देबे मेस्ये मल्‍देबे अन्टोङ्लाची, 
LUK.12.30	चेनेयलो संसारजे मीयू क्वाने अम्‍ब सेयू मल्‍देबे टूङ्क्‍य। नमयूजे पदे स्ये ख्यङ् यी नमयूने अम्‍ब सेयूजे हर्‌जो ख्यङ्। 
LUK.12.31	तर परमेश्‍वरजे राज्‍य मेल्, मेस्‍ये अम्‍ब सेयू क्वाने नमयूने पीन्क्‍य।
LUK.12.32	“हुल चीद अम्फलाची! चेनेयलो परमेश्‍वर पदे नमयूने रङ्सेजे राज्‍य पीन्दीङ् रख्यङ्। 
LUK.12.33	नमयूजे सम्पत्ति सोङ्देबे दूख्प्रेयूने पीन्। रङ्सेजे लागि थूल्‍कू अन्क्‍यूप्पब थैलीयू बन्‍दी। कलङ्बेये नाश अन्क्‍यूप्पब धन स्‍वर्गने फूङ् ची। हैयाने खूमान्‍यू अन्‍र मेस्‍ये बूये अन्लादी। 
LUK.12.34	चेनेयलो केने नैजे धन क्‍यूक्‍क्‍य, हैयानेने नैजे सेम्ये क्‍यूक्‍क्‍य।
LUK.12.36	ङ्येन्जे भात्यार् चदेबे ल्‍वारब मालिकजे लम् लेन्‍नब त्वोप्र नमयू क्‍यूर मेस्‍ये मालिक रदेबे ख्‍यो ढ्‍याक्-ढ्‍याक् चे बितीकने ङूदे ख्‍यो पूक्‍मीय। 
LUK.12.37	कीम्नोबो रब त्वोयू चङ्‍ख क्‍यूत्‍देबे टूनब तूरलो, थमयूदे असी प्रेक्‍क्‍य। तम्दम्‍ने ङ नमयूने यीय, ङूदे रङ्से कूच्‍यू बोल्‍यो ख्‍यादेबे थमयूने चसे चने टूङ्से पीन्‍क्‍य, मेस्‍ये रदेबे थमयूजे सेवा चीक्‍क्‍य। 
LUK.12.38	कादेये कीम्‍नोबो गदेबे मून गूङ्ब या नप्‍तेले रलीने रङ्से त्वोयू चङ्‍ख टूनब तूरलो ङूदे थमयूने कूम स्‍याबास पीन्‍क्‍य। 
LUK.12.39	तर अम्‍ब था चीन्‍नू, खूमान् कम्‍ब बीलने रीय यदेबे कीम्नोबोदे था प्रेल्‍लोब ङूदे खूमान्‍ने कीम् पर्‌देबे क्योबस्ये अम्पीन ख्यङ्दे। 
LUK.12.40	नमयूये तयार क्‍यूर्, चेनेयलो नमयूदे सेम्नेये अम्मन्‍नब बीलने मीजे च रीय।”
LUK.12.41	होर्‌दे पत्रुसदे यदे, “ओ प्रभु, अम्‍ब उखान च ङीजे लागित्‍या यी, सूजो क्वाजे लागिने।”
LUK.12.42	प्रभुदे यदे, “बुद्धिमान मेस्‍ये भर्‌ पर्‌ते ख्‍वब कीम् लेब त्वो सू ख्यङ्? कीम् मालिकदे हम्‍ब त्वोने रङ्सेजे कीम् म्‍हीतीने तोक्‍तेब दिनसेमे थमयूजे भाने पर्‌देब चसे पीनने खेर्‌तीय? 
LUK.12.43	त्वोदे कीम्नोबो रब काम फर्‌नब तूरलो ङूदे असी प्रेक्क्य। 
LUK.12.44	तम्दम्‍ने ङ नमयूने यीय, ङूदे हम्‍ब त्वोने साप्‍ता सम्पत्ति फ्‍याने हक पीन्क्‍य। 
LUK.12.45	तर हम्‍ब त्वोदे रङ्से सेम्ने “ङैजे कीम्नोबो रने गेय” यदेबे ङूदे सूजो त्वो-त्वोमयूने ठरेमे‍दे, होर्‌दे चदेबे थूङ्दे स्‍योदेबे मात्‍ते मेदे यलो, 
LUK.12.46	ङूदे आशाने अन्‍चेब बीलने मेस्‍ये सेम्‍ने अम्‍मनब दिन‍ने ङूजे कीम्नोबो रीय, ङूने दण्ड पीन्क्य, मेस्‍ये ङूजे दसा परमेश्‍वर्‌ने अम्‍मन्‍देब मीयूजेप्र क्यूक्क्य।
LUK.12.47	“रङ्से कीम्नोबोजे सेम्जे पो स्येदेये चेपर्‌तेब काम अन्‍चील्‍ला तयार अङ्क्‍यूरब त्वोने कीम्नोबोदे कूम ठरीय। 
LUK.12.48	तर कीम्नोबोजे सेम्जे पो था अम्प्रेत्देबे ठरेपर्‌देब काम चेब त्वोने छीत्‍या ठरीय। सूने कूम पीने ख्‍य, हम्‍बने कूमने स्‍येय, मेस्‍ये सूने थेप् सूम्‍दीये ख्‍य, ङूप्रे अझ थेप् स्‍येय।
LUK.12.49	“ङ पृथ्वी फ्‍याने मी ने-नने र ख्यङ्, हम्‍बब बरू तरने प्‍ल्‍याङ्‍कलो क्‍यूर ख्यङ्दे! 
LUK.12.50	बप्‍तिस्‍मा त्‍या ख्यङ्, हम्‍ब बप्‍तिस्‍मा ङैदे कीनपर्‌दे ख्यङ्। हम्‍ब बप्‍तिस्‍मा अन्कीन्‍दासेमे ङैने सोरो दु:ख क्‍यूक्‍क्‍य। 
LUK.12.51	नमयूदे ङ पृथ्वीने शान्‍ति रेने र मन्‍न औ? दी, ङ नमयूने यीय, बरू ङ फूट् चेने र ख्यङ्। 
LUK.12.52	जेम्‍सेमेस्‍ये कीम्-म्‍हीत्‍ती ङ ख्‍यबये त्‍या-त्‍याने फूट् क्‍यूक्‍क्‍य, सोम्‍जे विरुद्धने ङ्‍ही, मेस्‍ये ङ्‍हीजे विरुद्धने सोम् लङ्क्‍य। 
LUK.12.53	थमयूनङ्ने स्‍याबीय-पजे विरुद्धने च, चजे विरुद्धने प, म चीमीजे विरुद्धने, चीमी ‍मजे विरुद्धने, य्वामी रङ्से मसङ्जे विरुद्धने, मेस्‍ये मसङ् ङूजे य्वामीजे विरुद्धने।”
LUK.12.54	येशूदे मी हुल‍ने यदे, “नमयू पश्‍चिमदे मूक्‍प योङ्‍रब तङ्देबे झाट्‍टै यीय, ‘झीरी र मे टूङ्’, मेस्‍ये होरेने क्‍यूक्‍क्‍य। 
LUK.12.55	कन्‍छ्वाब दक्षिणतेलेजे उन्‍दू चील्‍लीय हन्‍छ्वाब नमयूदे यीय, ‘गर्मी क्यूक्क्य’, मेस्‍ये होरेने क्‍यूक्‍क्‍य। 
LUK.12.56	ओ कप्‍टी! नमयू पृथ्वी मेस्ये मूजे च्यूनूयू लेत्‍देबे च क्यूक्क्य यब पो य ख्‍व ख्यङ्, तर दीनीजे सेमेजे अर्थ लेत्देब चेने अन्‍स्ये?
LUK.12.57	कम्ब पो पक्‍क ख्यङ् यदेबे नमयू रङ्सेदे चेने पक्क चेअन्ख्‍व? 
LUK.12.58	नमयूने उजूर प्वेब मीप्रे हाकिम ट्‌याने प्रब, लम्नेने हम्‍ब मीप्रे मील्‍लेने बोङ् ची। नत्र ङूदे नने न्याय चेब मी ट्‌याने थेन्देबे कूबीय, न्याय चेब मीदे नने अफसरजे लाने जिम्‍मा पीन्क्‍य, मेस्‍ये ङूदे नने झ्‍यालखान‍ने चङ्पीय। 
LUK.12.59	ङ नने यीय, नदे पूरा नोर‌्‌ अम्‍फातासेमे हैयादे छूर्‌दे अम्‍प्रे।”
LUK.13.1	हन्‍छ्वाबने हैयाने ख्‍यब मीयूदे गालीलीयूजे बारेने येशूने यदे, “बलि चेर्‌देब बीलने पिलातसदे गालीलीयूने सेत्‍दे मेस्‍ये थमयूजे का हम्‍ब बलि चेर्‌देब रोलाजे काप्रे च्‍यूम्‍पीदे। 
LUK.13.2	होर्‌दे येशूदे थमयूने जवाफ पीन्‍दे, “चेनेयलो थमयूदे येर्‌बे सकस् भोक्‍तीदे यबने, नमयूदे च मन्‍न, अम्‍ब गालीलीयू सूजो कूम गालीलीयू यली थेप् पापी ख्‍य औ? 
LUK.13.3	ङ नमयूने यीय, होरे दी, तर नमयूदे पश्‍चाताप अन्‍चीत्देयलो नमयू क्वाने होरप्रने नाश क्‍यूक्‍क्‍य। 
LUK.13.4	या नमयू च मैन्‍न, सिलोआमजे धरहरा हूलीदेबे हम्‍ब अठार जना सेक्‍क ख्‍य, यी थमयू क्वाने यरूशलेमने टूङब मीयू नङ्ने थेप् पापी ख्‍य औ? 
LUK.13.5	होरे दी, तर ङ नमयूने यीय, “नमयूदे पश्‍चात्ताप अन्‍चीत्‍दे यलो, नमयू क्वाने होरप्रने नाश क्‍यूक्‍क्‍य।”
LUK.13.6	होर्‌देङ्‍येदे येशूदे अम्‍ब उखान यदे: “मी त्‍यादे रङ्से अङ्‍गुरजे रङ्ने अञ्जीरजे पोङ् त्‍या सूक्‍ये ख्‍य। हम्‍ब पोङ्ने सी लोदीइच यदेबे ङू रदे, तर त्‍याये अम्‍प्रे, 
LUK.13.7	होर्‌दे ङूदे हम्‍ब रङ्ने काम चेब मीने यदे, ‘वर्ष सोम् क्‍यूत्‍दे, ङ अम्‍ब अङ्‍गुरजे पोङ्ने सी लोदेयीच यदेबे लेन्‍नूदे, तर सी अन्‍लो। होरेक्‍यूत्‍देबे सीत्‌तीने चेने ने उप्से पीन्‍न? अम्‍ब तूप्‍देबे छाबी।
LUK.13.8	“तर हम्‍ब काम चेब मीदे यदे, ‘अ, अम्‍ब पोङ्ने अझ वर्ष ताला टूङ्से पीन च, ङ अम्‍बजे ती-छो खोदेबे मल पूक्‍क्‍य, 
LUK.13.9	होर्‌देङ्‍येदे सी लोलो ज्‍यने क्‍यूक्‍क्‍य, अन्‍लोदे यलो नदे हम्‍बने चैपी’।”
LUK.13.10	त्‍याफे आराम टूङब दिन‍ने सभा-कीम् त्‍याने येशूदे शिक्षा पीन्‍न ख्‍य। 
LUK.13.11	अठार वर्षमेस्‍ये ङ्व नसे पीनब दुष्‍ट आत्मा लादीकब मदी त्‍या हैयाने ख्‍य। ङूजे चीसार गूरे ख्‍य, मेस्‍ये ङू चेलाबे रङ्सेदेने चीसार सोझो चे अन्ख्‍व ख्‍य। 
LUK.13.12	येशूदे ङूने तङ्दे, मेस्‍ये कोदेबे यदे, “ओ मो, नैजे बीददे न तम् क्यूरे ख्यङ्।” 
LUK.13.13	होर्‌दे येशूदे ङूफ्‍याने रङ्सेजे ला येत्‍दे, मेस्‍ये ङू खात्‍याने ठडो मेर्‌दे मेस्‍ये परमेश्‍वरजे सार्‌या चेमे‍दे।
LUK.13.15	तर प्रभुदे ङूने जवाफ पीन्‍दे, “ओ कप्‍टीयू! आराम टूङब दिन‍ने नमयू क्‍वादेने प्रङ्‍ मेस्ये माङ्‍गादे रङ्से लप् या गधा फादेबे क्‍यू तूपने अन्‍कूपया? 
LUK.13.16	अब्राहामजे अम्‍ब चीमी अठार वर्षसेमे शैतानजे बन्‍धन्‍ने ख्‍य, च आराम टूङब दिन‍ने ङू हम्‍ब बन्‍धन्दे छुटकारा क्‍यूर अम्‍पर्‌दे या?”
LUK.13.17	येशूदे अम्‍ब पो क्‍यमङ्येदे ङूजे विरुद्ध चेब मीयू क्वाने त्‍वागदे, तर ङूदे चेब महिमा क्‍यूरब कामयूने मीयू सूग्‍देबे आनन्द क्‍यूत्‍दे।
LUK.13.18	होर्‌दे येशूदे यदे, “परमेश्‍वरजे राज्‍य करप्र ख्यङ्? ङ हम्‍बने चेप्रे तुलना चे स्व? 
LUK.13.19	अम्‍ब रोयो लूजे लत्‍याप्र ख्यङ्, हम्‍ब मीत्‍यादे टेल्‍कीदेबे रङ्सेजे रङ्ने सूग्‍दे, मेस्‍ये हम्‍ब ठोङ्देबे तङ्बो त्‍या क्‍यूत्‍दे मेस्‍ये मूजे ययूदे हम्‍बजे हाँगायूने चङ् बन्‍तीदे।”
LUK.13.20	फेरि येशूदे यदे, “परमेश्‍वरजे राज्‍यने ङ चेप्रे दाँज्दे स्व? 
LUK.13.21	हम्‍ब क्‍यङ् पूलाबे चेब खमिरप्र ख्यङ्, हम्‍ब मदी त्‍यादे नूस्‍स्‍यूदे किलो ङ ताने च्‍यूम्‍दे, मेस्‍ये टक्कने खमिरप्र क्‍यूरी।
LUK.13.22	होर्‌दे येशू सहर-सहर मेस्‍ये त-तने प्रेये-प्रेये मीयूने शिक्षा पीने पीने यरूशलेम तेले गीलीदे। 
LUK.13.23	मीत्‍यादे येशूने लोत्‍दे, “प्रभु, उद्धार प्रेयू छीत्‍या ख्‍य औ?”
LUK.13.23	तर ङूदे थमयूने यदे, 
LUK.13.24	“साँघुरो ख्‍योदे क्‍योबने बोङ् ची, चेनेयलो, ङ नमयूने यीय, कूम मी क्‍योब मैय, तर क्योब खूस्ये त्‍वो। 
LUK.13.25	कीम्नोबो लङ्देबे ख्‍यो बन्‍द चीक्‍क ङ्येदे, नमयू फीने मेर्‌देबे येरे यदेबे ख्‍यो ढ्‍याक्-ढ्‍‍याक् चीक्‍क्‍य, प्रभु, ङीजे लागिये ख्‍यो पूक्‍मी’, तर ङूदे जवाफ पीन्‍देबे यीय, ‘नमयू केर्‌दे र ङैदे अन्‍स्ये।’
LUK.13.26	“होर्‌दे नमयू यमे‍य, ‘ङीदे नैजे खूम्‍देने च थूङ चीत्‍दे, होर्‌दे ङीजे लम्‌यूने नदे शिक्षा पीनदे।’
LUK.13.29	मीयू पूर्ब मेस्ये पश्‍चिम, उत्तर मेस्ये दक्षिणदे रदेबे पेरमेश्‍वरजे राज्‍यजे भात्यार् चने टूङ्क्‍य। 
LUK.13.30	ले, कोइ ङ्येजे मीयू खूम्‍दे क्‍यूप्पीय, मेस्‍ये खूम्‍जे मीयूब ङ्येदे क्‍यूप्पीय।”
LUK.13.31	हम्‍ब बीलने कोइ-कोइ फरिसीयू रदेबे येशूने यदे, “अन्-यादे योङ्देबे प्र, चेनेयलो हेरोददे नने से मे ख्यङ्।”
LUK.13.32	येशूदे थमयूने यदे, “प्रदेबे हम्‍ब ओवने य, ले, दीनी मेस्ये नैदे ङ छेत्‌यू ताल्‍पीय मेस्‍ये तम् चेब काम चीक्‍क्‍य, होर्‌दे सोम्म्‍या दिन‍नेब ङैजे काम पूरा क्‍यूक्‍क्‍य। 
LUK.13.33	होरेक्‍यूल्‍लीने दीनी-नेदे मेस्‍ये नङ्नीये ङ प्रेनने पर्‌दे ख्यङ्, चेनेयलो यरूशलेमजे फीने अगमवक्तायू सूये सीबने अन्‍खू।
LUK.13.34	“यरूशलेम, ओ यरूशलेम, नदे अगमवक्तायूने सेक्‍क्‍य, मेस्‍ये ने-ट्‌याने कूल्‍बेबयू फ्याने लूङ्दे खान्‍दीदे! केर्‌बे कमदे रङ्से काच्यूयूने येन् नङ्ने रूप् पूक्‍क्‍य, होरप्रेने कोलाफे ङैदे नैजे पीचयूने येनब इच्छा चीत्‍दे तर न अन्‍ङ्यीन्। 
LUK.13.35	ले, नैजे कीम् खङ्‍कर् क्‍यूरे ख्यङ्। ङ नने यीय, कन्‍छ्वासेमे नदे ‘परमप्रभुजे मीन्‍ने रबयूने असी प्रेब ख्यङ् अन्-य,’ होन्‍छ्वासेमे ङैने तङ्स्ये त्वो।”
LUK.14.1	येशू आराम टूङब दिनने फरिसीयूजे हक चील्‍लेब मीत्याजे कीम्त्‍याने कङ् चने गीलीदे। थमयूदे ङूजे च्‍यूव चीन्‍न ख्‍य। 
LUK.14.2	स्‍यङब बीददे पेर्‌दीनब मी त्‍या ङूजे खूम्‍दे ख्‍य। 
LUK.14.3	येशूदे नियम‍जे पन्‍डेयू मेस्ये फरिसीयूने लोत्‍दे, “आराम टूङब दिन‍ने तम् चेब नियम अनुसार ख्यङ्, यी त्‍वो?” 
LUK.14.4	तर थमयू पारा अम्पूल्लाबे टूङ्दे, मेस्‍ये येशूदे हम्‍ब नवजे ङ्वने ला येत्‍देबे तम् चीम्‍मीदे मेस्‍ये ङूने प्रस्‍ये पीन्‍दे।
LUK.14.6	होर्‌दे थमयूदे अम्‍ब पोजे जवाफ पीनने अङ्‍खू।
LUK.14.7	होर्‌दे भात्यार् चने रब ङ्योवयूदे मान् गेसेन् प्रेब ने सेलब तङ्देबे येशूदे थमयूने उखान त्‍या यदे: 
LUK.14.8	“ङ्येन्जे भात्यार्‌ने नदे कोइ मीजे निम्‍तो प्रेत्‍दे यलो गेसेन् प्रेब नेने अन्‍टोङ्लाची। नयली थेप् केन् गेसेन् चे पर्‌देब मीदे हैयाने निम्‍तो प्रेब क्‍यूर खूइय। 
LUK.14.9	नैप्रे ङूने निम्‍तो पीनब मीदे रदेबे नने यरीय्, ‘न टूङ नेने ङूने टूङ्से पीनो’, मेस्‍ये नब त्‍वादेबे चैकम्तेब नेने टूङ पर्‌दीय। 
LUK.14.10	तर कन्‍छ्वाब नदे निम्‍तो प्रेक्क्य, प्रदेबे गेसेन् छीत्‍या प्रेब नेने टूङ्, नने निम्‍तो पीनब मी रदेबे नने यीय, ‘ओ ख्‍योन्’ तो प्रदेबे टूङ्।’ हन्‍छ्वाब नैप्रे चने टूनबयूजे खूम्‍दे नैजे इज्जत क्‍यूक्‍क्‍य। 
LUK.14.11	चेनेयलो सूदे रङ्सेने केन् चीक्‍क्‍य, हम्‍ब चीद चीक्‍क्‍य मेस्‍ये रङ्सेने चीद चेबनेब केन् चीक्‍क्‍य।”
LUK.14.12	होर्‌दे ङूदे हम्‍ब निम्‍तो पीनबने यदे, “नमयूदे नप्‍जे या नूस्‍यूङ्जे भत्यार् पीन्‍ब, रङ्से ख्‍योन्‌यू, रङ्से अत-च्‍योन्‍ने या नैजे ङ्येन् पर्‌देब मीयूने या फ्‍योबो खीम्‍चेयूने निम्‍तो अम्‍पीन्‍लाची, नत्र थमयूदेये हम्‍बजे सट्‍टने निम्‍तो पीन्‍देबे नैजे लोन् फाय।
LUK.14.13	तर नदे भत्यार् लङ्ब, दूख्प्रे, लूला, खोन्ड्‍याल्या, म्या अन्तङयूने को, 
LUK.14.14	मेस्‍ये नदे असी प्रेक्क्य, चेनेयलो थमयूदे नैजे लोन् फा अन्‍खू तर धार्मिक मीयू सीबदे सोम्‍बो क्‍यूप्प नदे इनाम प्रेक्क्‍य।”
LUK.14.15	येशूप्रे चसे चने टूनबयू नङ्ने मी त्‍यादे हम्‍ब पोयू क्वाने ङ्यीन्देबे ङूने यदे, “परमेश्‍वरजे राज्‍यने भत्यार् च प्रेब मीयू असी प्रेब ख्यङ्!”
LUK.14.16	तर येशूदे ङूने यदे, “मी त्‍यादे नूस्‍यूङ्जे भत्यार् बेस्‍से केन् तयार चीत्‍दे, मेस्‍ये कूम मीयूने निम्‍तो पीन्‍दे। 
LUK.14.17	ङूदे रङ्से त्वोने भत्यार् चब बीलने निम्‍तो प्रेब मीयूने साप्‍ताने तयार क्‍यूत्‍दे ‘ख, यदेबे क्वने कूल्‍बीदे।’
LUK.14.18	तर थमयू क्वादेने त्‍याप्र क्‍यूत्‍देबे ङ्यूङ् चेमे‍दे। खूम्‍जेदे ङूने यदे, ‘ङैदे रङ्त्‍या कीन ख्यङ्, ङ हम्‍ब लेने प्र पर्‌दे ख्यङ्। ङ बिन्‍ती चीक्‍क्‍य, ङैने क्षमा पीनो।’
LUK.14.19	“होर्‌दे सूजोबदे यदे, ‘ङैदे लप् हल ङ कीन ख्यङ्, ङ हम्‍ब लेने प्रीय। ङ बिन्‍ती चीक्‍क्‍य, ङैने क्षमा पीनो।’
LUK.14.20	“सूजोबदेये यदे, ‘ङैदे ङ्येन् चे ख्यङ् होरेक्यूत्देबे ङ र अन्‍खू।’
LUK.14.21	“होर्‌दे त्वोदे रदेबे रङ्से मालिकने अम्‍ब पो येमीदे मेस्‍ये कीम्जे नोबो प्रो लङ्देबे ङूजे त्वोने यदे, ‘सहरजे लम्‌यू मेस्ये गल्‍लीयूने छीट्‍टो प्र, दूख्‍प्रेब मीयू, लूलायू, खोन्‍ड्‍याल्‍यायूने, म्या अन्तङयूने अन्-याने नङ्ने सीक।’
LUK.14.22	“होर्‌दे त्वोदे यदे, ‘नदे पीनब आज्ञा अनुसार काम क्‍यूर ख्यङ्, तर अझ ने खाली ख्यङ्।’
LUK.14.23	“मालिकदे त्वोने यदे, “मूल लम्‍यू मेस्ये गल्‍लीयूने प्रदेबे मीयूने नङ्ने रने कर चङ्, मेस्‍ये ङैजे कीम् फ्‍यास्‍य। 
LUK.14.24	चेनेयलो ङ नमयूने यीय, निम्‍तो प्रेबयू नङ्जे सूदेये ङैजे भात्यार्‌जे ङाम्‍बा म्‍यङ प्रेस्‍ये त्वो’।”
LUK.14.25	मीयूजे हुल केन् येशूप्रे प्रेन ख्‍य, मेस्‍ये ङूदे ल्‍वादेबे थमयूने यदे, 
LUK.14.26	“सू ङैट्‌याने रीय, मेस्‍ये रङ्से प-म, मज, च-चीमीयू मेस्‍ये अत, अजी-च्‍योन्‌यूने मेस्‍ये रङ्से प्राणनेये ह्‍यल चे अन्‍खूलो, हम्‍ब ङैजे स्यूस्स्या क्‍यूर अन्‍खू। 
LUK.14.27	कम्ब मीदे रङ्से क्रूस प्‍लेदेबे ङैजे ङ्येदे अम्‍प्र, हम्‍ब ङैजे स्यूस्स्या क्‍यूर अन्‍खू।
LUK.14.28	“नमयू नङ्ने त्‍यादे धरहारा बन्‍देब सेम् चीत्‍दे यलो, हम्‍ब बन्‍देब खर्च रङ्सेप्रे ख्यङ् यी त्वो यदेबे ङूदे खूम्‍ने हिसाब किताब अन्‍चे स्व? 
LUK.14.29	कादेये ङूदे जा पूत्‍देबे पूरा चेने अन्‍खूलो, तङब क्वादेने येरे यदेबे ङूने फ्‍य्वने सुरु चीक्‍क्‍य, 
LUK.14.30	‘अम्‍ब मीदे बन्‍देने सुरुब चीत्‍दे तर जेन अन्‍खू।’
LUK.14.31	“कम्ब मूरुम् ख्यङ्दे ङूदे सूजो मूरुमप्रे लडाइँ चेने प्रब रङ्सेप्रे ख्‍यब हजार च्‍यूदे ङूजे विरुद्धने रब नूस्‍स्‍यू हजारप्रे जीङ खूइ अन्‍खू यदेबे खूम्‍ने टूङ्देबे मोतो अन्चे? 
LUK.14.32	ङूदे अङ्‍खूदेयलो, हम्‍ब त्‍याब मूरुम् चीन्‍तङ् ख्यङ्बने मिलापजे पो ल्‍वेने मूरुम्जे दूत कूल्‍बीय। 
LUK.14.33	होरेक्यूत्देबे नमयू नङ्जे सूदे रङ्सेप्रे ख्‍यब साप्‍ता थोक अन्त्‍याग्‍दी, ङू ङैजे स्यूस्स्या क्‍यूर अन्‍खू।
LUK.14.34	“च ज्‍य ख्यङ्, तर च-अङ्‍-ङम क्‍यूत्‍देयलो चैदे हम्‍ब ङम्‍ला चे? 
LUK.14.35	हम्‍ब न सने काम लादीय, न मल बन्‍देने काम लादीय। मीयूदे हम्‍ब छाबीय।
LUK.14.35	ङ्‍यीनब मीदे चेलाबे ङ्‍यीन्स्य।”
LUK.15.2	“अम्‍ब मीदे पापीयूने ग्रहण चे टोङ् मेस्‍ये थमयूप्रे च थूङ चेटोङ्” यदेबे फरिसीयू मेस्‍ये पन्‍डेयू गन्‍गन् चे मैदे।
LUK.15.3	होर्‌दे येशूदे थमयूने अम्‍ब उखान यदे: 
LUK.15.4	“नमयू नङ्ने कम्‍ब मी ख्यङ्, ङूजे सैत्‍या स्वान्‍यू नङ्जे त्या मल्बब सील्‍लङ्दे उनीस् नानेने पोङ्देबे हम्‍ब मेलेब स्वान्‌ त्‍या अम्प्रेत्‍दा सेमे ङूदे अम्‍मलया? 
LUK.15.5	मेलेब स्वान्‌ प्रेमेस्ये सूगे सूगे हम्‍बने रङ्से नीजीने रीन्जीक प्‍लेक्‍क्‍य, 
LUK.15.9	मेलेब मान्द्रमूली प्रेमेस्‍ये ङूदे रङ्से ख्‍योन्‍यू मेस्‍ये खीम्चेयूने कोदेबे यीय, ‘ङैप्रे तङ्, चेनेयलो ङैदे ङैजे मेलेब मान्द्रमूली प्रे ख्यङ्।’ 
LUK.15.10	ङ नमयूने यीय, येर्‌बेने पश्‍चात्ताप चेब पापी त्‍याजे लागि परमेश्‍वरजे स्वर्गदूतयूजे खूम्‍ने सोरो आनन्द क्‍यूक्‍क्‍य।”
LUK.15.11	येशूदे यदे, “मी त्‍याजे च ङ्ही ख्‍य। 
LUK.15.12	कन्‍छ चदे पने यदे, ‘पाइ, ङैजे भाने पर्‌देब अंश ङैने स्‍ये।’ होर्‌दे ङूदे रङ्से सम्पत्ति थमयूने कोम्‍मीदे।”
LUK.15.13	“तेदिन ङ्‍येदेने धन-सम्पत्ति क्वाने फूङ् पूत्‍देबे च कन्‍छ चीन्तङ् देशने गीली, मेस्‍ये हैयाने मज्जा चीत्देबे रङ्से सम्पत्ति उर्‌तीदे। 
LUK.15.14	ङूदे ङूप्रे ख्‍यब नोर् नोर‌्‌यू क्‍वाने खर्च चेजेङ्‍कदे। हन्‍छ्वा बीलने हम्‍ब देशने अनिकाल केन् क्‍यूत्‍दे, मेस्‍ये ङूने अम्‍पूग्‍दे क्‍यूरमे‍दे। 
LUK.15.15	ङू गीलीदेबे हम्‍ब देशजे मी ट्‍‍याने काम स्‍यदे। ङूदे ङूने रङ्से रङ्ने पायू छने कूल्‍बीदे। 
LUK.15.16	पादे चब चसे चदेबे ङूदे रङ्से लो फ्‍याला चेमे ख्‍य होर्‌दे सूदेये ङूने चैत्‍याये अम्‍पीन ख्‍य।
LUK.15.17	“कन्‍छ्वाब ङूजे चेत रदे, ङूदे यदे, ‘ङैजे पजे मेलाने काम फरब कूम त्वोयू कलाबे चदेबे लमये रख्यङ्, तर ङब ठीदेबे सीब मेल्‍न ख्यङ्। 
LUK.15.18	ङ लङ्देबे ङैजे प ट्‌याने प्रीय, मेस्‍ये ङूने यीय, “पाइ, ङैदे स्वर्गजे विरुद्धने मेस्‍ये नैजे विरुद्धने पाप चीक्‍क ख्यङ्। 
LUK.15.19	जेम्से मेस्‍ये ङ नैजे च यब लायकजे त्वो। ङैने नैजे मेलाने काम फरब त्वोयू सर चीत्देबे टूङ्से पीनो”।’ 
LUK.15.20	होर्‌दे ङू लङ्देबे रङ्से प ट्‌याने गीलीदे।
LUK.15.20	“तर ङू चीन्तङ् ख्यङ्बने ङूजे पदे ङूने तङ्‍कदे होर्‌दे बेस्‍से ङ्येम्‍कदे मेस्‍ये ग्येइदेबे लादे हाथम्‍देबे म्वाँइ चीत्दे।
LUK.15.21	“चदे ङूने यदे, ‘पाइ, ङैदे स्वर्गजे विरुद्धने मेस्‍ये नैजे विरुद्धने पाप चीक्‍क ख्यङ्। ङ फेरि नैजे च यब लायकजे त्वो।’
LUK.15.22	“तर पदे रङ्से त्वोयूने यदे, ‘छ्‍योट्‍टो पात्‍ता ज्‍य कोला रेत्देबे ङूने होम्‍मी। ङूजे ला औंलाने औँठी, मेस्‍ये तोप्ने पैङ्‍गी होम्‍मी, 
LUK.15.23	चूलाचीतेब खोर्‌ब त्‍या रेत्‍देबे से मेस्‍ये चदेबे ङीन आनन्द चीदे। 
LUK.15.24	चेनेयलो अम्‍ब ङैजे च सीये ख्‍य, फेरि सोम्‍बो क्‍यूर ख्यङ्, मले ख्‍य मेस्‍ये प्रे-ख्यङ्।’ होर्‌दे थमयू आनन्द चेमेदे।
LUK.15.25	“हन्‍छ्वाब ङूजे च केन् रङ्ने ख्‍य मेस्‍ये ङू कीम् ट्‌याने फ्‍योरब ङूदे स्‍य-प्रू प्‍वेब के तदे। 
LUK.15.26	ङूदे त्वोयू नङ्जे त्‍याने ङू ट्‌याने कोदेबे ‘अने च क्‍यून्‍न? यदेबे लोत्‍दे। 
LUK.15.27	“ङूदे ङूने यदे, ‘नैजे च्‍योन् फ्‍योरदे मेस्‍ये नैजे पदे स्वोत्‍देबे चूलाबे चीतेब खोर्‌ब त्‍या सेत्‍दे चेनेयलो ङूदे ङूने चेलाबे न-छ चैत्‍याये अन्क्‍यूल्लाबे ल्‍वारब तूदे।’
LUK.15.28	“तर ङू छी लङ्दे मेस्‍ये नङ्ने प्र अन्ङ्‍यीन्, ङूजे पदे फीने गीलीदेबे ङूने होमने बोङ् चीदे। 
LUK.15.29	तर ङूदे पने यदे, ‘ले, अन्‍छ्वा वर्षसेमे ङैदे त्वोप्र क्‍यूत्‍देबे नैजे सेवा चीन्‍न ख्यङ् होर्‌दे नैजे आज्ञा कलङ्बेये अम्‍मन्‍दे अन्‍ची, होरनेयली ङैदे रङ्से ख्योन्‌यूप्रे आनन्द मन्‍देने नदे कलङ्बेये ङैने चीद ल्वाजे पीच त्‍याये अम्पीन्। 
LUK.15.30	तर नैजे सम्पत्ति वेश्ययूप्रे उर्‌दीदेबे नैजे च रब च्‍वब खोर्‌ब त्‍या ङूजे लागि सेत्‍दे।’
LUK.15.31	“होर्‌दे पदे ङूने यदे, ‘च, नब ङैप्रे येतार्‌ने टून ख्यङ्, होर्‌दे ङैजे सम्पत्तियू क्वाने नैजेने। 
LUK.15.32	तर ङीन सूग पर्‌देब मेस्ये आनन्द चेब पर्‌देब ठीक्ने ख्‍य, चेनेयलो अम्‍ब नैजे च्‍योन् सीये ख्‍य, फेरि सोम्‍बो क्यूट्‍ट ख्यङ्, मेले ख्‍य तर चूजो प्रे ख्यङ्’।”
LUK.16.1	येशूदे रङ्से स्यूस्स्यायूने यदे, “फ्‍योबो मीत्याजे चजो-पजो चेब मी त्‍या ख्‍य। ङूदे रङ्से मालिकजे धन-सम्पत्ति उर्‌दीन ख्यङ् यदेबे ङूजे विरुद्धने दोष लैदीक ख्‍य। 
LUK.16.2	होर्‌दे मालिकदे ङूने कोदेबे यदे, ‘नैजे बारेने ङैदे चत्या पो त ख्यङ् हम्‍ब च? नैजे कामजे हिसाब ङैने स्‍ये। जेम्से मेस्‍ये न चजो-पजो चे प्रेस्‍स्‍ये त्‍वो।’
LUK.16.3	“होर्‌दे चजो-पजो चेब मीदे रङ्से सेम्‍ने मन्‍दे, ‘जेम्‍से ङ कर्‌चे, चेनेयलो ङैजे मालिकदे ङैजे काम लेन मैख्यङ्। खोदेबे-यूदेबे चब ङैजे बोङ् त्वो, स्‍य्वाने ङ त्‍वा ख्यङ्। 
LUK.16.4	जेम्से ङैदे च चे पर्‌दे ङैदे ह्‍वेचीक्क ख्यङ्। चजो-पजो चेब कामदे योम्‍बे ङ्येदे मीयूदे ङैने थमयूजे कीम्ने केरे स्वागत चीक्‍क्य हम्‍ब ङैदे पक्क चे ख्यङ्।’
LUK.16.5	“होर्‌दे ङूदे मालिकजे छेर् ख्‍यब मीयू त्‍या-त्‍याने कोदे मेस्‍ये खूम्‍जेने यदे, ‘नने मालिकजे छेर् कोला ख्यङ्?’
LUK.16.6	“ङूदे यदे, ‘हजार सोम् लिटर मूर्‌गू।’
LUK.16.6	“होर्‌दे चजो-पजो चेबदे ङूने यदे, ‘नैजे तमसुक सीक, मेस्‍ये टूङ्देबे छीट्‍टो पन्ध्र सै लिटर लिख्दी।’
LUK.16.7	“होर्‌देङ्येदे ङूदे सूजोबने यदे, ‘नैजे छेर् कोला ख्यङ्?’ “ङूदे यदे, ‘सै सोम् पचास क्‍विन्‍टल ह्‍व।’ ङूदे ङूने यदे, ‘नैजे तमसुक सीक, मेस्‍ये सै सोम् क्‍विन्‍टल लिख्दी।’
LUK.16.8	“जेम्से ङूजे मालिकदे बैमान चजो-पजो चेब मीजे सार्‌या चीत्दे, चेनेयलो ङूदे छट्‍टू काम चे ख्‍य। अम्‍ब संसारजे मीयू रङ्से पुस्ताजे मीयूप्रे व्यवहार चीप्‍प ओथ्याङ्जे छगूम्-पूर्‌गूम् यली झन् थेप् सिपलू क्‍यूक्‍क्‍य। 
LUK.16.9	ङ नमयूने यीय, रङ्से लागि संसारजे धनदे ख्‍योन्‍यू बन्‍दी, मेस्‍ये कन्‍छ्वाब हम्‍ब धन जेङ्‍गीय, हन्‍छ्वाब थमयूदे नमयूने आनन्द टूङब नेने स्वागत चीस्स्‍य।
LUK.16.10	“सू चूक्‍लीत्‍या पोनेये ईमानदार क्‍यूक्‍क्‍य, हम्‍ब कूम पोनये ईमानदार क्‍यूक्‍क्‍य, मेस्‍ये सू चूक्‍लीत्‍या पोनेये बैमान क्‍यूक्‍क्‍य, हम्‍ब कूमनेये बैमान क्‍यूक्‍क्‍य। 
LUK.16.11	होरेक्यूत्देबे नमयू संसारजे धनने ईमानदार क्‍यूर अन्‍खूलो, नमयूने तम्दम् धनजे जिम्मा सूदे पीन्क्‍य? 
LUK.16.12	नमयू मीजे धनने ईमान‍दार क्‍यूर अन्‍खूलो, नमयूजे रङ्सेजे धन नमयूने सूदे पीन्क्‍य स्व?
LUK.16.14	धनजे लोभी फरिसीयूदे अम्‍ब पोयू क्वाने ङ्‍यीन्‍देबे येशूने फ्‍योदे। 
LUK.16.15	होर्‌दे येशूदे थमयूने यदे, “मीयूजे खूम्‍दे रङ्सेदेने धर्मी त्‍वेब नमयूने ख्यङ्, तर परमेश्‍वरदे नमयूजे सेम्जे पो स्‍ये ख्यङ्, चेनेयलो मीयूजे अन्द्रने कम्‍ब सोरो ज्‍य येन ख्‍य, परमेश्‍वरजे म्‍यादे हम्‍ब अन्ज्‍य ठर्‌दीय।
LUK.16.17	तर परमेश्‍वरजे नियमजे चूक्लीत्या अक्षर मेल्‍ब यली स्‍वर्ग प्रे पृथ्वी मल्‍बने सूस्‍योलो ख्यङ्।
LUK.16.19	“फ्‍योबो मी त्‍या ख्‍य, ङू सोरो मगो परदेब नरम् मलमलजे कोला होत्‍देबे येतार्‌ने मोजमजा चीत्देबे टूङ् ख्‍य। 
LUK.16.20	तर ङूजे ख्‍योने लाजरस मीन्जे दूख्प्रेब मी त्‍याने रेत्देबे येम्मे ख्‍य। ङूजे ङ्वसेम् मदे-मत्‍या ख्‍य। 
LUK.16.21	हम्‍ब फ्‍योबो मीजे टेबलदे सने तल्‍रब टाक्राटूक्रीयू चदेबे लाजरसदे रङ्से लो फ्‍याब सेम् चे ख्‍य। क्‍योयूदेये रदेबे ङूजे मयू ल्‍याख्‍य।
LUK.16.22	“हम्‍ब दूख्प्रेब मी सीइ मेस्‍ये स्वर्गदूतयूदे ङूने कूदीदेबे अब्राहाम ट्‌याने येत्‍दे। हम्‍ब फ्‍योबो मीये सीइ मेस्‍ये बोप्‍पीदे। 
LUK.16.23	नरकने बेस्‍से सकस् भोक्‍तीनब बीलने ङूदे तो लेत्‍दे, मेस्‍ये चीन्तङ्ने अब्राहामप्रे लाजरसये तङ्दे। 
LUK.16.24	होर्‌दे ङूदे बोङ्बे यदे, ‘ओ पाइ अब्राहाम, ङैने दया चीत्देबे लाजरसने कूल्‍बी च, मेस्‍ये ङूदे रङ्से ला ट क्‍यूने च्‍वादेबे ङैजे लीने सीतल चीम्‍मीस्‍य, चेनेयलो ङ अम्‍ब ह्‍वार् ह्‍वार् प्‍ल्‍याङ्नब मीने फत्‍या छरङ् प्रेन्‍न ख्यङ्।’
LUK.16.25	“तर अब्राहामदे यदे, ‘च, याद ची, नदे रङ्से जीयाने ज्‍य-ज्‍य पोयू भोक्‍दीदे, होरप्रने लाजरसदे छरङ्जे-छरङ् त्‍या भोक्‍दीदे। ङू जेम्से अने आरामने ख्यङ्, मेस्‍ये नदेब छरङ् प्रेन्‍न ख्यङ्। 
LUK.16.26	अम्‍ब पोयूत्यामे अन्-यादे हैयाने नैत्‍याने प्रमेबयू प्र अन्खूस्य मेस्‍ये हैयादे अन्छोने ङी ट्‍याने र अन्खूस्य यदेबे ङीयूप्रे नमयूजे अन्द्रने सोरो केन् लोम् ख्यङ्।
LUK.16.27	“ङूदे यदे, ‘पाइ, होरेक्यूत्देबे ङ नने बिन्ती चीक्‍क्‍य, नदे ङूने ङैजे पजे कीम्ने कूल्‍बी, 
LUK.16.28	चेनेयलो ङैजे च्‍योन् ङ ख्यङ्, मेस्‍ये ङूदे थमयूने चेत्‍दीसे पीन्स्य, नत्र थमयूये अम्‍ब सकस्जे नेने रने।’
LUK.16.29	“तर अब्राहामदे यदे, ‘थमयूप्रे मोशा मेस्ये अगमवक्तायूजे किताब ख्यङ्। थमयूदे हम्‍ब ङ्‍यीन्स्‍य।’
LUK.16.30	“तर ङूदे यदे, ‘दी, पाइ अब्राहाम, सीयेबदे कोइ मीत्‍या थमयू ट्‌याने प्रलोब थमयूदे पश्‍चाताप चे-ख्यङ्दे।’
LUK.16.31	“ङूदे ङूने यदे, ‘मोशा मेस्ये अगमवक्तायूजे पो थमयूदे अन्ङ्‍यीन्दे यलो, सीयेबयू नङ्ने कोइ सोम्‍बो क्‍यूल्‍लीने थमयूदे विश्‍वास चीस्‍येत्वो।”
LUK.17.1	येशूदे रङ्से स्यूस्स्यायूने यदे, ‘पाप चेने लैदेब जाँचयू तम्दम्ने रीय। तर धिक्‍कार, सूजोयूने पापने फस्तीस्‍ये पीनब मीने! 
LUK.17.2	कम्‍ब मीदे अम्‍ब चीदयू नङ्ने त्‍याने पाप चेने लैदीय ङूजे नीजीने रान्‍ताजे लूङ् च्‍यून्देबे ङूने समुद्रने छाबीलो ङूजे लागि सोरो ज्‍य क्‍यूक्‍क्‍य। 
LUK.17.3	रङ्सेजे बारेने होस्स्यार क्‍यूरो।
LUK.17.3	“नैजे च्‍योन्दे अपराध चीत्दे यलो ङूने फ्राची, मेस्‍ये ङूदे पश्‍चाताप चीत्दे यलो नदे ङूने क्षमा ची। 
LUK.17.4	नैजे च्‍योन्दे तीयाने ङ्यीफे सेमे नैजे विरुद्धने अपराध चीत्दे, मेस्‍ये ङ्यीफेने नैट्‌याने ल्‍वारदेबे ‘ङ पश्‍चाताप चीक्‍क्‍य’ यदेबे यलो, नदे ङूने क्षमा चीम्‍मी।”
LUK.17.5	मूल स्यूस्स्यायूदे प्रभुने यदे, “ङीयूजे विश्‍वास बढ्दीमी।”
LUK.17.6	प्रभुदे यदे, “नमयूने रोयोजे ल थोच्‍चेत्‍या विश्‍वास ख्यङ्लो नमयूदे अम्‍ब कीम्‍बूजे तङ्बोने, न ह्‌वाबदेबे समुद्रने फीप्‍प’ यलो, ङूदे ङ्‍यीन्क्‍य।
LUK.17.7	“नमयू नङ्ने कोइजे त्वो रङ् यूदेबे या स्वान्‌ छदेबे रङ्दे रदेयलो, ङूदे हम्‍ब त्वोने तुरुन्तै रदेबे चसे चने टूङ्’ यीया स्व? 
LUK.17.8	ङूदे ङूने बरू येरे अन्‌-यया? ‘ङैजे लागि चसे तयार ची, मेस्‍ये कूच्‍यू चेलाबे ख्‍या ङैदे चथूङ चे अन्‍जेन्दासेमे ङैजे सेवा ची। होर्‌दे ङ्येदे नदे च-थूङ ची।’ 
LUK.17.9	ङूदे च्‍योलप्रने काम चेमेस्‍ये ङूदे हम्‍ब त्वोने स्याबास पीन्क्‍या स्व? 
LUK.17.10	होरप्रने नमयूने च्‍योलब साप्‍ता काम जेन ङ्येदे नमयूदेये येरे य: ‘ङी काम अन्‍लादेब त्वो ख्यङ्, ङीदे रङ्सेदे चेपर्‌देप काम त्‍या चे ख्यङ्’।”
LUK.17.11	येशू यरूशलेमतेले प्रेन ख्‍य। ङू सामरिया मेस्ये गालीलजे चूम् क्यूत्देबे गीलीदे। 
LUK.17.12	येशू त त्‍याने गीलीब हैयाने ङूदे कुष्‍ट बीद लादीकब मी च्‍यू तूदे। चीन्तङ्ने मेर्‌देबे थमयूदे 
LUK.17.13	के केन्दे यदे, “ओ येशू गुरुज्यू, ङीयूने कृपा चीम्‍मी।”
LUK.17.15	थमयू नङ्ने त्‍यादे ङू तम् क्‍यूरेब तङ्दे, मेस्‍ये के केन् योन्‍देबे परमेश्‍वरजे महिमा चीदे-चीदे ङू ल्‍वारदे।
LUK.17.16	मेस्‍ये येशूने धन्‍यवाद पीन्‍देबे ङूजे तोप्ने स्‍यूव पीन्‍दे। ङू सामरी ख्‍य।
LUK.17.17	येशूदे यदे, “तम् क्‍यूरेब मी च्‍यू ते स्व? सूजो मी गू केने ख्यङ्? 
LUK.17.18	अम्‍ब फीदेश मीत्यामे ल्‍वारदेबे परमेश्‍वरजे सार्‌या चेब सूजो सूये अन्क्‍यूर्?” 
LUK.17.19	होर्‌दे येशूदे ङूने यदे, ‘लङ्, मेस्‍ये रङ्से लम् लादीकी। नैजे विश्‍वासदे नने तम् चीक्‍क ख्यङ्।”
LUK.17.20	परमेश्‍वरजे राज्‍य कलङ् रीय यदेबे फरिसीयूदे ल्‍वेब पोजे जवाफने येशूदे थमयूने यदे, “परमेश्‍वरजे राज्‍य तङ्लाबे अन्‍र, 
LUK.17.21	मीयूदे, ‘ले, परमेश्‍वरजे राज्य अने ख्यङ्!’ या होने ख्यङ्!’ यदेबे य-अङ्‍खू, चेनेयलो ले, परमेश्‍वरजे राज्‍य नमयूजे अन्द्रने ख्यङ्।”
LUK.17.22	येशूदे स्यूस्स्यायूने यदे, ‘येर दिन रीय, हन्‍छ्वाब नमयूदे मीजे चजे दिनत्‍या लेब सेम् चीक्‍क्‍य, तर नमयूदे तङ्स्ये त्वो। 
LUK.17.23	मीयूदे नमयूने यीय, ‘ले, ङू होने ख्यङ्!’ या ‘ले, ङू अने ख्यङ् यीय।’ तर थमयूजे ङ्ये-ङ्ये अम्‍प्रलाची। 
LUK.17.24	चेनेयलो केर्‌बे क्‍यूलीङ् क्‍याब मूजे नत्‍यादे सूजो नसेमे ओथ्याङ् चीक्‍क्‍य, मीजे चये रङ्सेजे दिनने येरप्रने क्‍यूक्‍क्‍य। 
LUK.17.25	तर खूम् ङूदे कूम सकस् सैदे पर्‌दीय मेस्‍ये अम्‍ब पुस्तादे योम्‍बीय।
LUK.17.27	नोआ क्यू जहाज नङ्ने अन्-क्‍योइदासेमे मीयू चेन, थूङ्न ख्‍य, ङ्येन् चीन्‍न ख्‍य। मेस्‍ये हन्‍छ्वाबने जो बेस्‍सेबे रदेबे हून्डदे क्वाने सेक्‍कदे।
LUK.17.29	कन्‍छ्वाब लोत सदोमदे योङ्‍रदे, हम्‍ब दिनेने मूदे मी मेस्ये गन्‍धक थर्‌रदेबे थमयू क्वाने भस्‍सम् चीक्‍कदे।
LUK.17.30	“मीजे च रब दिनने येरप्रने क्यूक्क्य। 
LUK.17.31	हम्‍ब दिनने सू कीम्जे कौसी फ्‍याने ख्‍य, ङूजे सामान कीम्नङ्ने ख्यङ्दे यली हम्‍ब कीनने ङू मो अन्तल्‍रला चीस्य। होप्रने रङ्ने ख्‍यबये अन्ल्‍वारला चीस्‍य। 
LUK.17.32	लोतजे मजने ह्‍वे ची! 
LUK.17.33	सूदे रङ्से प्राण जोग्‍दे मेय, ङूदे हम्‍ब मल्‍गीय, मेस्‍ये सूदे रङ्से प्राण अन्‍जूक्‍दी, ङूदे हम्‍ब जूक्‍तीदे येक्‍क्‍य। 
LUK.17.34	ङ नमयूने यीय, हम्‍ब मून्‍दे ङ्‍ही नैत्‍याने ङ्यूम्‍नब क्‍यूक्‍क्‍य। त्‍या कूबीय मेस्‍ये त्‍या पङ्‍गीय। 
LUK.17.35	मदी ङ्ही रान्‍ताने ता थानब क्‍यूक्‍क्‍य। त्‍या कूबीय, त्‍या पङ्‍गीय। 
LUK.17.36	[मी ङ्ही रङ्ने काम चीन्‍नब क्‍यूक्‍क्‍य, त्‍या कूबीय, त्‍याब पङ्‍गीय।”]
LUK.17.37	होर्‌दे थमयूदे येशूने लोत्‍दे, “कने प्रभु?”
LUK.17.37	ङूदे थमयूने यदे, “कैयाने स्‍यूनू ख्‍य, हैयाने ख्‍यत्‍तयू फूङ् क्‍यूक्‍क्‍य।”
LUK.18.1	नमयू येतार्‌ने प्रार्थना चीन्‍नू मेस्‍ये सेम् अन्सीलाची यदेब येशूदे थमयूने उखान त्‍या स्‍योत्‍दे: 
LUK.18.2	“सहर त्‍याने परमेश्‍वरने अम्‍फब मेस्‍ये मीजे ख्‍याल् अन्‍चेब न्याय चेब मीत्‍या ख्‍य। 
LUK.18.3	हम्‍ब सहरने प्ल्यङ् सीयेब मदी त्‍या ख्‍य। हम्‍ब ङूट्‌याने रलीम् चीन्‍न ख्‍य, मेस्‍ये य ख्‍य, ‘ङैजे विरोधीजे खूम्ने ङैजे न्याय चीम्‍मी।’
LUK.18.4	“ङूदे तम्त्यासेमेब अन्ङ्‍यीन्, तर ङ्येदे ङूदे रङ्से सेम्‍ने यदे, ‘ङ परमेश्‍वरप्रे अम्फ। मीजे ख्यालये अन्‍ची। 
LUK.18.5	तर अम्‍ब प्ल्यङ् सीयेब मदीदे ङैने हैरान चेबदे ङ ङूजे न्याय चीम्मीय, नत्र हम्‍ब रजे-र चीत्देबे ङैने वाक्‍कै चीक्‍क्‍य’।”
LUK.18.6	प्रभुदे यदे, “ङ्‍यीन्, हम्‍ब धर्मत्‍वब न्याय चेबमीदे च यीय। 
LUK.18.7	च परमेश्‍वरदे ङूने नो-मून् बिन्ती चीन्‍नब रङ्सेदे सेलब मीयूजे न्याय अन्‍चीम्‍मे स्व? च ङूदे थमयूजे लागि गलाबे चीक्‍क्‍या स्व? 
LUK.18.8	ङ नमयूने यीय, ‘येशूदे छ्‌योटोने थमयूजे न्याय चीम्मीय। होरेने यली मीजे च रब ङूदे पृथ्वीने विश्‍वास तूया स्व?”
LUK.18.9	रङ्से फ्‍याने भर् चेबयू मेस्ये रङ्सेने धर्मी ख्यङ् मन्‍देब सूजोयूने अन्ज्‍य मेनबयू कोइ-कोइने येशूदे अम्‍ब उखान स्‍योत्‍दे: 
LUK.18.10	“मन्दिरने मी ङ्ही प्रार्थना चेने गीलीदे-त्‍या फरिसी मेस्‍ये सूजोब स्‍यर्‌म लङब। 
LUK.18.11	फरिसीदे मेर्‌देबे सेम्ने येर्‌बे प्रार्थना चीत्दे, ‘ओ परमेश्‍वर, ङ नने धन्‍यवाद पीन्क्‍य, ङ सूजो मीयू प्र ठग, अन्‍न्याय, वेश्य चेब, या अम्‍ब स्‍यर्‌म लङबप्रये दी।’ 
LUK.18.12	ङ सात्‍याजे ङ्हीफे बर्त टूङ्क्‍य। ङैदे प्रेब साप्‍ता थोकजे भा च्‍यूजे भा त्‍या ङ पीन्क्‍य।’
LUK.18.13	“तर स्‍यर्‌म लङबब चीन्तङ्दे मेर्‌देबे स्वर्गतेले म्‍याये अन्‍लेल्‍लाबे येरे यदेबे रङ्से गू तप्दे, ओ परमेश्‍वर, ङ पापी फ्‍याने दया चीम्‍मी!’
LUK.18.15	येशूदे छूम्‍मीस्‍य यदेबे मीयूदे चीद पीचयू ङू ट्‌याने रेत्‍दे। तर स्यूस्स्यायूदे अम्‍ब तङ्देबे थमयूने फ्राजीदे। 
LUK.18.16	येशूदे थमयू ङू ट्‌याने कोदेबे यदे, “चीद पीचयूने ङै ट्‌याने रसे पीन्, थमयूने अङ्‍कालाची। चेनेयलो परमेश्‍वरजे राज्‍य येरयूजेने ख्यङ्। 
LUK.18.17	तम्दम्ने ङ नमयूने यीय, सूदे चीद पीचत्‍यादेप्र परमेश्‍वरजे राज्‍यने रङ्सेजे यदेबे अम्मन्‍दी, हम्‍ब कम्ब हालातदेये नङ्ने क्‍योब अम्‍प्रे।”
LUK.18.18	हुकुम चील्‍लेब मी त्‍यादे येशूने येरे यदेबे लोत्‍दे, “ओ ज्‍य गुरु, कलङ्बेये अन्‍सीबब जीया प्रेने ङैदे च चे पर्‌दीय?”
LUK.18.19	येशूदे ङूने यदे, “न ङैने चेने सोरो ज्‍य य? परमेश्‍वर बाहेक सूये सोरो ज्‍य त्वो। 
LUK.18.20	नदे आज्ञायूब स्ये ख्यङ्: ‘वेश्य काम अन्चील्‍लाची, हत्‍या अन्‍चील्‍लाची, अङ्‍खूलाची, लूच्‍च साक्षी अम्‍पीन्‍लाची, रङ्से प मने गेसेन् ची’।”
LUK.18.21	ङूदे यदे, “अम्‍ब आज्ञा क्वाने ङैदे चीदमेस्‍येने मन्‍दीन ख्यङ्।”
LUK.18.22	अम्‍ब तमेस्‍ये येशूदे ङूने यदे, “नने अझ पोत्‍याजे हर्‌जो ख्यङ्। नैप्रे ख्‍यब साप्‍ता थोक‍ने सोङ्देबे दूख्प्रेयूने कोप्‍पी नने स्‍वर्गने धन क्‍यूक्‍क्‍य, मेस्‍ये ङैजे ङ्ये-ङ्ये ख।” 
LUK.18.23	तर अम्‍ब पो तदेबे हम्‍ब हुकुम चील्‍लेब मी सोरो नाराज क्‍यूत्‍दे, चेनेयलो ङू बेस्‍से फ्‍योबो ख्‍य।
LUK.18.24	होर्‌दे येशूदे थमयूने लेत्देबे यदे, “फ्‍योबो मीयू परमेश्‍वरजे राज्‍य नङ्ने क्‍योबने सोरो मूस्‍कील् ख्यङ्, 
LUK.18.25	चेनेयलो फ्‍योबो मीने परमेश्‍वरजे राज्‍यने क्‍योब यली ऊँटने कप्जे म्‍यादे क्‍योबब सूस्‍योलो क्‍यूक्‍क्‍य।”
LUK.18.26	होर्‌दे पो तब मीयूदे यदे, “होरेयलो सूजे उद्धार क्‍यूर खूइय स्व?”
LUK.18.27	येशूदे यदे, “मीदे चे अन्ख्वब काम, परमेश्‍वरदे चे खूइय।”
LUK.18.28	होर्‌दे पत्रुसदे यदे, “ले, रङ्से कीम्-नम् पोङ्देबे ङी नैजे ङ्येदे प्रेन ख्यङ्।”
LUK.18.29	होर्‌दे येशूदे थमयूने यदे, “तम्दम्ने ङ नमयूने यीय, सूदे कीम् या मज, या अत-च्योन् या प-म या च-चीमीने परमेश्‍वरजे राज्‍यजे लागि पोङ्‍यीय, 
LUK.18.30	चूजोने अम्‍ब यली थेप् प्रेक्‍क्‍य, होर्‌दे ङ्येजे जूग्ने कलङ्बेये अन्सीबब जीया प्रेक्‍क्‍य।”
LUK.18.31	येशूदे बाह्र स्यूस्स्यायूने अलाके कोदेबे यदे, “ले, ङीन यरूशलेमतेले प्रेनख्यङ्, मेस्‍ये मीजे चजे बारेने अगमवक्तायूदे लिख्दीयेब पो त्‍या-त्‍या पूरा क्‍यूक्‍क्‍य। 
LUK.18.32	चेनेयलो येशू सूजो जातयूजे लाने सूम्‍दीपीय, मेस्‍ये थमयूदे ङूजे खिसी चीक्‍क्‍य, मेस्‍ये ङूने अन्ज्‍य व्यवहार चीत्देबे ङूने छ्‍योम थर्‌क्‍य। 
LUK.18.33	थमयूदे ङूने कोर्रादे ठरीय मेस्‍ये सेक्‍क्‍य, होर्‌दे सोम्म्‍यानीदे ङू फेरि सोम्‍बो क्‍यूत्देबे लङ्क्य।”
LUK.18.34	तर स्यूस्स्यायूदे अम्‍ब यब पोयू चेत्‍याये अङ्‍को। थमयूजे लागि अम्‍ब पो नङ्सू हीत्‍दे, होर्‌दे अम्‍ब यब पो थमयूजे बुद्धिदे ह्‍वे चेअन्‍खू।
LUK.18.35	येशू यरीहो ट्‌याने फ्‍योरदे। हैयाने म्या अन्तङब मीत्‍या लम्जे नने टूङ्देबे स्‍य्‍वान ख्‍य। 
LUK.18.36	मीहुल त्‍या लम्‍जे नदे प्रेनब तदेबे ‘अम्‍ब च?’ यदेबे ङूदे लोत्‍दे। 
LUK.18.37	मीयूदे ङूने यदे, “नासरतजे येशू अन्-यादे प्रेनख्यङ्।”
LUK.18.38	होर्‌दे हम्‍ब येरे यदेबे बोङ्बे पारा पूत्‍दे, “ओ येशू, दाऊदजे च, ङै फ्‍याने दया चीम्‍मी!” 
LUK.18.39	खूम्‍खूम् प्रेनबयूदे ङूने पारा अम्‍पूल्‍लाची यदेबे फ्राचीदे, तर हम्‍ब झन् सोरो पारा पूत्‍दे, “ओ दाऊदजे च, ङै फ्‍याने दया चीम्‍मी!”
LUK.18.40	येशू मेर्‌दे, मेस्‍ये हम्‍ब मीने ङै ट्‌याने सीक यदेबे आज्ञा पीन्‍दे। ङू ट्‌याने रेमेस्‍ये ङूदे म्या अन्तङब मीने लोत्‍दे, 
LUK.18.41	“न च चीम्मीस्य मन?
LUK.18.41	ङूदे यदे, “प्रभु, ङैदे तङ खूस्‍य।
LUK.18.42	होर्‌दे येशूदे ङूने यदे, “न तङ ख्‍व क्‍यूस्‍स्‍य। नैजे विश्‍वासदे नने तम् चीक्‍क ख्यङ्।” 
LUK.18.43	होर्‌दे खात्‍याने ङू तङ ख्‍व क्‍यूत्‍दे, मेस्‍ये परमेश्‍वरजे सार्‌या चीदे-चीदे ङू येशूजे ङ्ये-ङये गीलीदे। अम्‍ब तङ्देबे मीयूदे परमेश्‍वरजे सार्‌या चीत्दे।
LUK.19.1	येशू यरीहोने क्यूत्देबे प्रेन ख्‍य। 
LUK.19.2	हैयाने जखायस मीन् ख्यब मी त्‍या ख्‍य। स्यर्‌म लङबयू नङ्ने ङू मूख्‍य मी ख्य होर्‌दे फ्‍योबो ख्‍य। 
LUK.19.3	येशू सू टोङ् यदेबे ङूदे लेत्‍तीङ्‌ रदे, तर ठून्‍या क्‍यूत्‍देबे मीहुलदे चीत्देबे ङूदे तङ अन्‍खू। 
LUK.19.4	ङू येशू लेने खूम्‍खूम् ग्येरदेबे अञ्जीरजे तङ्बो त्‍याने टदे। चेनेयलो येशू हम्‍ब लम् क्‍यूत्देबे प्र मेल्‍न ख्‍य।
LUK.19.5	कन्‍छ्वाब येशू हम्‍ब नेने फ्‍योरदे, हन्‍छ्वाब ङूदे तो लेत्‍देबे ङूने यदे, “ओ जखायस, छ्‍योट्‍टो मो तल्‍ख, चेनेयलो दीनी ङ नैजे कीम्ने टूङ पर्‌दे ख्यङ्।” 
LUK.19.6	ङू छ्‍योट्‍टो मो तल्‍रदे। होर्‌दे सूगे सूगे येशूने ङूजे कीम्ने स्‍योल्‍गीदे।
LUK.19.7	कन्‍छ्वाब मीयूदे अम्‍ब तङ्दे, थमयू क्वाने येरे यदेबे गन्गन् चेने सुरु चीत्दे, “येशू पापीजे कीम्ने ङ्येव क्यूत्देबे बास टूङने गीली।”
LUK.19.8	जखायस मेर्‌देबे प्रभुने यदे, “प्रभु, ले, ङैदे ङैजे सम्पत्तिजे फाच्या भा दूख्प्रेयूने पीन्क्‍य, मेस्‍ये कोइजे अन्-‍न्याय चीत्देबे सेयू रेक्‍क ख्यङ्लो ङैदे हम्‍बजे भा स्यी थेप् थप्दीदेबे ल्‍वाबीय।”
LUK.19.9	होर्‌दे येशूदे ङूने यदे, “दीनी अम्‍ब कीम्ने मुक्ति रख्यङ्, चेनेयलो ङूये अब्राहामजे च ख्यङ्। 
LUK.19.10	चेनेयलो मीजे च मलेबयूने मलने मेस्‍ये बच्‍दीमेने र ख्यङ्।”
LUK.19.11	थमयूदे अम्‍ब पो ङ्‍यीन्‍नूब येशूदे थमयूने उखान त्‍या स्‍य्वे मैदे। ङू यरूशलेमजे ट्‌याने ख्‍य, होर्‌दे मीयूदे परमेश्‍वरजे राज्‍य तूरून्तै रमेख्यङ् यदेबे ह्‍वे चीन्‍न ख्‍य। 
LUK.19.12	येशूदे यदे, “खानदानी मीत्‍यादे बेस्से चीन्तङ् देश त्‍याने प्रदेबे रङ्से देशजे लागि मूरुम् क्‍यूत्‍देबे ल्‍वारसे यदेबे विचार चीत्दे। 
LUK.19.13	ङूदे रङ्से त्वो च्‍यू कोदेबे थमयूने मर्‌जे मन्द्रामूली च्‍यू पीन्‍देबे यदे, ‘ङ अन्ल्‍वारदासेमे अम्‍बदे छोङ्चीत्देबे नफ योन्।’
LUK.19.14	“तर ङूजे देशजे मीयूदे ङूने सेम् अम्‍पर्‌दे ख्‍य। मेस्‍ये थमयूदे ङूजे ङ्ये-ङ्ये दूतयूने येरे यदेबे कूल्‍बीदे, ङूदे ङी फ्‍याने मूरुम् क्‍यूरब ङीने सेम् अम्‍पर्‌दी।’
LUK.19.15	“होर्‌दे राज्‍यजे हक प्रेत्‍देबे ङू ल्‍वारमेस्‍ये ङूदे नोर‌्‌ पीनब त्वोयू ङू ट्‌याने क्‍वब हुकुम पीन्‍दे, होर्‌दे छोङ्चीत्देबे थमयूदे कोला नफ चीत्दे यदेबे ल्वेने कोदे।
LUK.19.16	होर्‌दे खूम्‍जे त्वो रदेबे, ‘प्रभु, नैजे मन्द्रामूलीदे अझ थेप् मन्द्रामूली च्‍यू केमेदे ख्यङ्।’
LUK.19.17	“मूरुम्दे हम्‍बने यदे, ‘स्‍याबास ज्य त्वो, न छीत्‍या सेनेये विश्‍वास चे ख्‍वब क्‍यूत्‍दे, नदे सहर च्‍यू फ्‍याने हुकुम चे प्रेक्‍क्‍य।’
LUK.19.18	दोस्रो त्वो रदेबे येरे यदे, ‘प्रभु, नदे पीनब मन्द्रामूली ङदे ङैदे सूजो मन्द्रामूली च्‍यू कमेदीदे रेख्यङ्।’
LUK.19.19	“मूरुम्दे हम्‍बने यदे, ‘नदे सहर ङ फ्‍याने हुकुम चील्‍ले प्रेक्‍क्‍य।’
LUK.19.20	“सूजोब रदेबे येरे यदे, ‘प्रभु ले, नैजे मन्द्रामूली अने ख्यङ्। हम्‍ब ङैदे रूमालने फूरदेबे हीदे ख्यङ्। 
LUK.19.21	न तङ्देबे ङ फैगदे, चेनेयलो न सोरो सेम् कोङ मी ख्यङ्। कम्‍ब अन्‍हीदे हम्‍ब कीन्क्‍य, मेस्‍ये कम्‍ब रङ्सेदे अन्सूक् हम्‍बजेने बली तोल्‍देबे कूबीय।’
LUK.19.22	“ङूदे हम्‍बने यदे, ‘नैजे ङूर्‌जे पोदे ङ नैजे न्याय चीक्‍क्‍य, ओ दुष्‍ट त्वो! कम्‍ब अन्‍हीते हम्‍ब कीन, मेस्‍ये कम्‍ब रङ्सेदे अन्‍थरे हम्‍बजे बली तोलब ङ सेम् कोङब मी ख्यङ् यदेबे नदे स्येने ख्यङ्। 
LUK.19.23	होर्‌दे ङैजे मन्द्रामूली बैंक‍ने चेने अङ्‍-ये स्व? ङ रब व्‍याज सजने हम्‍ब प्रेख्यङ्दे।’
LUK.19.24	“होने ट्‌याने मेर्‌नबयूने ङूदे यदे, ‘ङूजे हम्‍ब मन्द्रामूली स्‍यदेबे मन्द्रामूली च्‍यू ख्‍यबने क्‍यङ्पीम्‍पी।’
LUK.19.25	थमयूदे ङूने यदे, ‘प्रभु, ङूप्रे मन्द्रामूली च्‍यू ख्‍यने ख्यङ्।’
LUK.19.27	तर ङैदे थमयूफ्‍याने हुकुम चेब सेम् अम्‍पर्‌तेब हम्‍ब शत्रुयूने अने सीक, मेस्‍ये थमयूने ङैजे खूम्‍ने से’।”
LUK.19.28	येशूदे अम्‍ब पो यमेस्‍ये ङू यरूशलेमतेले गीलीदे। 
LUK.19.29	बेथफागे मेस्‍ये बेथानियाजे त ट्‌याने जैतून यब गङ्ने फ्‍योरदेबे स्यूस्स्यायू नङने ङ्हीने येरे यदेबे कूल्‍पीदे, 
LUK.19.30	सामूनेजे तने प्र, मेस्‍ये नङ्ने क्‍योबीनूब नमयूदे कलङ्बेये सूत्याये अन्‍टेकब प क्‍यूरब गधा चीदत्‍या क्‍योलोने च्‍यूनेब तूय, हम्‍बने फादेबे अने सीक। 
LUK.19.31	कोइदे ‘चेने फा?’ यदेबे नमयूने लोत्‍दे यलो, ‘प्रभुने अम्‍ब चैदे ख्यङ्’ य।”
LUK.19.32	हम्‍ब कूल्‍बेबयू गीलेदे, मेस्‍ये येशूदे थमयूने केरे य होरप्रने तूदे। 
LUK.19.33	थमयूदे प क्‍यूरब गधा चीद फा मेल्‍नूब हम्बजे मालिकयूदे थमयूने लोत्‍दे, “नमयूदे अम्‍ब प क्‍यूरब गधा चीद चेने फा?”
LUK.19.34	थमयूदे यदे, “प्रभुने अम्‍बजे हर्‌जो ख्यङ्।”
LUK.19.35	स्यूस्स्यायूदे हम्‍बने येशू ट्‌याने रेत्‍दे, मेस्‍ये रङ्से कोलायू प क्‍यूरब गधा चीदजे फ्‍याने तीक्‍देबे ङूने टस्ये पीन्‍दे। 
LUK.19.36	येशू लम्ने प्रेनूब मीयूदे रङ्से कोलायू लम्ने तीक्मी‍दे।
LUK.19.37	येशू जैतून गङ्जे पीसार्‌ने फ्‍योरब स्यूस्स्या हुल, रङ्सेदेने तङब शक्तिशाली कामयू टक्क्कजे लागि सूग्‍देबे, परमेश्‍वरजे सार्‌या चीदे-चीदे बोङ्बे के केन् योन्‍देबे पारा पूत्‍दे,
LUK.19.39	होर्‌दे मीहुल अन्द्रने ख्‍यब फरिसीयूदे येशूने यदे, “गुरु, नैजे स्यूस्स्यायूने फ्राचीपी।”
LUK.19.40	तर येशूदे यदे, “ङ नमयूने यीय, थमयू पारा अम्‍पूत्‍दे यलो लूङ्यूये पारापूक्‍य।”
LUK.19.41	होर्‌दे येशू सहर ट्‌याने फ्‍योरब ङूदे यरूशलेम तङ्दे मेस्‍ये हम्‍बजे लागि ङू ङूदे, 
LUK.19.42	“शान्ति कम्‍ब पोदे रेक्क्‍य यदेबे नदे दीनी स्येलो क्‍यूर ख्यङ्दे! तर नैजे म्‍यादे हम्‍ब पोयू तङ अन्‍ख्‍व क्‍यूरे ख्यङ्! 
LUK.19.43	चेनेयलो नैफ्‍याने येर दिन रीय, होर्‌दे नैजे शत्रुयूदे नैजे ख्‍यूरीरी फूङ्क्यूत्देबे घेर लैदीय, मेस्‍ये का-मुलुक‍देने नने थून्‍दीय। 
LUK.19.44	थमयूदे नने होर्‌दे न नङ्ने बास चेब नैजे छगूम्-पूर्‌गूम्ने सने छ्‌यर्‌ तप्पीय, लूङ्त्या फ्‍याने सूजो लूङ्‍ये पङ्‍गीस्ये त्वो। चेनेयलो नदे रङ्से फ्‍याने ख्‍यब परमेश्‍वरजे कृपा चीत्देबे लेब बील सेअङ्‍खू।”
LUK.19.45	होर्‌दे येशू मन्‍दिर नङ्ने गीलीदे मेस्‍ये छोङ् चीन्‍नबयूने योम्‍पीदे, 
LUK.19.46	मेस्‍ये थमयूने यदे, “धर्मशास्त्रने लिख्दीये ख्यङ्, ‘ङैजे कीम् प्रार्थनाजे कीम् क्यूक्क्य,’ तर नमयूदेब अम्‍बने डाँकूयूजे अड्ड बन्‍दे ख्यङ्।”
LUK.19.48	थमयूदे येशूने सेब उपाय तीत्‍याये प्रेअङ्‍खू, चेनेयलो मीयू क्वादेने ङूजे पो सेम् पर्‌दे ख्‍य।
LUK.20.1	तीया मन्दिरने येशूदे मीयूने शिक्षा पीन्‍न ख्‍य, मेस्‍ये थमयूने सूगब खबर प्रचार चीन्‍न ख्‍य। धर्म-गुरुयूप्रे केन् पूस्‍र्‌यायू मेस्ये पन्‍डेयू ङू ट्‌याने रदे, 
LUK.20.2	येशूने लोत्‍दे, “ङीने य, कम्ब हकदे नदे अम्‍ब काम चीन्‍न, या नने अम्‍ब हक पीनब सू ख्यङ्?”
LUK.20.3	येशूदे थमयूने जवाफ पीन्‍दे, “ङैदेये नमयूने पो त्‍या लोक्‍क्‍य, ङैने जवाफ पीन्। 
LUK.20.4	यूहन्‍नादे पीनब बप्‍तिस्मा स्वर्गदे ख्यङ्, यी मीदे ख्यङ्?”
LUK.20.5	थमयू त्‍यात्‍या मोतो चेमेदे, “ ‘स्‍वर्गदे’ येके यलो, ‘नमयूदे ङूने चैने विश्‍वास अन्‍चे?’ यदेबे ङूदे यीय।
LUK.20.6	‘मीदे’ ये यलो, मीयू क्‍वादेने ङीने लूङ्दे ठरीय, चेनेयलो यूहन्‍ना अगमवक्ता यदेबे थमयूने पक्‍क विश्‍वास ख्‍य।”
LUK.20.7	होरेक्यूत्देबे थमयूदे जवाफ पीन्‍दे, “ङी अन्‍स्ये, केर्‌दे रदे।”
LUK.20.8	होर्‌दे येशूदे थमयूने यदे, “होरे यलो ङ कम्ब हकदे अम्‍ब कामयू चीक्‍क्‍य, ङैये नमयूने अन्‌-य।”
LUK.20.10	अङ्‍गुर लोदेबे तामेस्‍ये रङ्ने सी प्‍लेने अङ्‍गुरजे मालिकदे ङूजे त्वो त्‍या अध्‍या फरब मीयू ट्‌याने कूल्‍बीदे। तर थमयूदे ङूने ठरीदेबे ला थैन्‍देन्‍ने कूल्‍बीदे। 
LUK.20.11	ङूदे फेरि सूजो त्वोने कूल्‍बीदे, तर थमयूदे ङूनेये ठरीदेबे नपूत्‍देबे ला थैन्‍देन्‍ने कूल्‍बीदे। 
LUK.20.12	ङूदे तेस्रोनेये कूल्‍बीदे। तर थमयूदे ङूनेये घाइते बन्‍दीदेबे योम्‍बीदे।
LUK.20.13	“होर्‌दे अङ्‍गुरजे मालिकदे यदे, ‘जेम्से ङ केर्‌चे? ङैजे छेब च कूल्‍बीय। कादेये ङूने थमयूदे गेसेन् चीस्‍स्‍ये।
LUK.20.14	“तर रङ् अध्‍या प्‍वेब मीयूदे ङूने तङ्देबे पो चीत्‍दे, ‘ङू हक लादेब मी ख्यङ्। ङीनदे ङू सेदे, मेस्‍ये सम्पत्तिजे हक ङीनजे क्‍यूक्‍क्‍य।’ 
LUK.20.15	होर्‌दे थमयूदे ङूने अङ्‍गुर रङ्जे फीने कूदीदेबे सेत्‍दे।
LUK.20.15	“जेम्से मालिकदे थमयूने चम चीक्‍क्‍य? 
LUK.20.16	ङू रदेबे हम्‍ब अध्‍या फरब मीयू सेक्‍कीय, मेस्‍ये रङ् सूजोयूने पीन्क्‍य।”
LUK.20.16	मीयूदे अम्‍ब पो तदेबे यदे, “येर कलङ्बेये अन्क्यूस्स्य।”
LUK.20.17	‘कम्ब लूङ् कीम् बन्‍दे मीयूदे अन्ज्‍य यदेबे छाबीदे, हम्‍ब कूनजे सूर्-लूङ् क्‍यूत्‍दे।’
LUK.20.18	हम्‍ब लूङ् फ्‍याने क्‍यर्‌ब मी सूनेयली टुक्रा-टुक्रा क्यूप्पीय, तर सूफ्‍याने हम्‍ब तल्‍रीय हम्‍बदे ङूने ता चीक्‍कीय।
LUK.20.19	होर्‌दे पन्‍डेयू मेस्‍ये पूस्‍र्‌या केन्‌यूदे हम्‍ब बीलने येशूने चूङ मैदे। थमयूने था ख्यङ् यी अम्‍ब उखान थमयूजे विरुद्धने य ख्यङ् तर थमयू मीयूप्रे फख्‍य।
LUK.20.20	थमयू मौका लेन्‍न ख्‍य, मेस्‍ये नङ्सू धर्मी चे त्वेबयूने नङ्सू च्यूव चेबयूने ङूट्‍याने कूल्‍पीदे। येशूदे यब पोनेने ङूने फस्तीदेबे हक प्रेबयू मेस्ये हाकिमजे लाने ङूने सूम्‍दीबेब दाऊने थमयू ख्‍य। 
LUK.20.21	थमयूदे ङूने लोत्‍दे, “गुरुज्‍यू, ङीदे स्येख्यङ्, न ज्य क्‍यम ख्यङ् मेस्ये ज्य लोम्‍मे ख्यङ्, मेस्‍ये सूजेये सागपूजा अन्‍ची, तर तम्दम्‍ने परमेश्‍वरजे लम्‍जे पो लोम्‍मे ख्यङ्। 
LUK.20.22	ङीदे कैसरने स्यर्‌म फाब ठीक ख्यङ् यी त्वो?”
LUK.20.23	तर येशूदे थमयूजे छल्‍‍जे सेम् था प्रेत्देबे थमयूने यदे, 
LUK.20.24	थमयूदे यदे, “कैसरजे।”
LUK.20.25	येशूदे थमयूने यदे, 
LUK.20.26	मीयूजे खूम्‍ने थमयूदे येशूने चैपोनेये फस्ते अन्‍खू, मेस्‍ये ङूजे जवाफ तङ्देबे थमयू हार्‌मन्‍दीकदेबे पारा अम्पूल्लाबे टूङ्दे।
LUK.20.28	“गुरूज्‍यू, मोशादे ङीने लिख्दीये ख्यङ्, अतजे ङ्येन् चीत्‍देबे च-चीमी अन्क्‍यूरने सीबदेयलो, च्‍योन्बदे ङूजे मजने ङ्येन् चीत्‍देबे ङूजे अतजे लागि च-चीमी जन्मीदेपर्‌दीय। 
LUK.20.29	ख्‍ये ङ्यी ख्‍य। जेठदे मज चङ्देबे च-चीमी अन्क्‍यूरने सीइ। 
LUK.20.30	मेस्‍ये मइलादे, 
LUK.20.31	होर्‌दे साइलदे ङूने ङ्येन् चीत्‍दे। होर्‌प्रने थमयू ख्‍ये ङ्यीजेने च-चीमी अन्क्‍यूरने सीइ। 
LUK.20.32	ङ्येदे हम्‍ब मदीये सीइ। 
LUK.20.33	ख्‍ये ङ्यीदेने हम्‍ब मदी ङ्येन् चीक्‍कदे जेम्से सीबदे सोम्‍बो क्‍यूत्‍देबे लङ्‍रब हम्‍ब मदी सूजे मज क्यूक्क्य? चेनेयलो हम्‍ब मदी ख्‍ये ङ्यीप्रेने ङ्येन् चीक्‍क ख्यङ्।”
LUK.20.34	येशूदे थमयूने यदे, “अम्‍ब जूग्‍जे मीयू ङ्येन् चीक्‍क्‍य, मेस्‍ये ङ्येन् चीम्‍मीय। 
LUK.20.35	तर हम्‍ब जूग्‍सेमे फ्‍योब लायकजे मीयूदे, मेस्‍ये सीबदे सोम्‍बो क्यूत्देबे लङ्‍रब लायक क्‍यूरबयूदे ङ्येन्‌ये अन्‍ची, चीस्‍सेये अम्पीन्। 
LUK.20.36	थमयू फेरि अन्सीब, चेनेयलो थमयू स्‍वर्गदूतयूप्र क्‍यूक्‍क्‍य, मेस्‍ये सीबदे सोम्‍बो क्‍यूरब च-चीमी क्‍यूरबदे परमेश्‍वरजे च-चीमी क्‍यूक्‍क्‍य। 
LUK.20.37	तर सीयेबयू सोम्‍बो क्‍यूत्देबे लङ्‍‍क्य यब पो मोशादे चेलाबे पीने ख्यङ्। प्‍ल्याङ्नब पोथ्राजे बारेने ङूदे प्रभु परमेश्‍वरने ‘अब्राहामजे परमेश्‍वर, इसहाकजे परमेश्‍वर, मेस्‍ये याकूबजे परमेश्‍वर’ यदेबे गोम ख्यङ्। 
LUK.20.38	परमेश्‍वर सीयेबयूजे परमेश्‍वर दी, तर सोम्‍बोयूजे परमेश्‍वर ख्यङ्, चेनेयलो ङूजे लागि क्वाने सोम्‍बो ख्यङ्।”
LUK.20.39	होर्‌दे पन्‍डेयूनङ्ने कोइ-कोइदे यदे, “गुरूज्‍यू, नदे सोरो ज्‍यने यदे।” 
LUK.20.40	होर्‌देङ्येदे फेरि सूदेये येशूने पोयू ल्वेब आँट चे अन्‍खू।
LUK.20.41	तर येशूदे थमयूने यदे, “ख्रीष्‍ट दाऊदजे च यदेबे थमयू केर्‌बे यीय स्व? 
LUK.20.42	चेनेयलो भजनजे किताबने दाऊद रङ्सेदेने य ख्यङ्,
LUK.20.42	‘परमप्रभुदे ङैजे प्रभुने यदे, “न ङैजे स्येत्‍तेयोर्‌ टूङ्,
LUK.20.43	कन्‍छ्वासेमे ङैदे नैजे शत्रुयूने
LUK.20.43	नैजे तोप् नङ्ने अन्‍ही”।’
LUK.20.44	येर्‌बे दाऊददे ङूने ‘प्रभु’ यीय यलो, फेरि ङू केर्‌बे दाऊदजे च क्‍यूत्‍दे?”
LUK.20.45	होर्‌दे मीयू क्वादेने ङ्‍यीन्‍नूब येशूदे रङ्से स्यूस्स्यायूने यदे, 
LUK.20.46	“कोला रेङ होत्देबे तीछो प्रेनब, मेस्‍ये बजारने नमस्‍कार मैब, सभा-कीम्यूने ज्‍य टूङ ने मेस्‍ये भात्यार्‌ने गेसेन् चेब ने सेम्‍पर्‌देब पन्‍डेयूप्रे होस्स्यार क्‍यूर्। 
LUK.20.47	थमयूदे प्ल्यङ् सीयेब मदीयूजे कीम्नम् लूर्‌तीय, मेस्‍ये मीने तनजे लागि रेङ प्रार्थना चीक्‍क्‍य।” होरयूदेने कूम दण्ड प्रेक्‍क्‍य।”
LUK.21.1	येशूदे लेप्‍प फ्‍योबो मीयूदे रङ्से-रङ्से भेटी मन्‍दिरजे बक्‍सने प्‍वेब तङ्दे। 
LUK.21.2	येशूदे दूख्प्रे प्ल्यङ् सीयेब मदी त्‍यादे हैयाने नोर‌्‌ ङ्‍ही चेर्‌देबये तङ्दे। 
LUK.21.3	होर्‌दे येशूदे यदे, “तम्दम्‍ने ङ नमयूने यीय, अम्‍ब दूख्प्रेब प्ल्यङ् सीयेब मदीदे सूजोयूदे यली थेप् चेर्‌दे ख्यङ्। 
LUK.21.4	चेनेयलो थमयू क्वादेने रङ्सेप्रे ख्‍यब कूमदे भेटी चेर्‌ते ख्यङ्, तर अम्‍बदे ब रङ्से दूख्प्रे ख्‍याङ्ली रङ्से जीयाजे लागि चब खर्चने चेर्‌दीबीदे।”
LUK.21.5	जेम्से कोइ-कोइदे ज्‍य-ज्‍य लूङ्यू मेस्ये दान प्रेब सामानयूदे झिलीमिली चीतेब मन्‍दिरजे बारेने बात् चे मैदे। येशूदे यदे, 
LUK.21.6	“नमयूदे च तङ्न ख्यङ्, येर सेमेये रीय लूङ् त्‍या-ङने सूजो लूङ्ये बाँकी अन्‍टोङ्, हम्‍ब क्वाने हूल‍बीय।”
LUK.21.7	थमयूदे येशूने लोत्‍दे, “गुरुज्‍यू, येर क्वाने कलङ् क्‍यूक्‍क्‍य? मेस्‍ये अम्‍ब पो क्यूट्‍ट मैब कर च्यूनू क्‍यूक्‍क्‍य?”
LUK.21.8	येशूदे यदे, “होस्स्यार ची, नमयूने सूदेये अम्फस्तीस्‍य। चेनेयलो कूम मीयू ङैजे मीन्‍ने ‘ङ ङूने ख्यङ्’ मेस्‍ये ‘सेमे ट्‌याने रख्यङ्,’ यदेबे यीय। थमयूजे ङ्येदे नमयू अन्‍लादीलाची। 
LUK.21.9	नमयूदे लडाइँयू मेस्ये चीङब पोयू तैय हन्‍छ्वाब अम्‍फलाची, चेनेयलो खूम् येर घटनयू क्‍यूरने पर्‌दीय, तर हन्‍छ्वाबने तूरुन्तै अन्‍जेन्।”
LUK.21.10	होर्‌दे येशूदे थमयूने यदे, “राष्‍ट्रजे, राष्‍ट्रजे विरुद्धने, मेस्‍ये राज्‍य, राज्‍यजे विरुद्धने लङ्क्‍य। 
LUK.21.11	का-मुलुकने सोरो फत्‍या केन् सूङ्‍गूयू, अनिकाल अन्ज्‍य बीदयू क्यूक्‍क्य, होर्‌दे मूदे मो सोरो फत्या सेयू मेस्ये केन्-केन् च्यूनूयू रीय।
LUK.21.12	“तर अम्‍ब पोयू क्वाने क्‍यूर यली खूम्, मीयूदे नमयूने चूङ्क्‍य, सतनम् चीक्‍क्‍य,’ मेस्‍ये नमयूने सभा-कीम्‌यूने सूम्‍दीपीय, र झ्‍यालखानने चङ्पीय। नमयूने ङैजे मीन्‍जे कारण मूरुम्‌यू प्रे हाकिमयूजे खूम्‍ने स्‍योल्‍गीदेबे मेर्‌से पीन्क्‍य। 
LUK.21.13	तर नमयूजे लागि हम्‍ब बीलने ङैजे गवाही पीनब ज्‍य मौका क्यूक्क्य 
LUK.21.14	होरेक्‍यूत्‍देबे रङ्से बच्‍देजे लागि च य यदेबे छीत्‍याये सूर्‌त चे अम्पर्‌दी। 
LUK.21.15	चेनेयलो नमयूने ङैदे यर क्‍यमब पो मेस्ये बुद्धि पीन्क्‍य, अम्‍ब पोजे लागि नैजे शत्रुयूदेये चैत्‍याये य अन्‍खू होर्‌दे पो च अन्‍ख्व क्यूक्‍क्य। 
LUK.21.16	तर नैजे प-म, अत-च्योन्‌यू, रङ्से मीयू मेस्‍ये ख्योन्‌यूदेये नमयूने चूङ्से पीन्क्‍य। नमयू नङ्ने कोइ-कोइने थमयूदे सेक्‍य। 
LUK.21.17	ङैजे मीन्जे कारणदे नमयूने मीयू क्वादेने घिन चीक्‍क्‍य। 
LUK.21.18	तर नमयूजे टजे फूत्‍याये नाश अन्क्‍यूप्प। 
LUK.21.19	नमयूदे कूम धेरेन् क्यूत्देबे रेन्लो जीया प्रेक्‍क्‍य।
LUK.21.20	“तर कन्‍छ्वाब यरूशलेमने सिपाईयूदे घेर्‌देब तङ्क्‍य, हन्‍छ्वाब ङूजे नाश क्‍यूर बील ट्‍याने र ख्यङ् यदेबे था ची। 
LUK.21.21	होर्‌दे यहूदियाने ख्‍यबयू गङ्यूतेले ग्येबस्‍य। सहरनङ्ने ख्‍यबयू फीने योङ्दे ग्येबस्‍य, मेस्‍ये फिजे तने ख्‍यबयू सहरनङ्ने अन्क्‍योरस्‍य। 
LUK.21.22	चेनेयलो लिख्दीयेब पोयू क्वाने पूरा क्‍यूरने अम्‍ब खी फाब दिन क्यूक्क्य। 
LUK.21.23	हम्‍ब दिन‍ने पीच रब प्रे च्‍यू तूपब मदीयूजे लागि सोरो छरङ् क्यूक्क्य! चेनेयलो पृथ्वीने सकस् केन् रीय, मेस्‍ये अम्‍ब जात फ्‍याने छी चीक्‍क्‍य। 
LUK.21.24	थमयू पार्‌ज्‍यादे सेक्‍कीय, मेस्‍ये देशयूने कैदी चीत्‍देबे कूबीय। होर्‌दे यहूदीतेब मीयूजे बील अन्‍रदासेमे थमयूदे यरूशलेमने तोप्दे छ्‌यदेबे येक्‍क्‍य।
LUK.21.26	संसारने ङ्येदे च-च घटनायूम क्यूट्‍टीय यब शङ्कादे मीयू फदेबे लोला प्रीय, चेनेयलो मूजे शक्तियू लीङ्क्‍य। 
LUK.21.27	होर्‌देङ्येदे मीजे च शक्ति मेस्‍ये बेस्‍से केन् महिमाप्रे मूक्‍पने रेनब थमयूदे तङ्‍क्‍य। 
LUK.21.28	कन्‍छ्वाब अम्‍ब पो क्‍यूर मैय हन्‍छ्वाब बोल्‍यो क्यूत्देबे रङ्से ट ठरो लङ्, चेनेयलो नमयूजे उद्धार छ्‌योटोने क्‍यूक्‍क्‍य।”
LUK.21.29	येशूदे थमयूने अम्‍ब उखान स्‍योत्‍दे: “अञ्जीरजे तङ्बो मेस्‍ये तङ्बोयू क्वाने ले, 
LUK.21.30	तङ्बोदे पल्‍व योङ्‍रब तङ्देबे नमयू रङ्सेदेने था प्रेक्‍क्‍य, ड्वे रब बील ट्‌याने रख्यङ्। 
LUK.21.31	होरप्रने नमयूये कलङ् अम्‍ब पो क्‍यूरब तङ्क्‍य, हन्‍छ्वाब परमेश्‍वरजे राज्‍य ट्‌याने र मेख्यङ् यदेबे से।
LUK.21.32	“तम्दम्‍ने, ङ नमयूने यीय, अम्‍ब घटनायू क्‍वाने पूरा अन्क्‍यूत्‍दासेमे अम्‍ब पुस्ता जेङ्‍कस्‍ये त्‍वो। 
LUK.21.33	स्‍वर्ग मेस्ये पृथ्वी नाश क्यूत्देबे प्रीय, तर ङैजे वचन नाश अन्क्‍यूप्प। 
LUK.21.34	“तर नमयू रङ्से बारेने होस्स्यार क्‍यूर्, न आनन्द-टूङ, ची, नादू थूङ प्रे अम्‍ब जीयाजे सूर्‌तदे नमयूजे सेम् प्लीक्कने, मेस्‍ये यूयूप्र त्‍याफेने हम्‍ब दिन नमयूफ्‍याने रने। 
LUK.21.35	चेनेयलो येरप्रने पृथ्‍बीजे का-मुलुकने बास चेब मीयू क्वा फ्‍याने अम्‍ब रीय। 
LUK.21.36	तर रमैब अम्‍ब पोयू क्वाप्रेने बच्‍दीदे छ्‌योङ्बजे लागि मेस्‍ये मीजे चजे खूम्‍दे मेर खूस्‍य यदेबे येतार्‌ने प्रार्थना चीत्‍देबे चङ्‍ख क्‍यूर्‌।”
LUK.21.38	येशूजे वचन ङ्‍यीनने मीयू क्वाने नप्‍देने मन्दिरने र ख्‍य।
LUK.22.2	केन् पूस्‍र्‌यायू मेस्ये पन्‍डेयूदे येशूने केर्‌बे से यदेबे मौका च्‍यूक्‍दीन ख्‍य, तर मीयू तङ्देबे थमयू फ ख्‍य। 
LUK.22.3	होर्‌दे बाह्र जना स्यूस्स्यायूनङ्ने इस्‍करियोत यब यहूदाजे नङ्ने शैतान क्‍योरदे। 
LUK.22.4	थमयूजे लाने येशूने केर्‌बे चूङसे पीन यदेबे केन् पूस्‍र्‌यायू प्रे कप्‍तानयू ट्‌याने गीलीदेबे ङूदे मोतो चीत्‍दे। 
LUK.22.5	थमयू सूग्‍दे, मेस्‍ये ङूने नोर‌्‌ पीनने कबुल चीत्‍दे। 
LUK.22.6	ङू मन्‍जूर क्‍यूत्‍दे, मेस्‍ये मीहुल अन्‍क्‍यूरब बीलने येशूने धोका पीनने ङूदे दाऊ च्‍यूक्‍दे मैदे।
LUK.22.7	अखमिरी क्‍यङ्जे दीनबरजे दिन रदे, हम्‍ब दिनने निस्तार यब दीन्‍बरजे थुमाजे बलि चेर्‌ते पर्‌दे ख्‍य। 
LUK.22.8	येशूदे पत्रुस मेस्‍ये यूहन्‍नाने येरे यदेबे कूल्‍बीदे, “प्रदेबे ङीनजे लागि निस्‍तार-दीन्बरजे भत्यार् तयार ची।”
LUK.22.9	थमयूदे येशूने यदे, “ङी अम्‍ब भत्यार् केने तयार चे?”
LUK.22.10	येशूदे थमयूने यदे, “नमयू सहरने क्‍योबमेस्‍ये गाग्रीने क्‍यू प्‍लेब मीत्‍यादे नमयूने तूय। ङू कम्‍ब कीम्ने क्‍योबीय हैयासेमे ङूजे ङ्येदे प्र, 
LUK.22.11	नमयूदे हम्‍ब कीम्जे मालिकने य, ‘गुरुदे नने ल्‍वे ख्यङ्, ङैदे रङ्से स्यूस्स्यायूप्रे निस्‍तार-दीन्बरजे भत्यार् चब ङ्य्‍वोबजे-कोठा केने ख्यङ्?’ 
LUK.22.12	ङूदे नमयूने तो फ्‍याब ताल्‍ल्‍याने साप्‍ताने मील्‍लीदेबे यीतेब कोठा केन् तेम्‍मीय, मेस्‍ये हैयाने तयार ची।”
LUK.22.13	थमयू गीलीदे, मेस्‍ये येशूदे य प्रने तूदे, मेस्‍ये थमयूदे निस्‍तार-दीन्बरजे भत्यार् तयार चीत्‍दे।
LUK.22.14	भत्यार् चब बीलने येशू मूल स्यूस्स्यायूप्रे टूङ्दे। 
LUK.22.15	येशूदे थमयूने यदे, “ङैदे छरङ् प्रे यली खूम्‍ने नमयूप्रे टूङ्देबे अम्‍ब निस्‍तार-दीन्बरजे भत्यार् चब सोरो सेम् चे ख्‍य, 
LUK.22.16	चेनेयलो ङ नमयूने यीय, परमेश्‍वरजे राज्‍यने अम्‍ब पूरा अन्क्‍यूत्दासेमे ङ अम्‍ब भत्यार् फेरि चस्ये त्‍वो।”
LUK.22.17	होर्‌दे पील टेल्‍देबे धन्‍यवाद पीनमेस्‍ये येशूदे यदे, “अम्‍ब टेल्, मेस्‍ये नमयू त्‍यादे त्‍याने कोम्‍मी। 
LUK.22.18	चेनेयलो ङ नमयूने यीय, परमेश्‍वरजे राज्‍य अन्‍रदासेमे जेम्से फेरि अङ्‍गुरजे सीदे ङ अन्‍थूङ्।”
LUK.22.19	होर्‌दे येशूदे क्‍यङ् टेल्‍देबे धन्‍यवाद पीनमेस्‍ये हम्‍ब क्‍योत्‍दे मेस्‍ये थमयूने येर्‌बे यदेबे पीन्‍दे, “नमयूजे लागि पीनब अम्‍ब ङैजे ङ्व ख्यङ्। ङैने ह्‍वे चेने अम्‍ब चील्‍लीम् ची।”
LUK.22.21	तर ले, ङैने धोका पीनबजे ला टेबलने ङैप्रेने ख्यङ्। 
LUK.22.22	चेनेयलो मीजे च ब तोक्‍दे अनुसार प्रने पर्‌दीय, तर धिक्‍कार हम्‍ब मीने, सूदे ङूने धोका पीन्क्‍य।” 
LUK.22.23	येर काम चेब थमयूनङ्ने सू ख्यङ्दे यदेबे थमयू त्‍यादे त्‍याने लोत्‍दे।
LUK.22.25	येशूदे थमयूने यदे, “यहूदी तेब जात‍जे मूरुम्यूदे थमयू फ्‍याने हुकुम चील्‍लीय, मेस्‍ये सूप्रे हक क्‍यूक्‍क्‍य थमयूदे रङ्सेदेने ‘दानी’ यीय। 
LUK.22.26	तर नमयूब होर अन्क्‍यूर्‌लाची। नमयूनङ्ने सू केन् ख्‍य, हम्‍ब चीद क्यूस्स्य, मेस्‍ये अगुवा क्‍यूरबदेब सेवा चीस्‍स्‍य। 
LUK.22.27	चेनेयलो सू केन् ख्यङ्? कङ् चने टेबलने टूङब यी सेवा चेब? कङ् चने टूङब ते? तर ङ नमयूजे अन्‍द्रने चसे पीनब त्वोप्र क्‍यूर ख्यङ्।
LUK.22.28	“ङैदे छरङ् प्रेब बीलने नमयूदे ङैने तोङ्मी‍दे। 
LUK.22.29	केर्‌बे ङैजे पदे ङैने राज्‍य त्‍या पीन्‍दे, ङैदेये नमयूने पीन्क्‍य, 
LUK.22.30	ङैजे राज्‍यने नमयू ङैप्रे टेबलने टूङ्देबे चथूङ चीक्‍क्‍य, मेस्‍ये सिंहासन‍ने टूङ्देबे इस्राएलजे बाह्र कुलजे न्याय चीक्‍क्‍य।”
LUK.22.31	होर्‌दे येशूदे यदे, “सिमोन, ओ, सिमोन ङ्‍यीन्, शैतानदे नमयू क्वानेने ह्‍वप्र छङने आज्ञा स्‍य ख्यङ्, 
LUK.22.32	तर ङैदे नैजे विश्‍वास ढल्-पल् अन्क्यूस्स्य यदेबे नैजे लागि प्रार्थना चेख्यङ्, मेस्‍ये फेरि न ङैतेले ल्‍वारमेस्‍ये नदे रङ्से अत-च्योन्‌यूने बोल्‍यो चीम्मे पर्‌दीय।”
LUK.22.33	होर्‌दे पत्रुसदे येशूने यदे, “ओ प्रभु, ङ नैप्रे झ्‍यालखन्‍ने टूङने मेस्‍ये सीबनेये तयार ख्यङ्।”
LUK.22.34	होरदे येशूदे यदे, पत्रुस, ङ नने यीय, नदे स्येनेअन्‍स्‍ये यदेबे ङैने सोम्‍फेसेमे अन्‌-यदासेमे नैदे नप्दे कप ठ्वा‍ये त्‍वो।”
LUK.22.35	थमयूदे यदे, “अँह, अन्क्‍यूर्।”
LUK.22.36	येशूदे यदे, “तर जेम्से सूजे थैली ख्यङ्, ङूदे हम्‍ब प्‍लेस्‍य, होरप्रने झ्योलये प्‍लेस्‍या। मेस्‍ये सूप्रे पार्‌ज्‍या त्वो, ङूदे रङ्से कोला सोङ्देबे पार्‌ज्‍या त्‍या कीन्‍स्‍य। 
LUK.22.37	चेनेयलो ङ नमयूने यीय, ‘येशू अपराध चेब मीयूप्रे चील्‍दे’ यदेबे लिख्दीब पो ङैफ्‍याने पूरा क्‍यूरने पर्‌दीय। अँ, ङैजे बारेने लिख्दीयब पो पूरा क्‍यून्‍नने ख्यङ्।”
LUK.22.38	होर्‌दे स्यूस्स्यायूदे यदे, “ओ प्रभु, ले, अन्-याने पार्‌ज्‍या ङ्‍ही ख्यङ्।”
LUK.22.38	येशूदे यदे, “होन्‍छ्वा ख्यङ्लो पूग्‍दीय।”
LUK.22.39	फीने योङ्‍रदेबे येशू खूम् प्रने जैतून गङ्ने गीलीदे, मेस्‍ये ङूजे स्यूस्स्यायू ये ङ्ये-ङ्ये गीलीदे। 
LUK.22.40	हम्‍ब गङ्ने फ्‍योयेमेस्‍ये येशूदे थमयूने यदे, “जाँचने नमयू अम्‍फस्तीस्‍य यदेबे प्रार्थना चीन्‍नू।”
LUK.22.41	येशू थमयूप्रे अन्दाजि: सूम्‍च्‍यू मिटर तीलाने गीलीदेबे पूजी चोदेबे प्रार्थना चीत्‍दे, 
LUK.22.42	ओ पाइ, नदे सेम् परदीलो अम्‍ब पील ङैट्‍यादे हर्‌दीमी। तर ङैजे इच्छादेत्‍या दीलाबे, नैजे इच्‍छाने पूरा क्‍यूस्‍स्‍य।”
LUK.22.43	हन्‍छ्वाब स्‍वर्गदे दूतत्या रदेबे येशूने बोङ् मेस्ये सैदे ख्वब बोङ् पीन्दे।
LUK.22.44	येशूजे सेम् सोरो सकस्‍ने परदीदेबे अझ थेप् प्रार्थना चेमे‍दे, मेस्‍ये ङूजे छाप‍ब काजे थ्‍यूक्‍पप्र केन्-केन् चेने तल्‍न ख्‍य।
LUK.22.45	प्रार्थना चे ङ्येदे लङ्देबे येशू स्यूस्स्यायू ट्‌याने रब ङूदे थमयू शोक् चीत्‍देबे थेल्‍लीदे ङ्यूम्‍नब तूदे।
LUK.22.46	येशूदे थमयूने यदे, “नमयू चैने ङ्यूम्‍न?
LUK.22.46	लङ् मेस्‍ये जाँचने अम्‍पर्‌तीस्‍य यदेबे प्रार्थना ची।”
LUK.22.47	ङूदे क्‍यम्‍नूब, मी हुलत्‍या हैयाने फ्‍योरदे। बाह्र स्यूस्स्यायूनङ्जे यहूदा यब त्‍या थमयूजे खूम्-खूम् रदे, येशूने मूइ चेने ङू ट्‌याने गीलीदे। 
LUK.22.48	तर येशूदे ङूने यदे, “यहूदा, न मीजे चने मूइ चीत्‍देबे धोका पीनम्‍हे औ?”
LUK.22.49	खतरा क्‍यूर मैब तङ्देबे येशूप्रे ख्‍यब स्यूस्स्यायूदे यदे, “प्रभु, ङीदे पार्‌ज्‍या चील्‍ले पर्‌देयीर?” 
LUK.22.50	थमयूनङ्जे त्‍यादे पात्‍ता केन् पूस्‍र्‌याजे त्वोने खान्दीदे, मेस्‍ये ङूजे स्‍येत्‍जे ङ्यलम् न च्‍वाटे थेप्रेबीदे। 
LUK.22.51	तर येशूदे यदे, “क्‍यूत्‍दे, जेम्से क्यापी।” होर्‌दे हम्‍ब मीजे ङ्येलम् न छूत्देबे येशूदे ङूने तम् चीम्‍मीदे।
LUK.22.52	होर्‌दे येशूजे विरुद्धने रब पूस्‍र्‌या केन्‌यू, मन्दिरजे कप्‍तानयू, मेस्‍ये धर्म-गुरुयूने ङूदे यदे, “नमयू डाँकूजे विरुद्धने रप्रने पार्‌ज्‍या मेस्‍ये पीर्‌गयू टेल्‍देबे रऔ?
LUK.22.53	तर जेम्से नमयूजे काम चेप बील रदे मेस्‍ये मून्‍दूङ्जे शक्तिदे राज्‍य चीक्‍क्‍य।”
LUK.22.54	थमयूदे येशूने चूङ्देबे कूदीदे, मेस्‍ये ङूने पात्‍ता केन् पूस्‍र्‌याजे कीम्ने रेत्‍दे। तर पत्रुस चीन्‍तङदे ङूजे ङ्‍ये-ङ्‍ये गीलीदे। 
LUK.22.55	हैयाने य्‍वेजे अन्‍द्रने मी नेन्‍देबे मीयू रूप् क्‍यूत्‍देबे टून ख्‍य। पत्रुस ये थमयूप्रे टूङ्दे। 
LUK.22.56	त्वोम त्‍यादे मीजे ओथ्याङ्ने पत्रुस टूनब तङ्देबे चेलाबे लेत्‍दे, मेस्‍ये यदे, “अम्‍ब मीये ङूप्रेनै ख्‍य।”
LUK.22.57	तर पत्रुसदे येरे यदेबे ङ दी यदे, “या मो, ङैदे ङू अन्‍स्ये।”
LUK.22.58	खत्‍यालाबे सूजोदे ङूने तङ्देबे यदे, “नैये थमयू नङ्जे ने ख्यङ्।”
LUK.22.58	तर पत्रुसदे जवाफ पीन्‍दे, “या मी, ङ दीया।”
LUK.22.59	अन्दाजि: घण्टा ताला ङ्येदे सूजो मीत्‍यादे सोरो बोङ् चीत्‍देबे यदे, “पक्‍कने अम्‍ब मी ङूप्रे ख्‍य, चेनेयलो अम्‍बये गालीलीजे मीने टूङ्।”
LUK.22.60	तर पत्रुसदे यदे, “या मी, न च येन, ङैदे अन्‍स्ये।” ङूदे क्‍यम्‍नूब कप ठ्वादे। 
LUK.22.61	होर्‌दे प्रभुदे ङ्यलम् ल्‍वादेबे पत्रुसने लेत्‍दे। “दीनी कप ठ्वायली खूम नदे ङैने सोम्‍फे सेमे अन्‍स्ये यीय” यदेबे यब प्रभुजे वचन पत्रुसदे ह्‍वे रदे। 
LUK.22.62	मेस्‍ये पत्रुस फीने योङ्देबे क्वाँ-क्वाँ ङूदे।
LUK.22.63	होर्‌दे येशूने ङ्‍येबब मीयूदे ङूने खिसी चीत्‍दे, मेस्‍ये खान्दीदे, 
LUK.22.64	येशूजे म्‍या उप्‍देबे खान्‍दी खान्‍दी लोत्‍दे, “लो य, नने सूदे खान्दीदे।” 
LUK.22.65	थमयूदे येशूजे विरुद्धने सूजो सोरो अन्‍ज्‍य ले तप्‍दे।
LUK.22.66	म्‍या तङ बितीकै रूप् क्‍यूरब मीयूजे धर्म-गुरूयू, केन् पूस्‍र्‌यायू मेस्‍ये पन्‍डेयू ङ्हीदेने रङ्सेजे पात्‍ता केन् सभाने येशू कूदीदे, 
LUK.22.67	मेस्‍ये यदे, “न ख्रीष्‍ट यलो ङीने य।”
LUK.22.67	ङूदे थमयूने यदे, “ङैदे स्‍योल्‍लीने नमयूदे पैत्‍तीस्‍ये त्वो। 
LUK.22.68	ङैदे लोल्‍लीने नमयूदे जवाफ पीन्‍स्‍ये त्वो। 
LUK.22.69	तर जेम्से मीजे च परमेश्‍वरजे शक्तिजे स्येत्‍देयोर टूङ्क्‍य।”
LUK.22.70	होर्‌दे थमयू क्वादेने यदे, “होरेयलो, न च परमेश्‍वरजे च औ?
LUK.22.70	येशूदे थमयूने जवाफ पीन्‍दे, “नमयूदेने येन ख्यङ्, ङ ङूने न।”
LUK.22.71	थमयूदे यदे, “ङीनने जेम्से सूजो चै गवाही चैदे स्व? चेनेयलो ङीनदे ङूजे ङूर्‌देने तदे।”
LUK.23.1	सभा केन्जे मीयू क्वाने लङ्दे, मेस्‍ये येशूने पिलातस ट्‌याने रेत्‍दे। 
LUK.23.2	थमयूदे येशू फ्‍याने येरे यदेबे दोष चेने सुरु चीत्‍दे, “अम्‍ब मीदे ङीनजे देश नोङ्बे मैब पो ङीदे था प्रेत्‍दे। ङूदे कैसरने स्यर्‌म अम्‍फालाची यदेबे ङीने रोक्‍ते ख्यङ्, रङ्सेनेब ‘ङ ख्रीष्‍ट, तीत्या मूरुम् ख्यङ्’ यदेबे यख्यङ्।”
LUK.23.3	होर्‌दे पिलातसदे येशूने लोत्‍दे, “न यहूदीयूजे मूरुम् औ?”
LUK.23.3	येशूदे जवाफ पीन्‍दे, “नदेने होरे यख्यङ्।”
LUK.23.4	होर्‌दे पिलातसदे पूस्‍र्‌या केन्‌यू मेस्‍ये मी हुलयूने यदे, “ङैदे अम्‍ब मीने चैत्‍याये दोष अन्‍तङ्।”
LUK.23.5	तर थमयूदे सोरो बोङ् चीत्‍देबे यदे, “अम्‍बदे यहूदिया का-मुलुक‍ने, गालीलदेमेस्‍ये अम्‍ब नेसेमे शिक्षा पीन्‍देबे मीयूने नोङ्बीन ख्यङ्।
LUK.23.6	तर पिलातसदे अम्‍ब पो तदेबे, ‘अम्‍ब मी गालीलजे यीर’ यदेबे लोत्‍दे’ 
LUK.23.7	होर्‌दे येशू, हेरोदजे हुकुम चीन्‍नब नैजे मी टूङ् यब था प्रेत्‍देबे पिलातसदे ङूने हेरोद ट्‌याने कूल्‍बीदे। हम्‍ब दिन‍ने हेरोदये यरूशलेमने ख्‍य।
LUK.23.8	येशूने तङप्रेप्‍प हेरोद सोरो सूग्‍दे। चेनेयलो ङूदे ङूजे बारेने पोयू त ख्‍य मेस्‍ये खूम्‍मेस्‍येने ङूने लेप्पस्ये मन्‍न ख्‍य, मेस्‍ये ङूदे सोरो हार्‌मन्‍देब काम चेब लेने आशा चेख्‍य। 
LUK.23.9	ङूदे येशूने कूम पोयू लोत्‍दे, तर ङूदे ङूने चैत्‍याये जवाफ अम्‍पीन्। 
LUK.23.10	केन् पूस्‍र्‌यायू मेस्ये पन्‍डेयूदे हैयाने मेर्‌देबे येशूने बेस्‍से दोष लैदीदे। 
LUK.23.11	हेरोददे रङ्से सिपाईयूप्रे मील्‍लीदेबे येशूजे न पूत्‍दे, मेस्‍ये ङूने खिसी चीत्‍दे, होर्‌देङ्येदे ङूने मूरुम्दे ह्‍वेप्र कोला होम्‍मीदेबे पिलातस ट्‌याने ल्‍वाबीदे। 
LUK.23.12	हम्‍ब दिन‍ने हेरोद मेस्ये पिलातस ङ्‍हीने ख्‍योन् क्‍यूत्‍दे। चेनेयलो थमयूजे अन्‍द्रने खूम्ब शत्रु ख्‍य।
LUK.23.13	होर्‌दे पिलातसदे केन् पूस्‍र्‌यायू, हुकुम चील्‍लेयू, मेस्‍ये मीयूने रूप् पूत्‍दे। 
LUK.23.14	ङूदे थमयूने यदे, “नमयूदे मीयू नोङब यदेबे ङू ङै ट्‌याने रेत्‍दे। नमयूजे खूम्‍दे खैर्‌दीब नमयूदे ङूफ्‍याने लैदेब पोजे दोष चैत्‍याये अम्प्रे। 
LUK.23.15	हेरोददेये दोष चैत्‍याये अन्‍तू, चेनेयलो ङूदे ङी ट्‌यानेने येशू ल्‍वाबीदे। जेम्‍से ले, ङूदे ‘सेब दण्ड प्रेब खल्‍जे चैये कामये अन्चीक्‍क टोङ्। 
LUK.23.16	होरेक्यूत्देबे ङ ङूने मारङ् चीत्‍देबे क्यापीय।”
LUK.23.17	[दीन्बरजे मौकाने थमयूजे लागि पिलातसदे झ्‍यालखान‍ने ख्‍यब मी त्‍या क्‍याबे पर्‌दे ख्‍य।]
LUK.23.18	थमयू क्वाने त्‍याफेने येरे यदेबे पारापूत्‍दे, “अम्‍बने हर्‌दीबी, मेस्‍ये ङीजे लागि बारब्‍बाने क्यापी।” 
LUK.23.19	बारब्‍बाब सहरने हुलदङ्‍गा मच्‍देब मेस्‍ये मी सेक्कब कारणदे झ्यालखानने स्‍योप्‍ये ख्‍य।
LUK.23.20	येशूने क्याबेस्ये मन्‍देबे पिलातसदे मीयूने फेरि होम्‍दे। 
LUK.23.21	तर थमयू येरे यदेबे पारा पून्‍नूदे, ‘क्रूसने खील् ठोक्दीदेबे पील्‍बी, क्रूसने खील् ठोक्दीदेबे ङूने पील्‍बी।”
LUK.23.22	होर्‌दे सोम्‍खेप्जे पोलोने थमयूने यदे, ‘‘चेने? अम्‍ब मीदे च अन्ज्‍य काम चीक्‍क ख्‍य औ स्व? ङैदेब ङूने सेब खल्‍जे कारण चैत्‍याये अम्‍प्रे, होरेक्यूत्देबे ङ ङूने मारङ् चीत्‍देबे क्यापीय।”
LUK.23.23	तर थमयूदे बोङ्बे पारा पूत्‍देबे येशूने क्रूसने पीलने पर्‌दीय यदे। येर्‌बे थमयूजे पोदे ट्‌यादे। 
LUK.23.24	होर्‌दे पिलातसदे थमयूदे यब पो क्वाने पूरा चेब फैसला स्‍योम्‍मीदे।
LUK.23.25	ङूदे हम्‍ब हुलदङ्‍गा मच्‍दीबे मी से‍ब कैदी बारब्‍बाने क्यापीदे, मेस्‍ये येशूनेब थमयूजे इच्‍छाने सूम्‍दीबीदे।
LUK.23.26	थमयूदे येशूने हैयादे कूदीब, तदे रेनब कुरेनीजे सिमोन यब मीने चूङ्दे, मेस्‍ये क्रूस प्‍लेत्‍देबे ङूजे ङ्ये-ङ्ये प्रस्ये पीन्‍दे। 
LUK.23.27	मीयूजे हुल केन् येशूजे ङ्येदे गीलीदे। होने मदीयूये ख्‍य, थमयू अन्सूग्‍देबे ङून ख्‍य। 
LUK.23.28	तर थमयू तेले ल्‍वादेबे येशूदे यदे, “यरूशलेमजे चीमी, ङैजे लागि अङ्‍-ङूलाची, तर नमयूजे रङ्से लागि मेस्ये रङ्से च-चीमीजे लागि ङू। 
LUK.23.29	चेनेयलो हम्‍ब दिन रीय, हन्‍छ्वाब मीयूदे यीय, ‘थर मदीयू प्रे ख्वाजेने पीच क्‍यूर अङ्ख्‍वब मेस्‍ये ज्‍यू अन्‍तूबयूदे असी प्रेक्‍क ख्यङ्।’ 
LUK.23.30	हन्‍छ्वाब थमयूदे गङ्यूने ‘ङी फ्‍याने तल्‍ख’ मेस्‍ये चीद गङ्यूने ‘ङीने उप्’ यदेबे यमेय। 
LUK.23.31	चेनेयलो थमयूदे तोङ्बो ङ्येछ्‌याङ् क्यूप्प अम्‍ब काम चीक्‍क्‍य यलो, खर् क्‍यूप्प च चीक्‍क्‍य?”
LUK.23.32	होर्‌दे थमयूदे अपराध चेबयू ङ्हीने येशूप्रेने सेने स्‍योल्‍गीदे। 
LUK.23.33	होर्‌दे थमयू खप्‍परे यब नेने फ्‍योरदे। हैयाने थमयूदे येशूने क्रूसने खील् ठोक्दीदेबे पील्‍दे, मेस्‍ये हम्‍ब अपराध चेबयूनङ्ने त्‍या येशूजे स्‍येत्‍तेयोर् मेस्‍ये त्‍या ङूजे योन्देयोर क्रूसने खील् ठोक्दीदेबे पील्‍दे। 
LUK.23.34	मेस्‍ये येशूदे यदे, “प, थमयूने क्षमा पीन्, चेनेयलो थमयूदे च चीन्‍न ख्‍य यदेबे अन्‍स्‍ये।” होर्‌दे थमयूदे येशूजे कोला भा कोत्‍देबे चीट्ठ थादे।
LUK.23.37	“न यहूदीयूजे मूरुम् यलो रङ्सेने जूक्‍दी।”
LUK.23.38	“अम्ब यहूदीयूजे मूरुम् ख्यङ्” यबदे लिख्दीयेब दोषजे पोये येशूजे तोलाने ख्‍य।
LUK.23.39	क्रूसने पीलेब अपराध चेबयूनङ्ने त्‍यादे येशूने हेप्‍दीदेबे यदे, “च न ख्रीष्‍ट ते या? न रङ्सेने मेस्‍ये ङीनेये चूक्‍दीमी।”
LUK.23.40	तर ङूने ङर्‌देबे सूजोदे जवाफ पीन्‍दे, “नेये हम्‍ब सजाइ भोक्‍तीन ख्यङ्, अझ परमेश्‍वरप्रे अम्‍फ? 
LUK.23.41	ङीनदे अन्ज्‍य काम चीक्‍कदेबे अन्ज्‍य कामजे सजाइ भोक्‍तीन ख्यङ्, तर अम्‍ब मीदेब अन्ज्‍य काम चैत्‍याये अन्चीक्‍क।”
LUK.23.42	होर्‌दे ङूदे यदे, “येशू, न रङ्सेजे राज्‍यने रब ङैने ह्‍वे ची।”
LUK.23.43	येशूदे ङूने यदे, “ङ तम्दम्ने नने यीय, दीनीने न ङैप्रे स्‍वर्गलोकने प्रीय।”
LUK.23.45	मीयाजे ओथ्याङ् छीत्‍या क्‍यूरी, मेस्‍ये मन्दिरजे पर्दा प्र्याङ्‍गीदेबे अन्‍द्रगूङ्ने फास्‍य ङ्ही क्‍यूरी। 
LUK.23.46	बोङ्बे के योन्‍देबे येशूदे यदे, “प, ङ ङैजे आत्‍मा नैजे लाने सूम्‍दीपीय।” हन्‍छ्वा यदेबे ङूदे दियो पूत्‍दे।
LUK.23.47	अम्‍ब घटना तङ्देबे कप्‍तानदे येरे यदेबे परमेश्‍वरजे महिमा चीत्‍दे, “पक्‍कने ङू धर्मिक मी टूङ्।” 
LUK.23.48	अम्‍ब घटना लेने फूङ् क्‍यूरब मीयू क्वाने अम्‍ब तङ्देबे ङूये-ङूये रङ्से रङ्सेजे गू ठरीदे कीम्ने ल्‍वाइदे। 
LUK.23.49	तर येशूदे स्‍येब मीयू प्रे गालीलदे ङूजे ङ्येदे रब मदीयूदे चीन्‍तङ्ने मेर्‌देबे अम्‍ब घटनायू लेन्‍नूदे।
LUK.23.50	योसेफ यब ज्‍य मी मेस्ये धर्मी त्‍या ख्‍य। ङू पात्‍ता केन् सभाजेये सदस्‍य ख्‍य। 
LUK.23.51	ङूदे थमयूजे मोतो मेस्ये कामने क्‍यूक्‍क्‍य यदेबे अन्-य ख्‍य। ङू यहूदीयूजे अरिमाथिया सहरजे मी ख्‍य। ङू परमेश्‍वरजे राज्‍यजे लम् रेन्‍नख्‍य। 
LUK.23.52	ङूदे पिलातस ट्‌याने गीलीदेबे येशूजे लास स्‍यदे। 
LUK.23.53	येशूजे लास मो तल्‍देबे मल्मल्जे कोलादे फूर्‌दे, मेस्‍ये लूङ्ने खोप्‍तीदेबे बन्‍दीयेब खङ्सत्‍याने येत्‍दे, हैयाने कलङ्बेये सूत्‍याये अन्-ये ख्‍य। 
LUK.23.54	हम्‍ब तयार चेब दिन ख्‍य, होर्‌दे आराम टूङब दिन सुरु क्‍यूर मैख्‍य।
LUK.23.55	गालीलदे येशूप्रे रब मदीयू ङ्ये-ङ्ये गीली, मेस्‍ये हम्‍ब खङ्स लेत्‍दे, ङूजे लास केर्‌बे हीत्‍दे हम्‍ब तङ्दे। 
LUK.23.56	होर्‌दे ल्‍वारदेबे थमयूदे मग्मग् बस् रब मूर्‌गू मेस्ये अत्तर‌यू तयार चीत्‍दे। होर्‌दे मोशाजे नियमजे आज्ञा अनुसार आराम टूङब दिन‍ने थमयूदे आराम टूङ्दे।
LUK.24.1	सतजे खूम् दिनजे नप्‍देने हम्‍ब मदीयूदे तयार चीदेबे बस् रब मूर्‌गू टेल्‍देबे थमयू खङ्सने रदे। 
LUK.24.2	थमयूदे खङ्सने उप्येब लूङ् ल्‍वादेबे खैदे चीदेब तङ्दे। 
LUK.24.3	तर नङ्ने गीलीब थमयूदे प्रभु येशूजे ङ्व अम्‍प्रे। 
LUK.24.4	होर्‌दे थमयू अम्‍बजे बारेने अल्मल् पर्‌दीन ख्‍य, हन्‍छ्वाब चकिलो कोला ह्‍वेब पती ङ्ही थमयू ट्‌याने मेर्‌रदे। 
LUK.24.5	थमयू फैगदे होर्‌दे ट मो सतेले कूत्‍तू चीत्‍दे, तर हम्‍ब पती ङ्हीदे यदे, “नमयू सोम्‍बो मीने सीयेब मीयूजे अन्‍द्रने चैने मल? 
LUK.24.6	येशू अने त्वो, तर सोम्‍बो क्यूत्देबे लङ्‍क जेन ख्यङ्। गालील तने ख्यङ्ब ङूदे नमयूने च येये ख्‍य हम्‍ब ह्‍वे ची, 
LUK.24.7	मीजे च पापी मीयूजे लाने सूम्‍दीय, क्रूसने पील्‍ग्‍य, मेस्‍ये तेस्रो दिन‍ने सोम्‍बो क्यूत्देबे लङ पर्‌दे ख्यङ्’।” 
LUK.24.8	थमयूदे येशूजे वचन ह्‍वेरदे।
LUK.24.9	होर्‌दे खङ्सदे ल्‍वारदेबे थमयूदे अम्‍ब पो क्वाने एघार स्यूस्स्यायू मेस्‍ये सूजो मीयू क्वानेने स्‍योत्‍दे। 
LUK.24.10	हम्‍ब मदीयूब, मरियम मग्दलिनी, योअन्‍ना, मेस्‍ये याकूबजे म मरियम ख्‍य। थमयूप्रे ख्‍यब सूजो मदीयूदेये अम्‍ब पो मूल स्यूस्स्यायूने यदे। 
LUK.24.11	तर थमयूदे अम्‍ब पो लूच्‍च मन्‍देबे अम्‍पत्‍ती। 
LUK.24.12	तर पत्रुस लङ्देबे खङ्सने ग्येयीदे, मेस्‍ये कूत्‍तू क्यूत्देबे लेप्प सूती कोलाजे पट्टीयू त्‍या तङ्दे। हम्‍ब घटना तङ्दे हार्‌मन्‍दीदेबे ङू ल्‍वाइदे।
LUK.24.13	यरूशलेमदे अन्दाजि: एघार किलोमिटर चीन्‍तङ्जे इम्‍माउस यब ततेले प्रेन ख्य, हम्‍ब दिनने येशूजे स्यूस्स्यायूनङ्ने स्यूस्स्या ङ्ही प्रेन ख्‍य। 
LUK.24.14	घटदेब घटनायू क्वाजे बारेने थमयूदे बात् सेन्‍न ख्‍य। 
LUK.24.15	थममू त्‍यादे त्‍याप्रे बात् चीदे-चीदे होर्‌दे स्‍वाल्-जवाफ चीन्‍नब बीलने येशू रङ्से थमयू ट्‌याने रदेबे थमयूप्रे गीलीदे, 
LUK.24.16	तर थमयूजे म्‍यादे ङूने चीन्ते अङ्ख्‍व चीक्‍क ख्‍य।
LUK.24.17	येशूदे थमयूने लोत्‍दे, “नमयू प्रेयेप्रेये रङ्से रङ्सेप्रे च सवाल जवाफ चीन्‍न?”
LUK.24.17	थमयू त्‍वा मून्‍दूङ चीत्‍देबे मेर्‌दे। 
LUK.24.18	हम्‍ब ङ्ही नङ्ने क्‍लेओपासदे येशूने जवाफ पीन्‍दे, “यरूशलेम ट्वादेबे रलीने दीङ्‍ग हैयाने च क्‍यून्‍न ख्‍य यदेबे नने था त्‍वा?”
LUK.24.19	येशूदे थमयूने लोत्‍दे, “कम्‍ब पो?”
LUK.24.19	थमयूदे जवाफ पीन्‍दे, “येशू नासरीजे बारेने, ङू अगमवक्ता मेस्‍ये परमेश्‍वर प्रे मीयूजे खूम्‍ने काम चेने मेस्‍ये वचनने शक्तिशाली ख्‍य। 
LUK.24.20	तर पूस्‍र्‌या केन्‌यू प्रे ङीनजे हुकुम चेब मीयूदे येशूने सेब सजाइ पीनने सूम्‍दीपीदे, मेस्‍ये ङूने क्रूसने खील् ठोक्‍दीदेबे पील्‍दे। 
LUK.24.21	इस्राएलने उद्धार चीम्मेब येशूने ख्यङ् यब ङीदेब आशा चीन्‍न ख्‍य। अम्‍ब यली सूजो पोब, अम्‍ब घटना घट्देब दीनी सोम्‍म्‍या क्‍यूर ख्यङ्। 
LUK.24.22	अम्‍ब बाहेक ङीन तेलेजे कोइ-कोइ मदीयूदे ङीनने हार्‌मन्‍दीला चे ख्यङ्। थमयू दीनी नप्‍देने खङ्सने गीलीदे, 
LUK.24.23	मेस्‍ये येशूजे ङ्व अन्‍तङ्। थमयू रदेबे ङीने स्‍योत्‍दे, ‘ङीदे स्‍वर्गदूतयू तङ्दे, थमयूदे येशू सोम्‍बो ख्यङ् यदेबे य ख्यङ्।’ 
LUK.24.24	ङीयू नङ्ने कोइ-कोइ खङ्सने गीलीदे, मेस्‍ये हम्‍ब मदीयूदे च य ख्य, होरप्रने तूदे, तर ङूनेब अन्‍तङ्।”
LUK.24.25	येशूदे थमयूने यदे, “ओ पो अङ्क्‍वब मीयू, अगमवक्तायूदे यब पोयूने विश्‍वास चेने नमयूजे सेम् चेने सोरो लोसो क्‍यूर! 
LUK.24.26	ख्रीष्‍ट रङ्से महिमाने प्र यली खूम् अम्‍ब सकस् भोग्‍दे पर्‌दे ते स्व?” 
LUK.24.27	होर्‌दे मोशादेमेस्‍ये अगमवक्तायू क्वाजेने सुरु चीत्‍देबे येशूदे धर्मशास्त्रने रङ्से बारेने लिख्दीयब पोयूजे अर्थ थमयूने खोल्‍लीमीदे।
LUK.24.28	थमयू कम्‍ब तने प्रेन ख्‍य हम्‍ब त ट्‌याने फ्‍योइदे। येशू अझ तीला प्रमेप्र चीत्‍दे। 
LUK.24.29	तर थमयूदे येशूने येरे यदेबे कर् चङ्दे, “ङीप्रेने टूङ्, चेनेयलो नूस्‍यूङ् क्‍यूरी, नो चेकेजन्क ख्यङ्।” होर्‌दे ङू थमयूप्रे बास टूङजे लागि कीम्नङ्ने क्‍योयीदे।
LUK.24.30	येशू थमयूप्रे चने टूङ्दे हन्‍छ्वाब ङूदे क्‍यङ् टेल्‍देबे असी पीन्‍दे, मेस्‍ये क्‍यङ् क्‍योत्‍देबे थमयूने कोम्‍मीदे। 
LUK.24.31	होर्‌दे थमयूजे म्‍या पूक्दे, मेस्‍ये थमयूदे येशूने स्‍येदे। होर्‌दे येशूब खात्‍याने थमयूजे खूम्‍दे अन्‍तङ् क्‍यूरी। 
LUK.24.32	थमयूदे त्‍यादे त्‍याने यदे, “येशू ङीनप्रे लम्‍ने बात् सेन्‍नूब, मेस्‍ये ङीनने धर्मशास्त्रजे अर्थ स्योम्मीनूब ङीनजे सेम् सूग तेया?” 
LUK.24.33	थमयू हन्‍छ्वाबने लङ्देबे यरूशलेमने ल्‍वारदे, एघार स्यूस्स्या मेस्‍ये थमयूप्रे रूप् क्‍यून्‍नबयूने तूदे, 
LUK.24.34	मेस्‍ये थमयूदे येरे यदे, “प्रभु सोम्‍बो क्यूत्देबे लङ्‍रो मेस्‍ये सिमोन ट्‌याने तङ्‍रब तम्दम्ने टूङ्।” 
LUK.24.35	थमयूदे लम्ने क्‍यूरब पोयू मेस्‍ये क्‍यङ् फाच्‍या चीप्‍प केर्‌बे थमयूदे येशूने स्‍येदे, हम्‍ब पो यदे।
LUK.24.36	थमयूदे अम्‍ब पो चीन्‍नूब येशू थमयूजे अन्‍द्रने मेर्‌रदे, मेस्‍ये यदे, “नमयूने शान्‍ति क्यूस्स्य।”
LUK.24.37	थमयू लैगदे, मेस्‍ये फदेबे आतीकदे, “ङीदेब सीमी तङ हूँ मन्‍दे। 
LUK.24.38	तर येशूदे थमयूने यदे, “नमयू चैने फैन, नमयूजे सेम्ने चेने शङ्का चीन्‍न? 
LUK.24.39	ङैजे ला प्रे ङैजे तोप् ले, ङने न, ङैने छूत्देबे ले। चेनेयलो सीमीजे स्‍य प्रे नोङ्‍र्‌या अन्क्‍यूर्, तर नमयूदे तङ ख्यङ्, ङैजेब ख्यङ्।”
LUK.24.40	येरे य ङ्येदे येशूदे थमयूने रङ्से ला प्रे तोप् तन्‍दे। 
LUK.24.41	तर सूग्‍देबे पैत्‍ते अङ्ख्‍व क्‍यूत्‍देबे थमयू हार्‌मन्‍दीनूब येशूदे थमयूने यदे, “नमयूप्रे अयाने चसे छ्‍या ख्‍य यी र?” 
LUK.24.42	थमयूदे छ्वब ङजे चोक्रत्‍या येशूने पीन्‍दे। 
LUK.24.43	होर्‌दे येशूदे ङ टेल्‍देबे थमयूजे खूम्‍ने चदे।
LUK.24.44	येशूदे थमयूने यदे, “नमयूप्रे ख्यङ्ब ङैदे यब वचनयू अम्‍ब ने ख्यङ्, या मोशाजे नियम, अगमवक्ता मेस्‍ये भजनजे किताबने ङैजे बारेने लिख्दीयेब पोयू क्वाने पूरा क्‍यूरने पर्‌दीय।”
LUK.24.45	होर्‌दे येशूदे थमयूने धर्मशास्त्रजे पो क्‍वब बुद्धि खूल्‍लीमीदे। 
LUK.24.46	ङूदे थमयूने यदे, “येरे लिख्दीये ख्यङ्, ख्रीष्‍टदे छरङ् प्रे पर्‌दीय मेस्‍ये सीबदे फेरि सोम्म्‍या-नीदे सोम्‍बो क्यूरपर्‌तीय। 
LUK.24.47	होर्‌दे यरूशलेमदेमेस्‍ये सुरु चीत्‍देबे साप्‍ता थर्‌जे मीयूने ख्रीष्‍टजे मीन्‍ने पश्‍चाताप मेस्ये पाप क्षमाजे प्रचार क्‍यूर पर्‌दीय। 
LUK.24.48	अम्‍ब पोजे गवाही नमयू ख्यङ्। 
LUK.24.49	ले, ङैजे पदे चेब कबुल ङ नमयू ट्‌याने कूल्‍बीय। तर फ्‍याजे शक्ति अन्‍रदासेमे नमयू अम्‍ब सहरने टूनू।”
LUK.24.51	येशूदे थमयूने असी पीन्‍नूब, ङू थमयूप्रे छूर्‌दीदे मेस्‍ये स्‍वर्गने टेल्‍गीदे। 
LUK.24.52	थमयूदे येशूजे जै-जै चीत्‍दे, मेस्‍ये सोरो आनन्द क्यूत्देबे यरूशलेम ल्‍वारदे। 
LUK.24.53	होर्‌दे थमयू परमेश्‍वरजे जै-जै चीद-चीदे येतार्‌ने मन्दिरने फूङ् क्यूर ख्य।
JHN.1.1	संसार सुरु क्‍यूर यली खूम्‍ने वचन ख्‍य, वचन परमेश्‍वरप्रे ख्‍य, मेस्‍ये वचन ब परमेश्‍वर ख्‍य। 
JHN.1.2	ङू संसार सुरु क्‍यूर यली खूम परमेश्‍वरप्रे ख्‍य। ङू सुरुमेस्‍येने परमेश्‍वरप्रे ख्‍य।
JHN.1.3	वचनदेने परमेश्‍वरदे साप्‍ता थोक‍ने बन्‍दीदे। साप्‍ता थोकने ङूदे बन्‍दीदे। 
JHN.1.4	ङूप्रे जीया ख्‍य, मेस्‍ये हम्‍ब जीया मीयूजे लागि ओथ्याङ् ख्‍य। 
JHN.1.5	हम्‍ब ओथ्याङ् मून्दूङ्ने चेम्‍कीतीय। मून्‍तूङ्दे कलङ्बेये ‍ओथ्याङ्ने ट्‍या अङ्‍खू।
JHN.1.7	ङू गवाही क्‍यूरने रदे। मीयू क्‍वादेने ओथ्याङ्जे पोने विश्‍वास चे खूस्‍य यदेबे परमेश्‍वरदे ङूने कूल्‍बेख्‍य। 
JHN.1.8	ङू रङ्से ब हम्‍ब ओथ्याङ् ते ख्‍य, तर हम्‍ब ओथ्याङ्जे गवाही पीनने रदे।
JHN.1.9	मीयू क्‍वानेने ज्ञान पीनब तम्दम्जे ओथ्याङ् संसारने रेन ख्‍य। 
JHN.1.10	ङू संसारने ख्‍य। संसार ङूदेने बन्‍दीदे, होरनेयली संसारजे मीयूदे ङूने अन्‍स्‍ये। 
JHN.1.11	रङ्से मीयू ट्‌याने ङू रदे, तर हम्‍ब मीयूदे ङूने ग्रहण अन्ची। 
JHN.1.12	तर सू-सूदे ङूने ग्रहण चीत्दे मेस्ये ङूजे मीन्‍ने विश्‍वास चीत्‍दे, थमयूने ङूदे परमेश्‍वरजे छगूम्-पूर्‌गूम् क्‍यूरब हक पीन्‍दे। 
JHN.1.13	थमयू कादे, ङ्वजे इच्छादे, मेस्‍ये कोइ मीजे इच्छादे दी तर परमेश्‍वरदे जन्मीदेब क्यूक्क्य।
JHN.1.14	वचन ङ्व क्‍यूत्‍देबे रदे, मेस्‍ये अनुग्रह मेस्‍ये तम्दम्‍दे फ्यादेबे ङीनजे अन्द्रने बास टूङ्दे। ङीनदे ङूजे महिमा तङ्दे, हम्‍ब महिमा प ट्‌यादे रब तीत्‍या चजेप्र ख्‍य।
JHN.1.15	यूहन्‍नादे के केन् योन्‍देबे ङूजे बारेने गवाही पीन्देबे यदे, “ङैजे ङ्येदे रब ङ यली थेप् केन् ख्यङ्, चेनेयलो ङू ङ प्रेयली खूम्‍ने ख्‍य। ङैदे यब अम्‍ब पो ङूजे बारेने ख्यङ्। 
JHN.1.16	ङूजे मोक्‍तो अनुग्रहदे ङीन क्वादेने सोरो कूम अनुग्रह प्रेन्‍न ख्यङ्। 
JHN.1.17	चेनेयलो परमेश्‍वरदे नियम मोशाने पीन्‍देबे ङीनदे प्रेत्‍दे, तर अनुग्रह मेस्‍ये सत्यब येशू ख्रीष्‍टने क्‍यूत्‍देबे पीन्‍दे। 
JHN.1.18	परमेश्‍वरने कलङ्बे सूदेये अन्‍तङ्। पप्रे ख्‍यब तीत्‍यात्‍या चदे पने तम्‍मे ख्यङ्।
JHN.1.19	कन्‍छ्वाब यरूशलेमजे यहूदीयूदे पूस्‍र्‌या मेस्ये लेवीयू ङू ट्‌याने “यूहन्‍ना यब सू टोङ्?’ यदेबे ल्‍वेने कूल्‍बीदे, हन्‍छ्वाब यूहन्‍नादे पीनब गवाही येर ख्‍य। 
JHN.1.20	ङूदे गाला-गाला अङ्‍क्यूल्‍लाबे ठडोने जवाफ पीन्‍दे, “ङ ख्रीष्‍ट दी।”
JHN.1.21	यूहन्‍नादे यदे, “अँह, ङ दी।”
JHN.1.21	थमयूदे लोत्‍दे, “च न अगमवक्ता औ? “दी!” यूहन्‍नादे जवाफ पीन्‍दे,
JHN.1.22	थमयूदे यदे, “न सू ख्यङ्, य! ङीने कूल्‍बेब ट्‌याने ङीदे जवाफ कूब पर्‌दीय। न रङ्सेने सू यीय?”
JHN.1.24	थमयूने फरिसीयूदे कूल्‍बे ख्‍य। 
JHN.1.25	होर्‌दे थमयूदे ङूने लोत्‍दे, “न ख्रीष्‍टये दी, एलियाये दी, हम्‍ब अगमवक्ताये दी यलो, चैने बप्‍तिस्मा पीन्?”
JHN.1.26	यूहन्‍नादे थमयूने जवाफ पीन्‍दे, “ङैदे ब क्‍यूदे बप्‍तिस्मा पीन्‍क्‍य, तर नमयूजे अन्द्रने अन्‍स्‍येब मीत्‍या ख्यङ्, 
JHN.1.27	ङैजे ङ्येदे रस्‍ये ख्‍यब ङू ख्यङ्।
JHN.1.27	ङ ङूजे पूँङ्‍गीजे तून फाब लायकजे त्‍वो।
JHN.1.28	अम्‍ब पो यर्दन होङ्जे तीप्‍ल्‍या बेथानियने क्‍यूर ख्‍य, हैयाने यूहन्‍नादे बप्‍तिस्मा पीन्‍न ख्‍य।
JHN.1.29	नैदेरेदे यूहन्‍नादे रङ्सेतेले येशू रेनब तङ्देबे यदे, ‘ले, संसारजे पाप लङ्‍केब परमेश्‍वरजे थुमा! 
JHN.1.30	ङूजे बारेने ङैदे य ख्‍य, ‘ङैजे ङ्येदे मीत्‍या रीय, ङू ङ यली सोरो केन् ख्यङ्, चेनेयलो ङू ङ जन्मीदेयली खूम्-‍मेस्‍येने ख्‍य।’ 
JHN.1.31	ङ रङ्सेदेने ङू अन्‍स्ये ख्‍य, तर ङूने इस्राएलजे मीयूदे स्‍येस्‍य यदेबे ङैदे क्‍यूजे बप्‍तिस्मा पीने पीने रदे।”
JHN.1.32	यूहन्‍नादे येरे यदेबे गवाही पीन्‍दे, “ङैदे पवित्र आत्मा धोङ्‍रप्र स्वर्गदे मो रदेबे ङूफ्‍याने टूङ्‍रब तङ्दे। 
JHN.1.33	ङैदे ङूने अन्‍स्‍ये ख्‍य, तर सूदे ङैने क्‍यूजे बप्‍तिस्मा पीन् यदेबे कूल्‍बे ख्‍य, ङूदे ङैने यदे, ‘सूफ्‍याने नदे पवित्र आत्मा रेनब मेस्‍ये टूङ्‍रब तङ्क्य, पवित्र आत्मादे बप्‍तिस्मा पीनब ङूने क्‍यूक्‍क्‍य।’ 
JHN.1.34	ङैदे तङ्दे, मेस्‍ये गवाही पीन ख्यङ्, ङू परमेश्‍वरजे च ख्यङ्।”
JHN.1.35	फेरि नैदेरेदे यूहन्‍ना रङ्सेजे स्यूस्स्या ङ्हीप्रे मेर्‌न ख्‍य। 
JHN.1.36	ङूदे येशू प्रेनब तङ्देबे यदे, “ले, परमेश्‍वरजे थुमा!”
JHN.1.37	ङूदे यब अम्‍ब पो तदेबे हम्‍ब स्यूस्स्या ङ्ही येशूजे ङ्ये-ङ्ये गीलीदे।
JHN.1.38	येशूदे ङ्यलम् ल्‍वादेबे लेत्‍दे, मेस्‍ये थमयू ङ्‍ये-ङ्‍ये रेनब तङ्देबे थमयूने लोत्दे, “नमयू च मेल?’’ थमयूदे ङूने यदे, “रब्‍बी (अम्‍बजे अर्थ: गुरुज्‍यू), न केने टूङ ख्‍य?”
JHN.1.39	ङूदे थमयूने यदे, “ख, मेस्‍ये नमयूदे तङ्दे।” थमयू गीलीदे, होर्‌दे ङू टूङब ने तङ्दे। हम्‍ब दिन थमयू ङूप्रेने टूङ्दे चेनेयलो हन्‍छ्वाब घडीने स्यी तप्ये ख्‍य।
JHN.1.40	यूहन्‍नादे यब पो तदेबे येशूजे ङ्ये-ङ्ये गीलेब हम्‍ब मी ङ्ही नङ्ने त्‍याब सिमोन पत्रुसजे च्‍योन् अन्द्रियास ख्‍य। 
JHN.1.41	अन्द्रियासदे खूम रङ्से अत सिमोनने तूदे, मेस्‍ये यदे, “ङीदे मसीहने तूदे।” (‘मसीह’ जे अर्थ ‘ख्रीष्‍ट’ ख्यङ्।) 
JHN.1.42	ङूदे सिमोनने येशू ट्‌याने रेत्‍दे।
JHN.1.42	येशूदे ङूने लेत्‍दे मेस्‍ये यदे, “न योआनेसजे च सिमोन औ, न केफास (या पत्रुस अम्‍बजे अर्थ: पोलोम्।) यीय।”
JHN.1.43	नैदेरेदे ङूदे गालीलने प्रब पक्‍क चीत्‍दे। ङूदे फिलिपने तूदेबे यदे, “ङैजे ङ्ये-ङ्ये ख।”
JHN.1.44	अन्द्रियास मेस्ये पत्रुस फिलिपये बेथसेदा सहरजेने ख्‍य। 
JHN.1.45	फिलिपदे नथानेलने तूदेबे यदे, “मोशाजे नियम‍ने मेस्‍ये अगमवक्तायूदे सूजे बारेने लिख्दीये ख्‍य, हम्‍ब योसेफजे च, नासरतजे येशूने ङीदे त्‍व ख्यङ्।”
JHN.1.46	नथानेलदे ङूने यदे, “नासरतदे ज्‍य से योङ्‍र खूइया?”
JHN.1.46	फिलिपदे ङूने जवाफ पीन्‍दे, “रदेबे लेख्‍ख।”
JHN.1.47	येशूदे नथानेल रङ्से ट्‍याने रेनब तङ्देबे ङूजे बारेने यदे, “पक्‍क इस्राएलजे मीत्‍या ख्यङ्, ङूजे सेम्‍ने छलकपट त्‍वो।”
JHN.1.48	नथानेलदे लोत्‍दे, “नदे ङैने केर्‌बे स्‍येदे?”
JHN.1.48	येशूदे ङूने जवाफ पीन्‍दे, “फिलिपदे नने क्‍वयली खूम्‍ने ङैदे न अञ्‍जीर तोङ्बोजे नङ्ने तङ ख्‍य।”
JHN.1.49	नथानेलदे ङूने लोत्‍दे, “गुरु, न परमेश्‍वरजे च ख्यङ्! न इस्राएलजे मूरुम् ख्यङ्।”
JHN.1.50	येशूदे ङूने जवाफ पीन्‍दे, “ङैदे नने अञ्जीर तोङ्बोजे नङ्ने तङ्दे यबने न विश्‍वास चे औ? नदे अम्‍ब यली थेप् केन् सेयू तङ्क्य।” 
JHN.1.51	होर्‌दे ङूने यदे, “तम्दम्‍ने, ङ नने यीय, नमयूदे स्वर्ग पूक्‍‍येब मेस्‍ये परमेश्‍वरजे दूतयूने मीजे च ट्‌याने रेनब मेस्‍ये प्रेनब तङ्क्य।”
JHN.2.1	सोम्‍म्‍यानीदे गालीलजे काना सहरने ङ्‍येन् ख्‍य। येशूजे मये हैयाने ख्‍य। 
JHN.2.2	हम्‍ब ङ्‍येन्‍ने येशू मेस्ये ङूजे स्यूस्स्यायूनेये निम्‍तो पीनख्‍य। 
JHN.2.3	अङ्‍गुरजे ची जेङ्‍कङ्‍येदे येशूजे मदे ङूने यदे, “थमयूप्रे अङ्‍गुरजे ची जेङ्‍कदे।”
JHN.2.4	येशूदे ङूने यदे, “ओ माइ, ङैदे च चे पर्‌दे ङैने अन्‌-यलाची। ङैजे काम चेब बील अझ अन्‍र।’ 
JHN.2.5	ङूजे मदे त्‍वोयूने यदे, “ङूदे च येको, हम्‍बने ची।”
JHN.2.6	जेम्‍से यहूदीयूजे शुद्ध क्‍यूरब छ्‌यप्जे लागि हैयाने सैत्या सैत्या लिटर प्रब लूङ्जे फूम् र्‌वामे यीते ख्‍य। 
JHN.2.7	येशूदे थमयूने यदे, “हम्‍ब फूम्यूने क्‍यू सेम् पूई।” थमयूदे फूम्‍जे लसेमेने क्‍यू पूत्‍दे।
JHN.2.8	येशूदे थमयूने यदे, “अम्‍ब छीत्‍या ह्‍वोदेबे भत्यार्‌जे मूख्‍याने कूप।” थमयूदे छीत्‍या कूदीदेबे ङूने म्‍यङ्से पीन्‍दे। 
JHN.2.9	भत्यार्‌जे मूख्‍यादे हम्‍ब क्‍यू म्‍यङ्दे, हम्‍ब क्‍यू ची क्‍यूरे ख्‍य। हम्‍ब केर्‌दे रेत्‍दे यदेबे ङूने था त्‍व ख्‍य, तर क्‍यू सेम् फ्‍याला चेब त्‍वोयूनेब था ख्‍य।
JHN.2.9	होर्‌दे भत्यार्‌जे मूख्‍यादे दूलने कोदेबे यदे, 
JHN.2.10	“सूदेनेयली खूम् सोरो ज्य ची पीन्‍क्‍य होर्‌दे मीयूदे कूम थूङ जेनङ्येदेम छीत्या अन्ज्य ची पीन्‍क्‍य। तर नदे सोरो ज्य ची चूजोसेमेने येन्‍नटोङ्।”
JHN.2.11	येशूदे चेब च्‍यूनूयू नङ्ने अम्‍ब पात्‍ता खूम्‍जे च्‍यूनू ङूदे गालीलजे कानाने चीत्‍दे। येर्‌बे चीत्‍देबे ङूदे रङ्सेजे महिमा तम्‍मीदे, होर्‌दे ङूजे स्यूस्स्यायूदे ङू फ्‍याने विश्‍वास चीत्‍दे।
JHN.2.14	ङूदे मन्दिरने लप्, स्वान्‌ मेस्ये धोङ्‍र सोङब मीयू मेस्‍ये कूर्‌चीने टूङ्देबे नोर‌्‌ स्‍योल्‍नब मीयू तङ्दे। 
JHN.2.15	होर्‌दे थबजे कोर्रा त्‍या बन्‍दीदे ङूदे मीयू क्‍वानेने, थमयूजे स्वान्‌यू मेस्ये लप्यू मन्दिरजे फीने ताल्‍पीदे, मेस्‍ये नोर‌्‌ स्‍योल्‍मेबयूजे नोर्‌ ढ्याक्‍यू थर्‌पीदे होर्‌दे टेबलयू पून्‍छ्‌याल चीप्‍पीदे। 
JHN.2.16	धोङ्‍र सोङब मीयूने ङूदे यदे, “अन्-यादे अम्‍ब सेयू साप्‍ताने कूप। ङैजे पजे कीम्‍ने कीन-सोङ चेब कीम् अन्‍चील्‍लाची।”
JHN.2.18	यहूदीयूदे ङूने लोत्‍दे, “नने अम्‍ब काम चेब हक ख्यङ् यलो अम्‍बजे लागि ङीने च्‍यूनू च तन खूइया?”
JHN.2.20	होर्‌दे यहूदीयूदे यदे, “अम्‍ब मन्दिर बन्‍देने ङ्यील्लङ्दे वर्ष र्‌वा लादीदे, मेस्‍ये नदे च सोम्म्‍यानेने बन्‍दे खूइया?” 
JHN.2.21	तर कम्‍ब मन्दिरजे बारेने येशूदे य ख्‍य, हम्‍ब ङूजे ङ्वजे बारेने ख्‍य। 
JHN.2.22	कन्‍छ्वाब येशू सीइदेबे फेरि सोम्‍बो क्‍यूत्‍देबे लङ्दे, हन्‍छ्वाब येशूदे येयेब अम्‍ब पो स्यूस्स्यायूदे ह्‍वेरदे, मेस्‍ये थमयूदे धर्मशास्त्रने मेस्‍ये येशूदे क्‍यमब वचनने विश्‍वास चीत्‍दे।
JHN.2.23	कन्‍छ्वाब ङू निस्तार दीन्बर भात्यार्‌जे बीलने यरूशलेमने ख्‍य, हन्‍छ्वाब ङूदे कूम हार्‌मन्‍देब कामयू चेब तङ्देबे कूम मीयूदे ङूजे मीन्‍ने विश्‍वास चीत्‍दे। 
JHN.2.24	तर येशूदे थमयूजे भर् अन्ची चेनेयलो ङूदे मीयू क्‍वाने चेलाबे स्‍येख्‍य। 
JHN.2.25	कम्ब मीजे बारेने सूदेये ङूने स्‍योम्‍मे अम्‍पर्‌ते ख्‍य, चेनेयलो मीजे सेम् नङ्ने च ख्यङ् हम्‍ब ङूदेने स्‍ये ख्‍य।
JHN.3.1	फरिसीयू नङ्ने निकोदेमस मीन् चेब मीत्‍या ख्‍य। ङू यहूदीयूजे पात्‍ता केन् सभाजे मूख्‍या ख्‍य। 
JHN.3.2	ङू मून्‍दे येशू ट्‌याने रदे मेस्‍ये यदे, “गुरु, ङीने था ख्यङ् न परमेश्‍वरदे ङीने लोम्‍मेने कूल्‍बेब गुरु ख्यङ्, चेनेयलो परमेश्‍वरदेने अन्‍तोङ्मीलो नदे चेब अम्‍ब च्‍यूनूयूप्र सूदेये चे अन्खू।”
JHN.3.3	येशूदे ङूने जवाफ पीन्‍दे, “तम्दम्‍ने ङ नने यीय, फेरि सर्‌ क्‍यूत्‍देबे अन्‍जन्मीदीदे यलो सूदेये परमेश्‍वरजे राज्‍य तङ प्रेस्‍स्‍ये त्‍वो।”
JHN.3.4	निकोदेमसदे ङूने यदे, “कम्‍ब क्‍यूरेब मी फेरि केरे जन्मेदे खूइया? ङू मजे ख्वाजेने प्रेत्देबे ङ्‍ही खेप् जन्मेदे खूइया?”
JHN.3.5	येशूदे जवाफ पीन्‍दे, “तम्दम्‍ने ङ नने यीय, क्‍यू मेस्‍ये आत्मादे अन्‍जन्मीदीतासेमे सूत्‍याये परमेश्‍वरजे राज्‍यने क्‍योब प्रेस्‍से त्‍वो। 
JHN.3.6	ङ्वदे जन्‍मेदेब ङ्व क्‍यूक्‍क्‍य, मेस्‍ये पवित्र आत्मादे जन्‍मेदेब आत्मा क्‍यूक्‍क्‍य। 
JHN.3.7	नमयू सर् क्‍यूत्‍देबे जन्मीदे पर्‌दीय यब पो तदेबे हार्‌अम्मन्‍दीलाची। 
JHN.3.8	उन्‍दू केर्‌दे प्रतीङ्‍रीको होर्‌देने प्रीय। नदे उन्‍दू रब आवाजब तैय, तर हम्‍ब केर्‌दे रीय मेस्‍ये कने प्रीय, हम्‍ब ब स्‍येसे त्‍वो। आत्मादे जन्मेदेब मी क्‍वाने येरप्रने क्‍यूक्‍क्‍य।”
JHN.3.9	निकोदेमसदे ङूने लोत्‍दे, ‘अम्‍ब केर्‌बे क्‍यूर खूइय?”
JHN.3.10	येशूदे ङूने जवाफ पीन्‍दे, “न इस्राएलजे गुरु क्‍यूत्‍देबेये अम्‍ब पो क्‍व अन्‍ख्‍व? 
JHN.3.11	तम्दम्‍ने, ङ नने यीय, ङीदे च स्‍ये ख्यङ् हम्‍ब यीय, मेस्‍ये ङीदे च तङ ख्यङ् हम्‍बजे गवाही पीन्‍क्‍य, तर नमयू ङीजे गवाही अम्‍पत्‍ती। 
JHN.3.12	ङैदे अम्‍ब संसारने ख्‍यब पोजे बारेने यब नमयूदे अम्पत्‍ती यलो, झन् स्वर्गजे बारेने यदे यलो केर्‌बे पत्‍तीय? 
JHN.3.13	स्वर्गदे रब मीजे च-त्यामे सूजो सूये स्वर्ग अङ्‍गीली। 
JHN.3.14	इस्राएलजे मीयू मी अन्‍टोङब चनमन नेने ख्यङ्ब, मोशादे पितलजे र्‌वे बन्‍दीदेबे स्‍यङ्ने लङ्देबे येप्र मीजे चये लङपर्‌दीय। 
JHN.3.15	येर्‌बे ङू फ्‍याने विश्‍वास चेब क्‍वादेने कलङ्बेये अन्सीबब जीया प्रेक्‍क्‍य।
JHN.3.16	“चेनेयलो परमेश्‍वरदे संसारने येर प्रेम चीत्‍दे, यी ङूदे रङ्सेजे तीत्‍यात्‍या ख्‍यब चये पीन्‍दे, ङू फ्‍याने विश्‍वास चेब सूये नाश अन्‍क्‍यूप्‍पस्‍य, तर हम्‍बदे कलङ्बेये अन्सीबब जीया प्रेस्‍स्‍य। 
JHN.3.17	परमेश्‍वरदे रङ्से तीत्‍या चने संसारजे मीयूने दोष लैदेने दी, तर थमयूने बच्‍दीमेने कूल्‍बे ख्यङ्। 
JHN.3.18	ङू फ्‍याने सूदे विश्‍वास चीक्‍क्‍य, हम्‍बने दोष अन्‍लैदी, तर विश्‍वास अन्‍चेबयू खूम्‍ने दोष लैदीक ख्यङ्, चेनेयलो ङूदे परमेश्‍वरजे तीत्‍यात्‍या चजे मीन्‍ने विश्‍वास अन्‍ची। 
JHN.3.19	दोष येर लादीय: ओथ्याङ् संसारने फ्‍योर जङ्‍क ख्यङ् होर्‌दे मीयूजे काम अन्‍ज्‍य क्‍यूरबदे थमयूदे ओथ्याङ् यली बूरू मून्‍दूङ् छेय। 
JHN.3.20	चेनेयलो अन्‍ज्‍य काम चेबयू क्‍वादेने ओथ्याङ्ने अन्‍ज्य चीक्‍क्‍य। ओथ्याङ्ने थमयूदे चेब कामयू तङ्क्य यदेबे फ ख्यङ् मेस्ये थमयू ओथ्याङ्ने अन्‍र। 
JHN.3.21	तर सत्य पो मन्‍दे मीब ओथ्याङ्ने रीय मेस्‍ये येर्‌बे ङूजे काम परमेश्‍वरने चेब ख्यङ् यब पो छाङ्लाङ्गे तङ्‍क्य।
JHN.3.22	होर्‌देङ्येदे येशू मेस्ये ङूजे स्यूस्स्यायू यहूदिया देशने गीलीदे, मेस्‍य हैयाने थमयूप्रे तेदिन टूङ्दे, मेस्‍ये बप्‍तिस्मा पीन्‍दे। 
JHN.3.23	यूहन्‍नादेये सालीमजे न एनोनने बप्‍तिस्मा पीन ख्‍य, चेनेयलो होने क्‍यू मोक्‍तो ख्‍य। हैयाने मीयू रदेबे बप्‍तिस्मा कीन ख्‍य। 
JHN.3.24	हम्‍ब बीलसेमे यूहन्‍ना झ्यालखान‍ने अम्‍पर्‌दीक ख्‍य।
JHN.3.25	हम्‍ब बीलने यूहन्‍नाजे स्यूस्स्यायूजे यहूदी मीत्‍याप्रे शुद्ध क्‍यूरब छ्‌यप्जे बारेने स्वाल्-जवाफ चीत्‍दे। 
JHN.3.26	यूहन्‍नाजे स्यूस्स्यायू ङू ट्‌याने रदेबे लोत्‍दे, “गुरुज्‍यू, यर्दन होङ्जे तीप्‍ल्‍या नैप्रे सू ख्‍य, हम्‍ब मीजे बारेने नदे गवाही पीन्‍दे, ले, हम्‍ब मीदे बप्‍तिस्मा पीन्‍न ख्यङ्, मेस्‍ये मी क्‍वाने ङू ट्‌याने प्रेन ख्यङ्।”
JHN.3.27	यूहन्‍नादे जवाफ पीन्‍दे, “परमेश्‍वरदे अम्‍पीन्‍दासेमे मीदे चैसेये प्रे अन्खू। 
JHN.3.28	‘ङ ख्रीष्‍ट दी, तर ङू यली ङ खूम् कूल्‍बेब ख्यङ्’ यदेबे ङैदे यब गवाही नमयू रङ्सेदेने तख्यङ्। 
JHN.3.29	पीर्‌म सूप्रे ख्यङ्, दूल हम्बने क्यूक्‍क्य। सू दूलाप्रे मेरक्य हम्ब दूलजे ख्योन् क्यूक्‍क्य, दूलजे के तदेबे ङू सूग्‍क्‍य। येरेक्यूत्देबे ङैजे अम्ब आनन्द पूरा क्‍यूरे ख्यङ्। 
JHN.3.30	ङू तो-तो क्‍यूप्‍प पर्‌दे ख्यङ्, तर ङ मो-मो क्‍यूप्‍प पर्‌दे ख्यङ्।
JHN.3.31	“तो-फ्यादे रब पात्‍ता नङ्ने केन् क्‍यूक्‍क्‍य। पृथ्वीने प्रेब मीयू पृथ्वीजेने क्‍यूक्‍क्‍य, मेस्‍ये पृथ्वीजे पो क्‍यम्‍क्‍य, स्वर्गदे रब ब पात्‍ता नङ्ने केन् क्‍यूक्‍क्‍य। 
JHN.3.32	ङूदे रङ्सेदे तङब मेस्‍ये तब गवाही यीय, होरेयलीने ङूदे यब गवाही सूदेये अम्पत्‍ती। 
JHN.3.33	ङूजे गवाही पत्‍तेब मीदे परमेश्‍वर सत्य ख्यङ् यब पोजे गवाही पीन्‍क्‍य। 
JHN.3.34	परमेश्‍वरदे कूल्‍बेब मीदे परमेश्‍वरजे पोने क्‍यम्‍क्‍य चेनेयलो परमेश्‍वरदे रङ्सेजे आत्मा पुरा रूप्‍दे पीन्‍क्‍य। 
JHN.3.35	पदे रङ्से चने माया चे ख्यङ्, होर्‌दे साप्‍ता थोक‍ने ङूजे लाने पीङ्‍क ख्यङ्। 
JHN.3.36	परमेश्‍वरजे च फ्‍याने विश्‍वास चेब मीप्रे कलङ्बेये अन्‍सीबब जीया ख्यङ्, तर चजे आज्ञा अम्मन्देब मीदे कलङ्बेये अन्सीबब जीया प्रेस्‍स्‍ये त्‍वो। तर परमेश्‍वरजे छी ङूफ्‍याने पर्‌दीनीय।
JHN.4.1	यूहन्‍नादे यली येशूदे थेप् कूम स्यूस्स्यायू बन्‍दीन ख्यङ् मेस्‍ये बप्‍तिस्माये पीन्‍न ख्यङ् यब पो फरिसीयूदे तदे। 
JHN.4.2	तर येशू रङ्सेदेने दीलाबे ङूजे स्यूस्स्यायूदे बप्‍तिस्मा पीन ख्‍य। 
JHN.4.3	होर्‌दे येशूदे अम्‍ब पो था प्रेत्‍देबे ङू यहूदिया यब ने पोङ्देबे फेरि गालीलने ल्‍वाइदे।
JHN.4.4	ङू सामरिया योङ्देबे प्र पर्‌दे ख्‍य। 
JHN.4.5	मेस्‍ये ङू सामरियाजे सूखार यब नेने फ्‍योरदे। अम्‍ब ने याकूबदे रङ्से च योसेफने पीनब सजे ट्‌याने पर्‌दे ख्‍य। 
JHN.4.6	हैयाने याकूबदे बन्‍देब इनार ख्‍य। येशू प्रदेबे बेस्से थेल्‍लीकदेबे हम्‍ब इनारजे नने टून ख्‍य। हन्‍छ्वाब नो गूङ् क्यूट्‍ट ख्‍य।
JHN.4.7	हन्‍छ्वाबने सामरीजे मदीत्‍या क्‍यू छ्‌य्‍वने हैयाने रदे। येशूदे ङूने यदे, “ङैने क्‍यू थूङ्से पीन् च।” 
JHN.4.8	हन्‍छ्वाब येशूजे स्यूस्स्यायू चसे कीनजे लागि सहरने गीले ख्‍य।
JHN.4.10	येशूदे जवाफ पीन्‍दे, “परमेश्‍वरजे बर मेस्‍ये नैप्रे चूजो क्‍यू स्‍यब मी स्‍ये यलो नदे ङूप्रे क्‍यू स्‍य ख्यङ्दे होर्‌दे ङूदे नने जीयाजे क्‍यू पीन ख्यङ्दे।”
JHN.4.11	हम्‍ब मदीदे ङूने यदे, “नैप्रे क्‍यू ह्‍वब तीया त्‍वो, क्‍यू कोम्‍पो सोरो मामो ख्यङ्। होर्‌दे हम्‍ब जीया पीनब क्‍यू नदे केर्‌दे रेक्‍क्‍य? 
JHN.4.12	ङीजे मेमे याकूब यली च न केन् औ? ङूदे ङीने अम्‍ब क्‍यू कोम्‍पो सोरो मामो बन्‍दीमीदे मेस्‍ये ङू रङ्सेने, ङूजे च-चीमीयूदे होर्‌दे ङूजे रोलायूदे अम्‍ब कोम्‍पोजे क्‍यू थूङ्दे।”
JHN.4.13	येशूदे ङूने जवाफ पीन्‍दे, “अम्‍ब क्‍यू थूङब मीयू क्‍वाने फेरि क्‍यू फैय, 
JHN.4.14	तर ङैदे पीनब क्‍यू सू-सूदे थूङ्क्‍य हम्‍ब मीने फेरि कलङ्बेये क्‍यू फैस्‍ये त्‍वो, चेनेयलो ङैदे कम्‍ब क्‍यू ङूने थूङ्से पीन्‍क्‍य हम्‍ब क्‍यू कलङ्बेये अन्सीबब जीयाजे लागि प्‍ल्‍यानब क्‍यू-मुरूम् क्‍यूक्‍क्‍य।”
JHN.4.15	हम्‍ब मदीदे ङूने यदे, “अँ होरेयलो, ङैने हम्‍ब क्‍यू पीम्मी स्व, मेस्‍ये ङ क्‍यू कलङ्बेये फैस्‍ये त्‍वो, होर्‌दे क्‍यू छ्‌य्‍वने रेन अम्‍पर्‌दी।”
JHN.4.16	येशूदे हम्‍ब मदीने यदे, “प्र नैजे प्‍ल्‍यङ् कोदेबे अने सीक।”
JHN.4.17	हम्‍ब मदीदे यदे, “ङैजे प्‍ल्‍यङ्ने त्‍वो।”
JHN.4.17	येशूदे ङूने यदे, “नैजे प्‍ल्‍यङ्ने त्‍वो यदेबे नदे ज्यने यदे, 
JHN.4.18	चेनेयलो नैजे प्‍ल्‍यङ् मी ङ क्‍यूरीक ख्यङ्, मेस्‍ये चूजो नेप्रे ख्‍यबये नैजे प्‍ल्‍यङ् दी। नदे यब पो तम्दम्‍ने ख्यङ्।”
JHN.4.19	हम्‍ब मदीदे येशूने यदे, “प्रभु न अगमवक्ता टूङ् यदेबे ङैदे था प्रेत्‍दे। 
JHN.4.20	ङीजे मेमेयूदे अम्‍ब गङ् फ्‍याने परमेश्‍वरने पूस्‍तीदे, होर्‌दे नम यहूदीयूदे परमेश्‍वरने पूस्‍तेब ने यरूशलेम ख्यङ् यदेबे य ख्यङ्।”
JHN.4.21	येशूदे ङूने यदे, “या मो, ङैने विश्‍वास ची, हम्‍ब सेमे रेन ख्यङ्, हन्‍छ्वाब नमयूदे प परमेश्‍वरने अम्‍ब गङ्नेये मेस्‍ये यरूशलेमनेये जै-जै चीस्‍स्‍ये त्‍वो। 
JHN.4.22	नम सामरीयू च पूस्‍तीन ख्यङ् हम्‍ब थाने त्‍वो। ङी च पूस्‍तीन ख्यङ् हम्‍ब ङीने था ख्यङ्, चेनेयलो मुक्तिब यहूदीयू-ट्‍‍यादे रीय। 
JHN.4.23	तर सेमे रेन ख्यङ्, मेस्‍ये चूजो हम्‍ब सेमे ख्यङ्, जेम्‍से ज्‍य सेम्‍दे पूस्‍तेब मीयूदे पने आत्मा मेस्ये सत्‍य रूप्‍दे पूस्‍तीय चेनेयलो येरे पूस्‍तेब मीयूने प परमेश्‍वरदे मेल्‍क्‍य। 
JHN.4.24	परमेश्‍वर आत्मा ख्यङ्, मेस्‍ये ङूने पूस्‍तेबयूदे आत्मा प्रे सत्‍यने पूस्‍ते पर्‌दीय।”
JHN.4.25	हम्‍ब मदीदे ङूने यदे, “ङैने था ख्यङ्, मसीह रीय (ङूने ख्रीष्‍ट यीय), मेस्‍ये कन्‍छ्वाब ङू रीय, हन्‍छ्वाब ङूदे ङीने पोयू साप्‍ताने स्‍योक्‍क्‍य।”
JHN.4.26	येशूदे ङूने यदे, “नैप्रे क्यम्‍नब ङ ङूने ख्यङ्।”
JHN.4.27	हन्‍छ्वाबने येशूजे स्यूस्स्यायूये रदे, मेस्‍ये ङू मदीत्‍याप्रे बात् सेन्‍नब तङ्देबे हार्‌मन्‍दीकदे, तर “न च चेमे?” या “न हम्‍ब मदीप्रे चेने बात् सेन्‍न?” यदेबे सूदेये अन्‍ल्‍वे।
JHN.4.28	हन्‍छ्वाब हम्‍ब मदीदे रङ्सेजे क्‍यू गाग्री पोङ्‍गीदेबे सहरतेले गीलीदे, मेस्‍ये मीयूने यदे, 
JHN.4.29	“ख, ले, मीत्‍याने, ङैदे चीक्‍कब साप्‍ता काम ङूदे ङैने स्‍योक्‍को। कादेये ङू ख्रीष्‍ट यी च?” 
JHN.4.30	होर्‌दे थमयू सहरदे योङ्‍रदेबे येशू ट्‌याने गीलीदे।
JHN.4.31	हन्‍छ्वाबने स्यूस्स्यायूदे ङूने, “गुरुज्‍यू चसे च।” यदेबे बिन्ती चीत्दे।
JHN.4.32	तर ङूदे थमयूने यदे, “ङैप्रे चसे ख्यङ्, अम्‍ब पो नमयूने था त्‍वो।”
JHN.4.33	येरेक्‍यूत्‍देबे स्यूस्स्यायू त्‍यादे-त्‍याने यदे, “कोइदे ङूने चसे रेम्‍मीक यी च?”
JHN.4.34	येशूदे थमयूने यदे, “ङैने कूल्‍बेबजे इच्छा अनुसार मेस्‍ये ङूजे काम पूरा चेबने ङैजे चसे ख्यङ्। 
JHN.4.35	च नमयूदे अन्‌-य, ‘अझ ल स्यीला बाँकी ख्यङ्, होर्‌दे बली तोल सेमे रीय?’ ङ नमयूने यीय, रङ्से म्‍या पूक्‍देबे रङ्तेले ले, बली तोलजे लागि से ता ख्यङ्। 
JHN.4.36	सूदे बली थोय ङूदे मीला प्रेक्‍क्‍य, होर्‌दे कलङ्बेये अन्‍सीबब जीयाजे लागि बली तोल्‍क्‍य मेस्‍ये लू थरब होर्‌दे बली थ्वब ङ्हीने प्रे-प्रे सूग्‍क्‍य। 
JHN.4.37	चेनेयलो त्‍यादे लू थर्‌क्‍य, सूजोदे बली तोल्‍क्‍य, यब वचन अम्‍बने सत्‍य क्‍यूक्‍क्‍य। 
JHN.4.38	हैयाने ङैदे नमयूने बली तोलने कूल्‍बीदे, होने नमयूदे कामने अम्‍फर ख्यङ्। सूजोयूदे काम फर ख्यङ् मेस्‍ये थमयूदे छेम्‍प्रे चीतेब काम‍जे फल नमयूदे प्रे ख्यङ्।”
JHN.4.39	“ङैदे चेब साप्‍ता काम ङूदे ङैने स्‍योत्‍दे” हम्‍ब मदीजे गवाहीदे सामरी सहरजे कूम मीयूदे येशू फ्‍याने विश्‍वास चीत्‍दे। 
JHN.4.40	येरेक्‍यूत्‍देबे कन्‍छ्वाब सामरीयजे मीयू ङू ट्‌याने रदे, हन्‍छ्वाब थमयूदे ङूने थमयूप्रे टूङने बिन्ती चीत्‍दे, मेस्‍ये ङू ङ्हीयासेमे हैयाने टूङ्दे। 
JHN.4.41	होर्‌दे ङूजे शिक्षादे कूम मीयूदे ङू फ्‍याने विश्‍वास चीत्‍दे।
JHN.4.42	थमयूदे हम्‍ब मदीने यदे, “अम्‍ब नदे यब पोदे चीत्‍देबे ङीदे विश्‍वास चे दी, तर ङी रङ्सेदेने तब कारणदे तम्दम्‍ने ङू संसारजे मीयूने मुक्ति पीनब मी यदेबे ङीदे स्‍येदे।”
JHN.4.43	ङ्हीया ङ्येदे हैयादे योङ्देबे ङू गालील यब नेने गीलीदे। 
JHN.4.44	येशू रङ्सेदेने गवाही पीन्‍दे, रङ्सेजे देशने अगमवक्ताने सूमीदेये गेसेन् अन्‍ची। 
JHN.4.45	कन्‍छ्वाब गालील यब नेने ङू फ्‍योरदे, हन्‍छ्वाब ङूदे दीन्बरजे बीलने यरूशलेमने चच चे ख्‍य हम्‍ब साप्‍ता काम तङ्देबे गालीलीजे मीयूदे ङूने स्वागत चीत्दे, चेनेयलो थमयूये दीन्बरने गीले ख्‍य।
JHN.4.47	येशू यहूदियादे गालीलने रेक ख्यङ् यब तदेबे ङू येशू ट्‌याने गीलीदे, होर्‌दे ङूजे च ट्‌याने रदेबे तम् चीम्‍मीस्‍य यदेबे येशूने बिन्ती चीत्‍दे, चेनेयलो ङूजे च सीब मेल्‍न ख्‍य।
JHN.4.48	येशूदे ङूने यदे, “नमयूदे च्‍यूनू मेस्ये हार्‌मन्‍देब काम‍यू अन्‍तङ्दासेमे कलङ्बेये विश्‍वास चीस्‍सेत्‍वो।”
JHN.4.49	हम्‍ब सरकारजे हुकुम चेब मी केन्‍दे ङूने यदे, “प्रभु, ङैजे च सीब यली खूम् ख।”
JHN.4.50	येशूदे ङूने यदे, “प्र, नैजे च बच्‍दीय।” हम्‍ब मीदे येशूजे वचन‍ने विश्‍वास चीत्‍दे, मेस्ये ल्वाइदे।
JHN.4.51	होर्‌दे लम्‍ने प्रेनूब ङूजे त्वोयूदे ङूने तूदेबे ङूजे च बच्‍दीदे यदेबे ङूने स्‍योत्‍दे। 
JHN.4.52	कन्‍छ्वामेस्‍ये ङू तम् क्यूट्‍टदे यदेबे ङूदे थमयूने लोप्‍प, थमयूदे यदे, “मूरू नोजे त्‍या तप्‍रब मेस्‍ये खङ्सीङ् अन्‍र क्‍यूरी।” 
JHN.4.53	येशूदे ङूने, “नैजे च बच्‍दीय” यदेबे यब बीलमेस्‍येने टूङ् यदेबे पदे था प्रेत्‍दे। होर्‌दे ङू रङ्से मेस्ये ङूजे कीम् म्हीतीदेने विश्‍वास चीत्‍दे।
JHN.4.54	यहूदियादे गालीलने रदेबे येशूदे चेब ङ्हीफे पोलोजे च्‍यूनू अम्‍ब ख्‍य।
JHN.5.1	होर्‌देङ्येदे यहूदीयूजे दीन्बर ख्‍य, मेस्‍ये येशू यरूशलेमने गीलीदे। 
JHN.5.2	यरूशलेमने स्वान्‌ ख्‍यो यब ख्‍यो ट्‌याने ठडी ङदे ख्यूर्‌चीतेब क्‍यू छ्वो ख्‍य, अम्‍बने हिब्रू केदे बेथस्‍दा य ख्‍य। 
JHN.5.3	हम्‍ब ठडीने कूम थर्-थर्‌जे, म्‍या अन्‍तङब, खोन्‍ड्‍याल्‍या, पक्षाघातीयू नवयू ख्‍य। [थमयू क्‍यू कन्‍छ्वाब ल्‍याङ्-ल्‍याङ् लीङ्क्‍य यदेबे रेन्‍न ख्‍य। 
JHN.5.4	चेनेयलो परमप्रभुजे दूत त्‍यादे कदङ् कदङ्ब मो क्‍यू छ्वोने रदेबे क्‍यू लीङ्बे ख्‍य, मेस्‍ये क्‍यू लीङ ङ्येदे पात्‍ता खूम सू क्‍यू नङ्ने क्‍योब हम्‍ब मी कर बीददे बेस्‍से नैनूलीने, तम् क्‍यूप्‍प ख्‍य।]
JHN.5.5	हैयाने टूनब नबयू नङ्ने मीत्‍या नदेबे सूम्‍च्‍यूदे वर्ष येत् क्‍यूरेब ख्‍य। 
JHN.5.6	कन्‍छ्वाब येशूदे हम्‍बने हैयाने टूनब तङ्दे मेस्‍ये कूम वर्षमेस्‍येने स्‍य्‍वाल् क्‍यून्‍न टूङ् यब था प्रेत्‍देबे येशूदे ङूने यदे, “न तम् क्यूत्दीङ् र औ?”
JHN.5.7	नवदे ङूने यदे, “अँ, प्रभु, कन्‍छ्वाब क्‍यू लीङ्क्‍य हन्‍छ्वाब क्‍यू छ्वोने चङ्मेजे लागि ङैने तोङ्मेब मीयू सूये त्‍वो, ङ प्रेनूब प्रेनूबने ङ यली खूम्‍ने सूजो मी क्‍यूने क्‍योब जेङ्‍कीय।”
JHN.5.8	येशूदे हम्‍ब मीने यदे, “केत्रा मेर्‌, मेस्‍ये रङ्सेजे कपतीक तोल्‍देबे प्‍ल्‍ये मेस्‍ये प्र।” 
JHN.5.9	येरे य जेङ्‍कबनेला हम्‍ब मी तम् क्‍यूत्‍दे, मेस्‍ये कपतीक प्‍ल्‍येत्देबे गीलीदे।
JHN.5.9	मेस्‍ये हम्‍ब दिन आराम टूङब दिन ख्‍य। 
JHN.5.10	“अम्‍ब आराम टूङब दिनख्यङ्, नदे कपतीक प्‍ल्‍येब ज्‍य दी।”
JHN.5.11	हम्‍बदे थमयूने जवाफ पीन्‍दे, “सूदे ङैने तम् चीम्‍मीदे ङूदेने रङ्सेजे कपतीक प्‍ल्‍येत्‍देबे प्र, यदे।”
JHN.5.12	थमयूदे ङूने लोत्‍दे, “नने कपतीक प्‍ल्‍येत्‍देबे प्र यब मी सू?” 
JHN.5.13	तर तम् क्‍यूरेब मीदे ङू सू यदेबे अन्‍स्‍ये ख्‍य, चेनेयलो हम्‍ब नेने मीजे हुल ख्‍यबदे येशू हैयादे गीलेजेन ख्‍य।
JHN.5.14	होर्‌देङ्येदे येशूदे मन्दिरने ङू तूदेबे यदे, “ले, न तम् क्‍यूक्‍क ख्यङ्। फेरि पाप अन्‍चील्‍लाची, मेस्‍ये नने सूजो थेप् अन्‍ज्‍य अन्‍क्‍यूस्‍स्‍य।” 
JHN.5.15	हम्‍ब मीदे यहूदीयू ट्‌याने गीलीदेबे ङूने तम् चीम्‍मेब येशू टूङ् यदेबे येमीदे।
JHN.5.16	होरेक्‍यूत्‍देबे यहूदीयूदे येशूने सतनम् चेमेदे, चेनेयलो ङूदे अम्‍ब काम यहूदीयूजे आराम टूङब दिनने चीक्‍क ख्‍य। 
JHN.5.17	होर्‌दे येशूदे थमयूने यदे, “ङैजे पदे चूजोसेमेने काम फर्‌न ख्यङ्, होर्‌दे ङैये काम फर्‌न ख्यङ्।” 
JHN.5.18	येरेक्‍यूत्‍देबे यहूदीयूदे येशूने सेने थेप् बोङ् चीत्‍दे, चेनेयलो ङूदे यहूदीयूजे आराम टूङब दिनजे नियम अम्‍मन्‍देब कामत्‍या दी, तर रङ्सेने परमेश्‍वर ताकी मन्देबे ङूदे परमेश्‍वरने रङ्से प य ख्यङ्।
JHN.5.19	येशूदे थमयूने यदे, “तम्दम्‍ने ङ नमयूने यीय, च रङ्सेदेने चैये चे अन्खू, तर पदे च चेब तङ्‍क्य हम्‍बत्‍यामे चीक्‍क्‍य, चेनेयलो पदे च चीक्‍क्‍य, चदेये होरप्रने चीक्‍क्‍य। 
JHN.5.20	चेनेयलो पदे चने माया चे ख्यङ्, होर्‌दे रङ्सेदे चीन्‍नब साप्‍ता काम चने तम्‍मीय, अम्‍ब यली सोरो केन्केन् कामयू ङूदे चने चीस्‍ये पीन्‍क्‍य, मेस्‍ये नमयू हार्‌मन्‍दीय। 
JHN.5.21	चेनेयलो केर्‌बे पदे सीयेब मीयूने लङ्क्‍य मेस्‍ये थमयूने जीया पीन्‍क्‍य, होरप्रने चदेये सूने इच्छा चीक्‍क्‍य, हम्‍बने जीया पीन्‍क्‍य। 
JHN.5.22	चेनेयलो पदे सूजेये न्याय अन्‍ची, तर न्याय चेब साप्‍ता काम चने पीने ख्यङ्, 
JHN.5.23	केर्‌बे थमयूदे पजे गेसेन् चीक्‍क्‍य, होरप्रने खोत्‍तादेने चने गेसेन् चीस्‍स्‍य, चेनेयलो चने गेसेन् अन्‍चेबदे ङूने कूल्‍बेब पनेये गेसेन् अन्‍ची।
JHN.5.24	तम्दम्ने ङ नमयूने यीय, सूदे ङैजे वचन ङ्‍यीन्‍क्‍य मेस्‍ये ङैने कूल्‍बेब फ्‍याने विश्‍वास चीक्‍क्‍य, हम्‍बप्रे कलङ्बेये अन्‍सीबब जीया क्यूक्क्य। ङूने दोष अन्‍लैदी, तर ङूदे सीब अम्-पर्‌देब जीया प्रेक्‍क्‍य। 
JHN.5.25	तम्दम्‍ने ङ नमयूने यीय, हम्‍ब सेमे रेन ख्यङ् मेस्‍ये हम्‍ब सेमे चूजोने ख्यङ्, कन्‍छ्वाब सीयेब मीयूदे परमेश्‍वरजे चजे के तैय मेस्‍ये के तबयू बच्‍दीय या सोम्‍बो क्यूक्क्य। 
JHN.5.26	चेनेयलो जीयाजे मूल प परमेश्‍वर ख्यङ्, मेस्‍ये होरप्रने ङूदे जीयाजे मूल क्‍यूरब हक रङ्से चने पीन्‍क ख्यङ्, 
JHN.5.27	होर्‌दे ङूदे चने न्याय चेब हक पीन्‍क ख्यङ्, चेनेयलो ङू मीजे च ख्यङ्।
JHN.5.28	“अम्‍ब पोने हार्‌मन्‍दीन अम्‍पर्‌दी, चेनेयलो बील रेन ख्यङ्, कन्‍छ्वाब खङ्स नङ्ने ख्‍यब मीयू क्‍वादेने ङूजे के तैय, 
JHN.5.29	मेस्‍ये फीने योङ्‍रीय: ज्‍य काम चेब मीयू जे लागि लङ्क्‍य यलो अन्‍ज्‍य काम चेब मीयू कलङ्बेये अन्‍जेनब दण्डजे लागि लङ्क्‍य।
JHN.5.30	“ङ रङ्सेदे चैये चे अन्खू। ङैदे कर तैय, होरने न्याय चीक्‍क्‍य, मेस्‍ये ङैजे न्याय ज्‍य ठर्‌तीय, चेनेयलो ङ रङ्सेजे इच्छा अम्मल्, तर ङैने कूल्‍बेबजे इच्छा च ख्‍य हम्‍ब मेल्‍क्‍य।
JHN.5.31	“कादेये ङैदेने ङैजे बारेने गवाही पीन्‍दे यलो ङैजे गवाही तम्दम् ठर्‌दीस्‍ये त्‍वो। 
JHN.5.32	ङैजे बारेने गवाही पीनब प परमेश्‍वर ख्यङ् मेस्‍ये ङूदे ङैजे बारेने च यीय, हम्‍ब क्‍वाने तम्दम् क्यूक्क्य यब ङैने था ख्यङ्।
JHN.5.34	ङैजे लागि मीजे गवाही क्‍यूरने पर्‌दीय यदेबे दी, तर नमयूने बच्‍दीमेने ङैदे अम्‍ब पो य ख्यङ्। 
JHN.5.35	यूहन्‍ना प्‍ल्‍याङ्नब मेस्‍ये ओथ्याङ् बत्तीप्र ख्‍य, मेस्‍ये नमयू ङूजे ओथ्याङ्ने तेदिन आनन्द चेने सूग्‍दे।
JHN.5.36	“तर यूहन्‍नादे पीनब गवाही यलीने थेप् केन् गवाही ङैजे पक्षने ख्यङ्। चेनेयलो पदे ङैने चीस्‍ये पीनब कामयू पूरा चीस्‍ये पीन ख्‍य, हम्‍ब काम ङैदे चीन्‍न ख्यङ्। मेस्‍ये ङैजे बारेने गवाही हम्‍ब कामदेने ङ पदे कूल्‍बे यदेबे तन्‍क्‍य। 
JHN.5.37	ङैने कूल्‍बेब प रङ्सेदेने ङैजे बारेने गवाही पीन्‍क ख्यङ्। नमयूदे ङूजे के कलङ्बेये अन्‍त ख्यङ्, होर्‌दे ङूजे त्‍वा कलङ्बेये अन्‍तङ ख्यङ्। 
JHN.5.38	ङूजे वचन नमयूजे सेम् नङ्ने अन्‍टोङ्, चेनेयलो नमयू ङूदे कूल्‍बेब मीने विश्‍वास अन्‍ची। 
JHN.5.39	धर्मशास्त्रने कलङ्बेये अन्सीबब जीया प्रेक्‍क्‍य यदेबे नमयू मल्‍क्‍य, तर धर्मशास्त्रदे ङैजे बारेने गवाही त्‍या पीन्‍क्‍य। 
JHN.5.40	होरेक्‍यूल्‍ली नमयू जीया प्रेजे लागि ङैट्‌याने रतीङ् अन्‍ड।
JHN.5.41	“ङैने मीयूदे केन् चीस्‍स्‍य यदेबे ङैदे मलदी, 
JHN.5.42	तर ङैने था ख्यङ् नमयूजे सेम्‍ने परमेश्‍वरजे माया त्‍वो। 
JHN.5.43	ङ ङैजे पजे मीन्‍ने रदे, तर नमयूदे ङैने ग्रहण अन्‍ची। सूजो कोइ रङ्सेजे मीन्‍नेनेरदे यलो ङूने ग्रहण चीक्‍क्‍य।
JHN.5.44	नमयू केरे विश्‍वास चे खूइय, नमयू त्‍यादे त्‍याप्रे गेसेन् मे ख्यङ्, होर्‌दे हम्‍ब गेसेन् प्रेब अम्मेल, हम्‍ब गेसेन् तीत्‍यात्‍या परमेश्‍वर ट्‌यादे रीय?
JHN.5.45	“पजे खूम्‍ने ङ नमयूने दोष चीक्‍क्‍य यदेबे, अम्‍मन्‍लाची। नमयूने दोष चेब मोशा ख्यङ् नमयूदे रङ्सेजे आशा ङू फ्‍याने चे ख्यङ्।
JHN.5.46	कादेये नमयूदे मोशाने विश्‍वास चे यलो ङैनेयेये विश्‍वास चे ख्यङ्दे, चेनेयलो ङूदे ङैजे बारेने लिख्दीये ख्यङ्। 
JHN.5.47	तर ङूदे लिख्दीयेब पोयूने नमयूदे विश्‍वास अन्‍ची यलो, ङैजे पोने केरे विश्‍वास चीक्‍क्‍य?”
JHN.6.1	होर्‌देङ्येदे येशू गालीलजे समुद्र थेत्‍देबे तीप्‍ल्‍या गीलीदे। हम्‍ब समुद्रने तिबेरियासजे समुद्र यीय। 
JHN.6.2	होर्‌दे मी हुल केन्त्‍या ङूजे ङ्येङ्ये रदे, चेनेयलो ङूदे नवयूने चीम्‍मेब हार्‌मन्देब च्‍यूनूयू थमयूदे तङ ख्‍य। 
JHN.6.3	येशू गङ्फ्‍याने गीलीदे, मेस्‍ये हैयाने रङ्से स्यूस्स्यायूप्रे टूङ्दे। 
JHN.6.4	यहूदीयूजे निस्तार दीन्बर ट्‌याने रमे ख्‍य।
JHN.6.5	होर्‌दे येशूदे तीछो लेप्‍प मी हुल‍त्‍या ङूतेले रेनब तङ्देबे ङूदे फिलिपने यदे, “अम्‍ब मीयूने पीनब चसे ङीनदे केर्‌दे रे?” 
JHN.6.6	येशूदे फिलिपजे ख्‍वाजे बात् प्रेने ल्‍वे ख्‍य। चेनेयलो ङूदे च चेमे यब पो ङू रङ्सेने था ख्‍य।
JHN.6.7	फिलिपदे येशूने जवाफ पीन्‍दे, “यैयाने ख्‍यब खोत्‍तानेने क्‍यङ् छीत्‍या छीत्‍या पीन्‍लीने सै ङ्ही चाँदीजे मन्द्रामूलीदेये लङ्स्‍ये त्‍वो।”
JHN.6.8	येशूजे सूजो स्यूस्स्यायू त्‍या सिमोन पत्रुसजे च्‍योन् अन्द्रियासदे, 
JHN.6.9	“यैयाने स्‍योर्‌ब त्‍या ख्यङ्, हम्‍बप्रे जूकूजे क्‍यङ् ङ मेस्‍ये ङ ङ्ही ख्यङ्। तर अर्‌फत्‍या कूम मीजे लागि अन्‍छ्वात्‍यादे च लङ्क्‍य?”
JHN.6.10	येशूदे यदे, “मीयूने टूङ्स्‍ये पीन।” हैयाने कूम रेम ख्‍यब चूउर ख्‍य। होर्‌दे हैयाने हजार ङलाप्र पती चयू टूङ्दे। 
JHN.6.11	येशूदे हम्‍ब क्यङ् ङ लाने टेल्‍देबे परमेश्‍वरने धन्‍यवाद पीन्दे, मेस्‍ये टूनब मीयूने चस्‍ये पीन यदेबे स्यूस्स्यायूने कोस्से पीन्‍दे। होरप्रने ङ ये कोस्‍से पीन्‍दे। मीयूदे लङ्लाबे चदे।
JHN.6.12	होर्‌दे थमयूदे ख्‍वाजे फ्‍यालाबे चदे, ङूदे रङ्से स्यूस्स्यायूने यदे, “लम रब ठून्‍याठूनीयू रूप् पूइ, मेस्‍ये छीत्‍याये खेर अम्‍प्रस्‍य।” 
JHN.6.13	चदेबे लम रब हम्‍ब जूकूजे क्‍यङ् ङजे ठून्‍याठूनीयू रूप् पूप्‍प बाह्र टोलो फ्‍यादे।
JHN.6.14	येरेक्‍यूत्‍देबे येशूदे चेब अम्‍ब च्‍यूनू तङ्देबे हम्‍ब मीयूदे यदे, “संसारने रीय यब अगमवक्ता तम्दम्‍ने ङूने टोङ्।” 
JHN.6.15	थमयू रदेबे ङूने जबरजस्‍ती कूबदेबे मूरूम् बन्‍दे मे ख्यङ् यब पो था प्रेत्‍देबे येशू फेरि ङू त्‍याने आलाक्के गङ्ने गीलीदे।
JHN.6.16	नूस्‍यूङ्लाबे ङूजे स्यूस्स्यायू समुद्रतेले गीलीदे। 
JHN.6.17	मेस्‍ये डुङ्गाने टदेबे समुद्र तीप्‍ल्‍या कफर्नहुम तेले प्रने सुरु चीत्‍दे। हन्‍छ्वाब मून्‍दूङ् क्‍यूरे ख्‍य, मेस्‍ये हन्‍छ्वासेमेने येशू थमयू ट्‌याने अम्‍फ्‍योर ख्‍य। 
JHN.6.18	उन्‍दू सोरो अन्‍ज्‍य चील्‍लीदेबे समुद्रजे छल लङ्‍रदे। 
JHN.6.19	स्यूस्स्यायू डुङ्गा चील्‍लीदेबे ङला-र्‌वाला किलोमिटर गीले चेन ख्‍य। हन्‍छ्वाब थमयूदे येशू क्‍यूफ्‍याने थमयूतेले रेनब तङ्देबे सोरो फैगदे। 
JHN.6.20	तर ङूदे थमयूने यदे, “ङ न, अम्‍फलाची।” 
JHN.6.21	थमयूदे ङूने सूग्‍देबे डुङ्गाने हीत्‍दे, मेस्‍ये थमयू प्रेनब नेने डुङ्गा छ्‌योट्‍टो फ्‍योर्‌दे।
JHN.6.22	समुद्र तीप्‍ल्‍याने ख्‍यब मी हुल‍दे हैयाने नैदेरेदे तीत्‍यात्‍या डुङ्गा तङ्दे, थमयूने था ख्‍य, यी येशू रङ्से स्यूस्स्यायूप्रे डुङ्गाने अन्‍टेये ख्‍य, तर ङूजे स्यूस्स्यायूत्‍या गीले ख्‍य। 
JHN.6.23	होर्‌दे तिबेरियासदे सूजो डुङ्गायू हम्‍ब ने ट्‌याने रदे, हैयाने प्रभुदे धन्‍यवाद पीन्‍देबे थमयूदे क्‍यङ् च ख्‍य। 
JHN.6.24	येशू मेस्‍ये ङूजे स्यूस्स्यायू हैयाने त्‍वब था प्रेत्‍देबे हम्‍ब मीयू डुङ्गाने टदेबे कफर्नहुम सहरतेले ङूने मलने गीलीदे।
JHN.6.25	थमयूदे समुद्र तीप्‍ल्‍याने ङू तूदेबे लोत्‍दे, “गुरुज्‍यू, न अन्-याने कलङ् रदे?”
JHN.6.26	येशूदे थमयूने जवाफ पीन्‍दे, “तम्दम्‍ने ङ नमयूने यीय, ङैदे तनब च्‍यूनूयू तङ्देबे दी, तर क्यङ् कलाबे च प्रेत्‍देबे ङैने मल ख्यङ्। 
JHN.6.27	नाश क्‍यूप्‍पब चसेजे लागि कूम छेम्‍प्रे अन्‍चील्‍लाची, तर कलङ्बेये अन्‍सीबब जीयासेमे टूङब चसेजे लागि छेम्‍प्रे ची ‘मीजे चदे’ नमयूने अम्‍ब पीन्‍क्‍य। चेनेयलो परमेश्‍वर पदे ङू फ्‍याने रङ्सेजे छाप पूदे ख्यङ्।”
JHN.6.28	थमयूदे ङूने यदे, “परमेश्‍वरदे सेम् पर्‌देब काम चेने ङीदे च चेपर्‌दीय?”
JHN.6.29	येशूदे थमयूने यदे, “परमेश्‍वरदे कूल्‍बेबने विश्‍वास चे पर्‌दीय, अम्‍बने परमेश्‍वरदे सेम्पर्‌देब काम ख्यङ्।”
JHN.6.30	थमयूदे ङूने यदे, “नदे हार्‌‍मन्‍देब च्‍यूनू ङीने च तम्‍मीय स्व, ङी हम्‍ब च्‍यूनू लेत्‍देबे नने विश्‍वास चे खूइय? नदे कर काम तम्मीय? 
JHN.6.31	ङीजे मेमेदे मी अन्‍टोङब चनमन नेने मन्‍न यब चसे चदे, होरप्रने लिख्दीये ख्यङ्, ‘ङूदे थमयूने चजे लागि स्वर्गदे क्‍यङ् पीन्‍दे’।”
JHN.6.32	येशूदे थमयूने यदे, “ङ नमयूने तम्दम्‍ने यीय, नमयूने स्वर्गदे क्‍यङ् पीनब मोशा दी, तर स्वर्गदे नमयूने तम्दम्‍जे क्‍यङ् पीनब ङैजे प ख्यङ्। 
JHN.6.33	चेनेयलो परमेश्‍वरजे क्‍यङ् हम्‍ब ख्यङ्, यी हम्बब स्वर्गदे रीय, मेस्‍ये हम्‍बदे संसारजे मीयूने जीया पीन्‍क्‍य।”
JHN.6.34	थमयूदे ङूने यदे, “प्रभु, अम्‍ब क्‍यङ् ङीने येतार्‌ने पीम्‍मी।”
JHN.6.35	येशूदे थमयूने यदे, “जीया पीनब क्‍यङ् ङ ख्यङ्। ङै ट्‌याने सू रीय ङू ठीस्‍ये त्‍वो, मेस्‍ये ङै फ्‍याने विश्‍वास चेब कलङ्बेये क्‍यू फैस्‍ये त्‍वो। 
JHN.6.36	तर ङैदे नमयूने येक ख्यङ्, नमयूदे ङैने तङ्देबेये विश्‍वास अन्‍ची। 
JHN.6.37	पदे ङैने पीनब जती क्‍वाने ङै ट्‌याने रीय, मेस्‍ये ङै ट्‌याने रब जतीने ङैदे केरेनेयलीने अन्‍ल्‍वाबी। 
JHN.6.38	रङ्से इच्छा पूरा चेने ङ स्वर्गदे रदी, तर ङैने कूल्‍बेबजे इच्छा पूरा चेने र ख्यङ्। 
JHN.6.39	मेस्‍ये ङैने कूल्‍बेबजे इच्छा अम्‍ब ख्यङ्, ङूदे ङैने पीनबयू नङ्ने सूये मल्‍ब अम्‍प्रेस्‍स्‍य, तर थमयूने संसारजे आखिरीजे दिनने सोम्‍बो चीम्‍मीस्‍य। 
JHN.6.40	चेनेयलो ङैजे पजे इच्छा अम्‍ब ख्यङ्, “रङ्से चने लेब मेस्‍ये ङू फ्‍याने विश्‍वास चेब क्‍वादेने कलङ्बेये अन्सीबब जीया प्रेस्‍स्‍य, मेस्‍ये ङ आखिरीजे दिनने हम्‍बने सोम्‍बो चीक्‍क्‍य।”
JHN.6.41	यहूदीयूदे ङूजे विरुद्धने गन्गन् चीत्‍दे, चेनेयलो ङूदे यदे, “स्वर्गदे तल्‍लब क्‍यङ् ङ ख्यङ्।” 
JHN.6.42	थमयूदे यदे, “अम्‍ब योसेफजे च, येशू तेया? अम्‍बजे प प्रे मने ङीनदे स्‍येतेया? होर्‌दे अम्‍बदे केरे ‘ङ स्वर्गदे तल्‍लब ख्यङ्’ यदेबे यीय?”
JHN.6.43	“नमयू रङ्से रङ्सेने गन्गन् अन्‍चील्‍लाची यदेबे येशूदे थमयूने जवाफ पीन्‍दे। 
JHN.6.44	ङैने कूल्‍बेब पदे ङै ट्‌याने रब सेम् अम्‍पीन्‍लो सूये ङै ट्‌याने र अन्खू, मेस्‍ये ङ हम्‍बने आखिरीजे दिनने सोम्‍बो चीक्‍क्‍य। 
JHN.6.45	‘धर्मशास्त्रने अगमवक्तायूदे येर्‌बे लिख्दीये ख्यङ्, ‘परमेश्‍वरदे मीयू क्‍वानेने लोम्‍मीय।’ येर्‌बे परमेश्‍वर पजे शिक्षा ङ्यीनब मेस्‍ये लोमब क्वाने ङैट्‌याने रीय। 
JHN.6.46	सूमीदेये पने अन्‍तङ ख्यङ्, परमेश्‍वर पदे कूल्‍बेबदे त्‍यामे ङूने तङ ख्यङ्। 
JHN.6.47	तम्दम्‍ने ङ नमयूने यीय, सूदे ङैने विश्‍वास चीक्क्य ङूप्रे कलङ्बेये अन्सीबब जीया ख्यङ्। 
JHN.6.48	ङ, जीया पीनब क्यङ् ख्यङ्। 
JHN.6.49	नमयूजे मेमेयूदे मी अन्‍टोङब चनमन नेने मन्‍न यब चसे चलीने थमयू सीइ। 
JHN.6.50	स्वर्गदे तल्‍लब क्‍यङ् अम्‍ब ख्यङ्, सूदे अम्‍ब चीय ङू सीबस्ये त्‍वो। 
JHN.6.51	स्वर्गदे रब जीया पीनब क्‍यङ् ङने ख्यङ्। अम्‍ब क्‍यङ् चब मीदे येतार्‌ने जीया प्रेन्‍नीय। ङैदे पीनब हम्‍ब क्‍यङ्ब ङैजे ङ्व ख्यङ्। संसारजे मीयूदे जीया प्रेस्‍स्‍य यदेबे ङ ङैजे ङ्व पीन्‍क्‍य।”
JHN.6.52	होर्‌दे यहूदीयू रङ्से रङ्सेने स्वाल्-जवाफ चीत्‍दे, “अम्‍ब मीदे रङ्से ङ्व ङीनने केर्‌बे चसे पीन खूइय?”
JHN.6.53	मेस्‍ये येशूदे थमयूने यदे, “तम्दम्‍ने ङ नमयूने यीय, नमयूदे मीजे चजे ङ्व अन्‍चलो, होर्‌दे ङूजे का अन्‍थूङ्लो नमयूदे जीया प्रेस्‍स्‍ये त्‍वो। 
JHN.6.54	ङैजे ङ्व चब मेस्‍ये ङैजे का थूङबप्रे कलङ्बेये अन्सीबब जीया ख्यङ्, मेस्‍ये आखिरीजे दिनने ङूने ङ सोम्‍बो चीक्‍क्‍य। 
JHN.6.55	चेनेयलो ङैजे ङ्व तम्दम्‍जे चसे ख्यङ्, मेस्‍ये ङैजे का तम्दम्जे थूङ से ख्यङ्। 
JHN.6.56	ङैजे ङ्व चब मेस्ये ङैजे का थूङब ङैप्रे क्‍यूक्‍क्‍य, होर्‌दे ङ ङूप्रे क्‍यूक्‍क्‍य।
JHN.6.57	केर्‌बे सोम्‍बो पदे ङैने कूल्‍पीदे, मेस्‍ये ङ प प्रेने सोम्‍बो क्‍यूर ख्यङ्, होरप्रने ङैने चबये ङैजे कारणदे सोम्‍बो क्यूक्क्य। 
JHN.6.58	स्वर्गदे रब क्‍यङ् अम्‍ब ख्यङ्, अम्‍ब नमयूजे मेमेयूदे चब क्‍यङ्प्र दी। थमयूदे हम्‍ब चदे होर्‌दे सीइदे। तर ङैदे पीनब क्यङ् चब मी कलङ्बेये अन्‍सीब।” 
JHN.6.59	येशूदे अम्‍ब पो कफर्नहुमजे सभा-कीम्‍ने लोम्‍मीब य ख्‍य।
JHN.6.60	अम्‍ब पोयू तदेबे येशूजे स्यूस्स्यायू नङ्ने कूमदे यदे, “अम्‍ब शिक्षा सोरो गरो ख्यङ्, अम्‍ब सूदे ङ्यीन खूइय?”
JHN.6.61	तर ङूजे स्यूस्स्यायूदे अम्‍बजे बारेने गन्गन् चीन्‍न ख्यङ् यब थाप्रेत्‍देबे येशूदे थमयूने यदे, “अम्‍ब पोदे नमयूजे सेम् नैन औ? 
JHN.6.62	होरेयलो मीजे चने खूम् रङ्से ख्‍यब नेने तो ल्‍वाबीनब तङ्दे यलो च-चीक्‍क्‍य? 
JHN.6.63	जीया पीनब परमेश्‍वरजे आत्मा ख्यङ्। अम्‍ब काम मीजे बोङ्दे चेने अङ्ख्‍वब पो ख्यङ्। ङैदे नमयूने यब वचनयू आत्मा मेस्‍ये जीया ख्यङ्। 
JHN.6.64	तर नमयू नङ्ने कोइ मीदे ङूने विश्‍वासने अन्‍ची।” चेनेयलो विश्‍वास अन्‍चेयू सू-सू ख्यङ् मेस्‍ये ङूने धोका पीनब सू क्‍यूक्‍क्‍य यदेबे येशूदे खूम्‍ने था ख्‍य। 
JHN.6.65	होर्‌दे फेरि ङूदे यदे, “येरेक्‍यूत्‍देबे ङैदे नमयूने य ख्यङ् ‘कादेये पदे ङै ट्‌याने रब सेम् अम्पीन्‍दासेमे सूमीये ङै ट्‌याने र अन्खू।”
JHN.6.66	हन्‍छ्वाब ङूजे स्यूस्स्यायू कूमदे ङूने पङ्‍गीदे। मेस्‍ये ङू प्रे अम्प्र क्‍यूरी।
JHN.6.67	येशूदे बाह्र स्यूस्स्यायूने लोत्‍दे, “नमयूये ङैने पङ्देबे प्रमे औ?”
JHN.6.69	मेस्‍ये परमेश्‍वरदे कूल्‍बेब पवित्र मी नने ख्यङ् यदेबे ङीदे विश्‍वास चे ख्यङ् मेस्ये स्ये ख्यङ्।”
JHN.6.70	येशूदे थमयूने जवाफ पीन्‍दे, “ङैदेने नमयू बाह्र जनाने सेल तेया? मेस्‍ये नमयू नङ्ने त्‍याब शैतान ख्यङ्।” 
JHN.6.71	अम्‍ब पो ङूदे सिमोन इस्करियोतजे च यहूदाजे बारेने य ख्‍य, चेनेयलो बाह्र स्यूस्स्यायू नङ्ने ङू त्‍या क्‍यूल्‍लीने ङूदे येशूने धोका पीन मै ख्‍य।
JHN.7.1	होर्‌देङ्येदे येशू गालीलने तीछो ट्वानूदे, तर ङू यहूदियाने प्रदीङ् अन्‍र, चेनेयलो यहूदीयूदे ङूने सेने च्‍यूक्‍तीन ख्‍य। 
JHN.7.2	जेम्‍से यहूदीयूजे छाप्रोबासजे दीन्बर ट्‌याने र ख्‍य। 
JHN.7.3	येरेक्‍यूत्‍देबे येशूजे च्योन्‌यूदे ङूने यदे, “अम्‍ब ने पोङ्देबे यहूदियाने प्र च, मेस्‍ये नदे चीन्‍नब कामयू नैजे स्यूस्स्यायूदेये तङ्स्‍य। 
JHN.7.4	न मीन् चील्‍लीस्‍य मनब मीदे रङ्सेदे चेब काम नङ्सू अन्‍ची। होरप्रने नदेये हार्‌मन्देब काम चीन्‍न ख्यङ् मेस्‍ये अम्‍ब हार्‌मन्‍देब काम संसारजे मीयू क्‍वादेने था क्यूस्स्य।” 
JHN.7.5	चेनेयलो ङूजे च्योन्‌यूदेये ङू फ्‍याने विश्‍वास अन्‍चे ख्‍य।
JHN.7.6	येशूदे थमयूने यदे, “ङैजे लागि ज्‍य सेमे चूजोसेमेने अन्‍र ख्यङ्, तर नमयूजे लागि कम्ब सेमेने यली ज्‍य ख्यङ्। 
JHN.7.7	संसारजे मीयूदे नमयूने ह्‍यल चे अन्खू, तर ङैने ह्‍यल चीक्‍क्‍य, चेनेयलो ङैदे संसारजे मीयूदे चेब कामयू दुष्‍ट ख्यङ् यदेबे ङैदे गवाही पीन्‍क्‍य।
JHN.7.8	नमयू अम्‍ब दीन्बर मन्‍देने प्र। ङ अम्‍ब दीन्बर मन्‍देने अम्‍प्र, चेनेयलो ङैजे सेमे चूजोसेमे अम्‍फ्‍योर ख्यङ्।” 
JHN.7.9	थमयूने येरे यदेबे येशू गालीलनेने टूनूदे।
JHN.7.10	तर येशूजे च्योन्‌यू दीन्बर मन्‍देने गीलेङ्येदे ङूये सूदेये था अम्प्रेल्‍लाबे यरूशलेमने गीलीदे। 
JHN.7.11	हम्‍ब दीन्बरने यहूदीयूदे येशूने मल्‍न ख्‍य, मेस्‍ये “ङू केने ख्यङ्?” यदेबे थमयूदे लोत्‍दे।
JHN.7.12	मीहुलजे नङ्ने येशूजे पो चीन्‍न ख्‍य। कोइदे यदे, “ङू सोरो ज्‍य ख्यङ्।” कोइदे य ख्‍य, “दी, अम्‍बदे मीयूजे म्‍यात्‍या छाक्‍दीन ख्यङ्।” 
JHN.7.13	तर यहूदीयूने फदेबे ङूजे बारेने सूदेये केनेक्‍यूक्‍को अन्‍क्‍यम ख्‍य।
JHN.7.14	दीन्बरजे अन्द्रताने येशू यहूदीयूजे मन्दिर नङ्ने क्‍योइदे, मेस्‍ये शिक्षा पीदे। 
JHN.7.15	यहूदीयूदे हार्‌मन्दीदेबे येरे यदे, “चै पोये अन्लोम्‍लाबे ङूदे अन्छ्वा ज्ञान केरे प्रेत्‍दे?”
JHN.7.16	होर्‌दे येशूदे थमयूने जवाफ पीन्‍दे, “ङैदे लोम्‍मेब पो ङैजे दी, तर सूदे ङैने कूल्‍बीदे हम्‍बजे ख्यङ्। 
JHN.7.17	परमेश्‍वरजे इच्छा अनुसार काम चेमेब मीयूदे अम्‍ब शिक्षा परमेश्‍वर तेलेदे रब ख्यङ् या ङैजे रङ्सेजे शिक्षा ख्यङ्, हम्‍ब था प्रेक्‍क्‍य। 
JHN.7.18	रङ्सेजे पो त्‍या क्‍यमब मीदे, रङ्सेजे गेसेन् मेल्‍क्‍य, तर सूदे रङ्सेने कूल्‍बेबजे गेसेन् मेल्‍क्‍य हम्‍ब सत्य क्‍यूक्‍क्‍य। मेस्‍ये ङूप्रे छल्‍‍जे पो क्यूस्स्ये त्‍वो। 
JHN.7.19	च मोशादे नमयूने नियम पीन ते? तर नमयू सूदेये हम्‍ब नियम अम्‍मन्‍दी। नमयूदे ङैने चेने सेमे?”
JHN.7.20	मीहुल‍दे जवाफ पीन्‍दे, “नने छेत् लादीक ख्यङ्। नने सूदे सेमेदे?”
JHN.7.21	येशूदे थमयूने जवाफ पीन्‍दे, “ङैदे कामत्‍या चीत्‍दे, होर्‌दे नमयू क्‍वाने हार्‌मन्‍दीदे। 
JHN.7.22	मोशादे नमयूने खतना चेब छ्‌यप् पीने ख्यङ् (येरेक्‍यूल्‍लीने अम्‍ब मोशादे सुरु चेब दी, तर नमयूजे मेमेदे सुरु चेब ख्यङ्), तर आराम टूङब दिननेये नमयूदे पीचयूजे खतना चे ख्यङ्। 
JHN.7.23	परमेश्‍वरदे मोशाने पीनेब नियम अम्‍मन्‍दे अन्‍चीस्‍स्‍य यदेबे कादेये कोइ मीदे आराम टूङब दिनने खतना चीक्‍क्‍य यलो, ङैदे मीत्‍याने आराम टूङब दिनने चेलाबे तम् चीम्‍मीदे यदेबे नमयू च ङैप्रे प्रोलङ औ? 
JHN.7.24	त्‍वा लेत्‍देबे दी, तर ज्‍य तर्‌तीप्‍दे न्याय ची।”
JHN.7.25	यरूशलेमजे कोइ मीयूदे यदे, “थमयूदे सेमेब मी अम्‍बने ते? 
JHN.7.26	ले-ले, क्वादेने था प्रेल्‍लाबे अम्‍बदे क्‍यम्न ख्यङ्, तर थमयू ङूने चैत्‍याये अन्‌-य! अम्‍ब मी ख्रीष्‍ट ख्यङ् यब पो धर्म गुरुयूदे तम्दम्ने था प्रेत्‍दा? 
JHN.7.27	अम्‍ब मी केर्‌दे रब ख्यङ् यदेबे ङीन क्‍वादेने था ख्यङ्। तर ख्रीष्‍ट रब ङू केर्‌दे रीय यदेबे सूदेये था प्रेस्‍स्ये त्‍वो।”
JHN.7.28	होर्‌दे येशूदे यहूदीयूजे मन्दिरने लोम्‍मीनूब येशूदे बोङ्बे तलाब के योन्देबे यदे, “नमयूदे ङैने स्‍येय, मेस्‍ये ङ केर्‌दे रदे, हम्‍बये था ख्यङ्, ङ रङ्सेजे इच्छादे रदी, तर ङैने सूदे कूल्‍बीदे ङू तम्दम् ख्यङ्। नमयूदे ङूने अन्‍स्‍ये, 
JHN.7.29	तर ङैदे ङू स्‍ये ख्यङ्, चेनेयलो ङ ङूदे कूल्‍बीदेबे रब ख्यङ् मेस्‍ये ङूदे ङैने कूल्‍बे ख्यङ्।”
JHN.7.30	अम्‍ब पो तदेबे थमयूदे ङूने चूङ मेदे, तर सूदेये चूङने अन्खू, चेनेयलो अझ ङूजे बील अन्‍र ख्‍य। 
JHN.7.31	तर मीहुल नङ्ने कूम मीदे ङूने विश्‍वास चीत्‍दे, मेस्‍ये थमयूदे यदे, कन्‍छ्वाब ख्रीष्‍ट रीय, हन्‍छ्वाब अम्‍ब मीदे चेब च्‍यूनूयू यली थेप् च्‍यूनू ङूदे चीम्‍मीया स्व?”
JHN.7.32	मीहुल‍दे ङूजे बारेने पो चीन्‍नब फरिसीयूदे तदे। होर्‌दे पूस्‍र्‌या केन्‌यू मेस्ये फरिसीयूदे ङू चूङने यरूशलेम मन्दिरजे सीन्त्री टूङब मीयूने कूल्‍बीदे।
JHN.7.33	येशूदे यदे, “अझ तेदिन ङ नमयूप्रे क्‍यूक्‍क्‍य, होर्‌देङ्येदे ङैने कूल्‍बेब ट्‌याने ङ प्रीय। 
JHN.7.34	नमयूदे ङैने मल्‍क्‍य, तर तूस्‍ये त्‍वो, मेस्‍ये ङ कम्ब नेने प्रीय, नमयू होने र खूस्‍ये त्‍वो।”
JHN.7.35	होर्‌दे यहूदीयू त्‍यादे त्‍याने यदे, “अम्‍ब मी कने प्र मेदे, मेस्‍ये ङीनदे ङूने त्‍व-अन्खू य? अम्‍ब ग्रीकयूजे अन्द्रदे स्‍वा-स्‍वा थर्‌देबे टूनब यहूदीयू ट्‌याने प्रदेबे ग्रीकयूने शिक्षा पीनब सेम् चे औ? 
JHN.7.36	‘नमयूदे ङैने मेल्‍क्‍य, तर तूस्‍ये त्‍वो, मेस्‍ये केने ङू क्‍यूक्‍क्‍य, नमयू होने र खूस्‍ये त्‍वो’ अम्‍ब च य यी?”
JHN.7.38	धर्मशास्त्रने य प्रने ङै फ्‍याने विश्‍वास चेब मीजे सेम्दे जीया पीनब क्‍यू होङ्यू प्रेनीय।” 
JHN.7.39	तर अम्‍ब पो ङूदे पवित्र आत्माजे बारेने य ख्‍य, अम्‍ब पवित्र आत्मा ङू फ्‍याने विश्‍वास चेबयूदे प्रे मेल्‍न ख्‍य। चेनेयलो पवित्र आत्मा चूजोसेमे अम्‍पीन्‍क ख्‍य, मेस्‍ये येशूजे महिमा चूजोसेमे अन्‍क्‍यूर ख्‍य।
JHN.7.40	कोइ मीदे अम्‍ब पो ङ्‍यीन्‍देबे यदे, “अम्‍ब मी तम्दम्‍ने अगमवक्ता टूङ्।”
JHN.7.41	सूजोयूदे यदे, “ङू ख्रीष्‍ट ख्यङ्।”
JHN.7.41	तर कोइ कोइदे यदे, “ख्रीष्‍ट गालीलदे रीया? 
JHN.7.42	धर्मशास्त्रने ख्रीष्‍ट दाऊदजे खलकदे दाऊदजे त बेथलेहेमदे रीय यदेबे लिख्दीयेब तेया?” 
JHN.7.43	येर्‌बे येशूजे कारणदे मीयू अन्द्रदे त्‍या त्‍या अन्‍थून क्‍यूरी। 
JHN.7.44	थमयू नङ्जे कोइदे ङूने चूङ मेदे, तर ङू फ्‍याने सूदेये चूङने ला अम्‍पूइ।
JHN.7.45	होर्‌दे मन्दिरजे सीन्त्रीयू केन् पूस्‍र्‌यायूमेस्ये फरिसीयू ट्‌याने रदे। थमयूदे हम्‍बयूने यदे, “नमयूदे ङूने चेने अन्‍रे?”
JHN.7.46	सीन्त्रीयूदे जवाफ पीन्‍दे, “अम्‍ब मीदेप्र कलङ्बेये सूदेये अन्‍क्‍यम्!”
JHN.7.47	फरिसीयूदे हम्‍बयूने यदे, “नमयूये ङूदे होम्‍क औ? 
JHN.7.48	हुकुम चेबयू या फरिसीयू नङ्जे कोइदे ङू फ्‍याने विश्‍वास चे ख्‍ययीर? 
JHN.7.49	तर अम्‍ब मीहुलदे मोशाजे नियम अन्‍स्‍ये, हम्‍बयूदे श्राप प्रे ख्यङ्।”
JHN.7.51	ङीनजे मोशाजे नियमदे खूम् मीजे पो अन्ङ्‍यीन्‍लाबेने, मेस्‍ये ङूदे च चीक्‍क ख्‍य हम्‍ब अङ्‍कोलाबेने ङूने दोष चीक्‍कब ठहर्‌दीया स्व?
JHN.7.52	थमयूदे ङूने जवाफ पीन्‍दे, “नैये गालीलजे औ? धर्मशास्त्र चेलाबे छ्वे, मेस्‍ये नदे था प्रेक्क्य, गालीलदे अगमवक्ता सूत्‍याये योङ्‍रस्ये त्‍वो।” 
JHN.7.53	[होर्‌दे मीयू क्‍वाने रङ्से रङ्से कीम्‍ने गीलीदे।
JHN.8.1	तर येशू जैतून गङ्ने गीलीदे। 
JHN.8.2	नप्‍मून्‍देने ङू फेरि मन्दिरने गीलीदे, मेस्‍ये मीयू क्‍वाने ङू ट्‌याने रदे, होर्‌दे ङू टूङ्दे, मेस्‍ये थमयूने शिक्षा पीन्‍दे। 
JHN.8.3	पन्डे मेस्ये फरिसीयूदे वेश्य काम चीत्‍देबे प्रब मदीत्‍या रेत्‍देबे खोत्‍ताजे अन्द्रने मेर्‌से पीन्‍दे। 
JHN.8.4	“थमयूदे ङूने यदे, गुरुज्‍यू, अम्‍ब मदी वेश्य काम चेब नेदे ङ्येप्‍दे। 
JHN.8.5	नियमने मोशादे येर मीयूने लूङ्दे ठरेब आज्ञा ङीने पीने ख्यङ्। न अम्‍बजे बारेने च यीय?” 
JHN.8.6	तर थमयूदे ङूजे जाँच चेने मेस्‍ये ङू फ्‍याने दोष लैदे खूइच यदेबे येरे य ख्‍य।
JHN.8.6	येशूदे ट मो कूत्‍तू चीत्‍देबे सने ला टदे लिख्दीदे। 
JHN.8.7	तर कन्‍छ्वाब थमयूदे ङूने घरी-घरी लोत्‍दे हन्‍छ्वाब ङू मेर्‌देबे थमयूने यदे, “सूदे कलङ्बेये पाप अन्चीक्‍क ख्यङ्, हम्‍बदे पात्‍ता खूम् अम्‍ब मदीने लूङ्दे ठरीस्‍य।” 
JHN.8.8	होर्‌दे फेरि कूत्‍तू क्‍यूत्‍देबे सने ला टदे लिख्दीदे।
JHN.8.9	कन्‍छ्वाब थमयूदे अम्‍ब तदे, हन्‍छ्वाब मी केन्‌यूदेमेस्‍ये सुरु चीत्‍देबे चीदसेमे त्‍या त्‍या चीत्‍देबे गीलीदे, पात्‍ता ङ्येदे येशू त्‍याने हम्‍ब मदी पङ्‍गीदे मेस्‍ये येशूजे खूम्‍ने ङू मेर्‌नूदे।
JHN.8.10	येशूदे हम्‍ब मदीने लेत्‍देबे यदे, “या मो, थमयू केने गीली? नने सूदेये दण्ड अम्‍पीन?” 
JHN.8.11	ङूदे यदे, “प्रभु, सूदेये अम्पीन्।” येशूदे यदे ङैये नने दण्ड अम्‍पीन्। प्र, जेम्‍से फेरि पाप अन्‍चील्‍लाची।”]
JHN.8.14	येशूदे जवाफ पीन्‍दे, “ङ ङैजे बारेने गवाही पीन्‍क्‍य, होरनेयलीने ङैजे गवाही सत्य ख्यङ्। ङैदे स्‍ये ख्यङ्, ङ केर्‌दे रदे, मेस्‍ये कने प्रेन ख्यङ्। तर नमयूने अम्‍ब पो था त्‍वो, ङ केर्‌दे रीय, या कने प्रेन ख्यङ्। 
JHN.8.15	नमयू, मीजे विचारदे न्याय चीक्‍क्‍य, ङ सूजेये न्याय अन्‍ची। 
JHN.8.16	ङैदे न्याय चीत्‍दे यलो, ङैजे न्याय सत्य ठर्‌दीय। चेनेयलो न्याय चेब ङ तीत्‍या त्‍वो, तर ङ ख्यङ्, मेस्‍ये ङैने कूल्‍बेब प ख्यङ्। 
JHN.8.17	नमयूजे मोशाजे नियमनेये मी ङ्हीजे गवाही सत्य ठर्‌दीय यदेबे लिख्दीये ख्यङ्। 
JHN.8.18	ङैजे बारेने ङ रङ्सेने गवाही पीन्‍क्‍य, मेस्‍ये ङैने कूल्‍बेब पदे ङैजे बारेने गवाही पीन्‍क्‍य।”
JHN.8.19	थमयूदे ङूने लोत्‍दे, “नैजे प कने ख्यङ्?”
JHN.8.19	येशूदे जवाफ पीन्‍दे, “नमयूदे ङैनेये अन्‍स्‍ये, पनेये अन्‍स्‍ये। नमयूदे ङैने स्‍ये यलो ङैजे पनेये स्‍ये ख्यङ्दे।” 
JHN.8.20	अम्‍ब पो ङूदे मन्दिरने शिक्षा लोम्मीनूब भेटी प्‍वेब बक्स ट्‌याने य ख्‍य, होर्‌दे ङूने सूदेये अन्‍चूङ्, चेनेयलो ङूजे बील अझ अन्‍र ख्‍य।’
JHN.8.21	ङूदे फेरि थमयूने यदे, “ङ यैयादे थे चेकीय, मेस्‍ये नमयूदे ङैने मल्‍क्‍य, होर्‌दे नमयू रङ्से पापने सीबीय। ङ केने प्रीय होने नमयू र अन्खू।”
JHN.8.22	यहूदीयूदे यदे, “अम्‍ब रङ्सेदे रङ्सेने से मे‌इच? चेनेयलो अम्‍बदे ‘ङ कने प्रीय, होने नमयू र अन्खू’ यदेबे येको।”
JHN.8.23	होर्‌दे ङूदे थमयूने यदे, “नमयू पृथ्वीजे ख्यङ्। ङ स्वर्गदे रब ख्यङ्। नमयू अम्‍ब संसारजे ख्यङ्। ङ अम्‍ब संसारजे दी। 
JHN.8.24	ङैदे नमयूने यदे, ‘नमयू रङ्से पापदे सीबीय’, चेनेयलो ङ हम्‍बने ख्यङ् यदेबे नमयूदे विश्‍वास अन्चीत्‍देयलो रङ्सेजे पापने सीबीय।”
JHN.8.25	थमयूदे ङूने लोत्दे, “न सू?” येशूदे थमयूने यदे, “ङ सू यदेबे ङैदे खूम्‍मेस्‍येने नमयूने येन ख्यङ्। 
JHN.8.26	ङैदे नमयूजे बारेने य पर्‌दे मेस्ये न्याय चेपर्‌देब कूम ख्यङ्। तर ङैने कूल्‍बेब सत्य ख्यङ्, मेस्‍ये ङूदे स्‍य्‍वेब पोयू ङ संसारजे मीयूने यीय।”
JHN.8.27	येशूदे स्वर्गने ख्‍यब पजे बारेने य ख्यङ् यदेब थमयूदे अङ्‍को। 
JHN.8.28	येरेक्‍यूत्‍देबे येशूदे यदे, “कन्‍छ्वाब नमयूदे मीजे चने तो क्रूसने लङ्क्‍य, हन्‍छ्वाब ङ हम्‍बने टूङ् यदेबे नमयूदे स्‍येय, मेस्‍ये ङ रङ्सेजे इच्छादे चेये अन्‍ची, तर पदे लोम्‍मेब पोयू ङैदे क्‍यम टोङ् यदेबे स्‍येय।
JHN.8.29	ङैने कूल्‍बेब ङैप्रे ख्यङ्। ङूदे ङ त्‍याने अम्‍पोङ्ये ख्यङ्, चेनेयलो ङ येतार्‌ने ङूने सूग्‍लाबे चेब काम चीक्‍क्‍य।” 
JHN.8.30	येशूदे यब अम्‍ब पोयू तदेबे कूम मीदे ङू फ्‍याने विश्‍वास चीत्‍दे।
JHN.8.31	येशूदे रङ्सेने विश्‍वास चेब यहूदीयूने यदे, “नमयूदे ङैजे वचनने विश्‍वास चीत्‍देबे मन्‍दीनूलो नमयू तम्दम्‍ने ङैजे स्यूस्स्या क्‍यूक्‍क्‍य। 
JHN.8.32	होर्‌दे सत्य यब च टोङ् यदेबे स्‍येय, मेस्‍ये सत्यदे नमयूने छुटकारा पीन्‍क्‍य।”
JHN.8.34	येशूदे थमयूने जवाफ पीन्‍दे, “तम्दम्‍ने, ङ नमयूने यीय, पाप काम चेब मी क्‍वाने पापजे त्‍वो ख्यङ्। 
JHN.8.35	त्‍वो येतार्‌ने कीम्‍ने अन्‍टोङ् तर चब येतार्‌ने कीम्‍ने टूङ्क्‍य। 
JHN.8.36	येरेक्‍यूत्‍देबे चदे नमयूने छुटकारा पीन्‍देयलो पक्‍कने नमयू छुटकारा प्रेब क्‍यूक्‍क्‍य। 
JHN.8.37	नमयू अब्राहामजे छगूम्-पूर्‌गूम्‍यू यदेबे ङैने था ख्यङ्। तर नमयू ङैने से मल्‍न ख्यङ्, चेनेयलो ङैजे वचनदे नमयूजे सेम्‍ने ने अम्‍प्रे। 
JHN.8.38	ङ ङैजे पप्रे ख्यङ्ब तङब पोयूजे बारेने यीय, तर नमयूब नमयूजे पदे यदेबे तब पोयू चीक्‍क्‍य।”
JHN.8.39	थमयूदे ङूने यदे, “ङीजे पब अब्राहाम ख्यङ्।”
JHN.8.39	येशूदे थमयूने यदे, “नमयू अब्राहामजे च कून् यलो, अब्राहामदे चेब कामप्रने चे ख्यङ्दे। 
JHN.8.40	परमेश्‍वरदे यदेबे ङैदे तब तम्दम् पोयू नमयूने स्‍य्‍योप्‍प नमयूदे ङैने सेमेख्यङ्, तर अब्राहामदे येर कामब अन्चीक्‍क। 
JHN.8.41	नमयूजे पदे चे काम चीत्‍दे हम्‍ब काम‍ने नमयूदे चे ख्यङ्।”
JHN.8.41	थमयूदे ङूने यदे, “ङी वेश्य काम चीत्‍देबे प्रेब दी। ङीजे प तीत्‍या ख्यङ्, ङू परमेश्‍वर ख्यङ्।”
JHN.8.42	येशूदे थमयूने यदे, “नमयूजे पब परमेश्‍वर यलो नमयूदे ङैने प्रेम चे ख्यङ्दे, चेनेयलो ङ परमेश्‍वरदे कूल्‍बेब क्‍यूत्‍देबे चूजो यैयाने ख्यङ्। ङ रङ्सेजे इच्छादे र दी, तर ङूदे ङैने कूल्‍बे ख्यङ्। 
JHN.8.43	ङैदे क्‍यमब पो नमयूदे चैने अङ्क्‍व? चेनेयलो नमयूदे ङैजे वचन ङ्यीन्‍तीङ् अन्‍र। 
JHN.8.44	नमयूजे रङ्से प शैतान ख्यङ्, मेस्‍ये नमयूजे रङ्सेजे पजे इच्छा पूरा चेब सेम् चे ख्यङ्। हम्‍ब सुरुमेस्‍येने मी सेब ख्‍य, मेस्‍ये तम्दम् पो ङ्‍यीन्तीङ् अन्‍र, चेनेयलो ङूने चैत्याये सत्य त्‍वो। ङू ङूजे बनी अनुसारजे लूच्‍च पो क्‍यम ख्यङ्, चेनेयलो ङू लूच्‍च ख्यङ्, मेस्‍ये लूच्‍च चेबजे प ख्यङ्। 
JHN.8.45	तर ङैदे तम्दम् क्‍यम्‍लीने नमयू ङैने विश्‍वास अन्‍ची। 
JHN.8.46	नमयू नङ्ने सूदे ङैने पापजे दोष लैदेखूइया? ङैदे तम्दम् क्‍यम्‍न ख्यङ् यलो, नमयूदे ङैने चेने विश्‍वास अन्‍चे? 
JHN.8.47	सू परमेश्‍वरजे ख्यङ्, ङूदे परमेश्‍वरदे क्‍यमब वचन ङ्‍यीन्क्य। नमयू परमेश्‍वरजे दी होरेक्‍यूत्‍देबे ङूजे वचन नमयूदे अन्ङ्‍यीन्।’’
JHN.8.48	यहूदीयूदे ङूने जवाफ पीन्‍दे, “न सामरी ख्यङ् मेस्‍ये नने छेत् लादीक ख्यङ्, ङीदे यब अम्‍ब पो ठीक ते?”
JHN.8.49	येशूदे जवाफ पीन्‍दे, “ङैने छेत् लादीक दी। ङ ङैजे पने गेसेन् चीक्‍क्‍य, तर नमयूदे ङैने गेसेन् अन्‍ची। 
JHN.8.50	तर ङ रङ्सेदे रङ्सेजे महिमा अम्मेल्, मीत्‍या ख्यङ् ङूदे महिमा मल्‍क्‍य मेस्‍ये न्याय चीक्‍क्‍य। 
JHN.8.51	तम्दम्‍ने ङ नमयूने यीय, कादेये ङैदे यब वचन कोइदे मन्दी‍देयलो हम्‍बदे कलङ्बेये सीब पर्‌दीस्‍ये त्‍वो।”
JHN.8.52	यहूदीयूदे ङूने यदे, “जेम्‍से ङैने पक्‍क रुप्ने था क्‍यूत्‍दे, नने छेत् लादीकने टोङ्। अब्राहाम सीइ अगमवक्तायूये सीइ, तर नदे यीय, ‘कोइदे ङैजे वचन मन्‍दीलो हम्‍ब कलङ्बेये अन्‍सीब यदेबे य ख्यङ्।’ 
JHN.8.53	ङीजे मेमे अब्राहाम यली न केन् औ? ङू सीइ, होर्‌दे अगमवक्तायूये सीइ, नदे रङ्सेब सू मन्‍न ख्यङ्?
JHN.8.54	येशूदे जवाफ पीन्‍दे, “कादेये ङैदे रङ्सेजे महिमा चीत्‍देयलो ङैजे महिमा काम अन्‍लादे क्‍यूक्‍क्‍य। ङैने महिमा पीनब ङैजे प ख्यङ्, ङूनेने नमयूदे ङीनजे परमेश्‍वर य ख्यङ्। 
JHN.8.55	नमयूदे ङूने अन्‍स्‍ये, तर ङूने ङैदे चेलाबे स्‍ये ख्यङ्। ङैदे ङूने अन्-स्येयलो ङैये नमयू प्रने लूच्‍च ठर्‌तीय। तर ङैदे ङूने स्‍येय मेस्‍ये ङूदे यब पोने मन्‍दीय। 
JHN.8.56	नमयूजे मेमे अब्राहामदे ङ रब दिन लेब सोरो सेम् चीन्‍न ख्‍य, मेस्‍ये ङूदे तङ्देबे सोरो सूग्‍दे।”
JHN.8.57	येरेक्‍यूत्‍देबे यहूदीयूदे ङूने यदे, “न रङ्सेके ङ्यील्लङ्दे वर्ष च्‍यू त्‍याये अम्‍फ्‍योये ख्यङ् यलो, नदे ङीजे मेमे अब्राहामने केरे तङ्दे?”
JHN.8.58	येशूदे थमयूने यदे, “तम्दम्ने ङ नमयूने यीय, अब्राहाम जन्मीदेयली खूम्‍देमेस्‍येने ङ ख्‍य।” 
JHN.8.59	होर्‌दे ङूने ठरेने थमयूदे लूङ् थादे, तर येशू छ्‌यूप्‍देबे मन्दिरदे फीने योङ्देबे गीलीदे।
JHN.9.1	हैयादे प्रेनूब येशूदे जन्मीदीबने म्‍या अन्‍तङब मीने तङ्दे। 
JHN.9.2	ङूजे स्यूस्स्यायूदे ङूने लोत्‍दे, “गुरु, सूदे चीक्‍कब पाप‍दे अम्‍ब मी जन्मीदीबने म्‍या अन्‍तङ क्‍यूत्‍दे? ङूजे प-मजे पापदे यी ङूजे रङ्सेजे पापदे?”
JHN.9.3	येशूदे जवाफ पीन्‍दे, “ङूजे रङ्से पापदेये दी, मेस्‍ये ङूजे प-मजे पापदे चीत्‍देबेये दी, तर परमेश्‍वरजे काम अम्‍ब मीजे जीयाने तङ्स्‍य यदेबे ङू म्‍या अन्‍तङ् क्‍यूर ख्यङ्। 
JHN.9.4	नोजे ओथ्याङ् ख्यङ्बने ङैने कूल्‍बेबजे कामयू ङीनदे चे पर्‌दीय। मून्‍दूङ् क्‍यूप्‍पमेस्‍ये सूदेये काम चे अन्खू। 
JHN.9.5	ङ संसारने ख्यङ्दा, ङ संसारजे ओथ्याङ् ख्यङ्।”
JHN.9.6	अम्‍ब पो यदेबे ङूदे सने छ्‌योम पूत्‍दे, मेस्‍ये छ्‌योमने स च्‍योप्‍देबे ह्‍योलो बन्‍दीदेबे हम्‍बजे म्‍याने छेल्‍मीदे। 
JHN.9.7	होर्‌दे येशूदे हम्‍बने यदे, “प्र, सिलोआमजे (अम्‍बजे अर्थ ‘कूल्‍बेब’ ख्यङ्) क्‍यू छ्वोने प्रदेबे स्‍येल्।” ङू गीलीदे स्‍येल्‍दे, मेस्‍ये म्‍या तङ ख्‍व क्‍यूत्‍देबे ल्‍वारदे।
JHN.9.8	ङूजे खीम्‍चेयू मेस्‍ये ङू स्‍य्‍वान तङब मीयूदे यदे, “टूङ्देबे स्‍य्‍वानब मी अम्‍बने ते?”
JHN.9.9	कोइ मीयूदे यदे, “अम्ब ङू ख्यङ्।” तर सूजोयूदे यदे, “दी, ङूप्रने तङ ख्यङ्” हम्‍ब मी।
JHN.9.9	रङ्सेदेने यदे, “अँ, ङ हम्‍ब मीने न।”
JHN.9.10	होर्‌दे थमयूदे ङूने लोत्‍दे, “नैजे म्‍या केरे तङ ख्‍व क्‍यूत्‍दे?”
JHN.9.11	ङूदे जवाफ पीन्‍दे, “येशू यब मीत्‍यादे सजे ह्‍योलो बन्‍दीदे ङैजे म्‍याने छेल्‍मीदेबे यदे, ‘सिलोआमने प्रदेबे स्‍येल्।’ होर्‌दे गीलीदेबे ङैदे स्‍येल्‍दे, मेस्‍ये तङ ख्‍व क्‍यूत्‍दे।”
JHN.9.12	थमयूदे ङूने यदे, “ङू केने ख्यङ्?” ङूदे यदे, “खै ङैने था त्‍वो।”
JHN.9.13	तरखूम्जे म्‍या अन्‍तङ ख्‍यब मीने थमयूदे फरिसीयू ट्‌याने रेत्‍दे। 
JHN.9.14	येशूदे सजे ह्‍योलो बन्‍दीदेबे कम्ब दिनने हम्‍ब मीजे म्‍या तङ ख्‍वब चीम्‍मीदे हम्‍ब यहूदीयूजे आराम टूङब दिन पर्‌तेब ख्‍य। 
JHN.9.15	फरिसीयूदे हम्‍बने लोत्‍दे, “न केरे तङ ख्‍व क्‍यूत्‍दे?” हम्‍बदे थमयूने यदे, “ङूदे ङैने सजे ह्‍योलो म्‍याने छेल्‍मीदे, होर्‌दे ङैदे क्‍यूदे स्‍येल्‍पीदे मेस्‍ये तङ खूदे।”
JHN.9.16	त्‍या ङ्ही फरिसीयूदे यदे, अम्‍ब मी परमेश्‍वरतेलेदे रब दी, चेनेयलो ङूदे यहूदीयूजे आराम टूङब दिन अम्‍मन्‍दी।”
JHN.9.16	तर सूजोयूदे यदे, “पापी मीदे येर च्‍यूनूयू केरे चे खूदे?” मेस्‍ये थमयू त्‍यात्‍याने अन्‍थून क्‍यूरी।
JHN.9.17	थमयूदे हम्‍ब म्‍या अन्‍तङब मीने फेरि लोत्‍दे, “ङूदे नैजे म्‍या तङ्ला चीम्‍मे ख्यङ्, जेम्‍से ङूजे बारेने न च यीय?”
JHN.9.17	हम्‍बदे जवाफ पीन्‍दे, “ङू अगमवक्ता ख्यङ्।”
JHN.9.18	म्‍या तङब मीजे प-मने कोदेबे अन्‍लोदासेमे यहूदीयूदे हम्‍ब तम्दम्‍ने म्‍या अन्‍तङ ख्‍य मेस्‍ये तङ ख्‍वा क्‍यूत्‍दे यब पो अम्पत्‍ती। 
JHN.9.19	होर्‌दे थमयूदे ङूजे प-मने लोत्‍दे, “अम्‍ब नमयूजे च औ, ङू जन्मीदीबने म्‍या अन्‍तङ औ? अम्‍ब चूजो केरे म्‍या तङ ख्‍वा क्‍यूत्‍दे?”
JHN.9.20	ङूजे प-मदे थमयूने यदे, “अँ अम्‍ब ङीजे च न मेस्‍ये जन्मीदीबने म्‍या अन्‍तङ ख्‍य, 
JHN.9.21	तर ङूदे केरे तङ ख्‍व क्‍यूत्‍दे ङीदे अन्‍स्‍ये, या अम्‍बजे म्‍या सूदे तङ ख्‍व चीम्‍मीदे हम्‍बये ङीदे था त्‍वो। ङू मीसा ठ्वाये ख्यङ्, ङूने नमयूदेने ल्‍वे, ङू रङ्सेदेने य खूइय।” 
JHN.9.22	ङूजे प-मदे अम्‍ब पो यदे, येर्‌बे थमयू यहूदीयू तङ्देबे फ ख्‍य। चेनेयलो ख्रीष्‍ट यदेबे सूदे ङूने मन्‍दीय, हम्‍बने सभा-कीम्‍दे योम्‍बे पर्‌दीय यदेबे यहूदीयूदे खूम्‍ने मोतो चे ख्‍य। 
JHN.9.23	होरेक्‍यूत्‍देबे ङूजे प-मदे यदे, “ङू मीसा ठ्वाये ख्यङ्, ङूनेने ल्‍वे।”
JHN.9.24	हन्‍छ्वामेस्‍ये हम्‍ब खूम् म्‍या अन्‍तङ ख्‍यब मीने थमयूदे फेरि कोदेबे यदे, “परमेश्‍वरने महिमा पीन्। ङीने था ख्यङ् हम्‍ब मी पक्‍कने पापी ख्यङ्।”
JHN.9.25	ङूदे जवाफ पीन्‍दे, “ङू पापी ख्‍य यी त्‍वो, ङैने था त्‍वो। पो तीत्‍यात्‍या ङैदे स्‍ये ख्यङ्, यी ङ म्‍या अन्‍तङ ख्‍य, तर जेम्‍से तङख्यङ्।”
JHN.9.26	हन्‍छ्वाब थमयूदे ङूने यदे, “ङूदे नने च चीम्‍मीदे? ङूदे नैजे म्‍या केरे पूक्‍मीदे?”
JHN.9.27	हम्‍बदे थमयूने जवाफ पीन्‍दे, “ङैदे तर खूम्‍ने नमयूने यदे, तर नमयूदे अन्ङ्‍यीन्। जेम्‍से फेरि चेने ङ्‍यीनमे? नमयूये ङूजे स्यूस्स्या क्‍यूर मैयीर?”
JHN.9.28	थमयूदे ङूने फ्राचीदे मेस्‍ये यदे, “न म ङूजे स्यूस्स्या क्‍यूत्‍दे, तर ङीब मोशाजे स्यूस्स्या ख्यङ्। 
JHN.9.29	परमेश्‍वरदे मोशाप्रे पो क्‍यमब ङीने था ख्‍य, तर हम्‍ब मी कनेजे यदेबे ङीने था त्‍वो।”
JHN.9.30	हम्‍ब मीदे जवाफ पीन्‍देबे थमयूने यदे, “चै नोङ्ल्‍या पो! ङू केर्‌दे र ख्यङ् यदेबे नमयूदे था त्‍वटोङ्, तर ङैजे म्‍या ङूदेने पूक्‍मीदे। 
JHN.9.31	परमेश्‍वरदे पापीयूजे प्रार्थना अन्ङ्‍यीन् यब पो ङीन क्‍वानेने था ख्यङ्, तर परमेश्‍वरने फब मेस्‍ये ङूजे इच्छा अनुसार काम चेब मीजे प्रार्थनात्‍या ङ्‍यीन्क्य। 
JHN.9.32	संसारजे सुरु क्यूरमेस्‍येने येर जन्मेदीबने म्‍या अन्‍तङब मीजे म्‍या पूक्‍मेब पो कलङ्बेये अन्‍त। 
JHN.9.33	कादेये अम्‍ब मी परमेश्‍वरदे कूल्‍बेब दीयलो ङूदे चैये चे अङ्ख्‍व ख्यङ्दे।”
JHN.9.34	थमयूदे ङूने जवाफ पीन्‍दे मेस्‍ये यदे, “नब च्‍याप्‍पाने पापने प्रेक्‍कब मीदे ङीने लोम्‍मे मै औ?” मेस्‍ये थमयूदे हम्‍बने हैयादे फीने योम्‍बीदे।
JHN.9.35	थमयूदे ङू फीने योम्‍बीदे यब पो येशूदे तदे, मेस्‍ये येशूदे हम्‍बने तूदेबे यदे, “नदे ङ मीजे च फ्‍याने विश्‍वास चीक्‍क्‍या?”
JHN.9.36	ङूदे जवाफ पीन्‍देबे यदे, “प्रभु, ङू सू? ङैने येमी मेस्‍ये ङ विश्‍वास चीक्‍क्‍य।”
JHN.9.37	येशूदे ङूने यदे, “नदे ङूने तङ्न ख्यङ्, ङू चूजो नैप्रे बात् सेन्‍न ख्यङ्।”
JHN.9.38	होर्‌दे ङूदे यदे, “प्रभु ङ विश्‍वास चीक्‍क्‍य” मेस्‍ये ङूदे ङूने स्यूव पीन्‍दे।
JHN.9.39	होर्‌दे येशूदे यदे, “ङ न्यायजे लागि अम्‍ब संसारने रदे, अन्‍तङब मीयूदे तङ्स्‍य मेस्‍ये तङ ख्यङ् यब मीयू अन्‍तङ क्‍यूप्‍पस्‍य।”
JHN.9.40	येर पो तदेबे येशूजे ट्‌याने ख्‍यब फरिसीयू अन्द्रदे त्‍या ङ्ही मीयूदे ङूने यदे, “च ङीननेये म्‍या अन्‍तङब यऔ?”
JHN.9.41	येशूदे थमयूने यदे, “बूरू नमयू म्‍या अन्‍तङ यलो पापजे दोष अन्‍लादे ख्यङ्दे, तर नमयू ङीदे तङ ख्यङ् यदेबे य ख्यङ्, येरेक्‍यूत्‍देबे नमयूजे पाप टूनीय।”
JHN.10.1	“तम्दम्‍ने ङ नमयूने यीय, सू सोम्‍प्रङ्जे ख्‍योदे नङ्ने अन्‍क्‍योर, तर सूजो नेदे टदेबे नङ्ने क्‍योरीय, हम्‍ब खूमान् मेस्‍ये डाँकू क्‍यूक्‍क्‍य। 
JHN.10.2	तर ख्‍योदे क्‍योरब मी सोम्‍प्रङ्ब ख्यङ्। 
JHN.10.3	ख्‍योने टूनब सीन्त्रीदे ङूजे प्रङ्बजे लागि ख्‍यो पूक्‍मीय, मेस्‍ये स्वान्‌यूदे ङूजे के ङ्‍यीन्क्य, होर्‌दे ङूदे रङ्से स्वान्‌यूने मीन्दे कोय, होर्‌दे थमयू फीने कूबीय। 
JHN.10.4	कन्‍छ्वाब ङूदे ङूजे रङ्से स्वान्‌यू क्‍वाने फीने योन जेङ्‍क्‍य, ङू थमयूजे खूम्दे प्रीय, मेस्‍ये स्वान्‌यू ङूजे ङ्‍ये-ङ्‌ये प्रीय, चेनेयलो स्वान्‌यूदे ङूजे के स्‍येय। 
JHN.10.5	अन्‍चीन्‍तेब मी ङ्‍ये-ङ्‍ये स्वान्‌यू प्रस्ये त्‍वो, तर हम्‍ब तङ्देबे छ्‌योङ्बीय। चेनेयलो सर् मीजे के थमयूदे अन्‍स्‍ये।” 
JHN.10.6	येशूदे थमयूने अम्‍ब उखान यदे, तर ङूदे थमयूने यब पो थमयूदे अङ्‍को।
JHN.10.7	येरेक्‍यूत्‍देबे येशूदे थमयूने फेरि यदे, “तम्दम्‍ने ङ नमयूने यीय, स्वान्‌यूजे ख्‍यो ङ ख्यङ्। 
JHN.10.8	ङ यली खूम् रब मीयू क्‍वाने खूमान् मेस्‍ये डाँकूयू ख्यङ्, तर स्वान्‌यूदे हम्‍बयूजे पो अन्ङ्‍यीन्। 
JHN.10.9	प्रङ्जे ख्‍यो प्र ङ ख्यङ् कादेये कोइमी अम्‍ब ख्‍यो क्‍यूत्‍देबे नङ्ने क्‍योबदेयलो हम्‍ब बच्‍दीय, मेस्‍ये नङ्ने फीने प्र र चीक्‍क्‍य, होर्‌दे खर्‌कने रेम च प्रेक्‍क्‍य।
JHN.10.10	“खूमान् ब ख्‍वने, सेने मेस्ये नाश चेने त्‍यामे रीय। ङ ब नमयूदे जीया प्रेस्‍स्‍य, मेस्‍ये हम्‍ब पूरा रुप्ने प्रेस्‍स्‍य यदेबे रदे। 
JHN.10.11	ङ सोरो ज्‍य प्रङ्ब ख्यङ्। सोरो ज्‍य प्रङ्बदे रङ्सेजे स्वान्‌यूजे लागि रङ्से ङ्वने पीन्‍क्‍य। 
JHN.10.12	स्वान्‌ छने त्‍या येनब मीब रङ्से स्वान्‌यूजे प्रङ्बप्र दी। च्यूङ्‍कू रेनब तङ्देबे हम्बदे स्वान्‌यू क्‍वाने पोङ्‍गीदेबे छ्‌योङ्बीय, होर्‌दे च्यूङ्‍कूदे बगलने सेने नेन्डीय होर्‌दे स्वा-स्‍वा चीप्‍पीय। 
JHN.10.13	हम्‍ब छ्‌योङ्बीय, चेनेयलो ङू मेला पीन्‍देबे काम च्‍योलब मी ख्यङ्, ङूदे स्वान्‌जे चैये ख्याल अन्‍ची।
JHN.10.15	केर्‌बे पदे ङैने स्‍ये ख्यङ्, ङैदेये पने स्‍ये ख्यङ्, होर्‌दे ङ ङैजे स्वान्‌यूजे लागि ङैजे रङ्से ङ्वये पीन्‍क्‍य।
JHN.10.16	“ङैजे सूजो स्वान्‌ ख्यङ्, हम्‍ब अम्‍ब प्रङ्जे दी। हम्‍बयूनेये ङैदे रे पर्‌दे ख्यङ्, मेस्‍ये हम्‍बयूदे ङैजे के ङ्‍यीन्क्य, होर्‌दे ङैजे स्वान्‌यू क्‍वाने बगल त्‍या क्‍यूत्‍देबे थमयूजे प्रङ्ब तीत्‍या क्‍यूक्‍क्‍य। 
JHN.10.17	पदे ङैने प्रेम चीत्‍दे, चेनेयलो ङ रङ्सेजे प्राण फेरि ल्वामेब हिसाबदे पीन्क्‍य। 
JHN.10.18	सूदेये ङैजे प्राण कीन अन्‍खू, तर ङ रङ्सेजे इच्छादे रङ्सेजे प्राण पीन्‍क्‍य। रङ्सेजे प्राण पीनब हक ङैने ख्यङ्, होर्‌दे फेरि कीन ख्‍वब हकये ङैने ख्यङ्। अम्‍ब आज्ञा ङैजे पदे ङैने पीन ख्यङ्।”
JHN.10.19	अम्‍ब वचनजे कारणदे यहूदीयूजे अन्द्रने फेरि अन्‍थून क्‍यूरी। 
JHN.10.20	कूम यहूदीयूदे यदे, “अम्‍ब मीने छेत् लादीक ख्यङ्, मेस्‍ये अम्‍ब पर क्‍यूरे ख्यङ्। नमयू अम्‍बजे पो चेने ङ्‍यीन्‍न?”
JHN.10.21	सूजोयूदे यदे, “छेत् लादीकब मीजे पो येर अन्‍क्‍यूर्। छेत्‍दे म्‍या अन्‍तङब मीजे म्‍या तङ ख्‍व चीम्‍मे खूइय?”
JHN.10.22	सर्‌कमस्ने मन्दिर सूम्‍देब दीन्बर यरूशलेमने ख्‍य। 
JHN.10.23	येशू मन्दिर नङ्ने सोलोमनजे दोलेन्‍ने ट्वान ख्‍य। 
JHN.10.24	यहूदीयूदे ङूजे ती-छो फूङ् क्‍यूत्‍देबे लोत्‍दे, “कन्‍छ्वासेमे नदे ङीने अल्मल् चीन्‍न? न ख्रीष्‍ट ख्यङ् यलो ङीने चेलाबे येमी।”
JHN.10.25	येशूदे थमयूने जवाफ पीन्‍दे, “ङैदे नमयूने येक ख्यङ्, तर नमयू विश्‍वास अन्‍ची। ङैजे पजे मीन्‍ने ङैदे चे काम चीत्‍दे, हम्‍ब काम‍देने ङैजे गवाही पीन्‍क्‍य। 
JHN.10.26	तर नमयू विश्‍वास अन्‍ची, चेनेयलो नमयू ङैजे स्वान्‌ बगलजे दी।
JHN.10.27	“ङैजे स्वान्‌यूदे ङैजे के ङ्‍यीन्क्य, मेस्‍ये ङैदे हम्‍बयूने स्‍येय, होर्‌दे थमयू ङैजे ङ्‍ये-ङ्‍ये रीय। 
JHN.10.28	थमयूने ङ कलङ्बेये अन्सीबब जीया पीन्‍क्‍य, होर्‌दे थमयू कलङ्बेये नाश अन्‍क्‍यूप्‍प, मेस्‍ये थमयूने सूदेये ङैजे लादे लेन्के अन्खू। 
JHN.10.29	ङैजे पदे हम्‍ब ङैने पीन ख्यङ्: ङू पात्‍ता नङ्ने केन् ख्यङ्। थमयूने पजे लादे लेन्‍देबे सूदेये योन्गे अन्‍खू। 
JHN.10.30	प प्रे ङ त्‍या ख्यङ्।”
JHN.10.31	यहूदीयूदे ङूने खान्‍देस्ये यदेबे फेरि लूङ् थादे। 
JHN.10.32	येशूदे थमयूने यदे, “ङैदे नमयूने ङैजे पदे पीनब सोरो ज्‍य काम चीम्‍मीदे, हम्‍ब कामयू नङ्ने कम्ब कामजे लागि नमयू ङैने लूङ्दे खान्‍दे मेल्‍न?”
JHN.10.35	कादेये कोइ ट्‌याने परमेश्‍वरजे वचन रदे, हम्‍बयूने ङूदे देवयू यदे, मेस्‍ये धर्मशास्त्र लूच्‍च क्‍यूर अन्खू, 
JHN.10.36	पदे पवित्र चीत्‍देबे संसारने कूल्‍बेब मीदे, ‘ङ परमेश्‍वरजे च ख्यङ्’ यदेबे यब केर्‌बे परमेश्‍वरजे न प्वेब क्‍यूक्‍क्‍य? 
JHN.10.37	कादेये ङैदे ङैजे पजे काम अन्‍चे ख्यङ् यलो ङै फ्‍याने विश्‍वास अन्‍चील्‍लाची। 
JHN.10.38	तर ङ कादेये पजे काम चीन्‍नूलीने नमयू ङैने विश्‍वास अन्‍चील्‍लो अम्‍ब काम‍यू फ्‍यानेब विश्‍वास ची, मेस्‍ये नमयूदे था प्रे खूइय मेस्‍ये क्‍व खूइय, यी प ङैप्रे ख्यङ् मेस्‍ये ङ पप्रे ख्यङ्।” 
JHN.10.39	हम्‍बयूदे फेरि ङूने चूङमेदे, तर ङू थमयूजे लादे प्‍लीनीदे।
JHN.10.41	कूम मीयू ङू ट्‌याने रदे मेस्‍ये थमयूदे यदे, “यूहन्‍नादे चै चीन्‍नयूये अन्‍ची तर यूहन्‍नादे अम्‍ब मीजे बारेने चच य ख्‍य हम्‍ब तम्दम्‍ने टूङ्।” 
JHN.10.42	होर्‌दे हैयाने कूम मीदे ङूने विश्‍वास चीत्‍दे।
JHN.11.2	प्रभुने अत्तर छेल्‍मीदेबे रङ्सेजे ट फूदे ङूजे तोप् फील्‍मेब मरियाम अम्‍बने ख्‍य। अम्‍ब मरियमजे च्‍योन् लाजरस नेन ख्‍य। 
JHN.11.3	अम्‍ब अची ङ्हीदे येशू ट्‌याने येरे यदेबे सम्चर् चङ्पीदे, “प्रभु, नदे सूने माया चे ख्‍य, ङू नेन ख्यङ्।”
JHN.11.4	तर अम्‍ब पो तदेबे येशूदे यदे, “लाजरस नेन ख्यङ्, तर ङू सीबस्ये त्‍वो, परमेश्‍वरजे महिमा चेने येर क्‍यूर ख्यङ्, मेस्‍ये अम्‍बदे परमेश्‍वरजे चजे महिमा क्‍यूस्‍स्‍य।” 
JHN.11.5	येशूदे मार्था, मार्थाजे च्‍योन् मरियम मेस्ये लाजरसने माया चे ख्‍य। 
JHN.11.6	लाजरस नेन ख्यङ् यब तलीने ङू केने ख्‍य, होनेने ङ्हीया थेप् टूनूदे।
JHN.11.7	होर्‌दे ङ्येदे येशूदे स्यूस्स्यायूने यदे, “प्रे, जेम्‍से ङीन फेरि यहूदियाने ल्‍वाबे।”
JHN.11.8	स्यूस्स्यायूदे ङूने यदे, “गुरुज्‍यू, मूरूथानी-केला नने यहूदीयूदे लूङ्दे खान्दीदे से मे ते, फेरि न होने चेने प्रमे?”
JHN.11.9	येशूदे जवाफ पीन्‍दे, “नोत्‍याने बाह्र घण्टा अन्‍क्‍यूर औ स्व? नोदे र प्र चेब मी केनेक्‍यूक्‍को होने च्‍या-थूङ्बस्‍ये त्‍वो, चेनेयलो ङूदे अम्‍ब संसारजे ओथ्याङ्ने तङ्क्य, 
JHN.11.10	तर मून्‍दे र-प्र चेब मी केने-क्‍यूक्‍को होने च्‍या-थूङ्बीय, चनेयलो हम्‍ब मीने ओथ्याङ् अन्‍क्‍यूर्‌।”
JHN.11.11	होर्‌दे ङ्येदे ङूदे थमयूने यदे, “ङीनजे ख्‍योन् लाजरस ङ्यूम्या गीले ख्यङ्, तर ङूने ङ्यूम्यादे लङने ङ होने प्रीय।”
JHN.11.12	स्यूस्स्यायूदे ङूने यदे, “प्रभु, ङू ङ्यूम्या गीले ख्यङ् यलो ङू तम् क्‍यूक्‍क्‍य।” 
JHN.11.13	येशूदे लाजरस सीयेबजे बारेने येन ख्‍य, तर थमयूदे ब तम्दम्‍ने ङ्यूम्नबजे बारेने य टूङ् मन्‍दे।
JHN.11.14	येशूदे थमयूने चेलाबे येमीदे, “लाजरस सीये ख्यङ्। 
JHN.11.15	नमयूदे विश्‍वास चीस्‍स्‍य यदेबे नमयूजे लागि ङ हैयाने अङ्‍‍गीलेब ज्‍यने क्‍यूत्‍दे। चने क्‍यूरीली ङीन ङू ट्‌याने प्रे।”
JHN.11.16	होर्‌दे दीदूमस् यब थोमादे रङ्से प्रे-प्रेजे स्यूस्स्यायूने यदे, “लौ स्व, ङीनये प्रे, मेस्‍ये गुरुप्रेने सीब पर्‌तीलीने सीबस्‍ये।”
JHN.11.17	कन्‍छ्वाब येशू फ्‍योरदे, हन्‍छ्वाब खङ्सने लाजरस येक्‍कदेबे स्यीर्‌या क्‍यूरे ब था प्रेत्‍दे। 
JHN.11.18	बेथानिया यरूशलेमजे ट्‌याने ख्‍य। अम्‍बने यरूशलेमदे धेन्‍ने किलोमिटर सोम्‍लाप्र चीन्‍तङ् पर्‌ते ख्‍य। 
JHN.11.19	योङ्जे बारेने सेम् येम्‍मेने कूम यहूदीयू मार्था मेस्ये मरियम ट्‌याने र ख्‍य। 
JHN.11.20	येशू रेन ख्यङ् यब पो तदेबे मार्था गीलीदेबे ङूने तूदे। तर मरियम कीम्‍नेने टूनूदे।
JHN.11.21	होर्‌दे मार्थादे येशूने यदे, “प्रभु, न अन्‌-याने ख्‍ययलो ङैजे योङ् अन्सीये ख्यङ्दे। 
JHN.11.22	तर चूजोये ङैने था ख्यङ्, नदे परमेश्‍वरप्रे च स्‍येय, परमेश्‍वरदे नने पीन्‍क्‍य।”
JHN.11.23	येशूदे ङूने यदे, “नैजे योङ् फेरि सोम्‍बो क्‍यूक्‍क्‍य।”
JHN.11.24	मार्थादे येशूने यदे, “संसारजे आखिरी दिनने सीयेबयू खङ्सदे तो लङ्ब ङूये फेरि सोम्‍बो क्‍यूत्‍देबे लङ्क्‍य”, यदेबे ङैने था ख्यङ्।
JHN.11.25	येशूदे ङूने यदे, “सीयेबयूने सोम्‍बो चेब मेस्‍ये जीया पीनब ङ ख्यङ्। ङैने विश्‍वास चेब मी सीबलीने सोम्‍बो क्‍यूक्‍क्‍य। 
JHN.11.26	होर्‌दे जीया चब मेस्ये ङैने विश्‍वास चेब सूत्‍याये कलङ्बेये सीबस्ये त्‍वो। न अम्‍ब पोने विश्‍वास चीक्‍क्‍या?”
JHN.11.27	ङूदे येशूने यदे, “प्रभु न संसारने रब ख्रीष्‍ट परमेश्‍वरजे च ख्यङ् यदेबे ङैदे विश्‍वास चे ख्यङ्।”
JHN.11.28	अन्‍छ्वा यदेबे मार्था थे चेकीदे, मेस्‍ये रङ्सेजे च्‍योन् मरियमने कोदेबे आलाक्के यदे, “गुरुज्‍यू फ्‍योरदे, मेस्‍ये नने कोन ख्यङ्।” 
JHN.11.29	अम्‍ब पो तबने मरियाम ग्वे लङ्देबे येशू ट्‌याने थेचेकीदे। 
JHN.11.30	हन्‍छ्वाब येशू तने अम्‍फ्‍योर ख्‍य, तर मार्थादे केने त्‍व ख्‍य होयानेने ङू ख्‍य। 
JHN.11.31	सेम् येम्मेने कीम्‍ने रब यहूदीयूदे मरियम ग्वे लङ्दे फीने गीलेब तङ्देबे ङू खङ्सने ङ्वने गीलेस्‍ये मन्‍देबे थमयू ङूजे ङ्‍ये-ङ्‍ये गीलीदे।
JHN.11.32	कन्‍छ्वाब मरियाम येशू ख्‍यब नेने फ्‍योरदे मेस्‍ये येशूने तङ्दे हन्‍छ्वाब, “हे प्रभु, न येने ख्‍ययलो ङैजे योङ् अन्सीये ख्यङ्दे” यदेबे येशूजे तोप्‍ने स्‍यूव पीन्‍दे।
JHN.11.33	कन्‍छ्वाब येशूदे मरियाम मेस्‍ये ङूप्रे रब यहूदीयूये ङूनब तङ्दे, हन्‍छ्वाब येशूजे सेम् ठोदे होर्‌दे सोरो अन्सूग क्‍यूत्‍दे। 
JHN.11.34	येशूदे थमयूने लोत्‍दे, “नमयूदे लाजरस कैयाने हीते ख्‍य?”
JHN.11.34	थमयूदे येशूने यदे, “प्रभु, रदेबे लेख्ख।”
JHN.11.35	येशू ङूदे। 
JHN.11.36	येरेक्‍यूत्‍देबे यहूदीयूदे यदे, “ले ले, ङूदे लाजरसने सोरो माया चे टोङ्।”
JHN.11.37	तर कोइ कोइदे यदे, “म्‍या अन्‍तङबने म्‍या तङ ख्‍व चीम्‍मेब मीदे अम्‍ब लाजरसनेये अन्‍सीब चीम्‍मे अङ् ख्‍वया?
JHN.11.38	होर्‌दे येशूजे सेम् फेरि ठोदेबे खङ्सने गीलीदे। पूक् त्‍याने अम्‍ब खङ्स ख्‍य मेस्‍ये अम्‍बजे ल लूङ्त्‍यादे चेये ख्‍य। 
JHN.11.39	येशूदे यदे, “ल चेयेब लूङ् ती चीप्‍पी।” लाजरसजे अची मार्थादे ङूने यदे, “हे प्रभु, दीनीसेमेब हम्‍ब पूङ् र क्यूरेस्‍ये, चेनेयलो ङू सीइदेबे स्यीर्‌या क्‍यूरे ख्यङ्।”
JHN.11.40	येशूदे ङूने यदे, “ङैदे नने य ते, ‘नदे विश्‍वास चील्‍लो परमेश्‍वरजे महिमा तङ्क्य’?”
JHN.11.41	थमयूदे लूङ् खेदे चीप्‍पीदे। होर्‌दे येशूदे तो लेत्‍देबे यदे, “ओ पाइ, ङ नने धन्‍यवाद पीन्‍क्‍य, चेनेयलो नदे ङैजे बिन्ती ङ्‍यीन्‍दे। 
JHN.11.42	नदे ङैजे बिन्ती येतार्‌ने ङ्‍यीन्क्य यदेबे ङैदे स्‍ये ख्यङ्। तर येने मेर्‌नब मी हुल‍जे लागि ङैदे अम्‍ब य ख्‍य, यी नदे ङैने कूल्‍बे ख्यङ् यदेबे अम्‍बयूदे विश्‍वास चीस्‍स्‍य।”
JHN.11.43	होर्‌दे अम्‍ब पो येक जेनमेस्‍ये ङूदे के केन् योन्‍देबे यदे, “लाजरस, फीने योङ्‍ख।” 
JHN.11.44	हम्‍ब सीयेब मी ङूजे ला-तोप् मेस्‍ये त्‍वा कोलादे केरे तोले ख्‍य होरने फीने योङ्‍रदे। येशूदे थमयूने यदे, “हम्‍बने तोलेब कोला क्‍वाने फाबी, होर्‌दे ङूने प्रस्ये पीन्।”
JHN.11.45	मरियाम ट्‌याने रब कूम यहूदीयूदे येशूदे चेब कामयू तङ्देबे ङू फ्‍याने विश्‍वास चीत्‍दे। 
JHN.11.46	तर थमयू नङ्जे कोइब फरिसीयू ट्‌याने गीलीदे मेस्‍ये येशूदे चेब कामयू स्‍योम्‍मीदे।
JHN.11.47	होर्‌दे केन् पूस्‍र्‌यायू मेस्ये फरिसीयूदे पात्‍ता केन् सभाजे मीयू कोदेबे यदे, “जेम्‍से ङीन च चे? चेनेयलो अम्‍ब मीदे ब कूम हार्‌मन्‍देब कामयू चीन्‍न ख्यङ्। 
JHN.11.48	अम्‍बने येरेने क्यापीदेयलो क्‍वादेने अम्‍ब फ्‍याने विश्‍वास चीक्‍क्‍य मेस्‍ये रोमजे मीयू रदेबे ङीनजे पवित्र ने नाश चीप्‍पीय मेस्‍ये ङीनजे जातिये नाश चीप्‍पीय।”
JHN.11.49	तर थमयू नङ्ने कैयाफा यब मी त्‍या ख्‍य, ङू हम्‍ब वर्षजे पात्‍ता केन् पूस्‍र्‌या ख्‍य, ङूदे थमयूने यदे, “नमयू चैये अन्‍स्‍ये ख्यङ्! 
JHN.11.50	पूरा देश नाश क्‍यूप्‍प यली मीयूजे लागि मी तीत्‍यात्‍या सीबब ज्‍य ख्यङ् यदेबे नमयूदे अन्‍स्‍ये।”
JHN.11.51	अम्‍ब ङूजे रङ्सेजे तर्फदे य ते ख्‍य, तर हम्‍ब वर्षजे पात्‍ता केन् पूस्‍र्‌या ख्‍य, होरेक्‍यूत्‍देबे देशजे लागि येशू सीब पर्‌दे ख्यङ् यदेबे अगमवाणी क्‍यम्क ख्यङ्। 
JHN.11.52	देशजे लागित्‍या ङूदे अम्ब पो येक दी, तर का-मुलुक‍ने स्‍वा स्‍वा क्‍यूरेब परमेश्‍वरजे छगूम्-पूर्‌गूम्‍यू नेत्‍याने फूङ् चेने अम्ब येक ख्‍य। 
JHN.11.53	येरेक्‍यूत्‍देबे हम्‍ब दिनमेस्‍ये थमयूदे ङूने सेब मोतो चीत्‍दे,
JHN.11.54	होरेक्‍यूत्‍देबे येशू यहूदीयूजे खूम्‍ने क्‍वादेने तङ्लाबे र प्र अन्‍ची, तर हैयादे मी अन्‍टोङब याङ्यूङ् नेजे ट्‌याने ख्‍यब एफ्राइम यब सहरने गीलीदे, मेस्‍ये हैयाने स्यूस्स्यायूप्रे टूङ्दे।
JHN.11.55	यहूदीयूजे निस्तार दीन्बर ट्‌याने फ्‍योर ख्‍य, होर्‌दे त तदे कूम मीयू रङ्से रङ्सेने शुद्ध चेजे लागि निस्‍तार-दीन्बर सुरु क्‍यूर यली खूम्‍ने यरूशलेमने गीलीदे। 
JHN.11.56	होर्‌दे थमयूदे येशूने मल्‍दे, मेस्‍ये थमयू मन्दिरने फूङ् क्‍यूत्‍देबे मेर्‌नूब त्‍यादे त्‍याने यदे, “नमयूदे कर थेको, ङू अम्ब दीन्बरने रीया?” 
JHN.11.57	पूस्‍र्‌या केन्‌यू मेस्ये फरिसीयूदे ब येशूने ङ्‍येब खूस्‍य यदेबे कादेये ङू केने ख्‍य यदेबे कोइदे था प्रेल्‍लो खबर ची यदेबे आज्ञा पीने ख्‍य।
JHN.12.1	निस्‍तार-दीन्बर यली र्‌वायाखूम् येशू बेथानियाने रदे। सीये ङ्येदेये येशूदे सोम्‍बो चीम्‍मेब लाजरस हम्‍ब नेने टूङ ख्‍य। 
JHN.12.2	नूस्‍यूङ्दे ङू चब कङ्-ङू थमयूदे हैयाने य्‍व-छ्व चीत्‍दे। मार्थादे चसे ह्‍वोदेबे पीन काम चे ख्‍य, होर्‌दे येशूप्रे चसे चने टूनबयू नङ्ने लाजरसये त्‍या ख्‍य। 
JHN.12.3	होर्‌दे मरियमदे सोरो कूम लू पर्‌देबे जटामसीजे बस्न रब अत्तर आधा लिटरलाप्र रेत्‍देबे येशूजे तोप्‍ने छेल्‍मीदे, मेस्‍ये ङूजे तोप् रङ्सेजे ट फूदे फील्‍मीदे, होर्‌दे हम्‍ब अत्तरजे बस्‍नदे कीम् फ्‍यादे।
JHN.12.4	तर येशूजे स्यूस्स्यायू नङ्जे त्‍यादे या ङूने धोका पीनब यहूदा इस्‍करियोतदे यदे, 
JHN.12.5	“अम्‍ब बस्न रब अत्तर सै सोम् चाँदीजे मन्द्रामूली‌ने सोङ्देबे हम्‍ब मन्द्रामूली दूख्प्रेयूने पीन्‍लो अन्‍क्‍यूरया?” 
JHN.12.6	तर ङूदे दूख्प्रेयूजे ख्‍याल् चीत्‍देबे अम्‍ब पो य ते ख्‍य, चेनेयलो ङू खूमान् ख्‍य, मेस्‍ये नोर‌्‌जे थैली ङूदे ये ख्‍य, हैयादे ङूदे खूलीम् चे ख्‍य।
JHN.12.7	येशूदे यदे, “अम्‍बने चै अन्‌-यलाची, ङ सीबदे बोपब दिनजे लागि अम्‍बदे येरेने तयार चे ख्यङ्। 
JHN.12.8	दूख्प्रेयू ब येतार्‌ने नमयूप्रेने ख्यङ्, तर ङ नमयूप्रे येतार्‌ने क्‍यूस्‍से त्‍वो।”
JHN.12.9	यहूदीयूजे हुल केन् त्‍यादे येशू हैयाने ख्यङ् यब था प्रेत्‍देबे येशूने त्‍यामे दी, तर ङूदे सीइदेबे फेरि सोम्‍बो चीम्‍मेब लाजरसनेये लेने थमयू हैयाने र ख्‍य। 
JHN.12.10	होरेक्‍यूत्‍देबे पूस्‍र्‌या केन्‌यूदे लाजरसनेये सेब मोतो चीत्‍दे। 
JHN.12.11	चेनेयलो लाजरस सीइदेबे फेरि सोम्‍बो क्‍यूरबदे यहूदीयू नङ्जे कूम स्‍यादेबे गीलीब यहूदीयूदे येशू फ्‍याने विश्‍वास चेमे ख्‍य।
JHN.12.12	नैदेरेदे दीन्बर मन्‍देने रब मी हुल केन्‍दे येशू यरूशलेमने रेन ख्यङ् यब तदे,
JHN.12.14	होर्‌दे प क्‍यूरब गधाजे केन् पीचत्‍या तूदेबे येशू हम्‍ब फ्‍याने टदे, धर्मशास्त्रने येरे लिख्दीये ख्यङ्,
JHN.12.15	ले, नैजे मूरुम् प क्‍यूरब गधाजे केन् पीचत्‍या फ्‍याने टदेबे रेन ख्यङ्।”
JHN.12.16	ङूजे स्यूस्स्यायूदे अम्‍ब पोयू हन्‍छ्वाब अङ्‍को। तर येशू स्वर्गजे महिमाने गीले ङ्येदे अम्‍ब पोयू येशूजे बारेने लिख्दीये टूङ् मेस्ये अम्‍ब काम थमयूदे ङूजे लागि चे टूङ् यदेबे स्यूस्स्यायूदे ह्‍वेरदे।
JHN.12.17	ङूदे सीयेब लाजरसने खङ्सदे कोदेबे सोम्‍बो चीप्‍प ङूप्रे ख्‍यब मीयू हुल‍दे येशूजे गवाही पीन्‍नूदे। 
JHN.12.18	ङूदे अम्‍ब हार्‌मन्‍देब काम चे ख्‍य यब तदेबेये मी हुल ङूने त्‍वने गीले ख्‍य। 
JHN.12.19	हन्‍छ्वाब फरिसीयू त्‍यादे त्‍याने यदे, “ले, ङीनयूदे चैये चे अङ्‍खू। ले-ले, संसारजे मीयू क्‍वाने ङूजे ङ्‍ये-ङ्‍ये प्र क्‍यूरी!”
JHN.12.20	दीन्बर क्‍यूप्‍प परमेश्‍वर पूस्‍तेने प्रबयू नङ्ने कोइ कोइ ब ग्रीकयूये ख्‍य। 
JHN.12.21	थमयू गालीलजे बेथसेदा यब नेने टूङब फिलिप ट्‌याने रदे मेस्‍ये येरे यदेबे बिन्ती चीत्‍दे, “अँ, ङी येशूने तूतीङ् र ख्यङ्।” 
JHN.12.22	फिलिप गीलीदेबे आन्‍द्रियासने यदे, मेस्‍ये आन्‍द्रियास मेस्ये फिलिप गीलीदेबे येशूने यदे।
JHN.12.23	येशूदे थमयूने यदे, “मीजे चजे महिमा क्‍यूरब बील फ्‍योर ख्यङ्। 
JHN.12.24	तम्दम्‍ने, ङ नमयूने यीय, ह्‍वजे ल सने पर्‌तीदे अन्‍सीबदा हम्‍ब तीत्‍यात्‍या क्‍यूक्‍क्‍य। तर हम्‍ब सीबदेयलो हम्‍बदे कूम फल पीन्‍क्‍य। 
JHN.12.25	रङ्सेजे प्राणने माया चेब मीदे हम्‍ब मल्‍गीय, तर अम्‍ब संसारने टूङ्दा रङ्से प्राणने ह्‍यल चेब मीदे कलङ्बेये अन्सीबब जीयाप्रेने रङ्से प्राण जूक्‍तीदे येक्‍क्‍य। 
JHN.12.26	सूमीदे ङैजे सेवा चीक्‍क्‍य हम्‍ब ङै ङ्ये ङ्ये रस्‍य, मेस्‍ये ङ केने क्‍यूक्‍क्‍य, ङैजे सेवा चेबये होनेने क्‍यूक्‍क्‍य। सूदे ङैजे सेवा चीक्‍क्‍य पदे ङूने गेसेन् चीक्‍क्‍य।
JHN.12.27	“जेम्‍से ङैजे सेम् सोरो ठ्व ख्यङ्, मेस्‍ये ङैने था त्‍वो ङ च य स्व? ‘ओ प, ङै फ्‍याने रमेल्‍नब अम्‍ब सकस् हर्‌दीमी यदेबे य औ?’ दी तर अम्‍ब सकस् प्‍लेनेके ङ अनेसेमे फ्‍योर ख्यङ्। 
JHN.12.28	ओ प, नैजे मीन्‍जे महिमा क्‍यूस्‍स्ये पीन्।” होर्‌दे स्वर्गदे येर केत्‍या तैरदे, “ङैदे हम्‍ब महिमा चे ख्यङ्, मेस्‍ये फेरि चीक्‍क्‍य।” 
JHN.12.29	हैयाने मेर्‌नब मी हुल‍दे अम्‍ब तदेबे यदे, “अम्‍ब मू गर्‌जेदे ख्यङ् सूजोयूदे यदे, “स्वर्गदूत ङूप्रे क्‍यम ख्यङ्!”
JHN.12.30	येशूदे जवाफ पीन्‍दे, “अम्‍ब केदे ङैने य दी, तर नमयूने य ख्यङ्। 
JHN.12.31	जेम्‍से अम्‍ब संसारजे न्याय क्‍यूक्‍क्‍य। अम्‍ब संसारजे हुकुम चील्‍लेब फीने छाबीय। 
JHN.12.32	होर्‌दे कन्‍छ्वाब पृथ्वीदे ङ त्‍वो लङ्क्‍य, ङ मीयू क्‍वानेने ङैतेले थेन्‍टीय।” 
JHN.12.33	ङू कर तर्‌तीप्‍दे सीबीय, हम्‍ब पोजे यप्‍त्‍या चेने ङूदे येरे येक ख्‍य।
JHN.12.35	येशूदे थमयूने यदे, “अझ तम्‍त्‍यासेमे ओथ्याङ् नमयूप्रे ख्यङ्। ओथ्याङ् नमयूप्रे ख्यङ्दा र-प्र ची, कादेये मून्‍दूङ्दे नमयूने अङ् उप्‍कस्‍य। कोइ मून्‍दूङ्ने र-प्र चील्‍लो, हम्‍बदे रङ्से केने प्रेन ख्यङ् यदेबे था अम्‍प्रे। 
JHN.12.36	कन्‍छ्वासेमे ओथ्याङ् नमयूप्रे ख्यङ् हम्‍ब ओथ्याङ्ने विश्‍वास ची, मेस्‍ये नमयू ओथ्याङ्जे छगूम्-पूर्‌गूम् क्‍यूर खूस्‍य।” अम्‍ब पो येक जेन ङ्येदे, येशू हैयादे गीली, मेस्‍ये थमयूदे अन्‍तङ्स्‍य यदेबे छ्‌यूप्‍दे।
JHN.12.37	ङूदे थमयूजे खूम्‍ने अन्‍छ्वा कूम हार्‌मन्‍देब कामयू चीम्‍मे ख्‍य, होरेक्‍यूल्‍लीने थमयूदे ङू फ्‍याने विश्‍वास अन्‍ची। 
JHN.12.38	यशैया अगमवक्ताजे वचन पूरा क्‍यूरने पर्‌दे ख्‍य।
JHN.12.38	“हे परमप्रभु, ङीदे यब पोने सूदे विश्‍वास चीत्‍दे? होर्‌दे परमप्रभुदे चेब शक्तिजे काम सूने तम्‍मीदे?”
JHN.12.39	येरेक्‍यूत्‍देबे थमयूदे विश्‍वास चे अन्खू, चेनेयलो यशैयादे फेरि येरे येये ख्यङ्,
JHN.12.40	येरे थमयूजे म्‍यादे अन्‍तङ्स्‍य, होर्‌दे सेम्‍दे अङ्‍कोस्‍य, नत्र थमयू ङै ट्‌याने ल्‍वारीय मेस्‍ये थमयूने तम् चीम्‍मे पर्‌तीय।”
JHN.12.41	यशैयादे अम्‍ब पो यदे, चेनेयलो यशैयादे ङूजे महिमा तङ्दे, मेस्‍ये ङूजे बारेने यदे।
JHN.12.42	येरेक्‍यूल्‍लीने हुकुम चील्‍लेब यहूदी मीयू नङ्ने कूमदे ङू फ्‍याने विश्‍वास चीत्‍दे,’ तर सभा-कीम्‍दे योम्‍बीय मन्‍देबे थमयू फरिसीयूप्रे फदे होरेक्‍यूत्‍देबे थमयूदे चेब विश्‍वास सूनेये अन्‍स्‍य्‍वे। 
JHN.12.43	चेनेयलो परमेश्‍वरजे सार्‌या चेयली मीयूदे चेब सार्‌या थमयूदे कूम सेम् पर्‌दे ख्‍य।
JHN.12.44	येशूदे के केन् योन्‍देबे यदे, “ङैने विश्‍वास चेब मीदे ङैने दी, तर ङैने कूल्‍बेब फ्‍याने विश्‍वास चेब क्‍यूक्‍क्‍य। 
JHN.12.45	सूदे ङैने तङ्क्य, हम्‍ब मीदे ङैने कूल्‍बेबने तङ्क्य। 
JHN.12.46	ङै फ्‍याने विश्‍वास चेब मीयू मून्‍दूङ्ने अन्‍क्‍यूस्‍स्‍य यदेबे ङ संसारने ओथ्याङ् पीनब क्‍यूत्‍देबे र ख्यङ्,
JHN.12.47	“कोइदे ङैजे पो ङ्‍यीन्‍देबेये हम्‍ब पो अन्‍चलो, ङ हम्‍बजे न्याय अन्‍ची। चेनेयलो ङ संसारजे न्याय चेने र दी, तर संसारजे मीयूने जूक्‍तेमेने र ख्यङ्। 
JHN.12.48	सूदे ङैने विश्‍वास अन्‍ची मेस्‍ये ङैजे पो ग्रहण अन्‍ची होरयूने न्याय चेब त्‍या ख्यङ्। ङैदे चै पो यदे हम्‍ब पोदेने संसार नाश क्‍यूरब दिनने होरयूजे न्याय चीक्‍क्‍य। 
JHN.12.49	चेनेयलो ङैदे रङ्सेजे तर्फदे अन्‍क्‍यम्, तर ङैदे च य पर्‌दे मेस्‍ये ङैदे च क्‍यम पर्‌दे यदेबे ङैने कूल्‍बेब प रङ्सेदेने ङैने आज्ञा पीन ख्यङ्। 
JHN.12.50	ङैदे स्‍ये ख्यङ् ङूजे आज्ञादे कलङ्बेये अन्सीबब जीया पीन्‍क्‍य, येरेक्‍यूत्‍देबे पदे ङैने च यसेपीन्‍क्‍य हम्‍ब अनुसारने ङ यीय।”
JHN.13.1	निस्तार दीन्बरजे खूम् अम्‍ब संसार पोङ्‍गीदेबे प ट्‌याने प्रब बील फ्‍योर्‌दे यब पो येशूदे था प्रेत्‍दे, होर्‌दे ङूने विश्‍वास चेब संसारने ख्यब रङ्सेजे क्वानेने प्रेम चीत्‍देबे रङ्से सीब बीलसेमेने ङूदे थमयूने प्रेम चीत्‍दे।
JHN.13.2	होर्‌दे नूस्‍यूङ्जे कङ् च बीलने शैतानदे सिमोनजे च यहूदा इस्करियोतने येशू ङ्येप्‍से पीनब सेम् खूम्‍ने पूमीक ख्‍य। 
JHN.13.3	पदे साप्‍ता थोक‍ने येशूजे लाने पीन्‍क ख्यङ्, मेस्‍ये ङू परमेश्‍वरदे कूल्‍बीदे र ख्यङ्, होर्‌दे परमेश्‍वरतेलेने प्रेन ख्‍यङ् यब पो येशूदे स्‍ये ख्‍य। 
JHN.13.4	होर्‌दे चसे चेनब नेदे येशू लङ्दे मेस्‍ये ङूदे ह्‍वेब फीजे रेङ कोला प्यङ्देबे येत्दे मेस्ये तौल्‍यात्‍या रङ्सेजे ढप्‍ने ख्‍यादे। 
JHN.13.5	होर्‌देङ्येदे ङूदे टप्‍‍पने क्‍यू फैन्‍दे, मेस्‍ये स्यूस्स्यायूजे तोप् ठूकीदे, होर्‌दे रङ्सेदे ख्‍यायेब तौल्‍यादे थमयूजे तोप् फील्‍मीलीम् चीत्‍दे।
JHN.13.6	कन्‍छ्वाब ङू सिमोन पत्रुस ट्‌याने फ्‍योरदे, हम्‍बदे येशूने यदे, “प्रभु, नदे ङैजे तोप् ठ्वमेया?”
JHN.13.7	येशूदे ङूने यदे, “ङ च चीन्‍न ख्यङ् चूजो नदे अन्‍स्ये, तर ङ्येदे कोय।”
JHN.13.8	पत्रुसदे ङूने यदे, “नदे ङैजे तोप् कलङ्बेये ठ्व अन्‍क्‍यूर्‌।” येशूदे ङूने जवाफ पीन्‍दे, “ङैदे अन्‍ठूमीलो नैजे ङैप्रे चै भाये क्यूस्से त्‍वो।”
JHN.13.9	सिमोन पत्रुसदे ङूने यदे, “ओ प्रभु, ङैजे तोप् त्‍या दी, तर ङैजे लाप्रे ट-सजने ठूमी।”
JHN.13.10	येशूदे ङूने यदे, “ठूकब मीने तोप्‍त्‍या ठूमेमेस्‍ये सूजो चैये ठूमे अम्‍पर्‌दी, हम्‍ब ङ्व क्‍वाने शुद्ध क्‍यूक्‍क ख्यङ्। होर्‌दे नमयू शुद्ध क्‍यूक्‍क ख्यङ्, तर क्‍वाने ब दी।” 
JHN.13.11	चेनेयलो ङूने धोका पीनबने ङूदे स्‍ये ख्‍य। येरेक्‍यूत्‍देबे ङूदे य ख्यङ्, “नमयू क्‍वाने शुद्ध त्‍वो।”
JHN.13.13	नमयू ङैने गुरुज्‍यू मेस्ये प्रभु य ख्यङ्, हम्‍ब नमयूदे तम्दम्ने यदे, चेनेयलो ङ हम्‍बने ख्यङ्। 
JHN.13.14	कादेये ङ नमयूजे प्रभुप्रे गुरु क्‍यूत्‍देबेये नमयूजे तोप् ठूमे ख्यङ् यलो नमयूदेये त्‍यादे त्‍याजे तोप् ठ्व पर्‌दीय, 
JHN.13.15	चेनेयलो ङैदे नमयूने नमूनात्‍या पीन ख्यङ्, मेस्‍ये ङैदे नमयूने च चीम्‍मीदे नमयूदेये होरप्रने ची। 
JHN.13.16	तम्दम्ने ङ नमयूने यीय, त्वो रङ्सेजे मालिक यली केन् अन्‍क्‍यूर्‌, होर्‌दे खबर कूबब मी खबर चङ्बेब मी यली केन् अन्‍क्‍यूर्‌। 
JHN.13.17	कादेये नमयूदे अम्‍ब पो स्‍येदेबे हम्‍ब चीत्‍देयलो नमयूदे असी प्रेक्‍क्‍य।
JHN.13.19	“अम्‍ब क्‍यूरयली खूम् चूजोने ङ नमयूने यीय, चेनेयलो कन्‍छ्वाब हम्‍ब क्यूट्‍टीय, नमयूदे ङ ङू टूङ् यदेबे विश्‍वास चे खूस्‍य। 
JHN.13.20	तम्दम्ने ङ नमयूने यीय, ‘सूने ङैदे कूल्‍बीय, ङूने ग्रहण चीत्‍देयलो हम्‍बदे ङैने ग्रहण चेब क्‍यूक्‍क्‍य, होर्‌दे ङैने ग्रहण चेबदे ङैने कूल्‍बेबने ग्रहण चेब क्‍यूक्‍क्‍य।”
JHN.13.21	अम्‍ब पो येक जेनमेस्‍ये येशूजे सेम् ठोदे मेस्‍ये चेलाबे येमीदे, “तम्दम्ने ङ नमयूने यीय, नमयू नङ्जे त्‍यादे ङैने ङ्येप्‍से पीन्‍क्‍य।”
JHN.13.22	ङूदे सूजे बारेने पो चे यी यदेबे स्यूस्स्यायू आ थोम्‍दे मेस्‍ये त्‍यादे त्‍याने तीले-छोले चीत्‍दे। 
JHN.13.23	स्यूस्स्यायू नङ्ने येशूदे सोरो छेब स्यूस्स्या त्‍याब येशूजे गूने केन्‍देबे टून ख्‍य। 
JHN.13.24	होर्‌दे सिमोन पत्रुसदे ङूने लतप् चीत्‍देबे लोत्‍दे, “ङूदे यब अम्‍ब पो सूने यमे स्व?”
JHN.13.25	होरेने येशूजे गूने केन्‍देबे टूनबदे येशूने लोत्‍दे, “प्रभु हम्‍ब सू ख्यङ्?”
JHN.13.26	येशूदे जवाफ पीन्‍दे, “सूने ङ क्‍यङ्जे नत्‍या प्रदेबे पीलने नूक्‍देबे पीन्‍क्‍य, हम्‍बने ङू ख्यङ्।” होर्‌दे क्‍यङ्जे नत्‍या प्रदेबे नूक्‍दे, मेस्‍ये हम्‍ब सिमोनजे च यहूदा इस्‍करियोतने पीन्‍दे। 
JHN.13.27	क्‍यङ्जे नत्‍या चैक ङ्येदे शैतान ङू नङ्ने क्‍योइ।
JHN.13.27	होर्‌दे येशूदे ङूने यदे, “नदे च चेमे ख्यङ्, हम्‍ब च्‍योर्‌लाबे ची।” 
JHN.13.28	तर येशूदे ङूने चेने येर यदे यब पो चसे चने टूनबयू सूदेये अङ्‍को। 
JHN.13.29	यहूदाप्रे नोर्‌जे थैली ख्‍य, होरेक्‍यूत्‍देबे येशूदे ङूने दीन्बरने चैतेब सेयू कीन्‍स्‍य, या ङूदे दूख्प्रेबयूने चत्‍या पीन्‍स्‍य य यीच यदेबे कोइ कोइदे यर मन्‍दे। 
JHN.13.30	होर्‌दे क्‍यङ्जे नत्‍या च-जेङ्‍क ङ्येदे यहूदा इस्‍करोयोत च्‍योर्‌लाबे फीने योङ्‍गी हन्‍छ्वाब मून् क्‍यूरे ख्‍य।
JHN.13.31	कन्‍छ्वाब ङू फीने योङ्‍गी हन्‍छ्वाब येशूदे यदे, “जेम्‍से मीजे चजे महिमा क्‍यूक्‍क ख्यङ्, मेस्‍ये ङू फ्‍याने परमेश्‍वरजे महिमा क्‍यूक्‍क ख्यङ्। 
JHN.13.32	कादेये परमेश्‍वरजे महिमा ङू फ्‍याने क्‍यूक्‍क ख्यङ् यलो परमेश्‍वर रङ्सेदेये ङूने महिमा चीम्‍मीय, होर्‌दे ङूने च्‍योर्‌लाबे महिमा पीन्‍क्‍य।
JHN.13.35	कादेये नमयूदे त्‍यादे त्‍याने प्रेम चील्‍लो, हम्‍ब काम‍देने नमयू ङैजे स्यूस्स्यायू टूङ् यदेबे क्‍वादेने था प्रेक्‍क्‍य।”
JHN.13.36	सिमोन पत्रुसदे यदे, “ओ प्रभु, न केने प्रमे स्व?”
JHN.13.36	येशूदे जवाफ पीन्‍दे, “ङ केने प्रेन ख्यङ् न चूजो ङैजे ङ्ये-ङ्‍ये र अन्खू।” तर ङ्येदे ब न ङै ङ्ये-ङ्ये र खूइय।
JHN.13.37	पत्रुसदे ङूने यदे, “प्रभु, चूजो ङ चेने नै ङ्ये-ङ्ये र अङ्ख्‍व? नैजे लागि ङ रङ्सेजे प्राण पीन्‍क्‍य।”
JHN.13.38	येशूदे जवाफ पीन्‍दे, “नदे रङ्सेजे प्राण ङैजे लागि पीन्‍क्‍य य औ? तम्दम्‍ने ङ नने यीय, नदे ङैने सोम्‍फेसेमे अन्‍स्‍ये अन्-यदासेमे कप ठ्वास्‍ये त्‍वो।”
JHN.14.1	नमयूजे सेम् अन्‍ठोस्‍य। परमेश्‍वर फ्‍याने विश्‍वास ची मेस्‍ये ङै फ्‍यानेये विश्‍वास ची। 
JHN.14.2	ङैजे पजे कीम्‍ने टूङ नेयू कूम ख्यङ्। नमयूजे लागि ङ ने तयार चेने प्रेन ख्यङ्, कादेये येर त्‍वयलो ङ नमयूने येर पो अन्‌-य ख्यङ्दे। 
JHN.14.3	होर्‌दे ङ प्रदेबे नमयूजे ने तयार चीक्‍क ङ्येदे ङ फेरि ल्‍वारीय, होर्‌दे नमयूने ङ टूङब नेने कूबीय, केने ङ क्‍यूक्‍क्‍य, होने नमयूये क्‍यूक्‍क्‍य। 
JHN.14.4	ङ केने प्रेन ख्यङ्, होने प्रब लम् नमयूदे स्‍ये ख्यङ्।”
JHN.14.5	थोमादे ङूने यदे, “ओ प्रभु, न केने प्रमे ख्यङ्, यदेबे ङीने था त्‍वो, यलो ङीदे लम् केरे स्‍ये?”
JHN.14.6	येशूदे ङूने यदे, “लम्, सत्य मेस्ये जीया ङने ख्यङ्। ङैजे लम् क्‍यूत्‍देबे अम्‍प्रदासेमे सूये प ट्‌याने र अन्खू। 
JHN.14.7	नमयूदे ङैने स्‍ये यलो, ङैजे पनेये स्‍ये ख्यङ्दे। जेम्‍सेमेस्‍ये ङूने स्‍येय, मेस्‍ये नमयूदे ङूने तङ्‍क ख्यङ्।
JHN.14.8	फिलिपदे ङूने यदे, “प्रभु, ङीने प तम्मी। हन्‍छ्वात्‍या चीम्‍मीलो ङीने पूक्‍तीय।”
JHN.14.9	येशूदे ङूने यदे, “फिलिप अन्‍छ्वासेमे ङ नमयूप्रे ख्यङ्लीने नदे ङैने अन्‍स्‍येया? सूदे ङैने तङ ख्यङ्, हम्‍बदे पनेये तङ ख्यङ्। नदे केरे य खूइय, ‘ङीने प तम्‍मी?’ 
JHN.14.10	ङ पप्रे ख्यङ्, मेस्‍ये प ङैप्रे ख्यङ् यदेबे नमयू विश्‍वास अन्‍चे? कम्ब पो ङ नमयूने यीय, हम्‍ब ङैदे रङ्सेजे पो य दी, तर ङैप्रे क्‍यूत्‍देबे टूनब पदे रङ्सेजे काम फर्‌क्‍य। 
JHN.14.11	ङ पप्रे ख्यङ्, मेस्‍ये प ङैप्रे ख्यङ् यदेबे ङैने विश्‍वास ची, कादेये विश्‍वास अन्‍क्‍यूल्‍लो अम्‍ब ङैदे चेब हार्‌मन्‍देब चीन्‍नयू लेत्‍देबे विश्‍वास ची।
JHN.14.12	“तम्दम्‍ने ङ नमयूने यीय, सूदे ङैने विश्‍वास चीक्‍क्‍य, हम्‍बदे ङैदे चेब कामये चीक्‍क्‍य, मेस्‍ये हम्‍बयली थेप् केन् काम चीक्‍क्‍य, चेनेयलो ङ प ट्‌याने प्रेन ख्यङ्। 
JHN.14.13	नमयूदे ङैजे मीन्‍ने चनेस्‍यली च फ्‍याने पजे महिमा क्‍यूस्‍स्‍य यदेबे ङ हम्‍ब चीम्‍मीय। 
JHN.14.14	नमयूदे ङैजे मीन्‍ने चैसेने स्‍यली ङ चीम्‍मीय।
JHN.14.15	नमयूदे ङैने प्रेम चीक्‍क्‍य यलो ङैजे आज्ञायू मन्‍दीय। 
JHN.14.16	होर्‌दे ङ पप्रे ला जोर्‌तीय, मेस्‍ये ङूदे नमयूने सूजो मोतो पीनब त्‍या कूल्‍बीय, होर्‌दे ङू येतार्‌ने नमयूप्रे क्‍यून्‍नीय। 
JHN.14.17	ङू सत्यजे आत्मा ख्यङ्, संसारदे ङूने ग्रहण चे-अन्खू, चेनेयलो संसारदे ङूने तङ अन्खू होर्‌दे स्‍ये अन्खू। नमयूदे ङूने स्‍येय, चेनेयलो ङू नमयूप्रे टूङ्क्‍य मेस्‍ये ङू नमयूप्रे क्‍यून्‍नीय।
JHN.14.18	ङ नमयूने ट्वे प्र चीत्‍देबे अम्‍पोङ्‍गी। ङ नमयू ट्‌याने रीय। 
JHN.14.19	जेम्‍से छीत्‍त्‍या ङ्येदे संसारजे मीयूदे ङैने कलङ्बेये तङ्स्ये त्‍वो, तर नमयूदे ङैने तङ्क्य। ङ सोम्‍बो क्‍यूरबदे, नमयूये सोम्‍बो क्‍यूक्‍क्‍य। 
JHN.14.20	ङ ङैजे पप्रे ख्यङ्, होरप्रने नमयू ङैप्रे मेस्‍ये ङ नमयूप्रे ख्यङ् यदेबे हन्‍छ्वाब नमयूदे स्‍येय। 
JHN.14.21	ङैजे आज्ञा ङ्‍यीन्‍देबे सूदे मन्‍दीय हम्‍बदे ङैने प्रेम चेब क्‍यूक्‍क्‍य। होर्‌दे ङैने प्रेम चेबने ङैजे पदे प्रेम चीक्‍क्‍य। ङ हम्‍ब मीने प्रेम चीक्‍क्‍य, मेस्‍ये ङ रङ्सेब ङू ट्‌याने तङ्‌रीय।”
JHN.14.22	यहूदादे (इस्करियोत ब दी) ङूने यदे, “प्रभु, नदे च य, न सू ख्यङ्, यदेबे रङ्सेदे ङीनेत्‍या तम्‍मे संसारजे मीयूनेब अन्‍तम्‍मे?”
JHN.14.23	येशूदे ङूने जवाफ पीन्‍दे, “सूदे ङैने प्रेम चीक्‍क्‍य, हम्‍बदे ङैजे वचन मन्‍दीय, होर्‌दे ङैजे पदे हम्‍बने प्रेम चीक्‍क्‍य, मेस्‍ये ङी हम्‍ब ट्‌याने रीय, मेस्‍ये हम्‍बप्रे टूङ्क्‍य। 
JHN.14.24	ङैने प्रेम अन्‍चेबदे ङैजे वचन अम्‍मन्‍दी। कम्‍ब वचन नमयूदे ङ्‍यीन्क्य, हम्‍ब ङैजे दी तर ङैने कूल्‍बेब पजे ख्यङ्।
JHN.14.25	“अम्‍ब पो नमयूप्रे क्‍यूप्‍पने ङैदे नमयूने य ख्यङ्। 
JHN.14.26	तर पदे ङैजे मीन्‍ने मोतो पीनब, या पवित्र आत्मा कूल्‍बीय, ङूदे साप्‍ता पो नमयूने लोम्‍मीय, मेस्‍ये ङैदे नमयूने येयेब साप्‍ता पो नमयूने ह्‍वेरलाबे चीम्‍मीय। 
JHN.14.27	ङ नमयूने शान्ति पोङ्‍गीय। ङ रङ्सेजे शान्ति नमयूने पीन्‍क्‍य। ङ नमयूने संसारदे पीनप्र अम्‍पीन्। नमयूजे सेम् अन्‍ठोस्‍य, मेस्‍ये अम्‍फस्‍य।
JHN.14.28	ङैदे नमयूने ‘ङ अन्-यादे प्रेन ख्यङ्, मेस्‍ये फेरि नमयू ट्‌याने ल्‍वारीय’ यब पो नमयूदे तैक ख्यङ्। नमयूदे ङैने प्रेम चे यलो ङ प ट्‌याने प्रेन ख्यङ् यब पो तदेबे नमयू सोरो तङ ख्यङ्दे, चेनेयलो प ङ यली सोरो केन् ख्यङ्। 
JHN.14.29	जेम्‍से अम्‍ब क्यूट्‍ट यली खूम्‍ने ङैदे नमयूने येमीक ख्यङ्, मेस्‍ये कन्‍छ्वाब अम्‍ब क्यूट्‍टीय नमयूदे विश्‍वास चे खूस्‍य। 
JHN.14.30	जेम्‍से ङ नमयूप्रे कूम अन्‍क्‍यम्, चेनेयलो अम्‍ब संसारजे हुकुम चील्‍लेब रेन ख्यङ्। ङै फ्‍याने हम्‍बजे चै हकये त्‍वो। 
JHN.14.31	पदे ङैने चै आज्ञा पीन ख्‍य, हम्‍ब अनुसार ङैदे चीक्‍क्‍य मेस्‍ये ङैदे पने प्रेम चेटूङ् यदेबे संसारजे मीयूदे स्‍येस्‍य। लङ्, अन्-यादे ङीन प्रे।”
JHN.15.1	“तम्दम् अङ्‍गुरजे पोङ् ङ ख्यङ्, मेस्‍ये ङैजे प खेती फरब ख्यङ्। 
JHN.15.2	ङैप्रे क्‍यून्‍नब हाँगायू नङ्ने कम्‍बदे सी अम्‍पीन् हम्‍ब हाँगाने ङूदे चदेबे छाबीय मेस्‍ये सी ल्‍वब हाँगायू क्‍वानेने थेप् ल्‍वोस्‍य यदेब ङूदे हम्‍ब हाँगाजे टयू टेप्‍पीय। 
JHN.15.3	ङैदे नमयूने यब वचनदे नमयू तरने शुद्ध क्‍यूरीक ख्यङ्। 
JHN.15.4	नमयू ङैप्रे क्‍यूल्‍लो, ङ नमयूप्रे क्‍यूक्‍क्‍य। अङ्‍गुर पोङ्ने हाँगायू अन्‍थूनूलो हम्‍ब हाँगादे सी पीन अन्खू, होरप्रने नमयू ङैप्रे अन्‍क्‍यूल्‍लो नमयूदे फल पीन अन्खू।
JHN.15.5	“अङ्‍गुरजे पोङ् ङ ख्यङ्, नमयू ब हाँगायू ख्यङ्। कादेये कोइ ङैप्रे क्‍यून्‍नूलो, मेस्‍ये ङ ङूप्रे क्‍यून्‍नूलो हम्‍बदे कूम फल पीन्‍क्‍य, चेनेयलो नमयू ङैप्रे आलाक् क्‍यूत्‍देबे नमयूदे चैत्‍याये चे अन्खू। 
JHN.15.6	कोइ मी ङैप्रे अन्‍क्‍यूल्‍लो चै‍कब हाँगाप्र फीने छाबीय, मेस्‍ये हम्‍ब च्‍य्‍वे खर्‌बीय। येर हाँगायू मीदे फूङ् पूक्‍क्‍य, मेस्‍ये प्‍ल्‍याङ्नब मीने छाबीय, होर्‌दे मीदे ल्‍यागीय। 
JHN.15.7	नमयू ङैप्रे क्‍यूल्‍लो, मेस्‍ये ङैदे यब पो नमयूप्रे क्‍यून्‍नूलो नमयूदे च इच्छा चीक्‍क्य स्‍य, हम्‍ब नमयूने चीम्‍मीय। 
JHN.15.8	नमयू ङैजे स्यूस्स्या ख्यङ् यदेबे तनने नमयूदे कूम फल पीन्‍देयलो हम्‍ब फलदेने ङैजे पजे महिमा क्‍यूक्‍क्‍य।
JHN.15.9	“पदे ङैने प्रेम चेप्रने, ङैदेये नमयूने प्रेम चे ख्यङ्, नमयू ङैजे प्रेमने टूनू। 
JHN.15.10	ङ केर्‌बे ङैजे पजे आज्ञायू मन्‍दीदे, ङूजे प्रेमने टूङ्क्‍य, कादेये होरप्रने ङैजे आज्ञायू नमयूदे मन्‍दीलो नमयू ङैजे प्रेमने टूनीय। 
JHN.15.11	ङैजे आनन्द नमयूप्रे क्‍यूस्‍स्‍य, मेस्‍ये नमयूजे आनन्द पूरा क्‍यूस्‍स्‍य यदेबे ङैदे अम्‍ब पो नमयूने य ख्यङ्।
JHN.15.13	रङ्से ख्‍योन्‍जे लागि रङ्सेजे प्राण पीनब केन् प्रेम ख्यङ् अम्‍बयली सूजो केन् प्रेम सूजेये अन्‍क्‍यूर्‌। 
JHN.15.14	ङैदे नमयूने चै आज्ञा पीन्‍क्‍य, हम्‍ब नमयूदे चीत्‍देयलो नमयू ङैजे ख्‍योन् क्‍यूक्‍क्‍य। 
JHN.15.15	जेम्‍सेमेस्‍ये ङ नमयूने त्वो अन्-‍य, चेनेयलो ङूजे नोबोदे च चीक्‍क्‍य त्वो-त्वोमदे अन्‍स्‍ये। तर ङैदे नमयूने ख्‍योन् य ख्यङ्, चेनेयलो पदे स्‍योम्‍मेब पो ङैदे च तदे होरप्रने हम्‍ब क्‍वाने नमयूने स्‍योम्‍मे ख्यङ्। 
JHN.15.16	नमयूदे ङैने अन्‍सेल्, तर ङैदे नमयूने सेल्‍दे मेस्‍ये नमयू प्रदेबे येतार्‌ने क्‍यून्‍नब फल लोलाबे चेने ङैदे भर्‌न चीत्‍दे, येरेचील्‍लो नमयूदे पप्रे ङैजे मीन्‍ने च स्‍येय, हम्‍ब पदे नमयूने पीन्‍क्‍य। 
JHN.15.17	नमयू त्‍यादेत्‍याने प्रेम ची, यदेबे ङ नमयूने आज्ञा पीन्क्‍य।
JHN.15.18	“कादेये संसारदे नमयूने ह्‍यल चीत्‍देयलो, नमयूने ह्‍यल चे यली खूम् हम्‍बदे ङैने ह्‍यल चे ख्यङ् यदेबे नमयूने था क्‍यूस्‍स्‍य। 
JHN.15.19	कादेये नमयू अम्‍ब संसारजे ख्यङ् यलो ब संसारदे नमयूने रङ्से मी मन्‍दीदेबे माया चे ख्यङ्दे। तर नमयू अम्‍ब संसारजे दी। ङैदे नमयूने संसारदे आलाक् चेने सेल्‍दे, येरेक्‍यूत्‍देबे संसारदे नमयूने ह्‍यल चीक्‍क्‍य। 
JHN.15.20	ङैदे नमयूने यब वचन ह्‍वे ची, ‘त्वो कीम् नोबो यली केन् अन्‍क्‍यूर्‌।’ थमयूदे ङैने सतनम् चीत्‍दे यलो नमयूनेये सतनम् चीक्क्य। थमयूदे ङैजे वचन मन्‍दीलो नमयूजे वचनये मन्‍दीय। 
JHN.15.21	तर नमयू ङैजे मीन् कीनब क्‍यूत्‍देबे थमयूदे नमयूने अम्‍ब साप्‍ता थर्‌जे सतनम् पीन्‍क्‍य, चेनेयलो थमयूदे ङैने कूल्‍बेब पने अन्‍स्‍ये। 
JHN.15.22	ङ अन्‍रेक यलो मेस्‍ये थमयूने अन्‍स्‍योक्‍क यलो थमयूजे पापजे दोष थमयूने अम्‍पीन ख्यङ्दे, तर जेम्‍से ब रङ्से पापजे लागि थमयूप्रे ङ्यूङ् योनब ने चैत्याये त्‍वो। 
JHN.15.23	सूदे ङैने ह्‍यल चीक्‍क्‍य, हम्‍बदे ङैजे पनेये ह्‍यल चेब क्‍यूक्‍क्‍य। 
JHN.15.24	कादेये सूदेये अन्चीक्‍कब काम ङैदे थमयूजे अन्द्रदे अन्चीक्‍क यलो थमयू पापजे दोष प्रेब अन्‍क्‍यूर ख्यङ्दे। तर जेम्‍से थमयूदे ङैप्रे ङैजे प, ङी ङ्हीनेने तङ्‍क ख्यङ् मेस्‍ये ह्‍यल चे ख्यङ्। 
JHN.15.25	तर, मोशाने पीनेब नियमने लिख्दीयेब अम्‍ब नियम पूरा क्‍यूरने अम्‍ब क्‍यूर ख्यङ्, ‘थमयूदे सीत्‍तीने ङैने ह्‍यल चीत्‍दे।’
JHN.15.26	“कन्‍छ्वाब ङैदे पजे तर्फदे मोतो पीनब तम्दम्जे आत्मा नमयू ट्‌याने कूल्बीय, हम्‍ब प ट्‌यादे रीय, हन्‍छ्वाब ङूदेने ङैजे पोजे गवाही पीन्‍क्‍य। 
JHN.15.27	नमयूये ङैजे गवाही ख्यङ्, चेनेयलो नमयू खूम्मेस्‍येने ङैप्रे ख्यङ्।”
JHN.16.1	“नमयूजे विश्‍वास अम्‍मल्‍बस्‍य यदेबे अम्‍ब पो ङैदे नमयूने य ख्यङ्। 
JHN.16.2	थमयूदे नमयूने यहूदी सभा-कीम्‍यूदे योम्‍बीय। तम्दम्ने येर सेमे रेन ख्यङ्, कन्‍छ्वाब नमयूने सेब मीदे परमेश्‍वरजे सेवा चीन्‍न ख्यङ् यदेबे मन्‍क्‍य। 
JHN.16.3	थमयूदे येर काम चीक्‍क्‍य, चेनेयलो थमयूदे पने अन्‍स्‍ये, मेस्‍ये ङैनेये अन्‍स्‍ये। 
JHN.16.4	तर अम्‍ब पो ङैदे नमयूने स्‍य्‍वे ख्यङ्, कन्‍छ्वाब हम्‍ब सेमे रीय, हन्‍छ्वाब नमयूने च येये ख्‍य हम्‍ब नमयूदे ह्‍वेरीय, मीयूङ् खूम्‍ने ङैदे अम्‍ब पो नमयूने अन्‌-य, चेनेयलो ङ नमयूप्रे ख्‍य।
JHN.16.5	“जेम्‍से ङैने कूल्‍बेब ट्‌याने ङ प्रेन ख्यङ्, तर ‘न केने प्रेन ख्यङ्?’ यदेबे नमयू सूदेये ङैने अन्‍ल्‍वे। 
JHN.16.6	होरेक्यूल्‍लीने ङैदे नमयूने अम्‍ब पो यबदे नमयूजे सेम् सोरो अन्सूग क्‍यून्‍न ख्यङ्। 
JHN.16.7	होर्‌दे ङ नम‍यूने तम्दम् पो यीय, नमयूजे फाइदाजे लागि ङ प्रेन ख्यङ्। ङ अम्‍प्रलो, मोतो पीनब नमयू ट्‌याने रस्‍ये त्‍वो तर ङ प्रलो ङू नमयू ट्‌याने कूल्‍बीय। 
JHN.16.8	होर्‌दे कन्‍छ्वाब ङू रीय, ङूदे संसारने पाप, धार्मिकता मेस्ये न्यायजे पोने दोषी ठर्‌तीय। 
JHN.16.9	पापजे पोने थमयू दोषी ख्यङ्, चेनेयलो थमयूदे ङैने विश्‍वास अन्‍ची, 
JHN.16.10	धार्मिकताजे पोने थमयू दोषी ख्यङ्, चेनेयलो ङ प ट्‌याने प्रीय, होर्‌दे नमयूदे फेरि ङैने तङ्स्‍ये त्‍वो। 
JHN.16.11	मेस्‍ये न्यायजे बारेने थमयू दोषी ख्यङ्, चेनेयलो अम्‍ब संसारजे हुकुम चील्‍लेबने दण्ड पीनब आज्ञा क्‍यूक्‍क ख्यङ्।
JHN.16.12	“ङैदे नमयूने य पर्‌देब पो कूम थेप् ख्यङ्, तर चूजो नमयूदे हम्‍ब पो सैदेने अन्खू। 
JHN.16.13	कन्‍छ्वाब ङू, या सत्‍यजे आत्मा रीय, हन्‍छ्वाब ङूदे नमयूने तम्दम्जे पो क्‍वाने लोम्‍मीय। ङू रङ्सेजे तर्फदे अन्‍क्‍यम्। ङूदे च तैय, हम्‍ब नमयूने यीय, मेस्‍ये ङ्येदे क्‍यूरब पोयूये नमयूने चेलाबे येमीय। 
JHN.16.14	ङूदे ङैजे महिमा चीक्‍क्‍य, चेनेयलो कम्ब ङैजे ख्‍य, हम्‍ब कूबदेबे नमयूने चेलाबे येमीय। 
JHN.16.15	पप्रे ख्‍यब क्‍वाने ङैजेये ख्यङ्। येरेक्‍यूत्‍देबे ङैदे यदे, च ङैजे ख्यङ्, हम्‍ब ङै ट्‌यादे कूबदेबे आत्मादे नमयूने चेलाबे येमीय।
JHN.16.16	“ते खात्‍या ङ्येदे नमयूदे ङैने तङ्स्‍ये त्‍वो, होर्‌दे खात्‍या ङ्येदे फेरि ङैने तङ्क्य।”
JHN.16.17	होर्‌दे ङूजे कोइ कोइ स्यूस्स्यायूदे त्‍यादे त्‍याने यदे, “ङूदे ङीनने यब अम्‍ब पो च ख्यङ्? ‘ते खात्‍या ङ्येदे नमयूदे ङैने तङ्स्‍ये त्‍वो, होर्‌दे फेरि ते खात्‍या ङ्येदे नमयूदे ङैने तङ्‍क्य’, ‘चेनेयलो ङ प ट्‌याने प्रेन ख्यङ्’।” 
JHN.16.18	थमयूदे यदे, “ङूदे ‘खात्‍या ङ्येदे’ यब च स्व? ङूदे च क्‍यम्‍न ख्यङ्, ङीदे अङ्‍को।”
JHN.16.19	थमयूदे अम्‍ब पो ल्‍वेब सेम् चीन्‍न ख्यङ् यब पो येशूने था क्‍यूत्‍दे, मेस्‍ये ङूदे यदे, “खात्‍या-ला ङ्‍येदे नमयूदे ङैने तङ्स्‍ये त्‍वो, होर्‌दे खात्‍या-ला ङ्येदे ङैने तङ्‍क्य’ यब पोजे अर्थ च ख्यङ् यब पोजे बारेने नमयू रङ्से रङ्सेने स्वाल् जवाफ चीन्‍न औ? 
JHN.16.20	तम्दम्‍ने, ङ नमयूने यीय, नमयू ङूय मेस्‍ये रप् चीक्क्य, तर संसारजे मीयू सूग्‍क्‍य। नमयू रप् चेब क्‍यूक्‍क्‍य, तर नमयूजे रप् आनन्दने फेर्‌दीप्रीय। 
JHN.16.21	पीच प्रेब बीलने मने सकस् क्यूक्क्य चेनेयलो ङूजे बील रेकब क्‍यूक्‍क्‍य, तर कन्‍छ्वाब ङूदे पीच प्रेक्‍कीय, होर्‌दे हम्‍ब सकस् ङूदे येल्‍गीय चनेयलो संसारने पीच त्‍या प्रेक्‍कदे यब पोने ङू सोरो सूग्‍क्‍य। 
JHN.16.22	येरप्रने चूजो नमयूने रप् क्‍यूक्‍क्‍य, तर फेरि ङैदे नमयूने तूय, मेस्‍ये नमयूजे सेम् आनन्द क्‍यूक्‍क्‍य। होर्‌दे नमयूदे प्रेब आनन्द सूदेये लेन्‍कीस्‍ये त्‍वो। 
JHN.16.23	हम्‍ब बीलने नमयूदे ङैने चैये लोस्‍स्‍ये त्‍वो। तम्दम्‍ने ङ नमयूने यीय, नमयूदे ङैजे मीन्‍ने पप्रे च स्‍येय ङूदे हम्‍ब नमयूने पीन्‍क्‍य। 
JHN.16.24	चूजो सेमे नमयूदे ङैजे मीन्‍ने चैये अन्‍स्‍य। स्‍य, मेस्‍ये नमयूदे प्रेक्‍क्‍य। येरप्रने नमयूजे आनन्द पूरा क्‍यूक्‍क्‍य।
JHN.16.25	“अम्‍ब पो ङैदे नमयूने उखान पूत्‍देबे य ख्यङ्। तर बील रेन ख्‍यङ्, कन्‍छ्वाब ङ नमयूप्रे उखान पूत्‍देबे फेरि अन्‍क्‍यम्, तर पजे बारेने नमयूने चेला कोलाबे स्‍योम्‍मीय। 
JHN.16.26	हम्‍ब दिनने नमयू रङ्सेदेने ङैजे मीन्‍ने स्‍येय। नमयूने ङैदे पप्रे स्‍येमे अम्पर्‌दी, 
JHN.16.27	प रङ्सेदेने नमयूने माया चे ख्यङ्, चेनेयलो नमयूदे ङैने माया चे ख्यङ्, मेस्‍ये ङ परमेश्‍वरदे कूल्‍बे ख्यङ् यदेबे नमयूदे विश्‍वास चे ख्यङ्। 
JHN.16.28	ङ प ट्‌यादे रदेबे संसारने र ख्यङ्, होर्‌दे फेरि संसार पङ्‍गीदेबे ङ प ट्‌याने ल्‍वाबीन ख्यङ्।”
JHN.16.29	ङूजे स्यूस्स्यायूदे यदे, “जेम्‍से नदे पो चेलाबे कोला क्‍यम्‍न ख्यङ्, उखान पूत्देबे दी। 
JHN.16.30	जेम्‍से ङीदे कोदे, नदे साप्‍ता पोने स्‍ये ख्यङ्, नने होर्‌दे सूदेये ल्‍वे अम्‍पर्‌दीस्‍ये टूङ् यदेबे ङीने था क्‍यूत्‍दे। येरेक्‍यूत्‍देबे ङी विश्‍वास चीक्‍क्‍य, न परमेश्‍वरतेलेदे रब ख्यङ्।”
JHN.16.31	येशूदे थमयूने जवाफ पीन्‍दे, “नमयू जेम्‍से विश्‍वास चीक्‍क्‍या? 
JHN.16.32	ले, बील रेन ख्यङ्, तम्दम्‍ने यलो रेक जेन ख्यङ्, कन्‍छ्वाब नमयू स्‍वा-स्‍वा क्‍यूत्‍देबे रङ्सेजे नेने प्रीय होर्‌दे ङ त्‍याने पोङ्‍गीय। येरेक्‍यूल्‍लीने ङ तीत्‍यात्‍या अन्‍क्‍यूर्, चेनेयलो प ङैप्रे क्‍यूक्‍क्‍य। 
JHN.16.33	नमयू ङै प्रे क्‍यूप्‍प शान्ति क्यूस्स्य यदेबे नमयूने अम्‍ब पो येरेक्‍यूत्‍देबे य ख्यङ्। संसारने टूङ्ब नमयूने सकस् क्‍यूक्‍क्‍य, तर बोङ् ची, ङैदे संसार ट्‌याक ख्यङ्।”
JHN.17.1	अम्ब पो य जेनमेस्‍ये येशूदे तो-स्वर्गतेले लेत्‍देबे यदे, “ओ, पाइ, बील फ्‍योरीक ख्यङ्, नैजे चजे महिमा तङ्लाबे चीम्‍मी, मेस्‍ये चदे नैजे महिमा तङ्लाबे चीम्‍मीस्‍य। 
JHN.17.2	चेनेयलो नदे ङूने मीयू फ्‍यानेने हुकुम चील्‍लेब चीम्‍मे ख्यङ्, मेस्‍ये नदे ङूने पीनब मीयू क्‍वानेने ङूदे पीन्‍स्‍य। 
JHN.17.3	जेम्‍से कलङ्बेये अन्सीबब जीया अम्‍ब ख्यङ्, यी थमयूदे न, तीत्‍यात्‍या सत्य परमेश्‍वरने स्‍येस्‍य, मेस्‍ये नदे कूल्‍बेब येशू ख्रीष्‍टने स्‍येस्‍य। 
JHN.17.4	नदे ङैने चै काम पीन्‍दे, हम्‍ब काम पूरा चीत्‍देबे पृथ्वीने नने महिमा चीन्‍न ख्यङ्। 
JHN.17.5	जेम्‍से ओ पाइ, संसार सृष्‍टि क्‍यूर यली खूम् नैजे खूम्‍ने ङैजे कर महिमा ख्‍य, ङैने नेप्रे येत्‍देबे हम्‍ब महिमा पीम्‍मी।
JHN.17.6	“संसारजे कम्‍ब मीयू नदे ङैने पीन्‍दे, थमयूने ङैदे नैजे मीन् स्‍येला चीम्‍मे ख्यङ्। थमयू नैजे ख्‍य, होर्‌दे थमयू नदे ङैने पीन्‍दे, मेस्‍ये थमयूदे नैजे वचन मन्‍दे ख्यङ्। 
JHN.17.7	नदे ङैने पीनब साप्‍ता पोयू न ख्‍यब नेदे रब ख्यङ्, थमयूने जेम्‍से था क्‍यूर ख्यङ्। 
JHN.17.8	चेनेयलो कम्ब पो नदे ङैने पीन्‍दे, हम्‍ब पो ङैदे थमयूने पीन ख्यङ्, मेस्‍ये थमयूदे अम्ब मन्‍दे ख्यङ्। नदे कूल्‍बीदेबे ङ र ख्यङ् यब पो थमयूदे पक्‍कने कोक ख्यङ्, होर्‌दे नदे ङैने कूल्‍बे ख्यङ् यदेबे थमयूदे विश्‍वास चे ख्यङ्। 
JHN.17.9	ङ थमयूजे लागि प्रार्थना चीक्‍क्‍य, संसारजे लागि ङ प्रार्थना अन्‍ची, तर कम्‍ब मीयू नदे ङैने पीन्‍दे थमयूजे लागि त्‍या प्रार्थना चीक्‍क्‍य। चेनेयलो थमयू नैजे ख्यङ्। 
JHN.17.10	ङैने ख्‍यब साप्‍ता थोकयू नैजेने ख्यङ् मेस्‍ये नैजे साप्‍ता थोक‍ने ङैजे ख्यङ्। ङैजे महिमा थमयूने तङ ख्यङ्।
JHN.17.11	“नै ट्‌याने ङ रेन ख्यङ्‍, जेम्से ङ संसारने कूम अन्‍टोङ्, तर थमयू अम्‍ब संसारने टूङ्क्‍य। येरेक्‍यूत्‍देबे ओ पवित्र प, ङैने पीनब मीयूने नैजे मीन्जे शक्तिदे जूक्‍तीमी, मेस्‍ये नेप्रे ङ त्‍या क्‍यूरप्रने थमयूये त्‍या क्‍यूस्‍स्‍य। 
JHN.17.12	थमयूप्रे ङ क्‍यून्‍नूतासेमे, नदे ङैने पीनब नैजे मीन्‍जे शक्तिदे थमयूने जूक्‍दीदे हीत्‍दे, तर नाश क्‍यूर पर्‌देब च त्‍यामे, सूजो सूत्‍यानेये नाश क्यूस्से अम्पीन्, चेनेयलो धर्मशास्त्र पूरा क्‍यूर पर्‌दे ख्‍य।
JHN.17.13	“तर जेम्‍से ङ नैट्‌याने रेन ख्यङ्। थमयूजे सेम्ने ङैजे आनन्द पूरा क्‍यून्‍नूस्‍य यदेबे ङैदे अम्ब पो संसारने क्यूप्पने यीय। 
JHN.17.14	ङैदे थमयूने नैजे वचन पीन्‍दे, तर संसारदे थमयूने ह्‍यल चीत्‍दे, चेनेयलो ङ संसारजे तेप्रने थमयूये संसारजे दी। 
JHN.17.15	थमयूने संसारदे योन्‍देबे कूब यदेबे ङ नने प्रार्थना अन्‍ची, तर दुष्‍टजे शक्तिदे चैये चे अङ्ख्‍व चीत्‍देबे जूक्‍तीमी यब प्रार्थना चीक्‍क्‍य। 
JHN.17.16	ङ संसारजे तेप्रने थमयूये संसारजे दी। 
JHN.17.17	नैजे सत्यदे थमयूने पवित्र चीम्‍मी, नैजे वचन सत्य ख्यङ्। 
JHN.17.18	नदे ङैने संसारने कूल्‍बेप्रने थमयूनेये ङैदे संसारने कूल्‍बे ख्यङ्। 
JHN.17.19	थमयूजे लागि ङ रङ्सेने पवित्र चीक्‍क्‍य, चेनेयलो थमयूये तम्दम्‍ने पवित्र क्‍यूस्‍स्‍य।
JHN.17.20	“ङ अम्बयूजे लागित्‍यामे प्रार्थना अन्‍ची, तर अम्बयूदे यब वचन ङ्यीन्‍देबे ङैने विश्‍वास चेब मीयूजे लागिये प्रार्थना चीक्‍क्‍य, 
JHN.17.21	होर्‌दे थमयू क्‍वाने त्‍या क्‍यूस्‍स्‍य। ओ पाइ, न केर्‌बे ङैप्रे ख्यङ्, मेस्‍ये ङैये नैप्रे ख्यङ्, होरप्रने थमयूये ङीनप्रे क्यूस्स्य, मेस्‍ये नदे ङैने कूल्‍बे ख्यङ् यदेबे संसारदे विश्‍वास चीस्‍स्‍य। 
JHN.17.22	कर महिमा नदे ङैने पीन्‍दे, हम्‍ब ङैदे थमयूने पीन ख्यङ्, ङीन त्‍या क्‍यूरप्रने थमयूये त्‍या क्‍यूस्‍स्‍य। 
JHN.17.23	ङ थमयूप्रे, होर्‌दे न ङैप्रे ख्यङ्। होरप्रने थमयूये च्याप्‍पाने त्‍या क्‍यूस्स्‍य। येर्‌बेने नदेने ङैने कूल्‍बे ख्यङ्, होर्‌दे नदे ङैने प्रेम चेप्रने थमयूनेये प्रेम चीक्‍क्‍य यब पो संसारदे क्‍व खूस्‍य।
JHN.17.24	“पाइ, नदे ङैने पीनब मीयू क्‍वाने ङ केने क्‍यूक्‍क्‍य थमयूये ङैप्रेने क्‍यूस्‍स्‍य, मेस्‍ये ङैजे महिमा थमयूदे तङ खूस्‍य मेन ख्यङ्, हम्‍ब महिमा, संसारजे सृष्‍टि क्‍यूरयली खूम्‍मेस्‍येने ङैने प्रेम चेब क्‍यूत्‍देबे नदे ङैने पीन्‍क ख्‍य।
JHN.17.25	“धार्मिक प, संसारदे नने अन्‍स्‍ये, तर ङैदे नने स्‍ये ख्यङ्, होर्‌दे नदे ङैने कूल्‍बे ख्यङ् यदेबे अम्‍बयूदेये स्‍ये ख्यङ्। 
JHN.17.26	कर प्रेमदे नदे ङैने प्रेम चीत्‍दे, होर प्रेम थमयूने क्‍यून्‍नूस्‍य, मेस्‍ये ङ थमयूप्रे क्‍यून्‍नूस्य यदेबे ङैदे नैजे मीन् अम्‍बयूने तम्मीक ख्यङ्, होर्‌दे नैजे मीन् अम्‍बयूने येतार्‌ने तम्‍मीनीय।”
JHN.18.1	अम्ब पो यजेनङ्‍येदे येशू रङ्से स्यूस्स्यायूप्रे किद्रोन खोल्‍सजे तीप्‍ल्‍याने गीलीदे। हैयाने बगैँचा त्‍या ख्‍य। येशू रङ्से स्यूस्स्यायूप्रे हैयाने गीलीदे। 
JHN.18.2	येशू ङ्येबने साक्‍तीमेब यहूदादेये हम्‍ब ने स्‍ये ख्‍य, चेनेयलो येशू रङ्से स्यूस्स्यायूप्रे हैयाने खूम्‍मेस्‍येने प्रलीम् चीन्‍न ख्‍य। 
JHN.18.3	होर्‌दे बत्ती, मीदङ् नैन्‍देबे, लास्‍यायू टेल्‍देबे सिपाईयू हुल त्‍या मेस्‍ये पूस्‍र्‌या केन्‌यूप्रे फरिसीयूदे कूल्‍बेब सीन्त्रीयू स्‍योल्‍देबे यहूदा हैयाने रदे।
JHN.18.4	होर्‌दे रङ्से फ्‍याने च क्यूट्‍टमे ख्‍य हम्‍ब साप्‍ता पो स्‍येदेबे येशू खूम्‍तेले रदे, मेस्‍ये थमयूने यदे, “नमयू सूने मेल?”
JHN.18.5	थमयूदे ङूने यदे, “नासरतजे येशूने।”
JHN.18.5	येशूदे थमयूने यदे, “हम्‍ब ङ ख्यङ्।” मेस्‍ये ङूने चूङ्स्‍ये पीनब यहूदाये थमयूप्रे मेर्‌न ख्‍य। 
JHN.18.6	कन्‍छ्वाब येशूदे थमयूने, “हम्‍ब ङ न” यदे, हन्‍छ्वाब थमयू क्‍वाने ङ्यलम् सर्‌दीइ, होर्‌दे च्येने री-फोली।
JHN.18.7	फेरि ङूदे थमयूने लोत्‍दे, “नमयू सूने मल?”
JHN.18.7	थमयूदे यदे, “नासरतजे येशूने।”
JHN.18.8	येशूदे जवाफ पीन्‍दे, “ङैदे नमयूने येकदे, ङ ङू ख्यङ्। कादेये नमयूदे ङैने मल्‍न ख्यङ् यलो अम्‍ब बाँकी मीयूनेब प्रस्‍ये पीन्।”
JHN.18.9	“नदे ङैने पीनब मीयू नङ्ने तीत्‍यात्‍यानेये ङैदे अम्‍मल्‍बी” यदेबे ङूदे यब वचन पूरा क्‍यूस्‍स्‍य यदेबे अम्‍ब क्‍यूत्‍दे।
JHN.18.10	सिमोन पत्रुसदे रङ्सेजे तरवार स्‍य्वे प्‍योदेबे पूस्‍र्‌या केन्‍जे त्वोने केर्‌ पूबीब हम्‍बजे स्येत्देयोर्‌जे ङ्यलम् न थै-प्रेपीदे। हम्‍ब त्वोजे मीन् माल्‍खस ख्‍य।
JHN.18.12	होर्‌दे ङ्येदे सिपाईयूजे हुल, थमयूजे कप्‍तान मेस्‍ये यहूदीयूजे सिपाईयूदे येशूने चूङ्देबे ख्‍यादे। 
JHN.18.13	थमयूदे पात्‍ता खूम् ङूने हन्‍नास ट्‌याने कूदीदे, ङू हम्‍ब बर्षजे पात्‍ता नङ्ने केन् पूस्‍र्‌या कैयाफाजे कीन् ख्‍य। 
JHN.18.14	‘मीयूजे लागि मीत्‍यात्या सीबब ज्‍य ख्यङ्’ यदेबे यहूदीयूने मोतो पीनब अम्‍ब कैयाफा ख्‍य।
JHN.18.15	सिमोन पत्रुस मेस्‍ये येशूजे सूजो स्यूस्स्या त्‍या येशूजे ङ्ये-ङ्ये गीलीदे। हम्‍ब सूजो स्यूस्स्यादे पात्‍ता केन् पूस्‍र्‌या स्‍ये ख्‍य, मेस्‍ये येशूप्रे पात्‍ता केन् पूस्‍र्‌याजे य्‍वेसेमेने गीलीदे।
JHN.18.16	तर पत्रुस ख्‍यो लजे फीने मेर्‌न ख्‍य। पात्‍ता केन् पूस्‍र्‌याने स्‍येब स्यूस्स्यादे फीने योङ्देबे ख्‍यो लने टूङब मदी पीचने यदेबे नङ्ने पत्रुस रेत्‍दे।
JHN.18.17	होर्‌दे ख्‍योने टूङब हम्‍ब मदी पीचदे पत्रुसने यदे, “नैये अम्‍ब मीजे स्यूस्स्यायू नङ्जे मीत्‍या ते?”
JHN.18.17	ङूदे यदे, “ङ दी।”
JHN.18.18	हैयाने टूङ्ब त्वोयू मेस्ये सीन्त्रीयू ख्‍यूर्‌ मेर्‌देबे मी तूप्‍न ख्‍य, चेनेयलो खङ ख्‍य। होर्‌दे पत्रुस थमयूप्रे मेर्‌देबे मी तूप्‍दे।
JHN.18.19	होर्‌दे ङ्येदे पात्‍ता केन् पूस्‍र्‌यादे येशूने ङूजे शिक्षा मेस्‍ये स्यूस्स्यायूजे बारेने लोत्‍दे।
JHN.18.20	येशूदे ङूने जवाफ पीन्‍दे, “ङैदे संसारजे खोत्‍तादेने तलाबे येक ख्यङ्। यहूदीयू क्‍वाने रूप् क्‍यूरब यहूदीयूजे सभा-कीम्ने मेस्‍ये मन्दिरने ङैदे येतार्‌ने शिक्षा पीन ख्यङ्। ङैदे नङ्सू चैत्‍याये अन्‌-य ख्यङ्। 
JHN.18.21	ङैने चेने ल्‍वे? ङैदे यब पो ङ्‍यीनब मीयूने ल्‍वे। ङैदे यब पोयू थमयूने था ख्यङ्।”
JHN.18.22	येशूदे अम्‍ब पो येनूब ट्‌याने मेर्‌नब सीन्त्रीयू नङ्जे त्‍यादे येशूजे डम्‍बने ठरीदे मेस्‍ये यदे, “पात्‍ता केन् पूस्‍र्‌याने न येर ङूर् ल्‍वाया?”
JHN.18.23	येशूदे हम्‍बने यदे, “कादेये ङैदे पो नोङ्‍ग ख्यङ् यलो हम्‍बजे गवाही ङैने पीन्, तर कादेये ङैदे चैपोये अन्‍नोङ्‍गलो चेने ङैने ठरे?” 
JHN.18.24	होर्‌दे पात्‍ता केन् पूस्‍र्‌या कैयाफा ट्‌याने हन्‍नासदे येशू केरे ख्‍याये ख्‍य होरेने कूल्‍बीदे।
JHN.18.25	सिमोन पत्रुस मेर्‌देबे मी तूप्‍न ख्‍य। होने मी तूप्‍नब मीयूदे ङूने यदे, “येशूजे स्यूस्स्यायू नङ्जे नैये ङूजे स्यूस्स्या ते?”
JHN.18.25	पत्रुसदे यदे, “ङ दी।”
JHN.18.26	होने पत्रुसदे ङ्येलम न प्रेबेब मीजे रङ्से मीये ख्‍य, ङूब पात्‍ता केन् पूस्‍र्‌याजे त्वोयू नङ्जेने त्‍या ख्‍य, हम्‍बदे लोत्‍दे, “ङैदे न बगैँचाने ङूप्रे तङब ते या?” 
JHN.18.27	होर्‌दे फेरि पत्रुसदे दी यदे, मेस्‍ये हन्‍छ्वाबने कप ठ्वादे।
JHN.18.28	होर्‌दे नप्‍मून्‍देने थमयूदे कैयाफाजे कीम्‍दे रोमी हाकिम केन्‍जे दरबारतेले येशूने कूदीदे। अशुद्ध क्‍यूत्‍देबे निस्तार दीन्बरने भात्यार् च अम्‍प्रे क्‍यूप्‍पीयी च यदेबे फदे मेस्ये हाकिम केन्‍जे दरबार नङ्ने अन्‍क्‍योइ। 
JHN.18.29	होरेक्‍यूत्‍देबे थमयू ट्‌याने पिलातस फीने योङ्‍रदेबे यदे, “अम्‍ब मीजे विरुद्धने नमयू चै दोष लैदेमे?”
JHN.18.30	थमयूदे ङूने यदे, “कादेये अम्‍ब मी अपराधी तेयलो ङीदे नै ट्‌याने रेने अन्‍डे ख्यङ्दे।”
JHN.18.31	पिलातसदे थमयूने यदे, “अम्‍ब मीने नमयूदे कूब, मेस्‍ये नमयू रङ्सेजे नियम अनुसार ङूजे न्याय ची।”
JHN.18.31	यहूदीयूदे यदे, “ङीदे मीने प्राण दण्ड पीनब हक त्‍वो।” 
JHN.18.32	कम्ब तर्‌तीप्‍दे ङू सीब पर्‌दे यदेबे यप्त्‍या चेने ङूदे यब वचन पूरा क्‍यूरने येरे क्‍यूत्‍दे।
JHN.18.33	पिलातस फेरि दरबार नङ्ने क्‍योयीदे मेस्‍ये ङूदे येशूने कोदेबे यदे, “न यहूदीयूजे मूरूम् औ।”
JHN.18.34	येशूदे जवाफ पीन्‍दे, “ङैजे बारेने न रङ्सेदेने ल्‍वे, यी नने सूजो मीदे स्य्‍वे?”
JHN.18.35	पिलातसदे जवाफ पीन्‍दे, “नदे ङ यहूदी मन औ? नैजे रङ्से मीयूदे मेस्‍ये पूस्‍र्‌या केन्‌यूदे नने ङैजे लाने सूम्‍दीपीदे। नदे च चीक्‍क?”
JHN.18.36	येशूदे जवाफ पीन्‍दे, “ङैजे राज्‍य अम्‍ब संसारजे राज्‍यप्र दी। ङैजे राज्‍य अम्‍ब संसारजे राज्‍ययूप्र यलो ङैजे ङ्‍ये-ङ्‌ये प्रब मीयूदे ङ यहूदीयूजे लाने पर्‌दीप्रने यदेबे जीङ्‍र ख्यङ्दे। तर ङैजे राज्‍य होर दी।”
JHN.18.37	पिलातसदे ङूने लोत्‍दे, “न यहूदीयूजे मूरूमयलो रङ्सेने जूक्‍ती?”
JHN.18.37	येशूदे जवाफ पीन्दे, “ङ मूरुम् ख्यङ् यदेबे नदेने येन ख्यङ्, अम्‍बजे लागि ङ जन्मीदे ख्यङ् मेस्‍ये सत्यजे गवाही तनने ङ अम्‍ब संसारने र ख्यङ्। सत्य सेम् पर्‌देब मीयू क्‍वादेने ङैजे पोने ङ्‍यीन्क्य।”
JHN.18.38	पिलातसदे ङूने लोत्‍दे, “सत्य यब च?” येरे यदेबे पिलातस फीने यहूदीयू ट्‌याने योङ्‍गीदे, मेस्‍ये थमयूने यदे, “ङैदे ङूजे दोष चैत्‍याये अम्‍प्रे। 
JHN.18.39	ङैदे निस्तार दीनबरने नमयूजे लागि मी त्‍या क्याबे पर्‌देब नमयूजे छ्‌यप् ख्यङ्। नमयू च सेम् पर्‌तीय, यहूदीयूजे मूरुम्ने क्‍यापीदा?”
JHN.18.40	तर थमयूदे फेरि येरे यदेबे पारा पूत्‍दे, “अम्‍बने दी, तर बारब्‍बाने क्यापी।” बारब्‍बा ब डाँकू ख्‍य।
JHN.19.1	होर्‌दे पिलातसदे येशूने कोर्रादे खान्दीस्ये पीन्‍दे। 
JHN.19.2	मेस्‍ये सिपाईयूदे च्वोजे मुकुट तादेबे ङूजे टने कूमीदे, होर्‌दे बैजनी रङ्जे कोला ङूने होम्‍मीदे, 
JHN.19.3	ङूजे ट्‌याने रदेबे यदे, “यहूदीयूजे मूरुम्जे जै-जै क्‍यूस्‍स्‍य।” होर्‌दे थमयूदे ङूने ला तैपदे ठरीदे।
JHN.19.4	फेरि पिलातसदे फीने योङ्‍रदेबे थमयूने यदे, “लौ, ङैदे अम्‍ब मी नमयू ट्‌याने फीने रे ख्यङ्, मेस्‍ये नमयूने था क्यूस्स्य यदेबे यीय, ङूने चै दोषये अम्‍प्रे।” 
JHN.19.5	होर्‌दे च्वोजे मुकुट तादेबे क्‍वब मेस्‍ये बैजनी रङ्जे कोला होतेब येशू फीने रदे, मेस्‍ये पिलातसदे थमयूने यदे, “ले, अम्‍ब मी!”
JHN.19.6	कन्‍छ्वाब पूस्‍र्‌या केन्‌यू मेस्‍ये सीन्त्रीयूदे ङूने तङ्दे, हन्‍छ्वाब थमयूदे येरे यदेबे बोङ्बे पारा पूत्‍दे, “क्रूसने खील् ठोक्दीदे हम्‍बने पील्‍पी, क्रूसने खील् ठोक्दीदे हम्‍बने पील्‍पी!”
JHN.19.6	पिलातसदे थमयूने यदे, “अम्‍बने कूबदेबे नमयूदेने क्रूसने खील् ठोक्दीदेबे पील्, चेनेयलो ङूने चै दोषये अन्तू।
JHN.19.7	यहूदीयूदे ङूने जवाफ पीन्‍दे, “ङीजे धर्मजे नियमत्‍या ख्यङ्, मेस्‍ये हम्‍ब नियम अनुसार अम्‍ब मी सेने पर्‌दीय, चेनेयलो ङूदे रङ्सेने ङ परमेश्‍वरजे च ख्यङ् यदेबे य ख्यङ्।”
JHN.19.8	अम्‍ब पो तदेबे पिलातस सोरो फैगदे। 
JHN.19.9	पिलातस फेरि दरबार नङ्ने क्योइदे होर्‌दे येशूने लोत्‍दे, “न केनेजे?” तर येशूदे ङूने चै जवाफये अम्‍पीन्। 
JHN.19.10	होरेक्‍यूत्‍देबे पिलातसदे ङूने यदे, “च न ङैप्रे अन्‍क्‍यम? नने क्‍याबेब हक ङैप्रे ख्यङ्, मेस्‍ये खील् ठोक्दीदे क्रूसने पीलब हकये ङैने ख्यङ् यदेबे नने था त्‍वा?”
JHN.19.11	येशूदे जवाफ पीन्‍दे, “नने परमेश्‍वरदे अम्‍पीन्लो ङै फ्‍याने नैजे चै हकये अन्‍लादे ख्यङ्दे। येरेक्‍यूत्‍देबे ङैने नैजे लाने सूम्‍दीबेब मीदे अझ थेप् पापजे दोष प्रेक्‍क्‍य।”
JHN.19.12	अम्‍ब तदेबे पिलातसदे येशूने क्‍याबेने बोङ् चीत्‍दे, तर यहूदीयू येरे यदेबे पारा पूत्‍दे, “कादेये नदे अम्‍ब मीने क्यापीदे यलो न कैसरजे ख्‍योन् अन्‍क्‍यूर्। सूदे रङ्सेने मूरुम् यीय हम्‍ब मीदे कैसरजे विरुद्ध चेब क्‍यूक्‍क्‍य।”
JHN.19.13	अम्‍ब पोयू तदेबे पिलातसदे येशूने दरबारदे फीने लूङ्-तीक्‍केब य्‍वेने रेत्‍दे, हम्‍बने हिब्रू केने गब्‍बथा यीय। हैयाने पिलातस न्याय चेने टूङ्दे। 
JHN.19.14	हन्‍छ्वाब निस्तार दीन्बर‌जे लागि तयार चेब दिन ख्‍य। नो-गूङ्लाप्र क्यूट्‍ट ख्‍य पिलातसदे यहूदीयूने यदे, “ले ले, नमयूजे मूरुम्!”
JHN.19.15	तर थमयू येरे यदेबे बोङ्बे पारा पूत्‍दे, “ङूने से-पर्‌दीय, सेपर्‌दीय, क्रूसने खील् ठोक्दीदे पील्‍पी।”
JHN.19.15	पिलातसदे थमयूने लोत्‍दे, “तम्दम्‍ने नमयूजे मूरुम् क्रूसने पील्‍पी य औ?”
JHN.19.15	पूस्‍र्‌या केन्‌यूदे जवाफ पीन्‍दे, “रोमजे मूरुम्त्‍यामे ङीजे मूरुम् ख्यङ् सूजो सूये त्‍वो।”
JHN.19.16	होर्‌दे ङूदे येशूने क्रूसने खील् ठोक्दीदे पीलने थमयूजे लाने सूम्‍दीपीदे। होरेक्‍यूत्‍देबे सिपाईयूदे येशूजे जिम्मा कीन्‍दे।
JHN.19.17	येशू रङ्सेजे क्रूस प्‍लेत्‍देबे ट खोका यब नेने फ्‍योइदे, हिब्रू केदे अम्‍बने गलगथा यीय। 
JHN.19.18	हैयाने थमयूदे येशू क्रूसने खील् ठोक्दीदेबे पील्‍दे मेस्‍ये ङूप्रे सूजो मी ङ्‍हीनेये पील्‍दे, मीत्‍याब नेत्‍यादे योर मेस्‍ये सूजोब पार्‌त्‍यादेयोर् पील्‍पीदे, होर्‌दे येशू थमयूजे अन्द्रदे पील्‍पीदे।
JHN.19.19	पिलातसदे दोषजे पो लिख्दीदेबे क्रूसने ख्यसे पीन्दे। हम्‍बने येर लिख्दीये ख्‍य, “नासरतजे येशू, यहूदीयूजे मूरुम्।” 
JHN.19.20	मेस्‍ये कूम यहूदीयूदे अम्‍ब लिख्दीयेब पो छ्‌योत्‍दे, चेनेयलो येशू क्रूसने खील् ठोक्दीदे पील्‍बेब ने सहरजे ट्‌याने ख्‍य। अम्‍ब पो हिब्रू, ल्‍याटीन् मेस्‍ये ग्रीक केने लिख्दीये ख्‍य। 
JHN.19.21	यहूदीयूजे पूस्‍र्‌या केन्‌यूदे पिलातसने यदे, “ ‘यहूदीयूजे मूरुम्’ यदेबे अन्‍लीख्‍दीलाची, तर ‘ङूदे ङ यहूदीयूजे मूरुम् य ख्यङ्’ यदेबे लिख्दी।”
JHN.19.22	पिलातसदे जवाफ पीन्‍दे, “ङैदे च लिख्दीकदे, लिख्दीकदे।”
JHN.19.23	कन्‍छ्वाब येशूने सिपाईयूदे क्रूसने खील् ठोक्‍दीदे पील्‍दे, होर्‌दे थमयूदे ङूदे होतेब कोला टेल्‍देबे सिपाईयू क्‍वानेने त्‍या त्‍या थोप्‍लाबे भा स्यी कोत्‍दे। ङूजे ह्‍वेब फीजे कोला टेल्‍दे, तर हम्‍ब कोला अन्‍रोप्‍येब मेस्‍ये पूरा सालाकै टदेमो तोप्‍सेमे तायेब कोला ख्‍य।
JHN.19.24	थमयूदे ङैजे कोला रङ्से रङ्सेने कोत्‍दे, मेस्‍ये ह्‍वेब फीजे कोलाजे लागि चीट्ठा थादे।”
JHN.19.25	येर्‌बे सिपाईयूदे अम्ब काम चीत्‍दे।
JHN.19.25	होर्‌दे येशू पीलेब क्रूसजे ट्‌याने ङूजे म, ङूजे मजे च्‍योन्, क्‍लोपासजे मज मरियम मेस्‍ये मरियम मग्दलिनी मेर्‌न ख्‍य। 
JHN.19.26	कन्‍छ्वाब येशूदे हैयाने रङ्से म मेस्‍ये ङूदे कूम छेब स्यूस्स्या ट्‌याने मेर्‌नब तङ्दे, हन्‍छ्वाब ङूदे रङ्से मने यदे, “ओ माइ! ले, नैजे च।” 
JHN.19.27	होर्‌दे येशूदे हम्‍ब स्यूस्स्याने यदे, “ले, नैजे म।” हम्‍ब दिनमेस्‍ये येशूजे म हम्‍ब स्यूस्स्यादे रङ्से कीम्‍ने स्‍योल्‍गीदे।
JHN.19.29	हैयाने क्‍यूङ् अङ्‍गुरजे चीदे सेम् चीतेब तीया त्‍या हीते ख्‍य। हिसपजे हाँगाने कोला टलो तोल्‍देबे हम्‍ब अङ्‍गुरजे क्‍यूङ् चीने य्वादेबे येशूजे ङूर्‌ने थमयूदे तूम्‍मीदे। 
JHN.19.30	कन्‍छ्वाब येशूदे हम्‍ब अङ्‍गुरजे क्‍यूङ् ची म्यङ्दे हन्‍छ्वाब ङूदे यदे, “जेम्‍से जेङ्‍कदे”, मेस्‍ये ट कूत्‍तू चीत्‍देबे दीयो पूत्‍दे।
JHN.19.31	हम्ब दिन तयारजे दिन ख्य, मेस्ये नैदेरेदेब यहूदीयूजे आराम टूङब दिन ख्य। आराम टूङब दिनने सीयेब ङ्व क्रूसने अन्‍क्‍यूस्‍स्‍य यदेबे छ्‌योटो सीबस्‍य यदेबे अन्‍सीइलो थमयूजे तोप् क्‍योत्‍देबे क्रूसदे मो तलने यहूदीयूदे पिलातसने बिन्ती चीत्‍दे।” 
JHN.19.32	होर्‌दे सिपाईयू रदेबे येशूप्रे क्रूस‍ने पीलेब मी ङ्हीजे तोप् क्‍योत्‍दे, खूम् त्‍याजे होर्‌दे सूजोबजे। 
JHN.19.33	कन्‍छ्वाब थमयू येशू ट्‌याने रदे हन्‍छ्वाब थमयूदे येशू तरखूम्‍ने सीये तङ्दे, मेस्‍ये येशूजे तोप् अन्क्‍य्‍वे। 
JHN.19.34	तर सिपाईयू नङ्ने त्‍यादे ङूजे खैसेने भल्दे स्‍यूल्‍दे, मेस्‍ये का प्रे क्‍यू योङ्‍रदे। 
JHN.19.35	नमयूदेये विश्‍वास चीस्‍य यदेबे अम्‍ब घटनायू रङ्सेजे म्‍यादेने तङ्ब मीदे गवाही पीने ख्यङ् मेस्‍ये ङूजे गवाही तम्दम् ख्यङ् यदेबे ङूने था ख्यङ्। 
JHN.19.36	“ङूजे नोङ्‍र्‌यायू कम्बये अन्क्‍य्‍वे” यब धर्मशास्त्रजे वचन पूरा क्‍यूस्‍स्‍य यदेबे येरे क्‍यूत्‍दे। 
JHN.19.37	होर्‌दे धर्मशास्त्रजे सूजो ने त्‍याने येरे लिख्दीये ख्यङ्, “थमयूदे सूने स्‍यूल ख्यङ्, थमयूदे ङूने लेक्‍क्‍य।”
JHN.19.38	होर्‌देङ्येदे अरिमाथियाजे योसेफ यब मी, ङू यहूदीयूने फदेबे नङ्सूने येशूजे स्यूस्स्या क्‍यूर ख्‍य, ङूदे येशूजे सीयेब ङ्व कूपीय यदेबे पिलातसने बिन्ती चीत्‍दे। ङूदे कूप यदे। होर्‌दे ङू रदेबे येशूजे सीयेब ङ्व टेल्‍कीदे। 
JHN.19.39	होर्‌दे खूम् येशूट्‌याने मून्‍दे रब निकोदेमसये सूम्‍च्‍यूदे किलो सोम्‍लाप्र मग्‍मग् बस्‍न रब अत्तर मेस्ये येलवा यब से च्‍यूम्‍देबे बन्‍देब मूर्‌कू टेल्‍देबे हैयाने रदे। 
JHN.19.40	येर्‌बेने थमयूदे यहूदीयूजे पे अनुसार येशूजे ङ्वने पोबजे लागि मग्‍मग् बस्‍न रब मूर्‌कू पूत्‍देबे सूतीजे कोलादे फूर्‌दे। 
JHN.19.41	येशू क्रूसने खील् ठोक्दीदे पीलेब नेने बगैँचा त्‍या ख्‍य। हम्‍ब बगैँचाने कलङ्बेये सूये अन्‍हेक्‍कब सर् खङ्स त्‍या ख्‍य। 
JHN.19.42	यहूदीयूजे तयार चेब दिन ख्‍य, होरेक्‍यूत्‍देबे हम्‍ब ट्‌याने ख्‍यब खङ्सने थमयूदे येशूजे ङ्व हीत्‍दे।
JHN.20.1	सतजे पात्‍ता खूम्‍ब दिनजे नप्‍मून्‍दे मरियम मग्दलिनी खङ्सने रदे, मेस्‍ये ङूदे खङ्सजे लने पूतेब लूङ् केन् यम्‍ब खैदे चीतेब तङ्दे। 
JHN.20.2	अम्‍ब तङ्देबे ङू सिमोन पत्रुस मेस्ये येशूदे माया चेब सूजो स्यूस्स्या ट्‌याने ग्येइदे, मेस्‍ये थमयूने यदे, “प्रभुने खङ्सदे फीने थमयूदे योङ्‍को, मेस्‍ये ङू केने हीत्‍दे, हम्‍ब ङीदे था अम्‍प्रे।”
JHN.20.3	होर्‌दे पत्रुस मेस्‍ये सूजोब स्यूस्स्या खात्याने खङ्सतेले गीलीदे। 
JHN.20.4	थम ङ्ही प्रे-प्रे ग्येइदे, तर हम्‍ब सूजोब स्यूस्स्या पत्रुसयली खूम् ग्येइदेबे खङ्सने फ्योइदे। 
JHN.20.5	खङ्स नङ्ने कूत्‍तू क्‍यूत्‍देबे लेप्‍प ङूदे मूरू तोलेब सूतीजे कोलायू त्‍यामे होने तङ्दे, तर ङू नङ्ने अन्‍क्‍योइ।
JHN.20.6	सिमोन पत्रुस ङू ङ्‍ये-ङ्ये रदे मेस्‍ये खङ्स नङ्ने क्योइदे, होर्‌दे ङूदेये येशूने तोलेब मल्‍मल्‍जे कोलायूत्‍यामे हैयाने तङ्दे। 
JHN.20.7	ङूजे टने तोलेब कोला हम्‍ब मल्‍मल्‍जे कोलायूप्रे नेत्‍याने त्‍व ख्‍य, तर सूजो नेत्‍याने तप्-तप् चीत्‍देबे हीते ख्‍य। 
JHN.20.8	होर्‌दे खङ्सने खूम् फ्‍योरब सूजो त्‍याब स्यूस्स्याये नङ्ने क्योइदे, मेस्‍ये हम्‍ब तङ्देबे ङूदे विश्‍वास चीत्‍दे। 
JHN.20.9	चेनेयलो थमयूदे येशू सीबदेये फेरि सोम्‍बो क्‍यूत्‍देबे लङ पर्‌दे ख्यङ्, यब धर्मशास्त्रजे वचन हन्‍छ्वा सेमेने अन्क्‍व ख्‍य।
JHN.20.10	होर्‌दे ङ्येदे हम्‍ब स्यूस्स्यायू रङ्से कीम्‍ने ल्वाइदे। 
JHN.20.11	तर मरियम खङ्सजे फीने ङूये ङूये मेर्‌न ख्‍य। ङूदे ङूये ङूये खङ्सतेले कूत्‍तू क्‍यूत्‍देबे लेत्‍दे, 
JHN.20.12	मेस्‍ये येशूजे सीयेब ङ्व कने ये ख्‍य, हैयाने कर कोला होतेब स्वर्ग दूत ङ्ही, त्‍या ट तेले मेस्‍ये त्‍याब मो तोप् तेले टूनब ङूदे तङ्दे।
JHN.20.13	स्‍वर्गदूतयूदे ङूने यदे, “ओ मो, चेने ङून?”
JHN.20.13	ङूदे थमयूने यदे, “थमयूदे ङैजे प्रभुने कूत्‍यो, मेस्‍ये ङू केने येत्‍दे यब ङैने था त्‍वो।” 
JHN.20.14	अम्‍ब पो यदेबे ङू ङ्यलम्तेले ल्‍वादे, होर्‌दे ङूदे येशूने मेर्‌नब तङ्दे, तर येशूने टूङ् यदेबे अन्‍स्‍ये।
JHN.20.15	येशूदे ङूने यदे, “मो न चेने ङून?” सूने मेल?”
JHN.20.15	ङूदे ङूने बगैँचाने काम फरब माली मन्‍देबे यदे, “नदे ङूने यैयादे कूते ख्यङ् यलो, केने हीदे ख्यङ् ङैने येमी, मेस्‍ये ङ ङूने कूबीय।”
JHN.20.16	येशूदे ङूने यदे, “मरियम!”
JHN.20.16	ङूदे येशूतेले ल्‍वादेबे हिब्रू केने यदे, “रब्‍बोनी!” यदे, अम्‍बजे अर्थ “गुरुज्‍यू” ख्यङ्।
JHN.20.17	येशूदे ङूने यदे, “ङैने अन्‍छूल्‍लाची, चेनेयलो ङ चूजोसेमे प ट्‌याने अङ्‍‍गीले ख्यङ्। तर ङैजे च्योन्‌यू ट्‌याने प्रदेबे थमयूने स्‍योम्‍मी, ‘ङैजे प मेस्ये नमयूजे प, होर्‌दे ङैजे परमेश्‍वर मेस्ये नमयूजे परमेश्‍वर ट्‌याने ङ प्रेन ख्यङ्’।”
JHN.20.18	मरियम मग्दलिनी गीलीदे, मेस्‍ये स्यूस्स्यायूने स्‍योत्‍दे, “ङैदे प्रभुने तङ्दे।” होर्‌दे येशूदे यब पो ङूदे थमयूने येमीदे।
JHN.20.19	हम्‍ब दिन, या सतजे पात्‍ता खूम्‍ब दिनजे नूस्‍यूङ्, कन्‍छ्वाब स्यूस्स्यायू यहूदीयूने फदेबे ख्‍योयू थादेबे नङ्ने टून ख्‍य, हन्‍छ्वाब येशू रदेबे थमयूजे अन्द्रने मेर्‌देबे थमयूने यदे, “नमयूने शान्ति क्‍यूस्‍स्‍य!” 
JHN.20.20	अन्‍छ्वा यदेबे येशूदे थमयूने रङ्सेजे ला प्रे खैजेये तम्मीदे। प्रभुने तङ्देबे स्यूस्स्यायू बेस्‍से सूग्‍दे।
JHN.20.21	होर्‌दे फेरि येशूदे थमयूने यदे, “नमयूने शान्ति क्‍यूस्‍स्‍य! पदे ङैने केर्‌बे कूल्‍बीदे, होरप्रने ङैदेये नमयूने कूल्बीय।” 
JHN.20.22	होर्‌दे अन्‍छ्वा य चेनमेस्‍ये येशूदे थमयू फ्‍याने स भूत्‍देबे यदे, “पवित्र आत्मा कीन्। 
JHN.20.23	सूजे पाप नमयूदे क्षमा चीक्‍क्‍य, थमयूने क्षमा क्‍यूक्‍क्‍य, मेस्‍ये सूजे पापने नमयूदे क्षमा अम्‍पीन् थमयूदे क्षमा प्रेस्‍स्‍ये त्‍वो।
JHN.20.24	येशू रबबेलने बाह्र जना स्यूस्स्यायू नङ्ने जूम्‍ल्‍या यब थोमा थमयूप्रे त्‍व ख्‍य। 
JHN.20.25	येरे क्यूप्प सूजो स्यूस्स्यायूदे थोमाने यदे, “ङीदे प्रभुने तङ्दे।”
JHN.20.25	तर ङूदे थमयूने यदे, कन्छ्वासेमे ङैदे येशूजे लाने खील्‍यूजे घ अन्तङ्दा मेस्ये खील्‍यूजे घने ङैजे ला ट अन्चङ्दा, मेस्‍ये ङूजे खैजेने भालादे चीक्‍कब घने ङैजे ला ये अम्प्रेत्दासेमे, ङ विश्‍वास अन्ची।”
JHN.20.26	सात्‍या ङ्येदे ङूजे स्यूस्स्यायू फेरि कीम् नङ्ने ख्‍य। थोमाये थमयूप्रे ख्‍य। ख्‍योयू थाये ख्‍य, तर येशू नङ्ने क्‍योरदे, मेस्‍ये अन्द्रदे मेर्‌देबे यदे, “नमयूने शान्ति क्‍यूस्‍स्‍य!” 
JHN.20.27	होर्‌दे येशूदे थोमाने यदे, “नैजे ला ट अने पूइ, मेस्‍ये ङैजे लायू ले। नैजे ला ङैजे खैजेने पूक्ख। शङ्का अन्‍चील्‍लाची, तर विश्‍वास ची।”
JHN.20.28	थोमादे येशूने यदे, “ङैजे प्रभु, मेस्‍ये ङैजे परमेश्‍वर।”
JHN.20.29	येशूदे ङूने यदे, “नदे ङैने तङ्देबे विश्‍वास चे औ? सूदे अन्‍तङ्लीने ङैने विश्‍वास चे ख्यङ्, थमयूदे कूम असी प्रेक्‍क्‍य।”
JHN.20.30	येशूदे सूजो कूम हार्‌मन्देब च्‍यूनूयू रङ्से स्यूस्स्यायूदे तङ्लाबे चीत्‍दे, हम्‍ब अम्‍ब किताबने अन्लीख्दीये ख्यङ्। 
JHN.20.31	तर येर लिख्दीये ख्यङ्, यी नमयूदे येशू परमेश्‍वरजे च मुक्ति पीनब ख्रीष्‍ट ख्यङ् यदेबे विश्‍वास ची, मेस्‍ये विश्‍वास चेबदे ङूजे मीन्‍ने नमयूदे जीया प्रेस्‍स्‍य।
JHN.21.1	होर्‌दे ङ्येदे येशू फेरि तिबेरियास समुद्रजे नने स्यूस्स्यायू ट्‌याने तङ्‍रदे। ङूदे रङ्सेने येरे तम्‍मीदे: 
JHN.21.2	सिमोन पत्रुस, जूम्‍ल्‍या यब थोमा, गालीलजे काना सहरने नथानेल, जब्दियाजे च ङ्ही होर्‌दे येशूजे सूजो स्यूस्स्या ङ्ही फूङ् क्‍यूर ख्‍य। 
JHN.21.3	सिमोन पत्रुसदे थमयूने यदे, “ङ समुद्रने ङ सेने प्रेन ख्यङ्।” थमयूदे ङूने यदे, “ङीयूये नैप्रे रीय।” थमयू गीलीदेबे डुङ्गाने टदे, तर हम्‍ब मून् थमयूदे चैत्‍याये चूङ अन्खू।
JHN.21.4	नप् क्यूट्‍टमे ख्‍य, येशू समुद्र नने मेर्‌रदे। तर स्यूस्स्यायूदे येशू यदेबे स्‍येने अन्‍खू। 
JHN.21.5	येशूदे थमयूने यदे, “च्योन्‌यू, नमयूदे ङ-तेते ङ्येप्‍ता स्‍व?”
JHN.21.5	थमयूदे ङूने जवाफ पीन्‍दे, “त्‍वो।”
JHN.21.7	येशूदे प्रेम चेब स्यूस्स्यादे पत्रुसने यदे, “ङू प्रभु टूङ्।” “ङू प्रभुटोङ्” यब तदेबे सिमोन पत्रुसदे रङ्सेजे ङ्वजे फीने ह्‍वेब कोला ढप्‍ने यूर् पूत्‍दे चेनेयलो ङूदे कोला प्‍यङ्ये ख्‍य, मेस्‍ये समुद्रने थे नेनी। 
JHN.21.8	सूजो स्यूस्स्यायू डूङ्गने टूङ्देबे जाल थेने थेने रदे। थमयू समुद्र नदे सोरो चीन्‍तङ् त्‍व ख्‍य सै मिटर लात्‍या चीन्‍तङ् ख्‍य। 
JHN.21.9	कन्‍छ्वाब थमयू समुद्र नने फ्‍योर्‌दे, हन्‍छ्वाब थमयूदे डोर्‌याजे मी ह्‍व-ह्‍व भोप्‍रोने ङ हीतेब मेस्ये क्‍यङ् तङ्दे।
JHN.21.10	येशूदे थमयूने यदे, “नमयूदे चूजोके ङ्येबब ङ छीत्‍या सीक।”
JHN.21.11	होर्‌दे सिमोन् पत्रुसदे डुङ्गाने टदेबे सैत्‍या ङ्यील्लङ्दे तेह्रला केन्-केन् ङ फ्‍यानब जाल पखने थेन्‍देबे रेत्‍दे, तर हन्‍छ्वा कूम ख्यङ्लीने जाल अम्‍-प्र्याङ्‍गी। 
JHN.21.12	येशूदे थमयूने यदे, “च ख।” स्यूस्स्यायू नङ्ने सूदेये, “न सू ख्यङ्?” यदेबे ल्‍वेब आँट अन्‍ची, चेनेयलो थमयूदे ङू प्रभु ख्यङ् यदेबे स्‍येल्‍क ख्‍य। 
JHN.21.13	येशू रदे मेस्‍ये क्‍यङ् टेल्‍देबे थमयूने पीन्‍दे, मेस्‍ये होरप्रने ङये पीन्‍दे। 
JHN.21.14	येशू सीइदेबे फेरि सोम्‍बो क्‍यूर ङ्येदे स्यूस्स्यायू ट्‌याने तङ्‍रब अम्‍ब सोम्‍खेप् क्‍यूर ख्‍य।
JHN.21.15	कन्‍छ्वाब थमयूदे च जेन्‍दे, हन्‍छ्वाब येशूदे सिमोन पत्रुसने यदे, “यूहन्‍नाजे च सिमोन, नदे ङैने थमयूदे यली थेप् माया चीक्‍क्‍या?”
JHN.21.15	पत्रुसदे यदे, चीक्‍क्‍य प्रभु, ङैदे नने माया चीक्‍क्‍य, यब नने था ख्यङ्।”
JHN.21.15	येशूदे ङूने यदे, “ङैजे स्वान्‌यूने चेलाबे छ।”
JHN.21.16	येशूदे फेरि दोस्रो पलोने ङूने यदे, “यूहन्‍नाजे च सिमोन, न ङैने प्रेम चीक्‍क्‍या?”
JHN.21.16	पत्रुसदे यदे, चीक्‍क्‍य प्रभु, ङैदे नने प्रेम चीक्‍क्‍य, यब नने था ख्यङ्।”
JHN.21.16	येशूदे ङूने यदे, “ङैजे स्वान्‌यूने चेलाबे ले।”
JHN.21.17	ङूदे सोम्‍खेप् पलोने यदे, “यूहन्‍नाजे च सिमोन, न ङैने प्रेम चीक्‍क्‍या?”
JHN.21.17	पत्रुस सेम् नदे, चेनेयलो येशूदे सोम्‍खेप् सेमे ङूने “न ङैने प्रेम चीक्‍क्‍य? यदेबे लोत्‍दे। ङूदे येशूने यदे, “प्रभु नदे साप्‍ता पोने स्‍ये ख्यङ्। ङैदे नने प्रेम चीक्‍क्‍य यदेबे नने था ख्यङ्। येशूदे ङूने यदे, “ङैजे स्वान्‌‍यूने चेलाबे छ। 
JHN.21.18	तम्दम्‍ने, ङ नने यीय, कन्‍छ्वाब न स्‍योर्‌ब ख्‍य, न रङ्सेदे रङ्सेजे कूच्यू ख्‍या ख्‍य, मेस्‍ये केने प्रदीरीको होनेने प्र ख्‍य। तर कन्‍छ्वाब न गान्गून् क्‍यूप्पीय, हन्‍छ्वाब नदे रङ्सेजे ला तान्‍तीय, मेस्‍ये सूजोयूदे नैजे कूच्यू ख्‍यामीय, होर्‌दे केने न प्रतीङ् अन्‍ड होनेने कूबीय।” 
JHN.21.19	परमेश्‍वरजे महिमा चेने पत्रुस केरे सीब पर्‌दे यब पोजे यप् चीत्‍देबे येशूदे य ख्‍य। होर्‌दे ङ्येदे ङूदे पत्रुसने यदे, “ङैजे ङ्ये-ङ्ये ख।”
JHN.21.21	ङूने तङ्देबे पत्रुसदे येशूने यदे, “प्रभु, अम्‍ब मीजे बारेने च क्‍यूक्‍क्‍य?”
JHN.21.22	येशूदे पत्रुसने यदे, “ङ अन्‍ल्‍वारदासेमे ङू सोम्‍बो क्‍यून्‍नूस्‍य मन्लीने नने च क्‍यूत्‍दे स्व? न ङैजे ङ्‍ये-ङ्‌ये ख।” 
JHN.21.23	येरेक्‍यूत्‍देबे हम्‍ब स्यूस्स्या अन्‍सीब यब पो सूजो स्यूस्स्यायूजे अन्द्रदे ड्वाङ्‍गे क्‍यूरी। येशूदे हम्‍ब स्यूस्स्या अन्‍सीब यदेबे य दी, तर “ङ अन्‍रदासेमे ङू सोम्‍बो क्‍यून्‍नूस्‍य मन्‍लीने नने च क्‍यूत्‍दे स्व?” यदेबे य ख्‍य।
JHN.21.24	ङू हम्‍ब स्यूस्स्या ख्यङ् ङूदे अम्‍ब पोजे बारेने गवाही पीन ख्यङ्, मेस्‍ये अम्‍ब पो लिख्दीये ख्यङ्, होर्‌दे ङीनदे था प्रेत्‍दे ङूदे पीनब गवाही तम्दम् ख्यङ्।
JHN.21.25	येशूदे सूजो कूम कामयू चीत्‍दे। हम्‍ब कामयू नङ्ने त्‍या त्‍या चीत्‍देबे लिख्दीदे यलो, ङैजे सेम्ने येर मन ख्यङ्, ङूजे बारेने लिख्दीयेब किताबयू संसार भरीनेये यूक्‍स्‍ये त्‍वो।
ACT.1.2	रङ्सेदेने सेलब मूल स्यूस्स्यायूने येशूदे पवित्र आत्‍माप्रे क्यूत्देबे आज्ञा पीन्‍दे मेस्ये ङू स्वर्गने कूदेब दिनसेमेजे टक्‍क पो हम्‍ब किताबने लिख्दीये ख्यङ्। 
ACT.1.3	छरङ् भोक्‍तीदेबे क्रूसने सीयेमेस्‍ये येशू ङ्यील्‍लङ् दिनसेमे घरी-घरी थमयूदे तङ्दे किसिम किसिमजे पक्‍क प्रमाणयूदे रङ्से सोम्‍बो ख्यङ् यदेबे तन्‍दे। थमयूदे ङूने तङ्दे, मेस्‍ये ङूदे थमयूने परमेश्‍वरजे राज्‍यजे बारेने स्‍योत्‍दे। 
ACT.1.4	त्‍याफे येशू थमयूप्रे चसे चेनूब ङूदे थमयूने यदे, “ङैदे नमयूने पीनब पजे कबुल रेन्‍देबे टूङ्, हम्‍ब अम्प्रेत्दासेमे यरूशलेमदे कनेये अम्प्रलाची अम्‍बजे बारेने ङैदे नमयूने स्‍योक्‍क चेन ख्यङ्।” 
ACT.1.5	चेनेयलो यूहन्‍नादे क्‍यूदे बप्‍तिस्मा पीन्‍दे, जेम्सेजे तेदिनने नमयूजे बप्‍तिस्मा पवित्र आत्‍मादे क्‍यूक्‍क्‍य।
ACT.1.6	येरेक्‍यूत्‍देबे कन्‍छ्वाब मूल स्यूस्स्यायू फूङ् क्‍यूत्‍दे, हन्‍छ्वाब थमयूदे ङूने लोत्‍दे, “ओ प्रभु, नदे अम्‍ब बीलने ङीजे इस्राएल देशने मुक्ति चीम्‍मेइर?”
ACT.1.7	येशूदे थमयूने यदे, “पदे रङ्सेजे हकदे तोक्‍तीयेब बील या सेमे स्‍येब काम नमयूजे दी। 
ACT.1.8	तर पवित्र आत्मा नमयूने रमेस्‍ये नमयूदे शक्ति प्रेक्‍क्‍य, मेस्‍ये नमयू यरूशलेमने, पूरा यहूदियाने, सामरियाने मेस्‍ये पृथ्वीजे पात्‍ता नजे कून-कूनसेमे ङैजे गवाही पीनब क्‍यूक्‍क्‍य।”
ACT.1.10	कन्‍छ्वाब थमयूदे ङू मूने तो गीलेब लेजे-ले चीन्‍न ख्‍य, हन्‍छ्वाब अचानक कोला कर ह्‍वेब मी ङ्‍ही थमयूजे ट्‌याने मेर्‌रदे। 
ACT.1.11	थमयूदे यदे, “गालीलजे मीयू, नमयू चेने मेर्‌देबे मूतेले लेन्‍न? अम्‍ब येशू, ङू नमयूजे ट्‌यादे स्वर्गने कूते ख्यङ्, चूजो केर्‌बे नमयूदे ङूने स्वर्गने गीलेब तङ्दे, होरप्रने ङू फेरि रीय।”
ACT.1.12	होर्‌दे थमयू जैतून गङ्दे यरूशलेमने ल्‍वारदे। यरूशलेमदेमेस्‍ये अम्‍ब गङ् धन्‍ने: १,७६० गज ताला चीन्‍तङ् पर्‌देख्‍य। 
ACT.1.13	यरूशलेम फ्‍योइदेबे थमयू रङ्से टूङब कीम्‍जे फ्‍याब ताल्‍ल्‍याने टदेबे कोठाने फूङ् क्‍यूत्‍दे, हैयाने टूङब मीयू, पत्रुस, यूहन्‍ना, याकूब, अन्‍द्रियास, फिलिप, थोमा, बारथोलोमाइ मेस्‍ये मत्ती, देशने माया चेब टोलीजे सिमोन मेस्ये याकूबजे च यहूदा ख्‍य। 
ACT.1.14	कोइ मदीयू मेस्‍ये येशूजे म मरियम होर्‌दे ङूजे च्योन्‌यू प्रे थमयू ‍क्वाने फूङ् क्‍यूत्‍देबे येतार्‌ने प्रार्थना चीन्‍न ख्‍य।
ACT.1.15	हम्‍ब दिनने च्योन्‌यूजे अन्‍द्रने पत्रुस मेर्‌दे (अम्‍ब मीयू चील्‍ब धेन्‍ने: छ-बीस ला प्र ख्‍य), मेस्‍ये यदे, 
ACT.1.16	“च्योन्‌यू, धर्मशास्त्रजे वचन पूरा क्‍यूर पर्‌देख्‍य, हम्‍ब पो येशूने चूङब मीयूजे अगुवा यहूदाजे बारेने दाऊदजे ङूरदे मालाङ्ने पवित्र आत्मादे क्‍यम ख्‍य। 
ACT.1.17	ङीन प्रने प्रभुजे बाह्र जान स्यूस्स्यायू नङ्ने ङूये त्‍या ख्‍य, मेस्‍ये ङीनप्रने प्रभुजे काम चेने सेल ख्‍य।”
ACT.1.19	अम्‍ब पो यरूशलेमने टूङब मीयू क्‍वादेने था प्रेत्‍दे। थमयूदे हम्‍ब रङ्जे मीन् थमयूजे रङ्सेजे केने आखेल्‍दामा हीत्‍दे या काजे रङ्।
ACT.1.20	‘ङू टूङब कीम् थैन्‍देन् क्‍यूप्पस्‍य, मेस्‍ये हैयाने टूङब सूत्‍याये अन्क्यूस्स्य, मेस्‍ये ङूजे काम मेस्‍ये पद सूजो मीदे लेन्‍कीस्‍य।’
ACT.1.22	या, येर मी यूहन्‍नाजे बप्‍तिस्मादेमेस्‍ये ङू ङीन ख्‍यनेदे तो कूतेब दिनसेमेने ङीनप्रे ख्‍य। हम्‍ब मी ङीन प्रे-प्रे ङूजे फेरि सोम्‍बो क्‍यूरेबजे गवाही क्‍यूर पर्‌दीय।
ACT.1.23	थमयूदे मी ङ्‍हीजे मीन् यदे, बारसाबास यब योसेफ, ङूजे खास मीन् युस्तस ख्‍य, मेस्‍ये मतियासजे मीन्। 
ACT.1.24	थमयूदे येर्‌बे प्रार्थना चीत्‍दे, “मीयू क्वाजे सेम्‍जे पो था प्रेब प्रभु, अम्‍ब ङ्‍ही नङ्ने नदे कम्‍बने सेल ख्यङ् हम्‍ब ङीने तम्‍मी, 
ACT.1.25	मेस्‍ये हम्‍बदे अम्‍ब सेवा मेस्ये मूल स्यूस्स्यायूजेप्र काम‍ने प्र-खूस्‍स्‍य, अम्‍ब सेवा अन्‍चील्‍ला गीलीदेबे यहूदा रङ्सेजे नेने सीइ।” 
ACT.1.26	होर्‌दे थमयूदे थम ङ्‌हीजे अन्‍द्रने चिट्ठा थाब मतियास‍जे मीन्‍ने पर्‌दीदे, मेस्‍ये एघार मूल स्यूस्स्यायूप्रे ङूजे मीनये चील्‍दे।
ACT.2.2	होर्‌दे स्वर्गदे थाने अम्प्रेल्लाबे त्याफेने बेस्‍से केन् उन्‍दू चील्‍लीदे, मेस्‍ये हम्‍बजे आवाज थमयू टूनब कीम्‍जे का-मुलुक‍ने फ्‍योरदे। 
ACT.2.3	मेस्‍ये मीजे फूलीप्र थमयू ट्‌याने तल्‍रदेबे हम्‍ब स्‍वा-स्‍वा थर्‌देबे थमयू त्‍या-त्‍या फ्‍याने रदेबे टूङ्दे। 
ACT.2.4	होर्‌दे थमयू क्वाने पवित्र आत्‍मादे फ्‍यादे, मेस्‍ये पवित्र आत्मादे येमेब आवाज अनुसार थमयूदे सूजो केयूने क्‍यम मे‍दे।
ACT.2.5	स्वर्ग नङ्ने ख्‍यब जम्‍म देशजे ईश्वरने पूस्तेब यहूदीयू हम्‍ब बीलने यरूशलेमने टूङ ख्‍य। 
ACT.2.6	होर्‌दे हम्‍ब आवाज तदेबे मीहुल फूङ् क्‍यूत्‍दे। थमयू छाक्‍के पर्‌दीकदे, चेनेयलो क्वादेने रङ्से रङ्सेजे केने थमयू क्‍यम्‍नब तदे। 
ACT.2.7	थमयू क्वाने बेस्‍से हार्‌मन्‍दीकदेबे यदे, “अम्‍ब क्यमब मीयू क्वाने गालीलयू ते स्व? 
ACT.2.8	केर्‌बे थमयू क्वादेने ङीनजे रङ्से केने क्यमब ङीनदे तैको? 
ACT.2.9	ङीनयू अयाने पार्थीयू, मादीयू, एलामीयू, मेस्‍ये मेसोपोटामियाजे, यहूदियाजे, कापाडोकियाजे, पोन्‍टस मेस्‍ये एशियाने टूङब मीयू ख्यङ्। 
ACT.2.10	होर्‌दे फ्रिगिया, पामफिलिया, मिश्र मेस्ये कुरेनीने पर्‌देब लिबियाजे थेप्‍प्र नैयू मेस्‍ये रोम‍दे रब यहूदी मेस्ये यहूदीजे विचार सेम्‍पर्‌देब थर ङ्‍हीने ख्यङ्, 
ACT.2.11	क्रेटजे मीयू मेस्ये अरबजे मीयूये ख्‍य, होर्‌दे ङीन रङ्से रङ्से केने परमेश्‍वरजे सोरो फत्‍या केन् काम‍यूजे बयान थमयूदे बेस्से क्यम्नब तैन ख्यङ्।” 
ACT.2.12	थमयू क्वाने हार्‌मन्‍दीकदे मेस्‍ये अल्मल् क्‍यूत्‍देबे त्‍यादे त्‍याने येरे य-मेदे, “अम्‍बजे अर्थ च ख्यङ्?” यदेबे लोत्‍दे,
ACT.2.13	तर सूजोयूदे अम्‍ब पोने रीग्‍‍देबे यदे, “थमयू ची सर्‌ थूङ्देबे स्‍योग ख्यङ्।”
ACT.2.14	तर पत्रुसदे एघार जना स्यूस्स्याप्रे मेर्‌देबे मी हुल‍ने के केन् योन्‍देबे यदे, “ङैजे पो ङ्यीन्, यहूदियाजे मीयू, मेस्‍ये यरूशलेमजे मीयू क्वादेने ङ्‍यीन्, नमयूदे अम्‍ब पो था क्‍यूस्‍स्‍य। 
ACT.2.15	चेनेयलो नमयूदे मनप्र थमयू मातीन दी, चेनेयलो चूजो नप्‍जे गूत्‍या तब ख्यङ्। 
ACT.2.16	तर अगमवक्ता योएलदे यब पो अम्‍बने ख्यङ्,
ACT.2.17	नमयूजे स्‍योर्‌बयूदे दर्शन तङ्क्‍य, मस्‍ये नमयूजे कम्‍बयूदे मङ् मङ्क्‍य।
ACT.2.18	अँ, ङैजे त्वो-त्वोमयू फ्‍याने हम्‍ब दिनने ङैजे आत्मा फम्‍मीय, मेस्‍ये थमयूदे अगमवाणी क्‍यम्‍क्‍य।
ACT.2.19	तो मूने हार्‌मन्‍देब काम मेस्‍ये
ACT.2.19	मो पृथ्वीने च्‍यूनूयू, या का, मी, मेस्‍ये म्यूयूङ्जे मूस्‍ल तन्क्‍य।
ACT.2.20	परमेश्‍वरजे पात्‍ता केन् दिन मेस्‍ये महिमाजे दिन रयली खूम् मीया प्‍ल्‍या अन्ख्व मून्‍दूङ् क्‍यूक्‍क्‍य, लीनी का-प्र मल्‍लम् क्यूक्क्य।
ACT.2.21	तर हम्‍ब दिनने सूदे परमेश्‍वरजे मीन् गोम्‍क्‍य, ङूने जूक्‍तीमीय।
ACT.2.22	“इस्राएलजे मीयू, अम्‍ब पो ङ्यीन्, नासरतजे येशू येर मी ख्‍य, ङूने परमेश्‍वरदे कूम शक्तिजे काम‍यू, हार्‌मन्‍देब काम‍यू मेस्‍ये च्‍यूनूयू नमयूजे खूम्ने प्रमाण तम्मी‍दे। नमयूदे थाने ख्यङ्, यी परमेश्‍वरदे नमयूजे अन्‍द्रने येर कामयू ङूदेने चे ख्यङ्। 
ACT.2.23	परमेश्‍वरदे तोक्‍तीयेबे ठीक योजना मेस्‍ये ज्ञान अनुसार चूङ्‌गब अम्‍ब येशूने दुष्‍ट मीयूजे लाने सूम्‍दीपीदेबे क्रूसने पील्‍देबे सेत्‍दे। 
ACT.2.24	तर परमेश्‍वरदे येशूने सोम्‍बो चीत्‍दे। चेनेयलो मृत्‍यूजे हक नङ्‍ने ङू टूङब सम्‍भव त्‍व ख्‍य। 
ACT.2.25	चेनेयलो दाऊददे येशूजे बारेने य ख्यङ्,
ACT.2.25	‘ङैदे प्रभुने येतार्‌ने ङैजे खूम्ने तङ्दे, चेनेयलो ङ ढल्-पल् अन्क्यूस्स्य यदेबे ङू ङैजे स्येत्देयोर् ख्यङ्।
ACT.2.26	होरेक्‍यूत्‍देबे ङैजे सेम् आनन्द ख्यङ्, मेस्‍ये ङैजे लीदे नैजे जै जै चे ख्यङ्। अम्‍ब बाहेक ङैजे ङ्वदेये आशा चीत्‍देबे बच्‍दीय।
ACT.2.27	चेनेयलो नदे ङैजे प्राण स-नङ्नेये अम्‍पोङ्‍गी, मेस्ये नदे नैजे पवित्र मीजे ङ्व रम्‍से अम्‍पीन्।
ACT.2.28	नदे ङैने जीया चब लम्‌यू तम्‍मे ख्यङ्, न ङै प्रे ख्यङ्ब सूग्‍देबे ङ आनन्द क्‍यूत्‍दे।”
ACT.2.29	“अत-च्योन्‌यू, ङीनजे मेमे दाऊदजे बारेने ङ नमयूने पक्क क्‍यूत्‍देबे य खूइय। ङू सीइ मेस्‍ये खङ्सने पोप्‍देबे तूर्‌स थ्‍यादे, होर्‌दे हम्‍ब तूर्‌स दीनी सेमेने ख्यङ्। 
ACT.2.30	हम्‍ब कारणदे अगमवक्ता त्‍या क्यूत्देबे, ङूजे छगूम्-पूर्‌गूम्‍ने ङूजे सिंहासानने परमेश्‍वरदे टूङ्स्ये पीन्क्‍य यब कबुल चेब दाऊदने था ख्‍य। 
ACT.2.31	खूम्‍देमेस्‍येने अम्‍ब तङ्देबे ङूदे ख्रीष्‍ट सीबदेबे सोम्‍बो क्‍यूरबजे बारेने य ख्‍य, ङू स नङ्नेये अम्‍पोङ्‍गी, ङूजे ङ्व रम्‍सेये अम्पीन्। 
ACT.2.32	अम्‍ब येशूने परमेश्‍वरदे सोम्‍बो चीत्‍दे। अम्‍ब पोजे ङी क्वाने गवाही ख्यङ्। 
ACT.2.33	अम्‍ब कारणदे परमेश्‍वरजे स्येत्‍देयोर्‌दे येशू केन् चीत्‍देबे टूङ्स्ये पीन्‍दे, मेस्‍ये रङ्सेजे कबुल अनुसार ङूने पवित्र आत्मा पीन्‍दे। हम्‍ब पवित्र आत्मा प्रभु येशूदे चूजो ङीन फ्‍याने फम्‍मे ख्यङ्, अम्‍ब नमयूदे चूजो ङ्यीन्‍न ख्यङ् मेस्‍ये तङ्न ख्यङ्। 
ACT.2.34	चेनेयलो दाऊद स्वर्गने अन्‍टेयी, तर ङू रङ्सेदेने य ख्यङ्,
ACT.2.34	‘परमप्रभुदे ङैजे प्रभुने यदे, न ङैजे स्येत्‍‍देयोर् टूङ्,
ACT.2.35	कन्‍छ्वासेमे ङ नैजे शत्रुयूने नैजे तोप् त्याङ्नङ्ने अन्ही।
ACT.2.36	“होरेक्‍यूत्‍देबे इस्राएलजे मीयू टक्‍कदेने अम्‍ब पक्‍क स्येस्‍य, येशू, ङूने नमयूदे क्रूसने खील् ठोक्‍दीदेबे पील्‍दे, परमेश्‍वरदे ङूने प्रभु मेस्‍ये ख्रीष्‍ट बन्‍दीदे।”
ACT.2.37	अम्‍ब पो तदेबे थमयूजे सेम् बेस्‍से बोन्‍दे, होर्‌दे पत्रुस मेस्‍ये सूजो मूल स्यूस्स्यायूने थमयूदे यदे, च्योन्‌यू, ङीदे च चे?”
ACT.2.38	पत्रुसदे थमयूने यदे, “पश्‍चात्ताप ची, मेस्‍ये नमयूजे पाप-क्षमाजे लागि येशू ख्रीष्‍टजे मीन्‍ने नमयू क्वादेने बप्‍तिस्मा कीन्, मेस्‍ये नमयूदे पवित्र आत्माजे बर प्रेक्‍क्‍य। 
ACT.2.39	चेनेयलो कबुल नमयूजे लागि, नमयूजे छगूम्-पूर्‌गूम्जे लागिये ख्यङ्, क्वानेने प्रभु ङीनजे परमेश्‍वरदे कोय।”
ACT.2.40	सूजो कूम पोयूदे ङूदे थमयूने गवाही पीन्‍दे, मेस्‍ये येरे यदेबे अर्ती पीन्‍दे, “अम्‍ब दुष्‍ट पुस्ताप्रे नमयू रङ्सेने बच्‍दी।” 
ACT.2.41	होर्‌दे सू-सूदे ङूजे पो मन्‍दीदे थमयूदे बप्‍तिस्मा कीन्‍दे, मेस्‍ये हम्‍ब दिनने थेप्‍प्र: हजार सोम् मीयू थमयूप्रे थप्‍दीरदे।
ACT.2.42	थमयू मूल स्यूस्स्यायूजे शिक्षा, सङ्गति चेब मेस्‍ये प्रे-क्‍यङ् क्‍योत्‍देबे चब भात्यार्‌जे प्रार्थनाने येतारने लादीन ख्‍य। 
ACT.2.43	मूल स्यूस्स्यायूदे कूम हार्‌मन्देब काम मेस्‍ये चूनूयू चीत्‍दे, मेस्‍ये क्वाजे सेम्ने फैगदे, 
ACT.2.44	विश्‍वास चेब मीयू जती क्वाने येतार्‌ने फूङ् क्‍यूर ख्‍य, मेस्‍ये थमयूजे साप्‍ता थोक गोसारी क्‍यूर ख्‍य। 
ACT.2.45	थमयूजे रङ्सेजे सीर-सम्पत्ति मेस्‍ये मलसामान सोङ्देबे सू-सूने च-च सेजे हर्‌जो पर्‌ते ख्‍य, क्वानेने हम्‍ब कोम्‍मे ख्‍य। 
ACT.2.46	थमयू दीन्‍जेने मन्दिरने फूङ् क्‍यूर ख्‍य, मेस्‍ये मील्‍लीदेबे कीम्-कीम्‍ने प्रदेबे थमयू सूग्‍लाबे शुद्ध सेम्‍दे भत्यार् च ख्‍य, 
ACT.2.47	मेस्‍ये परमेश्‍वरजे सार्‌या चेख्‍य, मेस्‍ये सूजो मीयूदेये थमयूने सेम्‍पर्‌देख्‍य। उद्धार प्रेबयूने प्रभुदे येतार्‌ने थमयूजे मीयू थेप्थेप् थप्‍दीमे ख्‍य।
ACT.3.1	पत्रुस मेस्‍ये यूहन्‍ना घडीने नोजे सोम् तप्प प्रार्थना चेने मन्दिरने प्रेनख्‍य। 
ACT.3.2	मन्दिर नङ्ने क्‍योब मीयूने भीख स्य्वाब जन्मेदेमेस्‍येने खोन्‍ड्‍याल्या त्‍याने मीयूदे प्‍लेत्देबे रेख्य मेस्‍ये येतार्‌ने मन्दिरजे सून्‍दर मीन्‍जे ख्‍योने येम्‍मे ख्‍य। 
ACT.3.3	पत्रुस मेस्‍ये यूहन्‍ना मन्दिर नङ्ने क्‍योब मेल्‍नब तङ्देबे ङूदे भीख स्‍यदे। 
ACT.3.4	यूहन्‍ना मेस्‍ये पत्रुसदे हम्‍बने ताका-ताक लेत्‍देबे यदे, “ङीतेले ले!” 
ACT.3.5	थमयूजे चत्‍या प्रेक्‍की यब आशा चीत्‍देबे ङूदे थमयूने ताका-ताक लेत्‍दे।
ACT.3.6	होर्‌दे पत्रुसदे यदे, “मर् प्रे चाँदी ङैप्रे त्‍वो। तर ङैप्रे च ख्यङ्, हम्‍ब ङ नने पीन्क्‍य। नासरतजे येशू ख्रीष्‍टजे मीन्‍ने प्र!” 
ACT.3.7	ङूदे ङूजे सेत्‍ला चूङ्देबे हम्‍बने लङ्दे, मेस्‍ये खात्‍याने ङूजे तोप्‍यू प्रे पनने ताकत रदे। 
ACT.3.8	होर्‌दे जूरूक्‍के लङ्देबे ङू मेर्‌दे मेस्‍ये प्रने सुरु चीत्‍दे, होर्‌दे प्रेये-प्रेये मेस्‍ये फूर्-फूर् ङ्‍यदेबे परमेश्‍वरजे सार्‌या चीदे-चीदे थमयूप्रे मन्दिर नङ्ने क्‍योइदे। 
ACT.3.9	हन्‍छ्वाब मीयू क्वादेने ङू प्रेनब मेस्‍ये परमेश्‍वरजे जै-जै चीन्‍नब तङ्दे। 
ACT.3.10	थमयूदे मन्दिरजे सून्‍दर ख्‍योने टूङ्देबे भीख स्‍य्वाने टूनब ङूने ख्यङ् य‍देबे स्‍येदे, मेस्‍ये ङू फ्‍याने क्‍यूरब पोने थमयूदे आ-थोम्दे मेस्‍ये हार्‌मन्‍दीकदे।
ACT.3.11	हम्‍ब मी पत्रुस मेस्‍ये यूहन्‍नाजे ङ्‍ये-ङ्‌ये लादेब तङ्देबे मीयू क्वाने आथोम्कदेबे सोलोमन यब तोलेन्‍ने त्‍याफेने थमयू ट्‌याने ग्येरदे। 
ACT.3.12	अम्‍ब तङ्देबे पत्रुसदे मीयूने यदे, “इस्राएलजे मीयू, अम्‍ब पोने नमयू चेने हार्‌मन्‍दीन? या ङीजे रङ्सेजे शक्ति या भक्ति चीत्‍देबे ङीदे अम्‍बने प्र ख्‍व चेप्र चेने आ-थोम्‍दे ङीने लेन्‍न? 
ACT.3.13	ङीनजे तङ्बोजे मेमे अब्राहाम, इसहाक मेस्‍ये याकूबजे परमेश्‍वरदे रङ्सेजे सेवा चेब येशूने महिमित चीत्‍दे, ङूने नमयूदे चूङ्स्ये पीन्दे। पिलातसदे ङूने क्याबे मेलीने नमयूदे ङूजे खूम्‍देने अन्क्यूर् यदे। 
ACT.3.14	तर नमयूदे पवित्र मेस्‍ये धर्मी मीने अन्क्यूर् यदेबे ङूजे सट्‍टने ज्यानमारा त्‍याने क्यापी यदेबे यदे। 
ACT.3.15	मेस्‍ये जीया पीनबने नमयूदे सेत्‍दे, हम्‍बने परमेश्‍वरदे सीयेबदे सोम्‍बो चीत्‍देबे लङ्दे, ङी अम्‍बजे गवाही ख्यङ्। 
ACT.3.16	येशू फ्‍याने भर् चेब खोन्‍त्याङ् त्‍यादे बोङ् प्रेत्‍दे। ङूजे मीन् तदेबे ङूजे सेम्‍ने विश्‍वास जाग्‍तीदे, होर्‌दे ङूजे विश्‍वासदे चीप्‍प जेम्से अम्‍ब मी चेलाबे तम् क्‍यूरेब तङ्क्‍य।
ACT.3.17	जेम्‍से च्योन्‌यू, ङैने था ख्यङ्, यी नमयूदे अन्‍स्येदेबे होरे चीक्‍कदे, मेस्‍ये नमयूजे नेतायूदेये होरेने चीत्‍दे। 
ACT.3.18	ङूजे ख्रीष्‍टदे छरङ् भोग्‍दे पर्‌दीय यदेबे परमेश्‍वरदे, अगमवक्तायूजे ङूर्‌दे यब पो येर्‌बे पूरा चीत्‍दे। 
ACT.3.19	होरेक्‍यूत्‍देबे पश्‍चात्ताप चीत्‍देबे ल्‍वाख, नमयूजे पाप मेर्‌दीमीस्‍य, मेस्‍ये परमप्रभु नमयूप्रे वास चीत्‍देबे आनन्दजे दिन रस्‍य, 
ACT.3.20	मालङ्ने परमेश्‍वरदे नमयूजे लागि सेलब ख्रीष्‍ट, या येशूने फेरि कूल्‍बीय। 
ACT.3.21	परमेश्‍वरदे तङ्बोमेस्‍येने रङ्से पवित्र अगमवक्तायूजे ङूर्‌दे यप्र साप्‍ता थोक सर् बन्‍देब दिन सेमे येशू स्वर्गने क्‍यूर पर्‌दीय। 
ACT.3.22	मोशादे य ख्‍य, ‘पर्‌मप्रभु परमेश्‍वरदे ङैने लङप्र नमयूजे अत-च्योन्‌यूजे अन्‍द्रदे अगमवक्ता त्‍या नमयूजे लागि लङ्क्‍य। ङूदे नमयूने च-च येको हम्‍ब पोयू क्वाने नमयूदे ङ्‍यीन पर्‌दीय। 
ACT.3.23	येर क्यूक्क्य, हम्‍ब अगमवक्ताजे पो अन्‍ङ्‍यीनब मी जती छूर्‌दीदेबे नाश चीक्‍क्‍य।’
ACT.3.24	“शमूएल‍देमेस्‍ये होर्‌दे ङ्येजे अगमवक्तायू जतीदे अम्‍ब दिनजे पो क्‍यूक्‍क्‍य यदेबे य ख्‍य। 
ACT.3.25	नमयू हम्‍ब अगमवक्तायूजे मेस्‍ये हम्‍ब कबुलजे छगूम्-पूर्‌गूम् ख्यङ्, हम्‍ब कबुल परमेश्‍वरदे नमयूजे मेमे अब्राहामप्रे यरे यदेबे ख्यादे, ‘नैजे छगूम्-पूर्‌गूम्ने पृथ्वीजे टक्क म्हीतीदे असी प्रेक्‍क्‍य।’ 
ACT.3.26	नमयू त्‍या त्‍याने रङ्सेजे अन्ज्‍य पाप क्यापीस्ये पीन्‍देबे नमयूने असी पीनस्ये यदेबे परमेश्‍वरदे रङ्सेजे सेवा चेबने तयार चीत्‍दे मेस्‍ये पात्‍ता खूम् नमयू ट्‌याने कूल्‍बीदे।”
ACT.4.1	पत्रुस प्रे यूहन्‍ना मीयूप्रे क्‍यम्‍न ख्‍य, पूस्‍र्‌यायू, मन्दिरजे कप्‍तान मेस्ये सदुकीयू थमयूट्‌याने रदे। 
ACT.4.2	थमयू प्रो लङ्न ख्‍य, चेनेयलो येशूने क्‍यूत्‍देबे सीबलीने सोम्‍बो क्‍यूक्‍क्‍य यब पो थमयूदे मीयूने लोम्मीन ख्‍य मेस्‍ये तम्दम्‍ने ख्यङ् यदेबे येन ख्‍य। 
ACT.4.3	होर्‌दे थमयूदे अम्‍बयूने ङ्‍येब्‍दे, मेस्‍ये नैदेरेसेमेने झ्यालखान‍ने येत्‍दे, चेनेयलो हम्‍ब दिनने स-रीप्‍के ख्‍य। 
ACT.4.4	तर वचन ङ्‍यीन्‍नयू नङ्ने कूमदे विश्‍वास चीत्‍दे, मेस्‍ये विश्‍वास चेब मीयू धेन्‍ने: हजार ङलाप्र क्‍यूत्‍दे।
ACT.4.5	नैदेरेदे अम्‍बयूजे नेतायू, धर्म-गुरुयू प्रे पन्‍डेयू यरूशलेमने फूङ् क्‍यूर ख्‍य। 
ACT.4.6	पात्‍ता केन् पूस्‍र्‌या हन्‍नास, कैयाफा, यूहन्‍ना, अलेक्‍जेन्‍डर मेस्ये पूस्‍र्‌याजे म्हीती टक्कने हैयाने ख्‍य। 
ACT.4.7	थमयूदे पत्रुस मेस्ये यूहन्‍नाने थमयूजे अन्‍द्रने हीत्‍देबे लोत्‍दे, “कम्‍ब शक्ति या सूजे मीन्‍ने नमयूदे अम्‍ब काम चीन्‍न ख्यङ्?”
ACT.4.8	होर्‌दे पवित्र आत्‍मादे फ्‍यादेबे पत्रुसदे थमयूने यदे, “मीयूजे नेता मेस्‍ये धर्म-गुरुयू, 
ACT.4.9	दीनी ङीदे खोन्‍ड्‍याल्या मीत्‍याने ज्‍य काम चेबजे बारेने हम्‍ब कम्‍ब तर्‌तीप्दे तम् चीम्‍मीदे यदेबे लोत्‍दे यलो, 
ACT.4.10	नमयू क्वादेने मेस्‍ये इस्राएलजे मीयू क्वादेने था क्‍यूस्‍स्‍य, यी नमयूदे क्रूसने खील् ठोक्‍दीदे खेयेब, मेस्‍ये परमेश्‍वरदे सीयेबदे फेरि सोम्‍बो चीम्मेब, हम्‍ब नासरतजे येशू ख्रीष्‍टजे मीन्‍ने अम्‍ब मी नमयूजे खूम्‍नेने तम् क्‍यूत्‍देबे मेर्‌न ख्यङ्।
ACT.4.12	“सूजो सूदेये मुक्तिपीन अन्‍खू, चेनेयलो ङीनदे मुक्तिप्रेने स्वर्ग नङ्ने मीयूने सूजो चे मीन्‌ये अम्‍पीनी।”
ACT.4.13	कन्‍छ्वाब थमयूदे पत्रुस मेस्ये यूहन्‍नाजे आँट तङ्दे, मेस्‍ये थमयू छ्‌य्‍वे अन्‍स्येब मामूली मीयू टूङ् यब था प्रेत्‍दे, हन्‍छ्वाब थमयू छक्‍के पर्‌दीदे, मेस्‍ये अम्‍बयू येशूप्रे-प्रे टूङयू टूङ् यदेबे थमयूदे था प्रेत्‍दे। 
ACT.4.14	तर तम् क्‍यूरेब मी थमयूप्रे मेर्‌नब तङ्देबे थमयूदे चैये क्‍यम अन्‍खू। 
ACT.4.15	येरेक्‍यूत्‍देबे अम्‍बयूने पात्‍ता केन् सभादे फीने प्रब आज्ञा पीन्‍देबे थमयूदे येरे यदेबे त्यादेत्याप्रे मोतो चीत्‍दे, 
ACT.4.16	“अम्‍ब मीयूने जेम्‍से ङीनदे केर्‌चे? चेनेयलो तम्दम्‍ने थमयूदे हार्‌मन्‍देब काम त्‍या चे ख्यङ् यब पो यरूशलेमने टूङब मीयू क्वादेने तङ्‍क ख्यङ्, मेस्‍ये ङीनदे अम्‍ब पो दी य अन्‍खू। 
ACT.4.17	तर अम्‍ब पो मीयूदे अन्‍तस्‍य यदेबे ‘फेरि अम्‍बजे मीन्‍ने नमयू सूमीप्रेये चैये अन्क्‍यम्‍लाची’ यदेबे ङीनदे अम्‍बयूने बोङ्बे आर्‌ते पर्‌दीय।”
ACT.4.18	होर्‌दे अम्‍बयूने कोदेबे “जेम्सेमेस्‍ये येशूजे मीन्‍ने अन्क्‍यम्‍लाची, मेस्‍ये शिक्षाये चै अम्पीन्‍लाची” यदेबे थमयूदे आज्ञा पीन्‍दे।
ACT.4.19	तर पत्रुस मेस्ये यूहन्‍नादे थमयूने जवाफ पीन्‍दे, “परमेश्‍वरजे पो ङ्‍यीनयली नमयूजे पो ङ्यीनब परमेश्‍वरजे खूम्‍दे ठीक ख्यङ् यी त्वो नमयू रङ्सेदेने ह्‍वे ची। 
ACT.4.20	चेनेयलो ङीदे तङब मेस्‍ये तब पोयू ङी अन्‌-यलाबे टूङने अन्‍खू।”
ACT.4.21	थमयूदे सजाइ पीनब ङ्‍यू चैत्‍याये अम्‍प्रेत्‍देबे थमयूने थेप् धम्‍की तन्‍देबे क्यापीदे, चेनेयलो कम्‍ब घटना घट्ते ख्‍य, हम्‍बजे लागि मीयू क्वादेने परमेश्‍वरजे जै-जै चीन्‍न ख्‍य। 
ACT.4.22	चेनेयलो कम्‍ब मी हार्‌मन्देब काम‍दे तम् चीक्‍क ख्‍य, ङूजे लो ङ्यील्‍लङ् वर्ष यली थेप् क्यूरे ख्‍य।
ACT.4.23	मुक्ति प्रेत्‍देबे थमयू रङ्से ख्योन्‌यूजे ट्‌याने रदे, मेस्‍ये पूस्‍र्‌या केन्‌यू मेस्‍ये धर्म-गुरुयूदे यब पोयू क्वाने थमयूने स्‍योम्‍मीदे। 
ACT.4.24	कन्‍छ्वाब थमयूदे अम्‍ब पो तदे, हन्‍छ्वाब थमयू क्वाने मील्‍लीदेबे परमेश्‍वरतेले रङ्से के योन्देबे यदे, “ओ प्रभु, नदे पृथ्वी, समुद्र मेस्ये अयाने ख्‍यब साप्‍ता थोक‍ने बन्‍दीदे, 
ACT.4.25	नदेने रङ्सेजे सेवा चेब ङीजे मेमे दाऊदने पवित्र आत्मादे फ्यामीदेबे ङूजे ङूर्‌दे क्यम्दे,
ACT.4.25	‘यहूदी तेब मीयू चेने झोङ् चील्‍लीदे, मेस्‍ये मीयूदे सीती-सीतीजे पोयू चेने ह्‍वे चे?
ACT.4.26	परमप्रभुजे विरुद्धने मेस्ये ङूजे ख्रीष्‍टजे विरुद्धने पृथ्वीजे मूरुम्यू लङ्दे,
ACT.4.26	मेस्‍ये हुकुम चील्लेबयू क्वाने त्‍याफेने फूङ् क्‍यूत्‍दे।’
ACT.4.28	हम्‍ब चेने कम्‍ब नैजे लादे मेस्‍ये नैजे योजना अनुसार मालाङ्ने पक्क चीते ख्‍य। 
ACT.4.29	जेम्से ओ प्रभु, थमयूजे घूर्‌कीने लेम्‍मी, मेस्‍ये नैजे त्वोयूने अम्फलाबे नैजे वचन क्‍यम्से पीनो। 
ACT.4.30	मेस्‍ये तम् चीम्‍मेने नदे रङ्सेजे ला तन्‍तीब, रङ्सेजे पवित्र सेवा चेब येशूजे मीन्‍दे च्‍यूनू मेस्ये हार्‌मन्देब काम‍यू क्‍यूस्‍स्‍य।”
ACT.4.31	थमयूदे प्रार्थना चे जेङ्‍क ङ्‍येदे थमयू फूङ् क्‍यून्‍नब नेने पवित्र आत्मादे लीङ्दे, थमयू क्वाने पवित्र आत्मादे फ्‍यादे, मेस्‍ये थमयूदे अम्फलाबे परमेश्‍वरजे वचन क्‍यम्‍दे।
ACT.4.33	हम्‍ब मूल स्यूस्स्यायूदे शक्ति प्रेत्देबे प्रभु येशू सीइदेबे सोम्‍बो क्‍यूरबजे गवाही पीन ख्‍य, मेस्‍ये थमयू क्वाप्रेने केन् अनुग्रह क्यूर ख्‍य। 
ACT.4.34	थमयू सूनेये चैसेजेये हर्‌जो अम्‍पर्‌दे ख्‍य, चेनेयलो सू-सूप्रे स-क्‍यू या कीम्‍नम् ख्‍य, थमयूदे हम्‍ब सोङ्देबे प्रेब नोर् रेख्‍य, 
ACT.4.35	मेस्‍ये मूल स्यूस्स्यायूजे खूम्‍दे हेम्‍मे ख्‍य, मेस्‍ये सू-सूने कम्‍ब-कम्‍ब सेजे हर्‌जो पर्‌दे, हम्‍ब त्‍या त्‍याने कोम्‍मे ख्‍य।
ACT.4.36	साइप्रस देशजे लेवी खलकजे योसेफ, मूल स्यूस्स्यायूदे ङूने बारनाबास यदेबे मीन् ये ख्‍य (अम्‍बजे अर्थ आँटजे च ख्‍य), 
ACT.4.37	ङूदे रङ्से स-क्‍यू सोङ्दे मेस्‍ये हम्‍ब नोर‌्‌ रेत्देबे मूल स्यूस्स्यायूजे खूम्‍दे हीम्‍मीदे।
ACT.5.1	तर हननिया मीन्‍जे मीत्‍या मेस्‍ये ङूजे मज सफीरादे स चोक्रत्‍या सोङ्दे, 
ACT.5.2	मेस्‍ये हम्‍ब सजे नोर‌्‌ ङूजे मजप्रे मोतो चीत्‍देबे छीत्‍या रङ्सेप्रे हीत्‍दे, मेस्‍ये छीत्‍याब रेत्‍देबे मूल स्यूस्स्यायूजे खूम्‍ने हीम्‍मीदे।
ACT.5.3	तर पत्रुसदे यदे, “या हननिया, पवित्र आत्‍माप्रे लूच्‍च क्‍यमब मेस्‍ये स-क्‍यू सोङब नोर‌्‌ छीत्‍या रङ्सेप्रे हीनब पो शैतानदे केर्‌बे नैजे सेम्‍ने फ्यामीदे? 
ACT.5.4	हम्‍ब स-क्‍यू अन्‍सोङ्दासेमे नैजेने ते? मेस्‍ये हम्‍ब सोङ्बे ङ्येदेये हम्‍ब नैजे लानेने ख्‍य ते या? येर काम चेब सेम् नैजे सेम्‍ने केर्‌बे रदे? नदे मीयूने दी, तर परमेश्‍वरने लूच्‍च क्‍यम ख्यङ्।”
ACT.5.5	अम्‍ब पो तदेबे हननिया सने री-फोली मेस्‍ये ङूजे प्राण गीली। अम्‍ब पो तबयू क्वाने सोरो फैगदे। 
ACT.5.6	होर्‌दे स्‍योर्‌बयूदे लङ्देबे ङूने कोलादे फूर्‌दे मेस्‍ये प्‍लेत्‍देबे फीने कूदीदेबे पोप्‍बीदे।
ACT.5.7	घण्टा सोम्‍लाप्र ङ्येदे ङूजे मजये नङ्ने रदे मेस्ये होने च क्‍यूरे हम्ब ङूदे थाने त्व ख्य। 
ACT.5.8	मेस्‍ये पत्रुसदे ङूने लोत्‍दे, “ङैने य, नमयूदे स हन्‍छ्वानेने सोङ औ?”
ACT.5.8	होर्‌दे ङूदे यदे, “अँ हन्‍छ्वानेने।”
ACT.5.9	तर पत्रुसदे ङूने यदे, “नमयूदे प्रभुजे आत्माजे जाँच चेने केरे मोतो चीत्‍दे? ले, नैजे पती पोप्बेबयू ख्‍यो लनेने ख्यङ् मेस्‍ये थमयूदे ननेये प्‍लेत्‍देबे फीने कूबीय।”
ACT.5.10	होर्‌दे हन्छ्वाबने ङू पत्रुसजे तोप् ट्‌याने री-फोलीदेबे दीयो पूत्दे। कन्छ्वाब स्‍योर्‌बयू नङ्ने रदे, हन्छ्वाब मदी सीयेब तङ्देबे फीने प्‍लेत्देबे कूतीदे, मेस्‍ये ङूजे पती ट्‌याने पोप्‍बीदे। 
ACT.5.11	का-मुलुकजे मण्डलीजे मीयू मेस्‍ये अम्‍ब पो तब मीयू क्वाने सोरो फैगदे।
ACT.5.12	जेम्सेमेस्‍ये मूल स्यूस्स्यायूदे मीयूजे अन्‍द्रने कूम हार्‌मन्‍देब काम‍यू चीत्‍देबे च्‍यूनूयू तन्‍दे। सोलोमनजे दोलेन्‍ने विश्‍वास चेब मीयू क्वाने नेत्याने रुप् क्‍यूर ख्य। 
ACT.5.13	तर सूजो मीयू नङ्जे सूये थमयूप्रे मील्लेने रब आँट त्वो, होरनेयली मीयूदे थमयूने गेसेन् चे ख्‍य। 
ACT.5.14	प्रभुने विश्‍वास चेब पती-मदीयू थर् ङ्‍हीजे हुल झन् थेप् थप्‍दीरदे, 
ACT.5.15	अन्‍छ्वासेमे क्‍यूत्‍दे यी, मीयूदे नवयू लम्-लम्ने रेत्‍दे, मेस्‍ये पत्रुस रब ङूजे ल त्‍या-यलीने थमयू नङ्ने कोइ-कोइ फ्‍याने पर्‌दीस्‍य यदेबे कप-तीकयू मेस्‍ये खर्‌यूने थमयूने ङ्येल्‍देबे येख्‍य। 
ACT.5.16	यरूशलेम‍जे तीला छोला सहरयूदेये कूम मीयूदे नवयू मेस्‍ये अशुद्ध आत्मादे पेर्‌दीनब मीयू टेल्‍देबे रेख्‍य मेस्‍ये हम्‍ब क्वाने तम् क्‍यूर ख्‍य।
ACT.5.17	पात्‍ता केन् पूस्‍र्‌या मेस्ये ङूप्रे ख्‍यब क्वादेने (थमयू सदुकी पक्षजे ख्‍य) म्‍यातब चीत्‍देबे मूल स्यूस्स्यायूजे विरुद्धने लङ्दे, 
ACT.5.18	मेस्‍ये थमयूने चूङ्देब सूनेयली येब झ्यालखान‍ने स्‍य्वो‍पीदे। 
ACT.5.19	तर प्रभुजे दूत त्‍यादे मून्‍दे झ्यालखानजे ख्‍योयू पूक्‍मीदे, मेस्‍ये थमयूने फीने रेत्‍देबे यदे, 
ACT.5.20	“प्र मेस्‍ये मन्दिरने मेर्‌देबे अम्‍ब जीयाजे साप्‍ता खबर मीयूने स्‍य्वे।”
ACT.5.21	अम्‍ब पो ङ्यीनङ्‍येदे थमयू नप्‍देने मन्दिर नङ्ने क्‍योइदेबे लोम्‍मेने सुरु चीत्‍दे। तर पात्‍ता केन् पूस्‍र्‌या मेस्‍ये ङूप्रे ख्‍यब मीयू रदेबे पात्‍ता केन् सभा या इस्राएलजे मीयूजे पूरा सभाजे क्वानेने कोदे, मेस्‍ये मूल स्यूस्स्यायूने झ्यालखानदे योन्‍सीस्‍य यदेबे मीयू कूल्‍बीदे। 
ACT.5.22	तर अफसरयूदे थमयूने झ्यालखानने अन्‍तूब ल्‍वारदेबे अम्‍ब खबर स्‍योत्‍दे, 
ACT.5.23	“ङीदे झ्यालखानने रक्षा चीत्‍देबे कोल्‍ज्‍या पूत्‍दे, मेस्ये सीन्त्रीयूब ख्‍योयूने मेर्‌नब तङ्दे, तर ख्‍यो पूक्‍प ङीदे नङ्ने सूत्‍याये अन्‍तू।” 
ACT.5.24	कन्‍छ्वाब मन्दिरजे कप्‍तान मेस्‍ये पूस्‍र्‌या केन्‌यूदे अम्‍ब खबर तदे हन्छ्‍वाब जेम्से च-चम क्यूट्‍टीय यदेबे थमयू मूल स्यूस्स्ययूजे बारेने आ-थोम्दे।
ACT.5.25	तर मीत्‍या रदेबे थमयूने यदे, “ले, नमयूदे कम्‍ब मी झ्यालखानने हीदे ख्य, थमयूदे मन्दिरने मेर्‌देबे मीयूने शिक्षा पीन्‍न ख्यङ्।” 
ACT.5.26	होर्‌दे अफिसरयूप्रेप्रे कप्‍तान गीलीदेबे थमयूने बोङ् अन्तनलाबे रेत्‍दे, चेनेयलो मीयूदे थमयूने लूङ्दे ठरीगने यदेबे थमयू फदे।
ACT.5.27	हम्‍बयूदे थमयूने स्‍योल्‍लीदेबे पात्‍ता केन् सभाजे खूम्‍ने मेर्‌से पीन्‍दे, मेस्‍ये पात्‍ता केन् पूस्‍र्‌यादे थमयूने लोत्‍दे, 
ACT.5.28	“ङीदे नमयूने अम्‍बजे मीन्‍ने चै शिक्षाये अन्‍लोम्‍मीलाची यदेबे आज्ञा पीन ख्‍य, तर नमयूदे रङ्से शिक्षादे यरूशलेमजे का-मुलुक‍ने फ्याकदे, मेस्‍ये हम्‍ब मीजे काजे दोष ङी फ्‍याने लैते मेख्यङ्।”
ACT.5.29	तर पत्रुस मेस्‍ये मूल स्यूस्स्यायूदे यदे, “ङीदे मीयूजे दी तर परमेश्‍वरजे आज्ञा मन्‍देने पर्‌दीय। 
ACT.5.30	ङीनजे मेमेजे परमेश्‍वरदे येशूने सीयेबदे सोम्‍बो चीत्‍दे, ङूने नमयूदे स्यङ्ने खील् ठोक्‍दीदे मेस्ये पील्‍देबे सेक्‍क ख्‍य। 
ACT.5.31	परमेश्‍वरदे इस्राएलजे पश्‍चात्तापजे लागि मेस्‍ये पापयूजे क्षमा पीनने ङूने मूरूम् मेस्‍ये मुक्ति पीनब बन्‍दीदेबे रङ्सेजे स्येत्‍तेयोर् हीत्‍दे। 
ACT.5.32	अम्‍ब साप्‍ता पोयूजे ङी गवाही ख्यङ्, मेस्‍ये हेरप्रने पवित्र आत्माये, परमेश्‍वरदे हम्‍बने रङ्सेजे आज्ञा मन्‍देब मीयूने पीने ख्यङ्।”
ACT.5.33	होर्‌दे थमयूदे अम्‍ब पो तदेबे थमयू क्वाने सोरो छी-लङ्दे, मेस्‍ये थमयूने से मेदे। 
ACT.5.34	तर मोशाजे नियम‍जे पन्‍डे मेस्‍ये मीयूदे मन्‍देब गमलिएल यब फरिसी पात्‍ता केन् सभाने लङ्देबे थमयूने खात्‍या फीने प्र यदेबे हुकुम पीत्‍दे, 
ACT.5.35	ङूदे पात्‍ता केन् सभाजे मीयूने यदे, “ओ इस्राएलजे मीयू, अम्‍ब मीयूने नमयूदे च चेमे ख्यङ्, हम्‍बने होस्स्यार क्यूरो। 
ACT.5.36	चेनेयलो दीनीयली खूम्‌ये थूदासदे ङ मी केन् न यदेबे य ख्य मेस्‍ये थेप्‍प्र: सै स्यीलाप्र मीयू ङूजे ङ्‍ये-ङ्‍ये लादीदे। ङू सेक्‍कदे, होर्‌दे ङूजे ङ्‍ये-ङ्‍ये लादेबयूये क्वाने स्‍वा-स्‍वा थरी मेस्‍ये क्वाने थेन्‍ने क्‍यूत्‍दे। 
ACT.5.37	अम्‍ब मीजेङ्‍येदे मीजे संख्या चीलब बीलने गालील‍जे यहूदा यब मी योङ्‍रदे, होर्‌दे कोइ मीयू रङ्से तेले चीक्कीदे। हम्‍बये नाश क्‍यूरी, मेस्‍ये ङूने मन्‍देयूब तीछो स्‍वा-स्‍वा क्यूरी। 
ACT.5.38	दीनीजे अम्‍ब मम्‍लने ङ नमयूने यीय, अम्‍ब मीयूप्रे अलाके टूङ्, मेस्‍ये अम्‍बयूने क्यापी, चेनेयलो अम्‍बयूजे अम्‍ब चेमेब काम या योजना मीदे चीन्‍नब ख्‍यङ्‍यलो हम्‍ब ङूदेने मलबीय। 
ACT.5.39	तर कादेये परमेश्‍वरदे चीन्‍नब ख्यङ्‍यलोब नमयूदे अम्‍ब रोक्‍ते अन्‍खू। नत्रयलो नमयू परमेश्‍वरजे विरुद्धने लङब ठर्‌दीय।”
ACT.5.40	होर्‌दे थमयूदे ङूजे मोतो ङ्‍यीन्‍दे। मेस्‍ये थमयूदे मूल स्यूस्स्यायू नङ्ने कोदेबे ठरीदे, मेस्‍ये “येशूजे मीन्‍ने अन्क्‍यम्‍लाची” यब आज्ञा पीन्‍देबे थमयूने क्यापीदे। 
ACT.5.41	हन्‍छ्वाब येशूजे मीन्‍ने ह्‍यल सैदेब खल्‍जे ठर्‌दीदे यब पोने आनन्द मन्‍दीदेबे थमयू पात्‍ता केन् सभादे योङ्‍गीदे। 
ACT.5.42	होर्‌दे येतार्‌ने थमयूदे मन्दिरने मेस्ये कीम्-कीम्ने प्रदेबे येशू ने ख्रीष्‍ट ख्यङ् यदेबे लोम्‍मेब मेस्‍ये प्रचार चेब काम अन्क्‍यापी।
ACT.6.1	हम्‍ब दिनने कन्‍छ्वाब स्यूस्स्यायूजे संख्या थेप्-थेप् क्यूट्‍ट ख्‍य, हन्‍छ्वाब हिब्रूयूजे विरुद्धने ग्रीक-यहूदीयूदे गन्‍गन् चीत्‍दे, चेनेयलो चसे भा कोप्‍प येतार्‌ने थमयूजे प्‍ल्यङ् सीयेब मदीयूदे हर्‌जो ख्य अनुसारजे चसे अम्प्रे ख्‍य। 
ACT.6.2	हन्छ्वाब स्यूस्स्यायूजे हूल्ने फूङ् पूत्देबे यदे, “परमेश्‍वरजे वचन प्रचार चेब काम क्यादेबे च-थूङजे सेवा चेब ङीने ज्य अन्तङ्।” 
ACT.6.3	होरेक्‍यूत्‍देबे च्योन्‌यू, नमयूजे अन्‍द्रदे पवित्र आत्मा, मेस्‍ये कूम बुद्धि ख्‍यब मेस्‍ये क्वाजे गेसेन् प्रेब मी ङ्यी सेल् थमयू अम्‍ब काम‍ने भर्न चीदे। 
ACT.6.4	तर ङीनब प्रार्थना मेस्‍ये वचनजे सेवा चेब काम‍ने पूरा सेमे पीन्क्य।”
ACT.6.5	अम्‍ब पो हम्‍ब हुल‍जे क्वादेने सेम् पर्‌दीदे मेस्‍ये फूङ् क्‍यूरब मीयू क्वादेने ज्‍य थेदे, होर्‌दे थमयूदे पवित्र आत्मा मेस्‍ये विश्‍वासने भरीपूर्‌ण ख्‍यब स्तिफनस, फिलिप, प्रखरस, निकनोर, तीमोन, पर्मिनास मेस्‍ये एन्टिओखियाजे यहूदी धर्म मन्‍देब निकोलाउसने सेल्‍दे। 
ACT.6.6	थमयूदे हम्‍ब मीयूने मूल स्यूस्स्यायूजे खूम्ने रेत्‍दे मेस्‍ये थमयूदे मीयू फ्‍याने रङ्से ला येत्देबे प्रार्थना चीत्‍दे।
ACT.6.7	परमेश्‍वरजे वचन थेप्थेप् फ्याइ, मेस्‍ये यरूशलेमने स्यूस्स्यायूजे संख्या सोरो कूम क्यूट्‍टदे। पूस्‍र्‌यायू नङ्जे कूमदे अम्ब विश्‍वासने ग्रहण चीत्‍दे।
ACT.6.8	स्तिफनसदे अनुग्रह मेस्‍ये शक्तिदे भरीपूर्‌ण क्‍यूत्‍देबे मीयूजे अन्‍द्रने केन्-केन् हार्‌मन्देब कामयू मेस्ये च्यूनूयू चीत्‍दे। 
ACT.6.9	तर कोइ कोइब कम्‍ब स्‍वतन्‍त्र पाटीजे सभा-कीम्‍जे मीयू (अम्‍बजे मीन् अम्‍बने ख्‍य), मेस्‍ये कुरेनी, अलेक्‍जेन्ड्रिया, किलिकिया मेस्‍ये एशियाजे मीयू ख्‍य, थमयू मेर्‌देबे स्‍तिफनसप्रे सवाल-जवाफ चेमेदे। 
ACT.6.10	ङू येर बुद्धिदे मेस्‍ये पवित्र आत्मादे क्‍यम ख्‍य, थमयूदे हम्‍बजे सवाल-जवाफ चे अङ्‍खू।
ACT.6.11	होर्‌दे थमयूदे मीयूने नङ्सू उक्‍सीतीदेबे येरे यसे पीन्‍दे, “परमेश्वर मेस्ये मोशाजे विरुद्धने स्तिफनसदे न प्वेब पो क्‍यमब ङीदे तदे।”
ACT.6.12	हन्‍छ्वाब थमयूदे जनतायू, धर्म-गुरुयू मेस्‍ये पन्‍डेयूने त्‍वो प्‍लेत्‍दे, मेस्ये थमयूदे हमला चीत्‍दे होर्‌दे चूङ्देबे पात्‍ता केन् सभाने रेत्‍दे। 
ACT.6.13	थमयूदे येरे यब लूच्‍च साक्षीयू खूम्‍दे रेत्‍दे, “अम्‍ब मीदे पवित्र नेप्रे मोशाजे नियम‍जे विरुद्धने अन्ज्‍य पोयू क्‍यमब अन्क्यापी। 
ACT.6.14	चेनेयलो अम्‍बदे येरे यब पो ङीदे तदे, ‘नासरतजे येशूदे अम्‍ब नेने नाश चीक्‍क्‍य, मेस्‍ये मोशादे ङीनने पीनब पेये-गये सूजो चीप्पीय’।”
ACT.6.15	पात्‍ता केन् सभाने टूनब हम्‍ब क्वादेने ङूने चेलाबे लेप्‍प ङूजे त्‍वा स्वर्गदूतजे त्‍वाप्र तङ्दे।
ACT.7.1	होर्‌दे पात्‍ता केन् पूस्‍र्‌यादे स्तिफनसने लोत्‍दे, “च अम्‍ब पो ठीक औ?” 
ACT.7.2	स्तिफनसदे यदे, “अत-च्योन्‌यू, पयू, ङैजे पो ङ्यीनो! महिमाजे परमेश्‍वरदे ङीनजे मेमे अब्राहामने ङू हारानने टूङयली खूम् मेसोपोटामियाने ख्यङ्ब दर्शन पीन ख्‍य, 
ACT.7.3	मेस्‍ये ङूने य ख्‍य, ‘नैजे रङ्से देश प्रे रङ्से मीयू पोङ्‍गीदेबे ङैदे कम्‍ब देश नने तन्क्‍य, हैयानेने न प्र।’
ACT.7.6	परमेश्‍वरदे येर्‌बे यदे, ‘नैजे छगूम्-पूर्‌गूम् मीजे मुलुक‍ने प्रदेबे टूङ पर्‌दीय, मेस्‍ये थमयूदे थेमयूने त्वो-त्वोम बन्‍दीदेबे सै स्यी वर्ष सेमे अन्ज्य चीत्देबे येक्‍क्‍य।’ 
ACT.7.7	परमेश्‍वरदे यदे ‘तर थमयू कम्‍ब जातजे त्वो-त्वोम क्‍यूत्‍देबे टूङ्क्‍य हम्‍ब जातजे न्याय ङैदे चीक्‍क। होर्‌देमेस्‍ये थमयू योङ्‍रदेबे अम्‍ब नेने ङैने पूस्तीय।’ 
ACT.7.8	होर्‌दे परमेश्‍वरदे अब्राहामप्रे खतनाजे करार ख्‍यादे, मेस्‍ये इसहाकजे प अब्राहाम क्‍यूत्‍देबे येर्‌या-ङ्यीदे इसहाकजे खतना चीत्‍दे। याकूबजे प इसहाक क्‍यूत्‍दे, मेस्‍ये याकूब बाह्रै खलकजे प क्‍यूत्‍दे।
ACT.7.10	परमेश्‍वरदे ङूजे साप्‍ता दु:ख-सकस्दे छूर्‌दीदे मिश्र देशजे मूरूम् फारोजे खूम्ने ङूने कृपा चीत्‍दे मेस्‍ये बुद्धि पीन्‍दे, मेस्‍ये फारोदे ङूने मिश्र देश, होर्‌दे ङूजे कीम् म्हीती क्वा फ्याजेने हाकिम चीम्‍मीदे।
ACT.7.12	तर याकूबदे मिश्र देशने से ख्यङ् यब पो तदेबे ङीनजे मेमेयूने पात्‍ता खूम् हैयानेने कूल्‍बीदे। 
ACT.7.13	ङ्ही खेप् पलोने तूब योसेफदे ङूजे अत-च्योन्‌यूने रङ्से नालीबेली स्‍योत्‍दे, मेस्‍ये योसेफजे म्हीतीजे बारेने फारोदे था प्रेत्‍दे। 
ACT.7.14	योसेफदे रङ्से प याकूबने मेस्ये रङ्सेजे म्हीती टक्‍कने टेल्‍देबे ङै ट्‍याने ख’ यदेबे कोबीदे। थम म्हीतीब सोम्‍लङ्दे पन्‍द्र ख्य। 
ACT.7.15	याकूब मिश्र देशने गीलीदे, मेस्‍ये हैयानेने ङू सीइ, मेस्‍ये ङीनजे मेमेयूये हैयानेने सीइदे। 
ACT.7.16	होर्‌देमेस्‍ये थमयूजे लास शकेमने कूदीदे, मेस्ये अब्राहामदे हमोरजे चयूप्रे लू फादेबे कीनब खङ्सने येत्दे।
ACT.7.18	हन्छ्वाब मिश्र देशने योसेफने अन्‍स्येब सूजो मूरुम् त्‍या रदेबे राज्‍य चेने सुरुचीत्‍दे। 
ACT.7.19	ङूदे ङीनजे मीयूप्रे छल व्यवहार तन्‍दे, मेस्‍ये ङीनजे मेमेयूने थमयूजे पीचयू फीने रेदेबे येने कर् चङ ख्य, मेस्‍ये येर्‌बे चूजोके प्रेब पीचयू क्वाने सेख्‍य।
ACT.7.21	ङू फीने छाबेमेस्‍ये फारोजे चीमीदे ङूने लङ्देबे टेल्‍कीदे, मेस्‍ये रङ्सेजे च बन्‍दीदेबे स्वोत्‍दे। 
ACT.7.22	मोशाने मिश्रीयूजे साप्‍ता विद्याने शिक्षा पीन ख्‍य, मेस्‍ये रङ्सेजे वचनने मेस्‍ये काम‍ने मोशा शक्तिशाली क्‍यूत्‍दे।
ACT.7.24	रङ्से जात‍जे च्योन्त्‍याने अन्-न्याय चीन्‍नब तङ्देबे, ङूदे ङूजे रक्षा चीत्‍दे, मेस्‍ये हम्‍ब अन्-न्याय चेब मिश्रीने सेत्देबे रङ्सेजे च्योन्‍ने चेब अन्-‍न्यायजे खीफा‍दे। 
ACT.7.25	परमेश्‍वरदे ङैजे लाने क्यूत्देबे थमयूजे उद्धार चीम्‍मीय यब पो ङैजे अत-च्योन्‌यूदे कोस्ये यदेबे ङूदे ह्‍वे चीन्‍न ख्‍य। तर थमयूदे हम्‍ब अङ्‍को। 
ACT.7.26	नैदेरेदे इस्राएलीयू ङ्‍ही रङ्से रङ्सेने च्‍यफा चीन्‍नब बीलने ङू रदेबे थमयूने मिलाप चीम्‍मेने बोङ् चीत्‍दे, ‘मीयू, नमयूब अत-च्योन् न, चेने त्‍यादे त्‍याने अन्-‍न्याय चे?’
ACT.7.27	तर रङ्से खीम्‍चे फ्‍याने अन्-न्याय चेब मीदे ङूने हूल्‍पीदेबे यदे, ‘ङीजे लागि हुकुम चील्‍लेब मेस्‍ये न्याय च्‍येब मी नने सूदे क्‍यूस्‍सेपीन्‍दे?
ACT.7.28	मूरू हम्‍ब मिश्रीने सेप्र न ङैनेये से मे औ?’ 
ACT.7.29	येर जवाफ तदेबे मोशा छ्‍योङ्‍यीदेबे मिद्यान देशने गीलीदे फीजे मी क्‍यूत्‍देबे टूङ्‍गीदे। हैयाने ङूजे च ङ्‍ही जन्मीदीदे।
ACT.7.31	कन्‍छ्वाब मोशादे अम्‍ब तङ्दे अन्‍छ्वाब ङू अम्‍ब दर्शन तङ्देबे हार्‌मन्‍दीकदे, मेस्‍ये हम्‍ब लेने ट्‌याने प्रेनूब परमप्रभुजे येर आवाज तदे, 
ACT.7.32	‘ङ नैजे मेमेयूजे परमेश्‍वर ख्यङ्-अब्राहाम, इसहाक मेस्‍ये याकूबजे परमेश्‍वर।’ मोशा फदेबे फ्रीक्‍दे, मेस्‍ये ङूदे हन्‍दीयोर् ले-सेमे आँट अन्‍ची।
ACT.7.33	“परमप्रभुदे ङूने यदे, ‘नैजे तोप्‍जे पैङ्‍गी प्‍यङ्, चेनेयलो न मेर्‌नब ने पवित्र ख्यङ्। 
ACT.7.34	मिश्रने ख्‍यब ङैजे मीयूजे अन्ज्‍य दसा ङैदे तङ्दे, मेस्‍ये थमयू अन्सूग्देबे बीगन फानबये तदे। थमयूने उद्धार चेने ङ मो तल्‍र ख्यङ्। जेम्से ख, ङ नने मिश्र देशने कूल्‍बीय।’
ACT.7.36	अम्‍ब मीदेने मिश्र देशने, लाल समुद्रने मेस्‍ये ङ्यील्‍लङ् वर्ष सेमे मी अन्‍टोङब चनमन नेने उदूम्जे काम मेस्ये च्यूनूयू चीत्‍देबे थमयूने फीने योन्‍डीदे।
ACT.7.38	ङू हम्‍ब मोशाने न, ङू मी अन्‍टोङब चनमन नेने ख्‍यब मी हुलप्रे स्वर्गदूतयेप्रे ख्‍य, हम्‍ब स्वर्गदूतदे सीनैजे गङ्ने ङीनजे मेमेयूप्रे पो क्‍यम ख्‍य, मेस्‍ये ङूदेने ङीनने पीनजे लागि परमेश्‍वरजे सोम्‍बो वचनयू प्रे ख्‍य।
ACT.7.39	“ङीनजे मेमेयूदे मोशाजे आज्ञा सेम् अम्‍पर्‌दी। थमयूदे ङूने क्यापीदेबे मिश्रदेशनेने ल्‍वाबब सेम् चीत्‍दे। 
ACT.7.40	थमयूदे हारून‍ने येरे यदे, ‘ङीजे खूम्‍खूम् प्रब कोइ देवतायु ङीजे लागि बन्‍दीमी, चेनेयलो ङीने मिश्र देशदे फीने योन्‍डेब अम्‍ब मी मोशाने च क्‍यूरे ङीने था त्‍वो।’ 
ACT.7.41	हम्‍ब दिनने थमयूदे म्हीसी पीचजे मूर्ति त्‍या बन्‍दीदेबे हम्‍बने बलिये चेर्‌तीदे, मेस्‍ये रङ्सेजे लादे बन्‍देब काम लेत्‍देबे सूग्‍दे। 
ACT.7.42	तर परमेश्‍वरदे थमयूने क्यापीदे, मेस्‍ये थमयूने तो मूजे कर्‌चेन्‌यू लीनी मेस्‍ये मीयाजे पूजा चीस्‍स्ये पीन्‍दे, अम्‍ब पो अगमवक्तायूजे किताबने लिख्दीये ख्यङ्,
ACT.7.42	‘इस्राएलजे मीयू, नमयूदे ङ्यील्‍लङ् वर्षसेमे मी अन्‍टोङब चनमन नेने ङैने रोलाजे बलि मेस्‍ये भेटीयू चेर्‌तीदा?
ACT.7.43	नमयूदे मोलोखजे पाल कीम्, होर्‌दे रेफन देवताजे कर्‌चेन् रेत्‍दे, हम्‍ब नमयूदेने पूस्‍तेने बन्‍दीयेब मूर्तियू ख्यङ्। जेम्से ङैदे नमयूने बेबिलोनजे तीप्‍ल्‍याये कूल्‍बीय।’
ACT.7.45	ङीनजे मेमेदेये थमयूजे पलोने यहूदी तेब मीयूजे देशजे हुकुम चील्‍लेने रब यहोशूप्रेने हम्‍ब पाल रेत्‍दे। दाऊदजे पलोसेमे थमयूप्रे हैयानेने हीत्‍दे। 
ACT.7.46	दाऊददे परमेश्‍वरजे दया प्रेत्‍देबे याकूबजे परमेश्‍वरजे लागि टूङब कीम्त्‍या बन्‍दीय यदेबे बिन्ती चीत्‍दे। 
ACT.7.47	तर ङूजे लागि कीम्‍ब सोलोमनदे बन्‍दीदे।
ACT.7.48	“तर लादे बन्‍देब कीम्‌यूने परमेश्‍वर वास अन्‍टूङ्, यदेबे अगमवक्तादे य ख्‍य,
ACT.7.49	मेस्‍ये पृथ्वी ङैजे तोप् छ्‍यने ख्यङ्, नमयूदे ङैजे लागि कर खल्‍जे कीम् बन्‍दीय? परमप्रभुदे यदे, ङैजे अराम चेब ने कम्‍ब ख्यङ्?
ACT.7.50	अम्‍ब साप्‍ता थोक ङैजे लादे बन्‍दीयेब ते स्व?’
ACT.7.52	अगमवक्तायू नङ्ने कम्‍बने थमयूजे मेमेयूदे सतनम् अन्‍चे चीत्‍दे स्व? परमेश्‍वरजे पवित्र सेवा चेब रेन ख्यङ् यदेबे खबर स्‍य्‍वेब अगमवक्तायूनेये थमयूदे सेत्‍दे। नमयूदेब सेवा चेने रबने धोक पीन्‍देबे सेत्‍दे। 
ACT.7.53	स्वर्गदूतयूदे सूम्‍दीयेब नियम नमयूदे प्रेब प्रेत्‍दे, तर हम्‍ब नियम‍ब अम्‍मन्‍दी।”
ACT.7.54	कन्‍छ्वाब थमयूदे स्तिफनसजे अम्‍ब पो तदे, हन्‍छ्वाब थमयू छीदे मूत्‍दे क्‍यूत्‍देबे स कीटीटी चीत्‍दे। 
ACT.7.55	तर स्तिफनस पवित्र आत्मादे पुरा फ्यादेबे स्वर्गतेले लेत्दे। हैयाने ङूदे परमेश्‍वरजे महिमा मेस्‍ये ङूजे स्‍येद्तेले येशू मेर्‌नब तङ्दे। 
ACT.7.56	होर्‌दे ङूदे यदे, “ले, स्वर्ग पूक्‍येब ङैदे तङ्दे, मेस्‍ये हैयाने परमेश्‍वरजे स्येत्‍तेयोर् मीजे च मेरनब ङैदे तङ्दे।”
ACT.7.57	तर थमयू बोङ्बे पारा पूत्‍देबे लङ्दे, मेस्ये रङ्से-रङ्से ङ्येलम न चदे, मेस्‍ये थमयू त्‍याफेने ङू फ्‍याने नैन्‍डदे। 
ACT.7.58	थमयूदे ङूने सहरदे सहर फीने स्‍येङ्‍गीदेबे ङू फ्‍याने लूङ् छादे, मेस्ये गवाहीयूदे रङ्सेजे कोलायू प्‍यङ्देबे शाऊल यब स्‍योर्‌ब त्‍याजे तोप् ट्‌याने येत्‍दे।
ACT.7.59	थमयूदे स्तिफनस फ्‍याने लूङ् छान ख्‍य, ङूदे प्रार्थना चीत्‍दे, “ओ प्रभु येशू, ङैजे आत्मा ग्रहण चीदो।” 
ACT.7.60	होर्‌दे ङूदे पूजी चोदेबे के केन् योन्देबे यदे, “ओ प्रभु, अम्‍ब पापजे दोष थमयूने अन्‍लादीस्‍य।” अन्‍छ्वात्या यदेबे ङूदे दीयो पूत्‍दे।
ACT.8.1	मीयूदे स्तिफनसने सेप्प शाऊलये मन्जुर क्यूर ख्य, हम्‍ब दिनने यरूशलेमने ख्‍यब मण्डलीजे विरुद्धने बेस्‍से केन् सतनम् सुरु क्‍यूत्‍दे, मूल स्यूस्स्यायू बाहेक थमयू क्वाने यहूदिया मेस्‍ये सामरियाजे नेतेले स्वा-स्वा क्‍यूरी। 
ACT.8.2	परमेश्‍वरजे डर येनब मीयूदे स्तिफनसने कूदीदेबे पोप्‍दे, मेस्‍ये ङूजे लागि बेस्‍से केन् रप् चीत्दे। 
ACT.8.3	तर शाऊलदे कीम्-कीम्ने क्‍योदेबे मण्डली नाश चेने सुरु चीत्‍दे। ङूदे पती-मदीयूने कीम् नङ्दे फीने स्‍येन्देबे रेत्‍दे मेस्‍ये थमयूने झ्यालखान‍ने स्‍य्वोप्‍सेपीन्दे।
ACT.8.4	होर्‌दे हम्‍ब स्वा-स्वा थरेबदे का-मुलुक‍ने गीलीदेबे वचन प्रचार चीत्‍दे। 
ACT.8.5	फिलिपदे सामरियाजे सहर त्‍याने गीलीदेबे थमयूने ख्रीष्‍टजे प्रचार चीत्‍दे। 
ACT.8.6	फिलिपदे यब वचन तदेबे होर्‌दे ङूदे चेब च्यूनूयू तङ्देबे, मी हुल‍दे ङूजे पो ध्‍यान् पीन्‍देबे ङ्‍यीन्दे। 
ACT.8.7	चेनेयलो अशुद्ध आत्मायू लादीकब कूम मीट्‍यादे के योन्देबे पारा पूदेपूदे हम्ब योङ्बीन ख्य, मेस्‍ये पक्षाघातजे कूम नवयू मेस्‍ये खोन्ड्‍याल्यायूये तम् चीम्‍मीदे। 
ACT.8.8	येर्‌बेने हम्‍ब सहरने सोरो आनन्द क्‍यूत्‍दे।
ACT.8.9	सिमोन मीन् ख्यब मी त्‍या होने ख्‍य। ङूदे खूम्‍मेस्‍येने हम्‍ब सहरने जादू तन्‍देबे सामरियाजे मीयूने हार्‌मन्दीलाबे चीक्‍क ख्‍य, “मेस्‍ये ङू रङ्सेदेने रङ्से मी केन् ख्यङ् यदेबे मन ख्‍य। 
ACT.8.10	हम्‍ब मीने केन्देमेस्ये-चीदसेमेजे क्वादेने येरे यदेबे मन्‍दीदे, “अम्‍ब मी परमेश्‍वरजे हम्ब शक्ति ख्यङ्, हम्बने पात्‍ता केन् शक्ति यीय।” 
ACT.8.11	थमयूदे ङूने मन्‍दे ख्‍य, चेनेयलो मालङ्मेस्‍येने ङूदे रङ्सेजे जादूयू तन्‍देबे मीयूने छक्‍के पर्‌दीला चेख्‍य। 
ACT.8.12	तर कन्‍छ्वाब थमयूदे परमेश्‍वरजे राज्‍य मेस्‍ये येशू ख्रीष्‍टजे मीन्‍ने सूगब खबर स्‍य्‍वेब फिलिप‍जे पोने विश्‍वास चीत्‍दे। हन्‍छ्वाब पती मेस्‍ये मदीयूदे बप्‍तिस्मा कीन्‍दे। 
ACT.8.13	सिमोनदेये विश्‍वास चीत्‍देबे बप्‍तिस्मा कीन्‍दे। ङू फिलिपप्रे लादे ख्‍य, मेस्‍ये च्यूनूयू मेस्‍ये हार्‌मन्देब केन्-केन् काम चेब तङ्देबे ङू सोरो हार्‌मन्‍दीकदे।
ACT.8.14	सामरियाजे मीयूदे परमेश्‍वरजे वचन ग्रहण चे ख्यङ् यब पो तदेबे यरूशलेमने ख्‍यब मूल स्यूस्स्यायूदे पत्रुस मेस्‍ये यूहन्‍नाने थमयू ट्‌याने कूल्‍बीदे। 
ACT.8.15	थम ङ्‍हीने हैयाने फ्‍योरमेस्‍ये थमयूदे पवित्र आत्मा प्रेस्‍स्‍य यदेबे थमयूजे लागि प्रार्थना चीत्‍दे। 
ACT.8.16	चेनेयलो हन्‍छ्वा बीलसेमे थमयूजे सू फ्‍यानेये पवित्र आत्मा अन्‍र ख्‍य। प्रभु येशूजे मीन्‍नेत्‍यामे थमयूजे बप्‍तिस्मा क्‍यूरे ख्‍य। 
ACT.8.17	पत्रुस मेस्‍ये यूहन्‍नादे रङ्से ला प्रभुने विश्‍वास चेब हम्‍ब मीयू फ्‍याने पूत्‍दे, मेस्‍ये थमयूदे पवित्र आत्मा प्रेत्‍दे।
ACT.8.18	जेम्से मूल स्यूस्स्यायूदे ला पूमीब पवित्र आत्मा प्रेटूङ् यब था प्रेत्‍देबे सिमोनदे येरे यदेबे थमयूने नोर‌् पीनने रेत्दे, 
ACT.8.19	“ङैनेये अम्‍ब शक्ति स्‍ये, मेस्‍ये ङैदे सू-सूफ्‍याने ला पूक्‍क्‍य हम्‍बदे पवित्र आत्मा प्रेक्‍क्‍य।”
ACT.8.20	तर पत्रुसदे यदे, “नैजे नोर‌्‌ नैप्रेने नाश क्‍यूस्‍स्‍य, चेनेयलो नदे परमेश्‍वरजे बर नोर्‌‌‌दे कीन खूइय यब विचार चीत्दे। 
ACT.8.21	अम्‍बने नैजे चेये भाये त्‍वो, चैये कोमसये त्‍वो चेनेयलो परमेश्‍वरजे खूम्‍ने नैजे सेम् ज्‍य त्‍व टोङ्। 
ACT.8.22	जेम्से नैजे रङ्सेजे येर दुष्‍ट विचारजे लागि पश्‍चात्ताप ची मेस्ये प्रभुने प्रार्थना ची, मेस्ये नैजे सेम्जे येर विचारने कादेये क्षमा पीनये खूय। 
ACT.8.23	चेनेयलो ङैदे तङ्दे, नैजे सेम् टेप्र ख क्यूरे ख्यङ्, होर्‌दे दुष्‍टजे बन्धन्‍ने ख्यङ्।”
ACT.8.24	होर्‌दे सिमोनदे यदे, “नमयूदेने ङैजे लागि प्रभुप्रे प्रार्थना चीम्‍मी, मेस्‍ये नमयूदे यब चै पोये ङैफ्‍याने अन्‍लादीस्‍य।”
ACT.8.25	होर्‌दे थमयूदे गवाही पीन ङ्येदे मेस्‍ये प्रभुजे वचन स्‍य्‍वे जेन ङ्येदे सामरीयूजे कूम तयूने सूगब खबर प्रचार चीदे-चीदे थमयू यरूशलेम ल्‍वायीदे।
ACT.8.26	होर्‌दे ङ्येदे प्रभुजे दूत त्‍यादे फिलिपने यदे, “यरूशलेमदे गाजातेले प्रब दक्षिणतेलेजे लम्ने प्र। हैयाने मी अम्प्रब चनमन लम् ख्यङ्।” 
ACT.8.27	होर्‌दे फिलिप लङ्दे गीलीब इथियोपियाजे नपुंसक मी त्‍या तूदे, ङू इथियोपिया देशजे मूरूम् मदी कन्‍दाकीजे मी केन् मेस्‍ये सीर-सम्पत्तिजे हीसाब-किताब क्वाने लेब मी ख्‍य। ङू यरूशलेमजे मन्दिरने परमेश्‍वर पूस्‍तेने गीले ख्‍य। 
ACT.8.28	ङू ल्‍वारीन ख्‍य, मेस्‍ये रङ्से रथने टूङ्देबे यशैया अगमवक्ताजे किताब छ्‌योन्‍न ख्‍य। 
ACT.8.29	हन्‍छ्वाब पवित्र आत्मादे फिलिपने यदे, “प्रदेबे ङूजे रथने ट।”
ACT.8.30	फिलिप ङू ट्‌याने ग्येयीदे, मेस्‍ये ङूदे यशैया अगमवक्ताजे किताब छ्‌योन्‍नब तङ्देबे ङूदे लोत्‍दे, “नदे छ्‌योन्‍नब किताबजे पो कोक्वा स्व?”
ACT.8.31	होर्‌दे ङूदे यदे, “सूदेये अन्‍स्‍योल्‍लो ङैदे केर्‌बे क्‍व स्व?” होर्‌दे ङूदे फिलिपने ङूप्रे रथने टूङ्ने बिन्ती चीत्दे। 
ACT.8.32	ङूदे छ्‌योन्‍नब धर्मशास्त्रजे खण्ड अम्‍ब ख्‍य,
ACT.8.32	“केर्‌बे स्वान्‌ तूपने स्‍योल्‍गीय, या ल्‍वाजे प पी ख्‍वाब मीजे खूम्‍ने पारा अम्पूल्लाबे टूङ्क्‍य, होरप्रने ङूदे रङ्से ङूर्‌ अम्‍पूक्।
ACT.8.33	ङूने येर फत्‍या हेप्दीदे ङूदे न्याय अम्‍प्रे। ङूजे छगूम्-पूर्‌गूम्जे बयान सूदे चे? चेनेयलो ङूजे जीया पृथ्वीदे हर्‌दीबीदे।”
ACT.8.34	होर्‌दे अम्‍ब नपुंसकदे फिलिपने यदे, “दया चीत्‍देबे अम्‍ब पो ङैने स्‍योम्‍मी, अगमवक्तादे अम्‍ब सूजे बारेने य ख्‍य, ङूजे रङ्सेजे बारेने यी सूजोजे बारेने?” 
ACT.8.35	होर्‌दे फिलिपदे रङ्से ङूर्‌ पूक्‍देबे धर्मशास्त्रजे अम्‍ब खण्डदे ङूने येशूजे सूगब खबर स्‍योत्‍दे।
ACT.8.36	होर्‌दे थमयू लम्‍ने प्रेनूब छीत्‍या क्‍यू ख्‍य नैत्‍याने फ्‍योरदे। हम्‍ब नपुंसकदे यदे, “ले, अने क्‍यू टूङ्, ङैने बप्‍तिस्मा पीनने चेदे रोक्‍ते खूइय?” 
ACT.8.37	[फिलिपदे यदे, “कादेये नैजे पूरा सेम्‍देने विश्‍वास चे ख्यङ्लो नदे बप्‍तिस्मा कीन खूइय।” ङूदे जवाफ पीन्‍दे “येशू ख्रीष्‍ट परमेश्‍वरजे च ख्यङ् यदेबे ङ विश्‍वास चीक्‍क्‍य।”]
ACT.8.38	ङूदे रथ रोक्‍ती यब आज्ञा पीन्‍दे, होर्‌दे फिलिप मेस्‍ये हम्‍ब नपुंसक ङ्‍हीने क्‍यू ख्‍यनेने तल्‍दे, मेस्‍ये ङूदे ङूने बप्‍तिस्मा पीन्‍दे। 
ACT.8.39	तर कन्‍छ्वाब थमयू क्‍यू नङ्दे फीने योङ्‍रदे, हन्‍छ्वाब प्रभुजे आत्मादे फिलिपने चूङ्दे कूदीदे, मेस्‍ये हम्‍ब नपुंसकदे फिलिप फेरि अन्‍तङ्, होर्‌दे ङू सूगे-सूगे रङ्से लम्‍ने गीलीदे। 
ACT.8.40	तर फिलिप अश्दोदने तङ्‌रदे, मेस्‍ये कैसरिया अम्‍फ्‍योइदासेमे सहरयूने सूगब-खबर स्‍योदे-स्‍योदे गीलीदे।
ACT.9.1	प्रभुजे स्यूस्स्यायूजे विरुद्धने फेरि धम्‍की मेस्ये मी सेने यूक्‍र्‌या क्यूत्देबे पात्‍ता केन् पूस्‍र्‌या ट्‌याने शाऊल गीलीदे, 
ACT.9.2	मेस्‍ये ङूदे प्रभुजे लम्ने प्रब पती या मदी, सूने तूलीने थमयूने ख्‍यादेबे यरूशलेमने रेप्रेदे यदेबे दमस्‍कसजे सभा-कीम्यूजे मीन्‍ने पूर्‌जी स्‍यदे। 
ACT.9.3	शाऊल दमस्कसजे ट्‌याने प्रेनूब थाने-अम्प्रेल्ला स्वर्गदे चकिलो मीयाजे सेर्‌प्रत्‍या ङूजे ती-छो प्‍ल्‍यारदे। 
ACT.9.4	ङू सने री-फोली मेस्‍ये ङूदे येर्‌बे यब आवाज तदे, “शाऊल, ओ शाऊल, नदे ङैने चेने सतनम् चे?”
ACT.9.5	ङूदे यदे, “प्रभु, न सू?”
ACT.9.5	होर्‌दे ङूदे यदे, “ङ येशू ख्यङ्, नदे ङैने सतनम् चीन्‍न ख्यङ्। 
ACT.9.6	तर लङ्देबे सहरने प्र, मेस्‍ये नदे च चेपर्‌दे हम्‍ब नने स्‍योक्‍क्‍य।”
ACT.9.7	ङूप्रे गीलेब मीयूदे क्‍यमब केब तदे, तर सूये अन्‍तङ्देबे आ-थोम्‍देबे मेर्‌नूदे। 
ACT.9.8	होर्‌दे शाऊल चेदे लङ्देबे म्‍या लेप्प ङूदे चैत्‍याये अन्‍तङ्, मेस्‍ये थमयूदे ङूजे ला चूङ्दे स्‍योल्‍गीदेबे ङूने दमस्‍कसने रेत्‍दे। 
ACT.9.9	होर्‌दे सोम्म्यासेमे ङू म्‍या अन्‍तङ क्‍यूत्‍दे, मेस्‍ये चैये अन्‍च मेस्ये क्‍यूये अन्‍थूङ्।
ACT.9.10	दमस्‍कसने हननिया यब स्यूस्स्या त्‍या ख्‍य। ङूने प्रभुदे दर्शनने यदे, “ओ हननिया।”
ACT.9.10	ङूदे यदे, “ओइ, प्रभु ङ अँने ख्यङ्।”
ACT.9.11	होर्‌दे प्रभुदे ङूने यदे, “लङ्देबे ‘सीधा’ यब सा-लम्‍ने प्र, मेस्‍ये हैयाने यहूदाजे कीम्ने शाऊल मीन् ख्यब टार्ससने टूङब मीने मल्, चेनेयलो ङू प्रार्थना चीन्‍न ख्यङ्। 
ACT.9.12	ङूदे दर्शनने रङ्से म्‍या पूक्स्‍य यदेबे हननिया मीन् ख्यब मीदे रङ्से फ्‍याने ला येन्‍नब तङ ख्‍यङ्।”
ACT.9.13	तर हननियादे यदे, ‘प्रभु, अम्‍ब मीदे यरूशलेमने नैजे पवित्र मीयूने सोरो अन्ज्‍य चेब पो कूम मीयूदे यब ङैदे तदे। 
ACT.9.14	अने नैजे मीनने विश्‍वास चेब मीयू क्वाने चूङब हक ङूदे पूस्‍र्‌या केन्‌यूट्‍यादे प्रे-ख्यङ्।”
ACT.9.15	तर प्रभुदे ङूने यदे, “प्र, चेनेयलो यहूदी तेब मीयू, मूरुम्यू मेस्‍ये इस्राएलजे छगूम्-पूर्‌गूम्‌यूजे खूम्ने ङैजे मीन् प्रचार चेने अम्‍बने ङैदे सेल ख्यङ्, 
ACT.9.16	चेनेयलो ङैजे मीन्जे कारण ङूदे कोला सकस् भोक्‍ते पर्‌दीय, हम्‍ब ङ ङूने तम्‍मीय।”
ACT.9.17	होर्‌दे हननियादे गीलीदेबे कीम् नङ्ने क्योइदे मेस्ये शाऊल फ्याने रङ्सेजे ला येत्‍देबे यदे, “च्योन् शाऊल, न अने रेनूब लम्‍ने कम्ब प्रभु येशूदे तूदे, ङूदेने नदे म्‍या तङ खूस्य मेस्‍ये पवित्र आत्मादे पुरा फ्या‍स्‍य यदेबे ङैने कूल्‍बे ख्यङ्।” 
ACT.9.18	हननियादे अम्‍ब पो य बितीक्ने ङूजे म्‍यादे म्‍यग्‍लीप्र चत्‍या तली, मेस्‍ये ङूदे फेरि म्‍या तङ्दे। होर्‌दे ङू लङ्देबे बप्‍तिस्मा कीन्‍दे, 
ACT.9.19	होर्‌दे कङ् चदेबे ङूदे बोङ् प्रेत्‍दे।
ACT.9.19	शाऊल ते-दिन‍सेमे दमस्‍कसने ख्‍यब स्यूस्स्यायूप्रे टूङ्दे। 
ACT.9.20	होर्‌दे तुरुन्तै ङूदे सभा-कीम्‌यूने गीलीदेबे येशू परमेश्‍वरजे च ख्यङ् यदेबे बोङ्बे स्‍योत्‍दे।” 
ACT.9.21	होर्‌दे पो तब मीयू क्वादेने हार्‌मन्दीदेबे यदे, “अम्‍ब मीन् कीनब क्वानेने यरूशलेमने नाश चेने मेस्‍ये अन्-यानेये थमयूने ख्‍यादेबे केन् पूस्‍र्‌यायू ट्‌याने कूबब सेम्दे रब ङूने ते स्व?” 
ACT.9.22	तर शाऊल थेप्थेप् शक्तिशाली क्‍यूक्‍कीदे, मेस्‍ये येशू ने ख्रीष्‍ट ख्यङ् यब प्रमाण पीन्‍देबे दम़स्‍कसने टूङब यहूदीयूने आ-थोम्‍लाबे चीप्‍पीदे।
ACT.9.24	तर थमयूजे जाल शाऊलदे था प्रेत्‍दे। थमयूदे ङूने सेने नो-मून सहरजे ख्‍योयूने च्‍यूक्‍तीदे टूङ ख्‍य। 
ACT.9.25	तर ङूजे स्यूस्स्यायूदे ङूने मून्‍देने टाक्‍सेने चङ्देबे सहरजे पोङ्‍रीदे मो तेल्बीदे।
ACT.9.26	ङू यरूशलेमने रमेस्‍ये ङूदे स्यूस्स्यायूप्रे मील्‍लेने बोङ् चीत्‍दे। तर थमयूदे ङू त्‍वने फदे। चेनेयलो ङू तम्दम्‍ने प्रभुजे स्यूस्स्या ख्यङ् यदेबे थमयूदे विश्‍वासने चे अन्‍खू। 
ACT.9.27	तर बारनाबासदे ङूने प्रे-टेल्‍देबे मूल स्यूस्स्यायू ट्‌याने कूदीदे। होर्‌दे शाऊलदे प्रभुने लम्‍ने तङ्देबे प्रभु ङूप्रे क्‍यमब ङूदे दमस्कसने सेम् केन् चीत्‍देबे येशूजे मीन् प्रचार चेब पो थमयूने स्‍योम्‍मीदे। 
ACT.9.28	शाऊल यरूशलेमने थमयूप्रे-प्रे क्वादेने तङ्लाबे प्रदे, मेस्‍ये सेम् केन् चीत्‍देबे प्रभुजे मीन्‍ने प्रचार चीत्‍दे, 
ACT.9.29	होर्‌दे ङू ग्रीक के क्‍यमब यहूदीयूप्रे सवाल-जवाफ चीत्‍दे, तर थमयूदे शाऊलने सेमेख्य। 
ACT.9.30	तर अम्‍ब था प्रेत्‍देबे च्योन्‌यूदे ङूने कैसरियाने रेत्‍दे मेस्‍ये हैयादे ङूने टार्सस‍ने कूल्‍पीदे।
ACT.9.31	होर्‌देङ्येदे पूरा यहूदिया, गालील मेस्‍ये सामरियाजे का-मुलुक‍जे मण्डलीने ढूक्‍क क्‍यूत्‍दे। प्रभुजे स्यूस्स्यायूदे पवित्र आत्मादे सान्त्वना प्रेत्‍दे। मण्डलीजे उन्‍नती क्‍यूत्‍दे। मेस्‍ये कूम मीयूदे येशूने विश्‍वास चीत्‍दे।
ACT.9.32	पत्रुस हैयाबूरू का-मुलुकने ट्वादेबे लूड्डाने ख्‍यब परमेश्‍वरजे पवित्र मीयू ट्‍यानेये फ्योरदे। 
ACT.9.33	ङूदे हैयाने एनियास मीन् ख्यब मी त्‍या तूदे, ङू वर्ष येत् मेस्‍येने पक्षाघातजे बीददे लङने अन्ख्व क्‍यूत्‍देबे नेने ङ्‍यूम्‍न ख्‍य। 
ACT.9.34	पत्रुसदे ङूने यदे, “ओ एनियास, येशू ख्रीष्‍टदे नने तम् चीम्‍मीय। लङ्देबे नैजे कप-तीक मील्‍ली।” होर्‌दे ङू छाट्‍टे लङ्दे। 
ACT.9.35	लूड्डा मेस्ये शारोन सहरयूने टूङब मीयू क्वादेने एनियासने तङ्देबे प्रभु फ्‍याने विश्‍वास चीत्‍दे।
ACT.9.36	योप्‍पा सहरने तबीता, यब प्रभुने विश्‍वास चेब स्यूस्स्या मदीत्या ख्‍य। ग्रीक केने ङूने डोरकास य ख्‍य अम्‍बजे अर्थ फर्‌क्य ख्यङ्। ङू येतार्‌ने दूख्‍प्रेयूने पीन्‍देबे साक्‍तीन ख्‍य। 
ACT.9.37	हम्‍ब बीलने ङू नदेबे सीइ, मेस्‍ये मीयूदे ङूजे ङ्व ठूदेबे फ्‍याब ताल्‍ल्‍याजे कोठा त्‍याने हीत्‍दे। 
ACT.9.38	लूड्डा योप्‍पाजे ट्‌याने ख्यङ्देबे, स्यूस्स्यायूदे पत्रुस हैयाने ख्‍य यब तदेबे ङू ट्‌याने मी ङ्‍हीने येरे यदेबे बिन्ती चेने कूल्‍बीदे, “ङी ट्‍याने च्योर्‌लाबे रेमीदो।”
ACT.9.39	होर्‌दे पत्रुस लङ्देबे थमयूप्रे गीलीदे। हैयाने फ्‍योयेमेस्‍ये थमयूदे ङूने तो फ्‍याब कोठाने कूदीदे। प्ल्यङ् सीयेब मदीयू क्वाने ङू ट्‌याने मेर्‌देबे म्यामू तल्देबे ङून ख्‍य, ङू थमयूप्रे ख्यङ्ब डोरकासदे रोप्‍येब कोला मेस्ये सूजो कोलायू पत्रुसने तम्‍मीदे।
ACT.9.40	तर पत्रुसदे थमयू क्वानेने फीने कूल्‍बीदेबे पूजी च्वोदेबे प्रार्थना चीत्‍दे, मेस्‍ये हम्‍ब लासतेले लेत्‍देबे यदे, “तबीता, लङ्!” होर्‌दे ङूदे म्‍या पूक्‍ब पत्रुसने तङ्दे मेस्ये लङ्देबे टूङ्दे। 
ACT.9.41	पत्रुसदे मदीने रङ्सेजे लादे चूङ्देबे तो-लङ्दे, होर्‌देमेस्‍ये परमेश्‍वरजे पवित्र मीयू मेस्‍ये प्ल्यङ् सीयेब मदीयू कोदेबे सोम्‍बो क्‍यूरेब मदी तम्‍मीदे। 
ACT.9.42	जेम्से अम्‍ब पो योप्‍पा सहरजे का-मुलुक‍ने था क्‍यूत्‍दे, मेस्‍ये कूम मीयूदे प्रभुने विश्‍वास चीत्‍दे। 
ACT.9.43	होर्‌दे ङू सोरो कूम दिन‍सेमे सिमोन यब खूस्‍यजे काम चेब मीप्रे योप्‍पाने टूङ्दे।
ACT.10.1	कैसरियाने कर्नेलियस मीन् ख्यब मी त्‍या ख्‍य, ङू इटालिया यब पल्‍टनजे कप्‍तान ख्‍य। 
ACT.10.2	ङू ईश्वर मन्देब मी ख्य, होर्‌दे ङूप्रे ङूजे म्हीती क्वाने परमेश्‍वरप्रे फ ख्य। ङूदे सोरो सेम् यङ्लाबे मीयूने दान पीन ख्य, मेस्ये परमेश्‍वरने येतार्‌ने प्रार्थना चेख्‍य। 
ACT.10.3	नो गूङ्जे सोम् तब बीलने ङूदे दर्शनने परमेश्‍वरजे स्वर्गदूत त्‍यादे ङूतेले रदेबे येरे येनब सोरो ज्य तदे, “कर्नेलियस!”
ACT.10.4	फैये फैये ङूदे ङूने चेलाबे लेत्दे मेस्ये यदे, “प्रभु, येमी।”
ACT.10.4	होर्‌दे ङूदे ङूने यदे, “नैजे प्रार्थना मेस्‍ये दूख्प्रेयूने पीनब दान ह्‍वेरनजे रूप्ने परमेश्‍वजे खूम्ने फ्योये ख्यङ्। 
ACT.10.5	जेम्से मीयूने योप्‍पा सहरने कूल्‍बी, मेस्‍ये पत्रुस यब सिमोनने कोबी। 
ACT.10.6	पत्रुसब खूस्‍यजे काम चेब सिमोन ट्‌याने टून ख्‍यङ्, ङूजे कीम् समुद्रजे नने ख्यङ्।”
ACT.10.7	कन्‍छ्वाब ङूप्रे क्‍यमब स्वर्गदूत थे चेकीदे, हन्‍छ्वाब ङूदे रङ्से त्वोयू नङ्ने ङ्‍ही मेस्ये ङूजे येतार्‌ने सेवा चेब धर्मी सिपाई त्या कोदे, 
ACT.10.8	मेस्‍ये थमयूने साप्‍ता पो स्‍योत्‍देबे योप्‍पाने कूल्‍बीदे।
ACT.10.9	नैदेरेदे थमयू हम्‍ब सहरजे ट्‌याने फ्‍योरब, नोदे बाह्र बजेतेले पत्रुस प्रार्थना चेने कीम्‍जे कौसीने टेयीदे। 
ACT.10.10	ङू ठीदेबे चत्‍या चब सेम् चीत्‍दे, तर सूजोयूदे चसे तयार चीन्‍नब बीलने ङू प्रार्थना चीन्‍नूब दर्शन तङ्दे। 
ACT.10.11	ङूदे स्वर्ग पूक्‍येब मेस्‍ये हैयादे सूर् स्यीनेने ख्यायेब च्‍यातरप्र त्‍या चत्या पृथ्वीतेले तल्‍लीनब तङ्दे। 
ACT.10.12	हम्‍ब च्‍यातरने पृथ्वीने ख्यब साप्‍ता थर्‌जे तोप्स्यी जन्तू मेस्‍ये लोदे स्यून्देबे सने प्रब प्राणी मेस्‍ये मूजे ययू ख्‍य। 
ACT.10.13	होर्‌दे ङूदे आवाज त्‍या तदे, “ओ पत्रुस लङ् मेस्‍ये सेत्‍देबे च।”
ACT.10.14	तर पत्रुसदे यदे, “छ्‌यो प्रभु, चेनेयलो ङैदे कलङ्बेये पवित्र त्वब या अशुद्ध थोक चैत्‍याये अन्‍च ख्यङ्।”
ACT.10.15	हम्‍ब आवाज फेरि ङ्‍ही खेप् पलोनेये ङूदे तदे, “परमेश्‍वरदे कम्‍ब शुद्ध चीक्‍क ख्यङ् हम्‍बने नदे अशुद्ध अम्‍मन्‍लाची।”
ACT.10.16	सोम्‍फे सेमे येरे क्‍यूत्‍दे, मेस्‍ये हम्‍ब च्‍यातर हन्छ्वाबने स्वर्गतेले कूती।
ACT.10.17	कन्‍छ्वाब पत्रुस रङ्सेदे अम्‍ब दर्शनजे अर्थ च टूङ् यदेबे सेम्-‍नङ्ने आ-थोम्‍न ख्‍य, हन्‍छ्वाबने कर्नेलियसदे कूल्‍बेब मीयू सिमोनजे कीम् मल्‍देबे ख्‍यो लने मेर्‌रदे, 
ACT.10.18	मेस्‍ये पत्रुस यब सिमोन अने टूङ ख्यङ्देयी?” यदेबे के केन् योन्‍देबे लोत्‍दे।
ACT.10.19	होर्‌दे पत्रुस दर्शनजे बारेने विचार चीन्‍नूब पवित्र आत्मादे ङूने यदे, “ले, मी सोम्‍दे नने मल्‍न ख्यङ्। 
ACT.10.20	लङ्देबे मोप्र मेस्‍ये चेत्‍याये अम्‍मन्‍लाबे थमयूप्रे प्र चेनेयलो थमयूने ङैदे कूल्‍बे ख्यङ्।”
ACT.10.21	होर्‌दे पत्रुस मो-तल्‍रदे, मेस्‍ये हम्‍ब मीयू ट्‌याने गीलीदेबे यदे, “ले, नमयूदे मेलब मी ङने ख्यङ्। नमयू अँने चै कामदे रदे?”
ACT.10.22	थमयूदे यदे, “ङीने अँने कर्नेलियस मीन् ख्यब कप्‍तान त्‍यादे कूल्‍बे ख्यङ्, ङू सोर्‌तो, मेस्ये परमेश्‍वरजे डर येब मी ख्यङ्। यहूदीयू क्वादेने गेसेन् चेब मी ख्‍यङ्, पवित्र स्वर्गदूत त्‍या ङूटयाने रदेबे नने ङूजे कीम्‍ने कोदेबे नैजे अर्ती ङ्यीनब आज्ञा ङूदे प्रे ख्यङ्।” 
ACT.10.23	होर्‌दे ङूदे थमयूने नङ्ने ख अने टूङ्‌ख यदेबे कोदे। थमयू हम्‍ब मून्‍दे हैयानेने टूङ्दे।
ACT.10.23	नैदेरेदे पत्रुस थमयूप्रे गीलीदे मेस्‍ये योप्‍पाने ख्‍यब प्रभुने विश्‍वास चेब कोइ अत-च्योन्‌यू ङूप्रे गीलीदे। 
ACT.10.24	नङ्नीरेदे थमयू कैसरिया फ्‍योइदे। रङ्से नाता-गोतायू मेस्ये सोरो थूनब ख्योन्‌यू फूङ् पूत्‍देबे कर्नेलियसदे पत्रुसने रेन्‍देबे टून ख्य। 
ACT.10.25	कन्‍छ्वाब पत्रुस नङ्ने रदे हन्‍छ्वाब कर्नेलियसदे ङूने तूदेबे तोप्‍ने स्‍यूव पीन्‍दे। 
ACT.10.26	तर पत्रुसदे ङूने येरे यदेबे लङ्दे, “लङ्, ङ रङ्सेये मीने न।”
ACT.10.27	होर्‌दे पत्रुस ङूप्रे बात् सेते-सेते कीम्‍नङ्ने गीलीब हैयाने ङूदे कूम मीयू फूङ् क्‍यून्‍नब तङ्दे। 
ACT.10.28	होर्‌दे पत्रुसदे थमयूने यदे, “सूजो जात‍जे मीयूप्रे यहूदीयूदे सङ्गत चेने, या थमयूने त्‍वने प्रब यहूदीजे लागि कोला अन्ज्‍य क्यूक्क्य यब पो नमयूने थाने ख्यङ्, होरनेयली परमेश्‍वरदे ङैने कम्‍ब मीनेये पवित्र त्वब या अशुद्ध अम्‍मन्‍लाची यदेबे तन ख्यङ्। 
ACT.10.29	होरेक्‍यूत्‍देबे क्व बितीक्‍ने चैये अन्-यलाबे ङ नमयू ट्‌याने रदे। नमयूदे ङैने चेने क्‍व, जेम्से य स्व?”
ACT.10.30	होर्‌दे कर्नेलियसदे यदे, “स्यीर्‌या खूम्‍दे धन्‍ने अन्‍छ्वाबने ङ कीम्‍जे घडीने सोम् तप्प प्रार्थना चीन्‍न ख्‍य, हन्‍छ्वाब चकिलो कोला ह्‍वेब मी त्‍या ङैजे खूम्‍ने मेर्‌रदे, 
ACT.10.31	मेस्‍ये यदे, ‘कर्नेलियस, परमेश्‍वरजे खूम्ने नैजे प्रार्थना ङ्‍यीन्क ख्यङ्, मेस्‍ये नदे दूख्प्रे मीयूने पीनब दान ह्‍वे चे ख्यङ्। 
ACT.10.32	होरेक्‍यूत्‍देबे योप्‍पाने मी कूल्‍बीदेबे पत्रुस यब सिमोनने कोबी। ङू समुद्रजे नने खूस्‍स्‍यजे काम चेब सिमोनजे कीम्‍ने टून ख्यङ्।’ 
ACT.10.33	होर्‌दे ङैदे हन्छ्वाबने नैट्‌याने मी कूल्‍पीदे, मेस्‍ये न ङ्येम्‍देबे रेमीदे। जेम्से प्रभुदे नने आज्ञा पीनब पोयू क्वाने ङ्‍यीनने ङी क्वाने परमेश्‍वरजे खूम्‍ने फूङ् क्‍यून्‍न ख्यङ्।”
ACT.10.35	तर टक्‍क जात‍जे मीयू सू परमेश्‍वरने फैय, मेस्‍ये ठीक काम चीक्‍क्‍य, हम्‍ब ङूजे खूम्ने ग्रहण चेब लायकजे ‍क्‍यूक्य। 
ACT.10.36	परमेश्‍वरदे इस्राएलजे मीयूने चङ्बेब खबर या ख्रीष्‍टदे प्रचार चेब शान्‍तिजे सूगब खबर नमयूने थाने ख्यङ्। ङू खोत्‍ताजे प्रभु ख्यङ्। 
ACT.10.37	यूहन्‍नादे प्रचार चेब बप्‍तिस्माजे ङ्‍येदे, गालीलदेमेस्ये सुरु चीत्‍देबे यहूदियाजे का-मुलुक‍ने प्रचार चेब वचन अम्‍बने ख्यङ्, 
ACT.10.38	यी परमेश्‍वरदे नासरतजे येशूने चून्‍दीदेबे रङ्से पवित्र आत्मा मेस्‍ये शक्तिदे अभिषेक चीत्दे। का-मुलुक‍ने येशू गीलीदेबे ङूदे ज्‍य काम चीत्‍दे, मेस्‍ये मीयूने तम् क्यूस्स्ये पीन्दे, मेस्‍ये शैतानदे दैल्‍लीनबयूने तम् चीदे चीदे प्रदे, चेनेयलो परमेश्‍वर ङूप्रे ख्य।
ACT.10.39	“होर्‌दे येशूदे यहूदीयूजे देशने मेस्‍ये यरूशलेमने चेब साप्‍ता पोयूजे ङी साक्षी ख्यङ्। ङूने थमयूदे तङ्बोने पील्देबे सेत्‍दे। 
ACT.10.40	तर परमेश्‍वरदे तेस्रो दिनने येशूने सोम्‍बो चीत्‍देबे लङ्दे, मेस्‍ये ङूने तङ्लाबे चीम्मीदे, 
ACT.10.41	मी क्वानेने दी, तर ङीन सूने परमेश्‍वरदे साक्षीजे लागि सेल्‍दे, मेस्‍ये ङू सीयेबदे सोम्‍बो क्‍यूरमेस्‍ये ङीदे ङूप्रे च-थूङ चीत्‍दे। 
ACT.10.42	ङूदे ङीने मीयूने प्रचार चेने, मेस्‍ये ङू सोम्‍बो होरदे सीयेबयूजे न्याय चेब क्‍यूरने परमेश्‍वरदे चून्दीयेब मी ख्यङ् यदेबे गवाही पीनने आज्ञा चे ख्यङ्। 
ACT.10.43	अगमवक्तायू क्वादेने ङूजे गवाही पीने ख्यङ्, ङू फ्‍याने विश्‍वास चेब मी क्वानेने ङूदे पाप क्षमा पीन्क्‍य।”
ACT.10.44	पत्रुसदे अम्‍ब पो क्‍यम्‍नूब वचन ङ्यीनब मीयू फ्‍याने पवित्र आत्मा तल्‍रदे। 
ACT.10.45	यहूदी तेब मीयू फ्‍यानेये पवित्र आत्माजे बर पीनब तङ्देबे पत्रुसप्रे रब विश्‍वास चेब यहूदीयू बेस्‍से हार्‌मन्‍दीकदे। 
ACT.10.46	चेनेयलो सूजो केने क्‍यम्‍देबे हम्‍बयूदे परमेश्‍वरजे सार्‌या चीन्‍नब थमयूदे तदे। होर्‌दे पत्रुसदे यदे, 
ACT.10.47	“ङीनदेप्रने पवित्र आत्मा प्रेब थमयूने क्‍यूजे बप्‍तिस्मा पीनजे लागि सूदे रोक्‍ते खूइय?” 
ACT.10.48	होर्‌दे ङूदे थमयूने येशू ख्रीष्‍टजे मीन्‍ने बप्‍तिस्मा कीन् यदेबे आज्ञा चीत्‍दे। होर्‌दे थमयूदे पत्रुसने तेदिन हैयानेने टूङ् यदेबे बिन्ती चीत्‍दे।
ACT.11.1	यहूदियाने ख्यब मूल स्यूस्स्यायू मेस्‍ये अत-च्योन्‌यूदे यहूदी तेब मीयूदेये परमेश्‍वरजे वचन मन्‍दे ख्यङ् यब पो तदे। 
ACT.11.2	कन्‍छ्वाब पत्रुस यरूशलेमने फ्‍योर्‌दे, हन्‍छ्वाब खतना चेब मीयूजे हुलदे ङूने येर्‌बे दोष चे मैदे, 
ACT.11.3	“खतना अन्चेब मीयूट्‌याने गीलीदेबे थमयूप्रे नदे चेने च-थूङ चीत्‍दे?”
ACT.11.4	होर्‌दे पत्रुसदे थमयूने पो ज्य कोलाबे स्‍योत्‍दे। 
ACT.11.5	“ङ योप्‍पा सहरने प्रार्थना चीन्‍न ख्‍य, मेस्‍ये योकर्‍या ध्‍यान् च्‍यीन्‍न ख्‍य, हन्‍छ्वाब च्यातार केन् त्‍याप्र न स्यीने चूङ्देबे मो-तल्‍लीनब चत्‍या से ङैदे दर्शनने तङ्दे, मेस्‍ये हम्‍ब ङै ट्‌याने रदे। 
ACT.11.6	ङैदे चेलाबे लेप्प हैयाने पृथ्वीजे तोप् स्यीदे प्रब रोलायू मेस्‍ये नाजे जन्तुयू, सने लोदे स्‍यून्‍देबे प्रब रोला मेस्‍ये मूने स्‍यूनब ययू तङ्दे। 
ACT.11.7	ङैने येरे यब आवाजत्‍या तदे, ‘पत्रुस लङ्, मेस्‍ये सेत्देबे च।’
ACT.11.8	“तर ङैदे यदे, ‘अँह प्रभु, पवित्र त्वब अशु‍द्ध चैसेये ङैजे ङूर्‌ने कलङ्बेये अन्चङ ख्‍यङ्।’
ACT.11.9	“तर हम्‍ब आवाजदे दोस्रो पालोने स्वर्गदे ङैने यदे, ‘चैसे परमेश्‍वरदे शुद्ध चीत्‍देबे पीन् ख्यङ् हम्‍बने नदे अशुद्ध अन्‌-यलाची।’ 
ACT.11.10	सोम्‍फेसेमे होरप्रने क्‍यूत्‍देबे हम्‍बयू क्वाने फेरि स्वर्गने कूती।
ACT.11.11	“हन्‍छ्वाबने कैसरियादे ङैट्‌याने कूल्‍बेब मी सोम् ङी टूङब कीम्‍ने फ्‍योरदे। 
ACT.11.12	चैये अम्‍मन्‍लाबे थमयूप्रे प्र यदेबे पवित्र आत्मादे ङैने च्‍योल्‍दे। अम्‍ब च्योन् र्‌वाये ङैप्रेने प्रेन ख्य, मेस्‍ये ङी हम्‍ब मीजे कीम्‍ने क्‍योइदे। 
ACT.11.13	ङूदे ङीने स्‍योत्‍दे, स्वर्गदूत त्‍या ङूजे कीम्‍ने मेर्‌देबे येरे येनब ङूदे तङ्दे, ‘योप्‍पाने मी कूल्‍बीदेबे पत्रुस यब सिमोनने कोबी। 
ACT.11.14	ङूदे नने वचन स्‍योक्‍क्‍य, अम्‍ब वचनदे- न प्रे नैजे म्हीती क्वादेने उद्धार प्रेक्‍क्‍य।’
ACT.11.15	“कन्‍छ्वाब ङैदे क्‍यमने सुरुचीत्‍दे, हन्‍छ्वाब सुरुने ङीफ्‍याने तल्‍लप्रने पवित्र आत्मा थमयू फ्‍यानेये तल्‍लरदे। 
ACT.11.16	होर्‌दे प्रभुदे यब हम्‍ब वचन ङैने याद रदे, ‘यूहन्‍नादेब क्‍यूदे बप्‍तिस्मा पीन्‍दे, तर नमयूब पवित्र आत्माने बप्‍तिस्मा ‍क्‍यूक्क्य।’ 
ACT.11.17	ङीदे प्रभु येशू ख्रीष्‍टने विश्‍वास चीप्प कम्ब बर परमेश्‍वरदे ङीने पीन्दे हम्ब बर यहूदी तेब मीयूनेये परमेश्‍वरदे पीन ख्यङ् यलो परमेश्‍वरने काब ङ सू स्व?’’
ACT.11.18	अम्‍ब पो तमेस्‍ये थमयू पारा अम्‍पूल्‍लाबे टूङ्दे मेस्‍ये येरे यदेबे थमयूदे परमेश्‍वरजे सार्‌या चीत्‍दे, “जेम्से परमेश्‍वरदे सूजो मीयूनेये जीया प्रेजे लागि पश्चाताप चेब मौका पीन टूङ्।”
ACT.11.20	तर थमयू नङ्ने कोइ कोइ साइप्रस मेस्‍ये कुरेनीजे मीयू ख्‍य। थमयूदे एन्टिओखियाने रदेबे ग्रीकयूनेये प्रभु येशूजे सूगब खबर स्‍योत्‍दे। 
ACT.11.21	प्रभुजे शक्ति थमयूप्रे ख्य मेस्ये कूम मीयूदे विश्‍वास चीत्‍देबे प्रभुजे स्यूस्स्या क्यूत्दे।
ACT.11.22	अम्‍ब खबर यरूशलेमने ख्‍यब मण्डलीने तदेबे थमयूदे एन्टिओखियाने बारनाबास कूल्‍बीदे। 
ACT.11.23	ङू हैयाने रदेबे परमेश्‍वरजे अनुग्रह तङ्देबे सूग्‍दे, मेस्ये थमयू क्वानेने ङूदे प्रभुतेले पूरा सेम्‍दे विश्‍वास ची यदेबे बोङ् पीन्‍दे। 
ACT.11.24	बारनाबास पवित्र आत्मा मेस्‍ये विश्‍वासदे फ्याकब ज्‍य मी ख्‍य, मेस्‍ये ङूदे चीत्‍देबे कूम मीयूदे प्रभुने विश्‍वास चीत्‍दे।
ACT.11.25	होर्‌देङ्येदे शाऊलने मलजे लागि बारनाबास टार्ससने ‍गीलीदे। 
ACT.11.26	कन्‍छ्वाब ङूदे ङूने तूदे होर्‌दे ङूने एन्टिओखियाने रेत्‍दे। होन्‍छ्वाब वर्ष त्‍या सेमे मण्डलीजे मीयूप्रे थमयूदे त्‍वब काम चीत्‍दे, मी हुल केन्‍ने शिक्षा पीन्‍दे। एन्टिओखियाने पात्‍ता खूम् ख्रीष्‍टजे स्यूस्स्यायूने ख्रीष्‍टियान य ख्‍य।
ACT.11.27	हम्‍ब बीलने कोइ अगमवक्तायू यरूशलेमदे एन्टिओखियाने रदे। 
ACT.11.28	थमयू नङ्ने अगाबस यब मी त्‍या मेर्‌देबे का-मुलुक‍ने अनिकाल केन् रमेख्यङ् यदेबे पवित्र आत्मादे भविष्यवाणी क्‍यम्दे। हम्‍ब अनिकाल क्‍लौडियसदे राज्‍य चील्‍लेब बीलने क्यूत्दे।
ACT.11.29	होर्‌दे स्यूस्स्यायू क्वादेने रङ्से रङ्सेजे गज्ज्य अनुसार यहूदियाने टूङब अत-च्योन्‌यूने साक्‍तेजे लागि भेटी पीम्‍बेब पक्‍क चीत्‍दे। 
ACT.11.30	थमयूदे येर्‌बे लङब नोर‌्‌ यरूशलेम मण्डलीजे अगुवायूने पीनजे लागि बारनाबास मेस्‍ये शाऊलजे लाने चङ्पीदे।
ACT.12.1	हन्‍छ्वाब हेरोद मूरुम्दे मण्डलीजे कोला मीयू फ्याने सोरो अन्ज्य अन्‌-न्याय चेने सुरु चीत्‍दे। 
ACT.12.2	ङूदे यूहन्‍नाजे अत याकूबने पार्‌ज्‍यादे सेस्‍स्ये पीन्‍दे। 
ACT.12.3	अम्‍ब काम‍दे यहूदीयू सूगब तङ्देबे पत्रुसनेये चूङने छ्‌योत्‍दे। अम्‍ब घटना अखमिरी क्‍यङ्जे दीन्बरजे बीलने क्‍यूर ख्‍य। 
ACT.12.4	हेरोददे पत्रुसने झ्यालखान‍ने स्‍योप्देबे स्यी-स्यीजे टोली बन्‍दीदेबे सीन्त्री हीत्‍दे। निस्तार दीनबरङ्येदे ङूने यहूदीयूजे खूम्‍दे रेस्स्‍ये यब हेरोदजे सेम् ख्‍य।
ACT.12.5	येर्‌बे पत्रुस जेल‍ने हीत्‍दे, तर ङूजे लागि मण्डलीदे परमेश्‍वरने बोङ्बे हूत्‍दे प्रार्थना चीन्‍न ख्‍य।
ACT.12.6	हेरोददे ङूने फीने योन्‍देबे रेमेब मून्‍दे, पत्रुस सङ्लो ङ्हीदे ख्‍यादेबे सिपाई ङ्हीजे अन्‍द्रने ङ्यूम्‍न ख्‍य। थमयूये ख्‍यो लने मेर्‌देबे झ्यालखानजे सीन्त्री टून ख्‍य। 
ACT.12.7	त्याफेने प्रभुजे स्वर्गदूत त्‍या हैयाने तङ्‌रदे, मेस्‍ये कोठा ओथ्याङ् क्‍यूत्‍दे। स्वर्गदूतदे पत्रुसजे खैजेने ठरीदेबे “छ्‍योटो लङ्” यदेबे ङूने लङ्दे। होर्‌दे सङ्लोयू ङूजे लादे फाइदेबे तली।
ACT.12.8	स्वर्गदूतदे ङूने यदे, “कोला प्रे पीङ्‍गी ह्‍वे” होर्‌दे ङूदे होरेने चीत्‍दे। ङूदे ङूने यदे “खट्‍टो कूदेबे ङै ङ्‍ये-ङ्‍ये ख।” 
ACT.12.9	स्वर्गदूतजे ङ्‍ये-ङ्‍ये रदेबे पत्रुस झ्यालखानदे योङ्‍रदे। तर स्वर्गदूतदे चेब अम्‍ब पो तम्दम्‍ने ख्यङ् यदेबे ङूदे थाने अम्‍प्रे। तर ङूदे दर्शन तङ्न ख्यङ् यदेबे मन्‍दे। 
ACT.12.10	कन्‍छ्वाब कप पर्‌त्‍या ठ्वादे मेस्‍ये कप पर् ङ्‍ही ठ्वाब सहरने क्‍योबब जङ्जे ख्‍योने थमयू फ्‍योयीदे, हन्‍छ्वाब हम्‍ब ख्‍यो ङूदेने थमयूजे लागि पूग्‍यी, मेस्‍ये थमयू फीने योङ्देबे गल्‍लीजे लम् त्‍याने गीलीदे, मेस्‍ये तुरुन्तै स्वर्गदूतदे पत्रुसने पङ्‍गीदे गीली।
ACT.12.11	कन्‍छ्वाब पत्रुसजे होस् रदे, हन्‍छ्वाब ङूदे यदे, “जेम्से ङैने तम्दम्‍ने था क्‍यूत्‍दे, प्रभुदे रङ्से दूत कूल्बीदेबे हेरोद मूरुम्जे लादे, मेस्‍ये यहूदीयूदे च-चेमे ख्‍य हम्‍ब साप्‍ताकूरूदेने ङैने जूक्‍दीमीदे।”
ACT.12.12	अम्‍ब पो ङूदे था प्रेमेस्‍ये, ङू मर्कूस यब यूहन्‍नाजे म मरियमजे कीम्‍ने गीलीदे। हैयाने कूम मीयू फूङ् क्‍यूत्‍देबे प्रार्थना चीन्‍न ख्‍य। 
ACT.12.13	ङूदे ख्‍योने ठ्‍याक्-ठ्‍याक् चीन्‍नूब रोदा मीन् ख्यब त्वोम ख्‍यो पूकने रदे। 
ACT.12.14	पत्रुसजे के चीन्तेमेस्‍ये ङू सूग्‍देबे ख्‍योने अम्‍पूक्‍लाबे नङ्ने ग्येयीदे “पत्रुस ख्यो-लने मेर्‌न ख्यङ्” यदेबे खबर स्‍योत्‍दे।
ACT.12.15	तर थमयूदे ङूने यदे, “न पर औ।” तर ङूदे यब पो तम्दम्‍ने ख्यङ् यदेबे ङूदे जिद्दी चीत्‍दे। होर्‌दे थमयूदे यदे, “हम्‍ब ङूजे स्वर्गदूत स्येन्।”
ACT.12.16	तर पत्रुसदेये ख्‍योने ठ्‍याक्-ठ्‍याक् चीन्‍नूदे। ख्‍यो पूक्‍प ङू तङ्देबे थमयू छाक्‍के पर्‌दीकदे। 
ACT.12.17	ङूदे “पारा अम्‍पूत्‍लाची” यदेबे लादे लतप् चीत्‍दे, मेस्ये प्रभुदे ङूने केर्‌बे झ्यालखानदे फीने योन्‍दे यदेबे थमयूने स्‍योत्‍दे। अम्‍ब पोजे खबर याकूब मेस्‍ये सूजो अत-च्योन्‌यूने स्‍य्‍वे यदेबे ङू बीदा क्‍यूत्‍देबे सूजो नेने थे-चेकीदे।
ACT.12.18	नप्दे म्‍या तङमेस्‍ये पत्रुसने च क्‍यूत्‍दे यदेबे सिपाईयूजे अन्‍द्रने सोरो ड्‍वाङ्‍गे क्यूत्दे। 
ACT.12.19	हेरोददे पत्रुसने मल्‍देबेये प्रेअङ्‍खूब, होर्‌दे ङूदे सिपाईयूजे पूरा जाँच चीत्देबे थमयूने सेब दण्डजे हुकुम पीन्‍दे।
ACT.12.19	हेरोदब यहूदियादे कैसरिया गीलीदेबे हैयानेने टूङ्दे।
ACT.12.20	हेरोद टुरोस मेस्‍ये सीदोनजे मीयूप्रे सोरो नाराज क्‍यूरे ख्‍य। थमयू मील्‍लीदेबे ङू ट्‌याने रदेबे मूरुम्जे नङ्जे काम फरब बलस्‍तसप्रे नङ्सू पो स्‍याका-स्‍यूकू चीत्‍देबे मील्‍लेजे लागि बिन्ती चीत्‍दे। चेनेयलो थमयूजे देश च-सेजे लागि मूरुम्जे देशने भर् चे पर्‌देख्‍य।
ACT.12.21	तोक्‍तेब दिनने मूरुम्दे ह्‍वे पर्‌तेब कोला होत्‍देबे हेरोद ङूजे सिंहासनने टूङ्दे, मेस्ये थमयूने ङूदे भाषण चीत्‍दे। 
ACT.12.22	मीयूदे “अम्‍ब ईश्‍वरजे बोली ख्यङ्, मीजे दी!” यदेबे पारा पूत्‍दे। 
ACT.12.23	तर परमेश्‍वरने मान अन्चीत्‍देबे हन्‍छ्वाबने प्रभुजे स्वर्गदूत त्‍यादे ङूने ठरीदे मेस्‍ये स्‍याउ-स्‍याउ लूङ् चङ्देबे ङू सीइ।
ACT.12.24	तर प्रभुजे वचन कूम थेप् का-मुलुक‍ने थेप्-थेप् फ्यायी। 
ACT.12.25	बारनाबास मेस्‍ये शाऊलदे रङ्से काम पूराचे जेनमेस्‍ये यरूशलेमदे ल्‍वाइदे। थमयूप्रे मर्कूस यब यूहन्‍नाये गीलीदे।
ACT.13.1	एन्टिओखियाजे मण्डलीने अगमवक्तायू मेस्‍ये छ्‍योम्मेब मीयू, या बारनाबास, काला मीन् ख्यब शिमियोन, कुरेनीजे लुकियस, प्रान्तजे हक चील्लेब हेरोदप्रे छरकब मनेन मेस्ये शाऊल ख्‍य। 
ACT.13.2	थमयूदे प्रभुने पूस्‍तीन मेस्‍ये बर्त टूनब बीलने पवित्र आत्मादे यदे, “ङैजे लागि बारनाबास मेस्‍ये शाऊलने हम्‍ब काम‍जे लागि अला‍क् ची, हम्‍ब काम‍जे लागि ङैदे थमयूने क्व ख्यङ्।” 
ACT.13.3	होर्‌दे बर्त मेस्ये प्रार्थना चीत्देबे थमयूदे थमयू फ्याने रङ्से ला येत्‍देबे थमयूने प्रभुजे कामजे लागि कूल्‍बीदे।
ACT.13.4	पवित्र आत्मादे कूल्‍बेब क्‍यूत्‍देबे थमयू सिलुकियाने गीलीदे मेस्ये हैयादे क्‍यू-जहाजने टदेबे साइप्रसतेले गीलीदे। 
ACT.13.5	सलामिस सहरने फ्‍योयीदेबे थमयूदे यहूदीयूजे सभा-कीम्‌यू नङ्ने गीलीदेबे परमेश्‍वरजे वचन स्‍योत्‍दे। थमयूने तोङ्मेजे लागि यहून्‍ना थमयूप्रे कूदे ख्‍य।
ACT.13.6	कन्‍छ्वाब थमयू पुरा टापू ट्‍वाये-ट्‍याये पाफोससेमे फ्‍योरदे, हन्‍छ्वाब हैयाने थमयूदे लूच्च यहूदी अगमवक्ता, बार-येशू मीन् ख्यब जादू चेब मीत्याने तूदे। 
ACT.13.7	हम्‍ब जादू चेब मी नेत्‍याजे मूख्‍य सर्गीयस पौलूसप्रे टूङ ख्‍य। सर्गियस पौलस कूम बुद्धिमान मी ख्‍य। ङूदे शाऊल मेस्ये बारनाबासने कोदेबे परमेश्‍वरजे वचन ङ्‍यीनब सेम् चीत्‍दे। 
ACT.13.8	तर जादू चेब मी एलुमासदे (चेनेयलो ग्रीक केने ङूजे मीन्‍जे अर्थ हम्‍ब ख्यङ्) सर्गियस पौलसदे चेब विश्वासदे ल्वामेदेबे थमयूप्रे सवाल-जवाफ चीत्दे। 
ACT.13.9	तर शाऊलने पावलये यख्‍य, पवित्र आत्मादे फ्यादेबे पावलदे हम्‍बने लेजे-ले चीत्‍दे,
ACT.13.10	“न शैतानजे च, पूरा धार्मिकताजे शत्रु, छल् मेस्ये दुष्‍टदे पूरा फ्यानब! न प्रभुजे सोझो लम् नोङब काम चेने अन्क्या? 
ACT.13.11	जेम्से ले, प्रभुजे दण्ड नेफ्‍याने पर्‌दे ख्यङ्, मेस्‍ये न जेम्से तेदिनसेमे मीयाजे सेर् अन्‍तङ क्‍यूत्देबे कन क्‍यूक्‍क्‍य।”
ACT.13.11	होर्‌दे हन्‍छ्वाबने मूक्पदे मेस्ये मून्‍दूङ्दे ङूने उप्‍कदे। मेस्‍ये कोइ मीदे ङूजे ला चूङ्देबे स्‍योल्‍मीइ च यदेबे ङू तीछो प्रमे‍दे। 
ACT.13.12	प्रभुजे शिक्षाने ख्‍यब बोङ् तङ्देबे हुकुम चील्‍लेब केन् मी छाक्‍के पर्‌तीदेबे ङूदेये प्रभुने विश्‍वास चीत्‍दे।
ACT.13.13	पावल मेस्‍ये ङूजे ख्योन्‌यू पाफोसदे क्‍यू जहाजने टदेबे पामफिलियाजे पर्गाने फ्‍योयीदे, मेस्‍ये यूहन्‍नाब थमयूप्रे छूर्‌दीदेबे यरूशलेमने ल्वाइदे। 
ACT.13.14	तर थमयू पर्गादे योङ्देबे पिसिदियाजे एन्टिओखियाने रदेबे आराम टूङब दिनने सभा-कीम् नङ्ने गीलीदेबे टूङ्दे। 
ACT.13.15	अम्ब मोशाने पीनेब नियम मेस्ये अगमवक्तायूदे लिख्देब किताब छ्‌य्वेमेस्‍ये सभा-कीम्‍जे मूख्‍ययूदे पावल मेस्‍ये बारनाबासने कोदेबे यदे, “या च्योन्‌यू, नमयूप्रे मीयूजे लागि अर्ती पीनब पो चत्‍या ख्यङ्लो य।”
ACT.13.16	होर्‌दे पावल मेर्‌देबे लादे लतप् चीत्‍देबे यदे, “ओ इस्राएलजे मी मेस्‍ये परमेश्‍वरने मन्‍देब मीयू ङैजे पो ङ्‍यीनो, 
ACT.13.17	इस्राएल जाति‍जे परमेश्‍वरदे ङीनजे मेमेयूने सेल्‍देबे मीश्र देशने टूङ्ब थमयूने बेस्‍से केन् चीम्‍मीदे, मेस्‍ये रङ्से शक्तिशाली बोङ्दे थमयूने हम्‍ब देशदे योन्‍देबे रेत्‍दे। 
ACT.13.18	मी अन्‍टोङब चनमन नेने धन्‍ने: ङ्यील्‍लङ् वर्ष सेमे ङूदे थमयूजे सूसार चीत्‍दे। 
ACT.13.19	ङूदे कनान देशने जात ङ्यीने नाश चीत्‍देबे थमयूजे देशजे हक धन्‍ने: सै स्यी पचास वर्षसेमे थमयूने पीन्‍दे।
ACT.13.21	होर्‌देङ्‍येदे थमयूदे मूरूम् स्‍यदे, मेस्‍ये परमेश्‍वरदे बेन्‍यामीन खलाकजे कीशजे च शाऊलने ङ्यील्‍लङ् वर्षसेमे थमयू फ्‍याने राज्‍य चील्‍लीसे पीन्‍दे। 
ACT.13.22	ङूदे शाऊलने योम्‍बेङ्‍येदे दाऊदने थमयूजे मूरूम् बन्‍दीमीदे। ङूजे बारेने परमेश्‍वरदे गवाही पीन्‍देबे यदे, “ङैदे यिशैजे च दाऊद ङैजे सेम्‍ने मेनब मी प्रेत्‍दे, ङूदे ङैजे सेम्जे इच्छा क्वाने पूरा चीक्‍क्‍य।’
ACT.13.23	“रङ्सेजे कबुल पूरा चीत्‍देबे परमेश्‍वरदे इस्राएलजे मीयूजे लागि मुक्ति पीनब, येशूने रेत्दे। 
ACT.13.24	ङू रयली खूम् बप्‍तिस्मा पीनब यूहन्‍ना रदे। ङूदे पश्‍चात्तापजे बप्‍तिस्माजे बारेने इस्राएलजे मीयू क्‍वानेने प्रचार चीत्‍दे। 
ACT.13.25	यूहन्‍नादे रङ्से काम चे-बीलने य ख्‍य, ‘नमयूदे ङ सू मन? ङ हम्‍ब दी। तर ङै ङ्‍येदे मीत्‍या रीय, ङूजे तोप्‍जे पैङ्‍गी प्‍यङब लायकजेये ङ त्‍वो।’
ACT.13.26	“ओ, अब्राहामजे छगूम्-पूर्‌गूम्, मेस्‍ये नमयू नङ्ने परमेश्‍वरने मन्‍देब च्योन्‌यू, अम्‍ब मुक्तिजे खबर परमेश्‍वरदे ङीन क्वाजे लागि चङ्बे ख्यङ्। 
ACT.13.27	चेनेयलो यरूशलेमने टूङब मीयू मेस्ये थमयू फ्याने हुकुम चील्लेबयूदे ङूने अन्स्येदेबे मेस्ये आराम टूङब दीनने छ्य्वेब अगमवक्ताजे वचनयू अङ्‍कोदेबे ङूने सेब दण्डजे आज्ञा पीन्‍देबे हम्‍ब वचन पूरा चीत्‍दे। 
ACT.13.28	सेपर्‌देब कारण चत्‍याये अम्‍प्रेल्‍लीने थमयूदे ङूने से पर्‌दीय यदेबे पिलातसप्रे बिन्ती चीत्‍दे, 
ACT.13.29	मेस्‍ये ङूजे बारेने लिख्दीयेब साप्‍ता पो पूरा चे-जेनमेस्‍ये थमयूदे ङूने क्रूसदे मो तल्‍देबे खङ्सने येत्दे। 
ACT.13.30	तर परमेश्‍वरदे ङूने सीयेबदे सोम्बो चीत्‍दे। 
ACT.13.31	गालीलदे ङूप्रे यरूशलेमने रबयूदे कूम दिनसेमे ङू तङ प्रेत्‍दे, मेस्‍ये थमयू चूजो इस्राएलजे मीयूजे लागि ङूने तङब गवाही ख्यने ख्यङ्।
ACT.13.33	या, केर्‌बे परमेश्‍वरदे येशूने सोम्‍बो चीत्‍देबे लङ्दे हम्‍ब पो ङी, थमयूजे छगूम्-पूर्‌गूम्जे लागि पूरा चीम्‍मीदे, दोस्रो भजनजे किताबनेये लिख्दीये ख्यङ्,
ACT.13.33	‘न ङैजे च ख्यङ्, दीनीजे दिनने ङैदे नने जन्मेदे ख्यङ्।’
ACT.13.34	‘ङ नमयूने दाऊदने पीनब
ACT.13.34	पवित्र मेस्‍ये येतार्‌ने टूनब असी पीन्क्‍य।’
ACT.13.35	‘नदे रङ्से पवित्र मीयूजे ङ्व रम्‍बसे ‍पीन्स्ये त्वो।’
ACT.13.36	चेनेयलो ङूजे रङ्सेजे पुस्ताने परमेश्‍वरजे योजना अनुसार सेवा चीत्‍देबे सीयेमेस्‍ये ङूजे मेमेयूप्रे दाऊद पोप्‍दे, मेस्‍ये ङूजे ङ्व रम्‍की। 
ACT.13.37	तर सूने परमेश्‍वरदे सीयेबदे सोम्‍बो चीत्‍दे ङूजे ङ्व अन्‍रम्।
ACT.13.38	“अम्‍ब कारण च्योन्‌यू, नमयूदे था प्रेस्‍स्‍य, अम्‍ब येशूने क्यूत्देबे पाप-क्षमा क्‍यूक्क्य यब पो नमयूने बोङ्बे स्‍योदे ख्यङ्। 
ACT.13.39	नम विश्‍वास चेबयू क्वादेने येशूने क्यूत्देबे साप्‍ता पोयूदे छुटकारा प्रेक्क ख्यङ्, हम्‍ब छुटकारा मोशाजे नियमने क्यूत्देबे नमयूजे लागि क्‍यूरने अन्ख्वब पो ते ख्य। 
ACT.13.40	होरेक्‍यूत्‍दे होस्स्यार क्‍यूरो, नत्र अगमवक्तायूजे किताबने येयेब अम्‍ब पो नमयूफ्‍याने रीय:
ACT.13.42	पावल मेस्ये बारनाबास सभा-कीम्‍दे योङ्देबे प्र मेल्‍नूब त्‍याब आराम टूङब दिननेये अम्‍ब पो स्‍योम्‍मी यदेबे मीयूदे थमयूने बिन्ती चीत्‍दे। 
ACT.13.43	सभा जेङ्‍कङ्येदे कूम यहूदीयू मेस्‍ये यहूदी धर्म मन्‍देब मीयू पावल मेस्ये बारनाबासजे ङ्‍ये-ङ्‍ये रदे, मेस्‍ये थमयूदे थमयूप्रे बात् सेत्देबे येतार्‌ने परमेश्‍वरजे अनुग्रहने टूनू यदेबे बिन्‍ती चीत्‍दे।
ACT.13.44	त्‍याब आराम टूङब दिनने परमेश्‍वरजे वचन ङ्यीनने सहरदे मीयू क्वाने हूर्‌रदे। 
ACT.13.45	यहूदीयूदे मीयूजे हुल तङ्देबे पावल मेस्‍ये बारनाबास फ्‍याने म्‍यातब चेमेदे, मेस्ये पावलदे यब पोजे विरुद्ध चीत्‍देबे पावलजे न पूत्दे।
ACT.13.46	तर पावल मेस्‍ये बारनाबासदे सेम् केन् चीत्‍देबे यदे, “परमेश्‍वरजे वचन पात्‍ता खूम् नमयूने स्‍य्‍वे पर्‌दे ख्‍य। तर नमयू अम्‍ब पो ङ्यीन्तीङ् अन्‍र। नमयूदे अम्बने अम्मेन्दीदेबे रङ्सेदेने कलङ्बेये अन्सीबब जीयाजे लागि लायकजे त्वब ठर्‌दीपीदे। होरेक्यूत्देबे जेम्से ङी यहूदी तेब मीयूट्‌याने प्रीय।
ACT.13.47	‘पृथ्वीजे का-मुलुक‍ने मुक्तिजे खबर स्‍य्‍वेने ङैदे नने यहूदी तेबयूजे लागि ओथ्याङ् चेने सेल ख्यङ्’।”
ACT.13.48	कन्‍छ्वाब यहूदी ते मीयूदे अम्‍ब पो तदे, थमयू सूग्‍देबे परमेश्‍वरजे वचनजे सार्‌या चीत्‍दे, मेस्‍ये कलङ्बेये अन्सीबब जीयाजे लागि खूम्‍ने परमेश्‍वरदे सेलेब मीयू क्वादेने विश्‍वास चीत्‍दे।
ACT.13.49	प्रभुजे वचन का-मुलुक‍ने फ्याइ। 
ACT.13.50	तर यहूदीयूदे परमेश्‍वरने मन्‍देब, गेसेन् प्रेब मदीयू मेस्‍ये सहरजे मी केन्-केन्‌युने पावल मेस्ये बारनाबासजे विरुद्धने उक्सीतीदे, होर्‌दे पावल प्रे बारनाबासने रङ्से नेजे सेन् चदेबे फीने ताल्पीदे। 
ACT.13.51	तर थमयूदे रङ्से तोप्‍जे धूलो थमयूजे विरुद्धने फ्रूप्‍पीदेबे आइकोनियनने रदे। 
ACT.13.52	स्यूस्स्यायू आनन्द मेस्ये पवित्र आत्मादे भरीपूर्‌ण क्‍यूत्‍दे।
ACT.14.1	आइकोनियनने पावलप्रे बारनाबास प्रेप्रेने यहूदीयूजे सभा-कीम्‍ने क्‍योइदेबे येर तर्‌तीप्दे क्‍यम्‍दे यी होने ख्‍यब यहूदीयू प्रे ग्रीक मीयूजे केन् हुल‍दे विश्‍वास चीत्‍दे। 
ACT.14.2	तर विश्‍वास अन्चेनब यहूदीयूदे सूजो यहूदी तेब मीयूने उक्‍सीतीदेबे विश्‍वास चेब रङ्से अत-च्योन्‌यूजे विरुद्धने थमयूजे सेम् अम्मील्ले चीप्पीदे। 
ACT.14.3	प्रभुजे भरने सेम्केन् चीत्‍देबे कूम सेमे क्‍यमे-क्‍यमे पावलप्रे बारनाबास हैयाने टूङ्दे। प्रभुदे थमयूप्रे क्यूत्देबे च्यू‍नूयू प्रे हार्‌मन्‍देब कामयू चीत्देबे रङ्से अनुग्रहजे वचनजे गवाही पीन्‍दे। 
ACT.14.4	तर सहरजे मीयू अन्द्रने अन्थून क्यूरी, मेस्ये कोइ यहूदीयूतेले कोइ मूल स्यूस्स्यायूतेले लादीदे। 
ACT.14.5	यहूदी तेब मीयू मेस्‍ये यहूदीयू थर-ङ्हीदेने थमयूजे हुकुम चील्लेबयूप्रे मील्‍लीदेबे थमयूने सतनम् पीनने मेस्ये लूङ्दे ठरेने बोङ् चीत्‍दे। 
ACT.14.6	थमयूदे अम्‍ब पो था प्रेत्‍देबे लुकोनियाजे सहरयू लूस्‍त्रा, डर्बी मेस्‍ये हैयाबूरूजे जिल्‍ला क्‍यूत्‍देबे छ्‍योङ्‍गीदे, 
ACT.14.7	मेस्ये हैयाने थमयूदे सूगब खबर स्‍योन्‍नूदे।
ACT.14.8	जेम्से लुस्त्रा सहरने तोप् चील्‍ले अन्ख्वब मीत्‍या टून ख्‍य। ङू जन्मीदीबने खोन्‍ड्‍याल्या ख्‍य, कलङ्बेये अम्‍प्र ख्‍य। 
ACT.14.9	पावलदे क्‍यमब ङूदे ङ्यीन्‍न ख्‍य। पावलदे ङूने इसारा-थूङ् लेत्दे, मेस्‍ये तम् क्‍यूक्‍क्‍य यब ङूजे विश्‍वास ख्यङ् यब तङ्देबे, 
ACT.14.10	के केन् योन्देबे यदे, “नैजे तोप्‍जे भर्‌ने ठरो मेर्‌।” होर्‌दे ङू ग्वे लङ्दे मेस्ये प्रने सुरु चीत्दे।
ACT.14.11	कन्‍छ्वाब पावलदे चेब अम्‍ब काम मी हुल‍दे तङ्दे, हन्‍छ्वाब थमयूदे लुकोनियाजे केने बोङ्बे हूत्‍दे येरे यदे, “देऊतायु मीजे रूप्ने ङीन ट्‌याने तल्‍रो।” 
ACT.14.12	थमयूदे बारनाबासने जिउसजे देऊता मेस्‍ये पावलने हर्मेस देऊता यदे, चेनेयलो अम्ब‍ब पो क्यमब मी केन ख्‍य। 
ACT.14.13	सहरजे फीने ख्‍यब जिउसजे मन्दिरजे पूस्‍र्‌यादे मन्दिरजे मूल ख्‍योयूने लप्‌यू मेस्‍ये मीन्‍दाजे मलयू रेत्‍देबे होनेजे मीयूप्रे मील्लीदेबे बलि-पूजा चेब सेम् चीत्‍दे।
ACT.14.14	तर कन्‍छ्वाब मूल स्यूस्स्यायू, बारनाबास मेस्ये पावलदे अम्‍ब पो तदे, हन्‍छ्वाब थमयूदे रङ्सेजे कोला प्र्याङ्देबे येरे यदेबे पारा पूत्‍देबे मीयूजे अन्‍द्रने ग्येयीदेबे यदे, 
ACT.14.15	“मीयू, नमयू चेने येर काम चे? ङीये नमयूप्रने छरङ् प्रेन्‍नब मीयूने ख्यङ्, ङी नमयूने परमेश्‍वरदे पीनब सूगब खबर स्‍य्‍वेने रख्यङ् येर काम अन्लादे पो क्यापीदेबे स्वर्ग, पृथ्वी, समुद्र मेस्‍ये हैयाने ख्‍यब साप्‍ता थोक बन्‍देब परमेश्‍वरने मन्‍दे पर्‌दीय। 
ACT.14.16	परमेश्‍वरदे मीयूङ्ने सीयेब पुस्ताजे टक्क जातयूने रङ्से-रङ्से पेग अनुसार चील्‍लीस्ये पीन्‍दे 
ACT.14.17	ङूदे भलो क्‍यूरब काम चेने कलङ्बेये अन्क्‍या, ङूदे नमयूने मूदे झीरीजे क्‍यू मेस्‍ये स्‍यासीयू, कूम चसे मेस्‍ये सेम् सूग्‍ला चीत्‍देबे आनन्द क्यूस्स्ये पीन्‍दे।” 
ACT.14.18	अम्‍ब पो यदेबे थमयूदे मूस्कील्‍‍दे थमयूने बलि-पूजा ‍चेर्‌देब काम चेने थमयूने रोक्‍तीदे।
ACT.14.19	तर कोइ-कोइ यहूदीयू एन्टिओखिया प्रे आइकोनियनदे हैयाने फ्‍योरदेबे मीहुलने उक्‍सीतीदेबे पावलने सेने लूङ्दे ठरीदे, मेस्‍ये ङू सीयेइज मन्‍देबे सहरदे फीने स्‍येङ्‍गीदे। 
ACT.14.20	तर कन्‍छ्वाब स्यूस्स्यायू ङूजे तीछो मेर्‌दे ङू लङ्दे, होर्‌दे सहर नङ्ने क्‍योइदेबे नैदेरेदे बारनाबास‍प्रे योङ्देबे डर्बीने गीलीदे।
ACT.14.21	थमयूदे हम्‍ब सहरने सूगब खबर प्रचार चीत्‍देबे कूम स्यूस्स्यायू बन्‍दीदे, मेस्‍ये थमयू लुस्त्रा, आइकोनियन मेस्ये एन्टिओखियाने ल्‍वारदे, 
ACT.14.22	स्यूस्स्यायूजे विश्‍वासने बोल्यो क्‍यूस्‍स्‍य यदेबे अर्ती पीन्‍दे, मेस्‍ये कूम सकस् सैदीदेबे ङीन परमेश्‍वरजे राज्‍यने क्‍योब पर्‌दीय यदेबे थमयूने लोम्‍मीदे। 
ACT.14.23	कन्‍छ्वाब थमयूदे मण्डलीयू क्वानेने एल्डरयू सेल्‍देबे चून्तीदे, हन्‍छ्वाब प्रार्थना चीत्‍देबे होर्‌दे बर्त टूङ्देबे थमयू रङ्सेदे विश्‍वास चेब प्रभुजे जिम्माने थमयूने सूम्‍दीपीदे। 
ACT.14.24	होर्‌देमेस्‍ये थमयू पिसिदिया क्‍यूत्‍देबे पामफिलियाने रदे। 
ACT.14.25	पर्गाने वचन प्रचार चीत्‍देबे थमयू अटालियाने तेलीदे।
ACT.14.26	होर्‌दे हैयादे थमयू समुद्रने ट्वादेबे एन्टिओखियाने गीलीदे, हैयाने थमयूदे पूरा चीक्‍कब काम‍जे लागि परमेश्‍वरजे अनुग्रहने थमयूने सूम्दीपीदे ख्‍य। 
ACT.14.27	होर्‌दे थमयू एन्टिओखियाने फ्‍योरदे, हन्‍छ्वाब मण्डलीजे मीयूने फूङ् पूत्‍दे, होर्‌दे परमेश्‍वरदे थमयूप्रे ख्यङ्ब चेब साप्‍ता कामयूजे बयान चीत्‍दे, मेस्‍ये केरे ङूदे यहूदी तेब मीयूजे लागि विश्‍वासजे ख्‍यो पूक्‍मीदे यब पो स्‍योत्‍दे। 
ACT.14.28	थमयू हैयाने स्यूस्स्यायूप्रे कूम दिन टूङ्दे।
ACT.15.2	पावल होर्‌दे बारनाबास थमयूप्रे अम्‍मीलीदेबे च्‍य-फा मेस्ये सवाल-जवाफ क्‍यूर ङ्येदे, हैयाजे अत-च्योन्‌यूदे पावलप्रे बारनाबास मेस्‍ये सूजोयू कोलेने अम्‍ब पोजे फैसला चेने मूल स्यूस्स्यायू मेस्‍ये एल्डरयूट्‌याने यरूशलेमने प्रजे लागि सेल्‍दे। 
ACT.15.3	मण्डलीजे सदस्‍ययूदे थमयूने हैयादे कूल्‍बीदे। थमयू फोनिके मेस्ये सामरिया क्‍यूत्‍देबे प्रेनूब यहूदी तेब मीयूदे प्रभुने ग्रहण चेब पो थमयूने छ्‌यीप्-छ्‌यीप् स्‍योम्‍मीदे। अम्‍ब खबरदे होनेजे अत-च्योन्‌यूने सोरो आनन्द क्‍यूत्‍दे। 
ACT.15.4	कन्‍छ्वाब थमयू यरूशलेमने फ्‍योरदे, हन्‍छ्वाब थमयूने मण्डलीजे, मूल स्यूस्स्यायूदे मेस्ये एल्डरयूदे स्‍वागत चीत्‍दे। परमेश्‍वरदे थमयूने चीम्‍मेब साप्‍ता पोयूजे बयान थमयूदे हैयाने चीत्‍दे।
ACT.15.5	फरिसी हुल‍जे कोइ विश्‍वास चेब मीयूदे मेर्‌देबे यदे, “यहूदी तेब मीयूजे लागि खतना चे पर्‌दीय मेस्‍ये मोशाजे नियम मन्‍दे पर्‌तीय यब आज्ञा थमयूने पीन पर्‌दीय।”
ACT.15.6	अम्‍ब बारेने विचार चेने मूल स्यूस्स्यायू मेस्ये एल्डरयू फूङ् क्‍यूत्‍दे। 
ACT.15.7	कूम सवाल-जवाफ क्यूर ङ्‍येदे पत्रुसदे मेर्‌देबे थमयूने यदे, “च्योन्‌यू, नमयूने थाने ख्यङ्, सुरुजे दिनयूने केर्‌बे परमेश्‍वरदे ङैजे ङूर्‌दे यहूदी तेब मीयूदेये सूगब-खबरजे वचन ङ्‍यीन्देबे विश्‍वास चीस्‍स्‍य यदेबे नमयूजे अन्‍द्रने ङैने सेल्‍दे। 
ACT.15.8	सेम्जे पो था प्रेब परमेश्‍वरदे ङीनने पीनप्र पवित्र आत्मा यहूदी तेब मीयूनेये पीन्‍दे। ङूदे थमयूने रङ्से मी बन्‍तीदे। 
ACT.15.9	परमेश्वरदे थमयू प्रे ङीनजे अन्‍द्रने क्वानेने सागपूजा अन्‍ची, तर थमयूजे सेम्जे विश्‍वास चेब क्यूत्देबे शुद्ध चीम्मीदे। 
ACT.15.10	होरेक्‍यूत्‍देबे स्यूस्स्यायूजे पैङैने अम्‍ब जूवा प्‍लेस्स्ये पीन्देबे चेने परमेश्‍वरजे जाँच चे? अम्‍ब जूवा ङीनजे मेमेयूदे ये प्‍ले अन्‍खू होर्‌दे ङीनदेये प्‍ले अङ्‍खू। 
ACT.15.11	तर ङी विश्‍वास चीक्‍क्‍य, प्रभु येशूजे दयादे ङीने मुक्ति पीन ख्यङ्, होरप्रने थमयूदेये प्रेख्‍य।”
ACT.15.12	होर्‌दे सभाने ख्‍यब क्वाने पारा अम्पूल्लाबे टूङ्दे, यहूदी तेब मीयूजे अन्‍द्रने परमेश्‍वर थमयूप्रे क्‍यूत्‍देबे कर च्यूनूयू मेस्‍ये हार्‌मन्‍देब कामयू चीत्‍दे हम्‍बजे बयान बारनाबास प्रे पावलदे स्‍योत्‍दे। थमयूदे अम्ब बयान ङ्‍यीन्‍दे। 
ACT.15.13	थमयूदे क्‍यमजेन ङ्‍येदे याकूबदे येरे यदे, “च्योन्‌यू, ङैजे पो ङ्यीनो, 
ACT.15.14	परमेश्‍वरदे रङ्से मीन्जे लागि यहूदी तेब मीयूट्‍यादे जातत्या सेलब कृपा चीत्दे यब पो सिमोन पत्रुसदे ङीनने स्‍योदे। 
ACT.15.15	अम्‍ब पोप्रे अगमवक्तायूजे वचनये मील्ले ख्यङ्, यदेबे लिख्दीये ख्‍यङ्,
ACT.15.16	मेस्‍ये दाऊदजे हूलेब कीम् फेरि बन्‍दीय, हम्‍बजे रूलेब कीम् ङ फेरि बन्दीमीय, मेस्ये फेरि हम्ब बोल्यो बन्दीय,
ACT.15.17	मेस्ये बाँकी मीयू क्वादेने परमेश्‍वरने मल खूस्‍य, ङैजे मीन्‍ने क्वब यहूदी तेबमीयू क्‍वादेने ङूने मल खूस्य।
ACT.15.18	अम्ब पो परमप्रभुदे य ख्यङ्,
ACT.15.18	सूदे तोङ्बोमेस्‍येने अम्‍ब पोयू स्‍येलाचीते ख्यङ्।’
ACT.15.19	“होरेक्‍यूत्‍देबे ङैजे फैसला अम्‍ब ख्‍य, परमेश्‍वरतेले ल्‍वारब यहूदी तेब मीयूने ङीनदे छरङ् अम्‍पीन्‍लाचीदे, 
ACT.15.20	तर थमयूने अम्‍ब पो लिख्दे पर्‌दीय, मूर्तिने चेर्‌दीदेबे अशुद्ध क्‍यूरेब चसे अन्‍चलाची, वेश्य क्‍यूर अन्क्यूर्, नीजी चेर्‌देबे सेब रोलाजे स्‍य मेस्‍ये का अन्‍चलाचीस्स्य। 
ACT.15.21	चेनेयलो मीयूङ्जे पूस्‍तमेस्‍येने सहरजे पीछीने मोशाजे नियमजे प्रचार क्यून्‍न ख्‍यङ्, चेनेयलो अम्‍ब आराम टूङ्ब दिन सभा-कीम् क्वानेने येतार्‌ने छ्‍योन्‍न ख्‍य।”
ACT.15.22	होर्‌दे मूल स्यूस्स्यायू, एल्डरयू मेस्‍ये मण्डलीजे कवादेने मील्‍लीदेबे पावल मेस्ये बारनाबासप्रे एन्टिओखियाने कूल्बेजे लागि कोइ मीयूने सेलब ज्य थेदे। थमयूदे मण्डलीजे मुख्य मीयू नङ्ने मी ङ्‍ही यहूदा यब बारसाबास मेस्‍ये सिलासने अम्ब कामजे लागि सेल्दे। 
ACT.15.23	थमयूदे हम्बयूप्रेप्रे अम्‍ब चिट्ठी चङ्पीदे:
ACT.15.23	‘एन्टिओखिया, सिरिया प्रे किलिकियाने टूङब यहूदी तेब विश्‍वासीयूने, मूल स्यूस्स्यायू मेस्‍ये एल्डरयूजे नमस्कार ख्यङ्। 
ACT.15.24	ङीदे त ख्यङ्, ङीजे अन्‍द्रदे गीलेब कोइ कोइयूदे बीयूङ् शिक्षा पीन्‍देबे नमयूने छरङ् पीन्दे यब पो ङीदे त ख्यङ्। तर ङीदे हम्‍ब मीयूने कूल्‍बे दी। 
ACT.15.25	होरेक्‍यूत्‍देबे ङीदे सभाने क्वाजे मोतो क्यूर अनुसार कोइ मीयूने चून्‍दीदेबे थमयूने ङीनजे छेब बारनाबास मेस्‍ये पावलप्रेप्रेने नमयू ट्‌याने कूल्‍बेब ङीने ज्‍य थेको। 
ACT.15.26	पावल मेस्‍ये बारनाबासदे प्रभु येशू ख्रीष्‍टजे लागि धेन्‍ने रङ्सेजे जीया प्रब कामये फर्‌दे। 
ACT.15.27	होरेक्‍यूत्‍देबे ङीदे यहूदा प्रे सिलास कूल्‍बे ख्यङ्। ङीदे लिख्‍देब पो थमयूदे नमयूने ङूर्‌देये स्‍योक्‍क्‍य। 
ACT.15.28	चेनेयलो पवित्र आत्मा मेस्ये ङीयूने अम्‍ब ठीक थेदे, यी अम्‍ब चैतेब पोयू यली सूजो थेप् क्वी नमयूने प्‍लेस्‍स्ये पीन अन्क्यूर्। 
ACT.15.29	अम्‍ब मूख्‍य पोयू ख्यङ्- मूर्तिने बलि चेर्‌देब चसे अन्‍चलाची, का मेस्ये नीजी चेर्‌देबे सेब रोलाजे स्‍य अन्चलाची मेस्‍ये वेश्य काम अन्‍चील्‍लाची। अम्‍ब पोयू मन्‍दीदेयलो नमयूने ज्‍य क्‍यूक्य। बिदा।”
ACT.15.30	प्रने छूर्‌देमेस्‍ये थमयू एन्टिओखियाने रदे, मेस्‍ये सभाने मीयू फूङ् पूत्‍देबे हम्‍ब चिट्ठी पीन्‍दे। 
ACT.15.31	चिट्ठीने लिख्दीयेब अर्तीजे पो छ्‌योत्‍देबे थमयू सूग्‍दे। 
ACT.15.32	यहूदा मेस्‍ये सिलास रङ्सेयूये अगमवक्ता क्‍यूरबदे अत-च्योन्‌यूने वचनदे कूम अर्ती पीन्‍देबे थमयूने बोल्यो चीम्‍मीदे। 
ACT.15.33	अम्‍बयूदे तेदिन हैयाने टूङमेस्‍ये, हैयाजे अत-च्योन्‌यूदे अम्‍बयूने कूल्‍बेब मीयू ट्‌याने असी पीन्‍देबे कूल्‍बीदे। 
ACT.15.34	[तर सिलासने हैयानेने टूङब ज्य थेदे।]
ACT.15.35	पावल मेस्‍ये बारनाबासदे प्रभुजे वचनदे शिक्षा पीन्दे प्रचार चीदे-चीदे सूजो कूम मीयूप्रे एन्टिओखियाने टूङ्दे।
ACT.15.36	तेदिनङ्येदे पावलदे बारनाबासने यदे, “ख, कम्‍ब कम्‍ब सहरने प्रभुजे वचन ङीनदे प्रचार चे ख्‍य हम्‍ब सहरयूने ल्‍वाबदेबे अत-च्योन्‌यूने कर-क्‍यून्‍न टोङ् लेप्‍पे।” 
ACT.15.37	बारनाबासदे मर्कूस यब यूहन्‍नाने थमयूप्रेप्रे टेल्‍गेब सेम् चीत्‍दे। 
ACT.15.38	तर पावलदे मर्कूसप्रेप्रे टेल्‍केब ज्‍य अन्‍थे, चेनेयलो ङू पामफिलियादे थमयूप्रे छूर्‌दीदे गीले ख्य, मेस्‍ये थमयूप्रे कामने अङ्‍गीले ख्य। 
ACT.15.39	थमयूजे अन्‍द्रने सेम् अम्मील्‍लीदेबे छूर्‌तीदे मेस्‍ये बारनाबासदे मर्कूने प्रे-टेल्‍देबे साइप्रस्‍तेले गीलीदे। 
ACT.15.40	तर पावलदे सिलासने सेल्‍दे, होर्‌दे अत-च्योन्‌यूदे परमेश्‍वरजे अनुग्रहने सूम्‍दीपीदेबे हैयादे छूर्‌दीदे। 
ACT.15.41	मण्डलीयूने बोल्‍यो चीत्‍देबे थमयू सिरिया मेस्‍ये किलिकियाजे नेयू ट्वादे।
ACT.16.1	पावल डर्बी मेस्ये लुस्त्रानेये रदे। हैयाने तिमोथी यब स्यूस्स्या त्‍या ख्‍य। ङू विश्‍वासी यहूदी मदी त्‍याजे च ख्‍य, तर ङूजे प ग्रीक ख्‍य। 
ACT.16.2	लुस्त्रा मेस्ये आइकोनियनजे अत-च्योन्‌यू नङ्ने तिमोथीजे न-मीन् कूम चील्‍ले ख्‍य। 
ACT.16.3	ङूने पावलदे प्रेप्रे टेल्‍केब सेम् चीत्‍दे। हम्‍ब नेयूने टूङब यहूदीयूजे कारण पावलदे ङूने कूदीदेबे खतना चीत्‍दे। चेनेयलो ङूजे प ग्रीक ख्य, यब पो थमयू टक्‍कदेने था ख्‍य। 
ACT.16.4	जेम्से थमयू सहरयूजे लम् क्यूत्देबे प्रब थमयूदे यरूशलेमजे मूल स्यूस्स्यायू मेस्ये एल्डरयूदे चेब फैसला थमयूदे मन्‍दीस्‍य यदेबे स्‍योम्‍मीदे 
ACT.16.5	येर्‌बे मण्डलीयू विश्‍वासने बोल्यो क्यूत्देबे दिनजेने विश्‍वासीयू कूम फ्यारदे।
ACT.16.6	पवित्र आत्मादे एशियाने वचन स्‍य्‍वेस्‍ये अम्‍पीनबदे थमयू फ्रिगिया मेस्‍ये गलातिया नेतेले योङ्देबे गीलीदे। 
ACT.16.7	माइसियाजे चूम्‍ने फ्‍योरमेस्‍ये थमयूदे बिथिनियातेले प्रब सेम् चीत्‍दे। तर येशूजे आत्मादे थमयूने प्रस्‍ये अम्‍पीन्। 
ACT.16.8	होर्‌दे माइसिया योङ्देबे थमयू मो त्रोआस‍ने गीलीदे। 
ACT.16.9	मून्‍दे पावलदे दर्शनत्‍या तङ्दे-माकेडोनियाजे मी त्‍या मेर्‌देबे ङूने बिन्ती चीन्‍न ख्‍य, “माकेडोनियाने ख, मेस्‍ये ङीने तोङ्मी।” 
ACT.16.10	कन्‍छ्वाब ङूदे अम्‍ब दर्शन तङ्दे, तुरुन्तै ङी माकेडोनिया प्रने छ्‍योत्दे। थमयूने सूगब खबर स्‍य्‍वेने परमेश्‍वरदे ङीने क्व ख्यङ् यब पो ङीदे पक्क रुप्दे था प्रेत्‍दे।
ACT.16.11	होर्‌दे ङीयू त्रोआसदे क्‍यू जहाज टदेबे सूजो सामोथ्राकेतेले गीलीदेबे नैदेरेदे नियापोलिस फ्‍योरदे, 
ACT.16.12	हैयादे फिलिप्पी‍ने फ्‍योरदे, हम्‍ब माकेडोनियाजे मूख्य सहर ख्‍य। अम्‍ब सहर रोमीयूजे हुकुमने चील्‍लीन ख्य। ङी हम्‍ब सहरने तेदिन टूङ्दे।
ACT.16.13	जेम्से आराम टूङब दिनने सहरजे ख्‍योदे फीने होङ् नने गीलीदे, चेनेयलो हैयाने प्रार्थना चेब ने ख्यङ् मन्‍देबे ङी हैयाने टूङ्देबे फूङ् क्‍यूरब मदीयूप्रे बात् सेत्‍दे। 
ACT.16.14	जेम्से थिआटीरा सहरने टूङब मदी, बैजनी कोलाजे छोङ् चेब लिडिया मीन् ख्यब ‌ईश्वर मन्‍देब मदीत्‍यादे ङीजे वचन ङ्यीन्‍दे। पावलदे क्‍यमब पो ङूदे सेम् पीन्‍देबे ङ्यीन्‍स्‍य यदेबे प्रभुदे ङूजे सेम् पूक्‍मीदे। 
ACT.16.15	कन्‍छ्वाब ङू मेस्ये ङूजे कीम्‍ने ख्यब क्वाजेने बप्‍तिस्मा क्‍यूत्‍दे, हन्‍छ्वाब ङूदे ङीने बिन्ती चीत्‍दे, “कादेये नमयूदे ङैने प्रभुने विश्‍वास चेब मदी मन्‍देयलो ङैजे कीम्‍ने रदेबे टूङ्‍ख।” मेस्‍ये ङूदे ङीने ख यदेबे कर्‌चङ्दे।
ACT.16.16	त्‍याफे ङी प्रार्थना चे नेने प्रेनूब ङीयूदे त्वोम त्या तूदे। ङूने दुष्‍ट आत्मा लादीक ख्‍य मेस्‍ये हम्‍ब दुष्‍ट आत्माजे बोङ्दे ङूदे मीजे भाग्‍य स्‍योत्‍देबे रङ्से मालिकयूने कूम नोर‌्‌ कम्तीदीदेबे पीन ख्‍य। 
ACT.16.17	हम्‍ब मदी पावलप्रे ङीजे ङ्‍ये-ङ्‌ये रदे मेस्‍ये येरे यदेबे पारा पूत्‍दे, “अम्‍ब मीयू पात्‍ता केन् परमेश्‍वरजे सेवा चेबयू ख्यङ्। थमयूदे नमयूने मुक्तिजे बारेने स्‍योन्‍न ख्यङ्।” 
ACT.16.18	ङूदे कूम दिनसेमे येरे चीत्‍दे। होर्‌दे पावलदे झेचेर् रदेबे ङ्येलम् ल्‍वादेबे हम्‍ब दुष्‍ट आत्माने यदे, “येशू ख्रीष्‍टजे मीन्‍ने ङ नने ङूजे ङ्वदे योङ्ब यदेबे आज्ञा चीक्‍क्‍य।” होर्‌दे हम्‍ब दुष्‍ट आत्मा हन्‍छ्वाबने योङ्‍गी।
ACT.16.19	जेम्से मालिकयूदे थमयूजे नोर‌्‌ कमेदेबे लम् मलेब पो था प्रेत्‍देबे थमयूदे पावल मेस्‍ये सिलासने चूङ्देबे बजारजे चोक्ने न्याय चेने हुकुम चील्‍लेबयू ट्‍याने स्‍येङ्‍गीदे। 
ACT.16.20	होर्‌दे थमयूने सहरजे हाकिमयू ट्‌याने रेत्‍देबे यदे, “अम्‍ब मीयू यहूदी ख्यङ्, थमयूदे ङीनजे सहरने उपद्रव चीत्‍देबे छरङ् पीन ख्यङ्। 
ACT.16.21	थमयूदे ङीजे रोमजे ऐन कानूनने त्‍वब छ्‍यप् लोम्‍मीन ख्यङ्।”
ACT.16.22	मीहुलदे पावल मेस्‍ये सिलासने छी चीत्‍देबे सहरजे हाकिम‍यूदे थमयूजे होतेब कोला प्र्याङ्देबे थमयूने पीर्‌कदे ठरेब आज्ञा पीन्‍दे। 
ACT.16.23	मीयूदे थमयूने पीर्‌कदे बेस्‍से ठरेमेस्ये झ्यालखान‍ने स्‍योप्‍पीदे, मेस्‍ये झ्यालखानजे हाकिम‍ने अम्‍ब कैदीयू योङ्बने चेलाबे ले यदेबे यदे। 
ACT.16.24	यर हुकुम प्रेत्‍देबे ङूदे थमयूने झ्याल‍खाना नङ्ने कूदीदेबे थमयूजे तोप् स्यङ्जे फोङ्‍यूने च्वादेबे ख्यादे।
ACT.16.25	तर अध-मून्‍तेले पावल मेस्‍ये सिलास प्रार्थना चीदे-चीदे परमेश्‍वरजे भजन पून्‍न ख्‍य, मेस्‍ये सूजो कैदीयूदे हम्‍ब भजन ङ्यीन्‍न ख्‍य। 
ACT.16.26	होर्‌दे त्‍याफेने सोरो केन् सूङ्‍गू गीली, मेस्‍ये झ्यालखान‍जे जायू लीङ्दे होर्‌दे तुरुन्तै हैयाने ख्‍यब ख्‍योयू क्वाने पूग्‍गी, मेस्‍ये कैदीयूने ख्‍यायेब सङ्लोयू क्वाने फाइ। 
ACT.16.27	झ्यालखान‍जे हाकिम ङ्यूम्‍यादे थेल्‍रदे, मेस्‍ये झ्यालखान‍जे ख्‍योयू पूक्‍नब तङ्देबे कैदीयू क्वाने छ्‌योङ्क्‍यो मन्‍देबे ङूदे रङ्सेदे रङ्सेने सेस्स्ये मन्‍देबे पार्‌च्‍या स्वाटै थेन्‍दे। 
ACT.16.28	तर पावलदे के केन् योन्देबे येरे यदेबे पारा पूत्‍दे, “नदे रङ्सेने चैये नाश अन्‍चील्‍लाची, चेनेयलो ङी क्वाने येनेने ख्यङ्।”
ACT.16.29	बत्ती स्‍यदेबे ङू थे-नेन्‍देबे नङ्ने रदे, मेस्‍ये फदेबे ‌फ्रीके-फ्रीके पावलप्रे सिलासजे खूम्‍ने पून्‍छ्‌यल् क्‍यूत्‍दे। 
ACT.16.30	थमयू फीने रेत्‍देबे ङूदे यदे, “उद्धार प्रेने ङैदे च चे पर्‌दीय?”
ACT.16.31	थमयूदे यदे, “प्रभु येशू ख्रीष्‍टने विश्‍वास ची, मेस्‍ये नदे उद्धार प्रेक्‍क्‍य-न मेस्ये नैजे म्‍हीत्‍तीदेये।” 
ACT.16.32	थमयूदे ङूने मेस्‍ये ङूजे कीम्‍ने ख्‍यबयू क्वानेने प्रभुजे वचन स्‍योम्‍मीदे। 
ACT.16.33	मून्‍दे हन्छ्वाबने ङूदे थमयूने कूदीदेबे म ठूमीदे। होर्‌दे ङूप्रे ङूजे कीम् म्‍हीत्‍तीदे खात्‍याने बप्‍तिस्मा कीन्‍दे। 
ACT.16.34	होर्‌देङ्येदे थमयूने कीम्‍ने रेत्‍देबे थमयूजे खूम्ने चसे हीम्‍मीदे, मेस्‍ये परमेश्‍वरने विश्‍वास चीत्‍दे यब पोने थमयूजे कीम् म्‍हीत्‍ती क्वाप्रेने ङू सोरो सूग्‍दे।
ACT.16.35	तर म्‍या तङमेस्‍ये सहरजे हाकिम‍यूदे सिपाईयूने अम्‍ब हुकुम पीन्‍देबे कूल्‍बीदे, “हम्‍ब मीयूने क्यापी।” 
ACT.16.36	होर्‌दे झ्यालखान‍जे हाकिम‍दे पावलने अम्‍ब पो स्‍योत्‍दे, “सहरजे हाकिमयूदे नमयूने क्यापी यदेबे हुकुम पीन् ख्यङ्। होरेक्‍यूत्‍देबे जेम्से योङ्देबे शान्तिप्रे प्र।”
ACT.16.37	तर पावलदे थमयूने यदे, “ङी रोम‍जे नागरिकयूने दोषी अन्ठरदीलाबेने थमयूदे मीयूजे खूम्ने ठरीदे, मेस्‍ये झ्यालखान‍ने स्योप्‍दे, जेम्से ङीने नङ्सूने योम्‍बे मेऔ? अम्‍ब क्‍यूर अङ्‍खू। थमयू रस्‍य मेस्‍ये ङी योन्‍गीस्‍य।”
ACT.16.38	हम्‍ब सिपाईयूदे हाकिमयूने अम्‍ब पो स्‍योत्‍दे। थमयू रोम‍जे नागरिकयू टोङ् यब पो तदेबे थमयू फैगदे। 
ACT.16.39	थमयूदे रदेबे पावल मेस्‍ये सिलासने क्षमा स्‍यदे, मेस्‍ये थमयूने फीने कूदीदेबे सहर क्‍यादेबे प्र यदेबे बिन्ती चीत्‍दे। 
ACT.16.40	थमयू झ्यालखान‍दे फीने योङ्देबे लिडियाजे कीम्‍ने गीलीदे, मेस्‍ये अत-अची च्योन्‌यूप्रे तूदेबे थमयूने आँट पीन्‍देबे गीलीदे।
ACT.17.1	पावल मेस्‍ये सिलास अम्‍फिपोलिस मेस्‍ये अपोल्‍लोनियाजे लम् क्‍यूत्‍देबे थेसलोनिकेने रदे। हैयाने यहूदीयूजे सभा-कीम् त्‍या ख्‍य। 
ACT.17.2	पावल रङ्सेदे येतारने चीन्‍न-प्रने हम्‍ब सभा-कीम्ने गीलीदे। ङूदे हैयाने सत सोम्सेमे धर्मशास्त्रजे पोने थमयूप्रे सवाल-जवाफ चीत्‍दे। 
ACT.17.3	ङूदे धर्मशास्त्रदे प्रमाण पीन्‍देबे थमयूने येर्‌बे स्‍योत्‍दे, “ख्रीष्‍टदे छर्‌ङ प्रेत्‍देबे सीब पर्‌तेख्‍यङ्, मेस्‍ये सोम्‍बो क्‍यूर पर्‌ते ख्‍य, होर्‌दे ङैदे प्रचार चेब येशू हम्‍ब ख्रीष्‍ट ख्यङ्।” 
ACT.17.4	थमयू नङ्जे कोलाप्र मीदे विश्‍वास चीत्‍देबे पावल मेस्‍ये सिलासतेले लादीदे। ईश्वरने मन्‍देब सोरो कूम ग्रीकयू मेस्‍ये कोलाप्र मूख्‍य मदीयूये थमयूतेले लादे ख्‍य।
ACT.17.5	तर सूजो यहूदीयूदे म्‍यातप् चीत्‍देबे बजारजे बदमाशयूने फूङ् पूत्‍देबे मीहुल लङ्देबे सहरने उपद्रव चीस्‍स्‍ये पीन्‍दे। थमयूदे पावल मेस्‍ये सिलासने मीहुलजे खूम्‍दे रेत्‍देबे मेर्‌स्‍ये पीनने यासोनजे कीम्ने हमला चीत्दे। 
ACT.17.6	थमयूदे हैयाने त्व अन्‍खूब, थमयूदे यासोन मेस्ये कोइ-कोइ च्योन्‌यूने सहरजे न्याय चेब मीयू ट्‌याने येरे यदेबे पारा पुत्‍देबे खोस्‍योस्‍यो स्‍येन्‍डीदे, “मुलुक‍ने उथूल्-पूथूल् चेब अम्‍ब मीयू यैयानेये फ्‍योरो। 
ACT.17.7	अम्‍बयू यासोन‍जे ङ्योव क्‍यूत्‍देबे टूङ ख्यङ्, मेस्‍ये थमयू क्वादेने येशू यब सूजो मूरुम् त्‍या ख्यङ् यदेबे कैसरजे हुकुमजे विरुद्धने काम चे ख्यङ्।” 
ACT.17.8	अम्‍ब पो तदेबे मीयू मेस्ये सहरजे हुकुम चील्‍लेबयू आतीदे। 
ACT.17.9	थमयूदे यासोन मेस्‍ये ङूप्रे ख्‍यब बाँकी मीयूप्रे धरौटी हीत्‍देबे थमयूने क्यापीदे।
ACT.17.10	च्योन्‌यूदे पावल मेस्‍ये सिलासने मून्‍दैने छ्‌योट्‍टो बेरिया कूल्‍बीदे, होर्‌दे कन्‍छ्वाब थमयू हैयाने फ्‍योइदे हन्‍छ्वाबने ङू यहूदीयूजे सभा-कीम् नङ्ने गीलीदे। 
ACT.17.11	अनेजे यहूदीयू थेसलोनिकेजे मीयू यली थेप् भलो ख्‍य। चेनेयलो अम्‍बयूदे वचन सेम् पीन्‍देबे ङ्‍यीन्‍दे, पावलदे यब पोयू चेलाबे होरप्रने लिख्दीये ख्यङ् यी त्‍वो यदेबे येतार्‌ने धर्मशास्त्र छ्‌योत्‍देबे जाँच‍ते ख्‍य। 
ACT.17.12	होरेक्‍यूत्‍देबे हम्‍बयू नङ्ने कूमदे, मेस्‍ये थेप्‍प्र फ्‍योबो कीम्‍जे ग्रीक मदीयूदे मेस्‍ये पतीयूदेये विश्‍वास चीत्‍दे।
ACT.17.13	तर कन्‍छ्वाब परमेश्‍वरजे वचन पावलदे बेरियानेये प्रचार चीन्‍न ख्यङ् यदेबे थेसलोनिकेजे यहूदीयूदे था प्रेत्‍दे, हन्‍छ्वाब हैयानेये थमयू मीहुल‍ने लङने मेस्ये उक्‍सीतेने फ्‍योरदे। 
ACT.17.14	होर्‌दे च्योन्‌यूदे छ्‌योटो पावलने समुद्रतेले कूल्‍बीदे। तर सिलास मेस्ये तिमोथीब हैयानेने टूङ्दे। 
ACT.17.15	पावल सने गीलेबयूदे ङूने एथेन्‍ससेमे रेत्दे। थमयूने पावलदे सिलास मेस्‍ये तिमोथीने खूदासेमे छ्‌योट्‍टो ख यदेबे खबर चङ्पीदे।
ACT.17.16	पावलदे एथेन्‍स सहरने सिलास मेस्‍ये तिमोथीने रेन्‍नूब हम्‍ब सहरने मूर्तियू कूम फ्‍यानब तङ्देबे ङूजे सेम् ठोदे। 
ACT.17.17	होरेक्‍यूत्‍देबे ङू यहूदीयू मेस्ये ईश्वर मन्देबे मीयूप्रे‍ सभा-कीम्‍ने, मेस्ये होने त्व मीयूप्रेब बजारने दिनजेने सवाल-जवाफ चे ख्‍य। 
ACT.17.18	इपिक्यूरी मेस्‍ये स्‍तोइकीजे यब दार्शनिकयू नङ्जेये कोइदे ङूप्रे सवाल-जवाफ चीत्दे। थमयू कोइदे यदे, “अम्‍ब ल-काब मी च य यी? सूजो फी देशजे देवी-देवतायूजे प्रचार चेप्र तङ्‍को।” चेनेयलो ङूदे येशू मेस्‍ये सीयेबदे सोम्‍बो क्‍यूरब पोजे प्रचार चेख्‍य। 
ACT.17.19	होर्‌दे थमयूदे अरियोपागसजे सभाने पावलने स्‍योल्‍गीदे मेस्ये लोत्दे, “नदे यब अम्‍ब सर् शिक्षा च ख्यङ्, हम्बजे बारेने ङीदे स्ये प्रेक्क्या? 
ACT.17.20	चेनेयलो नदे ङीने नोङ्ल्‍या पोयू स्‍योम्‍मीन ख्यङ्। होरेक्‍यूत्‍देबे अम्‍ब पोजे मतलब च ख्यङ् हम्‍ब ङीदे स्‍येब सेम् चीक्कय।” 
ACT.17.21	एथेन्‍सजे मीयू क्वाने मेस्‍ये हैयाने टूङ्ब फीदेशजे मीयू नोङ्ल्‍या-नोङ्ल्‍या पो यने या ङ्यीनत्‍या दीलाबे रङ्सेजे सेमे सूजो कम्‍ब पोनेये खेर अन्‍छा ख्‍य।
ACT.17.22	पावलदे अरियोपागस सभाजे खूम्‍ने मेर्‌देबे यदे, “एथेन्‍सजे मीयू, नमयूदे सोरो धर्म चेब ङैदे तङ्दे। 
ACT.17.23	चेनेयलो अम्‍ब सहरने ट्वाबीनूब नमयूदे पूज्‍देब सेयू ङैदे तङ्दे। ङैदे येर टेये त्‍या होने तूदे, “अन्‍स्‍येब देवताजे लागि” यदेबे खोप्‍तीये टोङ्। नमयूदे स्‍येने अन्‍स्‍येला पूस्‍तेब हम्‍ब परमेश्‍वरजे ङ चूजो प्रचार चीन्‍न ख्यङ्।
ACT.17.25	ङूने चत्यासेजे हर्‌जो पर्‌देप्र चीत्‍देबे मीजे लादे ङूजे सेवा चेपर्‌तीय यब अन्मेन्ला‍ची। चेनेयलो ङूदेने क्वानेने जीया, स मेस्ये साप्‍ता सेने पीन्क्‍य। 
ACT.17.26	का-मुलुकने मीयू टूङ्स्‍य यदेबे ङूदे मी तीत्‍यात्यादे कूम जातयूजे सृष्‍टि चीत्‍दे। थमयूदे बच्‍दे पर्‌देब सेमे मेस्‍ये टूङ पर्‌देब ने ङूदे खूम्‍ने तोक्‍दीमे ख्यङ्। 
ACT.17.27	मीयूदे परमेश्‍वरने मेल्‍स्‍य, कादेये थमयूदे छामछूम चीत्‍देबे प्रेखूस्‍य यदेबे ङूदे येर्‌बे चीत्‍दे। होरनेयली परमेश्‍वर ङीनयूप्रे चीन्तङ् त्‍वो।
ACT.17.28	चेनेयलो “ङीन ङूप्रे सोम्‍बो क्‍यूक्‍क्‍य, मेस्‍ये चील्‍लीय होर्‌दे ङीन कर ख्य, हम्ब ङूदे चीत्देबे क्यूर ख्यङ्।”
ACT.17.28	नमयूजे रङ्से कवियूदेये य ख्यङ्,
ACT.17.28	‘तम्दम्‍ने ङीन ङूजे छगूम्-पूर्‌गूम् ख्यङ्।’
ACT.17.29	“होरेबे परमेश्‍वरजे छगूम्-पूर्‌गूम् क्‍यूरमेस्‍ये ङीनदे परमेश्‍वरने मीजे बुद्धि मेस्‍ये सीप्‍दे बन्‍देब मर् चाँदी या पत्थरजे मूर्तिप्र मन अन्क्यूर्। 
ACT.17.30	होरेक्‍यूत्‍देबे थाने त्‍व अन्स्येदेबे चीक्‍कब काम‍ने परमेश्‍वरदे ध्‍यान् अम्‍पीन्, तर जेम्से टक्क नेने मी क्वानेने ‘रङ्से-रङ्सेजे पापजे पश्‍चात्ताप चेब आज्ञा पीन ख्यङ्। 
ACT.17.31	चेनेयलो परमेश्‍वरदे दिन त्‍या तोक्‍दीमे ख्यङ्, हम्‍ब दिनने ङूदे चून्‍देब मी त्‍यादे सं‍सारने चेलाबे न्याय चीक्‍क्‍य। ङूने सीयेबदे सोम्‍बो चीत्‍देबे ङूदे मीयू क्‍वानेने अम्‍ब पोजे प्रमाण पीन ख्यङ्।”
ACT.17.32	थमयूदे सीबङ्‍येदे सोम्‍बो क्यूक्क्य यब पो कन्छ्वाब तदे, हन्‍छ्वाब कोइ-कोइदे फ्‍योदे। तर सूजोयूदे “ङी फेरि अम्‍बजे बारेने नैजे पो ङ्यीन्क्‍य” यदे। 
ACT.17.33	होर्‌दे ङ्‍येदे पावल थमयूजे अन्‍द्रदे गीलीदे। 
ACT.17.34	तर कोइ मीयू ङूप्रे गीलीदे, होर्‌दे विश्‍वास चीत्‍दे। थमयू नङ्ने अरियोपागसजे डियनुसियस, दामारिस मीन् ख्यब मदी त्‍या, मेस्‍ये सूजोयूये ख्‍य।
ACT.18.1	होर्‌देङ्येदे पावल एथेन्स‍दे बीदा चीत्‍देबे कोरिन्‍थने गीलीदे 
ACT.18.2	ङूदे पोन्टस‍ने टूङब अकिलास यब यहूदी त्‍याने तूदे। ङू रङ्सेजे मज प्रिस्किलाप्रे इटालियादे र ख्‍य, चेनेयलो पात्‍ता केन् मूरुम् क्‍लौडियसदे यहूदीयू क्वानेने रोमदे योङ्देबे प्रब आज्ञा पीन ख्‍य। पावल थमयूने त्वने गीलीदे 
ACT.18.3	त्याप्र काम चेब क्‍यूत्‍देबे पावलये थमयूप्रे टूङ्देबे काम चीत्‍दे। चेनेयलो थमयूजे काम पाल बन्‍देब ख्‍य। 
ACT.18.4	आराम टूङब दिनने येतार्‌ने ङू सभा-कीम्‍ने प्रदेबे सवाल-जवाफ चेख्‍य, मेस्‍ये यहूदी मेस्ये ग्रीकयूने ज्य कोलाबे स्‍योम्‍मे ख्य।
ACT.18.5	कन्‍छ्वाब सिलास मेस्‍ये तिमोथी माकेडोनियादे फ्‍योरदे, पावल वचन प्रचार चेब धून्‍ने ख्‍य, मेस्‍ये यहूदीजे मीयूने येशूब ख्रीष्‍ट ख्यङ् यदेबे ङूदे शिक्षा पीन्‍न ख्‍य। 
ACT.18.6	तर कन्‍छ्वाब थमयूदे विरुद्ध चीत्‍देबे पावलजे न पूत्दे, हन्‍छ्वाब ङूदे रङ्से कोला फ्रूप्‍देबे थमयूने यदे, “नमयूजे का नमयूजे टनेने पर्‌दीस्‍य, ङ दोष त्वब ख्यङ्। जेम्सेमेस्‍ये ङ यहूदी तेब मीयू ट्‌याने प्रीय।”
ACT.18.7	होर्‌दे ङू हैयादे परमेश्‍वरने मन्‍देब तीतस युस्तस यब मीजे कीम्ने गीलीदे। ङूजे कीम् सभा-कीम्जे ट्‌याने ख्‍य। 
ACT.18.8	सभा-कीम्जे हुकुम चील्‍लेब मी क्रिस्‍पसजे कीम् म्‍हीत्‍ती क्वादेने प्रभुने विश्‍वास चीत्‍दे, मेस्‍ये कोरिन्‍थीयू नङ्जेये कूमदे पावलजे वचन तदेबे विश्‍वास चीत्‍दे मेस्‍ये बप्‍तिस्मा कीन्‍दे।
ACT.18.9	मून्त्‍या दर्शनने प्रभुदे पावलने यदे, “अम्‍फलाची, तर क्‍यम्कीलीम् ची, मेस्‍ये अन्क्यम्लाबे अन्‍टोङ्लाची, 
ACT.18.10	चेनेयलो ङ नेप्रे ख्यङ्, मेस्‍ये सूदेये नेफ्याने नेन्डदेबे हानी चे अन्‍खू, चेनेयलो अम्‍ब सहरने ङैजे मीयू कूम ख्यङ्।” 
ACT.18.11	होर्‌दे परमेश्‍वरजे वचन लोम्‍मीलीम् चीत्देबे पावल वर्ष त्‍या ल-र्‌वासेमे थमयूप्रे टूङ्दे।
ACT.18.12	कन्छ्वाब गलियोनब अखैया देशजे हुकुम चील्‍लेब मी क्‍यूत्‍दे, हन्‍छ्वाब यहूदीयू हुलत्‍या क्‍यूत्‍देबे पावलने ला पूत्देबे ङूने अड्‌डने रेत्‍दे, 
ACT.18.13	मेस्‍ये येरे यदे, “अम्‍ब मीदे मोशाजे नियमजे विरुद्धने परमेश्‍वरजे आराधन चेब पो मीयूने लोम्‍मीन ख्यङ्।”
ACT.18.14	कन्‍छ्वाब पावल क्‍यम मै ख्‍य, हन्‍छ्वाब गलियोनदे हम्‍ब यहूदीयूने यदे, यहूदीयू, तम्दम्‍ने अम्‍ब अन्-न्याय या दुष्‍ट अपराधजे पो यलोब ङैदे नमयूजे पो ङ्यीनब ठीक क्‍यूर ख्यङ्दे। 
ACT.18.15	तर अम्‍ब पोब, नमयू रङ्सेजे पो-लयू, मीन्‌यू मेस्‍ये रङ्सेजे नियमजे बारेने त्‍यामे टूङ्। होरेक्‍यूत्‍देबे नमयू रङ्सेदेने अम्‍बजे न्याय ची। ङ येर पोयूजे न्याय अन्ची।” 
ACT.18.16	होर्‌दे ङूदे थमयूने अड्‍डदे ताल्पीदे। 
ACT.18.17	होर्‌दे थमयू क्वादेने सभा-कीम्जे हुकुम चील्‍लेब मी सोस्थेनेसने चूङ्देबे अड्‍डनेने खान्दीदे। तर गलियोन‍दे हम्‍ब पोजे चैत्‍याये ख्यालने अन्‍ची।
ACT.18.19	थमयू एफिससने फ्‍योरदे, होर्‌दे पावलदे थमयूने हैयाने पङ्‍गीदेबे रङ्सेब सभा-कीम् त्‍याने क्‍योइदेबे यहूदीयूप्रे स्‍वाल्-जवाफ चीत्दे। 
ACT.18.20	होर्‌दे थमयूदे ङूने अझ तेदिन टूङ् यदेबे बिन्ती चीप्‍प ङूदे अँह, अन्क्यूर् यदे। 
ACT.18.21	थमयूप्रे छूर्‌दीब ङूदे यदे, “परमेश्‍वरजे इच्‍छा क्‍यूल्‍लो ङ फेरि नमयूट्‍याने ल्‍वारीय होर्‌दे ङू क्‍यू-जहाजने टदेबे एफिससदे गीलीदे।
ACT.18.22	कन्‍छ्वाब ङू कैसरियाने क्यू-जहाजदे तल्‍दे हन्‍छ्वाब हैयादे तो गीलीदेबे मण्‍डलीजे मीयूने तूदे मेस्ये नमस्‍कार चीत्‍देबे एन्टिओखियातेले गीलीदे।
ACT.18.23	ङू हैयाने ते दिन टूङ्देबे हैयादे ङू योङ्देबे गलातिया मेस्ये फ्रिगियाजे नेयू क्‍यूत्‍देबे योङ्‍गीदे मेस्ये स्यूस्स्यायू क्वानेने बोल्यो क्यूस्स्ये पीन्‍देबे सूजो नेयूने गीलीदे।
ACT.18.24	अलेक्‍जेन्‍ड्रियाने टूङब अपोल्‍लोस यब यहूदी त्‍या एफिससने रदे। ङू सोरो पो क्‍यम्से रब मी ख्य, मेस्‍ये ङूने धर्मशास्त्रजे कूम ज्ञान ख्‍य। 
ACT.18.25	ङूदे प्रभुजे बारेने शिक्षा प्रे-ख्‍य, मेस्‍ये आत्मा‍ने जोसीलो क्‍यूत्‍देबे ङूदे येशूजे बारेने पोयू चेलाबे क्‍यम ख्य, मेस्‍ये लोम्‍मे ख्‍य। तर ङूदे यूहन्‍नादे पीनब बप्‍तिस्मात्‍या स्ये ख्‍य। 
ACT.18.26	ङूदे सभा-कीम्ने आँट चीत्‍देबे क्‍यम्दे। तर ङूदे क्‍यमब पो ङ्यीन्‍देबे प्रिस्किला मेस्ये अकिलासदे ङूने रङ्सेजे कीम्‍ने रेत्‍दे, मेस्‍ये परमेश्‍वरजे शिक्षा‍जे अर्थ थेप् चेला कोलाबे स्‍योम्‍मीदे।
ACT.18.27	ङूदे अखैयाने प्रब सेम् चीप्‍प च्योन्‌यूदे ङूने हैयाने प्रने आँट पीन्दे, ङूने ग्रहण चीस्स्य यदेबे हैयाजे स्यूस्स्यायूने आँट पीन्देबे चिट्ठी लिख्दीदे। हैयाने फ्‍योइदेबे ङूदे परमेश्वरजे अनुग्रहदे विश्‍वास चेब मीयूने कूम साक्‍तीमीदे। 
ACT.18.28	चेनेयलो हैयान ख्‍यब यहूदीयूप्रे मीयूजे खूम्‍दे सवाल-जवाफ चीप्‍प ङूदे धर्मशास्त्रजे पोयू रेत्‍देबे प्रभु येशूब ख्रीष्‍ट ख्यङ् यदेबे गवाही पीन्‍दे।
ACT.19.1	अपोल्‍लोस कोरिन्‍थने ख्यङ्ब नङ्जे नेयू योङ्देबे पावल एफिससने रदे। हैयाने ङूदे कोइ-कोइ स्यूस्स्यायूने तूदे। 
ACT.19.2	ङूदे थमयूने यदे, “नमयूदे विश्‍वास चीत्‍देबे पवित्र आत्मा प्रेत्‍दा?”
ACT.19.2	थमयूने ङूने यदे, “पवित्र आत्मा ख्यङ् यब पो ङीदे कलङ्बेये अन्‍त।”
ACT.19.3	होर्‌दे पावलदे थमयूने यदे, “नमयूदे कर बप्‍तिस्मा कीन्‍दे?” थमयूदे, “यूहन्‍नाजे बप्‍तिस्मा” यदे।
ACT.19.5	अम्‍ब पो ङ्यीन्‍देबे थमयूदे प्रभु येशूजे मीन्‍ने बप्‍तिस्मा कीन्‍दे। 
ACT.19.6	कन्‍छ्वाब पावलदे थमयू फ्‍याने ला येत्‍दे, हन्‍छ्वाब पवित्र आत्मा थमयू फ्‍याने रदेबे थमयूदे सूजो केयूने क्‍यम्दे मेस्‍ये अगमवाणी क्‍यम्‍दे। 
ACT.19.7	थमयू बाह्र जनालाप्र ख्‍य।
ACT.19.8	पावल सभा-कीम्ने गीलीदेबे ल सोम्सेमे अम्‍फलाबे मीयूने शिक्षा पीन्‍दे। ङूदे परमेश्‍वरजे राज्‍यजे बारेने अम्फलाबे सवाल-जवाफ चीत्‍दे मेस्ये मीयूने चेलाबे लोम्मीनूदे। 
ACT.19.9	तर कन्‍छ्वाब कोइ-कोइदे सेम् कोङ क्‍यूत्‍देबे विश्‍वास अन्‍ची, अम्‍ब मीहुलजे विरुद्धने क्वाजे खूम्‍ने क्‍यम्दे, हन्‍छ्वाब पावल थमयूप्रे आलाक् क्‍यूत्‍दे, मेस्‍ये स्यूस्स्यायूने प्रेप्रे कूदीदेबे टुरान्‍नसजे स्‍कूलने येतार्‌ने सवाल-जवाफ चीत्‍दे। 
ACT.19.10	अम्‍ब काम वर्ष ङ्‍हीसेमे चील्‍लीदे, मेस्‍ये एशियाने टूङब मीयू, यहूदी मेस्‍ये ग्रीक थर ङ्‍हीदेने प्रभुजे वचन ङ्‍यीन्‍दे।
ACT.19.11	परमेश्‍वरदे पावलजे लादे सोरो केन् केन् हार्‌मन्‍देब कामयू चीत्‍दे, 
ACT.19.12	अन्‍छ्वासेमे क्‍यूत्‍दे यी रूमाल या टूकू पावलजे ङ्वने छूत्‍देबे नवयू ट्‌याने कूब ख्‍य, मेस्‍ये नवयूजे ङ्वदे बीद तम् क्यूर ख्‍य मेस्‍ये दुष्‍ट आत्माये योङ्ब ख्‍य।
ACT.19.13	तर कोइ-कोइ तीछो ट्वाब यहूदी ङा-थूक् चेबयूदे छेत्-आत्मा लादीकब मीयूने प्रभु येशूजे मीन् गोम्‍देबे येरे यदे, “पावलदे प्रचार चेब येशूजे मीन्‍ने ङ नने योङ्ब यदेबे आज्ञा चीक्‍क्‍य।” 
ACT.19.14	हैयाने स्‍केवास मीन्जे केन् यहूदी पूस्‍र्‌याजे च ङ्यीदेये येरे चेख्‍य। 
ACT.19.15	होर्‌दे छेत् आत्मादे जवाफ पीन्‍दे, “येशूने ङैदे स्ये ख्यङ्, मेस्‍ये पावलये स्ये ख्यङ्, तर नमयूब सू?” 
ACT.19.16	हम्‍ब छेत् आत्मा ख्‍यब मी थमयू फ्‍याने थे-नेन्‍डदे, मेस्‍ये थमयू क्‍वानेने चूङ्देबे थमयूने चेने तप्‍पीदे, मेस्‍ये थमयू हम्‍ब कीम्दे च्यङ्ली मेस्‍ये घाइते क्‍यूत्‍देबे छ्‌योङ्‍गीदे।
ACT.19.17	अम्‍ब पो एफिससने टूङब यहूदी मेस्‍ये ग्रीकयूदे तदेबे क्वाने सोरो फदे, मेस्ये प्रभु येशूजे मीन्जे सार्‌या क्यूत्‍दे। 
ACT.19.18	विश्‍वास चेब कूम मीयू रदेबे थमयूदे चीक्‍कब रङ्से-रङ्से दुष्‍ट कामयू ङैदे चीक्‍क ख्‍यङ् यदेबे स्वीकार चीत्दे मेस्ये हम्‍ब कामयू स्‍योत्‍दे। 
ACT.19.19	थमयू नङ्जे कूम मी, सू-सूदे मोह्नी प्वेब काम चे ख्‍य, रङ्से-रङ्से किताबयू फूङ् पूत्‍देबे रेत्‍दे, मेस्‍ये क्‍वाजे खूम्‍ने मी-नेम्‍बीदे। थमयूदे हम्‍बजे लू ङ्यील्‍लङ्दे हजार च्‍यू चाँदीजे मन्द्रामूलीजे लू मूल्‍लीदे। 
ACT.19.20	येर्‌बे प्रभुजे वचन शक्तिने फ्याइ मेस्ये थेप्थेप् क्यूरी।
ACT.19.21	अम्‍ब घटनायू क्यूर ङ्येदे, पवित्र आत्मादे च्‍योल्‍देबे पावल माकेडोनिया मेस्‍ये अखैयाजे लम् क्‍यूत्‍देबे यरूशलेम प्रब पक्क चीत्‍दे। ङूदे यदे, “हैयाने फ्‍योबमेस्‍ये ङ रोमनेये प्रने पर्‌दीय।” 
ACT.19.22	होर्‌देङ्‍येदे पावलदे ङूने तोङ्मेब मी ङ्‍ही तिमोथी मेस्ये इरास्‍तसने माकेडोनियाने कूल्‍बीदे, तर ङू रङ्सेब तेदिन एशियानेने टूङ्दे।
ACT.19.23	हम्ब बीलतेले अम्‍ब शिक्षाजे बारेने सोरो फत्‍या हल्‍ला क्यूत्दे। 
ACT.19.24	चेनेयलो डेमेत्रियस यब चाँदीजे काम चेब सोरो ज्‍य सीपालू मीत्‍यादे आर्तेमिस देवीजे चीद-चीद मन्दिरयू बन्‍दीदेबे कूम नोर‌्‌ कमेदे ख्‍य। मेस्‍ये सूजो सीप ख्‍यब मीयूनेये कूम काम पीन ख्‍य। 
ACT.19.25	होर्‌दे अम्‍बयूने मेस्ये येरप्रने काम फरबयूने फूङ् पूत्‍देबे यदे, “च्योन्‌यू, नमयूने थाने ख्यङ्, अम्‍ब छोङ्देने ङीनने र-लम् ज्‍य क्यूर ख्यङ्। 
ACT.19.26	नमयूदे तङ्न ख्यङ्, मेस्‍ये तैन ख्यङ्, अम्‍ब एफिससने त्‍या दीलाबे एशियाजे का-मुलुक‍ने लादे बन्‍देब देवदेवता चैये दी यदेबे पावलदे कूम मीयूजे हुल‍ने होम्‍देबे रङ्सेतेले कूते ख्यङ्। 
ACT.19.27	होरेक्‍यूत्‍देबे ङीनजे छोङ्जे न-मीन् प्रत्‍या दीलाबे देवी केन् आर्तेमिसजे मन्दिर सजने चेकम्ते क्यूप्पीय, मेस्‍ये एशियाजे होर्‌दे संसारजे का-मुलुकने मन्‍दीनब देवीजे पूजा अन्चे क्यूप्पीय।”
ACT.19.28	अम्‍ब तदेबे थमयू छीदे मूत्‍दे क्‍यूत्‍दे, मेस्‍ये “एफिससजे मीयूदे आर्तेमिस देवी पात्‍ता केन् ख्यङ्।” यदेबे बोङ्बे पारा प्वेमेदे। 
ACT.19.29	सहरजे का-मुलुक‍ने ड्वाङ्‍गे क्यूत्दे, मेस्ये थमयू क्वाने मील्‍लीदेबे माकेडोनियादे रब पावलजे ख्‍योन् गायस मेस्‍ये अरिस्‍तार्खस चूङ्देबे रङ्गशालाने खोस्‍योस्‍यो स्येन्‍देबे कूदीदे। 
ACT.19.30	पावल मीहुल ट्‌याने प्रतीङ्‍रदे, तर स्यूस्स्यायूदे ङूने प्रस्ये अम्पीन्। 
ACT.19.31	एशियाजे कोइ मूख्‍य मीयू पावलजे ख्‍योन् ख्‍य। थमयूदे पावलने रङ्गशाला‍ नङ्ने अम्‍प्रलाची यदेबे खबर चङ्पीदे।
ACT.19.32	होर्‌दे थमयू थर-थरजे पो चीत्‍देबे पारा पूत्‍दे। चेनेयलो हम्‍ब पो मी हुल‍ नङ्ने बेस्‍से ड्वाङ्‍गे क्‍यूत्‍दे, मेस्‍ये कूम मीयूदे थमयू चेने फूङ् क्‍यून्‍न हम्‍बये था त्‍व ख्‍य। 
ACT.19.33	मीहुल नङ्जे यहूदीयूदे अलेक्‍जेन्‍डरने खूम्ने रेत्‍दे। मीहुल‍दे पारा पूत्देबे घटनाजे पोयू स्योत्दे, अलेक्‍जेन्‍डरदे लादे लतप् चीत्‍देबे मीयूजे खूम्‍ने बच्‍देजे लागि पो त्‍या ङ्ही यदे। 
ACT.19.34	तर थमयूदे ङू यहूदी टूङ् यब पो था प्रेत्‍देबे क्वादेने के त्‍या योन्‍देबे धन्‍ने घण्टा ङ्हीलाप्र सेमे “एफिसीयूजे आर्तेमि‍स पात्‍ता केन् ख्यङ्” यदेबे पारा पूत्‍दे।
ACT.19.35	सहरजे हाकिमदे मीयूने पारा अम्प्वे चीक्क ङ्‍येदे यदे, “एफिससजे मीयू, एफिसीयूजे सहरब पात्‍ता केन् आर्तेमिसजे मन्दिर मेस्‍ये मूदे तल्‍लब ङूजे मूर्तिजे रक्षा चेब ख्यङ् यब पो सूने था त्‍व स्व? 
ACT.19.36	नमयूने था ख्यङ् अम्‍ब पो सूदेये च अन्‍खू, होरेक्‍यूत्‍देबे नमयू पारा अम्पूल्लाबे टूङ पर्‌दीय मेस्‍ये उल्‍क काम चैये चे अन्क्यूर्। 
ACT.19.37	चेनेयलो नमयूदे रेब मीयूदे ङीनजे मन्दिरजे सेये अन्‍खूक, मेस्‍ये देवीजे न-ये अम्प्वे ख्यङ्। 
ACT.19.38	कादेये डेमोत्रियस मेस्‍ये ङूजे ख्‍योन् मर्‌ थूङब मीयू कोइजे विरुद्धने उजूर चेपर्‌तीलो न्याय चेब अड्‍डयूजे ख्यो होङ्ने ख्यङ्, मेस्‍ये न्याय चेब मीयूये ख्‍यने ख्यङ्। थमयू त्‍यादे सूजोजे विरुद्धने मुद्धा जीङ्स्‍य। 
ACT.19.39	तर अम्‍ब त्यामे दी सूजो पोयूये लङ्दीरलो हम्‍बजे फैसला येतार्‌ने क्‍यून्‍नब सभाने क्‍यूक्‍क्‍य, 
ACT.19.40	दीनीजे अम्‍ब हुल‍दङ्‍गाजे गल् ङी फ्‍याने लादेब खतरा ख्यङ्। चेनेयलो अम्ब कारणने त्‍वब हुल‍दङ्‍गाजे चैये जवाफ ङी पीन अन्‍खू।” 
ACT.19.41	अन्‍छ्वा यदेबे ङूदे सभाजे मीयूने सभा जेन्‍दे यदे।
ACT.20.1	अम्‍ब खैलाबैला थम्‍दीयेमेस्‍ये पावलदे स्यूस्स्‍यायूने कोबीदे, मेस्‍ये थमयूने अर्ती पीन्‍दे, थमयूप्रे बीदा क्‍यूत्‍देबे माकेडोनियातेले गीलीदे। 
ACT.20.2	होनेजे नेयूने गीलीदेबे ङूदे मीयूने कूम आँट क्‍यूरब वचनयू क्‍यम्दे मेस्‍ये होर्‌देङ्येदे ग्रीसने गीलीदे। 
ACT.20.3	पावल हैयाने ल सोम्‍सेमे टूङ्दे। ङू क्‍यू जहाजने टदेबे सिरियातेले प्रमेब यहूदीयूदे ङूजे विरुद्धने जाल चीन्‍नब पो था प्रेत्‍देबे ङूदे माकेडोनिया क्‍यूत्‍देबेने ल्‍वारब पक्‍क चीत्‍दे। 
ACT.20.4	होर्‌दे बेरियाने टूङब मी पुरसजे च सोपात्रोस, थेसलोनिकेदे अरिस्‍तार्खस प्रे सिकन्‍दस, डर्बीजे गायस, होर्‌दे तिमोथी मेस्‍ये एशियाजे तुखिकस मेस्‍ये त्रोफिमस ङूप्रे गीलीदे। 
ACT.20.5	थमयू खूम्ने फ्‍योइदेबे ङीने त्रोआसने रेन्‍न ख्‍य। 
ACT.20.6	होर्‌दे ङीब अखमिरी क्‍यङ्जे दीन्बर जेङ्‍कङ्‍येदे फिलिप्‍पीदे क्‍यू जहाजने टदेबे ङर्‌याने त्रोआस‍ने थमयू ट्‌याने फ्योरदे मेस्ये हैयाने ङ्यीर्‌यासेमे टूङ्दे।
ACT.20.7	सतजे खूम्‍जे दिनने कन्‍छ्वाब ङी क्‍यङ् क्‍य्वेने फूङ् क्‍यूत्‍दे, अन्‍छ्वाब पावलदे नैदेरेदे प्रब सेम् चीत्‍देबे थमयूप्रे मून्गूङ्सेमे टूङ्देबे बात् सेत्‍दे। 
ACT.20.8	ङी फूङ् क्‍यूरब फ्‍या ताल्‍ल्‍याजे कोठाने बत्तीयू कूम ख्‍य। 
ACT.20.9	युटिकस यब स्‍योर्‌ब त्‍या झ्‍याल‍ने टून ख्‍य। पावलदे बेस्‍से कूमसेमे बात् सेन्‍नूब ङू ङ्यूम्म्‍या गीलीदेबे ङ्यूम्‍म्‍याने ङू तल्‍ल्‍या सोम्‍दे मो तेलीदे मेस्ये ङूजे सीयेब ङ्‍वने थमयूदे तो लङ्दे। 
ACT.20.10	होर्‌दे पावल मो तल्‍रदे, मेस्‍ये कूत्‍तू क्‍यूत्‍देबे ङूने हाथम्‍देबे यदे, “सूर्‌त अन्‍चील्‍लाची, चेनेयलो ङू सोम्‍बोने ख्यङ्।” 
ACT.20.11	होर्‌दे ङू तो ताल्‍ल्‍याने टेयीदे, मेस्‍ये क्वादेने क्‍यङ् क्‍योत्‍देबे च चेनङ्येदे ङू नप् अन्क्यूत्दासेमे बात् सेत्‍देबे टूङ्दे। होर्‌देङ्‍येदे ङू गीलीदे। 
ACT.20.12	होर्‌दे थमयूदे हम्‍ब स्‍योर्‌ब सोम्‍बो चीत्‍देबे स्‍योल्‍गीदे मेस्ये थमयू क्वादेने कूम सान्त्वना प्रेत्‍दे।
ACT.20.13	पावलने पोङ्‍गीदेवे ङी क्वाने त्रोआसट्‍यादे क्‍यू जहाजने टदेबे अस्सोसने गीलीदे। पावलनेब अस्‍सोससेमे तोप्दे प्रब सेम् क्यूत्देबे ङू रङ्सेदेने अस्सोसनेत्यामे क्यू जाहजने टब चजो-पजो चे ख्य। 
ACT.20.14	होर्‌दे ङूदे ङीने अस्सोसने तूदेबे ङूने क्‍यू जहाजने टस्येपीन्‍देबे मितिलेनेने फ्‍योरदे। 
ACT.20.15	हैयादे नैदेरेदे खियसजे ट्‌याने फ्‍योरदे, मेस्‍ये नङ्नीरेदे सामोसने फ्‍योरदे। हम्‍बजे त्‍याब दिनने मिलेटस‍ने फ्‍योरदे, 
ACT.20.16	एशियाने कूम टूङ्तीङ् अन्‍रदेबे पावल एफिसस‌ने अन्क्‍योबलाबे प्रब पक्क चीत्‍दे, चेनेयलो खूदासेमे पेन्तिकोसजे दिन यरूशलेमने फ्‍योबने ङूदे अ‍तूर् चीन्‍न ख्‍य।
ACT.20.17	पावलदे मिलेटसदे एफिससने मी कूल्‍बीदेबे मण्डलीजे एल्डरयूने कोबीदे। 
ACT.20.18	थमयूट्‌याने फ्‍योयीदेबे ङूदे थमयूने यदे, “ङैदे एशियाने तोप् छेरब दिनदेमेस्‍ये दीनीसेमे कूम सेमे नमयूजे अन्द्रने कर किसिमदे जीया चदे हम्‍ब नमयूने थाने ख्यङ्। 
ACT.20.19	सोरो चीद क्यूत्‍देबे म्‍यायू तेल्देबे, यहूदीदे फतूर् लैदी‍लीने ङैदे प्रभुजे सेवा चीत्‍दे। 
ACT.20.20	ङैदे नमयूने ज्‍य क्‍यूरब पो टक्कने स्‍योत्‍दे, मेस्‍ये खोत्‍ताजे कीम् कीम्ने प्रेये-प्रेये शिक्षा पीन्दे। 
ACT.20.21	यहूदीयूदे मेस्‍ये ग्रीकयूदे पश्‍चात्ताप चीत्‍देबे परमेश्‍वरतेले ल्‍वरस्‍य मेस्‍ये ङीनजे प्रभु येशू ख्रीष्‍ट फ्‍याने विश्‍वास चीस्‍स्‍य यदेबे ङैदे गवाही पीने ख्यङ्।
ACT.20.22	“जेम्से ले, पवित्र आत्मादे प्र यदेबे ङ यरूशलेम‍तेले प्रेन ख्यङ्, हैयाने ङैने चम पर्‌दीय हम्‍ब ङैने चैये था त्‍वो। 
ACT.20.23	अन्‍छ्वाब था ख्यङ्, यी सहरजे पीछीने कैद मेस्‍ये सकस् ङै फ्‍याने रीय यब पो पवित्र आत्मादे ङैने गवाही पीन ख्यङ्। 
ACT.20.24	तर ङैजे रङ्से जीयाजे चैये ख्याल् अन्‍ची, मेस्‍ये ङ रङ्सेने माया अन्‍चील्‍लाबे रदे। परमेश्‍वरजे अनुग्रहदे सूगब खबरजे गवाही पीनने प्रब ङैजे काम मेस्ये प्रभु येशूदे पीनब ङैजे जिम्मा ङैदे पूरा चे खूस्‍य यदेबे, अन्छूत्यात्या मन ख्यङ्।
ACT.20.25	“जेम्से ङैने था ख्यङ् नमयू खोत्‍तानेने ङैदे परमेश्वरजे राज्‍यजे पो स्‍योदे-स्योदे प्रदे, नमयूदे ङैजे त्‍वा फेरि कलङ्बेये तङ्स्‍ये त्‍वो। 
ACT.20.26	होरेक्‍यूत्‍देबे दीनीजे दिनने ङ नमयूने गवाही पीन्क्‍य, ङ सूजेये काजे दोषी क्यूस्स्ये त्‍वो। 
ACT.20.27	चेनेयलो परमेश्‍वरदे यब पोयू टक्‍कने ङैदे नमयूने स्‍योत्‍दे। 
ACT.20.28	नमयूजे लागि मेस्‍ये रङ्से बगलजे लागि होस्स्यार क्‍यूत्देबे टूङ्। पवित्र आत्मादे नमयूने बगलजे जिम्मा प्‍लेब मी बन्‍देब कारण ङूदे रङ्सेजे कादे कीनब परमेश्‍वरजे मण्डलीजे स्याहार नमयूदे चीदो। 
ACT.20.29	चेनेयलो ङैने था ख्यङ्, ङ प्रमेस्‍ये नमयूजे अन्द्रने फत्‍या च्यूङ्‍कूयू क्‍योरीय, हम्‍बदे बगलने बाँकी येस्‍स्‍ये त्‍वो। 
ACT.20.30	नमयूजे अन्द्रदेने लूच्‍च शिक्षा पीनब मीयू योङ्‍रीय। थमयूदे स्यूस्स्यायूने रङ्सेजे अन्ज्य लम्‍तेले कूबीय। 
ACT.20.31	होरेक्‍यूत्‍देबे अम्‍ब ह्‍वे च्‍यीत्‍देबे होस्स्यार क्‍यूर, वर्ष सोम्सेमे नो-मून म्‍यामू तेलेतेले मी त्‍यात्‍याने ङैदे बोङ्बे आर्‌तीदे।
ACT.20.32	“जेम्से ङ नमयूने परमेश्‍वरजे लाने सूम्‍दीपीय। ङूजे अनुग्रहदे फ्‍यायेब सूगब खबरजे भर्‌ने क्‍यापीय। अम्‍ब वचनदे नमयूने विश्‍वासने बोल्‍यो बन्‍दीय मेस्‍ये रङ्सेजे पवित्र मीयूने असी प्रेब चीक्‍क्य। 
ACT.20.33	ङैदे सूमीजेये मर्, चाँदी, कोलाजे लोभ अन्‍ची। 
ACT.20.34	नमयू रङ्सेदेने था ख्यङ् ङैजे अम्‍ब लादेने काम फर्‌देबे ङैजे रङ्सेजे मेस्ये ङैप्रे ख्‍यब मीयूजे हर्‌जो पूरा चे ख्यङ्। 
ACT.20.35	ङैदे साप्‍ता पोने नमयूने नमूना पीन ख्यङ्, नमयूदेये येर्‌बेने बोङ्बे काम फर्‌देबे बोङ् त्‍वब मीयूने तोङ्मे पर्‌दीय। प्रभु येशूजे वचन ह्‍वे ची, केरे ङू रङ्सेदेने य ख्यङ्, “यी कीन यली पीनबदे अझ असी प्रेक्‍क्‍य।”
ACT.20.36	हन्‍छ्वा यदेबे ङूदे पूजी चोदेबे थमयू क्वाप्रेने प्रे-प्रे प्रार्थना चीत्‍दे। 
ACT.20.37	थमयू क्वाने ङूदे, मेस्‍ये पावलने हाथम्‍देबे म्वाइँ चीत्‍दे। 
ACT.20.38	थमयूदे फेरि कलङ्बेये ङूजे त्वा अन्‍तङ् यदेबे पावलदे यब पोने थमयू सोरो अन्सूग क्‍यूत्‍दे। होर्‌दे थमयूदे क्‍यू जहाजने सयीदे।
ACT.21.1	थमयूप्रे बीदा क्‍यूत्‍देबे क्‍यू जहाजने टदेबे ङी सीधा कोसने रदे, मेस्‍ये नैदेरेदे रोडसने मेस्ये हैयादे पटाराने फ्‍योरदे। 
ACT.21.2	होर्‌दे फोनिकेने प्रब क्‍यू जहाज त्‍या तूदेबे ङी हम्‍बने टदेबे गीलीदे। 
ACT.21.3	कन्‍छ्वाब साइप्रस तङ्‍रदे, हन्‍छ्वाब ङी हम्‍बजे योन्‍तेलेयोर् क्‍यूत्‍देबे सिरियातेले गीलीदेबे टुरोसने तल्‍दे। चेनेयलो जहाजजे सामानयू हैयाने तेलपर्‌ते ख्‍य। 
ACT.21.4	होर्‌दे होने टूङब स्यूस्स्यायू त्‍वने गीलीदे मेस्‍ये सत त्‍यासेमे थमयूप्रे टूङ्दे। पवित्र आत्मादे च्योल्‍देबे थमयूदे पावलने यरूशलेम अम्‍प्रलाची यदेबे बिन्ती चीत्‍दे। 
ACT.21.5	हैयादे ङी प्र बील क्‍यूरमेस्‍ये ङी बीदा क्‍यूत्‍देबे रङ्सेजे लम्‍ने गीलीदे। रङ्से कीम् म्‍हीत्‍ती पीचयूसजने थमयू क्वादेने सहरजे फीसेमेने ङीने सेबीरदे, मेस्‍ये ङीदे समुद्र नने पूजी चोदेबे प्रार्थना चीत्‍दे, होर्‌दे त्यादे त्याप्रे बिदा क्‍यूत्‍दे। 
ACT.21.6	होर्‌दे ङीब क्यू-जहाजने टदे, मेस्‍ये थमयूब रङ्से कीम्‍ने ल्‍वाइदे।
ACT.21.7	टुरोसदे समुद्रजे लम् क्यूत्देबे रब, ङी टोलेमाइसने फ्‍योरदे। हैयाने अत-च्योन्‌यूने नमस्‍कार चीत्‍देबे थमयूप्रे तीया टूङ्दे। 
ACT.21.8	नैदेरेदे ङी बीदा क्‍यूत्‍देबे कैसरियाने रदे, मेस्‍ये प्रचार चेब फिलिपजे कीम्‍ने टूङ्दे। ङू हम्ब मी ङ्यी नङ्जे त्‍या ख्‍य, मेस्‍ये ङी ङूप्रे टूङ्दे। 
ACT.21.9	अगमवाणी क्‍यमब ङूजे चीमी स्यीमे ख्‍य, थमयूजे ङ्येन् अन्क्‍यूरे ख्य।
ACT.21.11	ङूदे ङी ट्‌याने रदेबे पावलजे कूच्यू टेल्‍देबे रङ्से ला-तोप् ख्‍यादेबे यदे, “पवित्र आत्मादे येरे य-ख्यङ्, ‘यरूशलेम प्रदेयलो यहूदीयूदे अम्‍ब कूच्यूजे नोबोने येर्‌बेने ख्‍याय, मेस्‍ये यहूदी तेब मीयूजे लाने सूम्‍दीपीय’।”
ACT.21.12	अम्‍ब पो तदेबे, ङी मेस्ये हम्‍ब नेजे मीयू मील्‍लीदेबे ङूने यरूशलेमने अम्‍प्रलाची यदेबे बिन्ती चीत्‍दे। 
ACT.21.13	तर पावलदे जवाफ पीन्‍दे, “नमयू येर्‌बे ङूदेबे ङैजे सेम् चैने ङूसे पीन स्व? चेनेयलो प्रभु येशूजे मीन्‍जे कारण कैद प्रपर्‌देत्‍या दी, तर यरूशलेमने सीबनेये ङ तयार ख्यङ्।” 
ACT.21.14	ङूने रोक्‍ते अन्‍खूब “प्रभुजे इच्‍छा पूरा क्‍यूस्‍स्‍य” यदेबे ङी चैये अन्‌-यलाबे टूङ्दे।
ACT.21.15	हम्‍ब दिनङ्येदे ङी तयार क्‍यूत्‍देबे यरूशलेमतेले गीलीदे। 
ACT.21.16	ङीप्रे कैसरियाजे कोइ-कोइ स्यूस्स्यायूये गीलीदे, मेस्‍ये थमयूदे ङीने साइप्रसजे स्यूस्स्या ङीङ् मनासोनजे कीम्‍ने रेत्‍दे। ङू ट्‌याने ङी टूङ पर्‌दे ख्‍य।
ACT.21.17	होर्‌दे कन्‍छ्वाब ङी यरूशलेमने फ्‍योरदे, हन्‍छ्वाब च्योन्‌यूदे ङीने सोरो सूग्देबे स्वागत ची‍‍त्‍दे। 
ACT.21.18	नैदेरेदे पावल ङीप्रे याकूब ट्‌याने गीलीदे। हैयाने एल्डरयू क्वाने ख्‍य। 
ACT.21.19	थमयूने नमस्‍कार चेमेस्‍ये पावलदे यहूदी तेबयूजे अन्‍द्रने सेवा चीप्‍प परमेश्‍वरदे कर-कर कामयू चीत्‍दे, हम्‍ब क्वाने थमयूने स्‍योम्‍मीदे।
ACT.21.20	अम्‍ब तमेस्‍ये थमयूदे परमेश्‍वरजे महिमा चीत्‍दे। होर्‌दे ङूने यदे, “ओ च्योन्, यहूदीयूजे अन्द्रने विश्‍वास चेब मीयू हजारदे हजार ख्यङ्, मेस्‍ये नियम‍जे पोने थमयू क्वाने जोसीलो ख्यङ्। 
ACT.21.21	थमयूदे नैजे बारेनेये पो त्‍या ङ्ही तख्यङ्, हम्‍ब च ख्यङ्यलो, यहूदी तेबयूजे अन्द्रने टूङब यहूदीयूने नदे ‘मोशाने क्यापी मेस्‍ये थमयूजे पीचयूजे खतना अन्‍चील्‍लाची मेस्‍ये पेकयू अम्‍मन्‍दीलाची’ यदेबे लोम्‍मे ख्यङ् ये। 
ACT.21.22	जेम्से कर्‌चे स्व? न र ख्यङ् यदेबे थमयूदे केरेने यली तैय। 
ACT.21.23	होरेक्‍यूत्‍देबे ङीदे च यीय नदे, अम्‍ब चीदो स्व, भाकल चेब मी स्यी ङीप्रे ख्यङ्। 
ACT.21.24	अम्‍बयूने टेल्‍देबे नेये अम्‍बयूप्रेने शुद्ध ची, मेस्‍ये अम्‍बयूने चैदेब खर्चये नदे फामी, मेस्‍ये अम्‍बयूदे ट फू क्‍ल्‍यू‍स्‍य। येर्‌बे नदे नियम मन्‍देब तङ्देबे नैजे बारेने तब कम्‍ब पोये तम्दम् ते टोङ् यदेबे खोत्‍तादेने था प्रेक्‍क्‍य। 
ACT.21.25	तर यहूदी तेब मीयू सूदे विश्‍वास चे ख्यङ्, थमयू मूर्तिने बलि चेर्‌देब से, का, नीजी चेर्‌देबे सेब रोलाजे स्‍य अन्‍चलाची मेस्‍ये वेश्य काम अन्‍चील्लाची यदेबे ङीदे पक्क चेब पो चिट्ठीने लिख्दीदेबे चङ्बे ख्यङ्।”
ACT.21.26	होर्‌दे पावलदे हम्‍ब मीयूने कूदीदेबे नैदेरेदे थमयूप्रे रङ्सेये शुद्ध चीत्‍दे, मेस्‍ये शुद्ध क्‍यूरब दिनयू कलङ् पूरा क्‍यूक्‍क्‍य, मेस्ये त्‍या त्‍याजे लागि पीनब भेटीजे सूचना पीनब दिन ङू मन्दिर नङ्ने क्योइदे।
ACT.21.27	कन्‍छ्वाब ङ्यीर्‌या पूरा क्यूट्‍ट ख्‍य, हन्‍छ्वाब एशियाजे यहूदीयूदे पावल मन्दिरने तङ्देबे मी हुल क्वानेने उस्‍तीदे मेस्ये ङूने चूङ्दे। 
ACT.21.28	थमयूदे येरे यदेबे पारा पूत्‍दे, “इस्राएलजे मीयू, तोङ्मी! मीयूने का-मुलुकने ङीनजे जात मेस्ये ङीनजे मोशाजे नियम मेस्‍ये अम्‍ब नेजे विरुद्धने शिक्षा पीन्‍देबे प्रब मी ङू ख्यङ्। अन्‍छ्वात्‍या दीलाबे, अम्‍बदे ग्रीकयूनेये मन्दिर नङ्ने रेत्‍देबे अम्ब पवित्र नेने अशुद्ध चीक्क ख्यङ्।” 
ACT.21.29	चेनेयलो अम्‍बजे खूम्‍ने थमयूदे एफिससजे त्रोफिमस यब मी त्‍याने ङूप्रे सहरने तङ्देबे ङूनेये पावलदे मन्दिर नङ्ने रेख्यङ् यदेबे थमयूदे मन्‍दे।
ACT.21.30	होर्‌दे का-मुलुक सहरने ड्वाङ्‍गे क्‍यूत्‍देबे मीयू त्‍याफेने ग्येरदे। थमयूदे पावलने चूङ्दे मन्दिरदे फीने खोस्‍योस्‍यो स्येन्‍देबे रेत्‍दे, मेस्‍ये तुरुन्तै ख्‍योयू थाबीदे। 
ACT.21.31	कन्‍छ्वाब थमयूदे ङूने से मे ख्‍य, हन्‍छ्वाब यरूशलेमजे का-मुलुक‍ने खैला‍बैला क्‍यून्‍न ख्यङ् यब पोजे खबर पल्‍टनजे पात्‍ता केन् मीदे तदे। 
ACT.21.32	थमयू तुरुन्तै सिपाई मेस्‍ये कप्‍तानयूने प्रे-प्रे टेल्‍देबे थमयू ट्‌याने छ्‍योङ्‍रदे। थमयूदे सिपाईजे पात्‍ता केन् मी मेस्‍ये सिपाईयू तङ्दे, मेस्‍ये पावलने अन्‍ठरीदे।
ACT.21.33	होर्‌दे हम्‍ब सिपाईजे पात्‍ता केन् मी पावल ट्‌याने रदेबे चूङ्‍रदे मेस्‍ये सङ्लो ङ्‍हीदे ङूने ख्‍या यदेबे हुकुम पीन्दे। अम्‍ब सू टोङ् मेस्‍ये ङूदे च चीक्‍कदे यदेबे ङूदे लोत्‍दे। 
ACT.21.34	तर हम्‍ब मीहुल नङ्ने कोइदे थर् त्या पो सूजोदे सूजो पो यदेबे पारा पूत्‍दे, मेस्‍ये ङूदे हम्‍ब पारा प्वेब घटना च ख्यङ् हम्‍ब था प्रे अन्‍खूदेबे पावलने सिपाईयू टूङब ब्‍यारेकने कूव यदेबे आज्ञा पीन्दे। 
ACT.21.35	सिपाईयूदे पावलने टेल्‍देबे गीलीब मीयूजे हुल थमयूजे ङ्‍ये-ङ्‍ये लादीदे। खीर्‌कीदे तो प्रमल्‍नूब मीयू पावलने सेने हूर्‌रदे। होरेक्‍यूत्‍देबे मीयूप्रे चूक्‍तेमेने सिपाईयूदे ङूने प्‍लेत्‍देबे कूदीदे। 
ACT.21.36	चेनेयलो मी हुल‍दे ‘ङूने सेपर्‌दीय’ यदेबे पारा पूदे-पूदे ङ्‍ये-ङ्‌ये लादे ख्य।
ACT.21.37	ब्‍यारेक नङ्ने सब मेल्‍नूब पावलदे सिपाईजे पात्‍ता केन मीने यदे, “हजूर, नदे यसे पीन्‍लो, ङ पो त्‍या ङ्ही यीय।”
ACT.21.37	ङूदे यदे, “ग्रीक के नदे क्‍यम्‍से रइर? 
ACT.21.38	न हम्‍ब मिश्री ते, नदे चूजोकेला उल्क चीत्देबे हजार स्यी अन्ज्य मीयूने नाने कूते ते?”
ACT.21.39	तर पावलदे जवाफ पीन्‍दे, “ङब किलिकियाजे सहर टार्ससजे यहूदी मी ख्यङ्, चीदत्‍या सहरजे मी दी। बिन्ती ख्यङ्, अम्‍ब मीयूने पो त्‍या ङ्ही यब ङैने मन्‍जूरी पीनो।”
ACT.21.40	कन्‍छ्वाब ङूदे मन्‍जूरी पीन्‍दे, हन्‍छ्वाब खीर्‌कीने मेर्‌देबे पावलदे मीयूने लादे लतप् चीत्‍दे। मीयू पारा अम्प्वे क्‍यूरेमेस्‍ये, ङूदे थमयूने हिब्रू केने येरे यदे-
ACT.22.1	“अत-च्योन्‌यू प्रे पयू, नमयूजे खूम्‍ने ङ रङ्सेजे तर्फदे य पर्‌देब पो जेम्से ङ्यीनो।”
ACT.22.2	ङू हिब्रू केने क्‍यमब तदेबे थमयू झन् पारा अम्‍पूल्‍लाबे टूङ्दे।
ACT.22.4	ङैदे अम्‍ब शिक्षा मन्देब मीयूने सीबतासेमे सतनम् चीत्‍दे, होर्‌दे पती मदी ङ्हीनेने ख्‍यादेबे झ्यालखान‍ने चङ्पीदे। 
ACT.22.5	पात्‍ता केन् पूस्‍र्‌या मेस्ये पात्‍ता केन् सभाजे क्वादेने ङैजे तर्फने गवाही पीन्क्‍य। थमयूजे तर्फदे च्योन्‌यूजे मीन्‍ने पूर्‌जी प्रेत्‍देबे ङ होने ख्‍यब विश्‍वासीयूने ख्‍यादेबे यरूशलेमने रेत्‍देबे सजाइ पीनने दमस्कस‍ने गीले ख्य।
ACT.22.6	“ङ लम्ने प्रेनूब दमस्‍कसतेले फ्‍योरब धन्‍ने: नोगूङ् क्‍यूर ख्य, त्याफेने स्वर्गदे सोरो केन् ओथ्याङ् ङैजे ख्यूरीरी चम्‍कीतीदे, 
ACT.22.7	मेस्‍ये ङ च्येने ग्यरी, होर्‌दे ङैदे येरे येनब आवाज त्‍या तदे, ‘ओ शाऊल, ओ शाऊल, न चैने ङैने येतार्‌ने सतनम् चे?’ 
ACT.22.8	होर्‌दे ङैदे लोत्‍दे, ‘ओ प्रभु, न सू? होर्‌दे ङूदे ङैने यदे, ‘ङ नासरतजे येशू ख्यङ्, नदे ङैने सतनम् चीन्‍न ख्यङ्।’ 
ACT.22.9	होर्‌दे ङैप्रे कोला जना ख्‍य, थमयूदे ओथ्याङ्ब तङ्दे, तर ङैप्रे क्‍यमब पो यलो अन्‍त।
ACT.22.10	“ङैदे यदे, ‘ओ प्रभु, जेम्से कर्‌चे?’ होर्‌दे प्रभुदे ङैने यदे, ‘लङ्, दमस्कस‍ने प्र, मेस्‍ये नदे चेपर्‌देब तोक्‍देब कामयू नने स्‍योमीय।’ 
ACT.22.11	हम्‍ब ओथ्याङ्जे सेर्‌दे चीत्देबे ङैदे चै तङ अङ्‍खू, हन्‍छ्वाब ङैप्रे ख्‍यब मीयूदे लादे चूङ्दे स्‍योल्‍देबे ङैने दमस्‍कसने रेत्‍दे।
ACT.22.12	“हननिया यब मी त्‍या ख्‍य। ङू मोशादे पीनब नियम अनुसार फरब परमेश्वर मन्‍देब मी ख्‍य, मेस्‍ये दमस्‍कसने टूङब मीयू क्वादेने ङूने गेसेन् चे ख्‍य। 
ACT.22.13	ङै ट्‌याने ङू रदे, मेस्‍ये मेर्‌देबे ङैने यदे, ‘च्योन् शाऊल, फेरि तङ ख्व कयूस्स्य।’ ङैदे हन्‍छ्वाबने म्‍या तङ प्रेत्‍दे मेस्ये ङूने तङ्दे।
ACT.22.14	“होर्‌दे ङूदे यदे, ‘ङीनजे मेमेजे परमेश्‍वरदे ङूजे इच्छा नदे स्‍येस्य, मेस्ये हम्‍ब धार्मिक पतीने तङने, होर्‌दे ङूजे ङूर्‌जे पो ङ्‍यीनजे लागि नने सेल ख्यङ्। 
ACT.22.15	चेनेयलो नदे ङूजे साक्षी क्‍यूत्‍देबे रङ्सेदे तङब मेस्‍ये तब पो मीयू क्वाजे खूम्‍ने स्‍य्‍वे पर्‌दीय। 
ACT.22.16	जेम्से चैने गला चे? लङ् मेस्ये बप्‍तिस्मा कीन्, होर्‌दे येशूजे मीन् गोम्‍देबे रङ्सेजे पाप ठू।’
ACT.22.17	“यरूशलेमने ल्‍वारमेस्‍ये ङ मन्दिरने सूर् त्‍या क्‍यूत्‍देबे प्रार्थना चीत्‍दे। 
ACT.22.18	ङूदे ङैने येरे येनब ङैदे तङ्दे, ‘छ्‍योटो प्रदेबे यरूशलेमदे योङ्ब, चेनेयलो ङैजे बारेने नदे पीनब गवाही थमयूदे ग्रहण चीस्स्ये त्‍वो।’
ACT.22.19	“ङैदे यदे, ‘ओ प्रभु, ङैदे सभा-कीम् त्‍या-त्‍याने गीलीदेबे नैफ्‍याने विश्‍वास चेब मीयूने झ्यालखान‍ने स्‍योप्देबे ठरेब थमयू खोत्‍तादेने थाने ख्यङ्। 
ACT.22.20	नैजे साक्षी पीनब स्तिफनसने सेप्प ङैये ट्‌यानेने मेर्‌देबे ठीक ख्यङ् यदे, ङूने सेब मीयूजे कोला रेन्देबे टूङ्दे।’ 
ACT.22.21	“होर्‌दे प्रभुदे ङैने यदे, ‘प्र, चेनेयलो ङ नने यहूदी तेब मीयूट्‌याने चीन्‍तङ्-चीन्‍तङ्सेमे कूल्‍बीय’।”
ACT.22.22	थमयूदे पावलजे पो अन्‍छ्वासेमे त्‍या तदे, मेस्‍ये येरे यदेबे थमयू के केन् योन्‍देबे पारा पूत्‍दे, “येर मी संसारदे हर्‍दीपीस्‍य। चेनेयलो हम्‍ब बच्‍दे खल्जे त्‍वो।”
ACT.22.23	थमयूदे रङ्से कोला प्र्याङ्दे मेस्‍ये धूलो लङ्देबे पारा पूत्‍दे। 
ACT.22.24	सिपाईजे पात्‍ता केन् मीदे हुकुम चीत्‍दे, “हम्‍ब ब्‍यारेक नङ्ने रेस्‍स्‍य, मेस्‍ये कोर्रा लैदीदेबे जाँच‍दीस्‍य, चेने ङूजे विरुद्धने थमयू येर्‌बे पारा पून्‍न ख्यङ्।” 
ACT.22.25	होर्‌दे कन्‍छ्वाब पावलने थमयूदे खूस्‍यजे थबदे ख्‍यादे, हन्‍छ्वाब पावलदे ट्‌याने मेर्‌नब कप्‍तानने लोत्‍दे, “दोष त्‍वब रोमी नागरिकने कोर्रादे ठरेब न्यायदे पीन्क्‍या?”
ACT.22.26	कप्‍तानदे अम्‍ब तदेबे सिपाईजे पात्‍ता केन् मीट्‌याने रदेबे येरे यदे, “नदे च चे मे? चेनेयलो अम्‍ब मी रोमजे नागरिक टोङ्।”
ACT.22.27	होर्‌दे सिपाईजे पात्‍ता केन‍् मी रदेबे पावलने लोत्‍दे, ङैने य, न रोमी नागरिक औं?
ACT.22.27	ङूदे यदे, “अँ।”
ACT.22.28	सिपाईजे पात्‍ता केन् मीदे जवाफ पीन्‍दे, “ङैदेब अम्‍ब नागरिकजे हक कूम नोर‌्‌ फादेबे कीन ख्यङ्।”
ACT.22.28	पावलदे यदे, “तर ङब जन्मेदेमेस्‍येने रोमी न।”
ACT.22.29	तर ङूने जाँच चेने तयार क्‍यून्‍‍नब मीयू क्वाने तूरून्‍तै हर्‌दीइ, मेस्‍ये पावल रोमी नागरिक टोङ् यदेबे था प्रेत्‍देबे सिपाईजे पात्‍ता केन् मीये फैगदे, चेनेयलो ङूदे पावलने ख्‍या ख्‍य।
ACT.22.30	तर नैदेरेदे यहूदीयूदे पावलने खास कम्‍ब कारणदे दोष चेटोङ् हम्‍ब था प्रेजे लागि ङूने फाबीदे, मेस्‍ये पूस्‍र्‌या केन्‌यू क्वाने पात्‍ता केन् सभा‍ने फूङ् क्‍यूर् यदेबे हुकुम चीत्‍दे, होर्‌दे पावलने मो रेत्‍देबे थमयूजे खूम्‍ने मेर्‌से पीन्‍दे।
ACT.23.1	पावलदे पात्‍ता केन् सभातेले ताक-ताक लेजे ले चीत्‍देबे यदे, “च्योन्‌यू, दीनीसेमे परमेश्‍वरजे खूम्ने ङैदे शुद्ध विवेकदे जीया च ख्यङ्।”
ACT.23.2	अम्‍ब पोने पात्‍ता केन् पूस्‍र्‌या हननियादे पावलजे ट्‌याने मेर्‌नब मीयूने ङूजे ङूर्‌ने केर्‌पूबी यदेबे हुकुम पीन्‍दे।
ACT.23.4	होर्‌दे ट्‌याने मेर्‌नब मीयूदे यदे, “नदे परमेश्‍वरजे पात्‍ता केन् पूस्‍र्‌याजे चेने न-प्वे?”
ACT.23.7	ङूदे येरे यमेस्‍ये फरिसीयू मेस्ये सदुकीयू नङ्ने पो अम्‍मील्‍ले क्‍यूत्‍देबे मी हुल‍जे फाटो क्‍यूरी। 
ACT.23.8	चेनेयलो सदुकीयूदे य ख्यङ् यी सीबदेबे सोम्बो क्यूरब, स्वर्गदूत, आत्मा यब चैत्‍याये त्‍वो। तर फरिसीयू हम्‍ब टक्‍कने मन्‍दे ख्यङ्।
ACT.23.9	हैयाने बेस्‍से पारा पूत्‍देबे फरिसी हुल‍जे कोइ पन्डेयू मेर्‌देबे येर्‌बे यदेबे विरुद्ध चे मैदे, “अम्‍ब मीने ङीदे अन्ज्‍य चैत्‍याये अम्‍प्रे। कादेये आत्मा या स्वर्गदूत‍दे ङूने येरे य ख्यङ् यलो च क्यूत्दे स्व?” 
ACT.23.10	हैयाने सोरो कूम विरुद्ध क्‍यूरमेस्‍ये थमयूजे लादे पावल लूछ्तीकने यदेबे फदेबे सिपाईजे पात्‍ता केन् मीदे सिपाईयूने मो गीलीदेबे ङूने थमयूजे अन्द्रगूङ्दे जबरजस्ती रेत्‍देबे ब्‍यारेक नङ्ने कूब यदेबे सिपाईयू कूल्‍बीदे।
ACT.23.11	नेदेरे मून्‍दे प्रभुदे ङूट्‌याने मेर्‌देबे यदे, “बोङ् ची, पावल, चेनेयलो केर्‌बे नदे यरूशलेमने ङैजे बारेने गवाही पीन्‍दे, होरप्रने नदे रोमनेये गवाही पीन पर्‌दीय।”
ACT.23.12	नप्‍दे म्‍यातङमेस्‍ये यहूदीयू टक्‍कने फूङ् क्‍यूत्‍देबे पावलने अन्‍सेत्दासेमे चैत्‍याये च-थूङ अन्‍ची यदेबे कसम चदे। 
ACT.23.13	अम्‍ब फूतूर् च्वब मीयू ङ्यील्‍लङ्यली थेप्‍ने ख्‍य। 
ACT.23.14	थमयू पूस्‍र्‌या केन्‌यू मेस्‍ये धर्म-गुरुयू ट्‌याने गीलीदेबे यदे, “पावलने अन्सेत्‍तासेमे ङी चैत्‍याये अन्‍च यदेबे पक्क कसम च ख्यङ्। 
ACT.23.15	अम्‍ब कारण नमयू मेस्ये पात्‍ता केन् सभा मील्‍लीदेबे सिपाईजे मी केन्‍ने बिन्ती ची, होर्‌दे हम्‍ब मुद्दाजे अझ ठीक चेलाबे चे पर्‌दीय यब ङ्‍यूङ् चीत्देबे पावलने योन्। होर्‌दे ङी ङू अने रबीतीक्ने सेने तयार क्‍यून्‍नीय।”
ACT.23.16	होर्‌दे पावलजे कून्दे अम्‍ब पो था प्रेत्‍देबे ब्‍यारेक नङ्ने गीलीदेबे पावलने स्‍योम्‍मीदे।
ACT.23.17	होर्‌दे पावलदे कप्‍तानयू नङ्ने त्‍याने कोदेबे यदे, “अम्‍ब स्‍योर्‌बने सिपाईजे पात्‍ता केन् मी ट्‌याने सब, चेनेयलो अम्बजे ङूप्रे य पर्‌देब पो त्‍या ङ्‍ही ख्यङ्।”
ACT.23.18	होरेक्‍यूत्‍देबे ङूदे ङूने टेल्‍देबे सिपाईजे पात्‍ता केन् मीट्‌याने स्‍योल्‍गीदेबे यदे, “कैदने ख्‍यब पावलदे ङैने कोदेबे अम्‍ब स्‍योर्‌बने नैट्‌याने स्‍योल्‍गी य ख्यङ्, नने य पर्‌देब पो त्‍या ङ्ही ख्यङ् योन्?”
ACT.23.19	सिपाईजे पात्‍ता केन् मीदे ङूजे ला चूङ्देबे छीत्‍या तीलाने कूदीदेबे आलाक्के लोत्‍दे, नदे ङैने य पर्‌देब पो च ख्यङ्?”
ACT.23.20	ङूदे यदे, “यहूदीयूदे पावलजे बारेने अझ चेलाबे ल्वेब ङ्यूङ् चीत्‍देबे नैदे ङूने पात्‍ता केन् सभाने सीक यदेबे नैप्रे बिन्ती चेब मोतो चे ख्यङ्। 
ACT.23.21	तर नदे थमयूजे पो अम्‍मन्दीलाची, चेनेयलो थमयू नङ्ने ङ्यील्‍लङ्यली थेप् मीयूदे ङूने अन्सेत्‍तासेमे चैत्‍याये च-थूङ अन्‍चेब क‍सम चदेबे ङूने सेने च्‍यूक्‍दीदेबे टून ख्यङ्, मेस्‍ये जेम्से थमयू नैजे वचनजे आशा चीत्‍देबे तयार क्‍यून्‍न ख्यङ्।”
ACT.23.22	अम्‍ब कारणदे सिपाईजे पात्‍ता केन् मीदे हम्‍ब स्‍योर्‌बने येरे यदेबे कूल्‍बीदे, “नदे ङैने अम्‍ब खबर पीनब पो सूनेये अन्‌-स्योल्लाची।”
ACT.23.23	होर्‌देङ्‍येदे ङूदे कप्‍तानयू नङ्जे मी ङ्‍हीने कोदेबे यदे, “दीनी मून्‍जे गू तप बीलतेले सै ङ्‍ही सिपाईयू, सोम्लङ्दे च्‍यू जना तने टब मेस्‍ये सै ङ्‍ही भाला छासे रब कैसरियासेमे प्रने तयार चीती। 
ACT.23.24	होर्‌दे पावलजे लागिये तजे चजो-पजो ची, मेस्‍ये ङूने चेलाबे हाकिम फेलिक्स ट्‌याने सब।” 
ACT.23.25	ङूदे अम्‍ब किसिम‍जे चिट्ठीये लिख्दीदे:
ACT.23.26	“मान चेपर्‌देब हाकिम फेलिक्सने, ङ क्‍लौडियस लुसियसजे नमस्‍कार! 
ACT.23.27	अम्‍ब मीने यहूदीयूदे चूङ्देबे सै मे ख्‍य, तर अम्‍ब रोमी नगरिक टोङ् यदेबे ङैदे था प्रेत्‍दे फौजप्रे हैयाने फ्‍योइदेबे अम्‍बने छूर्‌तीदे। 
ACT.23.28	थमयूदे ङूने चेने दोष चे टोङ् यदेबे था प्रेजे लागि ङैदे ङूने यहूदीयूजे पात्‍ता केन् सभाने रेत्‍दे। 
ACT.23.29	थमयूदे मोशाजे नियमजे पोने पावलने दोष चे टोङ्। तर अम्बने से पर्‌देब मेस्‍ये कैद चेपर्‌दे लायकजे दोष ङैदे चैत्‍याये प्रे अन्‍खू। 
ACT.23.30	अम्‍ब मीजे विरुद्धने फूतूर् चीन्‍न ख्यङ् यब पोजे सूचना ङैने पीन्‍को, मेस्‍ये अम्‍बने तुरुन्तै नैजे खूम्‍ने कूल्‍बे ख्यङ्, मेस्‍ये अम्‍बजे विरुद्धने दोष लैदेब मीयूनेये नैजे खूम्‍ने बयान पीन् यदेबे हुकुम चे ख्यङ्।”
ACT.23.31	होरेक्‍यूत्‍देबे आज्ञा प्रेमेस्‍ये सिपाईयूदे पावलने मून्‍देने एन्‍टिपाट्रिसने सयीदे। 
ACT.23.32	सूजो दिनने तने-टब मीयूने पावलप्रे प्रजे लागि जीम्म पीन्देबे सिपाईयू ब्‍यारेकने ल्‍वारदे। 
ACT.23.33	कैसरियाने फ्‍योयेङ्‍येदे थमयूदे हाकिमने चिट्ठी पीन्देबे पावलनेये ङूजे खूम्‍ने सूम्दीपी‍दे। 
ACT.23.34	ङूदे चिट्ठी छ्‍वेमेस्‍ये ङू कम्‍ब जिल्‍लाजे यदेबे लोत्‍दे। ङू किलिकियाजे यदेबे था प्रेमेस्‍ये ङूदे यदे, 
ACT.23.35	“नने दोष लैदेब मीयू रमेस्‍ये नैजे मुद्दा ङ्यीन्क्‍य।” होर्‌दे ङूदे ङूने हेरोददे बन्‍तेब दरबारने ये यदेबे हुकुम चीत्‍दे।
ACT.24.1	ङर्‌याङ्‍येदे पात्‍ता केन्ब पूस्‍र्‌या हननिया मेस्ये कोलाप्र धर्म गुरुयू, तर्तुल्लस यब न्याय चेब मी त्‍याप्रे हैयाने रदे, मेस्‍ये थमयूदे पावलजे विरुद्ध हाकिमजे खूम्‍दे मुद्दा उजूर चीत्‍दे। 
ACT.24.2	पावल हैयाने योनमेस्‍ये तर्तुल्लसदे ङूने येरे यदेबे दोष लैदीदे, “खोत्‍तादेने सोरो मन्‍देब फेलिक्‍स, नदे ङीने सोरो ज्‍य शन्ति चीम्मीदे, मेस्‍ये नदे अम्‍ब जातजे लागि ज्य सूसाल्तेब कामयू सुरु चे-ख्यङ्। 
ACT.24.3	का-मुलुक‍ने अम्‍ब पोने ङीदे येतार्‌ने मन्‍दीय मेस्‍ये नने धन्यावाद पीन्क्‍य। 
ACT.24.4	तर नैजे कूम सेमे अन्स्‍य ङीजे बिन्ती ठून्‍यात्‍यानेये दया चीत्‍देबे ङ्यीम्मी। 
ACT.24.5	“चेनेयलो ङीदे अम्‍ब मीने केनेनेयली छरङ् पीनब, संसारभरीजे यहूदीयूजे अन्‍द्रने हुल‍दङ्‍गा मच्‍देब, मेस्‍ये नासरी यब हुल‍जे मूख्‍य अगुवाजे रूप्ने त्‍व ख्यङ्। 
ACT.24.6	ङूदे मन्दिर अपवित्र चेने बोङ् चे ख्‍य, तर ङूने ङीदे चूङ्दे। ङीदे मोशाजे नियम अनुसार न्याय चे ख्यङ्दे, 
ACT.24.7	तर सिपाईजे पात्‍ता केने मी लुसियस ङीट्‌याने रदेबे सोरो जबरजस्‍तीबे पावलने ङीजे लादे लेन्‍देबे कूतीदे, मेस्‍ये अम्‍बजे विरुद्धने दोष लैतेब मीयूने नैट्‌याने रब आज्ञा पीन्‍दे। 
ACT.24.8	जेम्से न रङ्सेदेने अम्‍बजे जाँच चील्‍लो ङीदे ङूने लैदेब दोषजे अम्‍ब पो क्वाने ङूदेने स्‍योत्‍देबे नदे था प्रे खूइय।”
ACT.24.9	हम्‍ब यहूदीयूदेये हम्‍ब पोयू क्वाने ठीक ख्यङ् यदेबे यदे।
ACT.24.10	हाकिम केन्दे ङूने पो क्‍यम् यदेबे लतप् चेमेस्‍ये पावलदे जवाफ पीन्‍दे, “कूम वर्षमेस्‍ये न यहूदी जातिजे न्याय चेब मी क्‍यूरब पो था क्‍यूत्‍देबे ङ रङ्से पक्षने सूग्‍देबे क्‍यम्क्‍य। 
ACT.24.11	नदे पत्‍त लैते खूइय ङ यरूशलेमने परमेश्वर पूस्तेने गीलेब बाह्र दिनयली थेप् अन्क्‍यूर ख्यङ्। 
ACT.24.12	थमयूदे सूमीप्रेये ङ सवाल-जवाफ चीन्‍नब अन्‍त्व ख्यङ्, मन्दिरने या सभा-कीम्ने या सहरने जनतायूने लङ्देबे हुल‍दङ्‍गा चीन्‍नबये अन्त्व ख्यङ्, 
ACT.24.13	सूजोब मोने प्रेनूस्‍य थमयूदे ङैने दोष लैदेब गवाहीये थमयूप्रे त्‍वो। 
ACT.24.14	तर अम्‍ब पोये ङ यीय, कम्‍ब मुक्तिप्रेब लम्‍ने थमयूदे लूच्‍च यीय, हम्‍ब लम्‍ने प्रदेबे ङ ङीनजे मेमेजे परमेश्‍वरने पूस्तीय। होर्‌नेयली मोशाजे नियमने ख्यब पो मेस्ये अगमवक्तायूदे लिख्दीयेब धर्मशास्त्रजे पो क्वाने ङ विश्‍वास चीक्‍क्‍य। 
ACT.24.15	ङैदे थमयूदेप्र धर्मी मेस्‍ये धर्म त्वब थर् ङ्ही मीयू क्वाने सीबमेस्‍ये फेरि लङ्क्‍य यदेबे परमेश्वरने ङैदे आशा चे ख्यङ्। 
ACT.24.16	होरेक्‍यूत्‍देबे परमेश्‍वरप्रे मेस्ये मीयूप्रे ङ येतार्‌ने शुद्ध विवेक येने बोङ् चीक्‍क्‍य। 
ACT.24.17	“कूम वर्ष गीलेङ्येदे ङ रङ्से यहूदी अत-च्योनयूने दानयू पीनने मेस्‍ये परमेश्‍वरने बलि चेर्‌तेस्ये यदेबे यरूशलेमने र ख्य। 
ACT.24.18	थमयूदे ङैने मन्दिरने तूब शुद्ध क्‍यूरब पेकये ङैदे पूरा चीक्‍क ख्‍य। हैयाने चूक्लीत्या हुलये त्‍व ख्य, पाराये अम्‍पून्‍नू तर हैयाने एशियाजे कोइ कोइ यहूदीयू ख्‍य, 
ACT.24.19	थमयू यैयाने नैजे खूम्‍ने मेर्‍रपर्‌ते ख्‍य। ङैजे विरुद्धने य पर्‌देब पो ख्यङ्लो थमयूदे दोष लैदे ख्‍व ख्यङ्दे। 
ACT.24.20	या पात्‍ता केन् सभाजे खूम्ने ख्यङ्ब ङैजे नोकोस् च प्रेख्य चूजो अम्ब मीयू रङ्सेदेने यैयाने यस्‍ये। 
ACT.24.21	पोब च यलो, अम्ब तीत्‍यात्‍यामे ख्यङ्, हम्‍ब ङैदे थमयूजे अन्‍द्रने मेर्‌देबे हूत्दे पारा पूत्देबे येक ख्‍य, ‘सीयेबदे फेरि सोम्‍बो ‍क्‍यूक्‍क्य यब पोजे बारेने दीनी नमयूजे खूम्ने ङैजे मुद्दा चील्‍लीन ख्यङ्’।’’
ACT.24.22	अम्‍ब शिक्षाजे बारेने फेलिक्सने साप्‍ताजे ज्ञान ख्‍यबदे ङूदे अम्‍ब पोयू तमेस्‍ये थमयूने येरे यदेबे टर्‌दीदे कूल्‍बीदे, “सिपाईजे पात्‍ता केन् मी लुसियस अने रमेस्‍ये ङैदे नमयूजे मुद्दा फैसला चीम्‍मीय।” 
ACT.24.23	होर्‌दे ङूदे पावलने सिपाईदे सुरक्षा ची मेस्ये छीत्या ङूजे रङ्से सूर्‌ये चीस्‍स्‍येपीन्, तर ङूजे हर्‌जोजे पो पूरा चेने अन्-कालाची यदेबे कप्‍तानने आज्ञा पीन्‍दे।
ACT.24.24	ते-दिनङ्येदे फेलिक्‍स ङूजे यहूदी मज द्रुसिल्‍ला‍ने प्रेटेल्‍देबे रदे, मेस्‍ये ङूदे पावलने कोदेबे ख्रीष्‍ट येशू फ्‍याने चेब विश्‍वासजे बारेने ङूदे क्‍यमब पोयू सेम् पीन्देबे ङ्यीन्‍दे। 
ACT.24.25	पावलदे धार्मिकता, सैदेख्‍वब, मेस्‍ये ङ्‍येदे क्यूरब न्यायजे बारेने सवाल-जवाफ चीप्‍प फेलिक्स आतीकदे, मेस्‍ये येर्‌बे यदे, “चूजोब प्र, मौका पर्‌देब बीलने ङैदे नने क्वस्ये।” 
ACT.24.26	कादेये पावलदे नोर‌्‌ पीन्‍की यब आशाये चे ख्‍य। अम्‍ब कारणदेये फेलिक्सदे ङूने घरी-घरी कोदेबे बात् चे ख्‍य।
ACT.24.27	तर वर्ष ङ्‍ही ङ्येदे फेलिक्सजे सट्‍टने पर्किअस फेस्‍तस रदे, होर्‌दे फेलिक्‍सदे यहूदीयूने सूग्‍लाबे चेजे लागि पावलने झ्यालखान‍नेने हीत्‍देबे गीलीदे।
ACT.25.1	फेस्‍तस रङ्से नेने रदेबे सोम्म्या ङ्येदे कैसरियादे यरूशलेम गीलीदे। 
ACT.25.2	केन् पूस्‍र्‌यायू मेस्‍ये यहूदीयूजे मूख्‍य मीयूदे पावलजे विरुद्धने दोष लैदीदे, 
ACT.25.3	मेस्‍ये पावलने यरूशलेम कूल्‍बी यदेबे बिन्ती चैर्‌दीदे। चेनेयलो थमयूदे पावलने लम्ने रेनूबने सेब योजना बन्‍दीन ख्‍य। 
ACT.25.4	फेस्तसदे थमयूने जवाफ पीन्दे, “पावल कैसरियानेने स्योप्ये ख्यङ्, मेस्‍ये ङ रङ्सेये छ्‍योट्‍टोने होने ल्‍वाबीन ख्यङ्। 
ACT.25.5	नमयू नङ्जे नेतायू हैयाने ङैप्रे प्रस्‍य, मेस्‍ये पावलने चत्या अन्ज्य खराब ख्यङ्‍यलो ङूने दोष लैदीस्य।”
ACT.25.6	थमयूप्रे ङू येर्‌या-च्‍यूर्‌या दिनयली थेप् अन्‍टूङ्लाबे कैसरिया ल्‍वारदे, मेस्‍ये हम्‍बजे नैदेरेदेने न्याय चीप्प टूङब नेने टूङ्देबे ङूदे पावलने रेब हुकुम चीत्‍दे। 
ACT.25.7	पावल मेस्‍ये यरूशलेमदे रब यहूदीयू ङूजे तीला-छोला मेर्‌स्‍ये पीन्‍दे, मेस्‍ये पावलजे विरुद्धने थर्-थर्‌जे दोष लैदीदे, थमयूदे हम्‍बजे प्रमाण पीन अन्‍खू।
ACT.25.8	पावलदे रङ्से पक्षने क्‍यम्देबे यदे, “ङैदे यहूदीयूजे नियमजे विरुद्धने मन्दिरजे विरुद्धने, मेस्‍ये कैसरजे विरुद्धने चैत्‍याये अपराध अन्चीक्‍क।”
ACT.25.9	तर यहूदीयूने सूग्‍ला चेस्‍ये मन्‍देबे फेस्तसदे पावलने यदे, “न यरूशलेमने प्रदेबे हैयाने ङैजे खूम्‍ने अम्‍ब पोजे बारेने इन्‍साफ चीस्‍य मन औं?”
ACT.25.10	तर पावलदे यदे, “कैसरजे न्याय-चीप्प टूङब नेजे खूम्‍ने ङ मेर्‌न ख्यङ्, हैयाने ङैजे इन्‍साफ क्यूरपर्‌तीय। ङैदे यहूदीयूने अन्ज्‍य चैत्‍याये अन्चीक्‍क, हम्‍ब नदे चेलाबे थाने ख्यङ्। 
ACT.25.11	कादेये ङ अपराधी ख्यङ्, मेस्ये सेब दण्ड प्रेब खालजे काम ङैदे चीक्क ख्यङ् यलो सीबने ङ तयार ख्यङ्। तर कादेये थमयूदे ङैने लैदेब दोष तम्दम् त्वोदे यलो ङैने थमयूजे लाने सूदेये सूम्‍दीबे अन्‍खू। ङ कैसर ट्‌याने बिन्ती चीक्‍क्‍य।”
ACT.25.12	होर्‌दे फेस्तस‍दे मोतो पीनब मीयूप्रे मोतो चीत्‍देबे यदे, “नदे कैसरजे ट्‌याने बिन्ती चेर्‌दीय यदे। होरेक्‍यूत्‍देबे ङ नने कैसर ट्‌याने कूल्‍बीय।”
ACT.25.13	तेदिन ङ्येदे मूरुम् अग्रिपास मेस्ये ङूजे स्‍यङ् बरनिकी फेस्‍तसने स्वागत चेने कैसरिया रदे। 
ACT.25.14	थमयू होने कूम दिन टूङमेस्‍ये फेस्तसदे पावलजे मुद्दा मूरुम्जे खूम्ने येरे यदेबे स्‍योत्‍दे, “फेलिक्‍सदे कैदने स्य्वोप्देबे हीदेब मीत्‍या येने ख्यङ्, 
ACT.25.15	अम्‍बजे बारेने, ङ यरूशलेमने ख्‍यङ्ब, पूस्‍र्‌या केन्‌यूप्रे यहूदीयूजे धर्म-गुरुयूदे ङूजे विरुद्धने दोष लैदीदेबे ङूने दण्ड पीन पर्‌दीय यदेबे बिन्ती चे ख्‍य।
ACT.25.16	“तर ङैदे थमयूने यदे, ‘मीने दोषी अन्ठर्‌दीतासेमे रोमी सरकारजे दण्ड पीनब चलन त्‍वो। दोष लैदेब मीदे दोष प्रेब मीजे खूम्‍दे रङ्से पो स्‍य्‍वेब मौका प्रेपर्‌दीय।’ 
ACT.25.17	कन्‍छ्वाब थमयू फूङ् क्‍यूत्‍देबे अने रदे, ङैदे अन्कलाबे नैदेरेदेने न्याय चेब टूङब नेने टूङ्देबे ङूने अने सीक यदेबे हुकुम पीन्‍दे। 
ACT.25.18	कन्‍छ्वाब दोष तनब मीयू मेर्‌दे ङैदे मनप्र ङूजे लागि थमयूदे अन्ज्‍य पो चैत्‍याये तन अन्खू। 
ACT.25.19	तर थमयूजे सेम् लो अम्मील्‍ले क्‍यूरब पोब थमयूजे धर्म मेस्‍ये सीयेब येशूजे बारेने टोङ्, पावलदे अझ येशू सोम्‍बो ख्यङ् यदेबे पक्क चेख्यङ्। 
ACT.25.20	होरेक्‍यूत्‍देबे अम्‍ब पोजे जाँच चेब बारेने ङ अल्मल् क्यूत्देबे अम्‍बजे बारेने छलफल चेने यरूशलेमने प्रतीङ् रइर यदेबे ङूने ङैदे लोत्‍दे। 
ACT.25.21	तर पावलदे कैसरजे फैसला अन्क्‍यूत्‍दासेमे स्‍योप्‍देने येन यदेबे बिन्ती चेब कारणदे ङूने मूरुम् कैसरट्‌याने अन्‍कूल्‍बीदासेमे ङूने लेब सीन्त्री येनब हुकुम पीन्‍दे।”
ACT.25.22	हन्‍छ्वाब अग्रिपासदे फेस्तसने यदे, “अम्‍ब मीजे पो ङैदेये ङीन प्रेल्‍लो क्‍यूर ख्यङ्दे।” होर्‌दे ङूदे यदे, “नैदे नदे ङ्यीन प्रेक्‍क्‍य।”
ACT.25.23	नैदेरेदे अग्रिपास मेस्ये बर‌निकी बेस्से केन् गेसेन् प्रेत्‍देबे रदे। थमयू सिपाईजे मी केन्‌यू मेस्‍ये सहरजे मूख्‍या मीयूप्रेप्रे सभा-कीम्‍ने टूङ्दे। होर्‌दे फेस्तसजे हुकुम प्रेत्‍देबे पावल सभाने रेत्‍दे। 
ACT.25.24	फेस्तसदे यदे, “मूरुम् अग्रिपास मेस्‍ये यैयाने ख्यब भलादमी मीयू, नमयूदे अम्‍ब मीने तङ्न ख्यङ्, ङूजे बारेने पूरा यहूदीयूदे ‘अम्‍ब मी जेम्‍से सोम्‍बो येन खल्‍जे त्‍वो’ यदेबे यरूशलेमने मेस्ये अन्-यानेये ङैप्रे बिन्ती चे ख्‍य। 
ACT.25.25	तर ङैदे अम्‍ब मीने ज्‍यान सजाइ पीन खल्‍जे दोष चैत्‍याये त्‍व अन्खू। तर ङू रङ्सेदेने कैसर ट्‌याने बिन्ती चेब कारणदे ङैदे ङूने कैसर ट्‍याने कूल्‍बेब पक्‍क चीत्‍दे। 
ACT.25.26	अम्‍बजे बारेने ङैदे ङैजे मूरुम्ने लिख्‍देने पर्‌देब पोयू चैत्‍याये अन्तङ्। होरेक्‍यूत्‍देबे ङैदे ङूने नमयूजे खूम्ने, मेस्‍ये खास रूप्‍ने, ओ मूरूम् अग्रिपास, नैजे खूम्ने रे ख्यङ्, ङीदे अम्‍बजे जाँच चीक्कमेस्येब ङैदे चत्‍या लिख्देब पो प्रेक्‍की यब आशा चेख्यङ्। 
ACT.25.27	चेनेयलो कैदने टूनब मीजे विरुद्धने दोष चैत्‍याये अन्‍स्‍योत्‍तासेमे ङूने सीत्‍तीने झ्यालखान‍ने कूल्‍बेब ङैने ज्‍य अन्‍थे।”
ACT.26.1	अग्रिपासदे पावलने यदे, “नने रङ्सेजे पक्षने क्‍यमब हक ख्यङ्।”
ACT.26.1	होर्‌दे रङ्से ला तान्तीदेबे पावलदे रङ्से जूक्‍तेजे लागि क्‍यम मैदे: 
ACT.26.2	“ओ मूरूम् अग्रिपास, यहूदीयूदे ङैने लैदीनब साप्‍ता दोषजे बारेने दीनी नैजे खूम्ने ङैदे रङ्से जूक्‍तेने क्‍यम प्रेत्‍देबे ङ रङ्सेने भाग्यमानी मन ख्यङ्। 
ACT.26.3	यहूदीयूजे साप्‍ता छ्‌यप् मेस्ये सवाल-जवाफजे पोने नदे बेस्‍से चेलाबे था ख्‍यबदे, ङैजे बयान अन्-आतीलाबे ङ्यीम्‍मी यदेबे ङ बिन्ती चीक्‍क्‍य।
ACT.26.4	“ङैजे जातिजे अन्‍द्रने मेस्‍ये यरूशलेमने सुरुमेस्‍ये ङैजे स्‍योर्‌ब जीयाजे बीलमेस्‍येदे ङैजे जीयाजे आनिबानि यहूदीयूने था ख्यङ्। 
ACT.26.5	कूम सेमेमेस्‍ये थमयूने थाने ख्‍यब पो ख्यङ्, ङीन्जे धर्मजे कट्टर हुल नङ्ने ङैदे फरिसी त्या क्यूत्देबे रङ्से जीया च ख्य। थमयूदे चैतीदेयलो अम्‍ब पोजे गवाही पीन खूइय। 
ACT.26.6	परमेश्‍वरदे ङीजे मेमेने चीतेब कबुल‍ने ङैदे आशा चेब कारणदे दीनी ङ अम्‍ब मुद्दाने मेर्‌न ख्यङ्। 
ACT.26.7	ङीजे बाह्र खलकदे अम्‍ब आशा चीत्‍देबे नो-मून् सेम् त्‍या क्‍यूत्‍देबे पूस्‍ते ख्यङ्, मेस्‍ये अम्‍ब आशाजे लागि यदेबे, ओ मूरूम्, यहूदीयूदे ङैने दोष लैदे ख्यङ्। 
ACT.26.8	परमेश्‍वरदे सीयेब मीयूने सोम्‍बो चीक्‍क्‍य यब पो चेने नमयू सूदेये अम्‍पत्‍‍ते?
ACT.26.10	ङैदे यरूशलेमने होरेने चीत्‍दे, मेस्‍ये पूस्‍र्‌या केन्‌यू ट्‍यादे हुकुम प्रेत्‍देबे परमेश्‍वरजे पवित्र मीयू कूमने ङैदे झ्यालखान‍ने चङ्स्‍ये पीनत्‍या दी, तर थमयूने सेप्प थमयूजे विरुद्धने ङैदे ङैजे मन्‍जुरीये पीन्‍दे।
ACT.26.11	कूम खेप् ङैदे थमयूने ‘जेम्सेमेस्‍ये नासरतजे येशूने विश्‍वास अन्ची’ यसे पीनने सभा-कीम्‌यूने जबरजस्‍ती सजाइ पीन्स्‍ये पीन्‍दे। ङ थमयू तङ्देबे छीदे मूत्‍ते क्‍यूत्‍देबे फीजे सहरयूनेये प्रदेबे ङैदे थमयूने सतनम् चीत्‍दे।
ACT.26.12	“येर्‌बे केन् पूस्‍र्‌यायूजे हुकुम मेस्‍ये आज्ञाजे चिट्ठी प्रेत्‍देबे ङ दमस्‍कस सहरतेले गीलीदे। 
ACT.26.13	ओ मूरुम्, नो-गूङ्ब ङैदे स्वर्गदे मीयायली थेप् ओथ्याङ् सेर् तङ्दे, अम्‍ब ङ मेस्‍ये ङैप्रे प्रेनब ख्योन्‌यूजे ख्‍यूरीरी चेम्‍केतीन ख्‍य। 
ACT.26.14	कन्‍छ्वाब ङी क्वाने सने क्‍यरीदे, हन्‍छ्वाब हिब्रू केदे ङैने येरे येनब आवाज ङैदे तदे, “शाऊल, शाऊल, न ङैने चेने सतनम् चे? चूम्‍स्‍याने त्‍वाक्‍कैदे खान्दीब ननेने नैय।”
ACT.26.15	होर्‌दे ङैदे यदे, “ओ प्रभु, न सू स्व?’
ACT.26.15	प्रभुदे यदे, ‘ङ येशू न, ङैने नदे सतनम् चीन्‍न ख्यङ्। 
ACT.26.16	तर लङ् मेस्‍ये रङ्सेजे तोप्‍ने मेर्‌, चेनेयलो ङैने नदे तङब मेस्‍ये ङैदे नने तनब पोजे लागि सेवा चेब मेस्‍ये साक्षी जूर्‌तेस्‍ये मन्‍दे ङ नैट्‌याने तङ्‍रदे। 
ACT.26.17	ङ नने नैजे रङ्सेजे जाति मेस्ये यहूदी तेब मीयूप्रे जूक्‍ती मीय। ङ नने यहूदी तेबयू ट्‍याने कूल्‍बीय, 
ACT.26.18	यी नदे थमयूजे म्‍या पूक्‍मी, मेस्‍ये थमयू मून्‍दूङ्दे ओथ्याङ् तेले, मेस्‍ये शैतान‍जे शक्तिदे परमेश्‍वर तेले ल्‍वारस्‍य। येरेने थमयूदे पापजे क्षमा प्रेक्‍क्‍य मेस्‍ये ङै फ्‍याने विश्‍वास चीत्‍देबे पवित्र क्‍यूरेब मीयूजे ने थमयूदेये प्रेक्‍क्‍य।’
ACT.26.19	“होरेक्‍यूत्‍देबे, मूरुम् अग्रिपासदे, स्वर्गजे दर्शनने ङैदे अम्‍‍मन्दे चेअन्खू। 
ACT.26.20	तर सुरुने दमस्‍कसने, होर्‌दे यरूशलेमने मेस्‍ये यहूदियाभरीजे देशयूने टूङब मीयूने, मेस्‍ये यहूदी तेब मीयूनेये पश्‍चात्ताप चीत्‍देबे परमेश्‍वरतेले ल्‍वाख मेस्‍ये रङ्सेजे पापये क्यापीदेबे ज्‍य काम ची यदेबे ङैदे प्रचार चीत्‍दे। 
ACT.26.21	होरेक्‍यूत्‍देबे यहूदीयूदे ङैने मन्दिरने चूङ्देबे सेमेदे। 
ACT.26.22	दीनीजे दिनसेमे परमेश्‍वरदे ङैने साक्‍तीमे ख्यङ्। होरेक्‍यूत्‍देबे केन् चीद क्वानेने गवाही पीने-पीने ङ अने मेर्‌न ख्यङ्। अगमवक्तायूदे मेस्‍ये मोशादे क्‍यम्‍कब वचन पक्‍कने पूरा क्‍यूक्‍क्‍य यब पोत्यामे यदे, ङैदे सूजो चैये अन्‌-येक- 
ACT.26.23	थमयूदे य ख्‍य, यी ख्रीष्‍टदे छर्‌ङ् प्रेने पर्‌दे ख्यङ्, सीबदेबे सोम्‍बो क्‍यूरबयू नङ्ने पात्‍ता खूम् ङू क्‍यूत्‍दे, मेस्‍ये ङूदे रङ्से जात मेस्‍ये यहूदी तेब मीयूनेये ओथ्याङ् पीन्क्‍य।”
ACT.26.24	ङूदे रङ्से जूक्‍तेब पोयू क्‍यम्‍ब फेस्तसदे के केन् योन्‍देबे यदे, “या पावल, न पर क्‍यूरे औ,, नैजे कूम विद्यादे नने पर चीक्‍क ख्यङ्।”
ACT.26.25	तर पावलदे यदे, “गेसेन् चेपर्‌देब फेस्‍तस, ङ पर दी, तर ङ सत्य ख्यङ्, मेस्‍ये ज्य बुद्धिजे पोयू क्‍यम्क्य। 
ACT.26.26	मूरुम् अग्रिपासने अम्‍ब साप्‍ता पो था ख्यङ्, ङूजे खूम्ने ङ अम्‍फलाबे य खूइय। ङूदे पक्‍कने अम्‍ब पोयूने चेलाबे ध्‍यान् पीन ख्यङ्, चेनेयलो अम्‍ब पोयू नङ्सूने चीक्‍क दी। 
ACT.26.27	मूरुम् अग्रिपास, नदे अगमवक्तायू फ्‍याने विश्‍वास चीक्‍क्‍या? ङैने था ख्यङ्, नदे विश्‍वास चे ख्‍यङ्।”
ACT.26.28	अग्रिपासदे पावलने यदे, “खात्यात्याने नदे ङैने ख्रीष्‍टियान बन्‍देब सेम् चे औ?”
ACT.26.29	तर पावलदे जवाफ पीन्‍दे, “खात्याने या कूम बीलने अम्‍ब सङ्लोयू क्‍यादेबे, नत्‍या दीलाबे दीनी ङैजे पो ङ्‍यीनब मीयू क्वाने ङप्रने क्‍यूस्‍स्‍य यदेबे ङ परमेश्‍वरने प्रार्थना चीक्‍क्‍य।”
ACT.26.30	होर्‌दे मूरूम्, हाकिम, बरनिकीजे मेस्‍ये हैयाने टूङब मीयू क्वाने लङ्दे। 
ACT.26.31	होर्‌दे थमयू योङ्‍रमेस्‍ये त्यात्याप्रे येरे यदेबे पो चीत्‍दे, “अम्‍ब मीदे प्राणजे दण्ड प्रे-पर्‌देब मेस्‍ये झ्यालखान‍ने चङ्बे लायकजे काम चैत्‍याये अन्चीक्‍क।”
ACT.26.32	अग्रिपासदे फेस्‍तसने यदे, “ङूदे कैसर ट्‌याने बिन्ती अन्चीक्‍क ख्यङ्लो अम्‍ब मीने क्यापीलीने क्‍यूर ख्यङ्दे।”
ACT.27.1	समुद्रदे प्रदेबे ङी इटालिया प्रपर्‌दीय यदेबे मोतो चेमेस्‍ये, थमयूदे पावलने सूजो झ्यालखान‍ने ख्‍यब मीयूप्रे युलियस यब मूरुम् केन् अगस्‍टसजे फौजजे कप्‍तान त्‍याजे जिम्माने क्यापीदे। 
ACT.27.2	एड्रामिटेनोसदे एशियाजे क्यू जाहजयू टूङब थर थरजे ने योङ्देबे प्रब क्‍यू जहाज त्‍याने टदेबे ङी प्रने सुरुचीत्‍दे। अरिस्‍तार्ख‌स यब थेसलोनिकेजे माकेडोनीजे मी त्‍या ङीप्रे ख्‍य।
ACT.27.3	नैदेरेदे ङी सीदोन‍ने फ्‍योयीदेबे रोक्‍तीदे। युलियसदे पावलने ङ्येम्‍देबे ङूजे ख्योन्‌यू ट्‌याने प्रदेबे कोला चैते हन्‍छ्वाने तोङ्मी यब आज्ञा पीन्‍दे। 
ACT.27.4	हैयादे क्‍यू जहाज फेरि समुद्रतेले गीलीदे, मेस्‍ये उन्‍दू चील्‍लीदेबे ङी साइप्रस तेले गीलीदे। 
ACT.27.5	किलिकिया मेस्ये पामफिलियाजे तीप्‍ल्‍या समुद्रने फ्‍योयेमेस्‍ये, ङी लुकियाजे माइरा यब सहर त्याने फ्‍योरदे। 
ACT.27.6	हैयाने इटालिया प्रब अलेक्‍जेन्‍ड्रियाजे क्‍यू जहाज त्‍या तूदेबे कप्‍तानदे ङीने हम्‍बने टस्ये पीन्‍दे। 
ACT.27.7	कूम दिनसेमे कोले-कोलेबे गीलीदेबे मूस्कील्‍बे क्‍नीडसने फ्‍योरदे मेस्‍ये उन्दूदे चीत्देबे थेप खूम् प्र-अन्‍ख्व क्यूत्देबे क्रेटजे सेन् क्‍यूत्‍देबे ङी सालमोनेजे न-न क्‍यूत्‍देबे गीलीदे। 
ACT.27.8	बेस्‍से मूस्‍यूल् क्‍यूत्देबे हम्बजे न-न क्‍यूत्‍देबे ङी सोरो ज्‍य क्‍यू जहाज टूङब नेजे समुद्र यब नेने फ्‍योरदे। हैयादे लासिया सहर ट्‌याने ख्‍य।
ACT.27.9	बील कूम चेके ख्‍य मेस्‍ये समुद्र फ्याने प्रबये सोरो फत्या क्यूर ख्‍य, मेस्‍ये बर्त टूङब बीलये गीलेजेनबदे, पावलदे थमयूने 
ACT.27.10	येरे यदेबे मोतो चीत्दे, “ख्योन्‌यू, अम्‍ब समुद्र फ्याने प्रबदे खाली जहाज मेस्‍ये अम्‍बजे मालसामानजे त्‍यामे नोक्सान दी, तर ङीनजे जीउ-ज्‍यानसजने फत्या मेस्ये नोक्सान क्यूक्की यदेबे ङ मन्‍‍न ख्यङ्।” 
ACT.27.11	तर कप्‍तानदे पावलजे पो यली क्यू-जहाज चील्‍लेब मी प्रे नोबोदे यब पोने थेप् पत्‍तीदे। 
ACT.27.12	ल्याङ् रब बील चजे लागि हम्‍ब क्यू-जहाज टूङ ने‍ ज्‍य त्‍व ख्‍य, होरेक्‍यूत्‍देबे कूम मीयूदे केरेबेनेयली हैयादे प्रदेबे फोनिक्स सहरने फ्‍योबने बोङ् चे यदेबे मोतो पीन्दे। फोनिक्‍सब क्रेटजे क्यू जहाज टूङब नेत्या ख्य, अम्ब दक्षिण-पश्‍चिम मेस्‍ये उत्तर-पश्चिम‍योर्‌तेले क्यून्‍नब ख्‍य।
ACT.27.13	कन्‍छ्वाब दक्षिण उन्दू सोलेबे चील्‍लीरदे, थमयूजे मतलब पक्क क्‍यूत्‍दे मन्‍देबे, क्यू-जहाजदे लङ्गर योन्‍देबे थमयू क्रेटजे न-न क्‍यूत्‍देबे प्रमे‍दे। 
ACT.27.14	तर खात्‍यालाबे हम्‍ब टापूदे बेस्‍से केन् उन्दू-झीरी रदे। हम्‍ब उत्तर-पूर्वजे ङ्हीने च्‍यूमब सोरो केन् उन्दू ख्‍य। 
ACT.27.15	कन्‍छ्वाब उन्दूदे क्यू-जहाज यूङ्देबे चील्‍ले अन्खू। मेस्‍ये ङीदे हम्‍बने केनेने प्रली प्रस्‍य यदेबे क्यापीदे। 
ACT.27.16	क्‍लौडा यब चीद टापू त्‍याजे नेने फ्‍योयेमेस्‍ये ङीदे मूस्कील्‍दे क्यू-जहाजजे डुङ्गाने जूक्‍दे खूदे। 
ACT.27.17	हम्‍बने तो लङमेस्‍ये थमयूदे मूती त्‍या योन्‍देबे क्‍यू-जहाजने नङ्दे ख्‍यारीदे, मेस्‍ये सीरटिस यब पीसजे धाप्ने फस्तीबने फदेबे थमयूदे पाल तेल्बीदे, मेस्‍ये क्‍यू-जहाज रङ्सेदेने क्‍यूने प्रमेदे। 
ACT.27.18	जेम्‍से उन्दूबे-च्वोदे ङीयूने सोरो ती-तप् छो-तप् चेमेदे, मेस्‍ये नैदेरेदे थमयूदे क्यू-जहाजजे मालसामान समुद्रने छाबेमेदे। 
ACT.27.19	होर्‌दे तेस्रो दिन थमयूदे रङ्सेजे लादेने क्यू-जहाज चील्‍लीब चैतेब सामानयूये समुद्रने छाबीदे। 
ACT.27.20	कूम दिनसेमे मीय, कर्‌चेन् चैत्‍याये तङ अम्‍प्रे। उन्दू केन् चील्‍लेजे चील्‍ले चीत्‍देबे आखिरीने ङीदे बच्‍दे प्रेक्की च यब आशाये क्यापीदे।
ACT.27.21	कूम दिनसेमे थमयू चैये अन्‍चलाबे टूङ ख्‍य। होर्‌दे पावलदे थमयूट्‌याने रदेबे यदे, “ख्योन्‌यू, नमयूदे ङैजे पो ङ्यीन पर्‌दे ख्‍य। क्रेटदे क्यू-जहाज चील्‍ले अन्क्‍यूर ख्यङ्, मेस्‍ये येर सकस् प्रे हानी नमयूदे सैदे अम्‍पर्‌ते ख्यङ्दे। 
ACT.27.22	जेम्से ङ यीय, बोङ् ची। नमयू नङ्ने सूजेये जीया प्रस्‍ये त्‍वो, तर क्यू-जहाजब नाश क्‍यूप्‍पीय। 
ACT.27.23	चेनेयलो ङ कम्‍ब परमेश्‍वरजे ख्यङ्, मेस्‍ये सूने ङ पूस्तीय, दीनी मून्‍दे ङूजे दूतत्‍या ङैट्‌याने मेर्‌रदे। 
ACT.27.24	ङूदे ङैने यदे, ‘पावल, अम्‍फलाची, न कैसरजे खूम्ने पक्‍कने मेर पर्‌दीय, मेस्‍ये ले, नैप्रे क्‍यू-जहाजने टब जती क्वाजे प्राण परमेश्‍वरदे नैजे लाने पीन ख्यङ्।’ 
ACT.27.25	होरेक्‍यूत्‍देबे ख्योन्‌यू, बोङ् ची। ङ परमेश्‍वरने विश्‍वास चीक्‍क्‍य, ङैने कर स्‍योते ख्‍य, ठ्‍याक्के होरने क्‍यूक्‍क्‍य। 
ACT.27.26	तर ङीनब कोइ टापू त्‍याने च्या-थूङ्बीय।”
ACT.27.27	तर कन्‍छ्वाब चौधौँ मून् क्‍यूरे ख्‍य, मेस्‍ये ङी एड्रियास समुद्रने ल्यान्द्‌याङ लीन्दीङ् क्यून्‍न ख्‍य, हन्‍छ्वाब मून्‍गूङ्तेले क्यू-जहाज चील्‍लेब मीयूदे ङीन समुद्रदे स-ट्‌याने फ्‍योबीन ख्यङ् यब सम् क्यादे, 
ACT.27.28	मेस्‍ये गहिरो नप्‍दीदे लेप्‍प थमयूदे सैत्यादे नूस्स्यू फीटला पत्‍त लैदीदे, मेस्‍ये छीत्‍या तीलाने गीलीदेबे फेरि गहिरो नप्‍दीब थमयूदे स्यील्लङ्दे फिट च्यूला पत्‍त लैदीदे। 
ACT.27.29	होर्‌दे लूङ् केन्‍ने च्या-थूङ्बीयी यदेबे, थमयूदे क्यू-जहाजजे ङ्यलम्‍देयोर लङ्गर स्यी तेल्बीदे, मेस्‍ये नप् क्‍यूस्‍स्‍य यदेबे प्रार्थना चीत्‍दे। 
ACT.27.30	होर्‌दे क्यू-जहाज चील्‍लेब मीयू ग्येब मेल्‍न ख्‍य, मेस्‍ये खूम्‍जे लङ्गर तल्‍बेब ङ्‍यूङ् चीत्देबे डुङ्गा समुद्रने तल्‍बे जेन ख्‍य, 
ACT.27.31	होर्‌दे पावलदे कप्‍तानप्रे सिपाईयूने यदे, “अम्‍ब मीयू क्‍यू-जहाजने अन्‍टोङ्देयलो नमयू बच्दे अन्‍खू।” 
ACT.27.32	होर्‌दे सिपाईयूदे डुङ्गाजे थबयू ख्‍वाबीदे, मेस्‍ये डुङ्गा प्‍लेकीस्‍ये पीन्‍दे।
ACT.27.33	म्‍या सेरेरे तङ्‍र ख्‍य, पावलदे थमयू खोत्‍तानेने चसे च यदेबे बिन्ती चीत्दे। ङूदे यदे, “दीनी चौध दिन क्‍यूरी, नमयू अल्मल् क्‍यूत्‍देबे चैत्‍याये अन्‍चलाबे ठीले-ठीले टून ख्यङ्। 
ACT.27.34	होरेक्‍यूत्‍देबे च क्‍यूक्‍को चत्या च यदेबे ङ नमयूने बिन्‍ती चीक्‍क्‍य। चत्‍या चदेयलो नमयूदे बोङ् प्रेक्‍क्‍य, नमयू सूजये टफूत्‍याये नाश क्यूस्से त्‍वो।” 
ACT.27.35	अम्‍ब पो यमेस्‍ये ङूदे क्‍यङ् टेल्‍दे, मेस्‍ये खोत्‍ताजे खूम्ने परमेश्‍वरने धन्‍यवाद पीन्देबे क्‍यङ् क्‍योत्‍देबे चमैदे। 
ACT.27.36	होर्‌दे थमयूदेये आँट प्रेत्‍देबे चसे छीत्‍या चदे। 
ACT.27.37	क्‍यू-जहाजने ङी जम्‍म सैङ्‍ही सोम्‍लङ्दे सोह्र जना ख्‍य। 
ACT.27.38	थमयूदे कलाबे चमेस्‍ये, क्यू-जहाज यङ्लाबे चेने ह्‍व समुद्रने छाबीदे।
ACT.27.39	म्‍या तङमेस्‍येये जहाज चील्‍लेब मीयूदे हम्‍ब ने चीन्ते अन्‍खू, तर थमयूदे पीस ख्‍यब सम्‍म नेत्‍या तङ्देबे क्यू-जहाज हन्दीयेर् कूपसे मन्‍दे। 
ACT.27.40	थमयूदे लङ्गरयू ख्‍यायेब थबयू ख्वादेबे लङ्गरयू मो तेल्बीदे, मेस्‍ये समुद्रनेने छाबी‍दे। हन्‍छ्वाब पूइय ख्‍यायेब थबयू फाबीदे। खूम्‍जे पाल लङ्देबे उन्दूतेलेयोर् फर्‌कीदीपीदे मेस्‍ये क्‍यू-जहाजने नतेलेयोर् ख्‍योर्‌कीदे। 
ACT.27.41	तर क्‍यूनङ्ने ख्यब पीसजे म्यूर्‌‌ने क्यू-जहाज च्या-थूङ्गीदेबे हैयानेने क्योयी, जहाजजे खूम्‍जे भा खै-कायी मेस्‍ये चील्‍ले अन्‍खू, होर्‌दे ङ्यलम्‍जे भाब छालयू टरदेबे क्‍योप्‍प मे‍दे।
ACT.27.42	कैदीयू पौडी क्‍यादेबे छ्‍योङ्बीयीच मन्‍देबे सिपाईयूदे थमयूने सेब मोतो चीत्‍दे। 
ACT.27.43	तर कप्‍तानदे पावलने जूक्‍तीमेब सेम्‍दे थमयूने होरे चेने रोक्‍तीदे। पौडी क्‍यासे रब जती क्वाने खूम्‍ने क्यू-जहाजदे समुद्रने छङ्देबे पखने योङ्ब यदेबे ङूदे हुकुम पीन्‍दे, 
ACT.27.44	मेस्ये खास्या ख्‍यबयूब फाल्‍ल्‍यायूने मेस्‍ये जहाजजे टूक्रायूने टूङ्देबे तीप्‍ल्‍या प्र यदे। येर्‌बे क्वाने चेलाबेने समुद्र नने फ्‍योयीदे।
ACT.28.1	येर्‌बे ङी चेलाबे समुद्र नने फ्‍योये मेस्‍ये हम्‍ब टापूजे मीन् माल्‍टा टूङ् यब पो ङीदे था प्रेत्‍दे। 
ACT.28.2	हैयाने टूङब मीयूदे ङीने सोरो कूम दया चीत्‍दे। झीरी रदेबे खङ्ब थमयूदे मी नैम्मीदे मेस्ये ङीयू खोत्‍तानेने स्वागत चीत्‍दे। 
ACT.28.3	पावलदे पेन् त्‍या स्‍यङ् फूङ् पूत्‍देबे मीने होम्‍बीदे। प्ल्याङ्नब मीजे रप्दे चीप्प र्‌वे त्‍या योङ्‍रदेबे ङूजे लाने बेर्‌दीरदे। 
ACT.28.4	होने टूङब मीयूदे ङूजे लाने र्‌वे बेर्‌दीयेब तङ्देबे त्यादेत्याने य मेदे, “अम्‍ब मी पक्‍कने मीसेब मीने क्‍यूर पर्‌दीय। अम्‍ब समुद्रदे बच्‍दीदे योङ्‍रदे तर इन्‍साफदे अम्‍ब प्लीम्‍ब अन्खू।” 
ACT.28.5	तर पावलदेब हम्‍ब र्‌वे मीने फ्रूप्‍पीदे, मेस्‍ये ङूने चैत्‍याये हानी चे अम्प्रे। 
ACT.28.6	तर ङूजे ङ्व स्‍यङ्बीय, या ङू त्‍याफेने ग्‍यर्‌देबे सीबीय यदेबे थमयूदे रेन्‍दे। तर कूम सेमे लेल्‍लीने ङूने चैत्‍याये अन्क्‍यूरेब तङ्देबे थमयू रङ्सेजे सेम् नङ्जे पो सूजो चीत्देबे यदे, “अम्‍ब ब देवताम टूङ्।”
ACT.28.7	हम्‍ब टापूजे पब्लियस मीन् ख्यब मूखियाजे स-क्‍यू हम्‍ब नट्‌याने ख्‍य। ङूदे ङीने स्वागत चीत्‍दे, मेस्‍ये सोम्-म्‍यासेमे ङूजे कीम्‍ने ङीने टूङ्से पीन्‍देबे ङीजे सेवा चीत्‍दे। 
ACT.28.8	पब्लियसजे प खङ्सीङ् प्रे हर्‌स क्‍यूत्‍देबे नेन ख्‍य। पावलब ङूने लेने गीलीदे, होर्‌दे ङूजे लागि प्रार्थना चीत्‍देबे ङूजे ला ङूफ्‍याने येत्‍देबे ङूने तम् चीम्‍मीदे। 
ACT.28.9	अम्‍ब घटना क्‍यूर ङ्‍येदे, हम्‍ब नेजे सूजो नवयूये रदे, मेस्‍ये तम् चीम्‍मीदे। 
ACT.28.10	थमयूदे ङीने कूम तर्‌तीप्दे ङीने गेसेन् चीत्‍दे। कन्‍छ्वाब ङी क्‍यू-जहाजने टदे, थमयूदे ङीने चैतेब जती सेयू जहाजने चङ्मीदे।
ACT.28.11	ल सोम‍्-ङ्येदे ङी अलेक्‍जेन्‍ड्रियाजे क्‍यू-जहाजने टदे। अम्‍ब जहाज सर्‌कदे अम्‍ब टापूने ख्‍य। क्यू-जहाजजे खूम्‍तेलेजे नेने जूम्‍ल्‍या देवताजे मूर्ति खोप्‍तीये ख्‍य। 
ACT.28.12	सुराकुसाईने फ्योइदेबे ङी हैयाने सोम्म्‍या टूङ्दे। 
ACT.28.13	हैयादे न-न गीलीदेबे ङी रेगीयन यब सहरने फ्‍योरदे। तीयाङ्‍येदे दक्षिणदे उन्दू चील्‍लीदे, मेस्‍ये नैदेरेदे ङी पटीओलीने फ्‍योरदे। 
ACT.28.14	हैयाने ङीदे अत-च्योन्‌यूने तूदे, मेस्‍ये थमयूदे ङीने ङ्‍यीर्‌यासेमे थमयूप्रेप्रे टूङ् यदेबे बिन्ती चीत्‍दे। येर्‌बे ङी रोमने फ्‍योरदे। 
ACT.28.15	हैयादे ङी रीय यब खबर तदेबे अत-च्योन्‌यू ङीने त्‍वने अप्‍पियसजे बजारने मेस्ये तीन-पाटी यब नेने र ख्‍य। थमयूने तङ्देबे पावलदे परमेश्‍वरने धन्‍यवाद यदे, मेस्‍ये आँट प्रेत्‍दे। 
ACT.28.16	कन्‍छ्वाब ङी रोमने क्‍योइदे, हन्‍छ्वाब पावलने सिपाई त्‍याजे रेख्‍देख्‍ने त्‍याने टूङब मौका प्रेत्दे।
ACT.28.17	सोम्म्‍या ङ्‍येदे पावलदे यहूदीयूजे तजे अगुवायूने कोबीदे। थमयू फूङ् क्‍यूरमेस्‍ये ङूदे थमयूने यदे, “च्योन्‌यू, ङैदे रङ्से देशजे मीयू, मेस्‍ये मेमेजे छ्‌याप्‍जे विरुद्धने ङैदे चै काम‍ये अन्चीक्‍कलीने यहूदी अत-च्योन्‌यूदे ङैने यरूशलेमने चूङ्देबे रोमजे मीयूजे जिम्माने सूम्दीबे ख्यङ्। 
ACT.28.18	थमयूदे केरकार चे चेनमेस्‍ये ङैने सेने पर्‌देब चै कारणये अम्‍प्रेत्‍देबे ङैने क्‍याबेब सेम् चीत्‍दे। 
ACT.28.19	तर यहूदीयूदे विरोध चीत्‍देबे कैसर ट्‌याने बिन्ती चेब ङैने कर्‌ने लादीदे-ङैजे रङ्से मीयूजे विरुद्धने दोष लैदे पर्‌देब पो चैये त्‍वो। 
ACT.28.20	अम्‍ब कारणदे ङैदे नमयूप्रे तूदेबे बात् सेने नमयूने क्‍व ख्यङ्। ङी इस्राएलजे मीयूदे आशा चेब ख्रीष्‍टजे लागि ङ येर्‍‌बे सङ्लोदे ख्‍याये ख्यङ्।”
ACT.28.21	थमयूदे ङूने यदे, “ङीदे नैजे बारेने यहूदियाजे चिट्ठी चैत्‍याये अम्‍प्रे। कोइ च्योन्‌यूदे रदेबे नैजे विरुद्धने अन्ज्‍य पो चैत्‍याये अन्स्‍य्‍वे या अन्क्‍यम्। 
ACT.28.22	तर नैजे विचार च ख्यङ्, अम्‍ब नदेने स्‍योल्‍लो क्‍यूर ख्यङ्दे। चेनेयलो अम्‍ब हुलजे बारेने ङीने अन्‍छूत्‍या था ख्यङ्, यी केनेनेयली मीयूदे अम्‍बजे विरुद्धनेत्‍या क्‍यम्न ख्यङ्।”
ACT.28.23	होर्‌दे थमयूदे पावलजे लागि दिन त्‍या तोक्‍तीदे, मेस्‍ये कूम मीयू ङूजे बास टूङब नेने रदे। ङूदे थमयूने नप्‍देमेस्‍ये नूस्‍यूङ्‍सेमे परमेश्‍वरजे राज्‍यजे बारेने शिक्षा पीन्‍दे। मोशाजे नियम मेस्‍ये अगमवक्तायूदे लिख्दीयेब किताबदे परमेश्वरजे राज्यजे गवाही पीन्दे, होर्‌दे ङूदे येशूजे बारेने थमयूने पक्क चेने बोङ् चीत्‍दे। 
ACT.28.24	ङूदे यब पो कोइदे कोदेबे विश्‍वास चीत्‍दे, कोइदे अन्‍ची। 
ACT.28.25	थमयू त्यात्याप्रे अम्‍मील्‍ले क्‍यूत्‍देबे प्र मेल्‍नूब पावलदे अम्‍ब आखिरीजे पो यदे, “यशैया अगमवक्ताप्रे क्यूत्देबे पवित्र आत्मादे नमयूजे मेमेने यब पो तम्दम् ख्यङ्,
ACT.28.26	लेब लेक्‍क्‍य, तर कलङ्बेये अन्‍तङ्।”
ACT.28.27	चेनेयलो अम्‍ब मीयूजे सेम् बोदो क्‍यूरे ख्यङ्, मेस्‍ये थमयूजे न नाक्‍तूङ् क्‍यूरे ख्यङ्, मेस्‍ये थमयूदे रङ्से म्‍या च्यूम् चे ख्यङ्, नत्र थमयूजे म्‍यादे तङ ख्‍यङ्दे, नदे त ख्यङ्दे, सेम्‍दे क्‍व ख्यङ्दे, मेस्‍ये ल्‍वार ख्यङ्दे, मेस्‍ये ङैदे थमयूने तम् चीम्मे ख्यङ्दे।’
ACT.28.28	“होरेक्‍यूत्‍देबे नमयूने था क्यूस्स्य, परमेश्‍वरजे अम्‍ब मुक्ति यहूदी तेब मीयूजे लागि कूल्‍बे ख्यङ्, मेस्‍ये थमयूदे ङ्‍यीन्क्य।” 
ACT.28.29	[होर्‌दे ङूदे अम्‍ब वचन यमेस्‍ये, यहूदीयू त्यात्याप्रे बेस्‍से सवाल-जवाफ चीत्‍देबे गीलीदे।]
ACT.28.30	पावल वर्ष ङ्‍हीसेमे रङ्सेजे खर्चदे रोमने टूङ्दे, मेस्‍ये ङूट्‌याने रबयू खोत्‍तानेने ङूदे स्वागत चीत्‍दे। 
ACT.28.31	ङूदे खूल्ला रूप्‍ने मेस्ये चै बाधाये अन्क्यूल्लाबे परमेश्‍वरजे राज्‍यजे प्रचार चे ख्य, मेस्‍ये प्रभु येशू ख्रीष्‍टजे बारेने शिक्षा पीन ख्‍य।
ROM.1.1	ङ पावल येशू ख्रीष्‍टजे त्वो, मूल स्यूस्स्या क्‍यूरने क्वब मेस्‍ये परमेश्‍वरजे सूगब खबर स्‍य्‍वेब कामजे लागि आलाक् चीक्‍कब ख्यङ्।
ROM.1.2	हम्‍ब सूगब खबर परमेश्‍वरदे मीयूङ्ने रङ्सेजे अगमवक्ताप्रे क्यूत्‍देबे थमयूदे हम्ब कबुल पवित्र धर्मशास्‍त्रने लिख्दी‍दे।
ROM.1.3	हम्‍ब सूगब खबरब परमेश्‍वरजे च ङीन प्रभू येशू ख्रीष्‍टजे बारेने ख्‍य। ङू दाऊद मूरूम्जे वंशजे मी क्‍यूत्‍देबे जन्मीदीदे। 
ROM.1.4	ङीनजे प्रभू येशू ख्रीष्‍ट सीयेबदे फेरि सोम्‍बो क्यूत्देबे पवित्र आत्माजे शक्तिने परमेश्‍वरजे च ख्यङ् यदेबे ठर्‌तीकदे। 
ROM.1.5	ङूजे मीन्‍जे लागि यहूदी तेब मीयू क्‍वादेने विश्‍वास चीत्‍देबे आज्ञा मन्‍देब चेजे लागि येशू ख्रीष्‍टने परमेश्‍वरदे ङीने मूल स्यूस्स्याजे काम चेब अनुग्रह पीन ख्यङ्। 
ROM.1.6	नमयूये येशू ख्रीष्‍टजे क्‍यूरने क्वबयू नङ्जे ख्यङ्।
ROM.1.7	परमेश्‍वरदे छेब नम रोमजे मीयू क्‍वाने ङूजे पवित्र मीयू क्‍यूरने क्व ख्यङ्:
ROM.1.7	ङीनजे प परमेश्‍वर मेस्‍ये प्रभू येशू ख्रीष्‍टदे नमयूने अनुग्रह मेस्‍ये शान्ति पीन्‍स्‍य।
ROM.1.8	पात्‍ता खूम्, ङ नमयू ख्‍वोताजे लागि येशू ख्रीष्‍टप्रे क्‍यूत्‍देबे ङैजे परमेश्‍वरने धन्‍यवाद पीन्‍क्‍य, चेनेयलो नमयूदे चेब विश्‍वासजे पो का-मुलुक‍ने तैक ख्यङ्। 
ROM.1.9	ङ सेम्-‍नङ्देमेस्‍येने ङूजे चजे सूगब खबर स्‍योत्‍देबे ङूजे सेवा चीक्‍क्‍य। ङ प्रार्थना चीप्प येतार्‌ने नमयू ह्‍वे चीन्‍न ख्यङ् यब पोजे गवाही परमेश्‍वर ख्यङ्। 
ROM.1.10	होर्‌दे केरेनेक्‍यूल्‍ली परमेश्‍वरजे इच्‍छा अनुसार आखिरीने ङ नमयूप्रे त्‍व खूस्‍य यदेबे प्रार्थना चीक्‍क्‍य।
ROM.1.11	चेनेयलो नमयूने बोल्‍यो चेने पवित्र आत्मादे पीनब असी तेते पीन खूस्‍य यदेबे ङ नमयूने सोरो त्‍वस्‍ये मन ख्यङ्। 
ROM.1.12	येर्‌बेने ङैजे विश्‍वासदे नमयूने, मेस्‍ये नमयूजे विश्‍वासदे ङैने, ङ्‍हीदेने त्‍यादे त्‍याप्रे आँट प्रे खूस्‍य। 
ROM.1.13	ओ अत-अची च्योन्‌यू, नमयूदे अम्ब पो था क्यूस्स्‍य यदेबे ङ मन्‍न ख्यङ्, ङैदे यहूदी तेब मीयू ट्‍यादेप्रने नमयूजे ट्‍यादेये मीयू ख्रीष्‍टने विश्‍वास चेजे लागि रे खूस्‍य यदेबे नमयू ट्‌याने रने कूम फे बोङ् चीत्‍दे। तर ङ चूजो सेमेने र अम्‍प्रे क्‍यून्‍न ख्यङ्।
ROM.1.14	ग्रीक क्‍यूल्‍लीने या सूजो नैपङ्‍गी, छ्‌य्‍वेब या अन्‍छ्‌य्‍वेब क्‍यूल्‍लीने क्‍वाजे लागि ङैदे सूगब खबर स्‍य्‍वेने कर पर्‌दे ख्यङ्। 
ROM.1.15	येरेक्‍यूत्‍देबे खूदासेमे नम रोमने ख्‍यबयूनेये ङ सूगब खबर सोरो स्‍य्‍वेस्‍ये मन्‍न ख्यङ्।
ROM.1.17	चेनेयलो परमेश्‍वरदे रङ्सेजे खूम्‍ने मीयू केर्‌बे धर्मी ठर्‌दीय यब पो सूगब खबरने तम्‍मीदे, अम्‍ब धर्मी ठर्‌देब पो पूरा रूप्ने विश्‍वास चीत्देबेत्‍या ‍रीय। धर्मशास्‍त्रने येर्‌बे लिख्दीये ख्यङ्, “धर्मी ठर्‌देब मीब विश्‍वासदेने जीया चैय।”
ROM.1.18	मीयूदे ङूने अम्‍पूस्‍तेब मेस्‍ये मीयूदे चेब अन्‍ज्‍य कामजे विरुद्धने परमेश्‍वरजे छी स्वर्गदे मो तङ्‍र ख्यङ्। थमयूजे अन्‍ज्‍य कामदे परमेश्‍वरजे तम्दम्ने क्‍व अन्‍ख्‍व चीन्‍न ख्यङ्। 
ROM.1.19	परमेश्‍वरजे बारेने थमयूदे स्‍ये ख्‍वब पो छार्‌लाङ्‍के ख्यङ्, चेनेयलो परमेश्‍वरदे थमयूने हम्‍ब पो तम्‍मीक ख्यङ्। 
ROM.1.20	संसारजे सृष्‍टि क्‍यूरमेस्‍येने चीतेब सेयूने परमेश्‍वरजे तङ अन्‍ख्‍वब गुण, या कलङ्बेये अन्‍जेनब परमेश्‍वरजे शक्ति मेस्‍ये परमेश्‍वरजे स्वभाव सोरो ज्‍य तङ ख्‍व ख्यङ्। येरेक्‍यूत्‍देबे थमयूदे बहाना चेब ने चैत्‍याये त्‍वो।
ROM.1.22	रङ्सेदेने बुद्धि ख्‍यब ख्यङ् मन्‍देबे बुद्धि ख्‍यब मन्‍लीने थमयू मूर्‌ख क्‍यूत्‍दे, 
ROM.1.23	मेस्‍ये थमयूदे कलङ्बेये अन्सीबब परमेश्‍वरने अम्‍पूस्‍तीलाबे सीबब मी, तोप् स्यी ख्‍यब रोला, ययू, गूदे स्‍यूनब जन्‍तूयूजेप्र मूर्तियू बन्‍तीदेबे हम्‍बने पूस्‍तीदे।
ROM.1.24	येरेक्‍यूत्‍देबे थमयूदे त्‍यादेत्‍याप्रे त्‍वाब कामयू चीन्‍नूस्‍य यदेबे थमयूजे सेम्दे मन्‍नब अन्‍ज्‍य भस्‍त्व कामनेने परमेश्‍वरदे क्‍यापीदे। 
ROM.1.25	चेनेयलो थमयूदे परमेश्‍वरजे सत्य पोने विश्‍वास अन्‍चील्‍लाबे लूच्‍च पोने विश्‍वास चीत्‍देबे सृष्‍टि चेब परमेश्‍वरने अम्मन्दीलाबे बरू ङूदे बन्‍देब सेयूजे सेवा चीत्‍दे, मेस्‍ये पूस्‍तीदे। सृष्‍टि चेब परमेश्‍वर येतार्‌ने सार्‌या चेब लायाकजे ख्यङ्। आमेन।
ROM.1.26	येरेक्‍यूत्‍देबे परमेश्‍वरदे थमयूने थमयूजे अन्‍ज्‍य भस्त्व काम चीन्‍नूस्‍य यदेबे क्‍यापीदे। थमयूजे मदीयूदे सृष्‍टिजे नियमने क्यादेबे मदी मदीयूने मेस्ये ङ्यूम्‍देबे अन्‍ज्‍य भस्‍त्व काम फर्‌दे। 
ROM.1.27	होरप्रने पती चयूदेये मदीप्रे चे पर्‌देब व्यवहारने क्यादेबे अन्‍ज्‍य पापजे इच्छा चीत्‍देबे पती पतीयूने प्रे ‍ङ्यूम्‍देबे अन्‍ज्‍य भस्‍त्व काम फर्‌दे, मेस्‍ये रङ्से ङ्वदे चेब अन्‍ज्‍य काम अनुसार थमयूदे दण्ड प्रेत्‍दे।
ROM.1.28	येर्‌बे थमयूदे परमेश्‍वरने तम्दम् पोने ठीक अन्‍थेदेबे परमेश्‍वरदे थमयूने चे अन्‍क्‍यूरब काम चेने अन्‍ज्‍य भस्‍त्व चेब सेम् क्‍यून्‍नूस्‍य यदेबे क्‍यापीदे। 
ROM.1.29	साप्‍ता थर्‌जे बदमाश चेब, अन्‍ज्‍य चेब, लोभ, खी फाब पोयूदे थमयूजे सेम् फ्‍यान ख्यङ्। ठेन, मी सेब, च्‍य-फा, छल्, मीजे पो चेब पोदे थमयूजे सेम् फ्‍यान ख्यङ्, मेस्‍ये थमयू पोच्‍येन्, 
ROM.1.30	मेस्‍ये मीजे न प्‍वे, परमेश्‍वरने ह्‍यल चेब, जीद्‍दी चेब, सोरो केन् त्‍वेब, केन् क्‍यूरब, अन्‍ज्‍य पो बन्‍तीदेबे क्‍यमे क्‍यमे प्रब, प-मजे आज्ञा अम्‍मन्‍देब, 
ROM.1.31	मूर्ख, मीने लूच्‍च चेब, माया त्‍वब, मीने अन्‍ङ्येमब क्‍यूक्‍क्‍य। 
ROM.1.32	येर काम फरब मीयू सेब लायकजे क्‍यूक्‍क्‍य यदेबे परमेश्‍वरजे धर्मजे छ्‌याप् स्येदेये थमयूदे येर काम फर्‌न त्‍याये दी, तर येरप्र काम चीन्‍नबयूने ची-ची यदेबे बोङ् तम्‍मीय।
ROM.2.2	येर काम चेब मीयूफ्‍याने परमेश्‍वरजे न्याय चेलाबे क्यूक्क्य यदेबे ङीने था ख्यङ्। 
ROM.2.3	ओ मी, नदे येर काम फरब मीयूने दोष लैदीय, मेस्ये रङ्सेब होरप्र कामने फर्‌क्‍य यलो, परमेश्‍वरदे न्याय चीप्‍प हम्‍ब न्यायने न अम्‍पर्‌दीलाबे प्‍लीम्‍ब प्रेक्‍क्‍य मन्‍न औ? 
ROM.2.4	या परमेश्‍वरजे कृपादे नने पश्‍चात्ताप चीत्‍देबे ज्‍य लम्‍ने स्‍योल्‍क्‍य यब पो था अम्‍प्रेत्‍देबे, नदे परमेश्‍वरजे दया, सैदीन ख्‍वब बोङ्ने, अन्-आ‍तीलाबे रेन्‍न ख्‍वाब बोङ्ने चैकम्दे मनऔ?
ROM.2.5	तर नमयूजे सेम्ने कोङ मेस्ये पश्‍चात्ताप अन्चील्लाबे ज्‍य लम्‍ने प्रतीङ् अन्ड ख्यङ्। येरेक्यूत्देबे नमयूदे छीजे दिनने झन् केन् दण्ड प्रेक्क्य, हम्ब दिनने परमेश्‍वर ठीक न्याय चेने रीय। 
ROM.2.6	चेनेयलो परमेश्‍वरदे मीयू क्‍वानेने थमयूदे फरब काम अनुसार फल पीन्‍क्‍य। 
ROM.2.7	धेरेन् क्यूत्देबे मीने ज्‍य चीम्मेब कामने ला-दीनूदेबे सूदे महिमा, इज्जत मेस्‍ये कलङ्बेये अन्सीबब जीया मल्‍क्‍य, परमेश्‍वरदे हम्‍बने कलङ्बेये अन्जेनब जीया पीन्‍क्‍य। 
ROM.2.8	तर रङ्सेजे लागि त्‍यामे ह्‍‍वे चेब, चैसे ठीक ख्यङ् हम्‍बने अम्‍मन्‍दी, मेस्‍ये चैसे अन्‍ज्‍य ख्यङ्, हम्‍ब कामने लादेबयू फ्‍याने परमेश्‍वरजे छ्‍यी मेस्‍ये छी पर्‌दीरीय। 
ROM.2.9	पात्‍ता खूम्‍ब अन्‍ज्‍य काम चेब यहूदीयू फ्‍याने होरप्रने यहूदी तेब मीयू क्‍वाफ्‍यानेये सोरो सकस् मेस्‍ये आपद् पर्‌दीरीय। 
ROM.2.10	तर पात्‍ता खूम्‍ब सोरो ज्‍य काम चेब यहूदीयूने होर्‌देमेस्‍येम यहूदी तेब मीयूनेये महिमा इज्जत मेस्‍ये शान्‍ति पीन्‍क्‍य 
ROM.2.11	चेनेयलो परमेश्‍वरदे सूनेये साक्‍पूजा अन्‍ची।
ROM.2.12	मोशाजे नियम त्‍वब बीलने सू-सू मीयूदे पाप चीक्‍क्‍य ख्‍य, थमयू मोशाजे नियम त्‍वोलीने नाश क्यूक्क्य, मेस्‍ये मोशाजे नियम नङ्ने क्‍यूत्‍देबेये पाप चेयूजे न्याय मोशाजे नियम‍देने चीक्‍क्‍य। 
ROM.2.13	चेनेयलो मोशाजे नियम छ्‌योत्‍देबे ङ्यीनबयू परमेश्‍वरजे खूम्‍ने धर्मी ठहर्‌दीस्‍ये त्‍वो, तर मोशाजे नियमदे च य हम्‍ब चेबयू धर्मी ठहर्‌दीय। 
ROM.2.14	यहूदी तेब मीयूप्रे मोशाजेप्र नियम त्‍वोलीने थमयूजे स्वभावदेने मोशाजे नियम अनुसार चीन्‍न ख्यङ् यलो, होर्‌प्र नियम त्‍वोलीने थमयू रङ्सेजे लागि रङ्सेने नियमप्र क्‍यूत्‍दे। 
ROM.2.15	मोशाजे नियमदे च यमे हम्‍ब पोयू रङ्सेजे सेम्ने लिख्दीदे हीतेप्र थमयूदे तम्‍मीय, मेस्‍ये थमयूजे रङ्सेजे विवेकदेये गवाही पीन्‍क्‍य, मेस्‍ये थमयूजे विचार‌दे थमयूने कलङ्ब गल्‍ती चीक्‍क्‍य ख्यङ् यदेबे यीय यलो कलङ्ब ठीक चीक्‍क ख्यङ् यदेबे यीय। 
ROM.2.16	येर हम्‍ब दिनने क्‍यूक्‍क्‍य कन्‍छ्वाब ङैदे स्य्वे सूगब खबर अनुसार येशू ख्रीष्‍टप्रे क्‍यूत्‍देबे परमेश्‍वरदे मीयूजे नङ्सू पोजे न्याय चीक्‍क्‍य।
ROM.2.17	तर कादेये नमयू रङ्सेने ङ यहूदी ख्यङ् यीय, मोशाजे नियम फ्‍याने भर् चीत्‍देबे परमेश्‍वरप्रे ख्‍यब नताने केन् त्‍वोक्‍क्‍य, 
ROM.2.18	मेस्ये परमेश्‍वरजे इच्‍छा स्‍ये ख्यङ्, मेस्‍ये मोशाजे नियमदे लोम्मेब बेस्‍से ज्‍य पोयू यदेबे यीय, 
ROM.2.19	मेस्‍ये नने अम्‍ब पक्‍क ख्यङ् न म्‍या अन्‍तङबजे अगुवा ख्यङ्, मून्दूङ्ने ख्यङ्ब मीयूजे लागि न लम् तनब ओथ्याङ् ख्यङ्, 
ROM.2.20	मूर्ख मीयूने सूधारदीय, ज्य अन्‍स्‍येबयूने लोम-तन चीक्‍क्‍य। नमयूने ख्यङ् चेनेयलो मोशाजे नियम‍दे बुद्धि मेस्‍ये सत्य पो टक्क लोम ख्यङ्- 
ROM.2.21	नदे सूजोयूनेब लोम्‍मीय, न रङ्सेब चेने अन्‍लोम? नदे ख्‍व अन्‍क्‍यूर् यदेबे लोम्‍मीय, तर न रङ्सेब ख्‍व क्‍यूर औ? 
ROM.2.22	नदेने वेश्य काम अन्‍चील्‍लाची यदेबे यीय, न रङ्सेदेब वेश्य काम चे क्‍यूर औ? नदे मूर्तियूने घिन चीक्‍क्‍य, न रङ्सेदेब मन्दिरजे सेयू ख्‍व क्‍यूर औ? 
ROM.2.23	परमेश्‍वरजे नियम ङीप्रे ख्यङ् यदेबे नमयू केन् त्‍वोक्‍क्य, नमयू हम्‍ब नियमने कोल्‍देबे परमेश्‍वरने गेसेन् अन्‍चे चीक्‍क्‍या? 
ROM.2.24	चेनेयलो, धर्मशास्‍त्रने लिख्दीये ख्यङ्, “नम यहूदीयूदे चीत्देबेने यहूदी तेब मीयूजे अन्‍द्रने परमेश्‍वरजे न पूक्‍क ख्यङ्।”
ROM.2.25	नदे मोशाजे नियम मन्‍दीलो खतना चेब तम्दम्ने फाइदाने क्यूक्क्य। तर नदे मोशाजे नियमने अम्‍मन्‍दीदे यलो खतना चीक्‍कलीने खतना अन्‍चेब मीप्र क्यूक्क्य। 
ROM.2.26	कादेये ङ्वने खतना अन्‍चेब मीदे मोशाजे नियम मन्‍दीय यलो, थमयू परमेश्‍वरजे खूम्‍ने खतना चे मीप्रने अन्‍क्‍यूरया? 
ROM.2.27	होर्‌दे ङ्वने खतना अन्‍चील्‍लाबे मोशाजे नियम मन्‍देब मीयूदे, लिख्देब मोशाजे नियम ख्‍यब मेस्‍ये खतनाये चीक्‍कब नम मोशाजे नियम अम्‍मन्‍देब मीयूने दोष लैदीय। 
ROM.2.28	फीनेत्‍या यहूदी क्यूरब तम्दम्जे यहूदी दी, होप्रने मीने तनजे लागित्‍या चेब खतनाये तम्दम्जे खतना दी। 
ROM.2.29	सेम् नङदे मेस्‍येने यहूदी क्‍यूल्‍लो त्‍या सूने यलीने यहूदी य खूइय। तम्दम्‍जे खतनाब सेम् नङ्जे मेस्‍ये आत्माजे पो ख्यङ्, लिख्दीयेब मोशाजे नियमजे पो दी। येर खतना चेब मीजे सार्‌या मीयूदे दी, तर परमेश्‍वरदे चीक्‍क्‍य।
ROM.3.1	होरेयलो यहूदी क्‍यूत्‍देबे चै फाइदा क्‍यूत्‍दे? खतना क्‍यूत्‍दे त्‍या चै फाइदा ख्यङ्? 
ROM.3.2	तम्दम्ने, यहूदी क्‍यूरब फाइदा ख्यङ्। पात्‍ता खूम परमेश्‍वरदे रङ्सेजे पवित्र वचन यहूदीयूने पीन्‍दे। 
ROM.3.3	कादेये थमयू नङ्ने कोइ कोइदे विश्‍वास अन्‍चीत्‍देयलो, च क्‍यूत्‍दे स्‍व? च थमयूदे विश्‍वास अन्ची यबने परमेश्‍वर भर् पर्‌दे ख्वब अङ्क्यूर क्यूप्पीया स्‍व? 
ROM.3.4	होर अन्क्यूस्स्य, परमेश्‍वर तम्दम् मेस्‍ये मीयू क्‍वाने लूच्‍च ठर्‌दीस्‍य। येरे धर्मशास्‍त्रने लिख्दीये ख्यङ्,
ROM.3.4	“नदे क्‍यमब पोने ठीक ठर्‌दीस्‍य, मेस्‍ये न्याय चे बीलने न ट्‌यास्‍य।”
ROM.3.5	तर ङीनदे धर्मत्वब कामयूदे परमेश्‍वरजे धार्मिकताने चेलाबे तन्‍क्‍य यलो, ङी च य स्व? च परमेश्‍वर ङीनप्रे छी लङब गल्‍ती ख्‍य औ? (ङ मीदे क्यमब पोप्र ङैदे येन ख्यङ्।) 
ROM.3.6	अम्ब क्यूरने अङ्‍खू! होरे यलो परमेश्‍वरदे सं‍सारजे न्याय चीप्‍प केरे चेखूइय स्‍व? 
ROM.3.7	तर कादेये ङैदे चेब लूच्‍च‍दे परमेश्‍वरजे तम्दम् पोने केन् चीत्‍देबे ङूजे महिमा क्यूक्क्य यलो चेने पापीनेप्र ङैजे न्याय क्यूर पर्‌दे? 
ROM.3.8	होरेयलो, ज्‍य क्यूस्स्य यदेबे चेने अन्‍ज्‍य कामयू अन्‍चे स्व? कोइ कोइ मीयूदे ङीदे होरने य ख्यङ् यदेबे ङीने अन्‍ज्‍य दोष लैदे ख्यङ्। थमयूदे दण्ड प्रेब पो ठीक‍ने ख्यङ्।
ROM.3.9	होरेयलो च ङीन यहूदीयूब सूजोयू यली थेप् ज्‍य ख्‍य औ? त्‍वने त्‍वो, चेनेयलो यहूदी मेस्‍ये यहूदी तेब मीयू क्‍वाने त्‍याप्रने पापजे नङ्ने ख्यङ् यदेबे ङैदे दोष लैदीक ख्यङ्। 
ROM.3.10	येर पो धर्मशास्‍त्रनेये लिख्दीये ख्यङ्,
ROM.3.10	“परमेश्‍वरजे खूम्‍दे सूमीये धर्मी त्‍वो अँह तीत्‍याये त्‍वो,
ROM.3.11	बुद्धि ख्यब मी सूत्‍याये त्‍वो,
ROM.3.11	परमेश्‍वरने सूदेये अम्मल्।
ROM.3.12	ख्‍वात्‍तादेने लम् येल्‍क ख्यङ्,
ROM.3.12	मेस्‍ये क्‍वाने काम अन्‍लादे क्‍यूरे
ROM.3.12	ख्यङ्, सूदेये ज्य काम अन्ची, ज्‍य काम चेब मी तीत्‍याये त्‍वो।”
ROM.3.16	थमयू कने-कने प्रीय, होने-होने नाश चीक्क्य मेस्‍ये छरङ् पीन्‍क्‍य,
ROM.3.17	मेस्‍ये शान्‍तिजे लम थमयूदे अन्‍स्‍ये।”
ROM.3.19	जेम्से ङीदे स्ये ख्यङ्, मोशाजे नियम‍दे च यीय, हम्ब नियम‍जे नङ्ने क्‍यूरबयूने य ख्यङ्, येरेक्‍यूत्‍देबे मी क्‍वाजे ङूर पारा अम्‍पूस्‍स्‍य, मेस्‍ये का-मुलुक संसार न्यायजे लागि परमेश्‍वरजे खूम्‍दे मेर्‌ पर्‌दीय। 
ROM.3.20	मोशाजे नियम त्‍या मन्‍दीदेबे सूमीये परमेश्‍वरजे खूम्दे धर्मी ठर्‌दीस्‍ये त्‍वो, चेनेयलो मोशाजे नियमदेब मीजे पाप तम्‍मीय।
ROM.3.21	तर चूजो परमेश्‍वरदे मोशाजे नियम अम्‍मन्‍दीलीने मीयूने धर्मी ठहर्‌दीय यदेबे ङूदे तन ख्यङ्। अम्‍ब पो मोशाजे नियम मेस्‍ये अगमवक्तायूदे स्‍य्‍वेदे ख्यङ्। 
ROM.3.22	येर्‌बे परमेश्‍वरदे येशू ख्रीष्‍टने विश्‍वास चेब क्‍वानेने धर्मी ठर्‍दीय, चेनेयलो परमेश्‍वरदे सूनेये साक्‍पूजा अन्‍ची। 
ROM.3.23	चेनेयलो क्‍वादेने पाप चीक्‍क ख्यङ्, मेस्‍ये परमेश्‍वरजे महिमाजे ट्‍याने फ्योब अम्‍प्रे ख्यङ्। 
ROM.3.24	परमेश्‍वरजे अनुग्रहजे बर प्रेत्‍देबे, ख्रीष्‍ट येशूने ख्‍यब उद्धारदे थमयू होरेने धर्मी ठर्‌दे ख्यङ्। 
ROM.3.25	ङीनदे चीक्‍कब पापजे दण्ड भोक्‍तेने ङीन्‍जे विरुद्धने ख्‍यब परमेश्‍वरजे छी थम्देने, परमेश्‍वरदे येशू कूल्‍बीदे होरदे ख्रीष्‍ट येशू ङीनजे लागि बलि क्‍यूत्‍देबे ङूजे का बग्‍दीकदे यदेबे विश्‍वास चेब कारण परमेश्‍वरदे ङीनने धर्मी ठर्‌दीक ख्यङ्। मीयूङ्ने चीक्‍कब पापयूजे दण्ड अम्‍पीनबदे परमेश्‍वर धर्मी ख्यङ् यदेबे च्येलाबे तेम्‍मे ख्यङ्। 
ROM.3.26	परमेश्‍वर रङ्सेने धर्मी ख्यङ् मेस्‍ये येशूने विश्‍वास चेबयूने परमेश्‍वरदे धर्मी ठर्‌दीय यब पो गवाही तनने ङूदे चूजोजे बीलने अम्‍ब काम चे ख्यङ्।
ROM.3.27	होरेयलो ङीन चै पोने केन् त्‍वे? जेम्सेमेस्‍ये ङीन्‍जे केन् त्‍वेब नेने त्‍वो। ङीनदे मोशाजे नियमदे यब पो मन्‍देब क्‍यूत्‍देबे ङीन केन् त्‍वे औ? अम्‍बब विश्‍वासदे क्‍यूरब ख्यङ्। 
ROM.3.28	येर्‌बे ङीन मोशाजे नियम मन्‍दीदेबे धर्मी अन्‍ठर्‌दी, तर ख्रीष्‍टने विश्‍वास चीत्‍देबेत्‍या धर्मी ठर्‌दे खूइय। 
ROM.3.29	च परमेश्‍वर यहूदीयूजे त्‍या परमेश्‍वर औ? यहूदी तेब मीयूजेये परमेश्‍वर ते? तम्दम्ने ङू ख्‍वोताजेने परमेश्‍वर ख्यङ्। 
ROM.3.30	तम्दम्ने परमेश्‍वर तीत्‍यात्‍या ख्यङ्। ङूदे खतना चीक्‍कब मेस्‍ये खतना अन्‍चेब मी क्‍वानेने, थमयूजे विश्‍वासदेने धर्मी ठर्‌दीय। 
ROM.3.31	परमेश्‍वरजे खूम्‍ने विश्‍वास चीत्‍देबे धर्मी ठहर्‌दीय यलो च मोशाजे नियमब काम अन्‍लादे क्‍यूप्पीया? अँह दी। बरू ङीयू मोशाजे नियमने मन्‍दीनीय।
ROM.4.1	जेम्से, ङ्वजे अनुसार ङीनजे मेमे अब्राहामजे बारेने ङीनदे च य? ङूदे च प्रेत्‍दे? 
ROM.4.2	कादेये अब्राहामदे काम फर्‌देबे धर्मी मी ठर्‌दीकयलो ङूदे केन् त्‍वेब ने छीत्या प्रेख्यङ्दे, तर परमेश्‍वरजे खूम्नेब दी। 
ROM.4.3	चेनेयलो पवित्र धर्मशास्त्रदे च यीय? “अब्राहामदे परमेश्‍वरने विश्‍वास चीत्‍दे, मेस्‍ये परमेश्‍वरदे ङूने धर्मी ठर्‌दीमीदे।” 
ROM.4.4	जेम्से काम फरबदे मेला प्रेक्‍क्‍य हम्‍ब ङूदे दान प्रेब दी, तर हम्‍ब मेलाब ङूदे प्रेपर्‌देब हक ख्यङ्। 
ROM.4.5	सूदे काम अन्ची, तर दुष्‍टनेये धर्मी मी ठर्‌दीमेब परमेश्‍वर फ्‍याने विश्‍वास चीक्‍क्‍य यलो होरे चेब विश्‍वासदे मी धर्मी ठर्‌दीय। 
ROM.4.6	काम अन्‍चील्‍लीने परमेश्‍वरदे धर्मी ठर्‌दीमीदे होर मीनेये मूरूम् दाऊददे अम्‍ब वचनदे येर्‌बे असी प्रेब य ख्यङ्,
ROM.4.8	मेस्‍ये सूजे पापजे हीसाब परमप्रभूदे अन्‍ची होर मी असी प्रेब ख्यङ्।”,
ROM.4.9	च अम्‍ब असी खतना चेब मीयूजे लागि त्‍या औ? या खतना अन्‍चेब मीयूजे लागिये? अब्राहामदे परमेश्‍वरने विश्‍वास चीत्‍दे होरदे रङ्से विश्‍वासदेने परमेश्‍वरदे ङूने धर्मी मी ठर्‌दीमीदे यब ङीन यीय। 
ROM.4.10	होरेयलो केर्‌बे अम्‍ब ङूजे लागि धर्मी मी ठर्‌दीदे? ङूदे मोशाजे नियम अनुसार खतना चीक्‍कमेस्‍ये यी अन्चीप्पने? खतना अन्चीप्पने मी धर्मी ठर्‌दीक ख्‍य, खतना चीक्‍क ङ्येदे दी।
ROM.4.12	ङू हम्‍ब खतना चीक्‍कब मीयूजेये प ख्यङ्, ङू खतना चेब त्‍या दी, तर सूदे हम्‍ब विश्‍वासजे के थाय, हम्‍ब विश्‍वास खतना चेयली खूम्‍ने ङीनजे प अब्राहामने ख्‍य।
ROM.4.14	कादेये मोशाजे नियम मन्‍देब मीयूत्‍या हक प्रेब क्‍यूक्‍क्‍य यलो विश्‍वास चीन्‍नब काम अन्‍लादे क्‍यूक्‍क्‍य मेस्‍ये परमेश्‍वरजे कबुल थेन्‍ने क्यूक्क्य। 
ROM.4.15	चेनेयलो मोशाजे नियमदे छी रेक्‍क्‍य, तर केने मोशाजे नियम त्‍वो होने अपराधये अन्‍क्‍यूर्।
ROM.4.17	धर्मशास्त्रने परमेश्‍वरदे अब्राहामने य ख्यङ्, “ङैदे नने कूम जातिजे प क्यूस्से पीन ख्यङ्।” केरे परमेश्‍वर फ्‍याने अब्राहामदे विश्‍वास चीत्‍दे, पर्‌मेश्वरजे खूम्‍ने ङू ङीन क्‍वाजेने प क्‍यूर ख्यङ्। परमेश्‍वरदे सीये मीयूनेये जीया पीन्‍क्‍य, मेस्‍ये दीनीसेमे त्‍वब सेयूनेये मीन् क्यूत्देबे तङ्ला चीम्‍मीय।
ROM.4.19	ङू सैत्‍या वर्ष पूग्दे मेख्‍य, तर सीब मेल्नब ङूजे रङ्से ङ्व मेस्‍ये ङूजे मज साराजे कोख थर ख्यब पो स्येलीने विश्‍वासने कमजोर अन्क्यूर्। 
ROM.4.20	परमेश्‍वरदे चेब कबुलजे पोने अब्राहामदे चैये शङ्का अन्‍ची, तर रङ्सेदे चेब विश्‍वासने सोरो बोल्‍यो क्‍यूत्‍देबे परमेश्‍वरजे महिमा चीत्‍दे। 
ROM.4.21	परमेश्‍वरदे चेब कबुल तम्दम्ने चीक्‍क्‍य यब पो ङूने पक्‍क था ख्‍य। 
ROM.4.22	येरेक्‍यूत्‍देबे ङूजे विश्‍वासदे “ङू परमेश्‍वरजे खूम्ने धर्मी ठर्‌दे।” 
ROM.4.23	परमेश्‍वरदे ङूने “धर्मी ठर्‌दीदे” यब पो अब्राहामजे लागि त्‍या लिख्दीयेब दी, 
ROM.4.24	तर ङीनजे लागिये लिख्दीये ख्यङ्। ङीन सूदे ङीन्जे प्रभू येशूने सीयेबदेये सोम्‍बो चीम्‍मेब परमेश्‍वर फ्‍याने विश्‍वास चीक्‍क्‍य, अम्‍ब ङीन्‍जे लागिये चील्क्य। 
ROM.4.25	येशू ङीनजे पापजे लागि सेक्‍कदे, होर्‌दे ङीनने धर्मी ठर्‌देने फेरि सोम्‍बो चीम्मीदे।
ROM.5.1	येरेक्‍यूत्‍देबे ङीन परमेश्‍वरने विश्‍वास चीत्‍देबे धर्मी ठर्‌दे ख्यङ्, होर्‌दे ङीन प्रभू येशू ख्रीष्‍टप्रे क्यूत्देबे परमेश्‍वरप्रे मिलाप क्‍यूर ख्यङ्। 
ROM.5.2	ङूप्रे क्यूत्देबे ङीनदे विश्‍वास चीत्‍देबे परमेश्‍वरजे अनुग्रह प्रेख्यङ्। हम्‍ब अनुग्रहने ङीन बच्‍दे ख्यङ्, मेस्‍ये परमेश्‍वरजे महिमाने क्‍व प्रेक्‍क्‍य यब पोने आशा चेब क्‍यूत्‍देबे ङीन सूग प्रेख्‍य। 
ROM.5.3	हन्‍छ्वात्‍या दी, ङीनजे सकस्दे सोरो सैदे ख्‍वब बन्‍दीय यब था प्रेत्‍देबे सकस्यूनेये ङी सूग्‍क्‍य। 
ROM.5.4	होर्‌‍दे सैदे ख्‍वब पोदे परमेश्‍वरदे छेब स्‍वभाव रेक्‍क्‍य, मेस्‍ये हम्‍ब स्‍वभावदे आशा योन्‍क्‍य। 
ROM.5.5	आशादे ङीनने सेम् सीस्ये अम्‍पीन, चेनेयलो ङीनने पीनब पवित्र आत्मादे परमेश्‍वरजे प्रेम ङीन्‍जे सेम्ने फम्‍मे ख्यङ्।
ROM.5.6	चेनेयलो ङीन चेये बोङ् त्‍व क्यूप्प ख्रीष्‍ट ङीन्‍जे पापजे लागि ठीक बीलने सीइदे। 
ROM.5.7	धर्मी मीजे लागि सीबने तयार क्‍यूरब मी प्रेने मूस्‍कील क्‍यूक्‍क्‍य। सोरो ज्‍य मीजे लागिये कोइदे सीबब आँट चेखूस्‍ये। 
ROM.5.8	तर ङीन पापी ख्यङ्बने परमेश्‍वरदे ख्रीष्‍ट ङीनजे लागि सीबने कूल्‍बीदे मेस्‍ये ङीनने चीम्‍मेब ङूजे प्रेम येरे तन्‍दे।
ROM.5.9	येरेक्‍यूत्‍देबे येशूजे कादे ङीन धर्मी ठर्‌दीमीदे यलो झन् थेप् ङूदे ङीनने परमेश्‍वरजे छीदेये जूक्‍क्‍दीमीय। 
ROM.5.10	चेनेयलो ङीन परमेश्‍वरजे शत्रु ख्यङ्बने ङूजे च येशू ख्रीष्‍ट ङीन्‍जे लागि सीइदेबे परमेश्‍वरप्रे मिलाप क्‍यूक्‍क ख्‍य यलो, झन् थेप् ख्रीष्‍टजे जीयादे ङीनने बच्‍दीमीय। 
ROM.5.11	हन्‍छ्वात्‍या दी, तर ङीन्‍जे प्रभू येशू ख्रीष्‍टने क्‍यूत्‍देबे परमेश्‍वरप्रे सूग्‍न प्रेख्यङ्, चेनेयलो ङूदे चीत्‍देबे जेम्से ङीन परमेश्‍वरप्रे मिलाप क्यूरप्रे ख्यङ्।
ROM.5.13	परमेश्‍वरदे मोशाने नियम पीनयली खूम्ने संसारने पाप ख्‍य, तर केने मोशाजे नियम त्‍वो, हैयाने पापजे न्यायने अन्‍क्‍यूर ख्‍य। 
ROM.5.14	आदममेस्‍ये मोशाने नियम पीन्‍दासेमेजे मीयू फ्‍याने मृत्‍यूदे राज्‍य चीत्‍दे, मेस्‍ये सूदे आदमदेप्र पाप अन्‍चे ख्‍य हम्‍ब मीयू फ्‍यानेये मृत्‍यूदे राज्‍य चीत्‍दे। आदमब ङूजे रूप् ख्‍य, हम्‍बब संसारने रस्‍ये ख्‍य।
ROM.5.15	होरेने प्रेब बर मेस्‍ये अपराधने कूम फरक ख्यङ्। चेनेयलो मीत्याजे पापदे चीत्‍देबे कूम मीयू सीइदे यलो झन् थेप् परमेश्‍वरजे अनुग्रह मेस्‍ये मीत्‍याजे, या येशू ख्रीष्‍टने क्‍यूत्‍देबे होरेने प्रेब बर कूम मीयूजे लागि सोरो थेप् क्‍यूत्‍दे। 
ROM.5.16	होरेने प्रेब बरब हम्‍ब मीत्‍यादे चेब पापजे दण्डप्र दी। चेनेयलो मीत्‍याजे अपराधने न्याय चीप्‍प दण्ड पीनब आज्ञा रेत्‍दे, तर कूम अपराध ङ्येदे रब होरेने प्रेब बरदे दोष त्वब ठर्‌दीय। 
ROM.5.17	मी त्‍यादे चेब पापजे कारणदे टक्क मीयू फ्‍याने मृत्‍यूदे राज्‍य चीत्‍देयलो हम्‍बयली थेप् परमेश्‍वरदे मीने कूम अनुग्रह चीत्‍देबे धर्मी ठर्‌दीकब मीयूदे मी तीत्‍यात्‍या येशू ख्रीष्‍टने क्‍यूत्‍देबे कलङ्बेये अन्जेनब जीया प्रेक्‍क्‍य।
ROM.5.18	केर्‌बे मी त्‍याजे पापदे मीयू क्वाने दण्ड प्रेपर्‌दीदे, होरप्रने मी तीत्‍यात्‍यादे चेब धर्मजे कामदे मीयू क्वाने परमेश्‍वरजे खूम्‍ने धर्मी ठर्‌दीदेबे जीया प्रेक्‍क्य। 
ROM.5.19	चेनेयलो आदम तीत्‍यादे आज्ञा अम्‍मन्‍दीदेबे मीयू क्वाने पाप चीक्‍कब ठर्‌दीदे, होरप्रने ख्रीष्‍ट तीत्‍यादे आज्ञा मन्‍दीदेबे कूम मीयूने परमेश्‍वरजे खूम्‍ने धर्मी ठर्‌दीमीय।
ROM.5.20	मोशाजे नियम रमेस्‍ये झन् थेप् अपराध बढ्दीदे, तर केने पाप बढ्दीदे होने अनुग्रह झन् थेप्ने रदे, 
ROM.5.21	येर्‌बे पापदे मीयू क्वा फ्यानेने राज्य चीत्देबे सीब पर्‌दे चीत्दे। होरप्रने येशू ख्रीष्‍ट ङीन्जे प्रभुने ङीनयू धर्मी ठर्‌तीमीदेबे कलङ्बेये अन्सीबब जीया पीन्देबे परमेश्‍वरजे अनुग्रहदे राज्य चे ख्यङ्।
ROM.6.1	होरेयलो ङीनदे च य? अनुग्रह कूम प्रेस्‍य यदेबे ङीनदे झन् पापने चीन्‍न औ? 
ROM.6.2	होरे चे अन्‍क्‍यूर! खूम ङीन पापजे कारणदे सीइदे, हम्‍ब पापनेने ङीन बच्‍दीन औ? 
ROM.6.3	नमयूने था त्‍वा, ङीन क्‍वादेने ख्रीष्‍ट येशूने बप्‍तिस्मा कीन्दे, ङूजे मृत्‍युनेने ङीन क्‍वादेने बप्‍तिस्मा कीन्‍क ख्‍य? 
ROM.6.4	येर्‌बे बप्‍तिस्मा कीन्‍ब ङीन सीयेब क्‍यूत्‍देबे ख्रीष्‍टप्रेने पोप्‍कदे, केर्‌बे परमेश्‍वर पजे महिमादे चीत्‍देबे ख्रीष्‍ट सीयेबयू नङ्दे सोम्‍बो चीम्‍मीदे, होरप्रेने ङीनये सर् जीयाजे लम्‍दे प्रेये।
ROM.6.5	चेनेयलो ङीन ख्रीष्‍टजे मृत्युने त्‍या क्‍यूर ख्यङ् यलो, येशू सीइदेबे सोम्‍बो क्यूट्‍टप्रने ङीनये पक्‍कने ङूप्रेने क्‍यूक्‍क्‍य। 
ROM.6.6	ङीनने था ख्यङ्, ङीन्‍जे पापजे स्‍वभाव ङूप्रे क्रूसने खील् ठोक्‍दीदेबे पील्‍कदे, येरेक्‍यूत्‍देबे ङीन्‍जे पापजे स्‍वभाव नाश क्यूस्स्य, मेस्‍ये होरदे छो ङीन पापजे त्वो-त्वोम अन्‍क्‍यूरला चीदे। 
ROM.6.7	चेनेयलो सू सीये जेन ख्‍य हम्‍ब मीने पापजे कैद‍दे छूर्‌तीकब क्यूक्‍क्य।
ROM.6.8	तर कादेये ङीन ख्रीष्‍टप्रे सीये ख्यङ् यलो ङूप्रेने बच्‍देये प्रेक्क्य यदेबे ङीनदे विश्‍वास चे ख्यङ्। 
ROM.6.9	चेनेयलो ङीनने अम्‍ब था ख्यङ्, ख्रीष्‍ट सीये ख्‍य फेरि सोम्‍बो क्‍यूत्‍देबे ङू कलङ्बेये सीबस्‍ये त्‍वो। जेम्से ङूफ्‍याने मृत्‍यूदे राज्‍य अन्‍ची। 
ROM.6.10	येशू सीयेब हम्‍ब पापजे लागि ख्‍य। होरदे येतारजे लागि यदेबे त्‍याफे सीइदे। तर जेम्‍से ङू बच्‍दीनब जीया परमेश्‍वरजे महिमाजे लागि बच्‍दीय।
ROM.6.11	होरेबेने नमयूदेये रङ्सेदे रङ्सेने पापजे लागि सीयेब, तर ख्रीष्‍ट येशूने परमेश्‍वरजे लागि बच्‍दीनब ह्‍वेचे पर्‌दीय। 
ROM.6.12	येरेक्‍यूत्‍देबे नाश क्‍यूप्‍पब ङ्वने पापदे राज्‍य चीस्‍ये अम्‍पीन्‍लाची, मेस्‍ये ङ्वदे चेमेब अन्‍ज्‍य कामयूजे इच्‍छा चे अम्‍पर्‌दीस्‍य। 
ROM.6.13	रङ्से ङ्वजे अङ्गयूने अन्‍ज्‍य काम चीस्‍ये अम्‍पीन्‍लाची। तर सीइदेबे सोम्‍बो क्‍यूरब मीयूदेप्र रङ्सेने परमेश्‍वरने पीम्‍बी, मेस्‍ये रङ्से ङ्वजे अङ्गयू परमेश्‍वरजे महिमा चेब कामयूजे लागि सूम्‍दीपी। 
ROM.6.14	पापदे नमयू फ्‍याने राज्‍य चीस्‍स्‍ये त्‍वो, चेनेयलो नमयू मोशाजे नियम नङ्ने त्‍वो, तर अनुग्रहजे नङ्ने ख्यङ्।
ROM.6.15	जेम्‍से च चे? ङीन मोशाजे नियम नङ्ने त्‍वो, तर अनुग्रहजे नङ्ने ख्यङ् यदेबे ङीन पापने चीन्‍न औ? दी, येरे कलङ्बेये चे अन्‍क्‍यूर्‌। 
ROM.6.16	नमयूने था त्‍वा? सूजे पो ङ्‍यीन्‍देबे काम फर्‌तीङ्‍रीय, ङूजेने नमयू त्वो-त्वोम क्‍यूक्‍क्‍य। पापजे त्वो-त्वोम क्‍यूत्‍देबे ङूजेने आज्ञा मन्‍दीय यलो नमयू सीबीय, तर परमेश्‍वरजे आज्ञा मन्‍दीदेयलो नमयू ङूजे खूम्ने धर्मी ठर्‌दीय। 
ROM.6.17	खूम नमयू पापजे त्वो-त्वोम क्‍यूर ख्‍य, तर चूजो परमेश्‍वरदे लोम्‍मेब शिक्षाने नमयूदे सेम् नङ्देमेस्‍येने मन्‍दे ख्यङ्। अम्‍बजे लागि परमेश्‍वरने धन्‍यवाद ख्यङ्। 
ROM.6.18	नमयू पापदे छूर्‌दीदेबे धार्मिकताजे लागि त्वो-त्वोम क्‍यूरेख्यङ्।
ROM.6.19	नमयूजे दिमागदे क्‍व अङ्ख्‍व क्‍यूत्‍देबे ङ मीयूदे क्‍व-खूस्‍य यदेबे नोबो मेस्‍ये त्वो-त्वोमजे नमूना तेन्‍देबे येन ख्यङ्। चेनेयलो नमयूदे त्‍याफे रङ्से ङ्वजे अङ्गयूने अशुद्ध मेस्‍ये झन् थेप् अपराध चेजे लागि पीन ख्‍य, जेम्से होरप्रने पवित्र क्‍यूरजे लागि रङ्सेजे अङ्गयू क्‍वाने धार्मिकताजे लागि सूम्‍दीपी। 
ROM.6.20	नमयू पापजे त्वो-त्वोम क्‍यूप्‍प परमेश्‍वरजे खूम्‍दे धर्मी काम अन्‍चे ख्‍य। 
ROM.6.21	हन्‍छ्वाब नमयूदे चेब कामदे चै फाइदा क्‍यूत्‍दे? हम्‍ब कामयूदे चीत्‍देबे नमयू चूजो त्‍वा ख्यङ्, होरदे हम्‍ब कामयूजे फलब सीब पर्‌दे ख्यङ्। 
ROM.6.22	तर जेम्से नमयू पाप चेब काम क्‍यापीदेबे परमेश्‍वरजे त्वो-त्वोम क्‍यूर ख्यङ्, होर्‌दे नमयूदे प्रेब फाइदाब पवित्र क्‍यूरब ख्यङ्, अम्‍बदे नमयूने कलङ्बेये अन्सीबब जीया पीन्‍क्‍य। 
ROM.6.23	चेनेयलो पापजे मेला सीबब ख्यङ्, तर होरेने पीनब परमेश्‍वरजे बरब ङीन्‍जे प्रभू ख्रीष्‍ट येशूने कलङ्बेये अन्सीब्ब जीया ख्यङ्।
ROM.7.1	अत-अची च्योन्‌यू, ङ मोशाजे नियम स्‍येब मीयूने येन ख्यङ्। मी सोम्‍बो ख्यङ्दा सेमेत्‍या मोशाजे नियम मन्‍दीय यब नमयूने था त्‍वा? 
ROM.7.2	नमूनाजे लागि, ङ्येन् क्‍यूरेब मदी सूने ख्यङ्लीने रङ्से प्ल्यङ सोम्‍बो ख्यङ्दासेमे मोशाजे नियम अनुसार ङूप्रेने ख्यायेब क्‍यूक्‍क्‍य, तर प्ल्यङ सीबदेयलो ङूदे हम्‍ब नियमदे ख्या‍देबे येन्स्ये त्वो। 
ROM.7.3	येर्‌बेने प्ल्यङ सोम्‍बो ख्यङ्बने ङू सूजो पतीप्रे प्रदेयलो ङूने वेश्य यीय। तर प्‍लोङ् सीबदेयलो ङू हम्‍ब मोशाजे नियम‍दे छुटकारा क्यूक्‍क्य मेस्‍ये सूजो पतीप्रे ङ्येन् चील्‍लीने ङूने वेश्य यदेबे अन्‌-य।
ROM.7.4	येर्‌बे ङैजे अत च्योन्‌यू, नमयूये ख्रीष्‍टजे ङ्वप्रे क्‍यूत्‍देबे मोशाजे नियमजे अनुसार सीये ख्यङ्, होरेक्‍यूत्‍देबे नमयू सूजो मी, या सीइदेबे सोम्‍बो क्‍यूरब ख्रीष्‍टप्रे त्‍या क्‍यूर्, मेस्‍ये परमेश्‍वरजे लागि ज्‍य क्‍यूरब काम ची। 
ROM.7.5	कन्‍छ्वाब ङीन पापी-स्‍वभावने जीया चेन ख्‍य, हन्‍छ्वाब ङीनने सीबसे पीनब फल लोस्य यदेबे मोशाजे नियमदे तो प्‍लेदेबे ङीनने पाप चीतीङ्‍रब सेम्दे ङीन्जे अङ्गयूने काम चे ख्‍य। 
ROM.7.6	ङीन बन्‍धन्‍ने येब मोशाजे नियमजे लागि सीइदेबे ङीन जेम्से हम्‍बदे स्वतन्त्र क्यूर ख्यङ्, मेस्‍ये लिख्दीयेब ङीङ् नियम-कानून नङ्ने दी, तर पवित्र आत्‍माजे सर् जीयाने ङीन सेवा चेख्यङ्।
ROM.7.8	तर मोशाजे नियमजे आज्ञाने पापदे मौका प्रेत्‍देबे ङैने साप्‍ता थरजे लोभ चेब सेम् पीन्‍दे। मोशाजे नियम त्‍वयलो पाप सीयेप्रेने ख्यङ्। 
ROM.7.9	मोशाजे नियम अम्मन्दीलाबे टूङ्ब त्‍याफे ङ सोम्‍बो ख्‍य, तर आज्ञा प्रेमेस्‍ये पाप जाग्‍तीरदे, 
ROM.7.10	मेस्ये ङ ब सीइदे। येरेक्‍यूत्‍देबे जीया पीन पर्‌देब मोशाजे नियमदेब ङैजे लागि सीब पर्‌देब चीत्दे यब पो ङैदे था प्रेत्‍दे। 
ROM.7.11	चेनेयलो आज्ञाने मौका प्रेत्‍देबे पापदे ङैने छाक्‍दीदे, मेस्‍ये हम्‍बदेने ङैने सेक्‍कदे। 
ROM.7.12	मोशाजे नियम पवित्र ख्यङ्, आज्ञाये पवित्र, न्याय अनुसार मेस्‍ये ज्‍य ख्यङ्।
ROM.7.13	कम्‍ब ज्‍य ख्यङ्, हम्‍बदे ङैने सीब पर्‌दे चीत्‍दा स्व? केर्‌बेये दी! तर पापब पापप्रने तङ्स्‍य यदेबे ज्‍य सेयू तेन्‍देबे पापदे ङैने सीब पर्‌दे चीत्दे, येरेक्‍यूत्‍देबे आज्ञा चील्‍दीदेबे पाप सोरोफत्‍या दुष्‍ट क्यूत्दे।
ROM.7.14	चेनेयलो ङीनदे स्‍ये ख्यङ्, मोशाजे नियम आत्‍माजे पो ख्यङ्, तर ङ्वजे स्वभाव अनुसार प्रबजे लागि मेस्ये पापजे त्वो क्‍यूरने ङ सोङ्‍क ख्यङ्। 
ROM.7.15	ङैदे च चीन्‍न ख्यङ्, ङ रङ्सेदेने था त्‍वो। चेनेयलो ङ च चीस्‍ये मन, हम्‍ब अन्‍ची। तर ङैदे च घिन चेक्क्य, हम्‍बने चीक्‍क्‍य। 
ROM.7.16	येर्‌बे ङैदे चेस्ये अम्मनब काम चीत्‍देयलो, मोशाजे नियम ज्‍य ख्यङ् यदेबे ङ मन्‍दीय। 
ROM.7.17	येरेक्‍यूत्‍देबे हम्‍ब काम चेब ङैदे दी, तर ङैजे नङ्ने ख्‍यब पापदे चे ख्यङ्। 
ROM.7.18	चेनेयलो ङैने था ख्यङ्, ङैजे पापी स्वभावने तीत्‍यात्‍याये ज्‍य पो अन्‍टूङ्। कम्‍ब ज्‍य काम ख्यङ्, तर हम्‍ब चीस्‍ये मन्लीने ङैदे चे अङ्‍खू। 
ROM.7.19	चेनेयलो ङैदे चेमेब ज्‍य काम, हम्‍ब ङ अन्‍ची, तर कम्‍ब दुष्‍ट काम चीत्‍तीङ् अन्‍ड, हम्‍बने ङैदे चीक्‍क्‍य। 
ROM.7.20	ङैदे चेस्‍ये अम्‍मनब हम्‍ब काम चीक्‍क्‍य यलो, हम्‍ब चेब ङ दी, तर ङैजे नङ्ने ख्‍यब पाप ख्यङ्।
ROM.7.21	येरेक्‍यूत्‍देबे नियम त्यादे येरे काम चीन्‍नब प्रेक्‍क्‍य। कन्‍छ्वाब ङ ज्‍य काम चीत्‍तीङ्‍रीय, हन्‍छ्वाब दुष्‍ट ङैजे ट्‌यानेने ख्‍यब था प्रेक्‍क्‍य। 
ROM.7.22	ङैजे सेम् नङ्ने परमेश्‍वरजे नियम ख्यङ्देबे सूगप्रे ख्यङ्, 
ROM.7.23	तर ङैजे अङ्गयूने ख्‍यब सूजो नियमब ङैजे सेम्‍ने ख्‍यब नियमप्रे जीङ्क्‍य। मेस्‍ये ङैजे अङ्गयूने बास चेब पापजे नियमदे ङैने बन्‍धन्‍ने येक्‍क्‍य। 
ROM.7.24	होमाइ, ङ कर दूखी मी! ङैजे अम्‍ब सीबमेल्‍नब ङ्वने सूदे उद्धार चीम्‍मीय? 
ROM.7.25	परमेश्‍वरने धन्‍यवाद क्‍यूस्स्‍य-
ROM.7.25	ङूदेने येशू ख्रीष्‍टने क्‍यूत्‍देबे उद्धार चीम्मीय। होरक्‍यूत्‍देबे ङ रङ्से सेम्‍देब परमेश्‍वरजे नियमजे सेवा चीक्‍क्‍य, तर ङैजे पाप स्‍वभावदेब ङ पाप नियमजे सेवा चीक्‍क्‍य।
ROM.8.1	येरेक्‍यूत्‍देबे जेम्से ख्रीष्‍ट येशूने ख्‍यब मीयूने दण्ड पीनब आज्ञा त्‍वो। 
ROM.8.2	चेनेयलो जीया पीनब आत्‍माजे नियमदे ङैने पाप मेस्‍ये सीबसे पीनब नियमट्‍यादे ख्रीष्‍ट येशूने उद्धार चीम्‍मे ख्यङ्। 
ROM.8.3	पापी स्‍वभावदे मीने कमजोर चेब क्यूत्देबे मोशाजे नियमदे च चे अङ्‍खू हम्ब परमेश्‍वरदे चीम्‍मीदे। परमेश्‍वरदे रङ्से चने ङीन्‍जे ङ्वप्रेने ङीनजे पापजे लागि बलि क्‍यूरने कूल्‍बीदे येर्‌बे ङीन फ्‍याने राज्‍य चेब पापी स्वभावने नाश चीप्‍पीदे। 
ROM.8.4	येर्‌बे पापी स्वभाव अनुसार प्रब दी, तर पवित्र आत्‍मा अनुसार प्रब मीयूजे लागि मोशाजे नियमदे चैतेब पो पूरा चे ख्यङ्।
ROM.8.5	चेनेयलो पापी स्वभाव अनुसार प्रब मीयूदे ङ्वने चैतेब सेयूने सेम् चीक्‍क्‍य, तर पवित्र आत्‍मा अनुसार प्रब मीयूदे पवित्र आत्‍माजे पोने सेम् चीक्‍क्‍य। 
ROM.8.6	चेनेयलो पापी स्वभाव अनुसार प्रब मीयूब सीब पर्‌दे ख्यङ्, तर पवित्र आत्‍मा अनुसार प्रब मीयूदेब मेस्‍ये शन्ति प्रेक्‍क्‍य। 
ROM.8.7	पापी स्वभाव अनुसार प्रब मी परमेश्‍वरजे शत्रु ख्यङ्। चेनेयलो ङूदे मोशाजे नियम अम्‍मन्‍दी मेस्‍ये मन्‍देये अन्‍खू। 
ROM.8.8	पापी स्‍वभावजे अनुसार प्रब मीयूदे परमेश्‍वरने सूग्‍ला चे अन्‍खू।
ROM.8.9	कादेये तम्दम्ने परमेश्‍वरजे आत्‍मा नमयूने ख्यङ्दे यलो, नमयू पापी स्‍वभाव अनुसार प्रब दी, तर पवित्र आत्‍मा अनुसार चील्‍लेब क्यूक्क्य। तर कोइ मीयूप्रे ख्रीष्‍टजे आत्‍मा अन्‍क्‍यूत्‍देयलो हम्‍ब ख्रीष्‍टजेने दी। 
ROM.8.10	कादेये ख्रीष्‍ट नमयूप्रे ख्यङ्देयलो, पापजे कारणदे नमयूजे ङ्व सीयेब ख्यङ्लीने धर्मी क्‍यूरब कारणदे नमयूजे आत्‍मा सूय। 
ROM.8.11	येशूने सीयेब ङ्वदे फेरि सोम्‍बो चीम्‍मेब परमेश्‍वरजे आत्‍मा नमयू नङ्ने बास टूङ्देयलो, ख्रीष्‍ट येशूने सीयेबदे सोम्बो चीम्मेब परमेश्‍वरदेने नमयूप्रे बास टूङब ङूजे आत्माने क्यूत्देबे नमयूजे सीयेब ङ्वनेये सोम्बो चीम्मीय।
ROM.8.12	येरेक्‍यूत्‍देबे अत-अची च्योन्‌यू, ङीनजे पापी स्वभावदे मनप्र जीया चजे लागि ङीनने कर अन्‍लादी। 
ROM.8.13	चेनेयलो नमयूजे पापी स्वभावदे मनप्र प्रदेयलो, नमयू सीबीय, तर कादेये पवित्र आत्‍माजे बोङ्दे पापी स्वभावदे चेब कामयूने नाश चीक्‍क्‍ययलो, नमयू सोम्‍बो क्‍यूक्‍क्‍य। 
ROM.8.14	परमेश्‍वरजे आत्‍मादे तनब लम्‍ने प्रबयू परमेश्‍वरजे छगूम्-पूर्‌गूम् ख्यङ्। 
ROM.8.15	चेनेयलो फ पर्‌देब त्वो-त्वोमजे आत्‍मा नमयूदे प्रेब दी, तर नमयूदे परमेश्‍वरजे च-चीमी क्‍यूरब आत्‍मा प्रे ख्यङ्। येरेक्‍यूत्‍देबे ङीन परमेश्‍वरने “अब्‍बा, प” यदेबे कोय, 
ROM.8.16	अम्‍ब परमेश्‍वरजे छगूम्-पूर्‌गूम् ख्यङ् यब पवित्र आत्‍मादे ङीनजे आत्‍माप्रे गवाही पीनब ख्यङ्। 
ROM.8.17	कादेये ङीन ङूजे च-चीमी यीय यलो, परमेश्‍वरदे रङ्से मीजे लागि फूङ् चीत्‍देब असीजे हकये प्रेक्‍क्‍य। मेस्ये ख्रीष्‍टप्रेने गोसारी हक प्रेक्क्य। ङूजे दु:खने ङीन सामेल् क्यूक्‍क्य यलो ङूजे महिमानेये ङीनयू सामेल् क्‍यूक्‍क्‍य।
ROM.8.18	ङ विचार चीक्क्य, अम्‍ब जीयाने ङीनदे भोक्‍तीनब सकस्यू, नङ्‍ग ङीनदे प्रेब महिमाप्रे करब लायकजे त्‍वो। 
ROM.8.19	सृष्‍टि चेब साप्‍ता सेयूदे ङूजे च-चीमीयूने परमेश्‍वरदे फेरि कलङ् तम्मीय यदेबे सोरो आशा चीत्‍देबे रेन्‍न ख्यङ्। 
ROM.8.20	सृष्‍टि चीक्‍कब सेयू क्वाने रङ्सेदे सेम् अन्चील्‍लीने काम अन्लादे क्यूरे ख्यङ्, परमेश्‍वरदे येर क्यूस्से पीन्दे। येर केन् आशा चीत्देबे, 
ROM.8.21	सृष्‍टि रङ्सेने नाश क्यूरब बन्धन्दे छुटकारा क्यूक्‍क्य, मेस्‍ये परमेश्‍वरजे च चीमीयूदे प्रेब महिमाजे छुटकाराने सामेल् क्यूक्‍क्‍य।
ROM.8.22	ङीनने था ख्यङ्, चूजोसेमे सूत्‍केरी बीद लादेप्र सृष्‍टि क्वाने दु:ख प्रेत्‍देबे बोल्‍न ख्यङ्। 
ROM.8.23	तर सृष्‍टित्या दी, ङी रङ्सेये, सूप्रे पवित्र आत्‍माजे पात्‍ता खूम्‍जे फल ख्यङ्, छगूम्-पूरगूम्‍जे रुप्ने ग्रहण चेने, या ङीजे ङ्वजे उद्धार क्यूरजे लागि रेन्देबे ङी रङ्सेये नङ्-नङ्ने बोल्न ख्यङ्। 
ROM.8.24	अम्‍ब आशा चीत्‍देने ङीनदे उद्धार प्रेत्‍दे। जेम्से तङ्ब आशाब आशाने दी। चेनेयलो खूम्‍ने प्रेक्‍कब सेजे आशा सूदे चीक्‍क्‍य? 
ROM.8.25	तर कादेये ङीनदे अन्तङब सेजे आशा चीक्‍क्‍य यलो, ङीन धेरेन् चीत्‍देबे हम्‍ब रेन्‍नीय।
ROM.8.26	होरप्रने पवित्र आत्‍मादेये ङीन बोङ् त्व क्‍यूप्‍प दोङ्मीय। केर्‌बे प्रार्थना चे पर्‌दे होर ङीनदे अन्‍स्‍ये, तर स्‍य्‍वेस्‍ये अन्डब पोयूजे के योन्‍देबे पवित्र आत्‍मादे ङीनजे लागि प्रार्थना चीम्‍मीय। 
ROM.8.27	मेस्‍ये मीजे सेम्जे पो तङब परमेश्‍वरदे पवित्र आत्‍माजे विचार च ख्यङ् स्‍येय, चेनेयलो पवित्र आत्‍मादे परमेश्‍वरजे पवित्र मीयूजे लागि परमेश्‍वरजे इच्छा अनुसार ङूप्रेने प्रार्थना चीम्‍मीय।
ROM.8.28	ङीनदे स्‍ये ख्यङ्, परमेश्‍वरने प्रेम चेब मीयू मेस्‍ये ङूजे इच्छा अनुसार क्‍वब मीयूजे लागि साप्‍ता पोनेने ङूदे भलो चीम्‍मीय। 
ROM.8.29	सू-सूने ङूदे खूम्‍देमेस्‍येने सेल ख्यङ्, ङूदे थमयूने रङ्से चप्रने क्‍यूरने कूम च्योन्‌यू नङ्ने ख्रीष्‍ट जेठ क्यूस्स्ये पीनने खूम्‍मेस्येने खेर्‌दीपीदे। 
ROM.8.30	सू-सूने परमेश्‍वरदे खूम्‍ने सेल्‍दे, थमयूने ङूदे मीन क्यूदेबे कोदे मेस्‍ये सू-सूने ङूदे कोदे थमयूने ङूदे धर्मी ठर्‌दीमीदे, मेस्‍ये सू-सूने धर्मी ठर्‌दीमीदे थमयूने ङूदे महिमा पीन्दे।
ROM.8.31	अम्‍ब पोने ङीन च य स्‍व? कादेये परमेश्‍वर ङीन तेले ख्यङ् यलो ङीनजे विरुद्ध सूदे चे खूइय? 
ROM.8.32	ङूदे रङ्से चनेये जूक्‍तीदेबे अन्‍ही, तर ङीन्जे लागि पीन्‍दे। ङीनयूजे लागि रङ्से चये पीनबदे झन् ङूप्रे सूजो साप्‍ता पोने ङीनने अम्‍पीनया? 
ROM.8.33	परमेश्‍वरदे सेलब मीयूने सूदे दोष लैदे खूइय? परमेश्‍वरदेने थमयूने धर्मी ठहर्‌दीय यलो, 
ROM.8.34	होर्‌दे थमयूने सूदे दण्डजे आज्ञा पीन खूइय? चेनेयलो ख्रीष्‍ट थमयूजे सट्‍टने दण्ड भोक्‍तीदेबे सीये ख्यङ्। ङू सीये त्‍या दी, अम्‍ब यली केन् काम सीयेबदे फेरि सोम्‍बो चीम्मीदे। चूजो ङू परमेश्‍वरजे स्येत्‍तेयोर् टूङ्देबे राज्‍य चील्‍लीन ख्यङ्। होर्‌दे ङूदे ङीनजे लागि परमेश्‍वरप्रे बिन्तीये चीन्‍न ख्यङ्। 
ROM.8.35	जेम्से ङीनने ख्रीष्‍टजे प्रेम ट्‍यादे सूदे स्‍या खूइय? सकस्दे, या दु:खदे या सतनम्दे, या अनिकालदे, या ह्‍वे अम्‍प्रेत्‍देबे, या खतरा या पार्‌ज्‍यादे? 
ROM.8.36	धर्मशास्त्रने येरे लिख्दीये ख्यङ्,
ROM.8.36	“नैजे लागि ङी येतार्‌ने सेक्‍कीय। ङी तूपने-मेब स्वान्‌प्र क्‍यून्‍न ख्यङ्।”
ROM.8.37	दी, ङीनने प्रेम चेब ख्रीष्‍टदे ङीनने अम्‍ब साप्‍ता पोयू यली थेप् ट्‌यास्‍ये पीन ख्यङ्। 
ROM.8.38	चेनेयलो ङैने पक्क था ख्यङ्, चै पोदेये ङीनने ख्रीष्‍टजे प्रेमप्रे स्‍या अन्‍खू। मृत्‍यूदे, या जीयादे, या स्वर्गदूतयूदे, या शैतानजे शक्तिदे, या दीनीजे पोयूदे या नङ्‍गजे पोयूदे, या शक्तियूदे, 
ROM.8.39	या मोजे संसारदे या तोजे संसारदे या सृष्‍टि चीतेब पोयूजे कम्ब बोङ्देये ङीनने ख्रीष्‍ट येशू ङीनजे प्रभुने ख्यब परमेश्‍वरजे प्रेम ट्‍यादे छूर्‌तीबे अन्‍खू।
ROM.9.1	ङ ख्रीष्‍टजे क्‍यूत्‍देबे तम्दम् पो क्‍यम्‍न ख्यङ्, ङ लूच्‍च पो अन्‍क्‍यम्। पवित्र आत्‍माजे नङ्ने ख्‍यब ङैजे विवेकदेये ङ लूच्‍च पो अन्‍क्‍यम् यब गवाही पीन्‍क्‍य। 
ROM.9.2	ङैजे सेम्ने सोरो शोक् मेस्‍ये कलङ्नेयली सेम् ठोन ख्यङ्। 
ROM.9.3	ङैजे यहूदी अत-अची च्योन्‌यूदे उद्धार प्रेस्य यब त्‍या ङैजे इच्छा ख्यङ्, बरू ङ श्राप प्रेत्‍देबे ख्रीष्‍टप्रे चीन्‍तङ् क्‍यूल्‍लीने, ङ सूग ख्यङ्दे। 
ROM.9.4	थमयू इस्राएलीयू ख्यङ्, मेस्‍ये परमेश्‍वरदे थमयूने रङ्से च-चीमी क्यूस्से पीन्‍दे। ङूदे रङ्से महिमा थमयूने तम्‍मीदे, थमयूप्रेने करार ख्या‍दे, मोशाजे नियम पीन्‍दे, ङूने पूस्तेने लोम्‍मीदे, मेस्ये ङूदे चेब बाजायू थमयूदे प्रेख्यङ्। 
ROM.9.5	यहूदीयू न-मीन् ख्यब मेमेयूजे छगूम्-पूरगूम्‍यू ख्यङ्, मेस्‍ये ख्रीष्‍टये थमयूजे वंशजे ख्यङ्। साप्‍ता थोक फ्‍याने राज्‍य चेब परमेश्‍वरजे येतार्‌ने जै-जै क्‍यून्‍नीस्‍य। आमेन।
ROM.9.6	परमेश्‍वरजे वचन होरेने खेर अङ्‍‍गीली। चेनेयलो इस्राएलने ख्‍यब मीयू क्‍वाने तम्दम्जे यहूदी दी, 
ROM.9.7	अब्राहामजे ङ्वदे प्रेब, छगूम्-पूर्‌गूम् क्‍वाने परमेश्‍वरजे छगूम्-पूर्‌गूम् अन्‍क्‍यूर्। तर “इसहाकजे छगूम्-पूर्‌गूम् त्‍या नने चेब कबुलजे छगूम्-पूर्‌गूम् क्यूक्क्य।” 
ROM.9.8	अम्‍ब यमेब अब्राहामजे छगूम्-पूर्‌गूम् क्‍वाने परमेश्‍वरजे च-चीमी दी। तर परमेश्‍वरदे पीन्‍क्‍य यदेबे करार चेब च-चीमी त्‍या अब्राहामजे छगूम्-पूर्‌गूम् क्यूक्क्य। 
ROM.9.9	चेनेयलो परमेश्‍वरदे येर्‌बे कबुल चे ख्‍य, “रीय यब बीलने ङ रीय, मेस्‍ये नैजे कीम्‍म सारादे च त्‍या प्रेब क्‍यूक्‍क्‍य।”
ROM.9.10	अन्‍छ्वात्‍या दी, होरप्रने ङीनजे मेमे इसाहकजे कीम्‍म रिबेकादेये चूङ्ल्या च प्रेमेख्‍य। 
ROM.9.11	मेस्‍ये चोङ्ल्‍यायू ख्‍वाजेने केल्‍रबने, थमयूदे ज्‍य या अन्‍ज्‍य काम चेयली खूम्ने, परमेश्‍वरजे सेलब काम मीयूजे काम लेत्‍देबे दी, तर ङूजे इच्छा अनुसार पक्‍क क्‍यूक्‍क्‍य यदेबे, 
ROM.9.12	रिबेकाने येर्‌बे य ख्‍य, “जेठदे कन्‍छजे सेवा चीक्‍क्‍य।” 
ROM.9.13	येर्‌बे लिख्दीये ख्यङ्, “याकूबने ङैदे प्रेम चीत्‍दे, तर एसावने ह्‍यल चीत्‍दे।”
ROM.9.14	जेम्से ङीनदे च य? परमेश्‍वरदे अन्-न्याय चीक्‍क्‍या? चेने अन्क्व! 
ROM.9.15	चेनेयलो परमेश्‍वरदे मोशाने यदे, “ङैदे सूने कृपा चीतीङ्‍रीय हम्‍बने कृपा चीक्‍क्‍य, मेस्‍ये ङैदे सूने ङ्येम्‍दीरीय हम्‍बने ङ्येम्क्‍य।” 
ROM.9.16	येरेक्‍यूत्‍देबे मीदे चेब इच्छा या धम चेब फ्‍याने अम्‍ब भर् अम्‍पर्‌दी, तर परमेश्‍वरजे कृपा फ्‍याने भर् पर्‌दीय। 
ROM.9.17	धर्मशास्त्रदे फारोजे बारेने य ख्यङ्, “ङैजे बोङ् नने तन्देबे, संसारजे का-मुलुक मीयूदे ङैजे मीन् तस्‍य यदेबे ङैदे नने मूरूम् चीम्‍मीदे।” 
ROM.9.18	येरेक्‍यूत्‍देबे ङूदे सूने कृपा चीतीङ्‍रीय हम्‍बने कृपा चीक्‍क्‍य, मेस्‍ये ङूदे सूने सेम् कोङ चीम्‍मीतीङ्‍रीय ङूने सेम् कोङ चीम्‍मीय।
ROM.9.19	होर्‌दे नदे ङैने य खूइय, “परमेश्‍वरदे चेने थेप् दोष लैदे? चेनेयलो ङूजे इच्छाने सूदे विरोध चे खूइय?” 
ROM.9.20	तर मी क्‍यूत्‍देबे परमेश्‍वरने ङूर ल्‍वाब न सू? सदे बन्‍देब तीयाँदे “चैने ङैने येर बन्‍दे” यखूइया? 
ROM.9.21	कुमालदे च्‍योप्‍बेब स छ्‌योङ्ब त्‍यादे तीयाँ त्‍या सोरो काम लादेब, मेस्‍ये तीयाँ त्‍याब सोरो काम अन्‍लादे बन्‍देब हक ङूने त्‍वया?
ROM.9.22	कादेये होरप्रने परमेश्‍वरदे रङ्से छी फैनने मेस्‍ये रङ्से बोङ् तेन्‍देबे नाश चेने तयार चीतेब दुष्‍ट मीयूजे लागि सोरो धेरेन् क्‍यूत्‍देबे सैदीन ख्यङ् यलो, च क्‍यूत्‍दे स्‍व? 
ROM.9.23	कादेये रङ्से महिमाजे लागि खूम्‍मेस्‍येने तयार चीत्‍देब ङूजे कृपा प्रेब मीयूने रङ्से महिमाजे सम्पत्ति तनने ङूदे येरे चीत्‍दे। 
ROM.9.24	चेनेयलो ङूदे ङीनयूने यहूदी मीयू नङ्देत्‍या अङ्‍को, तर यहूदी तेब मीयू नङ्देये कोदे। 
ROM.9.25	केर्‌बे अगमवक्ता होशेजे किताबने येरे लिख्दे ख्यङ्-
ROM.9.25	“थमयू ङैजे मी तीलीने, ङ थमयूने ‘ङैजे मीयू’ यीय, मेस्‍ये ङैदे सूने माया अन्‍चे ख्‍य, ङूने ‘ङैदे छे ख्यङ्’ यीय।”
ROM.9.27	“इस्राएलजे मीयूजे छगूम्-पूरगूम्‍यू समुद्रजे पीस सर् ख्यङ्लीनेये, छ्‌यीत्‍या मीयूदे त्‍या उद्धार प्रेक्‍क्‍य।
ROM.9.28	चेनेयलो प्रभूदे सं‍सारने छ्‌योट्‍टो मेस्ये पक्क दण्ड पीन्क्‍क्‍य।”
ROM.9.29	“कादेये सोरो शक्ति ख्यबदे प्रभूदे ङीनजे लागि छगूम्-पूर्‌गूम् अन्‍हीदेयलो ङीन सदोमजे मीप्रने क्यूर ख्यङ्‍दे, मेस्‍ये गमोराजे मीयूप्रने नाश क्‍यूर ख्यङ्दे।”
ROM.9.30	जेम्से ङीन च य? धार्मिकताजे ङ्येदे अन्‍लादेब यहूदी तेब मीयूदे धार्मिकता प्रे ख्यङ्, अम्ब धर्मिकता विश्‍वास चीत्‍देबे प्रे ख्यङ्। 
ROM.9.31	तर इस्राएलजे मीयूदे धर्म चेने मोशाजे नियमजे ङ्येदे कोलाने लादीलीने धर्मी ठर्‌दे अङ्‍खू। 
ROM.9.32	चेने अङ्ख्‍व? चेनेयलो थमयूदे धार्मिकता विश्‍वास चीत्‍देबे दी, तर काम चीत्‍देबे प्रेखूइय मन्‍दे। येरेक्‍यूत्‍देबे थमयू “च्‍या थूङ्बब लूङ्ने” च्‍या थूङ्देबे फी क्‍यरी। 
ROM.9.33	येर्‌बे धर्मशास्त्रने लिख्दीय ख्यङ्,
ROM.9.33	“ले, ङैदे सियोन्‍ने च्‍या थूङ्ब लूङ् त्‍या येक्‍क्‍य, हम्‍ब लूङ्ने मीयू च्‍या थूङ्बीय, लूङ् पोलोम् त्‍या,
ROM.9.33	हम्‍बदे थमयूने फी क्‍यर्‌बीय,
ROM.9.33	तर सूदे ङू फ्‍याने विश्‍वास चीक्‍क्‍य हम्‍ब कलङ्बेये त्‍वा अम्पर्‌दी।”
ROM.10.1	अत-अची च्योन्‌यू, ङैजे मीयूदेये उद्धार प्रेस्‍स्‍य यदेबे ङ मन्‍न ख्यङ्। होरेक्‍यूत्‍देबे ङैदे थमयूजे लागि प्रार्थना चीन्‍न ख्यङ्। 
ROM.10.2	ङ अम्‍ब गवाही पीन्‍क्‍य, थमयूने परमेश्‍वरजे सेवा चेब सोरो जङ्‍गर् ख्यङ्, तर केर्‌बे सेवा चे पर्‌दे, थमयूने चेलाबे ज्ञान त्‍वो। 
ROM.10.3	होरेक्‍यूप्‍प परमेश्‍वरदे थमयूने केर्‌बे धार्मिकताजे मी ठर्‌दीमीदे हम्‍ब पो अन्‍क्‍वो, थमयू रङ्सेदेने धार्मिकता ठर्‌देब लम् मल्‍दे, होर्‌दे थमयू धर्मी ठर्‌देने परमेश्‍वरजे खूम्‍दे रङ्सेने अन्‍सूम्‍दी। 
ROM.10.4	चेनेयलो विश्‍वास चेब मीयू धर्मी ठर्‌दीस्‍य यदेबे ख्रीष्‍टदे मोशाजे नियम जेम्‍पीदे।
ROM.10.6	तर विश्‍वास चीत्‍देबे धार्मिकता ख्यबदे येरे य ख्यङ्, “नदे सेम् नङने येरे अन्‌-यलाची, ‘स्वर्गने सू टेब खूइय?’ (या ख्रीष्‍टने मो रेने), 
ROM.10.7	या रङ्से सेम्‍ने येरेये अन्‌-यलाची, पातालने सू तेल्‍ब?” (या सीयेबयूदे ख्रीष्‍टने तो रेने)। 
ROM.10.8	तर अम्‍बदे च यीय? “परमेश्‍वरजे वचन नमयू ट्‌याने ख्यङ्, अम्‍ब नमयूजे ङूर्‌नेने मेस्‍ये सेम्‍ने ख्यङ्”, या विश्‍वासजे वचन, हम्‍ब ङीनदे प्रचार चीक्‍क्‍य। 
ROM.10.9	चेनेयलो कादेये नमयू रङ्सेजे ङूर्‌दे येशूने प्रभू ख्यङ् यदेबे स्वीकार चीत्दे यलो, होर्‌दे परमेश्‍वरदे ङूने सीयेबयू नङदे सोम्‍बो चीम्‍मीदे यब रङ्से सेम्ने विश्‍वास चीक्‍क्‍य यलो, नमयूजे उद्धार क्‍यूक्‍क्‍य। 
ROM.10.10	चेनेयलो मीदे रङ्से सेम्‍ने विश्‍वास चीत्‍देबे परमेश्‍वरजे खूम्‍ने धर्मी ठर्‌दीय, होरदे प्रभू मन्‍दीय यदेबे ङूजे ङूरदे स्वीकार चीत्दे यलो ङूदे उद्धार प्रेक्‍क्‍य। 
ROM.10.11	चेनेयलो धर्मशास्त्रदे यीय, “ङूने विश्‍वास चेब मीयू कलङ्बेये त्‍वा अम्पर्‌दी।” 
ROM.10.12	चेनेयलो यहूदी मेस्‍ये यहूदी तेब मीने चेत्‍याये फरक त्‍वो। क्‍वाजेने परमेश्‍वर तीत्‍यात्‍या ख्यङ्, मेस्‍ये ङूने गोमब क्‍वाने ङूदे बेस्‍से असी पीन्क्‍य। 
ROM.10.13	धर्मशास्त्रदे यीय, “प्रभूजे मीन् गोमब मीयू क्‍वादेने उद्धार प्रेक्‍क्‍य।”
ROM.10.14	तर प्रभूने विश्‍वास अन्‍चील्‍लाबे केर्‌बे ङूने मीयूदे गोम? ङूजे बारेने तने अन्‍त, केर्‌बे ङूने विश्‍वास चे? मेस्‍ये सूदेये अन्स्‍योम्मीलो थमयूदे केर्‌बे त स्व? 
ROM.10.15	मेस्‍ये सूदेये अन्‍कूल्‍बीलाबे मीयूदे केर्‌बे सूजोने स्‍य्‍वे? धर्मशास्त्रदे यीय, “सूगब खबर स्‍य्‍वेब मीयूजे तोप् सोरो ज्‍य ख्यङ्!”
ROM.10.17	येर्‌बे, सूगब खबर ङ्यीन्‍देबे विश्‍वास रीय, होरदे हम्‍ब तब पो ख्रीष्‍टजे प्रचारदे रीय।
ROM.10.18	“थमयूजे के पृथ्वी भरी,
ROM.10.18	मेस्‍ये थमयूजे सूगब खबर संसारजे कून-कूनसेमे फ्‍योये ख्यङ्।”
ROM.11.2	परमेश्‍वरदे खूम्‍देमेस्‍येने सेलब रङ्से मीने अन्‍क्‍याबे ख्यङ्। धर्मशास्त्रदे अगमवक्ता एलियाजे बारेने स्‍य्‍वेब पो नमयूने था त्‍वा? ङूदे इस्राएलजे विरुद्धने परमेश्‍वरप्रे येर्‌बे य ख्यङ्, 
ROM.11.3	“प्रभू, थमयूदे नैजे पो क्‍यमब मीयूने सेत्‍दे, होर्‌दे जाक्‍क्‍यायू हूल्‍बीदे, ङ तीत्‍या पोङ्ये ख्यङ्, मेस्‍ये ङैनेये थमयूदे सेमे ख्यङ्।” 
ROM.11.4	हन्‍छ्वाब परमेश्‍वरदे ङूने जवाफ च पीन्‍दे? “बाल देऊताजे खूम्ने पूजी च्‍वोदेबे स्‍यूव अम्‍पीनब हजार ङ्यी मीयू ङैदे रङ्सेजे लागि साये ख्यङ्। 
ROM.11.5	येर्‌बेने दीन्‍नजेसेमेने परमेश्‍वरजे अनुग्रहदे सेलेब इस्राएलजे मीयू कोइ लम र ख्यङ्। 
ROM.11.6	तर अम्‍ब अनुग्रहदे क्‍यूर ख्यङ् यलो काम चीत्‍देबे दी, नत्रयलो अनुग्रह अनुग्रहप्रने अन्‍क्‍यूर ख्यङ्दे।
ROM.11.7	होरेयलो अम्‍बजे अर्थ च क्‍यूत्‍दे? इस्राएलजे मीयूदे च मल ख्‍य हम्‍ब प्रेअङ्‍खू। तर परमेश्‍वरदे सेलब मीयूदे त्‍या हम्‍ब प्रेखूदे। सूजो मीयू क्‍वाने सेम् कोङ क्‍यूत्‍दे, 
ROM.11.8	धर्मशास्त्रने येर्‌बे लिख्दीये ख्यङ्,
ROM.11.8	“परमेश्‍वरदे मीयूने चेत त्वब आत्‍मा पीन ख्यङ्। होर्‌दे होरप्रने येर म्‍या पीन्दे हम्बदे अन्तङस्य मेस्ये येर न पीन्दे हम्बदे अन्तस्य, मेस्‍ये थमयू दीनीसेमेने होरने क्‍यून्‍न ख्यङ्”,
ROM.11.10	थमयूजे म्‍या अन्तङ्स्‍य यदेबे मून्‍दूङ्दे उप्‍स्‍य,
ROM.11.10	मेस्‍ये थमयूजे चीसार् येतार्‌ने कोत्रा क्‍यून्‍नूस्‍य।”
ROM.11.11	येरेक्‍यूत्‍देबे ङ लोक्‍क्‍य, “थमयू लङने अङ्ख्‍व क्‍यूरने च्‍या थूङ्ये औ स्व?” देने दी! तर इस्राएलदे चेब अपराधदे यहूदी तेब मीयूने उद्धार प्रेख्यङ्, होरेक्‍यूत्‍देबे इस्राएलये उद्धार प्रेजे लागि ठेन ख्यङ्। 
ROM.11.12	जेम्से कादेये इस्राएलदे चेब पापदे संसारजे मीयूजे लागि असी, मेस्‍ये थमयू फूङ्‍गब यहूदी तेब मीयूजे लागि सम्पत्ति क्‍यूर ख्यङ् यलो थमयूजे पूरा विश्‍वासदेब झन् कोला थेप् असी रेस्स्ये।
ROM.11.13	जेम्से नम यहूदी देब मीयूने येन ख्यङ्। यहूदी देब मीयूजे लागि खर्‌दीयेब मूल स्यूस्स्या क्‍यूत्‍देबे ङ अम्‍ब कामजे सार्‌या चीक्‍क्‍य, 
ROM.11.14	येर आशा चीक्‍क्‍य अम्‍ब कामदे ङैजे रङ्से जात‍जे मीयूदेये ठेन्स्य, मेस्‍ये थमयू नङ्ने कोइ कोइदेब उद्धार प्रेखूस्‍य। 
ROM.11.15	चेनेयलो कादेये थमयू योम्‍बीब संसारने ख्‍यब मीयू परमेश्‍वरप्रे थून्‍क्‍य यलो, च थमयूने फेरि रङ्से मी बन्‍दीययलो सीयेबदेये जीया प्रे-सर अन्क्यूरया? 
ROM.11.16	कादेये क्‍यङ् फूनने च्‍योबब ता छ्‌योङ्बजे छीत्‍यात्‍या परमेश्‍वरने पाता खूम चेर्‌दे ख्यङ्यलो, हम्‍ब ता छ्‌योङ्ब टक्कने पवित्र क्‍यूक्‍क्‍य। होरप्रने तङ्बो-छ पवित्र ख्यङ्लो हाँगायूये टक्कने पवित्र क्यूक्क्य।
ROM.11.17	कोला हाँ‍गायू ज्य जैतूनजे तोङ्बोदे क्योदीदेबे गीली मेस्ये नाजे जैतून तोङ्बोजे हाँ‍गा हम्बने कलमी चीत्‍देबे ख्याकदे। नम यहूदी तेब मीयू हम्ब नाजे जैतून तोङ्बोप्र ख्यङ् मेस्ये जेम्से यहूदीयूप्रेने आत्माजे असीयू प्रेब क्यूर ख्यङ् मेस्ये परमेश्‍वरको खास जैतून तोङ्बोजे ट्वादे बोङ् प्रेब खूराक प्रेक्‍क ख्यङ्। 
ROM.11.18	होरेक्‍यूत्‍देबे हम्‍ब क्यूत्देबे गीलेब हाँगायूजे खूम्‍ने केन् अन्‍त्‍वोल्‍लाची। कादेये केन्‍ने त्‍वेयलो, अम्‍ब ह्‍वे ची, नमयूदे छने थम्‍दीन दी, तर छदे नमयूने थम्‍दीन ख्यङ्। 
ROM.11.19	तर नदे यख्यङ्, “ङ कलमी ख्‍याने हम्‍ब हाँगा चेबे ख्‍य।” 
ROM.11.20	अम्‍ब तम्दम् ख्यङ्, थमयूदे विश्‍वास अन्‍चीत्‍देबे हाँगायू चेबे ख्यङ्। नमयूब रङ्सेदे चेब विश्‍वासदेत्‍या मेरन ख्‍व ख्यङ्। केन् अन्‍त्‍वोल्‍लाची, तर होस्स्यार क्‍यून्‍नू। 
ROM.11.21	चेनेयलो कादेये परमेश्‍वरदे ज्‍य हाँगायूने बाँकी अन्‌-येन् यलो नमयूनेये क्यापीसे त्‍वो।
ROM.11.22	येरेक्‍यूत्‍देबे परमेश्‍वरजे दया चेब मेस्‍ये कोङ सेम्‍ने ह्‍वे ची। आज्ञा अ‍म्मन्देयूने ङ्येम्स्‍ये त्‍वो, तर ङूजे दयाने टूनूदेयलो नने परमेश्‍वरदे दया तन्‍क्‍य, नत्रलो नेये चेबीय। 
ROM.11.23	कादेये इस्राएलजे मीयूदे विश्‍वास चीत्देबे रदेयलो थमयू खूम्जे नेने कलमी ख्‍याय। चेनेयलो परमेश्‍वरदे फेरि थमयूने हम्‍ब नेने कलमी ख्‍या खूइय। 
ROM.11.24	न यहूदी देब मी नाजे जैतून तोङ्बोदे चेरेब हाँगाप्र ख्यङ्। स्वभाव अनुसार अम्‍मील्‍ले क्‍यूल्‍लीने ज्य जैतूनजे तोङ्बोने कलमी ख्‍याये ख्यङ्। यहूदीयूब ज्य जैतूनजे तोङ्बोप्र ख्यङ्, हम्ब ज्य जैतूनजे तोङ्बोदे चदेबे रेब हाँगायू रङ्सेजे तोङ्बोप्रे फेरि कलमी ख्याने कूम सूस्योलो क्यूक्क्य।
ROM.11.25	अत-अची च्योन्‌यू, नमयूदे रङ्सेने केन् अन्‍त्‍वोस्‍स्‍य यदेबे नङ्सू पो त्‍या नमयूने था क्यूस्स्य मन ख्यङ्। अम्‍ब नङ्सू पो येर ख्यङ्, र परदेब यहूदी तेब मीयू ख्रीष्‍टने अन्‍रदासेमेत्‍या यहूदीयूजे सेम् कोङ क्यून्‍नीय। 
ROM.11.26	येर्‌बे इस्राएलजे मीयू क्वादे उद्धार प्रेक्‍क्‍य यदेबे धर्मशास्त्रने लिख्दीये ख्यङ्,
ROM.11.26	“सियोनदे उद्धार पीनब मी रीय, होर्‌दे ङूदे याकूबजे छगूम्-पूर्‌गूम्यूने अन्‍ज्‍य कामदे ल्वामीय।”
ROM.11.28	इस्राएलजे मीयूदे सूगब खबरने विश्‍वास अन्‍चीत्‍देबे परमेश्‍वरजे शत्रु क्‍यूर ख्यङ्। होरेक्‍यूत्‍देबे नमयू यहूदी तेब मीयूने फाइदा क्‍यूर ख्यङ्। तर परमेश्‍वर रङ्सेदेने सेलब मेमेयूजे कारणदे इस्राएलजे मीयूने प्रेम चीक्‍क्‍य। 
ROM.11.29	चेनेयलो परमेश्‍वरदे पीनब बर मेस्‍ये असी येतार्‌ने टू‍नीय। 
ROM.11.30	केर्‌बे मीयूङ् नम यहूदी तेब मीयू परमेश्‍वरजे आज्ञा अम्मन्दे ख्‍य, तर चूजो इस्राएलजे मीयूदे परमेश्‍वरजे आज्ञा अम्मन्दे क्‍यूत्‍देबे परमेश्‍वरदे नमयूने ङ्येम ख्यङ्। 
ROM.11.31	येर्‌बेने दीनी आज्ञा अम्मन्दीलाबे टूनब मीयूदेये त्‍याफे कृपा प्रेस्‍स्‍य यदेबे परमेश्‍वरदे नमयूने कृपा तन्‍दे। 
ROM.11.32	चेनेयलो परमेश्‍वरजे दया मीयू क्वादेने प्रेस्‍स्‍य यदेबे ङूदे मी क्वानेने आज्ञा अम्मन्‍देब चीम्‍मीदे।
ROM.12.1	येरेक्यूत्देबे अत-अची च्योन्‌यू, परमेश्‍वरजे कृपाने विचार चीत्देबे ङ नमयूने बिन्ती चीक्‍क्य, नमयूजे आत्मादे पूस्तेजे लागि रङ्से रङ्से ङ्वने पवित्र मेस्ये परमेश्‍वरने सेम् पर्‌तेब लायकजे सोम्बो बलिजे रूप्‍ने चेर्‌तीपी। 
ROM.12.2	अम्ब संसारजे मीयूप्रने नक्‍कल अन्चील्‍लाची, तर रङ्सेब सर् सेम् क्यूत्देबे पूरा रुप्ने सूजो क्यूक्‍की। होर्‌दे परमेश्‍वरजे सोरो ज्य, सेम् पर्‌तेब मेस्ये सिद्ध इच्छा च ख्य, हम्ब नमयूदे था प्रे-खूइय।
ROM.12.3	चेनेयलो परमेश्‍वरदे पीनब अनुग्रहदे ङ नमयू खोत्‍तानेने यीय, नमयूजे गज्‍ज्‍य यली थेप् केन् अन्‍त्‍वोल्‍लाची, तर परमेश्‍वरदे पीनब विश्‍वासजे नाप अनुसार रङ्से कर ख्य होरत्‍या रङ्सेने मन्। 
ROM.12.4	केर्‌बे ङीन्जे ङ्व त्‍याने अङ्गयू कूम ख्यङ्, तर हम्‍ब अङ्गयू टक्कजेने काम त्‍याप्र अन्‍क्‍यूर, 
ROM.12.5	होर्‌प्रने ङीन कूम ख्यङ्लीनेये ख्रीष्‍टप्रे ङ्व त्‍या ख्यङ् मेस्‍ये ङीन क्वाने त्‍या त्‍याजे अङ्ग ख्यङ्। 
ROM.12.6	येरेक्‍यूत्‍देबे परमेश्‍वरदे रङ्से अनुग्रहदे ङीनने पीनब थर्-थर्‌जे बर अनुसार ङूजे कामयू चीदे। अगमवाणी क्‍यमब यलो रङ्से अनुसार क्‍यमे। 
ROM.12.7	सेवा चेब क्‍वादेने चेलाबे सेवा चीदे, परमेश्‍वरजे पो लोम्‍मे ख्‍वबदे चेलाबे लोम्‍मीस्‍य। 
ROM.12.8	ज्‍य लम्‍ने प्रने मोतो पीन ख्‍वबदे ज्य मोतो पीन्‍स्‍य, हर्‌जो पर्‌दीनब मीने पीन्ब ज्‍या सेम्दे पीन्‍स्‍य। हक चील्‍ले मीदे चेलाबे चील्‍लीस्‍य मेस्‍ये दया चेब मीदे सूग्‍लाबे दया चीस्‍स्‍य।
ROM.12.9	नमयूदे ज्‍य सेम्‍दे प्रेम ची। कम्‍ब पो अन्‍ज्‍य ख्यङ्, हम्‍ब पो क्यापी। कम्‍ब पो ज्‍य ख्यङ्, हम्‍बने लादीनू। 
ROM.12.10	रङ्से अत च्‍योनने चेब प्रेमप्र त्‍यादे त्‍याने प्रेम ची। रङ्सेने यली सूजोजे गेसेन् ची। 
ROM.12.11	कामने म्‍यास्‍सी अन्क्‍यूर्‌लाची। आत्माने जोसीलो क्‍यूत्‍देबे प्रभूजे सेवा चीन्‍नू। 
ROM.12.12	नमयूदे आशा चीन्‍नब सेने सूग, सकस् पर्‌दीरब सैदी, मेस्‍ये येतार्‌ने प्रार्थना चीन्‍नू। 
ROM.12.13	परमेश्‍वरजे पवित्र मीयूने हर्‌जो पर्‌दीब तोङ्मी, कीम्ने रब ङ्योवयूने गेसेन् ची।
ROM.12.15	सूगब मीयूप्रे सूग्। ङूनब मीयूप्रे ङू। 
ROM.12.16	क्‍वाप्रे थून्‍देबे टूङ्। केन् अन्‍तोल्‍लाची, तर चीद क्‍यूत्‍देबे खोत्‍ताप्रेने ज्‍य ब्यवहरा ची, होर्‌दे रङ्सेत्‍या कूम स्‍ये अन्‍तोल्‍लाची।
ROM.12.17	कोइदे नने अन्‍ज्‍यजे सट्‍टने अन्ज्य चीक्‍को यदेबे ङूने अन्‍ज्‍य अन्‍चील्‍ला ची। कम्‍ब पो मीयू क्वादेने सेम् परदे ख्यङ्, हम्‍ब पोनेत्‍या सेम् पीन्। 
ROM.12.18	क्‍यूर खूलो खोत्‍ताप्रेने थून्‍देबे टूङ्। 
ROM.12.19	छेब अत च्योन्‌यू, रङ्सेने अन्‍ज्‍य चेब मीने कलङ्बेये खी अम्‍फालाची। तर खी फाब काम परमेश्‍वरजे लाने पीन, चेनेयलो धर्मशास्त्रने लिख्दीये ख्यङ्, “खी फाब काम ङैजे ख्यङ्। ङैदेने खी फाय”, परम्‍प्रभूदे य ख्यङ्। 
ROM.12.20	बरू, “कादेये नैजे शत्रु सोरो ठीनूदेयलो चसे पीन्, क्‍यू फै ख्यङ्लो क्‍यू थूङ्स्‍ये पीन्, चेनेयलो येरे चील्‍लो नैजे शत्रुजे टने मीजे भोप्रो म्यूर्‌क्य।” 
ROM.12.21	अन्‍ज्‍य चेबने अन्‍ज्‍य अन्‍चील्‍लाची, तर अन्‍ज्‍यने ज्‍य गुण चीत्‍देबे ट्‌यालाची।
ROM.13.1	हुकुम चील्‍लेब मीयूजे हुकुम टक्कदेने मन्‍दी। परमेश्‍वरदे पीनब हक यली सूजो चेये हक अन्‍क्‍यूर। हम्‍ब हुकुम चील्‍लेब मीयू परमेश्‍वरदे सेलब ख्यङ्। 
ROM.13.2	येरेक्‍यूत्‍देबे हुकुम चील्‍ले मीयूजे हुकुम अम्‍मन्‍देबयूदे परमेश्‍वरजे हुकुम अम्‍मन्‍दी, मेस्‍ये सू-सूदे हुकुम अम्‍मन्‍दी, थमयूदे दण्ड प्रेक्‍क्‍य। 
ROM.13.3	चेनेयलो ज्‍य कामजे लागि दी, तर अन्‍ज्‍य कामजे लागि त्‍या हुकुम चील्‍लेयूप्रे फ पर्‌दीय। न हुकुम चील्‍लेयूप्रे फ ख्‍यङ्या? होरेक्‍यूल्‍लो ज्‍य काम ची, मेस्‍ये नने थमयूदे सार्‌या चीन्‍क्‍य। 
ROM.13.4	चेनेयलो हुकुम चेल्‍लेब मी परमेश्‍वरजे सेवा चेब मी ख्यङ्, मेस्‍ये परमेश्‍वरदे ङूने नैजे भलो क्यूस्स्य यदेबे खर्‌दे ख्यङ्। तर नदे कादेये अन्‍ज्‍य काम चीत्‍दे यलोत्‍या फ, चेनेयलो होरेने ङूदे पार्‌च्‍या सूग्देबे अम्‍प्र। अन्‍ज्‍य काम चेब मीने दण्ड रेब ङू परमेश्‍वरजे सेवा चेब मी ख्यङ्। 
ROM.13.5	येरेक्‍यूत्‍देबे नदे परमेश्‍वरजे दण्ड अम्प्रेस्‍स्‍य यदेबेत्‍या दी, तर विवेकदे येर्‌बे चेब ठीकने ख्यङ् यदेबेये ङूजे हुकुम मन्‍दे पर्‌दीय।
ROM.13.7	सू-सूने खी फा पर्‌दे ख्यङ् फाबी स्‍यर्‌म फा पर्‌देब ख्यङ्लो स्‍यर्‌म फाबी, तीरो फा पर्‌देबने तीरो फाबी, गेसेन् चे पर्‌दे मीने गेसेन् ची, मेस्‍ये हुकुम चील्‍लेब मीजे पो ङ्‍यीन्।
ROM.13.8	तर त्‍यादे-त्‍याने प्रेम चे यली सूजो चै पोनेये खी अन्‍डस्‍य, चेनेयलो रङ्से खीम्‍चेने प्रेम चेब मीदे मोशाजे नियम पूरा चेब क्यूक्क्य। 
ROM.13.9	नदे वेश्य काम अन्‍चील्‍लाची, मी सेब काम अन्चील्‍लाची, अङ्‍खूलाची, नदे लोभ अन्‍चील्‍लाची अम्‍ब आज्ञायू यली सूजो कोला आज्ञा ख्यङ्, अम्ब क्वादेने यमेब पोब अम्‍ब साप्‍ता आज्ञाने प्रेक्क्य, “नदे रङ्से खीम्‍चेनेये रङ्सेने प्रेम चेप्र प्रेम ची।” 
ROM.13.10	प्रेम चेब मीदे खीम्‍चेजे अन्‍ज्‍य अन्‍ची। येरेक्‍यूत्‍देबे प्रेम चेबदे मोशाजे नियम पूरा चेबक्‍यूक्‍क्‍य्।
ROM.13.11	अम्‍ब यली दिन्‍नजेसेमे कर ख्यङ् यब पो नमयूने था ख्यङ्, जेम्से ङ्यूम्-‍म्‍यादे थेल्‍लब ठीक बील फ्‍योर ख्यङ्, चेनेयलो ङीनदे खूम विश्‍वास चेयली झन् ङीन्‍जे मुक्तिजे दिन ट्‌याने फ्‍योर ख्यङ्। 
ROM.13.12	मून् कूम गीली, जेम्‍से म्‍या तङ्‍र ख्यङ्। येरेक्‍यूत्‍देबे मून्दूङ्ने चेब अन्‍ज्‍य काम क्‍यापीदेबे ङीन ओथ्याङ्जे लास्या टेले। 
ROM.13.13	ङीन नोदे म्‍या तङ्ब चेप्र ज्‍य काम चीदे। मोज-मज्‍जा चेब, च्‍यी-नादू थूङब, वेश्य काम चेब, छाडा काम चेब, च्‍य-जीङब, ठेनब काम क्‍यापी। 
ROM.13.14	तर येशू ख्रीष्‍टजेप्र स्‍वभाव नमयूने क्‍यूस्‍स्‍य, मेस्‍ये पाप चेब इच्छा पूरा चे तेले रङ्से सेम् अम्पीन्‍लाची।
ROM.14.2	कोइदे साप्‍ता थोक‍ने चब क्‍यूक्‍क्‍य यदेबे विश्‍वास चीक्‍क्‍य, तर विश्‍वासने बोल्यो त्‍वब मीदेब ङा-ङूत्‍या चीय। 
ROM.14.3	साप्‍ता थोक‍ने चब मीदे ङा-ङूत्‍या चब मीने ह्‍यल अन्‍चीस्‍स्‍य, होरप्रने साप्‍ता थोक अन्‍चब मीदे चब मीने दोष अन्‍लैदी‍स्‍य। चेनेयलो परमेश्‍वरदेने थमयूने ग्रहण चे ख्यङ्। 
ROM.14.4	सूजो मीजे त्वो-त्वोमने दोष लैदेब न सू? ङूने तो लङब मेस्‍ये मो तलब ङूजे रङ्से मालिकजे लाने ख्यङ्। ङूजे कामने तो लङ्क्‍क्‍य, चेनेयलो, ङूजे मालिकदे ङूने तो लङ खूइय।
ROM.14.5	कोइ मीदे दिन त्‍याने सूजो दिनयली सोरो केन् मन्दीय, तर कोइ मीदे दिनयू क्‍वाने त्‍याप्रने ख्यङ् मन्‍क्‍य। मी त्‍या-त्‍यादे अम्‍ब पोने रङ्से सेम्‍ने चेलाबे पक्‍क क्‍यूर्‌ पर्‌दीय। 
ROM.14.6	सूदे दिन त्‍याने सोरो केन् मन्‍दीय, ङूदे परमेश्‍वरने गेसेन् पीनजे लागिने मन्‍दीय। सूदे चीय, ङूदे परमेश्‍वरने गेसेन् पीनजे लागिने चीय, चेनेयलो ङूदे चसे च यली खूम् परमेश्‍वरने धन्‍यवाद पीन्‍क्‍क्‍य। सूदे अन्‍च, ङूदेये परमेश्‍वरने गेसेन् पीनजे लागिने अन्‍च मेस्‍ये परमेश्‍वरने धन्‍यवाद पीन्‍क्‍य। 
ROM.14.7	ङीनयू सूये रङ्सेजे लागि बच्‍दीस्ये त्वो, मेस्‍ये सूये रङ्सेजे लागि अन्‍सीब। 
ROM.14.8	कादेये ङीन सूली प्रभूजे लागि सूय मेस्‍ये सीबलीने प्रभूजे लागिने सीबीय। होरेक्‍यूत्‍देबे ङीन सीलीने सूलीने प्रभूजेने ख्यङ्। 
ROM.14.9	अम्‍बजे लागिने ख्रीष्‍ट सीयीदे मेस्‍ये फेरि सोम्‍बो क्‍यूत्‍दे, यी ङू सीयेबयूजे मेस्‍ये सोम्‍बो ख्‍यबयू क्‍वाजेने प्रभू ख्यङ्।
ROM.14.11	धर्मशास्त्रने लिख्दीये ख्यङ्,
ROM.14.11	“प्रभू परमेश्‍वरदे य ख्यङ्, ‘ङ सोम्‍बो ख्यङ्, मी क्‍वादेने ङैजे खूम्‍ने पूजी च्‍वोय, होरदे मी क्‍वजे ङूर्‌दे परमेश्‍वरजे जै-जै चीक्‍क्‍य’।”
ROM.14.12	येरेक्‍यूत्‍देबे ङीन क्‍वादेने रङ्सेदे चीक्‍कब कामजे हीसाब परमेश्‍वरने पीन पर्‌दीय।
ROM.14.13	येरेक्‍यूत्‍देबे ङीन जेम्सेमेस्ये त्‍यादे त्‍याने दोष अन्‍लैदीलाचीदे। क्‍यूल्‍लो ङीन रङ्से अत-अजी-च्‍योन्जे लम्ने बाधा पीनब सेयू कलङ्बेये अन्‌-येब पक्‍क चीत्‍दे। 
ROM.14.14	ङ प्रभू येशूप्रे क्‍यूरब कारणदे, चसेयू रङ्सेदेने चूर अन्‍क्‍यूर यब पो पक्क ख्यङ्, तर सूदे हम्‍ब चसे चूर मन्‍क्‍य, ङूने हम्‍ब चसे चूर क्‍यूक्‍क्‍य। 
ROM.14.15	कादेये नदे च चीय हम्‍ब चब सेदे नैजे अत-अची- च्‍योनजे सेम् नला चीक्‍क्‍य यलो, नदे ङूने माया चेब अन्‍क्‍यूर। हम्‍ब चसेदे ङूजे नाश अन्क्‍यूर्‌लाचीस्‍स्‍य, चेनेयलो ङूजे लागिये येशू ख्रीष्‍ट सीये ख्यङ्। 
ROM.14.16	येरेक्‍यूत्‍देबे नने ज्‍य थेब सेने सूजो मीदे अन्‍ज्‍य अन्-य‍स्य। 
ROM.14.17	चेनेयलो परमेश्‍वरजे राज्‍य च-थूङने दी, तर अम्‍ब पवित्र आत्माने धार्मिकता, शान्ति मेस्‍ये आनन्‍द ख्यङ्। 
ROM.14.18	सूदे येर तर्‌दीप्‍दे ख्रीष्‍टजे सेवा चीक्‍क्‍य, हम्‍ब मीदे परमेश्‍वरने सूग्‍ला चीक्‍क्‍य, मेस्‍ये मीयूदे ज्‍य यीय।
ROM.14.19	येरेक्‍यूत्‍देबे ङीन अम्‍ब पोयूजे के थाये, कम्‍ब पोदे शान्ति रेक्‍क्‍य, होरदे त्‍या-त्‍याजे आत्माने बोङ् पीनब काम चीक्‍क्‍य। 
ROM.14.20	चसेजे लागि परमेश्‍वरजे काम नाश अन्‍चील्‍लाची। तम्दम्ने यलो साप्‍ता सेने चोखो ख्यङ्, तर रङ्सेदे चब सेदे सूजो मीने बाधा पीनब ज्‍य दी। 
ROM.14.21	खास रूप्‍ने स्‍य अन्‍चब, ची-नादू अन्‍थूङब, होरदे रङ्से अत-अजी-च्‍योन्‍ने बाधा पीनब चसेयू अन्‍चबने ज्‍य क्‍यूक्‍क्‍य।
ROM.14.22	नैजे रङ्से विश्‍वास परमेश्‍वर मेस्‍ये नैजे अन्‍द्रने ये। रङ्सेदे ज्‍य मनब पोजे कारणदे रङ्सेदेने अन्‍ज्‍य चीक्‍क अम्‍मन्, येर मीने परमेश्‍वरदे असी पीन्‍क्‍य। 
ROM.14.23	तर कोइदे शङ्का चीत्‍देबे चसे चदे यलो परमेश्‍वरदे ङूने दोष ख्‍यब ठर्‌दीय, चेनेयलो ङूदे विश्‍वास अन्‍चील्‍लाबे च ख्यङ्। विश्‍वास अन्‍चेब साप्‍ता पो पाप ख्यङ्।
ROM.15.1	ङीन विश्‍वासने बोल्‍यो ख्‍यबयूदे रङ्सेने सूग्ला चेब सेम्‌त्‍या अन्‌-येल्‍लाबे विश्‍वासने बोल्‍यो त्वब मीयूनेये ख्‍याल् चे पर्‌दीय। 
ROM.15.2	ङीन क्वादेने रङ्से खीम्‍चेजे विश्‍वासने बोल्यो क्यूस्‍स्य यदेबे थमयूजे भलोजे लागि थमयूने सूग्लाबे चीदे। 
ROM.15.3	चेनेयलो ख्रीष्‍टदेये रङ्सेने सूगब काम अन्‍ची। होर्‌प्रने धर्मशास्त्रने लिख्दीये ख्यङ्, “नने ह्‍यल चेबयूजे ह्‍यल ङै फ्‍याने पर्‌दे ख्यङ्।” 
ROM.15.4	धर्मशास्त्रने लिख्दीयेब पोयूदे ङीनने शिक्षा पीन्‍क्‍य। येर्‌बे धर्मशास्त्रदे रब धेरेन् मेस्ये आँट प्रेब पोदे ङीनने थेप् आशा पीन्क्य।
ROM.15.5	धेरेन् मेस्‍ये आँट पीनब परमेश्‍वर रङ्सेदेने नमयूने ख्रीष्‍ट येशूजे लम्ने प्रब मेस्ये सेम् त्या क्यूरब शक्ति पीन्स्य, 
ROM.15.6	सेम्‌त्‍या क्‍यूत्‍देबे के त्‍या योन्‍देबे ङीनजे प्रभू येशू ख्रीष्‍टजे प परमेश्‍वरजे जै-जै नमयूदे चे खूस्‍य।
ROM.15.7	येरेक्‍यूत्‍देबे परमेश्‍वरने महिमा पीनजे लागि ख्रीष्‍टदे ङीनने ग्रहण चेप्र नमयूदेये त्‍यादे-त्‍याने ग्रहण ची। 
ROM.15.8	ङ नमयूने यीय, ङीन्‍जे मेमेयूने परमेश्‍वरदे चेब कबुल तम्दम् ख्यङ् यदेबे तनने ख्रीष्‍ट खतना क्‍यूरब मीयूजे त्वो क्‍यूत्‍दे, 
ROM.15.9	मेस्‍ये यहूदी तेब मीयूदे ङूजे कृपा प्रेने परमेश्‍वरजे महिमा चीस्‍स्‍य। येरे लिख्दीये ख्‍य,
ROM.15.9	“येरेक्‍यूत्‍देबे यहूदी तेब मीयूजे अन्‍द्रने ङ नैजे सार्‌या चीक्‍क्‍य, मेस्‍ये नैजे मीन्‍ने जै-जै चीक्‍क्‍य।”
ROM.15.13	पीनब परमेश्‍वरने नमयूदे विश्‍वास चे ख्यङ्। ङूदेने नमयूने आनन्‍द मेस्‍ये शान्ति पीन्‍क्‍य। होरप्रने पवित्र आत्माजे शक्तिदे नमयू थेप् चेखूस्‍य।
ROM.15.14	अत-अची च्योन्‌यू, नमयू रङ्सेये मीजे भलो मे-ख्यङ्, होर्‌दे साप्‍ता पोजे ज्ञान नमयूदे पूरा रुप्दे प्रेत्देबे त्‍यादे-त्‍याने लोम्‍मे खूइय यदेबे ङ ढूक्‍क ख्यङ्। 
ROM.15.15	तर परमेश्‍वरदे ङैने अनुग्रह चेब क्यूत्‍देबे कोला पोयूजे बारे नमयूने फेरि ह्‍वे चीम्‍मेने ङैदे कूम आँट चीत्‍देबे लिख्दे ख्यङ्, 
ROM.15.16	अम्‍ब अनुग्रह परमेश्‍वरदे यहूदी देब मीयूने सूगब खबर स्‍य्‍वेजे लागि पूस्‍र्‌या क्‍यूत्‍देबे ङैने सेवा चीस्‍ये पीन्‍दे। येर्‌बे यहूदी देब मीयूये पवित्र आत्मादे शुद्ध क्‍यूत्‍देबे परमेश्‍वरदे सेम् पर्‌तेब बलि क्‍यूर खूस्‍य।
ROM.15.17	येरेक्‍यूत्‍देबे परमेश्‍वरजे लागि ङैदे सेवा चेब कारण ङ ख्रीष्‍ट येशूप्रे क्‍यूत्‍देबे केन् क्‍यूर प्रेख्यङ्। 
ROM.15.18	चेनेयलो, ङैदे यब पो मेस्‍ये चेब कामदे यहूदी देब मीयूने परमेश्‍वरजे आज्ञा मन्‍दीस्‍ये पीनने ख्रीष्‍ट येशूप्रे क्‍यूत्‍देबे ङैदे जती काम चीत्‍दे, हम्‍ब पोने क्यादेबे ङ सूजो पो क्‍यमने आँट अन्‍ची।
ROM.15.19	अम्‍ब काम ङैदे च्यूनूयू मेस्‍ये हार्‌मन्‍देब कामयूजे मेस्‍ये पवित्र आत्माजे शक्तिदे चेख्यङ्। येर्‌बे यरूशलेमदेमेस्‍ये इल्लुरिकनसेमे ङैदे ख्रीष्‍टजे सूगब खबर बेस्से चेलाबे स्‍योक्‍क ख्यङ्। 
ROM.15.20	सूजो मीदे पूक्‍कब जा फ्‍याने कीम् अन्‍थ्‍यालाचीदे यदेबे ख्रीष्‍टजे मीन् अन्‍तब नेने सूगब खबर ङ सोरो स्‍य्‍वेतीङ् रख्यङ्, 
ROM.15.21	धर्मशास्त्रने येर्‌बे लिख्दीये ख्यङ्,
ROM.15.21	“ङूजे बारेने सूनेये कलङ्बेये अन्-य ख्यङ्, थमयूदे ङूने तङ्क्‍य, मेस्‍ये ङूजे बारेने कलङ्बेये अन्‍तब मीयूदे ङूजे पो कोय।”
ROM.15.23	तर अम्‍ब नेयूने ङैदे सूगब खबर स्‍य्‍वेब काम चङ्‍कबदे, मेस्‍ये कूम बर्ष मेस्‍येने नमयूने सोरो त्‍वस्‍ये मन्‍नबदे, 
ROM.15.24	ङ हम्‍ब लम् क्‍यूत्‍देबे स्‍पेन प्रब नमयूने त्‍वस्‍ये मन ख्यङ्, मेस्‍ये तेदिन नमयूप्रे टूङ्देबे सङ्गति चीस्‍ये मन्‍न ख्यङ्। हन्‍छ्वाब नमयूदे स्‍पेनसेमे फ्‍योबने ङैने तोङ्मीयी च यदेबे आशा चेख्यङ्। 
ROM.15.25	तर जेम्से परमेश्‍वरजे पवित्र मीयूने तोङ्मेने ङ यरूशलेमतेले प्रेनख्यङ्। 
ROM.15.26	चेनेयलो अखैया मेस्‍ये माकेडोनियाजे मण्डलीयूदे यरूशलेमजे दूख्प्रेब परमेश्‍वरजे पवित्र मीयूने भेटी चङ्बे ख्यङ्। 
ROM.15.27	अम्‍ब भेटी थमयूजे सेम् नङ्देने पीन ख्‍य। तम्दम्ने येयलो मकेडोनियाने मेस्‍ये अखैयाने ख्यब विश्‍वासीयूजे भार यरूशलेमने ख्यब विश्‍वासीयूने ट-ख्यङ्। चेनेयलो यहूदीयूदे प्रेब असी यहूदी तेब मीयूदेये प्रेख्यङ्‍यलो, थमयूदेये प्रेब नोरदे यहूदीयूप्रे असी क्‍वे पर्‌दीय। 
ROM.15.28	येरेक्‍यूत्‍देबे अम्‍ब काम चे चन्‍कमेस्‍ये लङ्ब भेटी थमयूजे लाने पीन्‍देबे नमयू ट्‌याने रदेबे स्‍पेन प्रीय। 
ROM.15.29	मेस्‍ये ङैने था ख्यङ्, कन्‍छ्वाब ङ नमयू ट्‌याने रीय, हन्‍छ्वाब ङ येशू ख्रीष्‍टदे पीनब कूम असी टेल्‍देबे रीय।
ROM.15.30	अत-अची च्योन्‌यू, ङीन्‍जे प्रभू येशू ख्रीष्‍ट मेस्‍ये पवित्र आत्मादे पीनब प्रेमदे ङैजे लागि परमेश्‍वरप्रे बोङ्बे प्रार्थना चीम्मी यदेबे ङ बिन्ती चीक्‍क्‍य। 
ROM.15.31	यहूदियाजे विश्‍वास अन्‍चेब मीयूप्रे केरे जूक्‍दे ख्‍व, मेस्‍ये यरूशलेमने ख्यब मीयूदे ङैजे काम परमेश्‍वरजे पवित्र मीयूने सेम् पर्‌देब क्यूस्स्य यदेबे प्रार्थना चीम्‍मी। 
ROM.15.32	मेस्‍ये परमेश्‍वरजे इच्छा क्‍यूल्‍लो ङ सूग्‍लाबे नमयू ट्‌याने रीय, मेस्‍ये नमयूप्रे सङ्गति टूङ्देबे आनन्द क्यूर खूस्य। 
ROM.15.33	शान्ति पीनब परमेश्‍वर नमयू खोत्‍ताप्रेने क्यूस्स्य। आमेन।
ROM.16.1	किंक्रियाजे मण्डलीने परमेश्‍वरजे काम चेब ङीन्‍जे मो फिबीजे सार्‌या नमयूजे खूम्‍ने चीक्‍क्‍य। 
ROM.16.2	नमयूदे परमेश्‍वरजे पवित्र मीयूने गेसेन् चेप्र फिबीनेये प्रभूजे मीन्‍ने गेसेन् ची, मेस्‍ये ङूने हर्‌जो परदेब सेयूये खूदासेमे तोङ्मी, चेनेयलो ङूदेये कूम मीयूने मेस्‍ये ङैनेये तोङ्मे ख्यङ्।
ROM.16.4	थमयूदे ङैने बच्‍दीमेने रङ्से जीया धेन्‍ने गीलीलो खदे। थमयूने ङैदेत्‍या दी, तर यहूदी देब मीयूजे मण्डलीयू क्‍वादेनेये धन्‍यवाद पीन पर्‌दीय।
ROM.16.5	थमयूजे कीम्ने फूङ् क्‍यूरब मण्डलीनेये ङैजे नमस्‍कार ख्यङ्। ङैजे छेब ख्‍योन् एशियाजे पात्‍ता खूम ख्रीष्‍टने विश्‍वास चेब इपेनितसने नमस्‍कार ख्यङ्।
ROM.16.6	नमयूजे लागि कामने बेस्से धम चेब मरियमने नमस्कार ख्यङ्।
ROM.16.7	ङैप्रे-प्रे कैदने टूङ्क्‍कब रङ्से मी एन्ड्रोनिकस मेस्‍ये युनियसनेये नमस्‍कार येबी। मूल स्यूस्स्यायू नङ्ने थमयूजे न-मीन् चील्‍ले ख्यङ्, मेस्‍ये ङैदे विश्‍वास चेयली खूम्ने थमयूदे ख्रीष्‍टने विश्‍वास चीक्‍क ख्‍य।
ROM.16.8	प्रभूने ङैजे ख्‍योन् एम्‍प्‍लीआतसने ङैजे नमस्‍कार येबी।
ROM.16.9	ख्रीष्‍टजे लागि ङैप्रे काम चेब उर्बानस, मेस्‍ये छेब ख्‍योन् स्‍ताखुसनेये ङैजे नमस्‍कार येबी।
ROM.16.10	ख्रीष्‍टजे खूम्ने लायकजे ठर्‌तीकब अपेल्‍लेसने नमस्‍कार येबी। अरिस्‍तोबुलसजे कीम् म्हीतीनेये नमस्‍कार येबी।
ROM.16.11	ङैजे रङ्से मी हेरोदियनने नमस्‍कार येमी। प्रभूने विश्‍वास चेब नर्किससजे कीम्ने ख्‍यब क्‍वानेने नमस्‍कार येबी।
ROM.16.12	प्रभूजे कामने धम चेब त्रूफेना मेस्‍ये त्रोफोसाने नमस्‍कार ख्यङ् येमी। प्रभूजे कामने सोरो धम चेब छ्‍येब परसीसनेये नमस्‍कार ख्यङ् येबी।
ROM.16.14	असिंक्रितस, फ्‍लेगन, हर्मेस, पत्रोबास, हर्मास मेस्‍ये थमयूप्रे ख्‍यब सूजो अत-अची च्योन्‌यूनेये ङैजे नमस्‍कार ख्यङ् येबी।
ROM.16.15	फिलोलोगस, युलिया, नेरियस मेस्‍ये ङूजे स्‍यङ्, मेस्‍ये ओलिम्‍पास होर्‌दे थमयूप्रे ख्‍यब परमेश्‍वरजे पवित्र मी क्‍वानेने ङैजे नमस्‍कार ख्यङ् येबी।
ROM.16.16	त्‍यादे-त्‍याने ख्रीष्‍टजे प्रेमदे नमस्‍कार य। ख्रीष्‍टजे मण्डलीयूने ख्‍यब मी क्‍वादेने नमयूने नमस्‍कार यबे ख्यङ्।
ROM.16.17	अत-अची च्योन्‌यू, ङ नमयूने बिन्‍ती चीक्‍क्‍य, नमयूदे लोम्‍कब शिक्षाजे विरुद्धने अन्‍थून चेब मेस्‍ये बाधा रेब मीयूप्रे होस्स्यार क्‍यूर्, मेस्‍ये होर मीयूप्रे आलाक्‍के टूङ्। 
ROM.16.18	चेनेयलो येर मीयूदे ख्रीष्‍ट ङीन प्रभुजे दी, तर रङ्से ख्‍वाजेजे सेवा चीक्‍क्‍य। सोरो खेत्‍दे क्‍यम्‍क्‍य मेस्‍ये च्‍यूप्‍ल्‍या चीत्‍देबे सोझो मीयूने भड्कैदीय। 
ROM.16.19	नमयूदे आज्ञा मन्‍दीनब पो खोत्‍तादेने त ख्यङ्, मेस्‍ये अम्‍ब पो तदेबे ङ सूग ख्यङ्। तर नमयू ज्‍या काम चेने बुद्धिमान क्‍यूर, मेस्‍ये अन्‍ज्‍य कामने दोष अन्‍लैदीस्‍य यदेबे ङ मेन्‍क्य।
ROM.16.20	शान्ति पीनब परमेश्‍वरदे छ्‌योटो शैतानने नमयूजे तोप् त्‍यङ्दे प्‍लीक्‍य। ङीनजे प्रभू येशू ख्रीष्‍टजे अनुग्रह नमयूप्रे क्यूस्स्य।
ROM.16.22	अम्‍ब चिट्ठी लिख्देब, ङ तर्तियसजेये प्रभूजे मीन्‍ने नमयूने नमस्‍कार ख्यङ्।
ROM.16.24	[ङीन्‍जे प्रभू येशू ख्रीष्‍टजे अनुग्रह नमयू क्वाप्रेने क्‍यून्‍नूस्‍य। आमेन।]
ROM.16.25	ङीन परमेश्‍वरजे महिमा चीदे। ङैजे सूगब खबरदे स्य्वेप्रने परमेश्‍वरदे नमयूने बोल्यो चीम्मे खूइय। हम्‍ब ख्रीष्‍ट येशूजे बारेने क्‍यूरब वचनदे नम यहूदी देब मीयूजे लागि जूग्-जूग्मेस्‍येने नङ्सूने फूयेब परमेश्‍वरजे योजना तम्मे ख्यङ्।
ROM.16.26	तर जेम्‍से येतार्‌ने क्यून्‍नब परमेश्‍वरजे आज्ञा अनुसार अगमवक्तायूदे चेलाबे अम्बजे बारेने स्‍योम्मीक ख्यङ्। का-मुलुक नेयूजे यहूदी तेब मीयूदे प्रभुने विश्‍वास चीस्‍स्‍य मेस्‍ये ङूजे आज्ञा मन्‍दीस्य यदेबे अम्ब नङ्सूजे खबर का-मुलुकने प्रचार क्यूर ख्यङ्। 
ROM.16.27	साप्‍ता पोने क्वब तीत्‍यात्‍या परमेश्‍वरने येशू ख्रीष्‍टने क्यूत्देबे येतार्‌ने महिमा क्‍यूस्‍स्य।
ROM.16.27	आमेन।
1CO.1.1	परमेश्‍वरजे इच्‍छादे ख्रीष्‍ट येशूजे मूल स्यूस्स्या क्‍यूर्‌ने क्‍वब पावल होरदे ङीनजे च्‍योन् सोस्‍थेनेसदे, 
1CO.1.2	कोरिन्थने ख्‍यब परमेश्‍वरजे मण्डलीने ख्रीष्‍ट येशूने विश्‍वास चीत्‍देबे पवित्र क्‍यूक्‍कबयूने, मेस्‍ये थमयू प्रे-प्रे का-मुलुक‍ने परमेश्‍वरजे पवित्र मी क्‍यूरने क्‍वबयू क्‍वानेने लिख्दीदे चङ्पीन ख्यङ्। हम्‍बयू क्‍वादेने प्रभु येशू ख्रीष्‍टजे मीन् पूस्‍तीय। ङूब थमयू मेस्‍ये ङीनजे प्रभु ख्यङ्:
1CO.1.3	ङीनजे प परमेश्‍वर मेस्‍ये प्रभु येशू ख्रीष्‍टदे नमयूने अनुग्रह मेस्‍ये शान्‍ति पीन्स्य।
1CO.1.4	ख्रीष्‍ट येशूप्रे क्‍यूत्‍देबे परमेश्‍वरदे नमयूने पीनब अनुग्रहजे कारण नमयूजे लागि ङ येतार्‌ने परमेश्‍वरने धन्यवाद पीन्‍क्‍य। 
1CO.1.5	चेनेयलो नमयू ख्रीष्‍ट येशूप्रे क्‍यूत्देबे साप्‍ता तर्‌तीप्दे, साप्‍ता बोलीने, मेस्‍ये साप्‍ता ज्ञानने फ्‍योबो क्‍यूर ख्यङ्- 
1CO.1.6	ख्रीष्‍टजे बारेने ङीदे पीनब गवाही तम्दम् ख्यङ् यदेबे नमयूजे सेम्‍ने पक्क क्यूर ख्यङ्- 
1CO.1.7	येरेक्‍यूत्‍देबे ङीनजे प्रभु येशू ख्रीष्‍ट रीय यब पोजे आशाने टूनूब नमयूदे आत्माजे बरयू कम्‍बये अम्‍प्रे क्यूस्से त्‍वो। 
1CO.1.8	ङीनजे प्रभु येशू ख्रीष्‍ट रब बीलने नदे नमयूने दोष त्वब चीम्‍मेने आखिरीसेमेने बोल्‍यो चीत्‍देबे येम्‍मीय। 
1CO.1.9	परमेश्‍वर भरपर्‌ते ख्‍वब ख्यङ्, ङूदे रङ्से च ङीनजे प्रभु येशू ख्रीष्‍टजे सङ्गतिने नमयू कोदे।
1CO.1.10	अत-अची च्योन्‌यू ङीन्जे प्रभु येशू ख्रीष्‍टजे मीन्‍ने ङ नमयूने बिन्‍ती चीक्क्‍य, नमयू क्‍वाने सेम्त्‍या क्‍यूर्‌, मेस्‍ये नमयूजे अन्‍द्रने अन्‍थून अन्क्यूस्स्य। तर नमयूजे सेम्‍प्रे विचारयू त्‍या क्‍यूस्‍स्‍य। 
1CO.1.11	चेनेयलो, ङैजे अत-अची च्योन्‌यू, नमयूजे अन्‍द्रने च्‍य-फा क्‍यून्‍न ख्यङ् यब पो क्‍लोएजे म्हीत्‍तीदे ङैने स्‍य्‍वे ख्यङ्। 
1CO.1.12	ङैदे यमेब पो अम्‍बने ख्यङ्, नमयू कोइदे, “ङ पावलजे”, कोइदे “ङ अपोल्‍लोसजे”, कोइदे “ङ केफासजे” मेस्‍ये कोइदे “ङ ख्रीष्‍टजे”, य ख्यङ् योन्।
1CO.1.13	च ख्रीष्‍ट कोक्‍क औ? च पावल नमयूजे लागि क्रूसने खील् ठोक्दीदेबे पील्‍गया? या च पावलजे मीनने नमयू बप्‍तिस्मा क्यूत्दा? 
1CO.1.14	ङ परमेश्‍वरने धन्यवाद पीन्‍क्‍य, ङैदे नमयूजे नङ्ने क्रिस्पस मेस्ये गायसने त्या सूजो सूनेये बप्‍तिस्मा अम्‍पीन ख्यङ्। 
1CO.1.15	येरेक्‍यूत्‍देबे ङैजे मीन्‍ने बप्‍तिस्मा क्‍यूत्‍दे यदेबे नमयू सूदेये य अम्‍प्रे। 
1CO.1.16	(अँ, ङैदे स्तिफनासजे कीम्-म्हीत्‍‍तीनेये बप्‍तिस्मा पीन्‍दे। होर्‌दे छो ङैदे सूजो सूनेये बप्‍तिस्मा पीन्गइ अम्‍पीन्‍क हम्‍ब ङैने था त्वो।) 
1CO.1.17	चेनेयलो बप्‍तिस्मा पीनने दी, तर सूगब खबर स्‍य्‍वेने ख्रीष्‍टदे ङैने कूल्‍बे ख्यङ्- संसारजे बुद्धिजे पोने दी, नत्रलो ख्रीष्‍टजे क्रूस शक्ति त्वब क्यूक्क्य।
1CO.1.18	चेनेयलो क्रूसजे खबर नाश क्‍यूप्‍पीनबजे लागि मूर्ख ख्यङ्, तर ङीन उद्धार प्रेन्‍नबयूजे लागि,
1CO.1.18	परमेश्‍वरजे शक्ति ख्यङ्।
1CO.1.19	“ङ बुद्धिमानयूजे बुद्धि नाश चीक्‍क्‍य, मेस्‍ये छट्‍टूयूजे चलाख चेकम्दे चीप्‍पीय।”
1CO.1.21	संसारने ख्‍यब मीयूजे बुद्धिदे परमेश्‍वरने चीन्ते अङ्ख्‍व क्‍यूत्‍देबे परमेश्‍वरजे बुद्धि अनुसार ङीनदे स्‍य्‍वेब सूगब खबरजे मूर्ख पोदेने विश्‍वास चेबयूने बच्‍देने परमेश्‍वरदे ठीक ठर्‌दीदे। 
1CO.1.22	यहूदीयूदे गवाहीजे लागि हार्‌मन्देब काम तम्मी यीय मेस्‍ये ग्रीकयूदेब बुद्धि मेल्‍क्‍य। 
1CO.1.23	तर ङीब क्रूसने खील् ठोक्‍दीदे पील्‍कब ख्रीष्‍टजे खबर प्रचार चीक्क्य। अम्ब पो यहूदीयूजे लागि अल्‍जो चेब पो क्‍यूत्‍दे, होरदे यहूदी तेब मीयूजे लागि मूर्ख पो क्‍यूत्‍दे। 
1CO.1.24	तर परमेश्‍वरदे रङ्सेजे मी चेने क्वबयूजे लागि यहूदी मेस्ये ग्रीक सूने क्‍यूल्‍लीने ख्रीष्‍ट ने परमेश्‍वरजे शक्ति मेस्ये बुद्धि ख्यङ्। 
1CO.1.25	चेनेयलो परमेश्‍वरजे मूर्ख पो मीयूजे बुद्धियली केन् ख्यङ्, मेस्‍ये परमेश्‍वरजे कमजोर मीयूजे बोङ्‍यली सोरो केन् शक्ति ख्यङ्।
1CO.1.26	अत-अची च्योन्‌यू कन्‍छ्वाब परमेश्‍वरदे नमयूने ख्रीष्‍टजे क्‍यूरने कोदे, हन्‍छ्वाब नमयू करखल्‍जे ख्‍य?, हम्‍ब ह्‍वे ची। संसारजे मीयूदे लेब गज्ज्याअनुसार नमयू नङ्ने कूम मीयू बुद्धि त्‍वब, कूम मीयू शक्ति त्‍वब, मेस्‍ये कूम मीयू खान्दानी तेख्‍य। 
1CO.1.27	तर बुद्धि ख्‍यबयूने त्‍वालाबे चीम्‍मेने परमेश्‍वरदे संसारजे मूर्ख सेयूने सेल्‍दे, मेस्‍ये कूम शक्ति ख्‍यबयूने त्‍वालाबे चीम्‍मेने परमेश्‍वरदे संसारजे शक्ति त्‍वब सेयूने सेल्‍दे। 
1CO.1.28	परमेश्‍वरदे संसारजे चेकम्‍ते मेस्ये ह्‍यल ठर्‌दीयेब सेयूने सेल्‍दे। संसारदे मूख्य मन्‍नब सेयूनेये चेकम्ते चेने ङूदे मामूलीत्या सेयूने सेल्दे। 
1CO.1.29	येरेक्‍यूत्‍देबे परमेश्‍वरजे खूम्‍ने सूये केन् अन्‍त्‍वोल्‍लाचीस्‍य। 
1CO.1.30	परमेश्‍वरदे नमयूने येशू ख्रीष्‍टप्रे त्या चीम्मे ख्यङ्, मेस्ये ङूदे ख्रीष्‍टने ङीनजे ज्ञान बन्दीमीदे। ख्रीष्‍टदे ङीनने परमेश्‍वरजे खूम्ने धर्मी चीम्मीदे, ङूदे ङीनने परमेश्‍वरजे पवित्र मी चीम्मीदे, मेस्ये पाप ट्‍यादे उद्धार चीम्मीदे। 
1CO.1.31	येरेक्‍यूत्‍देबे धर्मशास्त्रने लिख्दीये ख्यङ्, “कोइ केन् त्वोत्‍तीङ्‍रलो प्रभुदे चेब कामने केन् त्वोस्स्य।”
1CO.2.1	अत-अची च्योन्‌यू, ङ नमयू ट्‌याने परमेश्‍वरजे नङ्सू पो स्‍य्‍वेने रब केन् केन् पोयू मेस्ये बुद्धिजे धाक ङैदे अन्‍तन्ट। 
1CO.2.2	चेनेयलो नमयूप्रे क्‍यूप्‍प ङैदे येशू ख्रीष्‍ट मेस्‍ये ङू क्रूसने बलि क्‍यूरेब पो त्‍यामे ह्‍वे चीत्‍दे सूजो साप्‍ताने येल्‍बेब पक्‍क चीत्‍दे। 
1CO.2.3	ङ नमयूप्रे टूङ्ब चैनेये बोङ् त्‍वब ख्‍य, मेस्‍ये सोरो फदेबे स्‍य फ्रीक्‍नब ख्‍य। 
1CO.2.4	ङैदे यब पो मेस्‍ये प्रचार चीप्‍प बुद्धि ख्‍यबप्र होर्‌दे सोरो च्‍यूप्‍ल्‍या पो त्‍व ख्‍य, तर परमेश्‍वरजे आत्मा मेस्ये शक्तिजे पक्‍क गवाही पीन्‍देबे प्रचार चीत्‍दे, 
1CO.2.5	येरेक्‍यूत्‍देबे नमयूजे विश्‍वास मीयूजे ज्ञान बुद्धिने दी, तर परमेश्‍वरजे शक्तिने छ्‍यान ख्यङ्।
1CO.2.6	होरेक्‍यूल्‍लीने ख्रीष्‍टने विश्‍वास चीत्‍देबे पाको क्‍यूरेब मीयूजे अन्‍द्रने ङी बुद्धिजे प्रचार चीक्क्य, तर हम्‍ब बुद्धि अम्‍ब जूग्‍जे मेस्‍ये अम्‍ब जूग्‍जे हुकुम चील्‍लेबयूजे नाश क्‍यूत्‍देबे प्रब बुद्धिप्रये दी। 
1CO.2.7	तर ङीदे परमेश्‍वरजे नङ्सू मेस्‍ये फूयेब बुद्धिजे प्रचार चीक्क्य, तोङ्बो जूग् खूम्‍मेस्‍येने ङीनजे महिमाजे लागि परमेश्‍वरदे सेल्‍दे। 
1CO.2.8	अम्‍ब जूग्‍जे हुकुम चील्‍लेबयू सूदेये हम्‍ब पो अङ्‍को। थमयूदे कोकयलो क्रूसने खील् ठोक्‍दीदेबे महिमाजे प्रभुने अम्‍पील्‍बे ख्यङ्दे। 
1CO.2.9	तर धर्मशास्त्रने येरे लिख्दीये ख्यङ्, “म्‍यादे अन्‍तङब, नदे अन्‍तब,
1CO.2.9	मेस्‍ये मीजे सेम्‍दे अम्‍मनब, येर सेयू परमेश्‍वरदे रङ्सेने प्रेम चेबयूजे लागि तयार चीदेख्यङ्।”
1CO.2.10	परमेश्‍वर रङ्से आत्मादेने ङीनजे लागि हम्‍ब पो तेम्‍मे ख्यङ्। चेनेयलो परमेश्‍वरजे आत्मादे साप्‍ता सेयू मेल्‍क्‍य, होरदे परमेश्‍वरजे मीदे नङ्सू-नङ्सू पोयूये मेल्‍क्‍य। 
1CO.2.11	मीजे विचार हम्‍ब मी नङ्ने क्‍यूरब आत्मादे त्‍यामे स्‍येखूइय, सूजो सूमीदे स्‍ये खूइय? होरप्रने परमेश्‍वरजे विचार परमेश्‍वरजे आत्मादे त्‍यामे स्‍ये खूइय। सूजो सूमीदेये स्‍ये अङ्‍खू। 
1CO.2.12	जेम्‍से संसारजे आत्मा ङीनदे प्रे दी, तर परमेश्‍वरदे ङीनने पीनब बरयू स्‍येखूस्‍य यदेबे ङूदे पीन्‍देबे पवित्र आत्मा प्रेख्यङ्। 
1CO.2.13	कम्‍ब पो ङी प्रचार चीक्क्य, हम्‍ब पो मीयूजे बुद्धिदे लोम्‍मेब पो दी, तर आत्मादे लोम्‍मेब अनुसार परमेश्‍वरजे आत्मा ख्‍ययूबने आत्माने तम्दम् पोयू ङीदे स्‍येलाबे येमीय।
1CO.2.14	सूप्रे परमेश्‍वरजे आत्मा अन्‍क्‍यूर्, हम्‍बदे परमेश्‍वरजे आत्माजे बरयूने विश्‍वास अन्‍ची। हम्‍ब बरयू ङूजे लागि मूर्ख पो क्यूक्क्य मेस्ये ङूदे हम्‍ब क्‍व अङ्‍खू, चेनेयलो हम्‍ब पोयू आत्मादे त्‍यामे क्‍व खूइय। 
1CO.2.15	परमेश्‍वरजे आत्मा ख्‍यब मीदे जाँच चेखूइय, तर ङूनेब सू-मीदेये जाँच चेअङ्‍खू।
1CO.3.1	येरेक्‍यूतदेबे अत-अची च्योन्‌यू, नमयूप्रे क्‍यम्‍ब परमेश्‍वरजे आत्मा ख्‍यबयूप्रे क्‍यम-प्र ङ क्‍यम अङ्‍खू, तर संसारजे मीयूप्र नमयूप्रे क्‍यम्‍दे। ख्रीष्‍टने ज्‍यू थूङब पीचप्र ङ नमयूप्रे क्‍यम खूदे। 
1CO.3.2	ङैदे नमयूने ङ्यलम् तूप्‍दे, खदीलो चसे अन्‍तूप् चेनेयलो खदीलो चसे नमयूदे मालङ-खूम्‍ये च-अङ्‍खू मेस्‍ये दीनीसेमेने च-अङ्ख्‍व ख्यङ्। 
1CO.3.3	नमयू अझ ङ्वजे स्वभाव अनुसार जीया चेन ख्यङ्। चेनेयलो कन्‍छ्वाब नमयूजे अन्‍द्रने म्‍यातप् मेस्‍ये च्‍य-चीङ् क्‍यून्‍न ख्‍यङ् हन्‍छ्वाब नमयू ङ्वजे स्वभाव अनुसार चील्‍लेब न-मीन् त्‍व मीप्र अन्‍क्‍यूरया? 
1CO.3.4	चेनेयलो त्‍यादे “ङ पावलजे” मेस्‍ये सूजोदे “ङ अपोल्‍लोसजे” यीय यलो, संसारजे स्वभाव अनुसार चील्‍लेब मी प्र अन्‍क्‍यूरया?
1CO.3.5	अपोल्‍लोस सू ख्यङ्? पावल सू ख्यङ्? येशू ख्रीष्‍ट फ्‍याने विश्‍वास चीस्‍से पीनने नमयूजे लागि ङी ङ्ही परमेश्‍वरजे काम फरब मीयूत्‍यामे ख्यङ्। प्रभुदे खेर्‌दीयेब काम ङी फर्‌क्‍य। 
1CO.3.6	ङैदे पोङ् सूग्‍दे, अपोल्‍लोसदे क्‍यू पूत्‍दे, तर हम्‍बने ठोङ्से पीनब काम परमेश्‍वरदेने चीत्‍दे। 
1CO.3.7	येरेक्‍यूत्‍देबे लू सूगब मेस्ये क्‍यू प्‍वेब चैत्‍याये दी, तर हम्‍बने ठोङ्लाबे चीम्‍मेब परमेश्‍वरत्‍यामे केन् ख्यङ्। 
1CO.3.8	लू सूगब मेस्ये क्‍यू प्‍वेब त्‍याप्रने ख्यङ्। खोत्‍तादेने रङ्से रङ्से कामने चेब छेम्‍प्रे अनुसार रङ्सेजे मेला प्रेक्‍क्‍य। 
1CO.3.9	चेनेयलो ङीन परमेश्‍वरजे काम प्रे-प्रे फरब मीयू ख्यङ्, नमयूब परमेश्‍वरजे रङ् ख्यङ्, मेस्‍ये परमेश्‍वरजे कीम् ख्यङ्।
1CO.3.10	ङैने पीनेब परमेश्‍वरजे अनुग्रह अनुसार, सोरो ज्‍य कीम् थ्‍या स्येब मीदेप्र ङैदे जा पूत्‍दे, मेस्‍ये सूजोदे हम्‍ब फ्‍याने कीम् थ्‍याकीय। हम्‍ब फ्‍याने थ्‍याकेब मी क्‍वादेने केर्‌बे थ्‍यानख्यङ् यदेबे हम्‍बदे चेलाबे ध्‍यान् पीन्स्‍य। 
1CO.3.11	चेनेयलो परमेश्‍वरदे कम्‍ब जा पूत्‍ते ख्यङ् हम्‍ब येशू ख्रीष्‍ट ख्यङ्, हम्‍बयली सूजो जा कम्‍ब मीदेये प्‍वे अङ्‍खू। 
1CO.3.12	कादेये कोइ मीदे अम्‍ब जा फ्‍याने मर-चाँदी, कूम लू पर्‌देब पत्‍थरयू पूत्‍देबे थ्‍याकीय, कोइमीदेब स्‍यङ्, साल्‍म्‍या या परल पूत्‍देबे कीम् थ्‍याकीय यलो, 
1CO.3.13	मी क्‍वाजेने ज्‍यप्रे अन्‍ज्‍य काम परमेश्‍वरदे न्याय चेब दिनने जाँच‍दीय, चेनेयलो हम्‍ब दिनने थमयूदे चेब काम कर टूङ् यदेबे जाँच‍तेजे लागि मी-भोप्‍प्रोने पूत्‍देबे लेक्‍क्‍य। 
1CO.3.14	येर्‌बे जाँच‍तीब कादेये हम्‍ब जा फ्‍याने बन्‍दीयेब कोइ मीजे काम टूनूदे यलो ङूदे इनाम प्रेक्क्य। 
1CO.3.15	कादेये कोइमीजे काम मी प्‍ल्‍याङ्देबे नाश क्‍यूप्‍पदेयलो ङूदे नोक्सान भोक्‍ते पर्‌तीय, तर मी-भोप्‍प्रोदे प्‍ल्‍यीन्‍टप्र ङू रङ्सेब बच्‍दीय।
1CO.3.17	कोइमीदे परमेश्‍वरजे मन्दिरने नाश चीक्क्य यलो परमेश्‍वरदे हम्‍बने नाश चीक्क्य। चेनेयलो परमेश्‍वरजे मन्दिर पवित्र ख्यङ्, मेस्‍ये नमयू हम्‍ब मन्दिर ख्यङ्।
1CO.3.18	सूमीदेये रङ्सेने धोक अम्‍पीन्‍स्‍य। कादेये अम्‍ब जूग्‍ने नमयू रङ्सेने बुद्धि ख्‍यब मी मेन्‍क्‍य यलो हम्‍ब मी मूर्ख क्‍यूप्पस्य, होरेक्‍यूल्‍लो ङू तम्दम्ने बुद्धि ख्‍यब क्‍यूर खूइय। 
1CO.3.19	चेनेयलो संसारजे बुद्धि परमेश्‍वरजे खूम्‍ने मूर्ख ख्यङ्। चेनेयलो धर्मशास्त्रने येरे लिख्दीये ख्यङ्, “परमेश्‍वरदे बुद्धि ख्‍यबयूने थमयूदे चेब छट्‍टू कामने ङ्येप्‍क्‍य।” 
1CO.3.20	मेस्‍ये फेरि, “बुद्धि ख्‍यबयूजे विचार काम अन्‍लादी यदेबे परमप्रभुदे स्‍येख्यङ्।” 
1CO.3.21	येरेक्‍यूत्‍देबे सूदेये मीयू फ्‍याने केन् अन्‍त्‍वोल्लाचीस्‍य। चेनेयलो परमेश्‍वरदे नमयूजे लागि साप्‍ता थोक पीन्‍क ख्यङ्। 
1CO.3.22	पावल, अपोल्‍लोस, केफास सूने क्‍यूल्‍ली, या संसार, जीया, सीब, दीनीजे बील, या ङ्येदेरब बील साप्‍ताने परमेश्‍वरदे नमयूजे लागि पीने ख्यङ्, 
1CO.3.23	मेस्‍ये नमयूब ख्रीष्‍टजे ख्यङ्, होर्‌दे ख्रीष्‍टब परमेश्‍वरजे ख्यङ्।
1CO.4.1	येर्‌बे मीयूदे ङीयूने ख्रीष्‍टजे त्वो मेस्ये परमेश्‍वरजे नङ्सू पोयू स्‍योम्‍मेब मीयू मेन्‍स्‍य। 
1CO.4.2	हम्‍ब त्‍यामे दीलाबे, त्वो भर्‌ चे ख्‍वब खल्‍जे क्‍यूर पर्‌दीय यबये सोरो हर्‌जो ख्यङ्। 
1CO.4.3	तर नमयूदे या सूजो मीदे ङैने कोइ अड्‍डने दोष ख्‍यब ठर्‌दीलीने, ङैजे लागि अम्‍ब सोरो सूर्‌तजे पो दी, ङ रङ्सेजेये न्याय-नीसाफ अन्‍ची। 
1CO.4.4	ङैजे दोष ङ रङ्सेनेये था त्‍वो, तर अम्‍ब पोदे ङैने दोष त्‍वब ख्यङ् यदेबे पक्‍क चे अङ्‍खू। ङैने न्याय चेब प्रभु ख्यङ्। 
1CO.4.5	येरेक्‍यूत्‍देबे तोक्‍दीयेब बीलयली खूम् सूनेये दोष अन्‍लैदीलाची, प्रभु अन्‍रदासेमे रेन्‍नू। ङूदे मून्‍दूङ्ने अन्‍तङ्लाबे नङ्सू क्‍यून्‍नब सेयू ओथ्याङ्ने तङ्लाबे चीम्‍मीय, मेस्‍ये मीजे सेम्जे पोयू तङ्लाबे चीम्‍मीय। हन्‍छ्वाब मी क्‍वादेने प्रेपर्‌देब स्यावास परमेश्‍वरदे पीन्‍क्‍य।
1CO.4.6	अत अची च्योन्‍यु, नमयूने ज्‍य क्‍यूस्‍स्‍य यदेबे ङैदे रङ्से मेस्‍ये अपोल्‍लोसजे नमूना तन्‍देबे अम्‍ब साप्‍ता पो लिख्दीन ख्यङ्, येरे ङीदे लोम्‍मेब पवित्र धर्मशास्त्र अनुसार नमयू रङ्से जीया च खूस्‍य, मेस्‍ये नमयू नङ्ने सूदेये त्‍यादे त्‍याजे विरुद्ध चीत्‍देबे केन् अन्‍त्‍वोस्‍स्‍य। 
1CO.4.7	सूदे नमयूने सूजो मीयू यली केन्-मी चीम्‍मीदे? नमयूप्रे च ख्‍य हम्ब साप्‍ताने परमेश्‍वरदे पीनब तेया? होर्‌दे नमयूदे हम्‍ब प्रेक्‍क ख्यङ् यलो परमेश्‍वरदे पीनब हम्‍ब बर तेप्र चीत्‍देबे नमयू चेने केन् त्‍वे?
1CO.4.8	नमयूने च हर्‌जो ख्‍य हम्‍ब क्‍वाने प्रेक्‍क ख्यङ्। नमयू फ्‍योबो क्‍यूक्‍क ख्यङ्। ङीयू अन्क्यूल्लीने नमयू मूरूम् क्‍यूर ख्यङ्। नमयू तम्दम्ने मूरूम् क्‍यूल्‍लो क्‍यूर ख्यङ्दे, येरे क्‍यूल्‍लो ङीये नमयूप्रे मूरूम् क्‍यूर ख्यङ्दे 
1CO.4.9	ङैदे येरे थेको सेक्‍क पर्‌दीय यदेबे दण्ड प्रेक्‍कबयूने जूलूसजे पात्‍ता ङ्‍येजे नेने येनप्रने परमेश्‍वरदे ङी मूल स्यूस्स्यायूने मीयू खूम्‍ने तनजे लागि येन ख्यङ्, चेनेयलो अम्‍ब संसार, स्वर्गदूतयू, होरदे मीयूजे खूम्‍ने ङी तमसा क्‍यूर ख्यङ्। 
1CO.4.10	अ, ख्रीष्‍टजे लागि ङी मूर्ख क्‍यूत्‍दे, तर नमयूब ख्रीष्‍टने बुद्धि ख्‍यब क्‍यूर ख्यङ्। ङी बोङ् त्‍व ख्यङ्, तर नमयू बोल्यो ख्यङ्। मीदे नमयूने गेसेन् चेख्यङ्, तर ङीनेब गेसेन् अन्‍ची। 
1CO.4.11	दीनीसेमेने ङी च-थूङ अम्‍प्रेत्‍देबे ठीले-ठीले प्रेन ख्यङ्, ह्‍वेब कोलायू क्‍वाने प्र्याङ्ये ख्यङ्, मीजे ला चेक ख्यङ्, मेस्‍ये कीम्-नम् त्‍वब ख्यङ्। 
1CO.4.12	ङी रङ्से लादेने काम फर्‌देबे छेम्‍म्रे चेख्यङ्। सूजो मीयूदे ह्‍यल चीप्‍प ङी असी पीन्‍क्‍य। मीयूदे सतनम् पीम्‍ब ङी सैदीय। 
1CO.4.13	ङीजे बदनाम क्‍यूप्‍प माया चीत्‍देब बोली ज्‍य चीक्क्य। चूजोसेमे ङीब संसारने ख्‍यब मैलो मेस्‍ये छाबेब पूइ क्‍यूर ख्यङ्।
1CO.4.14	नमयूने त्‍वालाबे चेने दी, तर ङैदे छेब पीचयूनेप्र लोम-तनने अम्‍ब पो लिख्दीन ख्यङ्। 
1CO.4.15	ख्रीष्‍टने नमयूजे हजार च्‍यू अरोबरो चेब मीयू ख्यङ्लीने नमयूजे प कूम अन्‍क्‍यूर्। चेनेयलो सूगब खबर प्रचार चीत्‍देबे येशू ख्रीष्‍टने नमयूजे प ङ क्‍यूत्‍दे। 
1CO.4.16	येरेक्‍यूत्‍दे नमयू ङैजे के थाब क्‍यूर्‌ यदेबे ङ नमयूने बिन्ती चीक्‍क्य। 
1CO.4.17	येरेक्‍यूत्‍देबे नमयू ट्‌याने तिमोथीने कूल्‍बे ख्यङ्। ङू प्रभुने विश्‍वास चेब होर्‌दे ङैजे छ्‍येब मेस्‍ये भर्‌पर्‌देब च ख्यङ्। ङैदे ने-क्‍वानेने मेस्‍ये मण्डलीयू क्‍वानेने लोम-तन चीम्‍मे अनुसार ख्रीष्‍टने विश्‍वास चीत्‍देबे ङैदे प्रेब सर् जीया केर्‌बे जेन ख्यङ् यब पो ङूदे नमयूने स्‍योम्‍मीय।
1CO.4.18	ङ नमयू ट्‌याने रसे त्वो मन्‍देबे कोइ-मीयू केन् त्‍वे क्‍यूरे ख्यङ्। 
1CO.4.19	तर प्रभुजे इच्‍छा क्‍यूत्‍देयलो ङ नमयू त्‍वने छ्‌योटो रीय, मेस्‍ये हम्‍ब त्‍वेब मीयूदे चै पो येन ख्यङ् यबत्‍या दी, तर थमयूजे शक्ति कर टूङ् हम्‍ब पत्‍त लैदीय।
1CO.4.20	चेनेयलो परमेश्‍वरजे राज्‍य ङूर्‌जे बोलीने दी, तर शक्तिने क्‍यूक्‍क्‍य। 
1CO.4.21	नमयूने कम्‍ब सेम् पर्‌दीय? ङ नमयू ट्‌याने पीर्‌ग टेल्‍देबे र यी, माया चेब मेस्ये केन् अन्‍त्‍वेब आत्मा टेल्‍देबे र?
1CO.5.2	नमयूब केरे त्‍वे खूइय? नमयूदेब सूर्‌त चेपर्‌दे तेया? येर काम चेबयूने नमयूजे नङ्दे योम्‍बी। 
1CO.5.3	ङैजे ङ्व नमयू ख्‍यनेदे चीन्‍तङ् ख्यङ्लीने आत्मानेब ङ नमयूप्रेने ख्यङ्। ङ नमयू ट्‌याने ख्‍यप्रने येर काम चेब मीजे न्‍याय ङैदे चीक्‍क जेन ख्यङ्। 
1CO.5.4	कन्‍छ्वाब नमयू ङीनजे प्रभु येशूजे मीनने फूङ् क्यूक्क्य, हन्‍छ्वाब ङैजे आत्मा नमयूप्रेने क्यूक्क्य, होरदे ङीनजे प्रभु येशूजे शक्ति हम्‍ब नेने क्यूक्क्य, 
1CO.5.5	हम्‍ब मीजे पाप चेब स्वभाव नाश क्‍यूप्‍पस्‍य यदेबे हम्‍ब मीने शैतानजे लाने पीम्‍पी, मेस्‍ये प्रभुजे न्याय चेब दिन रब हम्बजे आत्माब बच्‍दीस्‍य।
1CO.5.7	पूलाबे चेब ङीङ् खमिरने हम्‍ब ता छ्‍योङ्बदे फीने योन् मेस्‍ये हम्‍ब खमिर त्‍वब ता छ्‍योङ्बप्र नमयू क्यूक्क्य। नमयू पक्‍कने खमिर अम्‍प्‍वेब ता छ्‌योङ्बप्र ख्यङ्। ङीनजे निस्‍तर-दीन्बर‌ने बलि क्‍यूर पर्‌देब ल्वाजे प, ख्रीष्‍टजे बलि क्‍यूरे जेङ्‍क ख्यङ्। 
1CO.5.8	येरेक्‍यूत्‍देबे अन्‍ज्‍य काम मेस्ये दुष्‍टजे ङीङ् खमिरदे दी, तर दोष त्‍वब मेस्ये तम्दम्जे खमिर अम्‍प्‍वेब क्‍यङ्दे ङीन दीनबर मन्‍दीदे।
1CO.5.9	वेश्य काम चेब मीयूप्रे नमयू ख्‍योन् अन्क्‍यूर्‌लाची यदेबे ङैदे ङैजे चिट्ठीने लिख्दीये ख्‍य।
1CO.5.10	हम्‍बजे अर्थ, अम्‍ब संसारजे वेश्य काम चेबयू, लोभ चेबयू, या लूर्‌तेबयू या मूर्तिने पूस्‍तेबयूप्रे ख्‍योन् क्‍यूरने अन्‍क्‍यूल्‍लाची यब दी, नत्र यलो नमयू संसारदे फीने योङ्ब पर्‌दे ख्यङ्दे। 
1CO.5.11	तर येर मीजे ख्‍योन् क्‍यूरने अन्‍क्‍यूल्‍लाची यदेबे ङैदे नमयूने लिख्दीदे, येर मीदे रङ्सेने विश्‍वास चेब च्‍योन् न यदेबे यीय, तर ङू पक्‍क रूप्‍ने वेश्य काम चेब, लोभ चेब, मूर्तिने पूस्‍तेब, बदनाम चेब, चीदे स्‍य्वब, लूर्‌तेब मी ख्यङ्। होर मीप्रेब प्रेटूङ्देबे चसेये अन्‍चलाची।
1CO.5.13	फीमीयूजे न्याय परमेश्‍वरदेने चीक्क्‍य। “नमयूजे रङ्से अन्द्रने ख्‍यब दुष्‍ट मीने योम्‍बी।”
1CO.6.1	नमयूजे नङ्ने कोइ त्‍या सूजो च्‍योनप्रे च्‍य-जीङ क्‍यूत्‍दे यलो न्याय चेजे लागि परमेश्‍वरजे पवित्र मीयू ट्‌याने अम्‍प्रलाबे परमेश्‍वर अम्मन्देब मी ट्‌याने प्रने आँट चीक्‍क्‍या? 
1CO.6.2	परमेश्‍वरजे पवित्र मीयूदे संसारजे न्याय चीक्क्य यब पो च नमयूने था त्‍वा? कादेये संसारजे न्याय नमयूदेने चे पर्‌तीय यलो, जीत-जीत मुद्दायूये नमयूदे छीन्‍दे अङ्ख्‍वया? 
1CO.6.3	ङीनदे स्वर्गदूतयूजेये न्याय चीक्क्य यदेबे नमयूने था त्‍वा? कादेये होरेयलो अम्‍ब जीयाने क्‍यूरब पो केन् क्यूक्या? 
1CO.6.4	येर च्‍य-चीङयू नमयू नङ्ने ख्यङ् यलो, अम्‍ब मील्‍लेजे लागि मण्डलीने गेसेन् त्वब हम्ब मीयू ट्‍याने चेने प्र? 
1CO.6.5	अम्ब पोने नमयू त्‍वा पर्‌देब ख्यङ्। रङ्से च्योन्‌यूजे नङ्ने च्‍य-चीङब मुद्दा छीन्‍दीमेब ज्‍य बुद्धिख्‍यब मी तम्दम्ने नमयूजे अन्द्रने सूत्‍याये त्‍वया? 
1CO.6.6	तर च्‍योन् त्‍या सूजो च्‍योन्जे विरुद्धने अड्‍डने प्रीय यलो, हम्‍बये परमेश्‍वरने विश्‍वास अन्‍चेबयूजे खूम्‍ने!
1CO.6.7	नमयू नङ्ने त्‍यादे त्‍याजे विरुद्धने मुद्दा चीङ्ब नमयू मुद्दाने फूङ्‍गप्रने क्‍यूक्‍क्‍य। बरू अन्‍न्याय क्‍यूल्‍ली चैने अन्‍सैदे? बरू लूर्‌तीकलीने अन्‍‍सैदे? 
1CO.6.8	तर नमयूदेने अन्‌-न्याय चे ख्यङ् मेस्ये ठग्ते ख्यङ्, हम्‍बये रङ्से अत-अची च्योन्‌यूने!
1CO.6.9	परमेश्‍वरजे राज्‍यने दुष्‍टयू क्‍योबब हक अम्‍प्रे यदेबे नमयूने था त्‍वा? नमयूदे धोका अम्‍प्रेस्‍स्‍य, छाडा काम चेबयू, मुर्ति पूस्‍तेयू, वेश्य काम चेबयू, मदी-मदी मेस्ये पती-पतीजे अन्द्रने प्रे ङ्यूमबयू, पती वेश्ययू, 
1CO.6.10	खूमान्‍यू, लोभ चेबयू, चीदे स्य्वबयू, ‍न-प्वेबयू मेस्‍ये लूट्देबयू परमेश्‍वरजे राज्‍यने क्‍योबब हक प्रेस्स्ये त्वो। 
1CO.6.11	त्‍याफे नमयूये येरप्रने ख्‍य। तर प्रभु येशू ख्रीष्‍टजे मीनने होर्‌दे ङीन्‍जे परमेश्‍वरजे आत्मादे नमयूने शुद्ध चीम्मीदे, पवित्र चीम्मीदे, मेस्‍ये दोष त्‍वब चीम्‍मीदे।
1CO.6.13	“चसे ख्‍वाजेजे लागि ख्यङ्, ख्‍वाजे चसेजे लागि ख्यङ्।” तर परमेश्‍वरदे अम्ब ङ्हीनेने नाश चीक्क्य। ङीन्‍जे ङ्व वेश्य काम चेजे लागि दी, तर प्रभुजे लागि ख्यङ्, मेस्‍ये प्रभु ङीन्‍जे ङ्वजे लागि ख्यङ्। 
1CO.6.14	परमेश्‍वरजे रङ्से शक्तिदे प्रभु येशू सीइली सोम्‍बो चीम्‍मीदे, मेस्‍ये ङीननेये ङूजे शक्तिदे सोम्‍बो चीम्‍मीय। 
1CO.6.15	नमयूजे ङ्व ख्रीष्‍ट येशूजे अङ्गयू ख्यङ् यदेबे नमयूने था त्‍वा? होरेक्‍यूल्‍लो ख्रीष्‍टजे अङ्ग टेल्‍देबे वेश्यजे अङ्ग चे औ? अम्‍ब क्‍यूरने अङ्‍खू। 
1CO.6.16	वेश्य काम चेबप्रे सूमीदे वेश्य काम चीक्‍क्‍य, ङू हम्‍बप्रेने ङ्व-त्‍या क्‍यूक्‍क्‍य यब पो नमयूने था त्‍वा? धर्मशास्त्रने येरे लिख्दीये ख्यङ्, “हम्‍ब मी ङ्ही ङ्व-त्‍या क्यूक्क्य।” 
1CO.6.17	तर प्रभुप्रे सू त्‍या क्‍यूत्‍देबे प्रीय हम्‍बब प्रभुप्रे आत्माने त्या क्‍यूक्‍क्‍य।
1CO.6.18	वेश्य कामदे आलाक् क्यूर्। मीदे चेब सूजो साप्‍ता पाप कामयू रङ्से ङ्वजे फीने चीक्‍क्‍य, तर वेश्य काम चेब मीदे रङ्से ङ्वजे विरुद्धने पाप चेब क्‍यूक्‍क्‍य। 
1CO.6.19	नमयूजे ङ्व पवित्र आत्माजे मन्दिर ख्यङ्, हम्‍ब पवित्र आत्मा परमेश्‍वरदे नमयूने पीन ख्यङ्, मेस्‍ये ङू नमयूजे नङ्ने बास टूङ ख्यङ् यदेबे नमयूने था त्‍वा? नमयूजे रङ्से ङ्वये नमयूजे ते ख्यङ्। 
1CO.6.20	परमेश्‍वरदे नमयूने लू फादेबे कीने ख्यङ्। येरेक्‍यूत्‍देबे नमयूजे ङ्वदे परमेश्‍वरजे महिमा ची।
1CO.7.1	जेम्‍से नमयूदे लिख्दीयेब पोयूजे बारेने यीय: ङ्येन् अन्चील्लाबे टूङब मी सोरो ज्य ख्यङ्। 
1CO.7.2	तर वेश्य कामयूने अम्‍फस्तीप्रस्‍य यदेबे क्‍वादेने ङ्येन् चीस्‍य। पती क्‍वाजेने रङ्से मज क्यूस्स्य, होरदे मदी क्‍वाजेने रङ्से प्‍ल्‍यङ् क्यूस्स्य। 
1CO.7.3	ङ्येन्क्‍यूक्‍कमेस्‍ये रङ्से मजदे प्रेपर्‌देब हक प्‍ल्‍यङ्दे पीन्‍स्‍य, मेस्‍ये येरप्रने मजदेये रङ्से प्‍ल्‍यङ्ने चीस्‍य। 
1CO.7.4	मजजे ङ्व फ्‍याने प्‍ल्‍यङ्जेये हक क्यूक्क्य, मजजे दी, होरप्रने प्‍ल्‍यङ्जे ङ्व फ्‍याने रङ्से मजजैये हक क्यूक्क्य, प्‍ल्‍यङ्जे दी। 
1CO.7.5	प्‍ल्‍यङ्-मज प्रे ङ्यूमजे लागि त्‍यादे त्‍याने छ्‌यो अन्-यस्‍य। कादेये छ्‌यो यलीने ङ्हीजे मोतोदेने तेदिनजे लागित्‍यामे क्यूस्स्य मेस्‍ये प्रार्थना चीन्‍नखूस्‍य। होर्‌देङ्‍येदे फेरि प्रे-टूङ् नत्र सेम् थ्‍या-अङ्‍खूदेबे शैतानदे नमयूने पाप काम चेने फस्ते खूइय। 
1CO.7.6	अम्‍ब नमयूदे चेने पर्‌दीय यदेबे ङैदे आज्ञाजे रूप्‍ने अन्-य, तर नमयूजे इच्छा क्‍यूल्‍लो येरे चे खूइय। 
1CO.7.7	मी क्‍वाने ङप्र क्‍यूस्‍स्‍य यब ङ सेम् चीक्‍क्‍य। तर परमेश्‍वरदे क्‍वानेने खास-खास बर पीने ख्यङ्, त्‍याने सूजो बर, सूजोबने सूजो थर्‌जे बर पीने ख्यङ्।
1CO.7.8	तर ङ्येन् अन्‍क्‍यूरेबयू मेस्‍ये प्‍ल्‍यङ् सीयेबयूने ङ यीय, थमयूदे ङप्रने ङ्येन्अन्‍चील्‍लो सोरो ज्‍य क्‍यूर ख्यङ्दे। 
1CO.7.9	तर थमयूदे रङ्से सेम् काबूने येअङ्‍खूदेबे ङ्येन् चीतीङ् रदेयलो थमयूदे ङ्येन् चीस्‍य। चेनेयलो ङ्येन्चेने सेम् प्ल्याङ्नयली बरू ङ्येन्चेब सोरो ज्‍य ख्यङ्।
1CO.7.11	तर हम्बदे प्‍ल्‍यङ्ने क्‍यादेबे प्रलीने ङूदेब ङ्येन् अन्चीस्स्य, बरू रङ्से प्‍ल्‍यङ् ट्‌याने प्रदेबे फूङ् टूङ्स्‍य। प्‍ल्‍यङ्देये रङ्से मजप्रे लम् अम्‍प्रस्‍य।
1CO.7.12	तर नम सूजोयूने ङ यीय, अम्‍ब ङैदे यब पो ख्यङ्, प्रभुदे यब दी, कादेये कोइ च्‍योनजे मज ख्रीष्‍टने विश्‍वास अन्‍चेब ख्यङ् होर्‌दे, हम्‍ब मदी ङूप्रेने टूङब सेम् चील्‍लो ङूदे मजप्रे लम् अम्‍प्रस्‍य। 
1CO.7.13	कादेये कोइ मदीजे ख्रीष्‍टने विश्‍वास अन्‍चेब प्‍ल्‍यङ् ख्यङ्, होर्‌दे ङूप्रे टूङ्ब सेम् चील्‍लो ङूदे प्‍ल्‍यङ्प्रे लम् अम्‍प्रस्‍य। 
1CO.7.14	चेनेयलो विश्‍वास अन्‍चेब प्‍ल्‍यङ् रङ्से मजदे चेब विश्‍वासदे पवित्र क्यूक्क्य मेस्‍ये विश्‍वास अन्‍चेब मज रङ्से प्‍ल्‍यङ्दे चेब विश्‍वासदे पवित्र क्‍यूक्क्‍य, नत्रयलो थमयूजे च-चीमीयू अशुद्ध क्‍यूर ख्यङ्दे, तर तम्दम्ने थमयू पवित्र ख्यने ख्यङ्।
1CO.7.15	तर विश्‍वास अन्‍चेबदे विश्‍वास चेब प्‍ल्‍यङ् या मजप्रे लम् प्रदेबे टूङक्‍य यलो टूङ्स्‍य। येर क्‍यूप्‍प हम्ब विश्‍वास चेब प्‍ल्‍यङ् या मजजे बन्‍धन्‍नेये अन्‍क्‍यूर्। चेनेयलो परमेश्‍वरदे ङीनने शन्ति क्‍यूत्‍देबे टूङजे लागि क्‍व-ख्यङ्। 
1CO.7.16	मदी! कादेये येशूने विश्‍वास अन्‍चेब रङ्से पतीने विश्‍वासने रे खूइय यदेबे था त्‍वा? होरप्रने पती! कादेये येशूने विश्‍वास अन्‍चेब रङ्से मदीने विश्‍वासने रे खूइय यदेबे था त्‍वा?
1CO.7.17	प्रभुदे क्‍वानेने कर खल्‍जे जीया चजे लागि खेर्‌तीयेख्‍य हम्‍ब जीयाने टूनू मेस्‍ये कर खल्‍जे जीया चेन बीलने कोदे, हम्‍ब अनुसारने हम्‍ब मीदे जीया चस्‍य। मण्डलीयू क्‍वाजे लागि ङैदे लोम्‍मेब पो अम्‍बने ख्यङ्। 
1CO.7.18	खूम्‍ने खतना क्‍यूक्‍कब कोइ मी पर्‌मेश्वरदे सेले ख्यङ्देयलो ङूदे हम्‍ब च्‍यूनू मेल्‍बेने बोङ् अन्‍चील्लाचीस्स्‍य। कादेये कोइ मी खतना अन्‍क्‍यूप्‍पने परमेश्‍वरदे सेले ख्यङ्देयलो ङूदे खतना चेने बोङ् अन्‍चील्लाचीस्स्‍य। 
1CO.7.19	चेनेयलो खतना चे प्रे अन्‍चेब केन् पो दी, तर केन् पो ब परमेश्‍वरजे आज्ञा मन्‍देब ख्यङ्। 
1CO.7.20	कर अवस्थाने परमेश्‍वरदे मीयूने कोदे, होर अवस्थाने मीयू क्‍वाने टूनूस्‍य। 
1CO.7.21	परमेश्‍वरदे कोब नमयू त्वो-त्वोम ख्‍य यलो सूर्‌त चे अम्‍पर्‌ती तर बन्धन्दे छूर्‌तेब मौका प्रेल्‍लो छूर्‌तीदे टूङ्। 
1CO.7.22	चेनेयलो प्रभुदे कोब सू त्वो ख्‍य जेम्‍से प्रभुने स्वतन्त्र मी क्यूक्‍क ख्यङ्। होरप्रने प्रभुदे क्‍वब बीलने सू मी बन्‍धन्‍ने त्‍व ख्‍य, हम्‍ब ख्रीष्‍टजे त्वो क्‍यूर ख्यङ्। 
1CO.7.23	परमेश्‍वरदे नमयूने लू फादेबे कीने ख्यङ्। मीयूजे त्वो अन्क्‍यूर्‌लाची। 
1CO.7.24	येरेक्‍यूत्‍देबे अत अची च्‍योनयू, कर अवस्‍थाने परमेश्‍वरदे सू-सूने क्‍व ख्‍य, थमयू क्‍वाने हम्‍ब अवस्‍थाने परमेश्‍वरप्रे क्‍यून्‍नूस्‍य।
1CO.7.25	जेम्‍से कन्‍यायूजे बारेने प्रभुजे आज्ञा ङैप्रे चैत्‍याये त्‍वो। तर प्रभुजे कृपादे भर्‌पर्‌देब मी क्‍यूत्‍देबे नमयूने रङ्से मोतो पीन्‍क्‍य। 
1CO.7.26	दीन्‍नजे दु:ख-सकस्ने येरे लेप्‍प सू मी कर अवस्थाने ख्‍य हम्‍ब अवस्थानेने टूनूलो सोरो ज्‍य क्‍यूक्‍क्य यब ङैदे थेको। 
1CO.7.27	नदे ङ्येन् चीक्‍क औ? होरेयलो रङ्से मदीप्रे लम् प्र अम्मल्‍लाची। नैजे ङ्येन् अन्‍क्‍यूक्‍क औ? होरेयलो ङ्येन् चे अम्मल्‍लाची। 
1CO.7.28	तर नदे ङ्येन् चीक्‍कलीने हम्‍ब पाप दी। ङ्येन् अन्‍क्‍यूक्‍कब मदीदे ङ्येन् चील्‍लो ङूदे पाप चेब अन्‍क्‍यूर्‌। अम्‍ब ज्‍यने ख्यङ्, तर ङ्येन् चेबयूदे अम्‍ब जीयाने कूम सकस् भोक्‍ते पर्‌तीय, होर्‌दे ङैदे नमयूने येर सकस्दे जूक्‍तेमेब सेम् चीन्‍न ख्यङ्।
1CO.7.29	अत अची च्योन्‍यु, ङैदे यमेब पो अम्‍ब ख्यङ्, बील क्यूट्‍ट ख्यङ्, जेम्‍सेमेस्‍ये कीम्‍म ख्‍यबयू कीम्‍म त्‍वयूप्र क्‍यूत्‍देबे टूङ्स्‍य। 
1CO.7.30	शोक् चेबयू, शोक् अन्‍चेबयूप्र मेस्‍ये सोरो सूगबयू, अन्‍सूगबयूप्र क्‍यूत्‍देबे टूङ्स्‍य। कीन-सोङ चेबयू रङ्सेप्रे चेये त्‍वप्र क्‍यूत्‍देबे टूङ्स्‍य। 
1CO.7.31	मेस्‍ये थमयू सूदे संसारजे सोरो कूम थोकयू चील्‍लीय हम्‍ब सेयूने रङ्सेने चैये सेम् त्‍वप्र चीस्‍य, चेनेयलो अम्ब संसार कूमसेमे टूनूस्ये त्वो।
1CO.7.32	ङैजे सेम् ब नमयू क्‍वाने सूर्‌त अन्‍चील्‍लाबे टूङ्स्‍य यब ख्यङ्। ङ्येन् अन्‍चेब मीदे केर्‌बे प्रभुने सूग्‍लाबे चे यदेबे प्रभुजे कामने नीम् ध्‍यान् पीन्‍क्‍य। 
1CO.7.33	तर ङ्येन्क्‍यूरेब मीदे केर्‌बे रङ्से मदिने सूग्‍लाबे चे यदेबे संसारने ख्‍यब थोक‍यूने सेम् पीन्‍क्‍य। 
1CO.7.34	यर मीजे सेम् पट्टी ङ्ही तेलेने क्यूक्क्य। ङ्येन् अन्‍क्‍यूरेब मदी या कन्‍या चम्‍चदे ङ्व प्रे आत्माने केर्‌बे पवित्र क्‍यूर पर्‌दे यदेबे प्रभुजे पोने नेम्-ध्‍यान् चीक्क्य। तर ङ्येन्क्‍यूरेब मदीदे रङ्से पतीने केर्‌बे सूग्‍लाबे ये यदेबे संसारने ख्यब सेयूजे सूर्‌त चीक्क्य। 
1CO.7.35	अम्‍ब पो नमयूदे अन्‍चील्‍लाची यमेब दी, तर नमयूने ज्‍य क्‍यूस्‍स्‍य यदेबे क्‍यम्‍न ख्यङ्, येरेक्‍यूत्‍देबे नमयू सेम्‌त्‍या क्‍यूत्‍देबे प्रभुतेले पूरा सेम् पीन्‍देबे ठीक प्रकारजे जीया च खूस्‍य।
1CO.7.36	कादेये कोइ मीदे रङ्सेप्रे स्येगब कन्‍या मदीप्रे चेपर्‌तेब ठीक व्‍यवहार अन्चीक्‍क ख्यङ् मन्‍लो, हम्‍ब कन्‍या मैचजे ङ्येन् क्‍यूरब लो थेप् क्‍यूरे ख्यङ्, मेस्‍ये ङूदे ङ्येन् चेब सेम् चील्‍लो ङ्येन् चे खूइय। ङूने पाप अन्‍लादी। थमयूजे ङ्येन्क्‍यूरने पर्‌दीय। 
1CO.7.37	तर कादेये कोइ मीदे ङ्येन् अन्‍ची यदेबे रङ्से सेम्ने पक्‍क चीक्‍क ख्यङ्, सूजे कर्‌कापनेये ङू अम्‍पर्‌ते ख्यङ्, तर रङ्से इच्छाने रङ्सेदेने कबूने येन खूइय, मेस्‍ये कन्‍याप्रे ङ्येन् अन्‍ची यदेबे पक्‍क चीक्‍कलीने यर मीदेये ज्‍यने चेब क्‍यूक्‍क्‍य। 
1CO.7.38	येर्‌बे सूदे कन्‍याने ङ्येन् चीक्क्‍य, ङूदे ज्‍यने चीक्क्‍य, तर सूदे ङ्येन् अन्‍ची, ङूदे झन् ज्‍य चेब क्यूक्क्य।
1CO.7.39	प्‍ल्‍यङ् सोम्‍बो ख्यङ्दासेमे प्‍ल्‍यङ्जे नङ्ने मज टूङ्क्‍य, तर प्‍ल्‍यङ् सीब ङ्येदे ङूदे सेम् पर्‌तेब मीप्रे ङू ङ्येन्चेने स्‍वतन्‍त्र क्यूक्क्य, तर ङूब प्रभुने विश्‍वास चेब मी क्‍यूर पर्‌दीय। 
1CO.7.40	तर ङैजे विचारने ङू ङ्येन् अन्‍चील्‍लाबे होरेने टूङ्लो झन् आनन्द क्यूक्क्य, होर्‌दे ङैप्रेये परमेश्‍वरजे आत्मा ख्यङ् यदेबे ङ ह्‍वे चीक्क्य।
1CO.8.1	जेम्‍से ङ मुर्तिने चेर्‌दीयेब चसेजे बारेने यीय, ङीन क्‍वाप्रेने ज्ञान ख्यङ् यदेबे ङीनदे स्‍येख्यङ्। ज्ञानदे केन् त्‍वे चीक्क्य, तर प्रेमदे उन्‍नती चीस्स्ये पीन्‍क्‍य। 
1CO.8.2	कादेये कोइदे “ङैदे तम्दम्ने चत्‍या स्‍येख्यङ्” मेन्‍लो, ङूदे स्‍येपर्‌देब पो अन्‍स्‍येब क्यूक्क्य। 
1CO.8.3	तर कोइ मीदे परमेश्‍वरने प्रेम चे ख्यङ् यलो परमेश्‍वरदे हम्‍ब मीने स्‍येय।
1CO.8.4	येरेक्‍यूत्‍देबे मूर्तियूने चेर्‌दीयेब चसे चक्‍यूरइ चअन्‍क्‍यूर यब पो ङीनदे स्‍ये ख्यङ्, मुर्ति चैये दी, मेस्‍ये परमेश्‍वर तीत्‍यात्‍यामे ख्यङ् सूजो त्‍वो। 
1CO.8.5	स्वर्गने या पृथ्वीने कूम देवतायू ख्यङ्स्‍ये यदेब कोइ मीयूदे य ख्यङ्, होर ख्यङ्यलीने अम्‍बयू क्‍वाने चैकम्‍ये अन्‍लादेब मीन्‍‍त्याजे देवतायू मेस्ये प्रभु यबयू ख्यङ्। 
1CO.8.6	तर ङीनजे लागिब तीत्‍यात्‍या प परमेश्‍वर ख्यङ्, ङूदेने साप्‍ता थोक सृष्‍टि चीत्‍दे, मेस्‍ये ङीनदे अम्‍ब जीया परमेश्‍वरजे लागि चीय। ङीन्जे लागि तीत्‍यात्‍या प्रभुब येशू ख्रीष्‍ट ख्यङ्, ख्रीष्‍टने क्यूत्देबे साप्‍ता थोक सृष्टि क्यूत्दे, मेस्‍ये ङूने क्यूत्देबे ङीनदे अम्‍ब जीया चीय।
1CO.8.7	तर विश्‍वासीयू क्‍वाप्रेने अम्‍ब पोजे ज्ञान त्‍वो। कोइ मीयूने मुर्ति पूजाजे अन्‍ज्‍य म्‍यूक्‍री गीले ख्यङ्, यी थमयूदे येर चसे चब तम्दम्ने मूर्तिने चेर्‌दीयेब चसे चेन मन ख्यङ्, मेस्‍ये थमयूजे विवेक ज्य त्वोदेबे हम्‍बदे थमयू अशुद्ध क्‍यूक्क्‍य। 
1CO.8.8	तर परमेश्‍वर‌दे थेप् छेब क्‍यूरने चसेदे चेये चेअङ्‍खू, चसे अन्‍चलीने नोक्‍सान चेये त्‍वो मेस्‍ये चलीने फाइदा चेये त्‍वो।
1CO.8.9	तर होस्स्यार क्‍यूर्‌, नदे च चीतीङ् रीको चेब कामदे विश्‍वासने पक्‍क त्‍वबयूदे पाप अन्चीस्स्य। 
1CO.8.10	कादेये विश्‍वासने पाको त्‍वब मीयूदे विश्‍वासने पाको क्‍यूत्‍देबे ज्ञान प्रेक्‍कब मीने मूर्तिजे मन्दिरने चसे चेनब तङ्देयलो, मुर्तिने चेर्‌दीयेब चसे चने हम्ब मीदेये आँट अन्‍चेया? 
1CO.8.11	होरदे नैजे ज्ञानदे चीत्‍देबे हम्‍ब विश्‍वासने पक्‍क त्‍वब अत अची-च्योन्जे विश्‍वास नाश क्‍यूप्‍पीय, तर ङूजे लागिये प्रभु ख्रीष्‍टदे रङ्से जीया पीन्‍दे। 
1CO.8.12	जेम्‍से येर्‌बे नमयूदे रङ्से अत च्योनयूजे विरुद्धने पाप चीप्‍प मेस्‍ये थमयूजे ज्‍य प्रे अन्‍ज्‍य चेलाबे छूर्‌ते अङ्ख्‍वब सेम्ने नसे पीम्‍ब नमयूदे ख्रीष्‍टजे विरुद्धने पाप चीक्क्य। 
1CO.8.13	येरेक्‍यूत्‍देबे ङैदे चब चसेदे ङैजे अत च्योन पापने पर्‌तीबीय यलो ङ कलङ्बेये स्‍य अन्‍च, नत्र ङैदे रङ्से अत अची-च्योन्‌यूने पापने नाश क्‍यूस्‍से पीन्‍क्‍य।
1CO.9.1	च ङ स्‍वतन्‍त्र त्‍वया? ङ मूल स्यूस्स्या तेया? च ङैदे ङीनजे प्रभु येशूने अन्‍तङया? च प्रभुजे लागि ङैदे चेब कामजे फल नमयू तेया? 
1CO.9.2	ङ सूजो मीयूजे लागि मूल स्यूस्स्या तीलीने नमयूजे लागिब मूल स्यूस्स्या क्‍यूर ख्यङ्, चेनेयलो प्रभुजे कामने ङैजे मूल स्यूस्स्या पदजे छप नमयू ख्यङ्।
1CO.9.3	ङैजे विरुद्धने क्‍यमबयूने ङैजे जवाफ अम्‍ब ख्यङ्, 
1CO.9.4	ङीजे लागि थान्‍ता प्रेपर्‌देब हक त्वया? 
1CO.9.5	सूजो मूल स्यूस्स्यायूप्र, प्रभुजे च्‍योनयू मेस्‍ये केफासदेप्र ङीदेये मज टेल्‍देबे प्रब हक त्‍वया? 
1CO.9.6	ङै प्रे बारनाबासदे त्‍यामे ख्‍वाजे स्‍वेजे लागि काम चे पर्‌देया?
1CO.9.7	सूदे रङ्सेजे थान्‍ता चदेबे सिपाईजे काम चीक्क्या स्व? अङ्‍गुरजे बली प्‍वेबदे हम्‍बजे सी अन्‍चया? रोलायू स्वोत्देबे सूदे हम्‍बजे ङ्यलम् अन्थूङ् स्व? 
1CO.9.8	अम्‍ब ङैदे मीजे विचारदे त्‍यामे क्‍यम्‍न औ स्‍व? मोशादे लिख्देब नियमदेये अम्‍ब पो अन्‌-यया? 
1CO.9.9	चेनेयलो मोशाने पीनेब नियमने लिख्दीये ख्यङ्, “दाइँ पूप्‍प लप्‍जे ङूर्‌ने पूत्रू अम्‍पूल्‍लाची।” लप्‍जे लागि त्‍यामे परमेश्‍वरदे सूर्‌त चीक्‍क्‍या? 
1CO.9.10	परमेश्‍वरदे ङीनजे लागि अम्‍ब य तेया? ङीनजे लागिने अम्‍ब लिख्दीये ख्यङ्। चेनेयलो रङ् य्‍वब प्रे दाइँ प्‍वेबदे खेतीजे भा प्रेक्‍कीच यब आशाने रङ् यूय मेस्‍ये दाइँ पूक्‍य। 
1CO.9.11	कादेये ङीयूदे नमयूजे अन्‍द्रने आत्माजे लू सूग ख्यङ् यलो, मेस्ये नमयू ट्‍यादे च-थूङ सेयूने फूङ् पूक्‍‍‍क्ययलो च हम्ब हार्‌मन्‍देब पो क्‍यूक्‍क्‍या? 
1CO.9.12	कादेये सूजो मीयूदे नमयू ट्‍यादे येर हक प्रेपर्‌तीय यदेबे यीय यलो, ङीजे हम्‍बयली थेप् हक अन्‍लादेया?
1CO.9.12	होरेक्‍यूल्‍लीने ङीदे अम्‍ब हक प्रेपर्‌तीय यदेबे अन्-य, तर ख्रीष्‍टजे सूगब खबरने बाधा अन्‍चील्‍लाचीदे यदेबे बरू साप्‍ता पो ङी सैदीय। 
1CO.9.13	मन्दिरने काम फरबयूदे मन्दिरने चेर्‌तीयेब चसेयू चीय, होर्‌दे बलि चेर्‌तेब टेने काम फरबयूदे बलि चर्‌दीयेब सेजे रङ्से भा प्रेक्क्य यब पो नमयूने था त्‍व? 
1CO.9.14	होरप्रने सूगब खबर प्रचार चेबयूदेये सूगब खबर स्‍योत्‍देने रङ्से ख्‍वाजे लागि प्रेपर्‌तेब थान्‍ता प्रेस्‍स्‍य यदेबे प्रभुदे आज्ञा पीन्‍दे।
1CO.9.15	तर ङैदे यर हकयू कम्‍बये प्रेपर्‌तीय यदेबे अन्‌-य, होर्‌दे ङैजे लागि येर चीम्‍मीस्‍य यदेबे अम्‍ब पोयू लिख्दे दी। चेनेयलो ङैदे थान्‍ता स्‍यदेबे अम्‍ब काम चेयली बरू ङ तक्‍पने सीबब ज्‍य क्यूक्क्य, ङैदे नमयूने थान्‍ता अन्‍स्‍यलाबेने अम्‍ब काम नमयूजे लागि चे खूदे होरेक्‍यूत्‍देबे ङ त्‍वे ख्‍व ख्यङ्। 
1CO.9.16	कादेये ङैदे सूगब खबर स्‍योत्‍देयलो, अम्‍बने ङ त्‍वे पर्‌देब कारण चेत्‍याये त्‍वो। चेनेयलो प्रचार चेने कर्‌ लादे ख्यङ्। सूगब खबर प्रचार अन्‍चीत्‍देयलो ङैने धिक्कार ख्यङ्। 
1CO.9.17	ङैजे रङ्से इच्छादे ङ अम्‍ब काम चीक्क्‍य यलो ङैजे लागि इनाम ख्यङ्, तर कादेये ङैदे रङ्सेजे इच्छादे अन्‍चील्‍लीने परमेश्‍वरदेने अम्ब कामजे जीम्मा ङैने पीने ख्यङ्। 
1CO.9.18	होरेक्‍यूल्‍लो ङैजे लागि इनामब च ख्यङ्? होरेने सूगब खबर प्रचार चेप्रेस्‍स्‍य। सूगब खबर प्रचार चीप्‍प प्रेपर्‌तेब हक ङैदे अन्‍स्‍यलाबेने अम्‍ब काम चे खूस्‍य यब पो त्‍यामे ख्यङ्।
1CO.9.19	चेनेयलो ङ मीयूजे अधिनदे स्‍वतन्‍त्र क्‍यूल्‍लीने खूदासेमे येशूने विश्‍वास चेने कूम मीयू रेखूस्‍य यदेबे ङैदे खोत्‍ताजे लागि रङ्सेने त्वो क्यूस्स्ये पीन्‍दे। 
1CO.9.20	यहूदीयूदे ख्रीष्‍टने विश्‍वास चेखूस्‍य यदेबे ङ यहूदीयूजे लागि यहूदीयूप्र क्‍यूत्‍दे। मोशाजे नियम मन्‍देब मीयूदे ख्रीष्‍टने विश्‍वास चीस्‍य यदेबे ङ रङ्सेदे हम्‍ब नियम अम्‍मन्‍दीलीने मन्‍देब मीयूजे लागि हम्‍ब नियम मन्‍देप्रने क्‍यूत्‍दे। 
1CO.9.21	मोशाजे नियमजे नङने अन्‍टूङब मीयूदे ख्रीष्‍टने विश्‍वास चेखूस्‍य यदेबे ङ मोशाजे नियमजे नङ्‍ने अन्‍टूङबयूप्रने क्‍यूत्‍दे। तर परमेश्‍वरजे नियमदे ङ स्‍वतन्‍त्र त्‍वो, ङ ख्रीष्‍टजे नियमजे नङ्ने ख्यङ्। 
1CO.9.22	विश्‍वासने बोल्यो त्‍वबयूने बोल्यो चे खूस्‍य यदेबे थमयूजे लागि ङैये विश्‍वासने बोल्यो त्‍वयूप्रने क्‍यूत्‍दे। ङैदे चे ख्‍वब साप्‍ता तर्‌तीप्दे त्या-यब त्यादेब ख्रीष्‍टने चीन्‍ते खूस्‍य यदेबे खोत्‍ताजे लागि ङ साप्‍ताने क्‍यूत्‍दे। 
1CO.9.23	सूगब खबरजे असीयूप्रे ङैये सामेल् क्यूर खूस्य यदेबे ङ अम्‍ब साप्‍ता थोक चीक्क्य।
1CO.9.24	ग्‍य पार्‌देब मीयू क्‍वाने ग्येय, तर इनाम ब तीत्‍यादे त्‍यामे प्रेक्क्य यब पो नमयूने था त्‍वा? नमयू इनाम प्रेब तर्‌दीप्‍दे ग्‍य। 
1CO.9.25	खेल क्‍याने सामेल् क्‍यूरबयू क्‍वादेने साप्‍ताकूरूने होस्स्यार क्‍यूत्‍देबे नियम नङ्ने टूङ-पर्‌तीय। थमयू नाश क्‍यूत्‍देबे प्रब मुकुट प्रेने येरे चीक्क्य, तर ङीनब कलङ्बेये नाश अन्‍क्‍यूप्‍पब मुकुट प्रेने येरे चीक्क्य। 
1CO.9.26	येरेक्‍यूत्‍देबे उदेश्य त्‍व सीत्‍तीने ङ अन्-ग्य। मूड्कीदे उन्‍दूने खान्‍देब मीदेप्र ङ मूड्कीदे अङ्‍खान्दी। 
1CO.9.27	तर ङ रङ्सेजे ङ्वने सकस् पीन्‍देबे रङ्सेजे काबुने येक्‍य, नत्रयलो सूजो मीयूने प्रचार चेङ्येदे रङ्सेब इनाम प्रेजे लागि लायक त्‍वब ठर्‌तीय।
1CO.10.2	होर्‌दे मोशाप्रे-प्रे क्‍यूत्‍देबे थमयू क्‍वादेने मूक्‍प मेस्ये समुद्रने बप्‍तिस्मा क्‍यूक्‍क ख्‍य। 
1CO.10.3	थमयू खोत्‍तादेने थर्‌ त्‍या आत्माजे चसे चदे।
1CO.10.5	होरेक्‍यूल्‍लीने थमयू नङ्ने ख्‍यब कूम मीयूप्रे परमेश्‍वर अन्सूग्, मेस्‍ये थमयू मी अन्‍टोङब चनमन नेने नाश क्‍यूत्‍दे।
1CO.10.7	थमयू कोइदे मूर्ति पूजा चेप्र नमयूदे अन्‍चील्‍लाची। धर्मशास्त्रने येर लिख्दीये ख्यङ्, “मीयू च थूङने टूङ्दे, होर्‌दे मोजमजा चेने लङ्दे, स्‍यने लङ्दे।” 
1CO.10.8	थमयू नङ्ने कोइदे चेप्र वेश्य काम ङीनदे अन्‍चील्‍लाचीदे। वेश्य काम चीक्‍कब क्‍यूत्‍देबे तीयाने नूस्‍यूदे हजार सोम् मी सीये ख्‍य। 
1CO.10.9	थमयू नङ्ने कोइदे केरे प्रभुजे जाँच चीत्‍दे मेस्‍ये र्‌वेदे च्‍यादेबे सीये ख्‍य, होरप्र ङीनदे प्रभुजे जाँच चे अन्‍क्‍यूर्‌। 
1CO.10.10	थमयू नङ्ने कोइदे केरे गन्गन् चीत्‍दे, होर्‌दे नाश चेब स्वर्गदूतदे थमयूने नाश चीत्‍दे होरप्र ङीनदे गन्गन् चे अन्‍क्‍यूर्‌।
1CO.10.11	थमयू फ्‍याने क्‍यूरेब अम्ब साप्‍ता पोयू नमूना तनजे लागि क्‍यूत्‍दे, मेस्‍ये ङीनने होस्स्यार चेने अम्ब लिख्दीदे। ङीन जेम्‍से संसार जेन्टब सेमेने फ्‍योरीक ख्यङ्। 
1CO.10.12	येरेक्‍यूत्‍देबे सूदे ङ चेलाबे मेर्‌न ख्यङ् यदेबे मन्‍क्‍य, हम्‍ब होस्स्यार क्यूस्स्य, नत्र हम्‍ब क्‍यर्‌बीय।
1CO.10.13	मीयूने रख्‍वब जाँचत्‍यामे नमयूजे जीयाने रीय सूजो जाँच नमयूने अन्‍र ख्यङ्। परमेश्‍वर भर्‌ पर्‌तेख्‍वब ख्यङ्। नमयूजे शक्तिदे सैदेख्‍वब जाँचनेत्‍यामे पर्‌तीस्ये पीन्‍क्‍य, सूजो सैदे अङ्ख्‍वब जाँचने पर्‌तीस्ये अम्पीन्। तर जाँच क्‍यूप्‍प अम्‍ब ट्‍यादे प्‍लीम्‍बब लम्‌ये बन्‍दीमीय मेस्ये येर्‌बे जाँच क्यूप्प नमयूदे हम्‍बने सैदे खूइय।
1CO.10.14	येरेक्‍यूत्‍देबे ङैजे छेब अत-च्योनयू मूर्ति पूस्‍तेब काम अन्‍चील्‍लाबे आलाक् क्‍यूत्‍देबे टूङ्। 
1CO.10.15	ङ नमयूने ज्ञान ख्‍यब मीयूप्र मन्‍देबे यीय। ङैदे यब पोने नमयू रङ्सेदेने जाँच ची।
1CO.10.17	क्‍यङ् तीत्‍यात्‍या ख्यङ्, येरेक्‍यूत्‍देबे ङीन कूम क्‍यूल्‍लीने ङ्व त्‍या ख्यङ्, चेनेयलो ङीन क्‍वाने हम्ब तीत्‍यात्‍या क्‍यङ् कोत्‍देबे चीय।
1CO.10.19	होरेक्‍यूल्‍लो ङैदे च येन ख्यङ् स्व? मूर्तिने चेर्‌तीयेब से चत्‍या ख्यङ्या स्व? या मूर्ति यब चत्‍या ख्यङ्या स्व? 
1CO.10.20	होरे दी, तर ङैदे यमेब पोब च यलो, मूर्ति पूजा चेबयूदे चैजे बलि पीन्‍क्‍य, हम्‍ब परमेश्‍वरने दी, तर छेत्-प्रेतयूने चर्‌दीय, मेस्ये नमयू छेत्-प्रेतयूप्रे सामेल् ‍क्‍यूस्‍स्‍य अम्मन्। 
1CO.10.21	नमयूदे प्रभुजे पीलप्रे होर्‌दे छेत्-प्रेत‍जे पीलप्रे सामेल् क्‍यूत्‍देबे थर्‌ ङ्ही पीलदे थूङ् अङ्‍खू। होरप्रने नमयूदे प्रभुजे टेबूलप्रे होर्‌दे छेत्-प्रेतयूजे टेबूलप्रे सामेल् क्‍यूत्‍देबे थर्‌ ङ्हीजेने च अङ्‍खू। 
1CO.10.22	ङीनदे प्रभुने प्रो लङ्से पीनया? ङीन प्रभुयली बोल्‍यो ख्‍यया?
1CO.10.24	सूदेये रङ्से भलो अम्मेल्स्य तर सूजोयूजे भलो मेल्‍स्‍य। 
1CO.10.25	स्‍य सोङब नेने च सोङ्क्‍य हम्‍ब ज्‍य प्रे अन्‍ज्‍य छूर्‌ते ख्‍वब रङ्से बुद्धिजे लागि चैये ल्‍वे-स्‍य्‍वे अन्‍चील्‍लाबे च खूइय। 
1CO.10.26	चेनेयलो “पृथ्वी मेस्‍ये अम्‍ब पृथ्वीने ख्‍यब साप्‍ता थोकयू परमप्रभुजेने ख्यङ्।”
1CO.10.27	कादेये प्रभुने विश्‍वास अन्‍चेब कोइ मीदे नमयूने भत्यार् चने निम्‍तो चीप्‍प, न प्रदीङ् रदेयलो नैजे खूम्‍ने चजे लागि चैसे येम्‍मीय ज्‍य प्रे अन्‍ज्‍य छूर्‌ते ख्‍वब बुद्धिजे लागि चैये अन्‍लोल्‍लाबे चेबी। 
1CO.10.28	तर कोइ मीदे “अम्‍बब मुर्तिने बलि पीनब चसे ख्यङ्” यदेयलो हम्‍ब स्‍योम्‍मेब मीजे लागि मेस्‍ये ज्‍य प्रे अन्‍ज्‍य छूर्‌ते ख्‍वब बुद्धिजे लागि हम्‍ब चसे अन्‍चलाची। 
1CO.10.29	नैजे ज्‍य प्रे अन्‍ज्‍य छूर्‌ते ख्‍वब बुद्धिजे लागि दी, तर ङूजे ज्‍य प्रे अन्‍ज्‍य छूर्‌ते ख्‍वब बुद्धिजे लागि। सूजोजे ज्‍य प्रे अन्‍ज्‍य छूर्‌ते ख्‍वब बुद्धि ङैदे प्रेब हकने चेने न्याय चे? 
1CO.10.30	कादेये धन्‍यवाद पीन्‍देबे चसे चेन ख्यङ्यलो, धन्‍यवाद पीन्‍देबे चब चसेजे लागि सूजो मीदे ङैने चैने दोष चे?
1CO.10.31	येरेक्‍यूत्‍देबे नमयूदे या चैनू या थूङ्नू या चने-चील्‍लीने साप्‍ताने परमेश्‍वरजे महिमाजे लागि ची। 
1CO.10.32	यहूदीयू ख्यङ्लीने या ग्रीकयू ख्यङ्लीने या, परमेश्‍वरजे मण्डली ख्यङ्लीने, सूनेये बाधा पीनब काम अन्‍चील्लाची। 
1CO.10.33	केर्‌बे ङैदे चेब साप्‍ता कामयूने मीयू क्‍वानेने सूग्‍लाबे चेने ङैये बोङ् चीक्‍क्‍य, थमयूजे उद्धार क्‍यूस्‍स्‍य यदेबे ङ रङ्सेजे भलो अम्मल्, तर कूम मीयूजे भलो मेल्क्य।
1CO.11.2	साप्‍ता पोयूने नमयूदे ङैने ह्‍वे चे ख्यङ्, मेस्‍ये ङैदे लोम्‍मेब पोयू नमयूदे मन्‍दीन ख्यङ्, होरेक्‍यूत्‍देबे ङ नमयूजे सार्‌या चीक्‍क्‍य।
1CO.11.3	तर ख्रीष्‍ट मीयू क्‍वाजे ट ख्यङ्, मदीजे ट ङूजे पती ख्यङ्, होर्‌दे परमेश्‍वर ख्रीष्‍टजे ट ख्यङ् यब पो नमयूदे स्‍येस्‍य यदेबे ङ सेम् चीक्‍क्‍य। 
1CO.11.4	प्रार्थना चीप्‍प या अगमवाणी क्‍यम्‍ब रङ्सेजे ट उपब पतीयूदे रङ्से टजे न पूक्‍क्‍य। 
1CO.11.5	तर ट अङ्-उप्‍लाबे प्रार्थना चेब या अगमवाणी क्‍यमब मदीदे रङ्से टजे न पूक्‍क्‍य, चेनेयलो अम्‍ब ङूदे रङ्सेजे ट-फू क्‍य्‍वप्र ख्यङ्। 
1CO.11.6	कादेये कोइ मदीदे रङ्से ट अङ्-उप्‌यलो बरू ङूदे टफू टेप्‍स्‍य। तर टफू टेप या टफू क्‍य्‍व यब पो मदीजे लागि त्‍वाब पो ख्यङ् यलो ङूदे टूकू टने पूस्‍स्‍य। 
1CO.11.7	पतीयूदे रङ्सेजे ट उप-अन्‍क्‍यूर्‌ चेनेयलो परमेश्‍वरजे रूप् मेस्‍ये महिमा पतीने तङ्क्‍य, तर पतीजे महिमा ब मदिने तङ्क्‍य। 
1CO.11.8	चेनेयलो मदीजे ङ्वदे पती सृष्‍टि क्‍यूर दी, तर पतीजे ङ्वदे मदी सृष्‍टि क्‍यूत्‍दे। 
1CO.11.9	मदीजे लागि यदेबे पती सृष्‍टि क्‍यूर दी, तर पतीजे लागि यदेबे मदी सृष्‍टि क्‍यूर ख्यङ्। 
1CO.11.10	येरेक्‍यूत्‍देबे स्वर्गदूतयूजे लागिये मदीदे रङ्से टने टूकूदे उप पर्‌दीय।
1CO.11.11	येरेक्‍यूल्‍लीने प्रभुजे खूम्‍ने पतीजे बन्‍धन्‍ने मदी क्‍यूक्‍क्‍य, मेस्‍ये मदीजे बन्‍धन्‍ने पती क्‍यूक्‍क्‍य। 
1CO.11.12	चेनेयलो पतीजे ङ्वदे मदी केरे सृष्‍टि क्‍यूत्‍दे, होरप्रने मदीदे पतीने जन्‍म पीन्‍क्‍य। तर साप्‍ता थोक परमेश्‍वरदेने पीन्‍क्‍य। 
1CO.11.13	नमयू रङ्सेने विचार ची, मदीदे ट अङ्‍-उप्‍लाबे परमेश्‍वरने प्रार्थना चीप्‍प प्‍वेया स्‍व? 
1CO.11.14	पतीदे टफू रेङ सोत्‍देयलो हम्‍ब पतीजे लागि त्‍वाब पो ख्यङ् यदेबे अम्ब सृष्‍टिदेये नमयूने अन्‍लोम्‍मेया? 
1CO.11.15	तर कादेये मदीजे टफू रङ ख्यङ्देयलो हम्‍ब ङूजे लागि प्‍वब पो ख्यङ्। चेनेयलो टूकूदे उपप्र ङूने उपजे लागि मदीने टफू पीने ख्यङ्। 
1CO.11.16	तर कोइदे अम्‍ब पोने स्वाल्-जवाफ चीतीङ् रलो, ङीप्रे होर्‌दे परमेश्‍वरजे मण्डलीयूप्रे सूजो छ्‌यप् कम्‍बये त्‍वो।
1CO.11.17	तर अम्‍ब आज्ञा पीन्‍ब ङ नमयूजे सार्‌या अन्‍ची, चेनेयलो नमयू सोरो ज्‍य चेजे लागि रूप् अन्‍क्‍यूर, तर थेप् अन्‍ज्‍य चेजे लागि नमयू रूप् क्‍यूर ख्यङ्। 
1CO.11.18	चेनेयलो पात्‍ता खूम् ब नमयू क्‍वाने मण्डलीने फूङ्क्‍यूप्‍प नमयूजे अन्‍द्रने त्‍या त्‍याप्रे अन्‍थून क्‍यूर ख्यङ् यब पो ङैदे तख्यङ्। अम्‍ब पो क्‍यून्‍न ख्यङ् यदेबे ङ तेते पत्‍तीय। 
1CO.11.19	नमयूजे अन्‍द्रने परमेश्‍वरजे खूम्‍ने सेम् ज्‍य ख्‍यब मीयू चीन्तेने अन्‍थूनये क्‍यूर पर्‌ते ख्यङ्। 
1CO.11.20	नमयू नेत्‍याने फूङ् क्‍यूत्‍देबे च-थूङ चेब-ब प्रभु-भोज दी। 
1CO.11.21	चेनेयलो चसे चने टूङ्ब क्‍वादेने रङ्से चसे च मेल्‍क्‍य, मेस्‍ये कोइब तक्‍प क्‍यूक्‍क्‍य, होरदे कोइब चीदे स्‍य्‍वब क्‍यूक्‍क्‍य। 
1CO.11.22	च-थूङ चेने नमयू रङ्से-रङ्सेजे कीम् त्‍वया? या नमयूदे परमेश्‍वरजे मण्डलीने ह्‍यल चीत्‍देबे चैये त्‍वबयूने त्‍वाला चीक्‍क्‍या? ङ नमयूने च य? अम्‍बजे लागि ङ नमयूजे सार्‌या चे औ? ङ नमयूजे सार्‌या चेने अन्‍ची।
1CO.11.23	चेनेयलो प्रभुदे ङैने लोम्‍मेब पो ङैदे नमयूने लोम्‍मे ख्यङ्, प्रभु येशू कम्‍ब मून्‍ने चूङ्ग ख्‍य, हम्‍ब मून्‍नेने चूङ्‍ग यली खूम् प्रभु येशूदे क्‍यङ् टेल्‍दे। 
1CO.11.24	मेस्‍ये धन्‍यवाद पीन ङ्येदे प्रभुदे हम्‍ब क्‍यङ् क्‍योत्‍देबे यदे, “नमयूजे लागि अम्‍ब ङैजे ङ्व ख्यङ्। ङैने ह्‍वे चेने नमयूदे अम्‍ब ची।” 
1CO.11.25	होरप्रने क्‍यङ् च ङ्येदे प्रभुदे पील टेल्‍देबे येरे यदे, “अम्‍ब पील ङैजे काने ख्‍यब सर् करार ख्यङ्। कन्‍छ्वाब नमयू अम्‍ब थूङ्क्‍य, ङैने ह्‍वे चेने नमयूदे बील बीलने अम्‍ब चील्‍लीम ची।” 
1CO.11.26	चेनेयलो कन्‍छ्वाब नमयूदे अम्‍ब क्‍यङ् चीय, मेस्‍ये अम्‍ब पीलदे थूङ्क्‍य, ङू अन्‍रदासेमे नमयूदे ङ सीयेब पो प्रचार चीक्‍क्‍य।
1CO.11.27	येरेक्‍यूत्‍देबे सूदे परमेश्‍वरजे खूम्‍ने सेम् अन्‍ज्‍य क्‍यूल्‍लीने प्रभुजे क्‍यङ् चीय, मेस्‍ये पीलदे थूङ्क्‍य, हम्‍ब मी प्रभुजे ङ्व मेस्‍ये काने अशुद्ध चेब क्‍यूत्‍देबे दोषी ठर्‌दीय। 
1CO.11.28	मी क्‍वादेने रङ्से सेम् कर ख्यङ् यदेबे जाँचदीस्य, होर्‌देम हम्‍बदे क्‍यङ् चस्‍य, मेस्‍ये पीलदे थूङ्स्‍य। 
1CO.11.29	चेनेयलो प्रभुजे ङ्वने चेला अन्‍स्येलाबेने सूदे चीय मेस्‍ये थूङक्‍य, हम्‍बदे च मेस्‍ये थूङ्‍कबदे रङ्से फ्‍याने दण्ड रेक्‍क्‍य। 
1CO.11.30	येरेक्‍यूत्‍देबे नमयू नङ्ने कूम मीयू बोङ् त्‍व मेस्‍ये नव ख्यङ्, होर्‌दे कूम मीयूब सीयेजन्क ख्यङ्। 
1CO.11.31	तर तम्दम्ने ङीनदे-रङ्से सेम् कर ख्यङ् यदेबे जाँचदीदे यलो परमेश्‍वरजे न्यायने ङीन पर्‌दीस्ये त्वो। 
1CO.11.32	तर कन्‍छ्वाब प्रभुदे ङीनने न्याय चीक्‍क्‍य, हन्‍छ्वाब संसारजे मीयूप्रे ङीनये दोषी अन्‍ठर्‌दीस्‍य यदेबे ङीनने सकस् पीन्‍क्‍य।
1CO.11.33	येरेक्‍यूत्‍देबे ङैजे छेब अत-अची च्योन्‌यू, नमयू प्रभु-भोज चने फूङ् क्‍यूप्‍प त्‍यादे-त्‍याने रेन्। 
1CO.11.34	कादेये कोइ ठीन ख्यङ्देयलो हम्‍बदे कीम्नेने चसे चस्‍य, नत्र प्रभु-भोज चने नेत्याने रुप् क्यूप्प परमेश्‍वरदे पीनब दण्ड नमयूदे प्रेक्‍क्‍य। सूजो पोयूजे बारेने ङ रबने लोम्‍मीय।
1CO.12.1	अत-अची च्योन्‌यू, पवित्र आत्मादे पीनब बरजे पो ङ नमयूने यस्‍ये मन्‍न ख्यङ्। 
1CO.12.2	कन्‍छ्वाब नमयूदे प्रभुने विश्‍वास अन्‍चे ख्‍य, हन्‍छ्वाब केर्‌बेने चीन्‍नूलीने क्रीम्‍त्‍या तर्‌तीप्‍दे नमयू लम् छ्‍योल्देबे क्‍यमने अङ्ख्‍वब मूर्तियूतेले लादीनब पो नमयूने थाने ख्यङ्। 
1CO.12.3	परमेश्‍वरजे आत्मादे च्‍योल्‍देबे क्‍यमब सूमीदेये “येशूने श्राप टस्‍य” अन्‌-य, होर्‌दे पवित्र आत्मादे च्‍योल्‍देबेत्‍यामे “येशूब प्रभु ख्यङ्” य खूइय, येरेक्‍यूत्‍देबे अम्‍ब पो नमयूदे स्‍येस्‍य मन ख्यङ्।
1CO.12.5	कूम थर्‌जे सेवायू ख्यङ्, तर प्रभुब तीत्‍यात्‍या ख्यङ्। 
1CO.12.6	कामयू कूम थर्‌जे ख्यङ्, तर हम्‍ब परमेश्‍वरदेने क्‍वानेने कूम थर्‌जे काम फरब ख्वब लायकजे चीम्मीय। 
1CO.12.7	क्‍वाजेने भलो क्यूस्स्य यदेबे पवित्र आत्माजे काम तङने बरयू पीने ख्यङ्। 
1CO.12.8	कोइने पवित्र आत्मादे बुद्धिजे पो क्‍यमब, कोइने पवित्र आत्मादे य अनुसार ज्ञानजे पो क्‍यमब, 
1CO.12.9	कोइने हम्‍ब पवित्र आत्मादेने विश्‍वास चेब, कोइने हम्‍ब पवित्र आत्मादे बीद तम् चीम्‍मेब बरयू पीने ख्यङ्, 
1CO.12.10	कोइने हार्‌मन्‍देब कामयू चेब, कोइने अगमवाणी क्‍यमब, कोइने ज्‍य प्रे अन्‍ज्‍य आत्मायूने छूर्‌दे ख्‍वब, कोइने कूम थर्‌-थर्‌जे केयू क्‍यमब, होरदे कोइनेब हम्‍ब केयूजे अर्थ स्‍योम्‍मे ख्वब बरयू पीने ख्यङ्। 
1CO.12.11	अम्‍ब क्‍वाने हम्‍ब तीत्‍यात्‍या पवित्र आत्माजे कामयू ख्यङ्। ङूदे रङ्सेजे इच्छा अनुसार क्‍वानेने बर पीन्‍क्‍य।
1CO.12.13	चेनेयलो यहूदी क्‍यूल्‍लीने, ग्रीक क्‍यूल्‍लीने, त्वो-त्वोम क्‍यूल्‍लीने, त्वो-त्वोमदे स्वतन्त्र क्यूल्लीने तीत्यात्या पवित्र आत्मादे ङीन क्‍वाने बप्तिस्मा क्‍यूर प्रेत्‍देबे ङ्वत्‍या क्‍यूर ख्यङ्, मेस्ये परमेश्‍वरदे त्याप्र पवित्र आत्मा ङीन क्‍वानेने पीन्‍दे।
1CO.12.14	चेनेयलो मीजे ङ्व अङ्ग त्‍यादे बन्‍दीयेब दी, तर कूम अङ्गयूदे बन्‍दीयेब ख्यङ्। 
1CO.12.15	कादेये तोप्‍दे “ङ ला दी, येरेक्‍यूत्‍देबे ङ ङ्वजे अङ्ग दी” यदे यलो, च हम्‍ब तोप् ङ्वजे अङ्ग अङ्क्‍यूर् या? 
1CO.12.16	मेस्‍ये ङ्यलम् नदे “ङ म्‍या दी, येरेक्‍यूत्‍देबे ङ ङ्वजे अङ्ग दी” यदे यलो, च हम्‍ब ङ्यलम् न ङ्वजे अङ्ग अङ्क्‍यूर या? 
1CO.12.17	कादेये ङ्व क्‍वाने म्‍या क्‍यूर यलो चैदे ङ्यीन? कादेये ङ्व क्‍वाने ङ्येलम् न क्‍यूल्‍लो चैदे पूङ्नम? 
1CO.12.18	तर परमेश्‍वरदे रङ्सेजे इच्‍छा अनुसार अङ्गयू क्‍वाने ङ्वने मील्‍लीदेबे येम्‍मे ख्यङ्। 
1CO.12.19	कादेये ङ्वसेम् थर्‌तीत्‍यात्‍या अङ्ग क्‍यूत्‍देयलो ङ्व केरे क्‍यूर? 
1CO.12.20	तर अङ्गयू कूम ख्यङ्, होरेक्‍यूल्‍लीने ङ्वब तीत्‍यात्‍याने ख्यङ्।
1CO.12.21	म्‍यादे लाने “ङैने नैजे हर्‌जो त्‍वो” य अङ्‍खू मेस्‍ये टदे तोप्‍नेये “ङैने नमयूजे हर्‌जो त्‍वो”, य अङ्‍खू। 
1CO.12.22	बरू थेप् कच्‍च ख्‍यब ङ्वजे अङ्गयू त्वो-ताने अङ्क्‍यूर ख्यङ्। 
1CO.12.23	ङ्वजे कम्‍ब अङ्गयूने ङीन मामूलीत्या मैन्क्य, हम्‍बने ङीनदे कूम ख्‍याल् चीक्‍क्‍य। फीने तन अङ्ख्‍वब अङ्गयूने ङीनदे कूम ख्‍याल् चीत्देबे येक्‍क्‍य। 
1CO.12.24	फीने तन ख्‍वब ङीनजे ङ्वजे अङ्गयूने होर ख्‍याल् चीन्‍न अम्‍पर्‌दी। तर मामूलीत्या अङ्गयूने कूम ख्‍याल् चीत्‍देबे परमेश्‍वरदे ङीनजे ङ्वने येरे मील्‍लीदेबे हीदे ख्यङ्, 
1CO.12.25	मेस्ये येरे ङ्वने ख्‍यब अङ्गयू त्‍या त्‍याप्रे थून्‍देबे टूनीस्‍य, मेस्ये अङ्गयू त्‍यादे त्‍याने बरेबर्‌ ख्‍याल् येस्‍स्‍य। 
1CO.12.26	कादेये ङ्वजे अङ्ग त्‍यादे सकस् प्रेत्‍देयलो ङ्वजे अङ्गयू क्‍वादेने सकस् प्रेक्‍क्‍य, या ङ्वजे अङ्ग त्‍यादे गेसेन् प्रेत्‍देयलो हम्‍बप्रे-प्रे ङ्वजे अङ्गयू क्‍वाने सूग्‍क्‍य।
1CO.12.27	होरप्रने नमयू क्‍वाने ख्रीष्‍टजे ङ्व ख्यङ्, मेस्‍ये नमयू अम्‍ब ङ्वजे अङ्गयू ख्यङ्। 
1CO.12.28	परमेश्‍वरदे मण्डलीने पात्‍ता खूम् मूल स्यूस्स्यायू, होर्‌दे ङ्येदे अगमवक्तायू, होर्‌देङ्येदे छ्‌योम्‍मेबयू, होर्‌दे हार्‌मन्‍देब काम चेबयू, मेस्‍ये नवयूने तम् चीम्‍मे ख्‍वब बर प्रेबयू, दोङ्मेबयू, मण्डलीने चेलाबे चचो-पचो चे ख्‍वबयू, सूजो-के क्‍यम ख्‍वब बर प्रेबयूने सेल्‍दे येम्‍मे ख्यङ्। 
1CO.12.29	क्‍वाने मूल स्यूस्स्यायू अन्क्यूर्, क्‍वाने अगमवक्तायू अन्क्यूर्, क्‍वाने छ्‌योम्‍मे ख्‍वबयू अन्‍क्‍यूर्‌, क्‍वाप्रेने हार्‌मन्‍देब काम चे ख्वब अन्क्यूर्। 
1CO.12.30	क्‍वाप्रेने नव तम् चे ख्‍वब बरयू अन्‍क्‍यूर, क्‍वादेने सूजो-केयू क्‍यम अङ्‍खू, क्‍वादेने सूजो-केजे अर्थ स्‍योम्‍मे अङ्‍खू। 
1CO.12.31	तर पवित्र आत्माजे केन्-केन् बरयू प्रेने सोरो कूम सेम् पीन्। होर्‌दे ङ नमयूने सोरो ज्‍य पो स्‍योम्‍मीय।
1CO.13.1	कादेये मीयूदे क्‍यमब मेस्‍ये स्‍वर्गदूतदे क्‍यमब केने ङ क्‍यम्‍लीने, ङैजे सेम्ने प्रेम त्‍वोदे यली, ङैदे क्‍यमब पो सीत्‍तीने तेरब छील्‍लीङ् मेस्‍ये झ्‍याइ झ्‍याइ चेब छ्‌योलोम्प्रत्‍या क्‍यूक्‍क्‍य। 
1CO.13.2	ङैप्रे अगमवाणी क्‍यम ख्‍वब शक्ति ख्यङ्स्ये, मेस्‍ये क्‍व अङ्ख्‍वब नङ्सू पोयू, साप्‍ता थर्‌जे ज्ञानयूये क्‍व खूस्ये, होर्‌दे केन् गङ्यूने हर्‍दे ख्‍वबसेमेजे पूरा विश्‍वास ङैप्रे ख्यङ्लीने, ङैजे सेम्ने प्रेम त्‍वोदेयलो ङ चैत्‍याये दी। 
1CO.13.3	कादेये ङैजे सम्पत्ति क्‍वाने दूख्प्रेयूने कोम्‍मीदे, मेस्‍ये मी भोप्‍प्रोने होम्‍बैने ङैजे ङ्व पीन्‍दे यलीने, ङैने प्रेम त्‍वोदेयलो ङैने चैये फाइदा अङ्क्‍यूर्‌।
1CO.13.4	प्रेम चेब मीदे सैदीय मेस्‍ये ङ्येम्‍क्‍य, प्रेम चेब मीदे ठेनब व्यवहार अन्‍तन्, होर्‌दे केन् अन्-‍त्वे। 
1CO.13.5	प्रेम चेब मीदे अन्‍ज्‍य व्यवहार अन्‍तन् रङ्सेजे फाइदात्‍या अन्‍ले, रङ्से पोनेत्‍या अन्‍ट्‌या, झेचेर्‌ अम्‍मन्‍दी, अन्‍ज्‍य पोयूजे हिसाब चीस्‍से त्‍वो। 
1CO.13.6	अन्‍ज्‍य पो चीन्‍न तङ्ब प्रेम चेब मी सूग्‍स्‍ये त्‍वो, तर ज्‍य पोने सूग्‍क्‍य। 
1CO.13.7	प्रेम चेब मीदे साप्‍ताने सैदीय, साप्‍ता पोने पत्‍तीय, साप्‍ता पोने ज्‍य क्‍यूरब आशा चीक्‍क्‍य, होर्‌दे साप्‍ता पोने धेरेन् टूङ्क्‍य।
1CO.13.8	अगमवाणीयू मल्‍बीय, सूजो-केयू अन्क्यम क्यूप्पीय, ज्ञानजे पोयू क्‍वाने मल्‍बीय, तर प्रेम कलङ्बेये मल्‍बस्‍ये त्‍वो। 
1CO.13.9	ङीनदे तेतेत्‍या स्‍ये ख्यङ्, ङीन्जे अगमवाणी पूरा त्व ख्यङ्। 
1CO.13.10	तर कन्‍छ्वाब सिद्धता फ्‍योरीय, हन्‍छ्वाब पूरा त्वब क्‍वाने मल्‍बीय।
1CO.13.11	कन्‍छ्वाब ङ पीच ख्‍य हन्‍छ्वाब पीचप्र क्‍यम ख्‍य, पीचजेप्र सेम् ख्‍य, पीचदेप्र ल्‍वे ख्‍य, तर कन्‍छ्वाब ङ स्‍योर्‌ब क्‍यूत्‍दे हन्‍छ्वाब पीचजे बनी क्यापीदे। 
1CO.13.12	ङीङ् ऐनने ज्‍य अन्‍तङप्र चूजो ङीन तङ्क्‍य, तर हम्ब बीलनेब सोरो ज्‍य छाङ्लाङ्गे तङ्क्‍य। ङैदे चूजो तेतेत्यामे क्‍व-ख्यङ्, हम्ब बीलने पोयू क्वाने पूरा क्‍व खूइय। परमेश्‍वरदे ङैने चेलाबे स्‍येप्रने हम्ब बीलने ङैदेये पो क्वाने चेलाबे स्‍येखूइय।
1CO.13.13	होर्‌दे अम्‍ब पो सोम्-विश्‍वास, आशा मेस्‍ये प्रेम, येतार्‌ने टूनीय। तर अम्‍ब नङ्ने पाता केन्ब प्रेम ख्यङ्।
1CO.14.1	नमयूदे प्रेम चेने तीर्‌सन चीन्‍नू, मेस्‍ये आत्माजे बर प्रेने बेस्‍से बोङ् ची। हम्‍ब यली थेप् अगमवाणी क्यमब बर प्रेने बोङ् ची। 
1CO.14.2	चेनेयलो सूजो-केने क्‍यमबदे मीयूप्रे क्‍यम दी, तर परमेश्‍वरप्रे क्‍यम्‍क्‍य। ङूदे च येनख्यङ् सूदेये क्‍व-अङ्‍खू, पवित्र आत्माजे बोङ्दे नङ्सू पोयू क्‍यम्‍क्‍य। 
1CO.14.3	तर अगमवाणी क्‍यमब मी क्‍वादेने मीयूप्रेने क्‍यम्‍क्‍य। ङूदे हम्‍ब मीयूजे विश्‍वासने बोल्यो चेने, आँट पीनने मेस्‍ये सान्त्वना पीनने क्‍यम्‍क्‍य। 
1CO.14.4	सूजो-के क्‍यमबदे रङ्सेजे विश्‍वासनेत्‍या बोल्यो चीक्‍क्‍य। तर अगमवाणीदे मण्डलीजे विश्‍वासने बोल्यो चीक्‍क्‍य। 
1CO.14.5	नमयू क्‍वादेने सूजो-के क्‍यम्‍स्‍य मन ख्यङ्, तर नमयूदे हम्‍ब यली थेप् अगमवाणी क्‍यम्‍स्‍य यदेबे ङ मन्‍न ख्यङ्। मण्डलीजे विश्‍वासने बोल्यो चेने क्‍यमब सूजो-केजे अर्थ कोइदे स्‍योम्मे अङ्‍खूलो सूजो-केने क्‍यम यली अगमवाणी क्यमब थेप् ज्‍य ख्यङ्।
1CO.14.6	अत-अची च्योन्‌यू, कादेये ङ नमयू ट्‌याने रदेबे सूजो-के क्‍यम्‍दे, तर नमयू ट्‌याने परमेश्‍वरतेलेजे पो, ज्ञानजे पो, परमेश्‍वरदे पीनब पो, या लोम-तनब पो अन्‍रेल्‍लो नमयूजे लागि ङ केरे फाइदा क्‍यूक्‍क्‍य स्‍व? 
1CO.14.7	मूरली मेस्ये बीणाप्र स त्‍वब बाजा तप्‍प चेलाबे के अन्‍तदेयलो अम्‍बब मूरलीजे मेस्‍ये अम्‍बब बीणाजे के यदेबे केरे स्‍येय? 
1CO.14.8	कादेये धूङ्‍कूर्‌जे के चेलाबे अन्‍तदेयलो लडाइँ चेने सू तयार क्‍यूर। 
1CO.14.9	नमयूप्रेये येर पो क्‍यूर ख्यङ्। कादेये क्‍वने अङ्ख्‍वब पो नमयू रङ्सेजे ङूर्‌दे क्‍यम्‍क्‍ययलो नमयूदे च येनख्यङ् यदेबे सूदे क्‍वख्‍व? नमयू मोङ्-मोङ्ने क्‍यमब क्‍यूक्‍क्‍य। 
1CO.14.10	तम्दम्‍ने संसारने कूम थर्‌जे केयू ख्यङ्। हम्‍ब केयू कम्‍बजेये अर्थ त्‍व दी। 
1CO.14.11	कादेये कोइदे क्‍यमब के ङैदे क्व-अङ्‍ख्व क्यूत्‍देयलो हम्‍ब के क्‍यमब मीजे लागि ङ फी देशजे मी क्‍यूक्‍क्‍य, मेस्‍ये हम्‍ब के क्‍यम्ब मीये ङैजे लागि फीदेशजे मी क्‍यूक्‍क्‍य। 
1CO.14.12	येर्‌बेने नमयूये पवित्र आत्माजे बरयू प्रेने सोरो सेम् चेब क्‍यूत्‍देबे मण्डलीजे विश्‍वासने सोरो ज्‍य बोल्यो चे खूस्‍य यदेबे छेम्‍प्रे ची।
1CO.14.13	येरेक्‍यूत्‍देबे सूजो-केने क्‍यमबदे हम्‍ब केजे अर्थ स्‍योम्‍मे ख्‍वब शक्ति प्रेने प्रार्थना चीस्‍स्‍य। 
1CO.14.14	चेनेयलो कादेये ङैदे सूजो-केने प्रार्थना चीत्‍देयलो ङैजे आत्मादे प्रार्थना चीक्‍क्‍य, तर ङैजे दिमागदे काम चीस्‍से त्‍वो। 
1CO.14.15	जेम्‍से ङैदे च चे स्‍व? ङैजे आत्मादे प्रार्थना चीक्‍क्‍य, मेस्‍ये दिमागये प्रार्थना चीक्‍क्‍य। आत्मादे प्रू पूक्‍क्‍य, मेस्‍ये ङैजे दिमनग्‍‍देये प्रू पूक्‍क्‍य। 
1CO.14.16	कादेये नमयूदे आत्माने परमेश्‍वरजे सार्‌या चीप्‍प नमयूप्रे ख्‍यबयूदे क्‍व-अङ्‍खूदेलो नदे धन्‍यवादजे प्रार्थना चेजेन ङ्येदे केरे “आमेन” य? चेनेयलो नदे च क्‍यम्‍न ख्‍य हम्‍ब मीयूदे अङ्‍को। 
1CO.14.17	नदेब चेलाबे धन्‍यवादजे प्रार्थना चीस्‍स्ये, तर हम्‍ब प्रार्थनादे सूजो मीजे विश्‍वासने बोल्यो अन्‍ची।
1CO.14.18	ङ परमेश्‍वरने धन्‍यवाद पीन्‍क्‍य, चेनेयलो नमयू क्‍वादेने यली थेप् सूजो के ङैदे क्‍यम्‍क्‍य। 
1CO.14.19	येरेक्‍यूल्‍ली मण्डलीने सूजो-केने हजार च्‍यू पोयू क्‍यम यलीने सूजो मीयूने पो लोम-तन चीदे यदेबे ङ रङ्सेजे दिमाग‍दे बूरू पो ङला क्‍यम्‍दीङ् रीय।
1CO.14.20	अत-अची च्योन्‌यू, पीचजेप्र सेम् अन्‍टेल्‍लाची। अन्‍ज्‍य काम अन्‍स्‍येब पीचप्र क्‍यूर्‌, तर पाको मीजेप्र विचार ची। 
1CO.14.21	मोशाजे नियमने येरे लिख्दीये ख्यङ्,
1CO.14.21	“सूजो-के क्‍यमब मीयू मेस्‍ये फीदेशजे मीयूजे ङूर्‌दे ङ अम्‍ब मीयूप्रे क्‍यम्‍क्‍य, होरेक्‍यूल्‍लीने थमयूदे ङैजे पो ङ्‍यीन्स्ये त्‍वो, यदेबे परमप्रभुदे य ख्यङ्।”
1CO.14.22	येरेक्‍यूत्‍देबे सूजो-केयू विश्‍वास चेबयूजे लागि दी, तर विश्‍वास अन्‍चेबयूजे लागि च्‍यूनू ख्यङ्। अगमवाणीब विश्‍वास अन्‍चेबयूजे लागि दी, तर विश्‍वास चेबयूजे लागि ख्यङ्। 
1CO.14.23	कादेये मण्डलीजे मीयू क्‍वाने फूङ् क्‍यूप्‍प क्‍वादेने सूजो-केने क्‍यम्‍देयलो, होर्‌दे विश्‍वास अन्‍चेब मेस्‍ये सूजो-के अङ्क्‍वब मीयू होने रदेयलो, च थमयूदे नमयूने पर मीयू अन्‌-य या? 
1CO.14.24	तर कादेये मी क्‍वादेने अगमवाणी क्‍यम्‍नूब कोइ विश्‍वास अन्‍चेब या फीजे मी होने क्‍योरदेयलो हम्‍ब क्‍वादेने क्‍यम्‍नब पोदे रङ्सेदे चीक्कब पापयू तम्‍मीय, मेस्‍ये क्‍वाजे पोदे ङूजे जाँच चीक्‍क्‍य। 
1CO.14.25	होर्‌दे ङूजे सेम्जे नङ्सू पोयू फीने तम्‍मीय, मेस्‍ये “तम्दम्ने परमेश्‍वर नमयूजे अन्‍द्रने ख्‍य टूङ्” यदेबे पून्‍छ्‌यल् क्‍यूत्‍देबे ङूदे परमेश्‍वरने पूस्‍तीय।
1CO.14.26	अत च्योनयु, ङैदे यमेब अम्‍बने ख्यङ्। नमयू नेत्‍याने फूङ् क्‍यूप्‍प, कोइप्रे प्रू, कोइप्रे लोम-तनब पो, कोइप्रे परमेश्‍वरजे पो, कोइप्रे सूजो-के या सूजो-केजे अर्थ स्‍योम्‍मेब बरयू क्‍यूक्‍क्‍य। अम्‍ब पो क्‍वाने मण्डलीजे विश्‍वास बोल्यो चेजे लागिने चीस्‍स्‍य। 
1CO.14.27	कोइदे सूजो-केने क्‍यम्‍देयलो ङ्हीलादे या थेप् क्‍यूल्‍लो मी सोम्लादेत्‍या पलो-पलो चीत्‍देबे क्‍यम्‍स्‍य, मेस्‍ये हम्‍ब क्‍यमब पोजे अर्थ मी त्‍यादे स्‍योमीस्‍य। 
1CO.14.28	तर कादेये अर्थ स्‍योम्‍मे ख्‍वब मी होने सूये त्‍वोदेयलो हम्‍ब सूजो-के क्‍यमब मी मण्डलीने अन्‍क्‍यम्‍लाबे टूङ्स्‍य, मेस्‍ये ङू रङ्सेप्रे होर्‌दे परमेश्‍वरप्रे क्‍यम्‍स्‍य। 
1CO.14.29	अगमवाणी क्‍यमबब ङ्हीला या सोम्‍लादेत्‍या क्‍यम्स्‍य, मेस्‍ये थमयूदे क्‍यमब पो ठीक ख्‍य यी त्‍वो यदेबे सूजो मीयूदे चेलाबे जाँचतीस्य। 
1CO.14.30	कादेये होयाने टूनब कोइ मीत्‍याने परमेश्‍वरदे चत्‍या पो क्‍यम्‍से पीन्‍देयलो तरखूम् क्‍यम्‍नब मी अन्‍क्‍यम्‍ला चीस्‍स्‍य। 
1CO.14.31	नमयू क्‍वादेने पलो पलो अगमवाणी क्‍यम खूइय, मेस्‍ये क्‍वादेने येर्‌बे लोम खूइय, होर्‌दे क्‍वादेने आँट प्रेखूइय। 
1CO.14.32	अगमवाक्तायूजे आत्मा अगमवाक्तायूजेने लाने क्‍यूक्‍क्‍य। 
1CO.14.33	चेनेयलो परमेश्‍वर गज्याङ्-गूज्यूङ् चेब परमेश्‍वर दी, तर शान्‍ति पीनब परमेश्‍वर ख्यङ्।
1CO.14.33	परमेश्‍वरजे पवित्र मीयूजे मण्डलीयूजे छ्‌यप् अनुसार, 
1CO.14.34	मदीयू मण्डलीने पारा अम्‍पूल्‍लाबे टूङ्स्‍य। थमयूने क्‍यमब हक त्‍वो, तर मोशाजे नियमदे यप्र थमयू नियम नङ्ने टूङ्स्‍य। 
1CO.14.35	कादेये थमयूदे चत्‍या पो लोत्‍तीङ् रलो कीम्ने रङ्से रङ्सेजे पतीने लोत्‍स्‍य। चेनेयलो मदीयूदे मण्डलीजे सङ्गतिने क्‍यम्‍लो त्‍वात्‍या पो क्‍यूक्‍क्‍य।
1CO.14.36	परमेश्‍वरजे वचन नमयू ट्‍‍यादे सुरु क्‍यूर औ? या परमेश्‍वरजे वचन नमयूनेत्‍या पीन औ? 
1CO.14.37	कोइदे रङ्सेने अगमवक्ता या विश्‍वासने बोल्‍यो ख्‍यब मी मन्‍क्‍ययलो, ङैदे लिख्दीनब पो प्रभुजे आज्ञा ख्यङ् यदेबे मन्‍दीस्‍य। 
1CO.14.38	तर कोइदे अम्‍ब पो अन्-‍ङ्‍यीन्‍देयलो, ङूजे पोये अन्-ङ्‍‍यीन्लाची।
1CO.14.39	येरेक्‍यूत्‍देबे अत अची च्योनयू, अगमवाणी क्यमबने सोरो कूम सेम् पीन्, मेस्‍ये सूजो-के क्‍यमबयूने क्‍यम्‍से पीन्। 
1CO.14.40	तर काम क्‍वाने चेलाबे मेस्‍ये ज्‍य छीप्-छीप् मील्‍लेब क्‍यूर पर्‌दीय।
1CO.15.1	अत-अची च्योन्‌यू, ङैदे नमयूने प्रचार चीक्‍कब सूगब खबर फेरि नमयूने ह्‍वे चीम्‍मीतीङ् र ख्यङ्, ङैदे स्‍य्‍वेब सूगब खबर नमयूदे सेम्‍ने येत्‍दे, मेस्‍ये हम्‍बने नमयूदे बोङ्बे विश्‍वास चीत्‍दे। 
1CO.15.2	कादेये ङैदे नमयूने प्रचार चेब सूगब खबरने बोल्यो विश्‍वास चीन्‍नूदेयलो अम्‍ब सूगब खबरदे चीत्‍देबे नमयूदे उद्धार प्रे-ख्यङ्, नत्र नमयूदे सीत्‍तीने विश्‍वास चीन्‍नत्‍या थून्‍क्‍य।
1CO.15.4	ङूने पोप्‍पीदे, मेस्‍ये पवित्र धर्मशास्त्र अनुसार सोम्म्‍यानीदे फेरि ङूने सोम्‍बो चीम्‍मीदे। 
1CO.15.5	ङू केफासजे खूम्‍ने, होर्‌दे बाह्र जना स्यूस्स्यायूजे खूम्‍ने तङ्‍रदे। 
1CO.15.6	होर्‌दे ङ्येदे ङू सै ङ यली थेप् अत-अची च्योन्‌यूजे खूम्‍ने त्‍याफेने तङ्‍रदे, हम्‍बयू नङ्ने कूमप्र मीयू दीनीसेमे सोम्‍बोने ख्यङ् तर कोइ-कोइ सीये जेङ्‍क ख्यङ्। 
1CO.15.7	होर्‌दे ङ्येदे याकूबजे खूम्‍ने मेस्‍ये मूल स्यूस्स्यायू क्‍वाजे खूम्‍ने तङ्‍रदे। 
1CO.15.8	होर्‌दे पात्‍ता ङ्येदे बीलने अन्‍क्‍यूर जन्मीदेबे मीजे खूम्‍नेप्र ङैजे खूम्‍नेये ङू तङ्‍रदे।
1CO.15.10	तर दीनी ङ कर ख्यङ्, हम्‍ब परमेश्‍वरजे अनुग्रहदेने ख्यङ्, मेस्‍ये ङै फ्‍याने ख्‍यब प्रभुजे अनुग्रह सीत्‍तीने खेर अङ्‍गीली। बरू थमयू क्‍वादेने चेयली थेप् छेम्‍प्रे ङैदे चीत्‍दे। होरेक्‍यूल्‍लीने अम्‍ब ङैदे दी, ङैप्रे ख्‍यब परमेश्‍वरजे अनुग्रहदे ख्यङ्। 
1CO.15.11	येरेक्‍यूत्‍देबे ङैदे प्रचार चील्‍लीने या थमयूदे प्रचार चील्‍लीने, ङीयूदे च प्रचार चीत्‍दे, नमयूदे हम्‍बने विश्‍वास चीत्‍दे।
1CO.15.12	परमेश्‍वरदे ख्रीष्‍टने सीयेबयूदे सोम्‍बो चीम्‍मीदे यब पो प्रचार चीक्‍क्‍य यलो नमयू नङ्ने कोइ-कोइदे सीयेब मी सोम्‍बो अन्‍क्‍यूर्‌ यदेबे केरे य खूइय? 
1CO.15.13	कादेये सीयेबयू सोम्‍बो अन्‍क्‍यूर्‌ यलो परमेश्‍वरदे सीयेब ख्रीष्‍टनेये सोम्‍बो चीम्‍मीक दी। 
1CO.15.14	कादेये परमेश्‍वरदे ख्रीष्‍टने सीयेबदे सोम्‍बो चीम्‍मीक दी यलो ङीदे चेब प्रचार सीत्‍तीने क्‍यूक्‍क्‍य, मेस्‍ये नमयूजे विश्‍वासये सीत्‍तीने क्‍यूक्‍क्‍य। 
1CO.15.15	हम्‍बयली थेप् परमेश्‍वरजे बारेने लूच्‍च गवाही पीनबयू ङी ठर्‌दीय, चेनेयलो परमेश्‍वरदे ख्रीष्‍टने सीयेबदे सोम्‍बो चीम्‍मीक ख्यङ् यदेबे ङीदे परमेश्‍वरजे बारेने गवाही पीङ्‍क ख्यङ्। तर तम्दम्ने सीयेबयू सोम्‍बो अन्‍क्‍यूर्‌ यलो परमेश्‍वरदे ख्रीष्‍टनेये सोम्‍बो अन्‍चीम्‍मीक ख्यङ्। 
1CO.15.16	चेनेयलो कादेये सीयेबयू सोम्‍बो अन्‍क्‍यूर्‌ यलो परमेश्‍वरदे सीयेब ख्रीष्‍टनेये सोम्‍बो अन्‍चीम्‍मीक ख्यङ्। 
1CO.15.17	परमेश्‍वरदे ख्रीष्‍टने फेरि सोम्‍बो अन्‍चीम्‍मीक यलो नमयूजे विश्‍वास सीत्‍तीने क्‍यूक्‍क्‍य, मेस्‍ये अझ नमयू रङ्सेजे पापनेने क्‍यून्‍नीय। 
1CO.15.18	होरेयलो ख्रीष्‍टने विश्‍वास चीत्‍देबे सीयेबयूये क्‍वाने नाश क्‍यूरे ख्यङ्। 
1CO.15.19	कादेये ङीनदे अम्‍ब जीयाजे लागित्‍या ख्रीष्‍टने आशा चेख्यङ् यलो मीयू क्‍वाजे यली ङीन थेप् ङ्येमत्‍या क्‍यूक्‍क्‍य।
1CO.15.20	तर तम्दम्ने परमेश्‍वरदे ख्रीष्‍टने सीयेबदे सोम्‍बो चीम्‍मीक ख्यङ्। सीयेबयू नङ्ने पात्‍ता खूम् सोम्‍बो क्‍यूरब ङूने ख्यङ्। 
1CO.15.21	चेनेयलो मी त्‍यादे चीत्‍देबे क्‍वाने सीब परदीदे। होरप्रने सूजो मी त्‍यादे चीत्‍देबे सीयेबयूये क्‍वाने सोम्‍बो क्‍यूक्‍क्‍य। 
1CO.15.22	चेनेयलो केर्‌बे आदमदे चीत्‍देबे मीयू क्‍वाने सीबीय, होरप्रने ख्रीष्‍टदे चीत्‍देबे मीयू क्‍वाने सोम्‍बो चीम्‍मीय। 
1CO.15.23	तर क्‍वाने रङ्से रङ्सेजे पलो अनुसार- सीयेबयू सोम्बो क्यूक्‍क्य: पात्‍ताखूम् ख्रीष्‍ट सोम्‍बो क्‍यूत्‍दे, होर्‌दे ख्रीष्‍ट ल्‍वारब ङूने विश्‍वास चेबयू सोम्‍बो क्‍यूक्‍क्‍य। 
1CO.15.24	कन्‍छ्वाब ङूदे हुकुमयू, हकयू मेस्‍ये शक्तियू क्‍वाने नाश चीत्‍देबे प-परमेश्‍वरने राज्‍य सूम्‍दीबीय हन्‍छ्वाब संसारजे अन्‍त क्यूक्‍क्य। 
1CO.15.25	चेनेयलो परमेश्‍वरदे रङ्सेजे शत्रुयू क्‍वाने ख्रीष्‍टजे तोप् त्‍याङ् नङ्ने अङ्येत्‍तासेमे ख्रीष्‍टदेने राज्‍य चेने पर्‌तीय। 
1CO.15.26	पात्‍ता ङ्येदे नाश चेपर्‌ते शत्रुब सीबबने ख्यङ्। 
1CO.15.27	चेनेयलो परमेश्‍वरदे साप्‍ताकूरूने ख्रीष्‍टजे तोप् त्‍याङ् नङ्ने येक्‍क ख्यङ्। जेम्‍से “साप्‍ताकूरूने ङूजे हक नङ्ने क्‍यूक्‍क ख्यङ्”, यलो साप्‍ताकूरूने ख्रीष्‍टजे हक नङ्ने चीम्‍मेब परमेश्‍वर रङ्सेब हम्‍ब हक नङ्ने त्‍वो यब पो चेलाबे स्‍ये खूइय। 
1CO.15.28	कन्‍छ्वाब साप्‍ताकूरूने परमेश्‍वरदे ख्रीष्‍टजे हक नङ्ने रेक्क्‍य, हन्‍छ्वाब परमेश्‍वरजे च ख्रीष्‍ट रङ्सेब परमेश्‍वरजे हक नङ्ने क्‍यूक्‍क्‍य, परमेश्‍वरदे साप्‍ताकूरूने ङूजे हक नङ्ने येम्‍मीय, येर्‌बे साप्‍ताकूरू फ्‍याने परमेश्‍वर पात्‍ता केन् क्‍यूर ख्यङ्।
1CO.15.29	कादेये सीयेबयू सोम्‍बो अन्‍चीम्‍मीदे यलो सीयेबयूजे लागि मीयूदे चेने बप्‍तिस्मा कीन? सीयेबयूजे लागि बप्‍तिस्मा कीनब चै-फाइदा क्‍यूत्‍दे? 
1CO.15.30	खात्‍या खात्‍याने ङैये चेने खतराने पर्‌तीन? 
1CO.15.31	अत-अची च्योन्‌यू नमयूदे चीत्‍देबे ङ प्रभु येशूजे मीन्‍ने केन् त्‍वोक्‍क्‍य, मेस्‍ये ङ दिन‍जे पीछीने सीबने तयार ख्यङ् यदेबे य खूइय। 
1CO.15.32	कादेये मीदेने यप्र पो चेयलो, एफिससने ङैदे नाजे जन्‍तूप्रे जीङ्देबे ङैने चे फाइदा क्‍यूत्‍दे स्‍व? सीयेबयू सोम्‍बो अङ्क्‍यूर्‌यलो, ‘‘ङीन च-थूङ चीदे, चेनेयलो नेदेब ङीन सीबीय!” 
1CO.15.33	मीयूदे नमयूने छाक्‍दीकने। नोङ्ब मीयूप्रे प्रे-प्रे प्रलो ज्‍य बनीये नोङ्बीय।
1CO.15.34	होस्ने ख, जेम्‍सेमेस्‍ये पाप अन्‍चील्‍लाची। चेनेयलो नमयू नङ्ने कोइदे परमेश्‍वरजे पोने अन्‍स्‍ये ख्यङ्, नमयूने त्‍वालाबे चेने ङैदे अम्‍ब पो य ख्यङ्।
1CO.15.35	तर कोइदे लोस्‍स्‍ये, “सीयेबयू केर्‌बे सोम्‍बो क्‍यूक्‍क्‍य, मेस्‍ये थमयूदे कर खल्‍जे ङ्व टेल्‍देबे लङरीय?” 
1CO.15.36	मूर्ख! नमयूदे रङ्ने चैलू थर्‌क्‍य हम्‍ब लू अन्‍सीबदासेमे फीट्‍टस्‍ये त्‍वो। 
1CO.15.37	नदे रङ्ने चैलू थर्‌ब ङ्येदे फेब पोङ् अन्‍थर्‌, तर ह्‍व या सूजो थर्‌जे सेयू चनेक्‍यूल्‍लीने लूत्‍यामे थर्‌क्‍य। 
1CO.15.38	तर परमेश्‍वरदे रङ्से इच्‍छा अनुसार हम्‍ब लूने पोङ्जे रुप् पीन्‍क्‍य, मेस्‍ये थर्‌-थर्‌जे लू अनुसार प्वब ङ्व पीन्‍क्‍य। 
1CO.15.39	स ख्‍यब क्‍वाजेने त्‍याप्र ङ्व अन्‍क्‍यूर्‌। मीजे ङ्व थर्‌त्‍या खल्‍जे, मेस्‍ये रोलायूजे सूजो खल्‍जे, मूने स्‍यूनब ययूजे सूजो खल्‍जे, मेस्‍ये क्‍यूने टूङब ङयूजे सूजो खल्‍जे ङ्व क्‍यूक्‍क्‍य। 
1CO.15.40	होर्‌दे स्वर्गने ख्‍यब ङ्व थर्‌त्‍या ख्यङ्, मेस्‍ये पृथ्वीने ख्‍यब ङ्व सूजो थर्‌जे ख्यङ्, तर स्वर्गने ख्‍यब ङ्वजे तेज थर्‌त्‍या ख्यङ्, मेस्‍ये पृथ्वीने ख्‍यब ङ्वजे तेज सूजो थर्‌जे ख्यङ्।
1CO.15.41	मीयाजे ओथ्याङ् थर्‌त्‍या, लीनीजे ओथ्याङ् सूजो थर्‌जे, मेस्‍ये कर्‌चेन्‌यूजे ओथ्याङ् सूजो थर्‌जेने क्‍यूक्‍क्‍य। चेनेयलो कर्‌चेन्‌यू नङने त्‍या-त्‍याजे ओथ्याङ्ये सूजो सूजो थर्‌जे क्‍यूक्‍क्‍य।
1CO.15.42	सीयेबयू सोम्‍बो क्यूट्‍टबये येरप्रने क्‍यूक्‍क्‍य। कम्‍ब ङ्व नाश क्‍यूरने पोप्‍पीय, हम्‍ब ङ्व कलङ्बेये अन्सीबब जीया प्रेने सोम्‍बो क्‍यूक्‍क्‍य। 
1CO.15.43	गेसेन् अन्‍चील्‍लाबे हम्‍ब सीयेब ङ्वने पोप्‍क्‍य, महिमाने हम्‍ब सोम्‍बो क्‍यूक्‍क्‍य। बोङ् त्वब बीलने हम्‍ब पोप्‍पीय, शक्ति प्रेत्‍देबे हम्‍ब सोम्‍बो क्‍यूक्‍क्‍य। 
1CO.15.44	नाश क्यूरब ङ्वने हम्ब पोप्‍पीय, आत्माजे ङ्वने सोम्‍बो क्‍यूक्‍क्‍य।
1CO.15.44	नाश क्यूरब ङ्व क्‍यूक्‍क्‍य यलो आत्माजे ङ्वये तम्दम्ने क्‍यूक्‍क्‍य। 
1CO.15.45	येरेक्‍यूत्‍देबे धर्मशास्त्रने येरे लिख्दीये ख्यङ्, “पात्‍ता खूम्जे मी आदम जीया प्रेब मी क्‍यूत्‍दे।” तर आखिरीजे आदम या ख्रीष्‍ट जीया पीनब आत्मा क्‍यूत्‍दे। 
1CO.15.46	पात्‍ता खूम्‍जे मी आत्मा प्रेब मी दी, तर स ख्‍यब ङ्व खूम् ख्‍य, होर्‌दे ङ्येदेम आत्माजे ङ्व रदे। 
1CO.15.47	पात्‍ता खूम्जे मी या आदम पृथ्वीजे सदे बन्‍दीयेब ख्यङ्। मेस्‍ये दोस्रो मी या ख्रीष्‍ट स्वर्गजे ख्यङ्। 
1CO.15.48	पृथ्वीजे सदे बन्‍दीयेब मी कर ख्‍य, सदे बन्‍देबयू क्‍वाने होरप्रने क्‍यूक्‍क्‍य, मेस्‍ये स्वर्गजे मी कर ख्‍य, स्वर्गजेयू क्‍वाने होरप्रने क्‍यूक्‍क्‍य। 
1CO.15.49	ङीनदे केर्‌बे पृथ्वीजे सदे बन्‍दीयेब मीजे रूप् टेल्‍ले ख्यङ्, होरप्रने ङीनदे स्वर्गजे मीजे रूप्‍ये टेल्‍क्‍य।
1CO.15.50	जेम्‍से अत-अची च्योन्‌यू, ङ नमयूने अम्‍ब यीय, स्‍य मेस्‍ये कादे बन्‍दीयेब ङ्व परमेश्‍वरजे राज्‍याने क्‍योबब हक प्रेस्‍स्‍ये त्‍वो। नाश क्‍यूरब ङ्वदे कलङ्बेये नाश अन्क्यूप्पब ङ्वजे हक प्रेस्‍स्‍ये त्‍वो। 
1CO.15.51	अन्‍छो ङ्यीन्, ङ नमयूने नङ्सू पो त्‍या यीय, ङीन क्‍वाने अन्‍सीब, तर ङीन क्‍वाने स्वर्गजे मीप्र क्‍यूप्‍पीय, 
1CO.15.52	खात्याने, म्‍या झीमीक्‍के चीप्‍पने, पात्‍ता ङ्येदे तब धूङ्‍कूर्‌जे केने। चेनेयलो कन्‍छ्वाब धूङ्‍कूर्‌ तपब तैय, मेस्‍ये सीयेबयू कलङ्बेये अन्सीबब जीया प्रेत्‍देबे सोम्‍बो क्‍यूक्‍क्‍य, होर्‌दे ङीनयूब स्वर्गजे मीयूप्र क्‍यूप्‍पीय। 
1CO.15.53	चेनेयलो अम्‍ब नाश क्‍यूप्पब ङ्व कलङ्बेये नाश अन्क्यूप्पब ङ्वने, मेस्‍ये अम्‍ब सीबब ङ्वदे कलङ्बेये अन्‍सीबब ङ्वजे रूप् टेल पर्‌दीय। 
1CO.15.54	कन्‍छ्वाब नाश क्‍यूप्पब ङ्व कलङ्बेये नाश अन्क्यूप्पब ङ्वने, मेस्‍ये सीबब ङ्वदे कलङ्बेये अन्‍सीबब ङ्वजे रूप् टेल्‍क्‍य, हन्‍छ्वाब धर्मशास्त्रने लिख्दीयेब हम्‍ब पो पूरा क्‍यूक्‍क्‍य, “मृत्यु नाश क्यूत्दे, मेस्‍ये हम्‍ब च्याप्पाने फूङ्‍गदे।”
1CO.15.55	काल, सकस् पीनब नैजे बोङ् खोइ?”
1CO.15.56	“कालदे सकस् पीनब बोङ् पाप ट्‍यादे प्रेक्क्य, मेस्ये पापजे बोङ् मोशाजे नियम ट्‍यादे रीय?” 
1CO.15.57	तर परमेश्‍वरने धन्‍यवाद पीने, ङीनजे प्रभु येशू ख्रीष्‍टप्रे क्‍यूत्‍देबे ङूदे ङीनने ट्‌यासे पीन्क्य।
1CO.15.58	येरेक्‍यूत्‍देबे ङैजे छेब अत च्योनयू, सेम् केन् चीत्‍देबे ढल्मल् अन्‍क्‍यूल्‍लाबे टूङ्। प्रभुजे कामने येतार्‌ने सेम् पीन्‍देबे फर्‌नू, चेनेयलो प्रभुजे कामने चेब छेम्‍प्रे सीत्‍तीने खेर अम्‍प्र यदेबे नमयूदे स्‍ये ख्यङ्।
1CO.16.2	सतजे पीछीने पात्‍ता खूम्जे दिनने नमयू खोत्‍तादेने रङ्से रङ्सेदे केमेदे अनुसार नोर्‌ छीत्‍या छूर्‌दीदेबे फूङ् पून्‍नू, चेनेयलो ङ होने रब भेटी लङ्न अम्‍पर्‌तीस्‍य। 
1CO.16.3	होर्‌दे ङ फ्‍योर ङ्येदे नमयूदे सेलब मीयूने सिफारीस चिट्ठी पीन्देबे नमयूदे लङब भेटी हम्‍ब मीयूजे लादे यरूसलेमने सबने कूल्पीय। 
1CO.16.4	कादेये ङैये प्र पर्‌ते क्‍यूल्‍लो, थमयू ङैप्रे प्रीय।
1CO.16.6	मेस्‍ये ङ नमयूप्रे ते-दिन टूङ्क्‍य, या क्‍यूत्‍देयलो सर्‌कतूम्‍ने टूङ्क्‍य। होर्‌दे ङ्येदे ङ केनेने प्रलीने नमयूदे ङैजे लम्‍जे लागि तोङ्‍मे खूइय।
1CO.16.7	प्रभुजे इच्छा क्‍यूत्‍देयलो, अम्‍ब पलोने ङ नमयूप्रे खात्‍यात्‍या अन्‍तूलाबे, ते-दम्‍त्‍या नमयूप्रे टूङस्‍ये यदेबे आशा चीन्‍न ख्यङ्। 
1CO.16.8	तर पेन्तिकोसजे दीन्बरसेमे ङ एफिसस नेने टूङक्‍य। 
1CO.16.9	चेनेयलो प्रभुजे केन् कामत्‍या चेने ङैजे लागि सोरो ज्‍य मौका प्रे ख्यङ्, होर्‌दे येने विरोध चेबयूये कूम ख्यङ्।
1CO.16.11	येरेक्‍यूत्‍देबे सूदेये ङूने ह्‍यल अन्चीस्स्य। तर ङूजे रङ्से लम्ने चेलाबे कूल्‍बी, मेस्‍ये ङू ङै ट्‌याने रस्‍य। चेनेयलो ङू सूजो च्योन्‌यूप्रे रीय यदेबे ङ आशा चीन्‍न ख्यङ्।
1CO.16.12	जेम्‍से च्‍योन् अपोल्‍लोसजे बारेने ङ अम्‍ब यीय: ङैदे ङूने सूजो अत-च्योन्‌यू प्रे स्‍योल्‍देबे नमयूने तूब यदेबे कूम कर्‌चङ ख्‍य, तर चूजो ङूदे छीत्‍यात्‍याये रब सेम् अन्‍ची। तर मौका प्रेबीतीक्‍ने ङू रीय।
1CO.16.13	होस्स्यार क्‍यूत्‍देबे टूङ्, विश्‍वासने बोल्यो क्‍यून्‍नू। सेम् केन् ची मेस्‍ये बोल्यो क्‍यूरो। 
1CO.16.14	नदे चै काम फर्‌क्‍य हम्‍ब प्रेम तन्‍देबे फर्‌।
1CO.16.16	येर मीयू मेस्‍ये येरप्र कामने छेम्‍प्रे चेब मीयू क्‍वाजे नङ्ने टूङ्, यदेबे ङ नमयूने बिन्ती चीक्‍क्‍य।
1CO.16.17	स्‍तिफनास, फोर्टुनाटस मेस्‍ये अखाइकस रब ङ सोरो सूग्‍दे, चेनेयलो नमयू ङैप्रे अन्‍क्‍यूल्‍लीने थमयूदे ङैने नमयू ख्‍यप्रने चीम्‍मीदे। 
1CO.16.18	चेनेयलो ङैजे मेस्‍ये नमयूजे आत्मानेये थमयूदे सूग्लाबे चीम्‍मीदे। येर मीयूने गेसेन् ची।
1CO.16.20	नमयूने अत-अची च्योन्‌यू क्‍वादेने नमस्‍कार येबे ख्यङ्। त्‍यादे त्‍याने तूब ख्रीष्‍टजे प्रेमदे नमस्कार ची।
1CO.16.21	ङ पावल, रङ्सेजे लादेने अम्‍ब नमस्कार यदेबे लिख्दीन ख्यङ्। 
1CO.16.22	कोइदे प्रभुने प्रेम अन्‍चील्‍लो हम्‍ब मीने श्राप टस्‍य। ओ ङीन्‍जे प्रभु, ख! 
1CO.16.23	प्रभु येशू ख्रीष्‍टजे अनुग्रह नमयूप्रे क्‍यूस्‍स्‍य। 
1CO.16.24	ख्रीष्‍ट येशूने ङैजे माया नमयू क्‍वाप्रेने क्‍यूस्‍स्‍य। आमेन।
2CO.1.2	ङीनजे प परमेश्‍वर मेस्‍ये प्रभु येशू ख्रीष्‍टदे नमयूने अनुग्रह मेस्‍ये शान्ति पीन्‍स्‍य।
2CO.1.3	ङीनजे प्रभु येशू ख्रीष्‍टजे प-परमेश्‍वर ङीनने सोरो ङ्येमब प, मेस्‍ये साप्‍ता थर्‌जे सान्त्वना पीनब परमेश्‍वरने जै-जै क्‍यूस्‍स्‍य। 
2CO.1.4	ङीनने साप्‍ता थर्‌जे दु:खयू रब ङूदे सान्त्वना पीन्‍क्‍य, चेनेयलो परमेश्‍वरदे पीन्‍देबे ङीनदे प्रेब हम्‍ब सान्त्वनादे कर दु:ख प्रेन्‍नबयू क्‍यूल्‍लीने थमयूने सान्त्वना पीन खूस्‍य। 
2CO.1.5	चेनेयलो ङीन केर्‌बे ख्रीष्‍टजे सकस्ने कोलानेयली सामेल् क्‍यूक्‍क्‍य। होरप्रने ख्रीष्‍टप्रे क्‍यूत्‍देबे प्रेब सान्त्वनानेये ङीन कोलानेयली सामेल् क्‍यूक्‍क्‍य। 
2CO.1.6	कादेये ङीदे दु:ख प्रेत्‍देयलो हम्‍ब नमयूजे सान्त्वना मेस्‍ये उद्धारजे लागि ख्यङ्। कादेये ङीदे सान्त्वना प्रेत्‍देयलीने हम्‍ब नमयूजे सान्त्वनाजे लागि ख्यङ्। ङीदे भोक्‍ते जेङ्‍कप्र हम्‍ब दु:खयूने धेरेन् क्‍यूत्‍देबे सैदीनूलो नमयूदेये हम्‍ब सान्त्वना प्रेक्‍क्‍य।
2CO.1.7	ङीदे नमयूने पक्‍क रूप्‍‍दे आशा चेख्यङ् चेनेयलो केर्‌बे ङीजे दु:खने नमयू सामेल् क्‍यूत्‍दे, होरप्रने ङीदे प्रेब सान्त्वनानेये नमयू सामेल् क्‍यूक्‍क्‍य यदेबे ङीदे स्‍ये ख्यङ्।
2CO.1.9	तम्दम्ने ङी सीब बील फ्‍योर टोङ् मन्‍दे। ङी रङ्सेने भरपर्‌तेने दी, तर सीयेबयूने सोम्‍बो चीम्‍मेब परमेश्‍वरनेत्‍या भर् पर्‌तेखूस्‍य यदेबे यर क्यूट्‍ट टोङ्। 
2CO.1.10	परमेश्‍वरदे ङीने येर फत्‍या खतरा क्‍यूल्‍लीने जूक्‍तीमीदे, होरदे ङूदे ङीने जूक्‍तीनीय। ङूदे ङीने फेरिये जूक्‍तीमीय यदेबे ङू फ्‍याने ङी आशा चीन्‍न ख्यङ्।
2CO.1.11	नमयूदेये ङीजे लागि प्रार्थना चीत्‍देबे तोङ्मे पर्‌दीय। येर्‌बे कूम मीदे प्रार्थना चीत्‍देबे ङीदे असी प्रेक्‍क्‍य, मेस्‍ये कूम मीदे ङीजे लागि धन्‍यवाद पीन्‍क्‍य।
2CO.1.12	अम्‍ब पोने ङी त्‍वोक्‍क्‍य, होर्‌‍दे ङीजे विवेकदेये हम्‍बजे गवाही पीन्‍क्‍य, चेनेयलो संसारने क्‍यूप्‍प ङीदे थेप्‍प्र नमयूप्रे पवित्र रूप्‍‍दे मेस्‍ये परमेश्‍वरजे सत्य तन्‍देबे प्र-ख्यङ्, अम्‍ब संसारजे बुद्धि अनुसार दी, तर परमेश्‍वरजे अनुग्रह अनुसार चे ख्यङ्। 
2CO.1.13	चेनेयलो नमयूदे छ्‌य्‍वे अङ्‍ख्वब मेस्ये क्व-अङ्‍ख्वब चै पोये ङीदे नमयूने अन्लीख्दी, मेस्‍ये नमयूदे चेलाबे क्‍व खूइय यदेबे आशा चीक्‍क्‍य, 
2CO.1.14	केर्‌बे दीनी नमयूदे ङीयूने तेतेत्‍यामे स्‍येख्यङ्, होर्‌प्रने ङीनजे प्रभु येशू ल्‍वारब दिनने नमयूदे ङीयूने चेलाबे स्‍येखूइय, मेस्‍ये ङीयूदे नमयूजे लागि केर्‌बे त्‍वे प्रेक्‍क्‍य, होरप्रने नमयूदे ङीयूजे लागि त्‍वे प्रेक्‍क्‍य।
2CO.1.15	ङैने अम्‍ब पो पक्‍क क्‍यूर ख्यङ्, होरेक्‍यूत्‍देबे पट्टी ङ्हीदेने नमयूने फाइदा क्‍यूस्‍स्‍य यदेबे पात्‍ता खूम् नमयू ट्‌याने रब सेम् चीत्‍दे। 
2CO.1.16	माकेडोनिया प्रब नमयूने तूरस्‍ये मेस्‍ये माकेडोनियादे ल्वारबये नमयू ट्‌याने रस्‍ये मेस्‍ये हैयादे यहूदियाने ङ प्रब नमयूदे ङैने तोङ्मीस्‍ये यब मन्‍न ख्यङ्। 
2CO.1.17	ङैदे अम्‍ब सेम् चीप्‍प तीप्‍लीङ्-छोप्‍लीङ् पो य औ स्‍व? ङैदे रङ्सेजे योजना चीप्प अम्‍ब संसारजे मीदेप्र खात्‍याने “क्‍यूक्‍क्‍य” होर्‌‍दे खात्‍याने “अन्‍क्‍यूर्‌” ये य क्‍यूर औ स्‍व?
2CO.1.18	कलङ्बेये धोका अम्‍पीनब परमेश्‍वर क्‍यूरप्र ङैजे पोये खात्‍याने “क्‍यूक्‍क्‍य” होरदे खात्‍याने “अन्‍क्‍यूर्‌” यप्र त्‍वो। 
2CO.1.19	चेनेयलो सिलास, तिमोथी, मेस्‍ये ङैदे नमयूजे अन्द्रने प्रचार चेब परमेश्‍वरजे च येशू ख्रीष्‍टप्रे खात्‍याने “क्‍यूक्‍क्‍य” होर्‌‍दे खात्‍याने “अन्‍क्‍यूर्‌” यब पो त्‍वो, तर ङूप्रे येतार्‌ने “क्‍यूक्‍क्‍य” यब पो ख्यङ्। 
2CO.1.20	चेनेयलो परमेश्‍वरदे चेब कबुलयू क्‍वाने येशू ख्रीष्‍टने पूरा “क्‍यूक्‍क्‍य” यब पो ख्यङ्। येरेक्‍यूत्‍देबे येशू ख्रीष्‍टप्रे क्‍यूत्‍देबे परमेश्‍वरने महिमा पीनजे लागि ङीन “आमेन” यीय। 
2CO.1.21	तर, ङीयूने नमयूप्रे-प्रे ख्रीष्‍ट फ्‍याने बोल्‍यो विश्‍वास चीन्‍न ख्‍वब चीम्‍मीदे, मेस्‍ये ङीनने अभिषेक चीम्मेब परमेश्‍वर ख्यङ्। 
2CO.1.22	ङूदे ङीनने रङ्सेजे यदेबे छाप पूक्‍क जेन ख्यङ्, होरदेमेस्‍ये बैनाजे रूप्‍ने पवित्र आत्मा ङीनजे सेम्ने पीन ख्यङ्।
2CO.1.23	नमयूने अप्‍ठ्‍यारो चेने ङ कोरिन्थने अन्‍ल्‍वार, यब पोने परमेश्‍वर ङैजे साक्षी ख्यङ्। 
2CO.1.24	नमयूजे विश्‍वास फ्‍याने ङी हक जेमेदे दी, तर नमयूने सूग्‍लाबे चेने नमयूप्रे मील्‍लीदेबे काम फर्‌क्‍य। चेनेयलो नमयू रङ्से विश्‍वासने बोल्यो क्‍यूर ख्यङ्।
2CO.2.1	येरेक्‍यूत्‍देबे नमयूने सकस् अम्‍पीन्‍लाचेने ङैदे ङ्येजे पलोने अन्‍र यदेबे पक्‍क चीत्‍दे। 
2CO.2.2	चेनेयलो कादेये ङैदे नमयूने सेम् नसे पीन्‍देयलो ङैदे सेम् नसे पीनब हम्ब मी यली सूजो सूदे ङैने सूग्‍लाबे चीम्‍मे स्‍व? 
2CO.2.3	मेस्‍ये ङैदे चै पो लिख्दीदे, हम्‍बने चीत्‍दे, येरेक्‍यूत्‍देबे ङ रब कम्ब मीयूदे चीत्‍देबे ङ सूग पर्‌ते ख्‍य, हम्‍ब मीयूदे चीत्‍देबे ङैजे सेम् न अम्‍पर्‌तीस्‍य। चेनेयलो ङ सूगप्रेप्‍ब नमयू क्‍वाने सूग प्रेक्‍क्‍य यदेबे नमयू क्‍वा-फ्‍यानेने ङैदे भर्‌ चे ख्‍य। 
2CO.2.4	चेनेयलो ङैदे नमयूजे सेम् नसे पीनने दी, तर ङैदे नमयूने कूम माया चे ख्यङ् यब पो नमयूदे स्‍येस्‍य यदेबे सेम्ने कूम पीर्‌ मेस्‍ये बीगन क्‍यूत्‍देबे म्‍यामू रली ङैदे नमयूने अम्‍ब चिट्ठी लिख्दीदे।
2CO.2.5	तर कादेये कोइ मीदे सूजो मीने सेम् नसे पीन्‍देयलो ङूदे ङैने दी, तर ङैने यली नमयू क्‍वानेने दम्‍त्‍या सेम् नसे पीन ख्यङ्, अम्ब पो ङैदे थेप् चीत्देबे यब दी। 
2CO.2.6	कूम मी मील्‍लीदेबे पीनब सजाइदे होर मीने कोलानेयली पूक्‍तीय। 
2CO.2.7	जेम्‍से नमयूदे हम्‍बने क्षमा पीन् मेस्‍ये सेम् प्‍लीक्‍मे पर्‌दीय, नत्र हम्‍ब सोरो शोक्‍त्‍या प्‍लेब क्‍यूप्‍पने। 
2CO.2.8	येरेक्‍यूत्‍देबे नमयूदे हम्‍ब मीने खूम् चेयली थेप् माया ची यदेबे ङ नमयूने बिन्ती चीक्‍क्‍य। 
2CO.2.9	नमयूने जाँच चेने, मेस्‍ये ङैदे यब पो ङ्‍यीन-टोङ् यी अन्‍ङ्यीन-टोङ् यदेबे सम्‍क्‍याने ङैदे नमयूने हम्‍ब चिट्ठी लिख्‍दे ख्‍य। 
2CO.2.10	सूने नमयूदे क्षमा पीन्‍क्‍य, हम्‍बने ङैदेये क्षमा पीन्‍क्‍य। कादेये कोइ मीने ङैदे चत्‍या पोने क्षमा पीन्‍देयलो, नमयूजे लागि ङैदे ख्रीष्‍टजे खूम्‍ने क्षमा पीन्‍क ख्यङ्, 
2CO.2.11	येर्‌बे शैतानदे ङीनने फस्ते अम्‍प्रेस्‍स्‍य, चेनेयलो ङूदे चेब जाली पोयू ङीनदे स्‍ये ख्यङ्।
2CO.2.13	तर होने ङैजे च्योन् तितसने अन्‍तूप ङ सोरो सुर्‌त क्‍यूत्‍दे। येरेक्‍यूत्‍देबे थमयूने प्रीय यदेबे ङ माकेडोनियातेले गीलीदे।
2CO.2.14	तर परमेश्‍वरने धन्‍यवाद पीन्‍क्‍य, चेनेयलो ङूदे ङीने ख्रीष्‍टप्रे-प्रे येतार्‌ने ट्‌याब लम्‍ने स्‍योल्‍क्‍य, मेस्‍ये ङूजे ज्ञानजे ज्‍य बस्न रब पो का-मुलुक‍ने ड्वाङ्‍गे चेने ङूदे ङीने च्योल्‍क्‍य। 
2CO.2.15	चेनेयलो उद्धार प्रेन्‍नबयू मेस्‍ये नाश क्‍यूप्‍पीनयूजे अन्द्रनेये परमेश्‍वरजे लागि ख्रीष्‍टदे चैर्‌तीयेब ज्‍य बस्‍न रब धूपप्र ङी ख्यङ्। 
2CO.2.16	नाश क्‍यूप्‍पबयूजे लागि सीइदेबे रम्येब पूङ्प्र मेस्‍ये उद्धार प्रेबयूजे लागि जीयाजे ज्‍य बस्‍नरप्र ङीन ख्यङ्। अम्‍ब काम फरब लायक‍जे सू ख्यङ्? 
2CO.2.17	चेनेयलो परमेश्‍वरजे वचनजे छोङ् चेब कूम मीयूप्र ङी दी, तर परमेश्‍वरदे कूल्‍बेब चैये छल् त्‍वब मीप्र परमेश्‍वरजे खूम्‍ने ख्रीष्‍टप्रे क्‍यूत्‍देबे ङी क्‍यम्‍क्‍य।
2CO.3.1	ङीदे फेरि रङ्सेजे सार्‌या चेमे औ स्‍व? कोइ-कोइ मीयूने हर्‌जोक्‍यूरप्र ङीदे नमयूने या नमयूदे ङीने सिफारीस चेब चिट्ठी तन पर्‌दे औ स्‍व? 
2CO.3.2	मीयू क्‍वादेने क्‍व ख्‍व मेस्‍ये छ्‌य्‍वे ख्‍व चीत्‍देब ङीयूजे सेम्ने लिख्दीयेब, ङीयूने सीफारिस चेब चिट्ठी नमयूने ख्यङ्। 
2CO.3.3	नमयू ख्रीष्‍टदे लिख्दीयेब चिट्ठी ख्यङ्, यदेबे नमयूदे तन ख्यङ्, हम्‍ब चिट्ठी सबब काम ङीदे चीत्‍दे। हम्‍ब चिट्ठी मसीदे दी, तर सोम्‍बो ख्‍यब परमेश्‍वरजे आत्मादे लिख्दीयेब ख्यङ्- लूङ्जे प्ल्याङ्ने दी, तर सेम्‍जे पाटीने लिख्दीये ख्यङ्।
2CO.3.4	ङी ख्रीष्‍टप्रे क्‍यूत्‍देबे परमेश्‍वरने येर भरचे ख्यङ्। 
2CO.3.5	चैपोये ङी रङ्सेदे चे ख्यङ् यदेबे पक्‍क रूप्‍ने यजे लागि ङीजे गज्ज्य त्‍वो, तर परमेश्‍वरदे ङीने अम्‍ब गज्ज्य पीन ख्यङ्। 
2CO.3.6	ङूदे ङीनने सर्‌ कबुलजे काम फरबयू क्‍यूरब गज्ज्य पीन्‍दे, लिख्दीयेब अक्षर‌ने दी, तर पवित्र आत्‍माने। चेनेयलो लिख्दीयेब अक्षरदे सेक्‍क्‍य, तर पवित्र आत्‍मादे जीया पीन्‍क्‍य।
2CO.3.8	पवित्र आत्‍मादे चेब काम हम्‍ब यली थेप् महिमाजे अन्‍क्‍यूरया? 
2CO.3.9	चेनेयलो मीने दोष लैदेब मोशाजे नियमये होर महिमाजे ख्‍ययलो, मीने धर्मी ठर्‌तीमेब कामजे महिमा हम्‍ब यली सोरो थेप् क्‍यूक्‍क्‍य। 
2CO.3.10	तम्दम्ने हम्ब नियमब मालाङ् त्‍याफे कर महिमा ख्‍य। दीनी हम्‍ब यली थेप् महिमा ख्‍यब पोदे चीप्प हम्‍ब मालाङ्जे महिमा होरेने सू-मली। 
2CO.3.11	चेनेयलो कादेये खात्यात्या क्यूरब नियमजेये येर महिमा ख्‍य यलो, येतार्‌ने क्यून्‍नबजेब कोला थेप् महिमा क्‍यूक्‍क्य।
2CO.3.12	येरे ङीप्रे अम्‍ब आशा क्‍यूत्‍देबे, ङीदे सोरो बोङ् प्रे ख्यङ्। 
2CO.3.13	ङीन मोशाप्र दी, मोशादे रङ्सेजे जेन्‍ट-मल्‍नब महिमाजे सेर्‌ इस्राएलजे मीयूदे अन्‍तङ्स्‍य यदेबे रङ्से त्‍वाने कोलादे उप ख्‍य। 
2CO.3.14	तर थमयूजे सेम् कोङ क्यूरे ख्‍य, चेनेयलो दीनीजे दिनसेमेने थमयूदे ङीङ् करार छ्‌योप्‍प थमयूजे ज्ञान हम्‍ब त्‍वा-उपब कोलादे उप्‍न ख्यङ्, हम्‍ब उप्‍नब कोला ख्रीष्‍टने विश्‍वास चीत्‍देत्‍यामे स्‍यूप्‍पे खूइय। 
2CO.3.15	तम्दम्ने मोशाजे किताब छ्‌योप्‍प दीनीसेमेने थमयूजे सेम् हम्‍ब त्‍वा-उपब कोलादे उप्‍न ख्यङ्, 
2CO.3.16	तर कन्‍छ्वाब मीयूदे प्रभुने विश्‍वास चीक्‍क्‍य, हन्‍छ्वाब हम्‍ब उप्येब काला स्‍यूप्‍पीय। 
2CO.3.17	चेनेयलो प्रभुब आत्‍मा ख्यङ्, होरदे केने प्रभुजे आत्‍मा क्‍यूक्‍क्‍य, होने स्‍वतन्‍त्र ‍क्‍यूक्य। 
2CO.3.18	ङीन क्‍वाजे त्‍वा-उप्येब कोला स्‍यूप्‍पीदेबे ऐनादे ङीनजे त्‍वा तम्‍मेप्र प्रभुजे महिमा ङीनजे त्‍वाने तङ्क्‍य, होरदे हम्‍ब महिमा सोरो कूम थेप् थेप् क्‍यूप्‍पदेबे ङीनये प्रभु प्रने क्‍यूप्‍पीय। अम्‍ब परमप्रभुदे पीन्‍देबेत्‍या क्‍यूक्‍क्‍य, प्रभुब आत्‍मा ख्यङ्।
2CO.4.1	येरेक्यूत्देबे परमेश्‍वरजे रङ्से कृपादे अम्‍ब काम ङीने पीनब क्यूत्देबे ङी सेम् चीद अन्‍ची। 
2CO.4.2	त्‍वा पर्‌तेब काम मेस्‍ये छ्‌यूप्‍देबे चेब अन्‍ज्‍य कामयू क्‍वाने ङीदे क्यापीक ख्यङ्। ङी तीप्‍लीङ्-छोप्‍लीङ् चेब काम अन्‍ची, परमेश्‍वरजे वचनने अदल-बदल अन्‍ची। तर परमेश्‍वरजे खूम्ने तम्दम् पो क्‍यम्‍क्‍य, मेस्ये भरपर्‌ते खल्‍जे मीयू क्वादेने अम्ब पो स्येय। 
2CO.4.3	होर्‌दे कादेये ङीजे सूगब खबरने त्‍वा उपब कोलादे उप्ये ख्यङ्लीने अम्‍ब नाश क्‍यूप्पयूजे लागि त्‍यामे हम्‍ब त्‍वा उपब कोलादे उप्ये ख्यङ्। 
2CO.4.4	अम्ब संसारजे देऊता, शैतानदे विश्‍वास अन्चेबयूजे सेम्ने म्या अन्तङब मीप्र बन्द चीप्पे ख्यङ्। थमयूदे सूगब खबरजे महिमाजे ओथ्याङ् तङ अङ्‍खू। थमयूदे परमेश्‍वरजे खास रुप् ख्यब ख्रीष्‍टजे महिमाजे बारेने ख्यब अम्ब खबर क्व अङ्‍खू। 
2CO.4.5	ङी रङ्सेजे पो स्‍य्‍वेब काम अन्‍ची, तर येशूजे लागि ङी नमयूजे त्वो क्‍यूत्‍देबे, येशू ख्रीष्‍टने प्रभु ख्यङ् यदेबे प्रचार चीक्क्‍य। 
2CO.4.6	“मून्‍दूङ् नङ्दे ओथ्याङ् क्‍यूस्‍स्‍य” यदेबे परमेश्‍वरदे य ख्यङ्। हम्ब परमेश्‍वरदे येशू ख्रीष्‍टजे त्‍वाने तङब परमेश्‍वरजे महिमा ङीनदे स्ये खूस्य यदेबे ङीनजे सेम्ने अम्ब ओथ्याङ् चेम्कीतीमे ख्यङ्।
2CO.4.7	अम्‍ब पात्‍ता नङ्ने केन् शक्ति ङीजे दी, तर परमेश्‍वरजे ख्यङ् यदेबे चेलाबे तनने अम्‍ब धन ङीप्रे सजे तीयाँयूने हीते ख्यङ्। 
2CO.4.8	केर्‌देनेयली ङीदे सकस्त्‍या प्रे ख्यङ्, होरेक्‍यूल्‍लीने हम्‍ब सकस्दे बेस्‍से अन्‍च्‍योप्‍क। अल्मल् क्‍यूल्‍लीने सेम् चीद अन्‍क्‍यूर ख्यङ्। 
2CO.4.9	ङीने सतनम् पीन्‍लीने, परमेश्‍वरदे ङीने अम्‍पोङ्ये ख्यङ्। ङीने बेस्‍से ठरीदेबे क्‍यर्‌पीलीने, ङी अन्‍सीये ख्यङ्। 
2CO.4.10	येशूजे जीया ङीजे ङ्वने तङ्स्‍य यदेबे ङू सेक्‍कब दु:ख ङीदेये रङ्से ङ्वने भोक्‍तीन ख्यङ्। 
2CO.4.11	चेनेयलो येशूजे जीया ङीनजे सीबब ङ्वने तङ्स्‍य यदेबे ङी सोम्‍बो क्‍यूत्‍दासेमे येशूजे लागि येतार्‌ने कालजे ङूर्‌ने पर्‌दीन ख्यङ्। 
2CO.4.12	येर्‌बे ङीने येतार्‌ने कालजे ङूर्‌ने सबब काम क्यूर ख्यङ्, तर अम्‍बदे चीत्‍देबे नमयूदे जीया प्रे ख्यङ्।
2CO.4.14	ङीदे स्ये ख्यङ्, प्रभु येशूने सोम्‍बो चीम्‍मेब परमेश्‍वरदे ङीननेये येशूप्रेने सोम्‍बो चीम्‍मीय। ङूदेने ङीने नमयूप्रे ङूजे खूम्ने रेक्‍क्य। 
2CO.4.15	अम्‍ब क्‍वाने नमयूजे लागिने क्‍यूर ख्यङ्, चेनेयलो केर्‌बे अनुग्रह सोरो कूम मीयूने फ्‍योबीन ख्यङ्, होरप्रने परमेश्‍वरजे महिमाजे लागि धन्‍यवाद पीनब कामये कूम क्‍यूप्‍पीनूस्‍य।
2CO.4.16	येरेक्‍यूत्‍देबे ङी सेम् चीद अन्‍ची। ङीजे फीजे ङ्व नाश क्‍यूप्‍पीनूली ङीजे नङ्जे आत्‍माब दिन‍जेने सर्‌ क्‍यूप्‍पीनीय। 
2CO.4.17	चेनेयलो ङीदे खात्‍या ङ्यूक्‍लीत्‍या प्रेब सकस्दे ङीने कलङ्बेये अन्‍जेनब पात्‍ता केन् महिमा तयार चीन्‍न ख्यङ्, अम्‍ब सकस्‍यली हम्‍ब महिमा केन् ख्यङ्। 
2CO.4.18	ङी म्‍यादे तङ ख्‍वब सेयूने दी, तर तङ-अङ्ख्‍वब सेयूने सेम् पीन्‍क्‍य, चेनेयलो चैसे तङ खूइय हम्‍ब सेयू खात्‍यात्‍या क्‍यूक्‍क्‍य, तर चैसे तङ-अङ्‍खू हम्‍ब सेयू येतार्‌ने क्‍यून्‍नीय।
2CO.5.1	चेनेयलो अने पृथ्वीने टूङब पल्‍जे कीम्प्र ङीजे अम्‍ब नाश क्यूप्पब ङ्व नाश क्‍यूत्‍देबे प्रलीने स्वर्गने कलङ्नेयली टूनब कीम् परमेश्‍वरदे ङीने पीन ख्यङ्, हम्‍बब मीजे लादे थ्‍यायेब कीम् दी यदेबे था ख्यङ्। 
2CO.5.2	तम्दम्ने येयाने अम्‍ब नाश क्‍यूप्‍पब ङ्वने सोरो सूर्‌त क्‍यूक्‍क्‍य, मेस्‍ये सर्‌ कोला होतीङ्‍रप्रने स्वर्गने टूङब ङ्व क्‍यूरने ङी सोरो सेम् चीक्‍क्‍य, 
2CO.5.3	चेनेयलो हम्‍ब स्वर्गजे ङ्व क्‍यूप्‍पमेस्‍ये ङीनयू च्यङ्ली क्यूस्से त्वो। 
2CO.5.4	अम्‍ब ङ्वने टूनूतासेमे केन् क्वीदे चीत्देबे ङीन ह्‍वीइ पूक्क्य। अम्ब ङ्वने क्याबेब सेम् क्यूत्देबे अतूर् क्यूर दी, तर स्वर्गजे ङ्व कलङ् प्रेयी यदेबे ख्यङ्। अम्‍ब नाश क्यूप्पब ङ्व हम्‍ब नाश अन्क्यूप्प जीयाने फेर्‌दीप्रीय। 
2CO.5.5	होरदे परमेश्‍वरदेने अम्‍ब पोजे लागि ङीने तयारी चीम्‍मे ख्यङ्, ङूदे बैनाजे रूप्‍ने पवित्र आत्‍मा ङीने पीङ्क ख्यङ्।
2CO.5.6	येरेक्‍यूत्‍देबे येतार्‌ने ङी भरचीन्‍न ख्यङ्। कन्‍छ्वासेमे ङी अम्‍ब नाश क्यूप्पब ङ्वजे तेदिनत्या टूङब कीम्‍ने टूनीय, हन्‍छ्वासेमे प्रभुजे कीम्‍दे चीन्‍तङ् क्‍यूक्‍क्‍य यदेबे ङीने था ख्यङ्। 
2CO.5.7	चेनेयलो ङी विश्‍वासजे भर्‌दे प्रीय, तर च तङ ख्‍व हम्‍बजे भर्‌दे दी। 
2CO.5.8	ङीने पक्‍क ख्यङ्, क्‍यूत्‍देयलो ङी अम्‍ब नाश क्यूप्पब ङ्व पोङ्यीदेबे स्वर्गने प्रभुप्रे टूङ्बस्ये मन ख्यङ्। 
2CO.5.9	येरेक्‍यूत्‍देबे ङी अम्‍ब नाश क्यूप्पब ङ्वने क्‍यूल्‍लीने या अन्‍क्‍यूल्‍लीने प्रभुने सूग्‍लाबे चेब ङीजे सेम् ख्यङ्। 
2CO.5.10	चेनेयलो तीया ङीनयू क्‍वाने ख्रीष्‍टदे न्याय चेब नेजे खूम्‍ने मेर पर्‌दीय, येरे ङ्वने क्‍यूप्‍प मीयू क्‍वादेने रङ्सेदे चीक्‍कब ज्‍य या अन्‍ज्‍य काम अनुसारजे इनाम प्रेक्‍क्‍य।
2CO.5.11	येरेक्‍यूत्‍देबे प्रभुप्रे फ पर्‌दे ख्यङ् यब पो स्‍येदेबे ङीदे मीयूने प्रभुतेले ल्‍वाख यीय। तर ङीन कर ख्यङ् यब पो परमेश्‍वरदे स्‍येख्यङ्, मेस्‍ये अम्‍ब पो नमयूजे विवेकदेये चेलाबेने स्‍ये ख्यङ् यदेबे ङ आशा चीक्‍क्‍य। 
2CO.5.12	नमयूजे खूम्‍ने ङी फेरि रङ्सेजे सार्‌या अन्‍ची, तर नमयूदे ङीजे पोने त्‍वे खूस्‍य यदेबे मौका पीन ख्यङ्, येरे सूदे मीजे सेम्ने ख्‍यब पोने दी, तर फीने तङब सेयूने त्‍वेक्‍क्‍य, होर मीयूने नमयूदे जवाफ पीन खूस्‍य। 
2CO.5.13	कादेये ङीजे दीमाग ठेगन्‍ने त्‍वो यलो अम्‍ब परमेश्‍वरजे लागिने क्‍यूर ख्यङ्, होरदे कादेये ङीजे दीमाग ज्‍य क्‍यूल्‍लो अम्‍ब नमयूजे लागिने ख्यङ्। 
2CO.5.14	ख्रीष्‍टदे चेब प्रेमदे ङीने सोरो कर्‌चङ ख्यङ्, चेनेयलो क्‍वाजे लागि मीत्‍या सीइदेबे ङीन क्‍वाने सीये ख्यङ्, यदेबे ङीने अम्‍ब पो पक्‍क ख्यङ्। 
2CO.5.15	ख्रीष्‍ट क्‍वाजे लागि सीइदे, येरे जेम्‍सेमेस्‍ये सोम्‍बो ख्‍यबयू रङ्से लागि जीया च दी, तर थमयूजे लागि सीइदेबे फेरि सोम्‍बो चीक्‍कब ख्रीष्‍टजे लागि थमयू जीया चब क्‍यूस्‍स्‍य।
2CO.5.16	जेम्‍सेमेस्‍ये ङी मीजे त्‍वा लेत्‍देबे सूनेये न्याय अन्‍ची। ङीदे ख्रीष्‍टने त्‍याफे अम्‍ब संसारजे मीयूदे लेप्र ले ख्‍य, तर जेम्‍सेमेस्‍ये हम्‍ब रूप्‍‍दे ङूने अन्‍ले। 
2CO.5.17	येरेक्‍यूत्‍देबे कोइदे ख्रीष्‍टने विश्‍वास चेख्यङ्लो हम्‍ब सर्‌ सृष्‍टि ख्यङ्। मीयूङ्जे ङीङ् जीया मेले ख्यङ्, जेम्‍से सर्‌ जीया सुरु क्यूर ख्यङ्। 
2CO.5.18	अम्‍ब क्‍वाने परमेश्‍वरदे चीत्‍देबे क्‍यूर ख्यङ्, ङीन ख्रीष्‍टप्रे क्‍यूत्‍देबे परमेश्‍वरदे रङ्सेप्रे मिलापने रेत्‍दे, मेस्‍ये सूजो मीयूने ङूप्रे मिलापने रेब काम ङीने पीन्‍दे, 
2CO.5.19	परमेश्‍वर ख्रीष्‍टप्रे क्‍यूत्‍देबे संसारजे मीयूने ङूदे रङ्सेप्रे मिलापने रेन्‍न ख्‍य। थमयूदे चीक्‍कब पापजे चैये हिसाब अन्‍चील्‍लाबे मिलापजे काम चेब पो स्‍य्‍वेब जिम्मा ङूदे ङीने पीन्‍दे। 
2CO.5.20	येरेक्‍यूत्‍देबे ङी ख्रीष्‍टजे राजदूतयू ख्यङ्, मेस्‍ये परमेश्‍वर ङीप्रे क्‍यूत्‍देबे बिन्‍ती चीन्‍न ख्यङ्। परमेश्‍वरप्रे मिलापने ख यदेबे ख्रीष्‍टजे मीन्‍ने ङी नमयूने बिन्‍ती चीक्क्य। 
2CO.5.21	चेनेयलो ङीन ख्रीष्‍टप्रे क्‍यूत्‍देबे परमेश्‍वरजे खूम्ने धर्मी ठर्‌ते खूस्‍य यदेबे पापने अन्‍स्‍येब ख्रीष्‍टने परमेश्‍वरदे ङीनजे पापजे बलि क्यूस्से पीन्‍दे।
2CO.6.1	ङी परमेश्‍वरप्रे-प्रेने काम फरब मीयू ख्यङ्, येरेक्‍यूत्‍देबे परमेश्‍वरजे अनुग्रह खेर प्रस्ये अम्‍पीन्‍लाची यदेबे नमयूने बिन्‍ती चीक्‍क्‍य, 
2CO.6.2	चेनेयलो परमेश्‍वरदे य ख्यङ्,
2CO.6.2	“ठीक बीलने नैजे प्रार्थनाजे जवाफ ङैदे पीन्‍दे, मेस्‍ये मुक्तिजे दिनने ङैदे नने तोङ्मीदे।”
2CO.6.2	अन्‍छो-ङ्यीन्, परमेश्‍वरजे अनुग्रह प्रेब ठीक बील चूजोने ख्यङ्, मुक्ति प्रेब दिन चूजोने ख्यङ्।
2CO.6.3	ङीदे चेब कामने खोट् अन्‍तङ्स्‍य यदेबे, ङी सूमीजे काम‍नेये बाधा पीनब काम अन्‍ची, 
2CO.6.4	तर साप्‍ता काम‍ने ङी रङ्सेदे परमेश्‍वरजे सेवा चेबयू ख्यङ् यदेबे तन्‍क्‍य-सोरो सैदे ख्‍वब क्‍यूत्‍देबे, सकस् रब, मूस्‍कील क्‍यूप्‍प, आपद्-विपद् पर्‌ती रब, 
2CO.6.5	ठरीकब, झ्‍यालखानाने पर्‌तीकब, हुलदङ्‍गाने पर्‌तीकब, सोरो छेम्‍प्रे चेपर्‌तीब, ङ्यूम अम्‍प्रे क्‍यूप्‍प, तक्‍प क्‍यूप्‍प, 
2CO.6.6	चैये दोष त्‍वब क्‍यूप्‍प, ज्ञान‍ने, धेरेन् क्‍यूत्‍देबे टूङ्ब, दयाने, पवित्र आत्‍माने, छल् त्‍वब प्रेमने, 
2CO.6.7	तम्दम्जे पोने, मेस्‍ये परमेश्‍वरजे शक्तिने, स्‍येत्‍ते मेस्ये योन्‍देयोर्‌ धार्मिकताजे लास्‍यायू टेल्देबे, 
2CO.6.8	ङीदे गेसेन् प्रेप्‍प मेस्‍ये गेसेन् अम्‍प्रे क्‍यूप्‍प, न पूप्‍प मेस्‍ये न-मीन् चील्‍लीब। ङीने ठग्‍देबयूप्र मन्‍क्‍य, तर ङी तम्दम् ख्यङ्। 
2CO.6.9	कोइदे ङीने अन्‍स्‍येप्र क्‍यूल्‍लीने कूम मीयूदेने स्‍ये ख्यङ्। सीब मेल्‍नप्र क्‍यून्‍नूलीने ङी सोम्‍बो क्‍यून्‍न ख्यङ्, ङी सजाइ प्रेन्‍नूलीने च्‍योक्-अन्‍सेक्‍क ख्यङ्। 
2CO.6.10	झेचेर्‌ रली, येतार्‌ने सेम् सूग्‍न ख्यङ्। दूख्‍प्रे क्‍यूल्‍लीने कूम मीयूने फ्‍योबो चीम्‍मे ख्यङ्। ङीप्रे चैये त्‍वप्र क्‍यूल्‍लीने, ङीप्रे साप्‍ता थोकने ख्यङ्।
2CO.6.11	कोरिन्‍थीयू, ङीदे सेम्ने चै पोये अन्‌-येल्‍लाबे नमयूने येक ख्यङ्, नमयूजे लागि ङीयूजे सेम् होङ् ख्यङ्। 
2CO.6.12	ङीदे नमयूने कूम माया चीन्‍नूली नमयूदे ङीने छीत्‍या माया चीन्‍न ख्यङ्। 
2CO.6.13	जेम्‍से ङ नमयूने रङ्से च-चीमीयूनेप्र यीय, नमयूदेये रङ्से सेम्‍देमेस्‍येने ङीने माया ची।
2CO.6.14	ख्रीष्‍टने विश्‍वास अन्‍चेबयूप्रे नमयू जूवात्‍याने अन्‍नर्‌दीलाची। धर्म चेब मेस्ये धर्म अन्‍चेब नेत्‍याने मील्‍ले खूइया?, या मून्‍दूङ्प्रे ओथ्याङ् नेत्‍याने प्रे क्‍यूर खूइया? 
2CO.6.15	ख्रीष्‍टजे मेस्ये शैतानजे पो मील्‍ले खूइया?, या ख्रीष्‍टने विश्‍वास चेबयूप्रे अन्‍चेबयूजे पो मील्‍ले खूइया स्व? 
2CO.6.16	मूर्तियूप्रे परमेश्‍वरजे मन्दिरजे चे मतलब? चेनेयलो ङीन ब सोम्‍बो ख्‍यब परमेश्‍वरजे मन्दिर ख्यङ्। परमेश्‍वरदे येरे य ख्यङ्:-
2CO.6.16	“ङ थमयूप्रे टूङ्‍क्य, मेस्‍ये थमयूजे अन्द्रने ती-छो प्रीय,
2CO.6.16	होरदे ङ थमयूजे परमेश्‍वर क्‍यूक्‍क्‍य, मेस्‍ये थमयू ङैजे मीयू क्‍यूक्‍क्‍य।”
2CO.7.1	येरेक्‍यूत्‍देबे ङैजे छेब ख्योन्‌यू, ङीनदे अम्‍ब कबुलयू प्रेत्‍देबे ङीनजे ङ्व प्रे आत्‍माने अन्‍ज्‍य चेब साप्‍ता थर्‌जे सेयू चैये अन्‍चील्‍लाबे रङ्सेने शूद्ध चीदे, मेस्‍ये परमेश्‍वरजे डर येत्देबे पूरा रुप्दे पवित्र क्‍यूप्‍पे।
2CO.7.2	नमयूजे सेम्‍ने ङीजे लागि ने-पीनो। ङीदे सूनेये अन्‍ज्‍य अन्चीक्‍क। ङीदे सूनेये अन्‍ज्‍य लम्ने अन्‍स्‍योल्‍गी। ङीदे लूच्‍च क्‍यम्‍देबे सूमीजेये फाइदा अन्‍कीन्। 
2CO.7.3	नमयूजे गल्ती ख्यङ् यदेबे तनने ङैदे अम्‍ब य दी, चेनेयलो ङैदे मालाङ्ने येक ख्यङ्, ङीजे सेम्‍ने नमयूजे लागि अन्‍छ्वासेमे ने ख्यङ्, यी नमयूप्रे-प्रे सीबनेये मेस्‍ये जीया चनेये ङी तयार ख्यङ्। 
2CO.7.4	ङैदे नमयू फ्‍याने सोरो भर्‌परते ख्यङ्। नमयूदे चीत्‍देबे ङ केन् त्‍वे प्रेख्यङ्। नमयूदे ङैजे सेम्‍ने कूम सान्त्वना पीन ख्यङ्। ङीदे कूम सकस्यू प्रेप्‍प ङैजे सेम् सोरो सूग ख्यङ्।
2CO.7.6	तर सेम् अन्सूग क्‍यून्‍नबयूजे सेम्‍ने परमेश्‍वरदे बोङ् पीन्‍क्‍य, तीतस ङी ट्‌याने फ्‍योरब परमेश्‍वरदे ङीजे सेम्ने बोङ् पीन्‍दे, 
2CO.7.7	मेस्‍ये तितस फ्‍योरदेत्‍या दी, तर नमयूदे ङूजे सेम्‍ने पीनब सान्त्वनादेये ङैजे सेम्‍दे सान्त्वना प्रे ख्‍य। नमयूदे ङैने सोरो तूतीङ्‍रेनब पो, ङैजे लागि सोरो सूर्‌त चीन्‍नब मेस्‍ये सोरो कूम चीन्‍ता चीन्‍नब पोये ङूदे ङीने स्‍योत्‍दे, होरेक्‍यूत्‍देबे ङैजे सेम् सोरो थेप् सूग्‍दे।
2CO.7.8	ङैदे चङ्बेब चिट्ठीदे नमयूजे सेम् नसे पीन्‍ल्‍लीने, अम्‍ब पोने ङ पश्चात्ताप अन्‍ची, तर मालङ्ब ङैने पश्चात्ताप लादीन ख्‍य। हम्‍ब चिट्ठीदे नमयूने खात्‍यात्‍या यलीने सेम् नसे पीन्‍दे यब पो ङैदे था प्रेत्‍दे। 
2CO.7.9	नमयूजे सेम् नसे पीन्‍दे यदेबे ङैजे सेम् सूग दी, तर नमयूजे नेकब सेम्‍दे नमयूने पश्‍चात्ताप चीस्‍से पीन्‍दे यदेबे सूग ख्यङ्, चेनेयलो परमेश्‍वरजे इच्छा अनुसार सेम् नब पो नमयूदे था प्रेत्‍दे, होरेक्‍यूत्‍देबे ङीजे तर्फदे नमयूने चैये नोक्सान अन्‍क्‍यूर्‌। 
2CO.7.10	चेनेयलो परमेश्‍वरजे इच्छा अनुसार सेम् नब पोदे मुक्ति प्रेजे लागि पश्‍चात्तापजे सेम् पीन्‍क्‍य, अम्‍ब पोने पश्‍चात्ताप चीन्‍न अम्‍पर्‌ती, तर संसारजे इच्छा अनुसार सेम् नब पोदे सीब पर्‌ते चीक्क्य। 
2CO.7.11	चेलाबे ङ्यीन्, अम्‍ब परमेश्‍वरजे इच्‍छा अनुसार सेम् नब पोदे नमयूने सोरो कूम आँट पीम्‍मे ख्यङ्: नमयू रङ्सेने चैये दोषत्‍वब क्‍यूरने सोरो आँट चीन्‍नब, सोरो छी चीन्‍नब, सोरो फैनब, सोरो क्‍यूफैप्र क्‍यून्‍नब, सोरो चेनब सेम्, सोरो न्याय क्‍यूस्‍स्‍य यब केन् इच्छा ख्यङ्। नमयूदे साप्‍ता पोने दोषत्‍वब ख्यङ् यदेबे गवाही पीन्‍दे। 
2CO.7.12	येरेक्‍यूत्‍देबे ङैदे अम्‍ब चिट्ठी अन्-न्‍याय चेब मीजे कारणदे लिख्दे दी, मेस्‍ये अन्-न्यायने पर्‌तीनब मीदे चीत्‍देबेये दी, तर परमेश्‍वरजे खूम्‍ने नमयूदे ङीने कोला माया चीन्‍न टोङ्, यब पो नमयूदे था प्रेस्‍स्‍य यदेबे ख्यङ्। 
2CO.7.13	येरेक्‍यूत्‍देबे ङीदे सान्त्वना प्रे-ख्यङ्,
2CO.7.13	ङी रङ्से सेम्दे प्रेब बोङ्देत्‍यामे दी, तीतसजे सेम् सूग्‍ब ङी थेप् तङ्दे, चेनेयलो नमयूदे चीत्‍देबे ङूजे सेम् सोरो सूगप्रे ख्यङ्। 
2CO.7.14	चेनेयलो नमयूजे पो स्‍योत्‍देबे तीतसजे खूम्‍ने ङ केन् त्‍वोक्‍कलीने, हम्‍ब पोने नमयूदे चीत्‍देबे ङ त्‍वा अम्‍पर्‌ती। तर ङीयूदे नमयूने यब साप्‍ता पो केर्‌बे तम्दम् ख्‍य, होर्‌बेने तीतसजे खूम्‍ने ङीदे केन् त्‍वेब पोये तम्दम् ठर्‌तीक ख्यङ्। 
2CO.7.15	नमयू क्‍वादेने ङूजे पो मन्‍देब मेस्‍ये नमयू फदे स्‍यलूतूतू फ्रीक्‍दे ङूने स्वागत चेब पो ह्‍वे चीप्‍प ङूजे सेम् नङ्दे मेस्‍येने नमयूने सोरो माया चे ख्यङ्। 
2CO.7.16	ङैजे सेम् सोरो सूग ख्यङ्, चेनेयलो ङ नमयू फ्‍याने पूरा भर् चे खूइय।
2CO.8.2	सोरो फत्‍या सकस्यू प्रेन्‍नूलीने बेस्‍से सेम् सूग्‍दे मेस्‍ये सोरोने फत्‍या दूख्प्रे क्‍यूल्‍लीने दान कूम पीनने थमयूजे सेम् सोरो यङ्दे। 
2CO.8.3	चेनेयलो थमयू रङ्सेदे पीन ख्‍व अनुसार मेस्‍ये पीन-ख्‍व यली थेप्‍ये रङ्सेजे इच्छा अनुसार पीन्‍दे यब पोजे गवाही ङ पीन्‍क्‍य। 
2CO.8.4	थमयूदे परमेश्‍वरजे पवित्र मीयूने तोङ्मेब मौका प्रेदे यदेबे ङीयूने सोरो बिन्ती चीत्‍दे। 
2CO.8.5	ङीदे सेम् टनेये अम्‍मन्‍नब काम थमयूदे चीत्‍दे, पात्‍ता खूम् थमयूदे रङ्से जीया परमप्रभुने पीन्‍दे मेस्‍ये परमेश्‍वरजे इच्‍छा अनुसार ङीयूने पीन्‍दे। 
2CO.8.6	येरेक्‍यूत्‍देबे खूम्मेस्‍येने तीतसदे नमयूने दान पीनने आँट पीन ख्य, मेस्ये चूजो नमयू ट्‍याने रदेबे हम्ब दान पीनब काम पूरा चीस्स्य यदेबे ङीदे ङूने बिन्ती चीत्दे। 
2CO.8.7	तर नमयू विश्‍वासने, शिक्षा पीनब कामने, ज्ञान‍ने, साप्‍ता काम फरब जङ्‍कर्‌ने, मेस्‍ये ङीने चेब प्रेमने होरदे साप्‍ताकूरूने केरे सोरो ज्‍य क्‍यूप्‍पीन ख्यङ्, होरप्रने अम्‍ब दान पीनब कामनेये नमयू थेप् पीनब क्‍यूप्‍पीनूस्‍य यदेबे ङी सेम् चीन्‍न ख्यङ्।
2CO.8.8	ङैदे अम्‍ब आज्ञा पीन दी, तर सूजो मीयूप्रे नमयूजे जोस् कर्‌देबे लेप्प नमयूजे प्रेमये तम्दम् ख्यङ् यदेबे प्रमाण पीनने ङैदे अम्‍ब य ख्यङ्। 
2CO.8.9	चेनेयलो ङीनजे प्रभु येशू ख्रीष्‍टजे अनुग्रह नमयूदे स्‍ये ख्यङ्, ङू फ्योबो ख्यङ्लीने नमयूजे लागि दूख्‍प्रे क्‍यूत्‍दे, होरदे ङू दूख्‍प्रे क्‍यूरब काम‍दे नमयू फ्‍योबो क्‍यूर खूस्‍स्‍य।
2CO.8.10	अम्‍ब पोने ङैजे मोतो येर ख्यङ्- वर्षत्‍या खूम् दान पीनब काम नमयूदे सुरुत्‍यामे चे दी, तर हम्‍ब काम चेब सोरो सेम्‍ये चीन्‍न ख्‍य, जेम्‍से हम्‍ब काम पूरा चील्‍लो नमयूने सोरो ज्‍य क्‍यूक्‍क्‍य। 
2CO.8.11	हम्‍ब काम चेब करप्र जोस् नमयूने ख्‍य हम्‍ब अनुसार रङ्सेदे पीन ख्‍वब पीन्‍देबे अम्‍ब कामने पूरा ची। 
2CO.8.12	चेनेयलो पीन्‍तीङ्‍रब सेम् ख्यङ्लो, नेप्रे ख्‍य अनुसार पीनब दान‍ने प्रभुदे ज्‍य मन्‍दीय, तर नेप्रे त्‍व अनुसार दी।
2CO.8.13	नमयूने क्‍वी ले केल्‍देबे सूजोयूने क्‍वी यङ क्‍यूस्‍स्‍य यब ङैजे सेम् त्‍वो। 
2CO.8.14	तर बरेबर्‌ क्‍यूरजे लागि अम्‍ब दीनीजे सेमेने नमयूप्रे कूम म्‍यूर्‌नबदे थमयूजे हर्‌जो टर्‌तीस्‍य, मेस्‍ये थमयूजे कूम म्‍यूर्‌नबदे नमयूजे हर्‌जो पूरा चीम्‍मीस्‍य। येर्‌बे क्‍वाप्रेने बरेबर्‌ क्‍यूस्‍स्‍य, 
2CO.8.15	धर्मशास्त्रने येरे लिख्दीये ख्यङ्, “कूम फूङ् प्‍वेयूप्रे कूम लमये अन्‍ड, मेस्‍ये छीत्‍या फूङ् प्‍वेयूने हर्‌जोये अन्‍क्‍यूर्‌।”
2CO.8.16	ङैजे सेम्ने नमयूजे लागि कर सूर्‌त ख्‍य होरप्र सूर्‌त परमेश्‍वरदे तीतसजे सेम्ने येम्‍मे ख्यङ्, होरेक्‍यूत्‍देबे ङ परमेश्‍वरने धन्‍यवाद पीन्‍क्‍य। 
2CO.8.17	चेनेयलो ङैजे पो ङ्यीन्‍देबेत्‍यामे दी, तर ङूजे रङ्से इच्‍छा अनुसार सोरो जोसीलो क्‍यूत्‍देबे नमयू ट्‌याने रेन ख्यङ्। 
2CO.8.18	होरदे मण्‍डलीयूजे अन्द्रने सूगब खबर स्‍य्‍वेने सोरो न मीन् ख्‍यब च्‍योन् त्‍या ङीदे तीतसप्रे कूल्‍बीन ख्यङ्। 
2CO.8.19	होरदे हन्‍छूत्‍यात्‍या दी, तर प्रभुजे महिमाजे लागि मेस्‍ये ङीजे सेम् ज्‍य ख्यङ् यदेबे तनने, ङीदे दान फूङ् पून्‍नब काम‍ने ङीप्रे प्रजे लागि मण्‍डलीदे ङूने सेल्‍दे। 
2CO.8.20	सेम् सोरो यङ्लाबे पीनब दान ङीदे चील्‍लीब सूदेये अम्‍बजे लागि दोष अन्‍लैदीस्‍य मन ख्यङ्। 
2CO.8.21	चेनेयलो ङी प्रभुजे खूम्‍नेत्‍या दी, तर मीयूजे खूम्‍नेये च-ज्‍य तङ्क्‍य हम्‍ब फरब सेम् चीक्‍क्‍य।
2CO.8.22	थमयूप्रे ङीनजे सूजो च्‍योन्‍नेये कूल्‍बीन ख्यङ्, ङीदे कूम फे ङूजे कामयू लेप्‍प कूम पोयूने जोसीलो क्‍यूरब तङ्दे। ङूदे नमयू फ्‍याने सोरो भर्‍चीन्‍न ख्यङ् होरेक्‍यूत्‍देबे ङू सोरो थेप् जोसीलो क्‍यूर ख्यङ्। 
2CO.8.23	तीतसजे पो ये-यलो, ङू नमयूजे सेवाने ङैप्रे-प्रे काम फरब ख्‍योन् ख्यङ्, मेस्‍ये सूजो च्योन्‌यू ब ख्रीष्‍टने महिमा पीनजे लागि मण्‍डलीदे कूल्‍बेब दूतयू ख्यङ्। 
2CO.8.24	नमयूदे चेब प्रेम होर्‌दे नमयूजे बारेने ङी चेने केन् त्‍वे टोङ् यब पोजे प्रमाण मण्‍डलीयूजे खूम्ने मी क्वानेने पीन्।
2CO.9.1	परमेश्‍वरजे पवित्र मीयूजे लागि पीनब भेटीजे पो ङैदे नमयूने लिख्दीन अम्‍पर्‌ती। 
2CO.9.2	चेनेयलो पीनजे लागि नमयू जोसीलो क्‍यून्‍नब पो ङैने था ख्यङ्। वर्षत्‍या खूम्मेस्‍ये अखैयाने ख्‍यबयूदे पीनने छ्‌योन्‍न ख्यङ् यदेबे ङैदे नमयूजे पो माकेडोनियाजे मीयू खूम्‍ने केन् त्‍वोत्‍देबे य ख्‍य, नमयूजे पीन्‍तीङ्‍रेनब जोस्‍दे थमयू नङ्ने कूम मीयूने पीनजे लागि जोसीलो चीम्‍मे ख्यङ्। 
2CO.9.3	तर अम्‍ब पोने नमयूजे लागि ङी सीत्‍तीने केन् त्‍वोन्‍न त्‍यामे अन्क्यूस्स्य, मेस्‍ये ङैदे य अनुसार नमयू पीनने छ्‌योन्‍न खूस्‍य यदेबे ङैदे च्योन्‌यू कूल्‍बीन ख्यङ्। 
2CO.9.4	कादेये माकेडोनियाजे कोइ मीयू ङैप्रे रब, पीनजे लागि नमयू तयार त्‍व तङ्देयलो ङी त्‍वा पर्‌तेत्‍या क्‍यूक्‍क्‍य, मेस्‍ये नमयूनेये त्‍वा पर्‌तेत्‍या क्‍यूक्‍क्‍य, चेनेयलो ङीदे नमयू फ्‍याने सोरो कूम भर्‌चे ख्‍य। 
2CO.9.5	येरेक्‍यूत्‍देबे नमयूदे चेब कबुल अनुसारजे भेटी ङ फ्‍योर यली खूम्ने फूङ् प्‍वेजे लागि नमयू ट्‌याने ङैदे च्योन्‌यू कूल्‍बेने ज्‍य थेको। होरदे अम्‍ब भेटी मीजे कर-कापदे पीन दी, तर सेम् नङ्देमेस्‍येने सूग्‍देबे पीनब भेटीप्र क्‍यूस्‍स्‍य।
2CO.9.6	तर ङैदे यमेब पो अम्‍ब ख्यङ्, सूदे छीत्‍या लू थर्‌क्‍य हम्‍बदे छीत्‍या बली तोल्‍क्‍य, मेस्‍ये सूदे कूम लू थर्‌क्‍य हम्‍बदे कूम बली तोल्‍क्‍य। 
2CO.9.7	मीयू क्‍वादेने रङ्से सेम्दे कोला पीन्‍तीङ्‍रीय हन्‍छ्वाने पीन्‍स्‍य, सेम्दे पीन्‍तीङ् अन्‍रलो मीजे कर-कापने पीन दी, चेनेयलो सूग्देबे पीनबने परमेश्‍वरदे प्रेम चीक्‍क्‍य। 
2CO.9.8	परमेश्‍वरदे नमयूने थर्‌-थर्‌जे असीयू बेस्‍से कूम पीन खूइय, येरेक्‍यूत्‍देबे येतार्‌ने नमयूप्रे थर्‌-थर्‌जे सेयू बेस्‍से कूम क्‍यूस्‍स्‍य, मेस्‍ये सोरो ज्‍य थर्‌-थर्‌जे कामयूजे लागि नमयूदे बेस्‍से कूम पीन खूस्‍य। 
2CO.9.9	धर्मशास्त्रने येरे लिख्दीये ख्यङ्:
2CO.9.9	“ङूदे लू थर्‌क्‍य, मेस्‍ये दूख्‍प्रेबयूने सेम् यङ्लाबे पीन्‍क्‍य, ङूजे अम्‍ब पीनब काम येतार्‌ने क्‍यून्‍नीय।”
2CO.9.11	नमयूजे सेम् यङ्से क्‍यूत्‍देबे पीनजे लागि साप्‍ता थोकयू पीन्‍देबे परमेश्‍वरदे नमयूने फ्‍योबो चीम्‍मीय, हम्‍ब नमयूजे सेम् यङ क्‍यूत्‍देबे पीनब दान ङीदे पीम्‍ब परमेश्‍वरने थमयूदे धन्‍यवाद पीन्‍क्‍य।
2CO.9.12	अम्‍ब दान पीनब कामदे परमेश्‍वरजे पवित्र मीयूजे हर्‌जो टर्‌तीय। हन्‍छ्वात्‍यामे दी, तर परमेश्‍वरने सोरो कूम धन्‍यवाद पीनब सेम्ये क्‍यूक्‍क्‍य। 
2CO.9.13	नमयूदे ख्रीष्‍टजे सूगब खबरने मन्‍दीदे मेस्‍ये सेम् यङ्से क्‍यूत्‍देबे यरूशलेमजे पवित्र मीयूने मेस्‍ये सूजो नेजे विश्‍वासीयूने दान पीन्देबे नमयूदे आज्ञा मन्‍दे ख्यङ् यब पोजे प्रमाण पीन्‍दे, अम्‍बदे परमेश्‍वरजे महिमा क्‍यूक्‍क्‍य। 
2CO.9.14	परमेश्‍वरजे सोरो कूम अनुग्रह नमयूदे प्रेत्‍दे, होरेक्‍यूत्‍देबे थमयूदे नमयूने सोरो कूम माया चे‍ ख्यङ्, मेस्‍ये नमयूजे लागि प्रार्थना चे ख्यङ्। 
2CO.9.15	बयानने चे अङ्‍ख्वब परमेश्‍वरजे बरजे लागि परमेश्‍वरने धन्‍यवाद क्यूस्स्य।
2CO.10.1	ङ पावल, नमयूजे खूम्‍ने क्‍यूप्‍प सोरो चीद क्‍यूक्‍क्‍य, तर चीन्‍तङ् क्‍यूप्‍प नमयूजे लागि सेम्ने आँट रीय। ख्रीष्‍टने ख्‍यब चीद क्‍यूरब मेस्‍ये ङ्येमब सेम्दे ङ नमयूने बिन्‍ती चीक्‍क्‍य। 
2CO.10.2	ङीयू संसारजे तर्‌तीप्दे काम चीक्‍क्य यदेबे शङ्का चेबयू नमयूजे अन्द्रने ख्यङ्। ङ नमयू ट्‍याने रब होरयूने फ्राचे अम्‍पर्‌तीस्‍य यदेबे ङ नमयूने बिन्‍ती चीक्‍क्‍य। 
2CO.10.3	तम्दम्ने ङी अम्‍ब संसारने जीया चेन ख्यङ्, होरेक्‍यूल्‍लीने संसारजे मीयूदेप्र ङी च्‍य-जीङ अन्‍ची। 
2CO.10.4	चेनेयलो ङीनदे चील्‍लेब लास्‍यायू अम्‍ब संसारजेप्र दी, तर दुष्‍टदे बोल्यो चीत्‍देबे थ्‍यायेब पङ्‍रीयू हूल्बे ख्‍वब परमेश्‍वरजे शक्ति ङीनने ख्यङ्। 
2CO.10.5	परमेश्‍वरजे ज्ञानजे विरुद्ध लङब च्‍य-फा क्‍यूस्‍से पीनब, मेस्‍ये त्वोत्देबे बाधा पीनब साप्‍ता पोयूने ङी नाश चीक्‍क्‍य, मेस्‍ये साप्‍ता थर्‌जे विचारयूने ख्रीष्‍टजे आज्ञा मन्‍दीस्ये पीनजे लागि काबूने रेक्‍क्य। 
2CO.10.6	कन्छ्वाब नमयूदे पूरा आज्ञा मन्‍देब क्‍यूक्‍क्‍य हन्‍छ्वाब आज्ञा अम्‍मन्‍देबयूने सजाइ पीनने ङी तयार क्‍यूक्‍क्‍य।
2CO.10.7	नमयूदे म्‍याजे खूम्‍ने ख्‍यब सेयूने ले। कादेये कोइ मीदे रङ्सेब ख्रीष्‍टजे ख्यङ्, यदेबे पक्‍क चीक्‍क्‍य यलो, ङीये ङूप्रने ख्रीष्‍टजे ख्यङ् यदेबे स्येस्‍य। 
2CO.10.8	कादेये ङीदे प्रेब हकजे पोने ङैदे थेप् केन् त्‍वोल्‍लीने ङ अन्‍त्‍वा, चेनेयलो नमयूने नोङ्बेने दी, तर नमयूने ज्‍य चेने प्रभुदे ङीने अम्‍ब हक पीन ख्यङ्। 
2CO.10.9	ङैदे नमयूने लला-फला चेने अम्‍ब चिट्ठी लिख्दे ख्यङ् अम्‍मन्‍लाची। 
2CO.10.10	चेनेयलो कोइदे य ख्यङ्, “ङूदे लिख्देब चिट्ठीजे पोयू सोरो भरपर्‌तेब मेस्‍ये मीजे सेम् छ्वेब क्‍यूक्‍क्‍य, तर ङू ङीनप्रे क्‍यूप्‍प ङू बोङ् त्वब क्यूक्‍क्य मेस्‍ये ङूदे क्‍यमब पोये चैकम्‍‍तेब क्‍यूक्‍क्‍य।” 
2CO.10.11	ङी होने फ्‍योर अम्‍प्रेल्‍ली चिट्ठीने चै पो लिख्दीये ख्यङ्, फ्‍योरबये हम्‍ब पोने चीक्‍क्‍य यदेबे होर मीयूदे कोस्‍य।
2CO.10.12	रङ्सेजे सार्‌या रङ्सेदेने चेब कोइ मीयूप्रे-प्रे ङी त्‍याप्र नेने येत्‍देबे रङ्सेने थमयूप्रे करने बोङ् अन्‍ची। तर थमयू रङ्सेदे रङ्सेने त्‍यादे त्‍याप्रे कर्‌देबे लेप्‍प थमयू बुद्धि त्‍वब तङ्क्‍य। 
2CO.10.13	ङी सेन् गोल्‍देबे थेप् केन् अन्‍त्‍वे, तर नमयू टूनब नेसेमे फ्‍योबने परमेश्‍वरदे चीदेब सेन् नङ्ने ङी टूनीय। 
2CO.10.14	नमयू ट्‌याने रने अन्‍रेकप्र ङी सोरो पो थेप् चीत्देबे अन्‍क्‍यम्, चेनेयलो ख्रीष्‍टजे सूगब खबर पात्‍ता खूम् नमयू ट्‌याने टेल्‍लेब ङी ख्यङ्। 
2CO.10.15	सूजो मीयूदे धम चीदेब कामने ङी चूम् कोल्देबे केन् अन्त्वे, तर नमयूजे विश्‍वास बोल्यो क्यूप्पब, नमयूजे अन्द्रने ङीदे चेपर्‌तेब कामयूये थेप्-थेप् क्‍यूप्‍पीय यदेबे ङीदे आशा चीन्‍न ख्यङ्, 
2CO.10.16	येरेने सूजो मीयूदे खूम्‍ने काम फर-जेङ्‍कब नेयूने ङी केन् अन्‍त्वोल्‍लाबे नमयू ख्‍यनेदे सूजो ती-छो नेयूने सूगब खबर स्‍योक्‍के खूस्‍य। 
2CO.10.17	धर्मशास्त्रदे यीय “केन् त्वेबदे परमप्रभु फ्‍याने केन् त्वोस्‍स्‍य। 
2CO.10.18	चेनेयलो रङ्सेजे सल्‍क रङ्सेदेने चेब मीजे गेसेन् क्यूस्से त्वो, तर प्रभुदे सल्‍क चेब मीजे गेसेन् क्यूक्‍क्य।
2CO.11.1	ङ तेतेत्या मूर्ख क्यूल्‍लीने नमयूदे सैदीमीय यदेबे आशा चीक्‍क्‍य; तर नमयूदे खूम्‍ने सैदीमीक ख्यङ्। 
2CO.11.2	परमेश्‍वर ट्‍यादे रब ठेनब सेम्दे नमयूप्रे ङ ठेन ख्यङ्। ङैदे नमयूने तीत्‍यात्‍या पतीजे पवित्र पीर्‌मप्र ख्रीष्‍टजे खूम्‍ने तनजे लागि नमयूने ख्रीष्‍टप्रे ङ्येन् चेने पो पक्‍क चीम्‍मे ख्यङ्। 
2CO.11.3	तर र्‌वेदे केरे लूच्‍च चीत्‍देबे हव्वाने छेल्‍लीपीदे, होरप्रने नमयूजे चैये छल् त्‍वब सेम् मेस्‍ये चोखो क्‍यूत्‍देबे ख्रीष्‍टने पूस्‍तेब ज्‍य सेम्‍नेये तीप्‍लीङ् छोप्‍लीङ् चीप्‍पीई च यदेबे ङ सोरो फैन ख्यङ्। 
2CO.11.4	चेनेयलो कादेये कोइ मी रदेबे ङीदे स्‍य्‍वेब येशूजे पो यली सूजो येशूजे पो स्‍योट्‍टली नमयूदे ङ्‍यीन टोङ् या नमयूदे प्रेब आत्मायली सूजो आत्माजे पो, होर्‌दे नमयूदे विश्‍वास चेब सूगब खबर यली सूजो सूगब खबरये ङ्‍यीन टोङ्। 
2CO.11.5	हम्‍ब पात्‍ता केन् मूल स्यूस्स्या ख्यङ् यब मीयू यली ङ चै पोनेये कमी-त्‍वो। 
2CO.11.6	ङ सोरो ज्‍य क्‍यम्‍से रब मी दी, तर ङैप्रे ज्ञान ख्यङ्। अम्‍ब पो ङीदे नमयूने साप्‍ता तर्‌तीप्‍दे चेला तम्‍मीक ख्यङ्।
2CO.11.7	नमयूनेब केन् चेने ङ रङ्से चीद क्‍यूस्‍स्ये पीन्‍देबे परमेश्‍वरजे सूगब खबर ङैदे नमयूने चैये अन्‍कीन्‍लाबे स्‍योप्‍प ङैदे पाप चीक्‍कया? 
2CO.11.8	नमयूजे सेवा चेने सूजो मण्‍डलीजे मीयूने नोर्‌ स्‍यदेबे ङैदे हम्‍ब मण्‍डलीजे मीयूने लूर्‌तीदे। 
2CO.11.9	मेस्‍ये कन्‍छ्वाब ङ नमयूप्रे ख्‍य हन्‍छ्वाब ङैने हर्‌जो क्‍यून्‍नूलीने ङैदे नमयू सूनेये चैये अन्‍स्‍य, चेनेयलो माकेडोनियादे रेकब च्योन्‌यूदे ङैजे हर्‌जोने पूरा चीम्‍मीदे। येरेक्‍यूत्‍देबे कम्ब तर्‌तीप्‍देये नमयूने ङ चैये अन्‍स्‍य मेस्‍ये ङ्येदेये स्‍यस्ये त्‍वो। 
2CO.11.10	ख्रीष्‍टने ख्‍यप्र तम्दम् ङैप्रे ख्यङ्, मेस्‍ये अम्‍ब ङैदे त्वेब पोने अखैयाजे नेयूने ख्‍यब सूमीदेये थून्‍दे अङ्‍खू। 
2CO.11.11	ङैदे चेने येरे य? ङैदे नमयूने प्रेम अन्‍ची यदेबे औ स्व? ङैदे नमयूने प्रेमचे ख्यङ् यब पो परमेश्‍वरदे स्‍ये ख्यङ्! 
2CO.11.12	ङैदे चै काम फर्‌न ख्यङ् हम्‍ब अन्‍क्‍यालाबे फर्‌नीय, चेनेयलो मूल स्यूस्स्या ख्यङ् यब मीयूदे चीन्‍नब काम ङीजे सर्‌ने ख्यङ् यदेबे त्वेब पोने भार्‌- चैबे खूस्‍य।
2CO.11.13	चेनेयलो होर मीयू लूच्‍च मूल स्यूस्स्या, मेस्‍ये छल् चेबयू ख्यङ्, मेस्‍ये ख्रीष्‍टजे मूल स्यूस्स्यायूप्र क्‍यूत्‍देबे प्रेनबयू ख्यङ्। 
2CO.11.14	मेस्‍ये अम्‍ब हार्‌मन्‍देब पो दी, चेनेयलो ओथ्याङ् स्वर्गदूतजेप्र रुप् शैतानदेये कीन खूइय। 
2CO.11.15	येरेक्‍यूत्‍देबे धर्म चे-सेम् ख्‍यब त्वोयूजे रुप्‍प्र हम्‍बजे त्वोयूदेये कीनब पो नौङ्ल्‍या दी, थमयूजे नाश थमयूदे चेब काम अनुसार क्‍यूक्‍क्‍य।
2CO.11.16	ङ फेरि यीय, सूमीदेये ङैने मूर्ख मी अम्‍मन्‍स्‍य। तर नमयूदे ङैने मूर्ख मी मन्‍क्‍य यलीने मूर्ख मीप्र मन्‍देबे ङैने ग्रहण ची, चेनेयलो ङैदेये छीत्‍या त्‍वे प्रेक्‍क्‍य। 
2CO.11.17	तम्दम्ने ङ येरे ल-तप्‍देब क्‍यमब पो परमेश्‍वरजे इच्‍छा अनुसार दी, तर मूर्खदेप्र ङ क्‍यम्‍न ख्यङ्। 
2CO.11.18	अम्‍ब संसारजे कूम मीयूदे केन् त्‍वोन्‍नप्रने ङैये होरप्रने केन् त्‍वोन्‍न ख्यङ्। 
2CO.11.19	मूर्ख मीयूने सूस्योलोने सैदीदेबे नमयू तामा बुद्धि ख्‍यब क्‍यूर्‌यो। 
2CO.11.20	चेनेयलो कोइ मीदे नमयूने त्वो-त्वोमप्र चील्‍लीने, यूयू पूत्‍देबे ङ्येप्कलीने, नमयूने लूर्‌तीकलीने, नमयू फ्‍याने हैकम् चील्‍लीलीने, नमयूजे ङूर्‌ने ठरीलीने नमयूदे अम्‍ब साप्‍ताने सैदीन टोङ्।
2CO.11.21	येर पोयू यने ङ सोरो त्‍वा ख्यङ्, चेनेयलो येर पोयू ङीदे सैदीन अङ्‍खू।
2CO.11.21	तर कोइमीदे चत्‍या पोने केन् त्‍वोक्‍क्‍य यलो, ङैये हम्‍ब पोयूने केन् त्‍वोक्‍क्‍य, मूर्ख मीदे क्‍यमप्रने ङ क्‍यम्‍न ख्यङ्। 
2CO.11.22	थमयू हिब्रू मी यीर? ङैये हिब्रू मी ख्यङ्। थमयू अब्राहामजे छगूम्-पूर्‌गूम् यीर? ङैये अब्राहामजे छगूम्-पूर्‌गूम् ख्यङ्। 
2CO.11.23	थमयू ख्रीष्‍टजे सेवा चेब मी औ? ङ हम्‍ब यली सोरो ज्‍य सेवा चेब मी ख्यङ्- सेम् नोङ्ये मीप्र ङ क्‍यम्‍न ख्यङ्। ङैदे कूम छेम्‍प्रे चीत्‍दे। कूमफे झ्यालखानने पर्‌तीदे। कूमफे कोर्रादे ठरीकदे। कूमफे कालजे ङूर्‌ने फ्योइदे। 
2CO.11.24	यहूदीयूजे लादे ङ-‍फेसेमेने सूम्‍च्‍यूदे गूफे ङ कोर्रादे ठरीकदे। 
2CO.11.25	ङ सोम्‍फे पीर्‌कदे ठरीदे। त्‍याफे लूङ्दे ठरीकदे। सोम्‍फे ङ टदेबे प्रेनूब क्यू जहाज नोङ्‍गी। ङैदे समुद्र फ्‍यानेने नोत्‍या मून्‍त्‍या चदे। 
2CO.11.26	ङ कूमफे लम् लादीदे प्रब क्यू-गन्‍दी बोङ्देबे स्‍योर्‌गीलो खदे, डाँकूयूजे लाने पर्‌तीदे, रङ्से यहूदी मीयूदे मस्‍ये यहूदीतेब मीयूदे ङैने सेमेदे, सहरने, मी अन्‍टोङब चनमन नेने, समुद्रने सोरो फत्‍या सकस् क्‍यूत्‍दे, लूच्‍च अत-अची च्योन्‌यूदे रेब सकस्ने पर्‌तीदे। 
2CO.11.27	ङैदे येरे छेम्‍प्रे चीत्‍दे मेस्‍ये सकस् भोक्‍तीदे, अन्-ङ्यूम्लाबे कोला मून् चदे, ठीले-ठीले मेस्‍ये क्‍यू फै-फै टूङ्दे, कूमफे चैये अन्‍चलाबे टूङ्दे, ड्वे रब कोला ह्‍वेअम्‍प्रे क्‍यूत्‍देबे सोरो खङ्दे। 
2CO.11.28	होरदे अन्‍छूत्‍या पो दी, तर मण्‍डलीयू क्‍वाजे सूर्‌त ङै फ्‍याने पर्‌ती रख्यङ्। 
2CO.11.29	कोइ कम्जोर क्‍यूक्‍देयलो, ङैये कम्जोर अन्क्‍यूर-या? कोइ पापने फस्तीपीदेयलो, ङैजे सेम् अन्‍ठ्व या?
2CO.11.30	कादेये ङैदे ल-तप पर्‌तीलीने, ङैजे बोङ् त्‍व तङब पोयूने ल तप्‍क्‍य। 
2CO.11.31	प्रभु येशूजे प-परमेश्‍वरने येतार्‌ने जै-जै क्‍यून्‍नूस्‍य। ङूदे ङ लूच्‍च अन्‍क्‍यम् यदेबे स्‍ये ख्यङ्। 
2CO.11.32	दमस्कसने अरि‍तस मूरुम्जे नङ्ने टूङ्देबे हक चील्‍लेब हाकिमदे ङ ङ्येबजे लागि दमस्कस सहरने सीन्त्रीयू खर्‌तीये ख्‍य। 
2CO.11.33	तर सहरजे पूङ्‍रीजे झ्‍याल त्यादे टासेने येत्‍देबे मो तल्‍पीदे, मेस्‍ये ङूदे ङ ङ्‍येबने अम्‍प्रे छ्‌योङ्ये प्रेत्दे।
2CO.12.1	अम्‍बदे चैये फाइदा अन्‍क्‍यूल्‍लीने ङ त्‍वोन्‍न पर्‌ते ख्यङ्। प्रभुदे पीन्‍देबे प्रेब दर्शनयू मेस्‍ये ङूदे तम्‍मेब नङ्सू पोयू ङैदे येन ख्यङ्। 
2CO.12.2	ख्रीष्‍टने विश्‍वास चेब मीत्‍याने ङैदे स्‍ये ख्यङ्, परमेश्‍वरदे हम्‍ब मीने चौध वर्षखूम् पात्‍ता फ्‍याब स्वर्गसेमे चूङ्देबे कूदीदे। ङू अम्‍ब ङ्वसजने कूदीदे या ङ्वने ते कूदीदे, हम्‍ब ङैदे अन्‍स्‍ये, परमेश्‍वरदेत्‍या स्‍ये ख्यङ्। 
2CO.12.3	होरदे फेरि ङ यीय, हम्‍ब मीने ङैदे स्‍ये ख्यङ्, हम्‍ब मी ङ्वसजने कूदीदे या ङ्वने ते कूदीदे, हम्‍ब ङैने था त्‍वो, अम्‍ब पो परमेश्‍वरदेत्‍या स्‍ये ख्यङ्। 
2CO.12.4	मेस्‍ये स्‍य्‍वेने अङ्ख्‍वब पोयू हैयाने ङूदे तदे, हम्‍ब पो मीजे ङूर्‌दे यये अन्क्यूर्। 
2CO.12.5	हम्‍ब मीजे पोयूने ङ केन् त्‍वोक्‍क्‍य, तर ङ रङ्सेजे कमजोर तङब पोयूने केन् त्‍वोक्‍क्‍य, सूजो पोयूने केन् अन्‍त्‍वे। 
2CO.12.6	कोदेये ङ केन् त्‍वेब सेम् चीक्‍क्‍य यलीने ङ मूर्ख मीप्र क्‍यूस्‍से त्‍वो, चेनेयलो ङैदे तम्दम् पो क्‍यम्‍नब क्‍यूक्‍क्‍य। तर मीयूदे तङब मेस्‍ये तब पोयूयली थेप् सूदेये ङैने केन् अम्‍मन्‍स्‍य यदेबे ङ केन् त्‍वेब पो कूम अन्‍चील्‍लाबे टून ख्यङ्।
2CO.12.7	तर परमेश्‍वरदे कूम नङ्सू पोयू ङैने तम्‍मीब ङ कूम केन् अन्‍त्‍वोस्स्‍य यदेबे ङैने सतनम् पीनने मेस्‍ये कूम केन् अन्‍त्‍वेब चेने शैतान्जे दूतत्‍या या च्‍वोत्‍या ङैजे ङ्वने येम्‍मीदे। 
2CO.12.8	हम्‍ब च्‍वो मल्‍बस्‍य यदेबे ङैदे प्रभुने सोम्‍फेसेमे बिन्ती चीत्‍दे। 
2CO.12.9	तर प्रभुदे ङैने यदे, “ङैजे अनुग्रह नैजे लागि सोरो कूम ख्यङ्, चेनेयलो न कमजोर क्‍यूप्‍प ङैजे बोङ्दे पूरा रुप्ने काम चीक्‍क्‍य।” येरेक्‍यूत्‍देबे ख्रीष्‍टजे शक्ति ङै फ्‍याने क्‍यूस्‍स्‍य यदेबे ङ कमजोर क्‍यून्‍नूली थेप् सूग्‍देबे केन् त्‍वोक्‍क्‍य। 
2CO.12.10	येरेक्‍यूत्‍देबे ख्रीष्‍टजे लागि बोङ् त्‍व क्‍यूप्‍प, मीयूदे न पूप्‍प, सकस्यू पर्‌तीब, सतनम्‌यूने पर्‌तीब, आपद्‍यूने पर्‌तीब ङ सूग्‍क्‍य। चेनेयलो कन्‍छ्वाब ङ बोङ् त्‍वब क्‍यूक्‍क्‍य, हन्‍छ्वाब ङ थेप् बोल्यो क्‍यूक्‍क्‍य।
2CO.12.11	मूर्ख मीदे प्रने ङैदे चीन्‍न ख्यङ्। नमयूदे ङैने येरे चेने कर चङ्दे। तम्दम्ने नमयूदे ङैजे सार्‌या चे पर्‌ते ख्‍य। चेनेयलो ङ चैत्‍याये दीलीने पात्‍ता केन् मूल स्यूस्स्यायू यली चैपोनेये कम् त्‍वो। 
2CO.12.12	तम्दम्जे मूल स्यूस्स्याने क्‍यूरब गुणयू पूरा धेरेन् क्‍यूत्‍देबे, च्‍यूनूयू, हार्‌मन्‍देत्‍या कामयू मेस्‍ये शक्तिजे कामयूने ङैदे नमयूजे अन्द्रने तम्‍मीक ख्‍य। 
2CO.12.13	सूजो मण्‍डलीयूने यली ङैदे नमयूने चै पोने अन्ज्य चीम्‍मीदे स्‍व? ङैने हर्‌जो पर्‌तीब ङैदे नमयूने अन्‍स्‍यब पोत्‍या ते, अम्‍ब पोने नमयूदे ङैने क्षमा चीम्‍मी।
2CO.12.14	जेम्‍से ङ नमयू ट्‌याने रने छ्‌योन्‍न ख्यङ्। येरे रब पोलो-सोम् क्‍यूक्‍क्‍य। ङैजे हर्‌जो टर्‌देजे लागि नमयूने छरङ् अम्‍पीन्, चेनेयलो नमयूप्रे ख्‍यब सेयू दी, तर ङैने नमयू चैदे ख्यङ्। चेनेयलो च-चीमीदे प-मजे लागि दी, तर प-मदे च-चीमीजे लागि रुप् पूत्‍देबे येक्‍क्‍य। 
2CO.12.15	ङ सोरो सूग्‍देबे नमयूजे लागि साप्‍ताने पीन्‍क्‍य, मेस्‍ये ङैजे जीयाये नमयूजे लागि पीन्‍क्‍य। कादेये ङैदे नमयूने कूम प्रेम चीत्‍दे यलो च नमयूदे ङैने छीत्‍या प्रेमचे औ? 
2CO.12.16	ङैजे हर्‌जो टर्‌तेजे लागि नमयूने छरङ् अम्‍पीन्, अम्‍ब ज्‍य पो ख्यङ्, तर ङ छट्‍टू क्‍यूत्‍देबे नमयूने फस्तीबे मन्‍न औं। 
2CO.12.17	ङैदे नमयू ट्‌याने कूल्‍बेब कोइ मीयूजे लादे नमयू फ्‍याने ङैदे फाइदा कीन्‍क औं? 
2CO.12.18	ङैदे नमयू ख्‍यनेने प्र यदेबे तीतसने बिन्‍ती चीत्‍दे, मेस्‍ये ङूप्रे च्‍योन्त्‍याने कूल्‍पीदे। च तीतसदे नमयू फ्‍याने चत्‍या फाइदा कीन्‍क औं? च ङी सेम् त्‍या क्‍यूत्‍देबे फर तेया? च ङीदे त्‍याप्र काम फर्‌देबे प्र तेया?
2CO.12.19	अन्‍छ्वासेमे नमयूजे खूम्‍ने ङी रङ्से जूक्‍तेने अम्‍ब पोयू येनब मन्‍न औं? छेब ख्योन्‌यू, परमेश्‍वरजे खूम्‍ने ख्रीष्‍टप्रे क्‍यूत्‍देबे ङी चै पो क्‍यम्‍न ख्यङ्, हम्‍ब पोयू क्‍वाने नमयू बल्यो चेजे लागि ख्यङ्। 
2CO.12.20	ङ नमयू ट्‌याने रब ङैदे सेम् चीन्‍नप्रने नमयू ज्‍य क्‍यून्‍नब अन्‍तूने, मेस्‍ये नमयूदे सेम् चीन्‍नप्र ङैये अन्‍तूने यदेबे ङ सोरो फैन ख्यङ्। होने च्‍य-फा, ठेन, छी, रङ्सेत्‍यामे लेब, फ्राचे, न प्‍वे, केन् त्‍वे मेस्‍ये गज्याङ् गूज्यूङ् क्‍यूक्‍की मन्‍न ख्यङ्। 
2CO.12.21	ङ फेरि होने रब, मालाङ् पाप चेब मेस्ये अशुद्ध काम, वेश्य काम चेब मेस्‍ये छाडा बनीयू क्‍याबेने पश्‍चात्ताप अन्‍चेब कूम मीयूजे लागि ङैदे शोक् चेपर्‌तीने। येर्‌बे ङैदे पूस्‍तीनब परमेश्‍वरदे नमयूजे खूम्‍ने ङैने चीद चीम्‍मीइ च यदेबे फैन ख्यङ्।
2CO.13.2	ङ ङ्‍हीफे पोलोने रदेबे नमयूप्रे क्‍यूप्‍प ङैदे बोङ्बे आर्‌तीयेप्रने, चूजो ङ नमयूप्रे अन्‍क्‍यूल्‍ली नमयूने बोङ्बे आर्‌तीय। ङ फेरि रब मालाङ् पाप चेबयू मेस्‍ये सूजो सूनेये होरेने फार्‌-अन्‍क्‍या। 
2CO.13.3	ख्रीष्‍ट ङैप्रे क्‍यूत्‍देबे क्‍यम ख्यङ् यब पोजे प्रमाण नमयूदे मे ख्यङ्। नमयूप्रे काम फरने ङू कमजोर त्वो, तर ङू नमयूजे अन्द्रने शक्तिशाली ख्यङ्। 
2CO.13.4	चेनेयलो ङूने बोङ् त्‍व क्‍यूप्‍प मीयूदे खील् ठोक्दीदे क्रूस‍ने पील्‍पीदे, तर परमेश्‍वरजे बोङ्दे ङू सोम्‍बो क्‍यूर ख्यङ्। येरप्रने ङी ङूप्रे क्‍यूप्‍प, ङूप्रने बोङ् त्‍व क्‍यूक्‍क्‍य, तर नमयूप्रे काम फर्‌ने ङी परमेश्‍वरजे बोङ् प्रेत्‍देबे ङूप्रेने जीया चैय।
2CO.13.5	नमयूजे विश्‍वास ख्यङ् यी त्‍वो यदेबे रङ्सेदे रङ्सेने चेला ले। येरे चेला लेप्‍प विश्‍वास ख्‍यब प्रेत्‍देयलो येशू ख्रीष्‍ट नमयूप्रे ख्यङ् यदेबे नमयूने था क्‍यूर पर्‌तीय! 
2CO.13.6	ङ आशा चीक्‍क्‍य, ङीयूब काम अन्लादेब अन्क्यूरे ख्यङ् यब पो नमयूदे था प्रेक्‍क्‍य। 
2CO.13.7	तर नमयूदे चैत्‍याये खराब अन्‍चीस्‍स्‍य यदेबे परमेश्‍वरने ङी प्रार्थना चीक्‍क्‍य। अम्‍ब ङी रङ्सेने ज्‍य तनजे लागि दी, तर मीयूदे ङी काम अन्‍लादेप्र तङ्लीने, नमयूदेब चैसे ज्‍य ख्यङ् हम्‍ब फरो। 
2CO.13.8	चेनेयलो ङी सत्यजे लागि त्‍यामे फर खूइय, तर सत्यजे विरुद्ध चीत्‍देबे चैये फर अङ्‍खू। 
2CO.13.9	चेनेयलो ङीदे चैये चे अङ्ख्‍व क्‍यूप्‍प, मेस्‍ये नमयूदेब चने यली चे ख्वब क्यूप्प, ङीजे सेम् सूग ख्यङ्। नमयूदे ज्‍य कामयू चीक्‍के खूस्‍य यदेबे ङी प्रार्थना चीक्‍क्‍य। 
2CO.13.10	येरेक्यूत्देबे नमयू ख्‍यनेदे ङ चीन्‍तङ् क्‍यूल्‍लीने अम्‍ब पोयू लिख्दीन ख्यङ्, ङ होने रब सूनेये अन्-ङेयम्‍लाबे प्रभुदे ङैने पीनब हक चील्‍ले अम्‍पर्‌तीस्‍य। अम्‍ब हक प्रभुदे नोङ्बेजे लागि दी, तर ज्‍य चेजे लागि पीन ख्यङ्।
2CO.13.11	अत-अची च्योन्‌यू, जेम्‍से अम्‍ब पोयू यदेबे लिख्‍देने बन्‍द चीक्‍क्‍य। सिद्ध क्यूरने बोङ् चीदो, ङैजे पो ङ्यीनो, त्‍या त्‍याप्रे थून्‍देबे टूङो, शान्तिने टूङो, मेस्‍ये प्रेम, शान्ति पीनब परमेश्‍वर नमयूप्रे क्‍यूक्‍क्‍य।
2CO.13.12	त्‍यादे त्‍याप्रे ख्रीष्‍टजे प्रेमदे नमस्‍कार ची। परमेश्वरजे पवित्र मीयूदे नमयूने नमस्कार येबे ख्यङ्।
2CO.13.13	नमयूने परमेश्‍वरजे पवित्र मीयू क्‍वादेने नमस्कार येबे ख्यङ्। 
2CO.13.14	प्रभु येशू ख्रीष्‍टजे अनुग्रह, परमेश्‍वरजे प्रेम, मेस्‍ये पवित्र आत्माजे सङ्गति नमयू क्‍वाप्रेने क्‍यून्‍नूस्‍य।
GAL.1.1	ङ पावल ख्रीष्‍टजे मूल स्यूस्स्या ख्यङ्, ङैने मीयू हुल‍दे या सूमीदेये कूल्‍बे दी, तर येशू ख्रीष्‍ट मेस्ये येशूने सीयेबदे फेरि सोम्‍बो चीम्‍मेब परमेश्‍वर पदे कूल्‍बे ख्यङ्, 
GAL.1.2	ङ मेस्‍ये ङैप्रे ख्‍यब अत च्योन्‌यू टक्कदेने, गलातीयाजे मण्डलीयूने नमस्‍कार य ख्यङ्:
GAL.1.3	प-परमेश्‍वर मेस्‍ये ङीनजे प्रभु येशू ख्रीष्‍टदे नमयूने अनुग्रह मेस्‍ये शान्ति पीन्‍स्‍य। 
GAL.1.4	ङीनजे प-परमेश्‍वर‌जे इच्छा अनुसार येशूदे दीनीजे अम्‍ब अन्‍ज्‍य जूक्‍ने ङीनने जूक्‍तीमेने ङीनजे पाप‍जे लागि रङ्सेने पीन्‍दे। 
GAL.1.5	येतार्‌ने परमेश्‍वर‌जे महिम क्‍यून्‍नूस्‍य। आमेन।
GAL.1.6	ङ हार्‌मन्‍दीन ख्यङ्, ख्रीष्‍टजे अनुग्रहने सूदे नमयूने कोदे हम्बने यीर्‌बी छ्‍योटोने क्यापीदेबे नमयू सूजो सूगब खबरतेले लादीन ख्यङ्। 
GAL.1.7	पक्‍क रूप्‍दे सूजो सूगब खबर त्‍वो, तर कोइ-कोइ येर ख्यङ्, थमयूदे ख्रीष्‍टजे सूगब खबरने बीयूङ् चेमे ख्यङ्। 
GAL.1.8	ङीनदे प्रचार चेब सूगब खबरने बीयूङ् चीत्‍देबे ङीनदे या स्वर्गदे रब दूतदे प्रचार चीत्‍दे यलीने हम्‍बदे श्राप प्रेस्‍स्‍य। 
GAL.1.9	ङीदे खूम्‍मेस्‍येने यप्रने ङ फेरि चूजोये यीय, नमयूदे कम्‍ब सूगब खबर ङ्‍यीन्‍दे मेस्‍ये मन्‍दीदे, हम्‍बने सूजो सूदेये नमयूने बीयूङ् प्रचार चीक्‍क्‍य यलो, हम्‍बदे श्राप प्रेस्‍स्‍य।
GAL.1.10	च ङ मीयूजे कृपा मेल ख्यङ्, यी परमेश्‍वर‌जे? या ङैदे मीयूने सूग्‍लाबे चे मेल्‍नऔ? कादेये ङैदे मीयूने सूग्‍लाबे चेब बोङ्त्‍या चीन्‍नूलो ङ ख्रीष्‍टजे त्वो अन्‍क्‍यूर ख्यङ्दे।
GAL.1.11	अत-अची च्योन्‌यू नमयूदे अम्‍ब स्‍येस्‍य यब ङ मन्‍न ख्यङ्, यी ङैदे स्‍य्‍वेब सूगब खबर मीजे सूगब खबर दी। 
GAL.1.12	चेनेयलो अम्‍ब कोइ मीदे पीन्‍देबे ङैदे प्रेब दी, ङैने अम्‍ब कोइदे लोम्‍मेबये दी, तर येशू ख्रीष्‍ट रङ्सेदेने ङैने अम्‍ब तम्‍मीदे मेस्‍ये ङैदे प्रेत्‍दे। 
GAL.1.13	यहूदी धर्म मन्‍दीब ङैजे खूम्‍जे जीयाजे बारेने नमयूदे तैक ख्यङ्, ङैदे परमेश्‍वर‌जे मण्डलीने केर्‌बे सोरो फत्‍या सतनम् चीत्‍दे, मेस्‍ये हम्‍बने नाश चेमे ख्‍य। 
GAL.1.14	ङीनजे फङ्ने, ङैजे दूवलोयू कूमने ङ्येलम छाइदेबे ङ यहूदी धर्मने खूम सर्‌दे ख्‍य, मेस्‍ये ङैजे मेमेजे छ्‌यप्‍ने सोरो कूम बोङ् चीत्‍देबे मन्‍दे ख्‍य। 
GAL.1.15	तर, ङ जन्मेदेयली खूम्‍ने परमेश्वरदे ङैने सेल्दे, मेस्‍ये रङ्से अनुग्रहदे ङैने कोदे, 
GAL.1.16	कन्‍छ्वाब यहूदी तेबयूजे अन्‍द्रने ङूजे प्रचार चेजे लागि रङ्से च ङैने तम्‍मेने ङू सूग्‍दे, हन्‍छ्वाब ङैदे सूमीप्रेये चै मोतोये अन्‍ची, 
GAL.1.17	ङ यली खूम् मूल स्यूस्स्या क्‍यूरबयू ट्‌याने मोतो चेने यरूशलेमने अङ्‍गीली, तर छाट्‍टे अरब देशने गीलीदे, होर्‌दे ङ्येदे दमस्‍कसने ल्‍वारदे।
GAL.1.19	तर ङैदे प्रभुजे च्‍योन् याकूबनेत्‍या तूदे सूजो मूल स्यूस्स्यायू सूनेये अन्‍तू। 
GAL.1.20	ङ नमयूने अम्‍ब पक्‍क ख्यङ् यदेबे परमेश्‍वर‌जे खूम्‍ने यीय, यी ङैदे च लिख्दीय हम्‍ब लूच्‍च दी। 
GAL.1.21	होर्‌दे ङ्येदे ङ सिरिया मेस्ये किलिकियाजे नेतेले गीलीदे। 
GAL.1.22	हन्‍छ्वासेमे यहूदियाने ख्‍यब ख्रीष्‍टजे मण्डलीयूदे ङैने अन्स्ये ख्‍य। 
GAL.1.23	थमयूदे अन्‍छूत्‍यात्‍या तैक ख्‍य, “खूम ङीनयूने सतनम् पीनब मीदे कम्‍ब विश्‍वासने ङूदे नाश चेमे ख्‍य, चूजो हम्‍ब विश्‍वासने ङूदे प्रचार चीन्‍न ख्यङ्।” 
GAL.1.24	परमेश्‍वरदे ङैने च चीम्‍मीदे हम्‍बजे लागि थमयूदे परमेश्‍वरजे महिमा चीत्‍दे।
GAL.2.2	परमेश्‍वरदे य-अनुसार ङ गीलीदे, मेस्‍ये ङैदे यहूदी तेबयूने प्रचार चेब हम्ब सूगब खबर थमयूजे खूम्‍ने स्‍योत्‍दे। तर ङैदे चैजे लागि यदेबे ग्येक ख्य या ग्येबीन ख्यङ् हम्‍ब थेन्‍ने अन्क्यूस्स्य यदेबे अगुवाप्र क्‍यूरबयूने आलाक्के ङैदे अम्‍ब पो स्‍योत्‍दे। 
GAL.2.3	तर ङैप्रे ख्‍यब तीतस ग्रीक मी क्‍यूल्‍लीने खतना चेपर्‌तीय यदेबे सूदेये कर् अन्‍चङ्। 
GAL.2.4	अम्‍ब खतनाजे पो लङ्दे, कोला लूच्‍च अत-च्योन्‌यू ङीन हुल नङ्ने नङ्सू क्‍योरदे चेनेयलो ख्रीष्‍टने क्‍यूत्‍देबे ङीनदे प्रेब स्‍वतन्‍त्रताजे च्‍यूव चीत्‍देबे ङीनने यहूदी नियमजे नङ्ने येमे ख्यङ्। 
GAL.2.5	सूगब खबरजे सत्य नमयूजे लागि सुरक्षित क्‍यूस्स्‍य यदेबे थमयूजे खूम्‍ने ङी खात्यात्‍याये अन्‍झूक्‍दी।
GAL.2.7	हम्बजे सट्‍टने परमेश्‍वरदे खतना चेबयूने सूगब खबर प्रचार चेब जिम्मा पत्रुसने पीनप्रने खतना अन्चेबयूने सूगब खबर प्रचार चेब जिम्मा ङैने पीन टूङ् यदेबे थमयूदे था प्रेत्‍दे। 
GAL.2.8	पत्रुसने मूल स्यूस्स्या चीम्‍मीदेबे खतना चेब मीयूजे अन्‍द्रने काम चीस्‍स्ये पीनप्रने परमेश्‍वरदे ङैनेये यहूदी तेब मीयूजे अन्‍द्रने काम चेजे लागि मूल स्यूस्स्या चीम्‍मीदे। 
GAL.2.9	याकूब, पत्रुस मेस्‍ये यूहन्‍ना मीयूब मण्डली थम्‍दीनब थमयूप्र ख्‍य, थमयूदे ङैफ्‍याने क्‍यूरब परमेश्‍वरजे अनुग्रह था प्रेङ्येदे ङैने मेस्‍ये बारनाबासने सङ्गतिजे केन् कामजे जिम्मा पीन्दे। ङीयूब यहूदी तेब मीयूट्‌याने प्रब मेस्‍ये थमयूब खतना चीक्‍कबयू ट्‌याने प्रब यदेबे थमयूदे पक्‍क चीत्‍दे। 
GAL.2.10	थमयूजे अम्‍ब इच्छात्‍या ख्‍य, दूक्प्रेबमीयूने ह्‍वे चीत्‍देबे तोङ्मे पर्‌दीय। होरप्र काम ङ सोरो चीतीङ् रख्‍य।
GAL.2.11	तर कन्‍छ्वाब पत्रुस एन्‍टिओखियाने रदे, हन्‍छ्वाब क्‍वादेने तङ्लाबे ङैदे ङूजे विरोध चीत्‍दे। चेनेयलो ङूजे गल्ती ख्‍य। 
GAL.2.12	याकूबदे कूल्‍बेब मीयू फ्‍योरयली खूम्‍ने ङूदे यहूदी तेब मीयूप्रेने टूङ्देबे च ख्‍य। तर कन्‍छ्वाब थमयू फ्‍योरदे हन्‍छ्वाब ङू यहूदी तेब मीयूप्रे आलाक् क्‍यूत्‍दे, चेनेयलो ङू खतना चीक्‍कब दलप्रे फ ख्‍य। 
GAL.2.13	सूजो लम ख्यब यहूदीयूदेये होरप्रने स्‍वाङ् तनब काम चीत्‍दे। अन्‍छ्वासेमे क्‍यूरीकी, थमयूजे स्‍वाङ् तङ्देबे बारनाबासजे सेम्ये ढल्-पल् क्यूरी।
GAL.2.14	तर कन्‍छ्वाब सूगब खबरजे सत्य पोने थमयू अम्‍प्रब ङैदे तङ्दे, हन्‍छ्वाब थमयू क्‍वाजे खूम्‍ने ङैदे पत्रुसने यदे, “न यहूदी क्‍यूत्‍देबेये यहूदीप्र अन्‍क्‍यूल्‍लाबे यहूदी तेब मीयूप्र क्‍यूत्‍देबे प्रीययलो, यहूदी तेब मीयूने यहूदीजे छ्‌यप् मन्‍दी यदेबे केर्‌बे कर् चङ् खूइय?”
GAL.2.15	ङीन जन्मीदीबने यहूदी ख्यङ्, मेस्‍ये यहूदी तेब मीप्र पापी दी, 
GAL.2.16	होरक्‍यूल्‍ली ङीनदे स्‍येख्यङ्, मोशाजे नियम मन्‍दीदेबे मी धर्मी ठर्‌तीस्ये त्‍वो, तर येशू ख्रीष्‍ट फ्‍याने विश्‍वास चेबत्‍या धर्मी ठर्‌तीय। येरेक्यूत्देबे ङीदे ख्रीष्‍ट येशूने विश्‍वास चीत्‍दे, येरे ङीन मोशाजे नियम मन्‍दीदेबे दी, तर ख्रीष्‍ट फ्‍याने चेब विश्‍वासदे धर्मी ठर्‌तीय, चेनेयलो मोशाजे नियम मन्‍दीदेबे सूये धर्मी अन्ठर्‌दी।
GAL.2.17	तर कादेये ख्रीष्‍टने धर्मी ठर्‌तेने बोङ् चीप्‍प ङीनदे पापने चीन्‍नब क्‍यूक्‍क्‍य यलो, ख्रीष्‍टदे पाप चीस्‍स्ये पीन्‍क्‍या स्व? अँह, पीन्‍स्ये त्‍वो। 
GAL.2.18	चेनेयलो रङ्सेदेने नोङ्बैब से ङैदे फेरि बन्‍दीय यलो, ङ रङ्सेदे रङ्सेने अपराधी ख्यङ् यदेबे प्रमाण पीन्क्य।
GAL.2.19	चेनेयलो परमेश्‍वर‌जे लागि ङ सोम्‍बो क्‍यूर खूस्‍य यदेबे मोशाजे नियम‍ने ङ सीये ख्यङ्। 
GAL.2.20	ङ ख्रीष्‍टप्रेने क्रूसने खील् ठोक्‍दीदेबे पीले ख्यङ्, जेम्‍सेमेस्‍ये सोम्‍बो क्‍यूरब ङ दी, तर ख्रीष्‍ट ङै नङ्ने सोम्‍बो क्‍यूत्‍देबे टून ख्यङ्। चूजो ङ कम्‍ब जीया ङ्वजे रूप्‍ने सोम्‍बो क्‍यून्‍न ख्यङ् हम्‍ब परमेश्‍वरजे च-फ्‍याने विश्‍वास चीत्‍देबे अम्ब जीया चैय, ङूदे ङैने प्रेम चीत्‍दे, मेस्‍ये ङैजे लागि रङ्सेजे प्राण पीन्‍दे। 
GAL.2.21	परमेश्‍वर‌जे अनुग्रहने ङ ह्‍यल चे अन्‍खू, चेनेयलो मोशाजे नियमदे धर्मी ठर्‌दे ख्‍व यलो ख्रीष्‍ट धन्‍ने सीइदे।
GAL.3.1	मूर्ख गलातीयू, नमयूने सूदे होम्‍कदे? नमयूजे म्‍यादे तङ्लाबेने येशू ख्रीष्‍ट क्रूसने खील् ठोक्‍दीदेबे पील्‍कब पो चेलाबे स्‍योदे ख्‍य। 
GAL.3.2	अन्‍छूत्‍या ङ नमयूने ल्‍वेस्ये मन ख्यङ्, नमयूदे मोशाजे नियम अनुसार काम चीत्‍देबे पवित्र आत्मा प्रेत्‍दे, यी तब वचनने विश्‍वास चीत्‍देबे प्रेत्‍दे? 
GAL.3.3	नमयू चेने येर मूर्ख क्‍यूर, परमेश्‍वरजे आत्मा अनुसार सुरु चीत्‍दे, तर दीनी रङ्से ङ्वजे बोङ्ने जेम्बेमे औ? 
GAL.3.4	अन्‍छ्वा छरङ् नमयूदे थेन्‍ने चीन्‍न औ? पक्‍कने अम्बजे चत्या अर्थ क्यूर पर्‌तीय। 
GAL.3.5	परमेश्‍वरदे नमयूने पवित्र आत्मा पीन्‍देबे नमयूजे अन्द्रने हार्‌मन्‍देब कामयू चीत्दे। च मोशाजे नियम अनुसार काम फर्‌कब या नमयूदे तब वचनने विश्‍वास चीक्‍कबदे ङूदे अम्ब चीम्‍मीक औ?
GAL.3.7	येरेक्‍यूत्‍देबे सू-सूदे परमेश्‍वरने विश्‍वास चीक्‍क्‍य थमयूने अब्राहामजे छगूम्-पूर्‌गूम् क्यूक्क्य यदेबे नमयूदे स्‍ये पर्‌तीय। 
GAL.3.8	यहूदी तेब मीयूदे परमेश्‍वरने विश्‍वास चीत्‍देबे परमेश्‍वर‌दे थमयूने धर्मी ठर्‌दीमीय यदेबे धर्मशास्‍त्रने खूम्‍मेस्‍येने लिख्दीये ख्‍य, होरेक्‍यूत्‍देबे अब्राहामने अम्‍ब सूगब खबर मीयूङ्ने येर्‌बे स्‍य्वेत्‍दे, “नेप्रे क्‍यूत्‍देबे साप्‍ता जातजे मीयूदे असी प्रेक्‍क्‍य।” 
GAL.3.9	अब्राहामदे परमेश्‍वरने विश्‍वास चीत्‍देबे असी प्रेप्रने परमेश्‍वरने विश्‍‍वास चेब मीयूदेये असी प्रेक्‍क्‍य।
GAL.3.11	परमेश्‍वर‌जे खूम्‍ने मोशाजे नियमदे सू मीनेये धर्मी अन्ठर्‌दी यब पो क्‍वादेने तङ ख्यङ्। चेनेयलो “धर्मी मीब परमेश्‍वरने विश्‍वास चीत्‍देने जीया चैय।” 
GAL.3.12	मोशाजे नियमब विश्‍वास फ्याने भर् अम्‍पर्‌ती, बरू “कम्‍ब मीदे मोशाजे नियम अनुसार काम चीक्‍क्‍य, हम्‍बदेने ङू जीया चैय। 
GAL.3.13	ङीनदे प्रे पर्‌देब श्राप ख्रीष्‍टदे प्‍लेत्‍दे मेस्‍ये मोशाजे नियम अनुसार प्रे पर्‌तेब श्रापदे ङीनने छूर्‌दीमीदे, चेनेयलो “तोङ्बोने पीलब क्‍वाने श्राप प्रेब क्‍यूक्‍क्‍य” यदेबे धर्मशास्‍त्रने लिख्दीये ख्यङ्। 
GAL.3.14	अब्राहामने पीनेब असी ख्रीष्‍ट येशूने क्‍यूत्‍देबे यहूदी तेब मीयूदे प्रेस्स्‍य, होर्‌दे परमेश्‍वरने विश्‍वास चीत्‍देबे कबुल चीतेब पवित्र आत्मा ङीनदे प्रेखूस्‍य यदेबे ङूदे ङीनने लू फादेबे छूर्‌तीमीदे।
GAL.3.15	अत-अची च्योन्‌यू, ङीनजे दिन-दिनजे जीयाने क्‍यून्‍नब नमूना त्‍या लेदे, त्‍याफे पक्‍क चीत्‍देबे लिख्दीयेब तमसूक सूदेये अन्‍ची यदेबे यअङ्‍खू, मेस्‍ये हम्‍बने चैत्‍याये अदल-बदल चे अङ्‍खू। 
GAL.3.16	अब्राहाम मेस्‍ये ङूजे छगूम्-पूर्‌गूम्‍ने कबुलयू पीने ख्‍य। धर्मशास्त्रदे “छगूम्-पूर्‌गूम्‍यूने” अन्-य, अम्‍बदे कूम मीयू यब अर्थ लादीय। तर धर्मशास्‍त्रदे “नैजे छगूम्-पूर्‌गूम्‍ने” यीय, अम्‍बदे मी तीत्‍या यब अर्थ लादीय, हम्‍ब ख्रीष्‍ट ख्यङ्। 
GAL.3.17	ङैदे यमेब अर्थ अम्‍ब ख्यङ्, यी सैस्यी सूम्‍च्‍यू वर्ष ङ्येदे रब मोशाजे नियमदे हम्‍बयली खूम परमेश्‍वर‌दे पक्‍क चीतेब कबुलने चस्‍ये त्वो, नत्रलो कबुल खारेज क्यूप्प ख्यङ्दे। 
GAL.3.18	परमेश्‍वरदे पीन्‍क्‍य यब हक मोशाजे नियम मन्‍दीदे प्रेक्‍क्‍य यलो हम्‍ब कबुलने दी। तर अम्‍ब परमेश्‍वर‌दे कबुल चीत्‍देबे अब्राहामने पीन्‍क ख्यङ्।
GAL.3.19	होरेयलो मोशाजे नियम चेने चैदे? कम्‍ब छगूम्-पूर्‌गूम्प्रे कबुल चे ख्‍य, ङू अन्-रदासेमे मीयूजे पाप‍ चेब बानीने नेने-येनने मोशाजे नियम थप्‍दीदे। होर्‌दे पो मील्‍लेब त्‍यादे स्वर्गदूतयूट्‍यादे मोशाजे नियम‍जे छ्‌यप् रेत्‍दे। 
GAL.3.20	पो मील्‍लेब मीजे लागि दल ङ्‍हीजे मी चैतीय, तर परमेश्‍वर‌ तीत्‍यात्‍या ख्यङ्।
GAL.3.21	होरेयलो मोशाजे नियम परमेश्‍वर‌जे कबुलयूजे विरुद्धने ख्‍य औ? अँह तेने-दी। कादेये जीया पीन ख्‍वब मोशाजे नियम पीन यलो, तम्दम्‍ने मोशाजे नियम‍देने मीयू धर्मी ठर्‌ते ख्यङ्दे।
GAL.3.22	तर येशू ख्रीष्‍टने विश्‍वास चेब मीयूजे विश्‍वासदेने कबुल चेब असी प्रेस्‍स्‍य यदेबे धर्मशास्‍त्रदे साप्‍ता कूरूने पाप‍जे खोने स्‍योप्‍ये ख्यङ्।
GAL.3.23	तर येशू ख्रीष्‍टने विश्‍वास चेयली खूम् ङीन मोशाजे नियम नङ्ने स्योप्ये ख्य, मेस्‍ये विश्‍वास अन्चीत्‍दासेमे ङीन मोशाजे नियम‍दे ख्याये ख्‍य। 
GAL.3.24	विश्‍वास चीत्‍देबे धर्मी ठर्‌दीस्‍य यदेबे ख्रीष्‍टसेमे स्‍योलब जिम्मा मोशाजे नियम‍ने पीने ख्य।
GAL.3.25	तर जेम्से येशू ख्रीष्‍टने विश्‍वास चेब क्‍यूत्‍देबे ङीन मोशाजे नियम‍जे नङ्ने टून अम्‍पर्‌दी।
GAL.3.26	चेनेयलो येशू ख्रीष्‍टने विश्‍वास चेब क्‍यूत्‍देबे नमयू क्‍वाने परमेश्‍वर‌जे छगूम्-पूर्‌गूम् क्‍यूर ख्यङ्। 
GAL.3.27	चेनेयलो नमयू नङ्ने सू-सूदे ख्रीष्‍टजे मीन्‍ने बप्‍तिस्मा कीन्‍दे, नमयू क्‍वाने ख्रीष्‍टप्रने क्‍यूर ख्यङ्। 
GAL.3.28	जेम्से यहूदी, ग्रीक, त्वो-त्वोम, स्वतन्त्र, पती मेस्‍ये मदी सूनेयली नमयू क्‍वाने ख्रीष्‍ट येशूने त्‍या क्‍यूर ख्यङ्। 
GAL.3.29	नमयू ख्रीष्‍टने त्‍या क्‍यूर ख्यङ्लो नमयू अब्राहामजे छगूम्-पूर्‌गूम् ख्यङ्, मेस्‍ये परमेश्‍वर‌दे चेब कबुल अनुसार हकप्रेबयू ख्यङ्।
GAL.4.1	ङैदे यमेब पोजे अर्थ अम्‍ब ख्यङ्, हकप्रेब कन्‍छ्वासेमे पीच क्‍यूक्‍क्‍य, ङू साप्‍ताकूरूजे मालिक क्‍यूल्‍लीने त्वोप्रने क्‍यूक्‍क्‍य, 
GAL.4.2	तर पदे ठर्‌देब बील अम्फ्योरदा ङू लेब मीजे हक नङ्‍ने क्‍यूक्‍क्‍य। 
GAL.4.3	ङीनये येरप्रने बल्‍ख ख्यङ्ब संसारने चील्‍लीनब दुष्‍ट आत्मादे ङीनने त्वो-त्वोम बन्‍दीन ख्‍य। 
GAL.4.4	तर बील फ्‍योरीकमेस्‍ये परमेश्‍वर‌दे रङ्से च येशूने कूल्‍बीदे। मदी त्‍यादे ङूने जन्‍म पीन्‍दे, मोशाजे नियम नङ्ने टूङ्दे। 
GAL.4.5	ङीनयू परमेश्‍वरजे च-चीमी क्‍यूरब पूरा हक प्रेखूस्‍य यदेबे मोशाजे नियम‍जे नङ्ने टूङब मीयूने छूर्‌तेजे लागि येशूने कूल्‍बीदे। 
GAL.4.6	नमयू परमेश्‍वरजे च चीमी ख्यङ् यदेबे तनने परमेश्‍वरदे रङ्से चजे आत्मा ङीनजे सेम्‍ने येम्‍मे ख्यङ्, अम्‍ब आत्मादे “अब्बा, प” यदेबे कप्‍पीय। 
GAL.4.7	येरेक्‍यूत्‍देबे, जेम्से नमयू त्वो-त्वोम दी, तर परमेश्‍वरजे च-चीमीयू क्‍यूर ख्यङ्, मेस्‍ये च-चीमीयू क्‍यूर ख्यङ् यलो परमेश्‍वरदे हकप्रेबये चीम्मीय।
GAL.4.8	खूम् कन्‍छ्वाब नमयूदे परमेश्‍वर‌ने अन्स्‍ये ख्‍य, हन्‍छ्वाब नमयू तम्दम्ने पूस्ते अन्क्यूरब सेयूजे त्वो-त्वोम ख्‍य। 
GAL.4.9	तर जेम्से नमयूदे परमेश्‍वरने स्‍ये ख्यङ्, या परमेश्‍वर‌दे चीन्ते ख्यङ् होरक्‍यूल्‍लीने नमयू चेने हम्‍ब बोङ् त्‍वब आत्मायू मेस्‍ये क्‍योमोङ्जे शिक्षायूतेले ल्‍वाबमे, फेरि थमयूजे त्वो-त्वोम क्‍यूरमे औ? 
GAL.4.10	नमयूदे दिनयू, लयू, सेमेयू मेस्ये वर्षयू मन्दीय। 
GAL.4.11	नमयूजे लागि ङैदे चेब छरङ् थेन्‍ने चीन्‍नइ च यदेबे ङैने सूर्‌त रेन ख्यङ्।
GAL.4.12	अत-च्योन्‌यू, नमयू ङ प्र क्‍यूर्‌ यदेबे बिन्ती चीक्‍क्‍य, चेनेयलो ङैये नमयूप्रने क्‍यूर ख्यङ्। नमयूदे ङैने चैत्‍याये अन्‍ज्‍य अन्चीक्‍क। 
GAL.4.13	पात्‍ता खूम् नमयूट्‌याने सूगब खबर स्‍योट्‍टब ङ नव ख्‍य यब पो नमयूदे था ख्यङ्। 
GAL.4.14	ङ नव क्‍यून्‍नूब नमयूने अप्‍ठ्‍यारो पर्‌दे ख्‍य होरेक्‍यूल्‍लीने नमयूदे ङैने अन् ज्य अन्ची मेस्‍ये ह्‍यल चीत्‍देबे अम्पोङ्‌गी। तर नमयूदे ङैने परमेश्‍वर‌जे दूतने मेस्‍ये ख्रीष्‍ट येशूने चेप्र गेसेन् चीत्‍देबे येत्‍दे। 
GAL.4.15	हन्‍छ्वाब नमयू सोरो फत्‍या सूग ख्‍य कादेये क्‍यूरयलो नमयूदे रङ्से म्‍याये योन्‍देबे ङैने पीन पर्‌तीलीने तयार ख्‍य। अम्‍बजे गवाही ङ पीन खूइय। 
GAL.4.16	ङैदे नमयूने तम्दम् पो यदेबे जेम्‍से ङ नमयूजे शत्रु क्‍यूक्‍क औ?
GAL.4.17	नमयूने रङ्सेतेले योरने थमयूदे सोरो धम चीन्‍न ख्यङ्, तर ज्‍य सेम्‍दे दी। थमयूने मन्‍दीस्‍य यदेबे थमयूदे ङीप्रे नमयूने स्‍या मेख्यङ्। 
GAL.4.18	ज्‍य काम फरने जोस् चीन्‍नूलो ज्‍य पो ख्यङ्, तर ङ नमयूप्रे ख्यङ्ब त्‍यामे येर फर्‌नूलो हम्‍ब ज्‍य दी। 
GAL.4.19	ङैजे छेब पीच चीदयू, नमयूने ख्रीष्‍टजेप्र स्वभाव अन्‍क्‍यूत्‍दासेमे पीच प्रेमेल्‍नब मदीने नप्रने फेरि ङैने सकस् क्यून्‍न ख्यङ्। 
GAL.4.20	चूजो ङ नमयूप्रे ख्य-यलो नमयूप्रे ङैदे क्यमब तर्‌तीप् फेर्‌दे ख्व ख्यङ्दे, चेनेयलो नमयूजे बारेने ङ अल्मल् क्यून्‍न ख्यङ्।
GAL.4.21	नम, मोशाजे नियम नङ्ने टूङ मेबयूदे ङैने य, मोशाजे नियम‍दे च यीय नमयूने था त्‍वा? 
GAL.4.22	चेनेयलो धर्मशास्‍त्रने लिख्दीये ख्यङ्, अब्राहामजे च ङ्‍ही ख्‍य, त्‍या त्वोमदे प्रेब, सूजोब स्वतन्त्र ‍मदीदे प्रेब। 
GAL.4.23	त्वोमदे प्रेब च ङ्वजे इच्छा अनुसारजे ख्‍य, तर रङ्से स्वतन्त्र मदीदे प्रेब परमेश्‍वरजे कबुल अनुसार‌जे ख्‍य। 
GAL.4.24	अम्‍ब तङ्नब पोदे यमेब येरे टोङ् यदेबे क्‍व खूइय। थर ङ्‍हीजे कबुलयूदे हम्‍ब मदीयूने जन्‍ते ख्यङ्। त्‍याब सीनै गङ्दे त्वोम क्यूरने च-चीमी प्रेमेब हागार ख्यङ्। 
GAL.4.25	हागारने अरब देशने सीनै गङ्जे रूप्‍ने ले खूइय, अम्‍बने दीनीजे यरूशलेमप्रे कर खूइय। चेनेयलो ङू रङ्से पीचयूप्रे-प्रे त्वोमजे बन्धन्‍ने ख्यङ्। 
GAL.4.26	तर सूजो मदी सारानेब स्वर्गजे यरूशलेमजे रूप्‍ने ले खूइय। ङू स्वतन्‍त्र मदी ख्यङ् मेस्ये ङू ङीनजे म ख्यङ्। 
GAL.4.27	चेनेयलो धर्मशास्‍त्रने लिख्दीये ख्यङ्,
GAL.4.27	“ओ पीच अम्‍प्रेब थर-मदीयू आनन्द ची, ओ सूत्‍केरी बेथ था अम्‍प्रेबयू, सूग्‍देबे सेम्‍देमेस्‍येने पारा प्‍वी, चेनेयलो प्‍ल्‍यङ् ख्‍यब मदीयली लम्प्रदेबे क्‍यायेब मदीजे च चीमी कूम ख्यङ्।”
GAL.4.28	जेम्से ओ अत-च्योन्‌यू इसहाक प्रने ङीनये परमेश्‍वरदे चीतेब कबुलजे छगूम्-पूर्‌गूम्‍यू ख्यङ्। 
GAL.4.29	तर हम्‍ब बीलने ङ्वजे इच्छा अनुसार जन्मेदेबदे आत्मा अनुसार जन्मेदेबने सतनम् चे ख्‍य, दीन्‍नये येरेने चीन्‍न ख्यङ्। 
GAL.4.30	तर धर्मशास्‍त्रदे च यीय? त्वोमदे प्रेब ङूजे चने योम्‍बी, चेनेयलो स्वतन्त्र मदीजे चदेप्रेब हक त्वोमजे चदे प्रेस्‍स्‍ये त्‍वो।” 
GAL.4.31	येरेक्‍यूत्‍देबे अत च्योन्‌यू ङीन त्वोम मदीजे छगूम्-पूर्‌गूम् दी, तर स्वतन्त्र मदीजे छगूम्-पूर्‍गूम् ख्यङ्।
GAL.5.1	स्वतन्त्र क्यूरजे लागि ख्रीष्‍टदे ङीनने स्वतन्त्र चीम्मे ख्यङ्। येरे क्‍यूत्‍देबे स्वतन्त्र क्यूर ख्यङ् यदेबे बूल्‍ल्‍यो क्‍यूत्‍देबे मेर्‌नू, मेस्‍ये फेरि त्वोजे बन्‍धन्‍ने अम्‍पर्‌दीलाची।
GAL.5.2	ङ पावलदे नमयूने यीय, नमयूदे खतना चीत्‍देयलो ख्रीष्‍टदे नमयूजे लागि चेफाइदाये चीम्‍मीस्‍ये त्‍वो। 
GAL.5.3	खतना क्‍यूरबयू क्‍वादेने मोशाजे नियमयू टक्कने मन्‍देने कर लादीय यदेबे ङ फेरि नमयूने बोङ्बे आर्‌तीय। 
GAL.5.4	नमयू, सू मोशाजे नियम मन्‍दीदेबे धर्मी ठर्‌दे मैय, हम्‍बयू क्‍वाने ख्रीष्‍टप्रे आलाक् क्‍यूरे ख्यङ्। परमेश्‍वरजे अनुग्रहट्‍यादे हम्‍बयू चीन्‍तङ् क्‍यूरे ख्यङ्। 
GAL.5.5	चेनेयलो पवित्र आत्मादे ङीनने विश्‍वास चीस्‍स्‍ये पीन्‍देबे परमेश्‍वरजे खूम्‍ने धर्मी ठर्‌तीमेजे लागि आशा चीत्‍देबे लम् लेन्‍नब चीम्‍मीय। 
GAL.5.6	खतना चीक्‍कब मीप्रे अन्चीक्‍कब मीजे ख्रीष्‍ट येशूप्रे चै नताये अन्‍क्‍यूर्। तर पोत्‍याजेत्‍या अर्थ ख्यङ् हम्‍ब च ख्यङ् यलो माया चीत्देबे काम फरब विश्‍वास ख्यङ्।
GAL.5.7	नमयू चेलाबेने ग्येबीन ख्य। सूदे नमयूने परमेश्‍वरजे सत्य वचन मन्‍दीसे अम्‍पीन? 
GAL.5.8	अम्ब होम्देबे वचन मन्‍दीसे अम्‍पीन्‍ब काम नमयूने क्‍वब परमेश्‍वरट्‍यादे र दी। 
GAL.5.9	छीत्‍यात्‍या खमिरदे टक्क ता-छ्‌योङ्बने प्‍वब बन्‍दीय। 
GAL.5.10	ङैदे यब पो यली सूजो पो नमयूदे मन्‍दीस्‍ये त्‍वो यदेबे ङ प्रभुने भर् चीक्‍क्‍य। नमयूने पेर्‌तेब सूने ख्यङ्लीने हम्‍बदे सजाइ प्रेक्‍क्‍य। 
GAL.5.11	तर अत-च्योन्‌यू, ङैदे खतना क्‍यूर पर्‌तीय यदेबे प्रचार चीक्‍कदे यलो, ङै फ्‍याने अम्ब सतनम् चेने पर्‌ती र? अम्‍ब पो तम्दम्ने यलो क्रूसने बलि क्‍यूरब प्रचारने सूदेये विरोध अन्‍चे ख्यङ्दे। 
GAL.5.12	नमयूने पेर्‌तेबयूदे बरू खतना चेब रङ्से अङ्ग थमयूदेने बोर्‌ ख्‍वापीली क्‍यूक्‍क्‍य।
GAL.5.13	अत-अची च्योन्‌यू, नमयूब स्वतन्त्र क्यूरने क्‍व ख्यङ्। हम्ब स्वतन्त्रने पाप चेब स्वभावजे लागि चील्‍लेब अन्क्यूस्स्य। तर नमयू प्रेमने त्‍यादे त्‍याजे सेवा चेब क्यूर्। 
GAL.5.14	चेनेयलो मोशाजे साप्‍ता नियमयू पो त्‍यानेने पूरा क्‍यूरीक ख्यङ्, “नदे रङ्सेने माया चेप्र, रङ्से खीम्‍चेने माया ची।” 
GAL.5.15	तर नमयू त्‍यादे त्‍याने चेब ब्यवहरा नाजे चेन् ओम्‍दे चेप्र च्यादेबे जीङ ख्यङ्दे यलो होस्स्यार क्यूर्‌, नमयू त्‍यादे त्‍याने नाश चेब क्‍यूक्‍क्‍य।
GAL.5.16	येरेक्‍यूत्‍देबे ङ यीय, पवित्र आत्मादे च्‍योल अनुसार चीन्‍नू, मेस्‍ये रङ्सेजे पाप चेब स्वभावजे इच्छा च ख्‍य हम्‍बत्‍या पूरा चे अम्मल्लाची। 
GAL.5.17	चेनेयलो पाप चेब स्वभावजे इच्छा च ख्‍य हम्‍ब पवित्र आत्माजे विरुद्धने क्‍यूक्‍क्‍य, होर्‌दे पवित्र आत्मादे पाप चेब स्वभावजे इच्छाजे विरुद्ध चीक्‍क्‍य। नदे च चे मे हम्‍बदे नमयूने चीस्‍स्ये अम्‍पीनजे लागि अम्‍ब ङ्‍ही त्‍यात्‍याजे विरुद्धने ख्यङ्। 
GAL.5.18	तर नमयू पवित्र आत्मादे च्‍योल अनुसार चीक्‍क्‍य यलो नमयू मोशाजे नियम हक नङ्ने क्यूस्से त्‍वो।
GAL.5.19	पाप चेब स्वभावजे चीत्‍तीङ्‍रब इच्छाजे कामयू चेलाबे तङ्क्‍य। अम्‍ब येर ख्यङ् वेश्य काम चे, पवित्र अन्‍क्‍यूर, नो-मून् अन्‍ज्‍य पोयूनेत्‍या लादीनब, 
GAL.5.20	मूर्तिने पूस्‍ते, ङा-थूक्, शत्रु, च्‍य-फा, म्यातब, छी, रङ्सेत्‍या चे मे, अन्‍थून, हूल‍या, 
GAL.5.21	ठेन, नो-मून् ची-नादूदे स्‍योनब, मोज-मज्जा चेब मेस्‍ये येरप्रने सूजो कामयूजे बारेने ङैदे मालाङ् खूम् येयेप्र नमयूने दीनीये बोङ्बे आर्‌तीय। सू-सूदे येर कामयू चीक्‍क्‍य, होरमीयूदे परमेश्‍वरजे राज्‍यने क्‍योबब हक अम्‍प्रे।
GAL.5.22	तर पवित्र आत्मादे पीनब फल अम्‍ब ख्यङ्- प्रेम, आनन्द, शान्‍ति, सैदीदेबे टूनख्‍वब, ङ्येमब सेम्, भलो चेब, भर् पर्‌ते ख्‍वब, 
GAL.5.23	चीद क्यूरब, रङ्सेदे रङ्सेने कबूने येन ख्‍वब ख्यङ्। येर पोयूजे विरुद्ध चेब कम्‍ब नियमये त्‍वो। 
GAL.5.24	सू ख्रीष्‍ट येशूजे ख्यङ् थमयूदे पाप चेब स्वभावने हम्बजे अन्ज्य इच्छा सजने खील् ठोक्दीदेबे क्रूस‍ने पील्‍क ख्यङ्।
GAL.5.25	कादेये ङीन पवित्र आत्माजे अनुसार‌ने जीया चीय यलो आत्मादे यप्रने प्रपर्‌दीय। 
GAL.5.26	ङीन केन्त्‍वे अन्‍क्‍यूर्, त्‍यादे त्‍याने छी अन्‍लङ्लाची मेस्‍ये त्‍यादे त्‍याप्रे ‍ठेन अन्क्यूर्।
GAL.6.1	अत-च्योन्‌यू कोइदे अन्‍ज्‍य काम चीक्‍कब तूदेयलो नमयू सू आत्मादे च्‍योल अनुसार जीया चेन ख्यङ् हम्‍बयूदेने चीद क्‍यूत्‍देबे ङूने ज्‍य लम्‍ने स्‍योल्‍स्‍य। रङ्सेये अन्‍ज्‍य जाँचने अम्‍फस्तीस्‍य यदेबे होस्स्यार क्‍यूर पर्‌दीय। 
GAL.6.2	अठौं पर्‌तीब त्‍यादे त्‍याने तोङ्मी। येरे चीत्‍देबे ख्रीष्‍टदे पीनब आज्ञा नमयूदे पूरा चीक्‍क्‍य। 
GAL.6.3	सू चैकम्‍तेब मी ख्‍य हम्‍बदे रङ्सेये केन् ख्यङ् यदेबे मन्‍लो, हम्‍बदे रङ्सेने धोका पीन्‍क्‍य। 
GAL.6.4	क्‍वादेने रङ्से काम कर क्‍यूत्‍दे यदेबे करब क्‍यूस्‍स्‍य, होर्‌देङ्‍येदेम ङूदे रङ्सेने सूजोप्रे अङ्-‍कर्‌लाबे रङ्सेने रङ्सेदेने त्वे खूइय। 
GAL.6.5	चेनेयलो क्‍वादेने रङ्सेजे सकस्जे क्‍वी रङ्सेदेने प्‍लेपर्‌दीय।
GAL.6.6	परमेश्‍वरजे वचन लोम प्रेब मीयू क्‍वादेने रङ्सेजे ज्‍य सेयू वचन लोम्‍मेब मीयूप्रे क्‍वे पर्‌दीय।
GAL.6.7	रङ्सेने धोका अम्‍पीन्‍लाची, परमेश्‍वर‌ने सूदेये लूच्‍च चे अङ्‍खू, चेनेयलो मीदे लू च पूक्‍क्‍य हम्‍बजेने बली तोल्‍क्‍य। 
GAL.6.8	सूदे रङ्से पाप चेब स्वभावजे बाली लैदीय हम्‍बदे रङ्सेजे पाप चेब स्वभावदेने नाश क्‍यूप्‍पब बली तोल्‍क्‍य। सूदे आत्माजे लागि बली लैदीय हम्‍ब आत्मादेने कलङ्बेये अन्सीबब जीयाजे खेती तोल्‍क्‍य। 
GAL.6.9	ज्‍य काम चेने अन्थैल्‍लीला चीदे चेनेयलो येर चीन्‍नूलो ठीक बीलने ङीनदे अम्बजे फल प्रेक्‍क्‍य। 
GAL.6.10	येरेक्‍यूत्‍देबे मौका प्रेप्‍पने ङीनदे मी क्‍वाजेने भलो चीक्‍के परदीय, थेप्‍प्र येशूने विश्‍वास चेब ङीनजे म्‍हीत्‍तीयूने भलो चेपर्‌दीय।
GAL.6.11	ले, ङ रङ्सेजे लादे सोरो केन्-केन् अक्षरयू प्र्यादेबे नमयूने लिख्दीन ख्यङ्।
GAL.6.12	फीदे चूइ-लेप्‍प साप्‍ताने ठीक तङ्स्‍य मनबयूदेने खतना ची यदेबे कर चङ्क्‍य। क्रूसने सीयेब ख्रीष्‍टजे शिक्षाजे कारण सतनम् अन्‍डस्‍य यदेबे थमयू येरे चीक्‍क्य। 
GAL.6.13	चेनेयलो खतना क्‍यूक्‍कबयू रङ्सेये मोशाजे नियम अम्‍मन्‍दी, तर खतना चेब छ्‌यप् मन्‍दी‍दे यदेबे त्‍वेने त्‍यामे थमयूदे नमयूने खतना ची यदेबे य ख्यङ्। 
GAL.6.14	ङीनजे प्रभु येशू ख्रीष्‍टजे क्रूसने त्यामे ङ केन् त्‍वोक्‍क्‍य, सूजो चत्या पो फ्‍याने केन् ‍त्‍वे ख्यङ्लो हम्ब ङैट्‍यादे चीन्तङ् क्यूप्पस्य, ङूजे क्रूसदे चीत्देबे ङब संसारजे लागि, मेस्ये संसारब ङैजे लागि क्रूसने पील्‍क ख्यङ्। 
GAL.6.15	खतना चेबे खतना अन्चेब केन् पो दी, तर सर् सृष्‍टिब केन् पो ख्यङ्। 
GAL.6.16	जेम्से सू-सूदे अम्‍ब तर्‌तीप्‍दे जीया चैय यलो, थमयू फ्‍याने मेस्‍ये परमेश्‍वर‌जे मी इस्राएलयूफ्‍याने परमेश्‍वरदे शान्ति मेस्‍ये कृपा ची‍स्‍य।
GAL.6.17	जेम्सेमेस्ये अम्‍ब पोने सूदेये ङैने छरङ् अम्‍पीन्‍लाचीस्‍य। येशूजे ख्यङ् यदेबे तनने मजे-घयू ङैदे रङ्सेजे ङ्वने प्‍ले ख्यङ्।
GAL.6.18	अत-अची च्योन्‌यू, ङीनजे प्रभु येशू ख्रीष्‍टजे अनुग्रह नमयूजे आत्माप्रे क्यूस्स्‍य। आमेन।
EPH.1.2	ङीनजे प परमेश्‍वर मेस्‍ये प्रभु येशू ख्रीष्‍टदे नमयूने अनुग्रह मेस्‍ये शान्ति पीन्स्‍य।
EPH.1.3	ङीन प्रभु येशू ख्रीष्‍टजे प परमेश्‍वरजे जै-जै क्‍यूस्‍स्‍य, ङूदे ङीनने स्‍वर्गजे नेयूने साप्‍ता आत्माजे असीदे ख्रीष्‍ट ङीनप्रे क्‍यूत्‍देबे असी पीन ख्यङ्। 
EPH.1.4	संसार सृष्‍टि क्‍यूरयली खूम्‍देमेस्‍येने परमेश्‍वरदे ख्रीष्‍टने क्यूत्देबे ङीनने प्रेम चीत्दे मेस्ये ङूजे खूम्ने पवित्र मेस्‍ये चैत्‍याये दोष त्‍वब क्यूरने सेल्‍दे। 
EPH.1.5	परमेश्‍वरजे इच्‍छा अनुसार ख्रीष्‍ट येशूने क्‍यूत्‍देबे ङूदे ङीनने ङूजे छगूम्-पूर्‌गूम् क्‍यूरने खूम्‍देमेस्‍येने सेल ख्‍य, 
EPH.1.6	येर्‌बी केन् अनुग्रहजे लागि परमेश्‍वरने ङीन धन्यवाद पीने। रङ्सेजे छेब चप्रे क्यूत्देबे ङूदे ङीनने अम्ब दान होरेने पीन्दे। 
EPH.1.7	ङूजे सोरो केन् अनुग्रह अनुसार ख्रीष्‍टजे कादे ङीन ख्रीष्‍टने क्‍यूत्‍देबे उद्धार, ङीनजे पापजे क्षमा प्रेक्क्य, 
EPH.1.8	परमेश्‍वरदे ङीनने हम्‍ब अनुग्रह बेस्‍से कूम पीन ख्यङ्। 
EPH.1.9	ङूजे पूरा ज्ञान मेस्‍ये बुद्धिने परमेश्‍वरदे रङ्से इच्‍छा पूरा चीत्‍दे मेस्‍ये ख्रीष्‍टने क्‍यूत्‍देबे पूरा चीक्‍क्‍य यदेबे यब नङ्सू योजना ङीनने तम्‍मीदे। 
EPH.1.10	होर्‌दे बील पूरा क्‍यूर जेन ङ्येदे स्‍वर्ग मेस्‍ये पृथ्वीने ख्‍यब साप्‍ता थोक‍यूदे ख्रीष्‍टजे हुकुम मन्‍दीस्‍य।
EPH.1.11	चेनेयलो साप्‍ता पोने परमेश्‍वरजे योजना मेस्‍ये फैसला क्‍यूर ख्यङ्। परमेश्‍वरदे ङीनने ङूजे खुशीदे ख्रीष्‍टने क्‍यूत्‍देबे रङ्से मी चेने सेल्दे। अम्‍ब योजनाब मीयूङ्ने फैसला चीक्‍क ख्‍य। 
EPH.1.12	ङीन जतीदे ख्रीष्‍ट फ्‍याने मीयूङ्ने भर् ये ख्यङ्, परमेश्‍वरदे रङ्से महिमाजे लागि जै-जै चेने सेल्‍दे। 
EPH.1.13	होरप्रने नमयूदेये तम्दम्‍जे खबर, मुक्तिजे सूगब खबर तदेबे ख्रीष्‍टने विश्‍वास चीत्‍दे। परमेश्‍वरदे नमयूने कबुल चेब पवित्र आत्माजे छाप पूत्‍देबे ङूदे नमयूने रङ्से मी बन्‍देब गवाही पीन्दे। 
EPH.1.14	परमेश्‍वरजे रङ्से सम्पत्ति, या ङीनयूदे ङीनजे पूरा उद्धार अम्‍प्रेत्‍दासेमे ख्रीष्‍टजे महिमाजे जै-जै चेजे लागि पवित्र आत्मा ङीनजे हक प्रेबजे बैना ख्यङ्।
EPH.1.15	प्रभु येशूप्रे ख्‍यब नमयूजे विश्‍वास मेस्‍ये परमेश्वरजे पवित्र मीयू क्वाप्रेने नमयूजे प्रेमजे बारेने ङैदे तब कारणदेने, 
EPH.1.16	ङैजे प्रार्थनाने नमयूने ह्‍वे चीत्‍देबे नमयूजे लागि येतार्‌ने धन्‍यवाद पीन्‍न ख्यङ्। 
EPH.1.17	ङ प्रार्थना चीन्‍नीय, ङीनजे प्रभु येशू ख्रीष्‍टजे परमेश्‍वर, महिमाजे पदे नमयूने परमेश्‍वरजे बारेने था प्रेब बुद्धि मेस्‍ये तङख्‍वब आत्मा पीन्स्‍य। 
EPH.1.18	ङ अम्‍बये प्रार्थना चीक्‍क्‍य, नमयूजे सेम्दे ङूजे ओथ्याङ् तङ खूस्‍य, मेस्‍ये चैजे आशा चीत्‍देबे ख्रीष्‍टदे नमयूने क्‍व ख्‍य, मेस्‍ये परमेश्‍वरजे पवित्र मीयूने ख्रीष्‍टजे महिमाजे हकजे सम्पत्ति च ख्यङ्, हम्‍ब नमयूदे स्‍ये खूस्‍य। 
EPH.1.19	होर्‌दे ङीन विश्‍वास चेबयूजे लागि ङूजे बेस्‍से केन् शक्ति च ख्यङ्, यब नमयूदे स्‍ये खूस्‍य। हम्‍ब शक्ति ङूजे केन् शक्तिजे काम ख्यङ्, 
EPH.1.20	हम्ब शक्तिदेने सीयेबदे ख्रीष्‍टने सोम्‍बो चीत्‍दे, होर्‌दे ङूने स्‍वर्गजे नेयूने परमेश्‍वरजे स्‍येत्‍तेयोर् टूङ्सेपीन्‍दे। 
EPH.1.21	ख्रीष्‍ट मूने राज चेबयू फ्‍याने हुकुम चील्‍लीय। हुकुम चील्‍लेबयू फ्‍याने हक चील्‍लीय, टक्क शक्तियू फ्‍याजे कूम बोङ् ख्‍यब ङू क्‍यूक्‍क्‍य होर्‌दे प्रभुयूजेये प्रभु क्‍यूक्‍क्‍य। ङू अम्‍ब जूग्‍ने त्‍यामे दी, ङ्येदे रब जूग्‍नेये ख्‍यब केन् दर्जायू क्‍वा फ्‍याजे केन् क्यूक्क्य। 
EPH.1.22	परमेश्‍वरदे साप्‍ता पोने ख्रीष्‍टजे तोप् नङ्ने हीम्‍मीदे, मेस्‍ये मण्डलीजे लागि ङूनेने साप्‍ता पोजे ट चीम्मीदे, 
EPH.1.23	हम्‍ब मण्डली ख्रीष्‍टजे ङ्व ख्यङ्। मेस्ये ख्रीष्‍टब परमेश्‍वरजे साप्‍ता पोदेने भरीपूर्‌न ख्यङ्।
EPH.2.2	हम्‍ब बीलने नमयू संसारने पाप चीत्‍देबे प्रख्‍य। नमयूदे मूजे शक्तिने नोबो मन्‍देख्‍य। परमेश्‍वरने अम्‍मन्‍देब मीयूने ङूदे दीनी रङ्सेजे काबुने ये ख्यङ्। 
EPH.2.3	ङीनये त्‍याफे थमयूदे चेप्र चे ख्‍य, ङीनजे ङ्वदे च चीत्‍तीङ् रीको सेम्जे इच्‍छा पूरा चीत्‍देबे रङ्सेजे पापी स्‍वभावने प्रख्‍य, मेस्‍ये सूजो लम ख्यब मीयूप्रने ङीनजे स्‍वभावदेने छी चेब छगूम्-पूर्‌गूम् यदेबे य ख्‍य। 
EPH.2.4	तर परमेश्‍वर, बेस्से कृपा चेब ख्यङ्, ङूदे रङ्सेजे बेस्से केन् प्रेम चीत्‍देबे ङीनने ङ्‍येम्‍दे, 
EPH.2.5	येरेक्‍यूत्‍देबे पापने ङी सीइलीने ङूदे ङीनने ख्रीष्‍टप्रे सूला चीत्‍दे, परमेश्‍वरजे अनुग्रहदेने नमयूदे उद्धार प्रेख्यङ्। 
EPH.2.6	मेस्‍ये ङूप्रेने ङीननेये लङ्दे, होर्‌दे स्‍वर्गजे नेयूने ख्रीष्‍ट येशूप्रे टूङ्सेपीन्‍दे। 
EPH.2.7	अम्‍बब नङ्‍गजे जूग्‍यूने ङूजे अनुग्रह मेस्ये दयाजे बेस्‍से कूम सम्पत्ति ख्रीष्‍ट येशूने क्यूत्देबे ङीनने तम्‍मेने ख्यङ्। 
EPH.2.8	परमेश्‍वरजे अनुग्रहदेने नमयूदे विश्‍वास चीत्‍देबे उद्धार प्रे ख्यङ्। मेस्‍ये अम्‍ब नमयू रङ्सेदेने धम चीत्‍देबे दी, अम्‍ब परमेश्‍वरदे पीनब बर ख्यङ्- 
EPH.2.9	ज्‍य कामयू चीत्‍देबे दी, नत्रलो मीदे केन् त्‍वोक्‍क्‍य। 
EPH.2.10	ङीन ज्‍य कामजे लागि ख्रीष्‍ट येशूने क्‍यूत्‍देबे बन्‍दीयेब ङूजे लाजे सीप ख्यङ्। ङीन हम्‍ब अनुसार प्रस्‍य यब कारणदे परमेश्‍वरदे खूम्‍देमेस्‍येने हम्‍ब तयार चीदे ख्‍य।
EPH.2.11	येरेक्‍यूत्‍देबे याद ची, खूम् नमयू ङ्व अनुसार यहूदी तेब ख्यङ्ब ङ्वने लादे खतना चीदेब मीयूदे नमयूने खतना अन्चेब मन्‍न ख्‍य। 
EPH.2.12	होस् ची, हम्‍ब बीलने नमयू ख्रीष्‍ट ट्‍यादे आलाक् ख्‍य। नमयू परमेश्‍वरजे सेलब जात इस्राएलप्रे सम्‍बन्‍धने त्‍वब फीदेशजे मीप्र ख्‍य। परमेश्‍वरदे बन्दीयेब कबुलजे बाचायूने नमयूजे चैत्‍याये हक त्‍व ख्‍य होर्‌दे संसारने नमयू आशा त्‍वब मेस्‍ये परमेश्‍वरने अन्स्‍येब ख्‍य। 
EPH.2.13	तर नमयू, सू हम्‍ब बीलने ख्रीष्‍ट येशूट्‍यादे चीन्तङ् ख्‍य, जेम्से ख्रीष्‍टजे कादे ट्‌याने क्‍यूर ख्यङ्।
EPH.2.14	चेनेयलो ङीनने शान्ति पीनब ख्रीष्‍ट ख्यङ्। ङूदे यहूदी प्रे यहूदी तेब ङ्हीनेने त्‍या चीम्‍मे ख्यङ्, मेस्‍ये फुट् रेब शत्रुजे पङ्‍री हूल्‍बीक ख्यङ्। 
EPH.2.15	मेस्‍ये ङूदे मोशाजे नियमने मेस्ये हम्‍बजे आज्ञायू मेस्‍ये धर्मजे-छ्‌याप्‍यूप्रेने रङ्से ङ्वने खारेज चीत्दे, यी अम्‍ब यहूदीप्रे यहूदी तेब ङ्हीजे सट्‍टने ङू रङ्सेने क्‍यूत्‍देबे मी सर् त्‍या क्यूस्स्‍य, मेस्‍ये येर्‌बे शान्ति क्‍यूस्‍स्य। 
EPH.2.16	शत्रुने नाश चेने मेस्‍ये परमेश्‍वरप्रे यहूदी मेस्‍ये यहूदी तेब ङ्हीनेने मिलाप चीत्‍देबे जात त्‍या बन्‍देने ख्रीष्‍ट येशू क्रूसने बलि क्‍यूत्‍दे। 
EPH.2.17	ख्रीष्‍टदे रदेबे न चीन्‍तङ् क्‍यूरेब मेस्‍ये ट्‌याने ख्‍यब मीयूने मिलापजे सूगब खबर स्‍य्‍वेत्‍दे। 
EPH.2.18	चेनेयलो ङूदे चीत्‍देबे ङीन यहूदी मेस्‍ये यहूदी तेब ङ्हीदेने पवित्र आत्माजे बोङ् प्रेत्‍देबे प परमेश्‍वर ट्‌याने प्र-प्रेब क्‍यूर ख्‍य।
EPH.2.19	येर्‌बे जेम्से नमयू फीदेश मेस्‍ये रङ्से देश अन्स्‍येब मी दी, तर परमेश्‍वरजे पवित्र मीयूप्रे नमयूये त्‍याप्र नागरिक मेस्ये परमेश्‍वरजे कीम्-म्हीती क्‍यूर ख्यङ्। 
EPH.2.20	हम्‍ब कीम्-म्हीतीब मूल स्यूस्स्यायू मेस्‍ये अगमवक्तायूजे जा-फ्‍याने चोदेबे बन्‍दे ख्यङ्, मेस्‍ये मूख्‍य सूर्-लूङ्ब ख्रीष्‍ट येशू रङ्सेने ख्यङ्। 
EPH.2.21	पूरा कीम् ङूने क्‍यूत्‍देबे चेलाबे नेत्‍याने थूदेबे प्रभुने पवित्र मन्दिर त्‍या क्‍यूरने ठोङ्बीय। 
EPH.2.22	होर्‌दे पवित्र आत्माने परमेश्‍वरजे टूङब कीम् क्‍यूरने नमयूये ङूने क्‍यूत्‍देबे क्वाप्रे-प्रेने बन्दीकीय।
EPH.3.1	येरेक्‍यूत्‍देबे नम यहूदी तेब मीयूजे पक्षने ख्रीष्‍ट येशूजे सेवा चेब ङ पावल कैदी क्‍यूर ख्यङ्। 
EPH.3.2	नमयूजे लागि ङैने पीनेब परमेश्‍वरजे अनुग्रहजे जिम्मा ङैदे प्‍ल्‍ये ख्यङ् यब बारेने नमयूदेये तख्यङ् यदेबे मन्‍न ख्यङ्। 
EPH.3.3	परमेश्‍वरदे रङ्सेजे नङ्सू योजना पूक्‍देबे ङैने तम्‍मीदे। अम्‍बजे बारेने ङैदे नमयूने खूम्‍ने चिट्ठी ठून्‍यात्‍या लिख्दीक ख्यङ्। 
EPH.3.4	ङैदे लिख्देब पो छ्‌योत्‍देयलो ख्रीष्‍टजे नङ्सू योजनाजे बारेने ङैदे कन्‍छ्वासेमे नङ्सू पो स्‍ये ख्‍य यब पो नमयूदे क्‍व ख्यङ्दे। 
EPH.3.5	हम्‍ब खूम पुस्ताजे मीयूने था अम्‍पीन ख्‍य, दीनी अम्‍ब पो ङूजे पवित्र मूल स्यूस्स्या मेस्‍ये अगमवक्तायूने पवित्र आत्मादे तम्‍मे ख्यङ्। 
EPH.3.6	या सूगब खबरदेने यहूदी मेस्‍ये यहूदी तेब मीयूदे प्रे-प्रेने परमेश्‍वरजे असी प्रे ख्यङ्, ङ्व त्‍याजे अङ्गयू मेस्‍ये ख्रीष्‍ट येशूने क्‍यूत्‍देबे चेब कबुलजे गोसारी क्‍यूर ख्यङ्।
EPH.3.7	ङूजे शक्तिजे काम अनुसार ङैने पीनब परमेश्‍वरजे हम्‍ब अनुग्रहजे बर अनुसार अम्‍ब सूगब खबरजे सेवा चेब मी ङ क्‍यूक्‍क ख्‍य। 
EPH.3.8	परमेश्‍वरजे पवित्र मीयूनङ्जे ङ सोरो चीद ख्यङ्लीने ख्रीष्‍टजे बे‍स्‍से कूम सम्पत्तिजे सूगब खबर यहूदी तेब मीयूने स्‍य्‍वेब बर परमेश्‍वरदे ङैनेने पीन्‍दे। 
EPH.3.9	साप्‍ता कूरू बन्‍देब परमेश्‍वरने जूग्-‍जूग्‍मेस्‍येने फूदेबे हीदेब नङ्सू पो च ख्‍य, हम्‍ब मीयू क्वानेने स्‍य्‍वेब अनुग्रह ङैने पीन्‍दे, 
EPH.3.10	येर्‌बे मण्डलीदे परमेश्‍वरजे पीरी-पीरीजे ज्ञान स्‍वर्गजे नेयूने हुकुम चील्‍लेबयू मेस्‍ये अधिकार ख्‍यबयूजे अन्‍द्रने तम्‍मीस्‍य। 
EPH.3.11	परमेश्‍वरदे अम्‍ब साप्‍ताने रङ्सेजे कलङ्बेये अन्‍जेनब योजना ङीनजे प्रभु येशू ख्रीष्‍टने पूरा चीत्‍दे। 
EPH.3.12	ख्रीष्‍टने चेब विश्‍वासदे ङीनदे आँट मेस्‍ये पक्क भर् चीत्देबे ङीन परमेश्‍वर ट्‌याने प्र प्रेक्‍क्‍य, 
EPH.3.13	येरेक्‍यूत्‍देबे ङ नमयूने बिन्ती चीक्‍क्‍य, यी नमयूजे लागि ङैदे भोक्‍तीनब सकस् तङ्देबे नमयू अन्-‍आतीलाची। अम्‍ब नमयूजे लागि फाइदजे पो ख्यङ्।
EPH.3.14	येरेक्‍यूत्‍देबे ङ प परमेश्‍वरजे खूम्‍दे रङ्से पूजी चोदेबे प्रार्थना चीन्‍न ख्यङ्। 
EPH.3.15	ङूट्‍यादे स्‍वर्ग प्रे पृथ्वीने ख्‍यब म्‍हीत्‍ती क्‍वादेने मीन् प्रे-ख्यङ्। 
EPH.3.16	ङ प्रार्थना चीक्क्‍य, ङूजे महिमाजे सम्पत्ति अनुसारजे शक्तिदे ङूजे आत्मा क्यूत्देबे नमयूजे नङ्-जीयाने बोल्‍यो बन्‍दीस्‍य, 
EPH.3.17	मेस्‍ये विश्‍वासदे चीत्देबे ख्रीष्‍ट नमयूजे सेम्ने बास चीस्स्‍य, मेस्‍ये प्रेम चीत्‍देबे छ चोदेबे दोरो क्‍यूरने, 
EPH.3.18	परमेश्‍वरजे पवित्र मीयूप्रे ख्रीष्‍टजे प्रेमजे चौडाई, रेङ, फेर मेस्‍ये गहिरो कोला टोङ् यदेबे स्‍येब शक्ति प्रे खूस्‍य। 
EPH.3.19	ज्ञानदे मेल अन्ख्‍वब हम्ब प्रेमने नमयूदे था प्रे खूस्‍य, होर्‌दे परमेश्‍वरजे प्रेमदे नमयूने भरीपूर्‌न क्‍यूर खूस्‍य।
EPH.3.20	ङीन नङ्ने काम चेब ङूजे शक्तिदे ङीनदे स्‍य यली थेप् मेस्‍ये मन्‍न-यली बेस्‍से थेप् पीन खूइय, 
EPH.3.21	हम्‍ब परमेश्‍वरजे महिमा मण्डलीने मेस्‍ये येशू ख्रीष्‍टने जूग्-‍जूग्सेमे येतार्‌ने क्यूस्स्य। आमेन।
EPH.4.1	ङ प्रभुजे लागि झ्यालखान‍ने टूङब कैदी त्‍या ख्यङ्, नमयूने बिन्ती चीक्‍क्‍य, यी प्रभुदे चेकामजे लागि नमयूने क्‍व ख्यङ् हम्‍ब मफीजे जीया च। 
EPH.4.2	येतार्‌ने स्‍यूलूक्‍कै, सोझो मेस्‍ये धेरेन् क्‍यूत्‍देबे त्‍यादे त्‍याने प्रेम चीदेबे सैदीदेबे, 
EPH.4.3	शान्तिजे बन्‍धन्‍ने पवित्र आत्माने त्याने क्‍यून्‍नजे लागि बोङ् ची। 
EPH.4.4	ङ्व तीत्‍यात्‍या ख्यङ्, मेस्‍ये पवित्र आत्माये तीत्‍यात्‍याने ख्यङ्-केर्‌बे नमयू कोब आशा त्‍या तन्‍देबे क्‍व ख्‍य, नेये हम्‍ब आशाने क्‍वब ख्यङ्। 
EPH.4.5	प्रभुये त्‍या, विश्‍वासये त्‍याने मेस्‍ये बप्‍तिस्माये तीत्‍याने ख्यङ्। 
EPH.4.6	ङीन खोत्‍ताजेने प परमेश्‍वर तीत्‍याने ख्यङ्। ङू क्‍वाजेने प्रभु ख्यङ्। साप्‍ता काम चेब ङूने ख्यङ् मेस्‍ये ङू क्‍वाप्रेने क्यूक्क्य।
EPH.4.7	तर ख्रीष्‍टदे पीनेब नाप अनुसार ङीन क्‍वानेने अनुग्रह पीने ख्यङ्। 
EPH.4.8	येरेक्‍यूत्‍देबे धर्मशास्‍त्रने येरे येये ख्यङ्:
EPH.4.8	“ङू तो स्‍वर्गने गीलीब ङूदे कैदीयूने चुङ्देबे कूदीदे मेस्‍ये मीयूने बरयू पीन्‍दे।”
EPH.4.9	(जेम्‍से अम्‍ब “ङू तो स्‍वर्गने गीलीदे” यब च ख्यङ्? अम्‍बदे ङू पृथ्वीनेये मेस्‍ये माम्‍मो नङ्सेमेये तेलीदे यब पो क्‍व ख्यङ्। 
EPH.4.10	येशू मो-तल्‍रदे ङू स्‍वर्गयूयलीने थेप् तो गीलीदे, येरे साप्‍ता थोक‍ने ङूदे भरीपूर्‌न चेखूस्य।) 
EPH.4.11	होर्‌दे ङूजे बरयू अम्‍बने ख्यङ्, कोइ मूल स्यूस्स्यायू, कोइब अगमवक्तायू, कोइ परमेश्‍वरजे सूगब खबर स्‍य्‍वेब मीयू, कोइ पास्टरयू मेस्‍ये कोइ छ्‍योम्‍मेब मीयू क्‍यूस्‍स्‍य। 
EPH.4.12	थमयूजे जिम्माब परमेश्‍वरजे पवित्र मीयूने ख्रीष्‍टजे काम चेख्‍वाब चेने मेस्‍ये ङूजे ङ्व मण्डलीजे उन्‍नती चेजे लागि ख्यङ्। 
EPH.4.13	येर्‌बे अम्‍ब बरयूजे कामयूदे ङीनने विश्‍वासजे मेस्ये परमेश्‍वरजे चजे ज्ञानने त्या क्यूर प्रेजे लागि तोङ्मीय, मेस्‍ये तीया ङीन पाको मी क्‍यूत्देबे ख्रीष्‍टजे पूरा नापसेमे फ्योबी‍य। 
EPH.4.14	होर्‌दे छट्‍टू मीजे पीरीपीरीजे शिक्षाजे छल्दे कने प्‍लेके होनेने कूबब चीद-चीद पीचयूप्र ङीन अन्‍क्यूल्‍लाचीदे। थमयूदे योनब ठग शिक्षादे सूजो मीयूने अन्‍ज्‍य लम्‍तेले कूबीय। 
EPH.4.15	बरू प्रेमने टुङ्देबे सत्य क्‍यम्‍देबे साप्‍ता पोने ङूप्रने या ख्रीष्‍टप्र क्‍यूप्‍प पर्‌तीय, ख्रीष्‍टब ङीनजे ट ख्यङ्। 
EPH.4.16	ङूजे हक नङ्ने साप्‍ता फरक फरक अङ्गयू मील्‍लीदेबे टून ख्यङ्, मेस्‍ये पूरा ङ्व ठीक-ठीक नेने थूदेबे टून ख्यङ्। त्‍या-त्‍या अङ्गदे चेपर्‌देब काम चीत्‍दे यलो पूरा ङ्व प्रेमने ठोङ्बीय।
EPH.4.17	जेम्से ङ नमयूने बोङ् चीत्‍देबे प्रभुजे मीन्‍ने यीय मेस्‍ये गवाही पीन्‍क्‍य, नमयू जेम्से यहूदी तेबयूप्र क्‍यूत्‍देबे चे-कामये अन्‍लादेब सीत्‍तीजे पोयूने लादीदेबे जीया अन्‍च‍लाची। 
EPH.4.18	थमयूने ज्ञान त्‍वब कारण थमयूजे सेम् सोरो कोङ क्‍यूत्‍देबे थमयू परमेश्‍वरजे जीया प्रे अन्‍ख्‍व क्‍यूरे ख्यङ्, मेस्‍ये थमयूजे बुद्धि चैत्‍याये अन्‍तङ् क्‍यूरे ख्यङ्। 
EPH.4.19	थमयूजे सेम् कोङ क्‍यूरे ख्यङ्, मेस्‍ये पीरीपीरीजे अशुद्ध काम चेब धोकोदे थमयू छाडा क्‍यूरे ख्यङ्।
EPH.4.20	तर नमयूदे ख्रीष्‍टजे बारेने लोमब शिक्षा येर त्वो। 
EPH.4.21	तम्दम्‍ने नमयूदे येशूजे शिक्षा ङ्यीन्देबे ङूजे सत्य लोम्‍कदे यदेबे ङ मन्‍न ख्यङ्। 
EPH.4.22	नमयूजे खूम्जे पापजे स्वभाव मेस्ये ङीङ् जीया चब तर्‌तीप्‍यू क्यापी, हम्‍ब धोका पीनब दुष्‍ट इच्छायूजे कारणदे नमयू नाश क्‍यून्‍न ख्यङ्। 
EPH.4.23	नमयूजे सेम् प्रे आत्मा सर् क्‍यूस्स्य, 
EPH.4.24	मेस्‍ये परमेश्‍वर प्रने तम्दम्जे धर्मी मेस्ये पवित्र क्‍यूरने सृष्‍टि चीतेबजे सर् स्वभावने टेल्।
EPH.4.26	छी ची, तर पाप अन्चील्‍लाची। मीया नूम्‍बयली खूम्ने नमयूजे छी मल्‍बस्‍य, 
EPH.4.27	मेस्‍ये शैतानने मौका अम्‍पीन्‍लाची। 
EPH.4.28	खूमान्दे जेम्से अन्खूस्‍य। बरू ङूदे छेम्प्रे चीत्देबे ईमानदार क्यूत्देबे रङ्से लादे काम चीस्‍स्‍य, मेस्‍ये हर्‌जोने पर्‌देब मीयूने पीन खूस्‍य।
EPH.4.29	नमयूजे ङूर्‌दे अन्ज्‍य बोली अन्-योन्स्य, तर चैदेब ज्‍य मेस्‍ये सूधारदीदेबे ज्‍य स्यूलूक्कै बूलीत्‍या क्‍यमब ची, मेस्‍ये ङ्यीनब मीयूदे अनुग्रह प्रेस्‍स्‍य। 
EPH.4.30	होर्‌दे परमेश्‍वरजे पवित्र आत्माने सेम्-नला अन्चील्‍लाची, हम्‍बदे उद्धार‌जे दिन‍जे लागि नमयूने छाप पूदे ख्यङ्। 
EPH.4.31	साप्‍ता थर्‌जे सेम् लङ्, च्य-चीङ्, छी, घिन मेस्ये साप्‍ता थरीजे ठेनब, अन्‍ज्‍य पो क्‍वाने क्यापी। 
EPH.4.32	तर ङ्येम्‍देबे त्‍यादे त्‍याने दयामाया ची। परमेश्‍वरदे ख्रीष्‍टने क्‍यूत्‍देबे नमयूने क्षमा पीनप्र नमयूदेये त्‍यादे त्‍याने क्षमा पीन्।
EPH.5.1	नमयू परमेश्‍वरजे छेब छगूम्-पूर्‌गूम्यू क्‍यूरबदे, ङू प्रने क्‍यूरने बोङ् ची। 
EPH.5.2	नमयू त्‍यादे त्‍याने प्रेम ची, केर्‌बे ख्रीष्‍टदेये ङीनयूने प्रेम चीत्‍दे, मेस्‍ये परमेश्‍वरने सेम् पर्‌तेब लेम बस्‍न रब भेटी मेस्ये बलिजे रुप्ने ङीनजे लागि रङ्सेजे जीया बलि पीन्‍दे।
EPH.5.3	तर नमयूजे अन्‍द्रने वेश्य काम मेस्‍ये शुद्ध तेब या लोभजे मीन्त्‍याये अन्कीन्स्‍य, हम्‍ब परमेश्‍वर पवित्र मीयूजे अन्‍द्रने क्‍यूरब अम्‍पो। 
EPH.5.4	अन्ज्‍य ङ्येत्‍या पो, मूर्ख बात् या फाइद त्‍वब खिसी चेब पो अन्चील्‍लाची, येर पो नमयूजे ङूर्‌ने अम्‍पो। तर बरू नमयूदे परमेश्‍वरने धन्‍यवाद पीनब काम क्यूस्स्य। 
EPH.5.5	चेनेयलो नमयूने था क्‍यूर पर्‌दीय वेश्य क्‍यूरब मी शुद्ध त्‍वब मेस्‍ये लोभ चेबदे परमेश्‍वर प्रे ख्रीष्‍टजे राज्‍यने हक प्रेस्‍स्‍ये त्‍वो। लोभ चे यब मूर्तिपूजा चेप्रने पाप ख्यङ्।
EPH.5.6	छाक्‍देब पो चीत्‍देबे सूदेये नमयूने छाक्‍दे अम्प्रेस्‍स्‍य येर पोयूजे कारण यब-अन्ङीनयू फ्‍याने परमेश्‍वरजे छी फैन्‍क्‍य। 
EPH.5.7	होरेक्‍यूत्‍देबे येर मीयूजे सङ्गतने अन्चील्‍लाची। 
EPH.5.8	चेनेयलो खूम नमयूये मून्दूङ्ने ख्‍य तर जेम्से प्रभुजे मी क्‍यूत्‍देबे नमयू ओथ्याङ्ने ख्यङ्। होरेक्‍यूत्‍देबे नमयू ओथ्याङ्जे छगूम्-पूर्‌गूम्यूदे प्रने नमयूदेये र-प्र ची। 
EPH.5.9	चेनेयलो पीरीपीरीजे भलो चेब, न्याय मेस्‍ये सत्य पोब ओथ्याङ्जे फल ख्यङ्, 
EPH.5.10	मेस्‍ये प्रभुने सेम् पर्‌देब च ख्यङ् हम्‍ब लोमने बोङ् ची। 
EPH.5.11	मून्दूङ्जे काम अन्लादेब पोयूने ला अन्‍च्‍वालाची, तर हम्‍ब काम अन्‍ज्‍य ख्यङ् यदेबे तम्‍मी। 
EPH.5.12	चेनेयलो थमयूदे नङ्सूने आलाक्के चेब कामयूजे बारेने यनेये त्‍वाब पो ख्यङ्। 
EPH.5.13	तर चै पोनेयली ओथ्याङ्जे खूम्‍ने रेत्देयलो हम्‍ब पो छाङ्लाङ्‍के तङ खूइय। 
EPH.5.14	धर्मशास्‍त्रने येर्‌बे लिख्दीये ख्यङ्,
EPH.5.14	“ओ ङ्यूम्-या गीलेब मीयू,
EPH.5.14	चनाखो क्‍यूत्‍देबे टोङ् मेस्‍ये सीयेब मीयू लङ्, मेस्‍ये ख्रीष्‍टदे नमयूने ओथ्याङ् पीन्‍क्‍य।”
EPH.5.15	होरेक्‍यूत्‍देबे केर्‌बे प्रीय ध्‍यान् पीन्‍देबे ले- बुद्धि त्‍वब मीप्र दी, तर बुद्धि ख्‍यब मी प्र क्‍यूत्‍देबे प्र। 
EPH.5.16	ज्‍य काम टक्कने बीलने ची। चेनेयलो अम्‍ब सेमे खराब ख्यङ्। 
EPH.5.17	येरेक्‍यूत्‍देबे मुर्ख अन्क्‍यूर्‌लाची, तर प्रभुजे इच्छा चटोङ् हम्‍ब स्येला ची। 
EPH.5.18	अङ्‍गुरजे ची थूङ्देबे अन्स्‍योल्लाची, अम्बदे नैजे जीया नाश ‍चीक्‍क्य तर पवित्र आत्मादे भरीपूर्‌न क्‍यूरो। 
EPH.5.19	त्‍यादे-त्‍याप्रे मील्‍लीदेबे भजन, प्रू मेस्‍ये आत्माजे प्रू प्‍वी मेस्‍ये प्रभुने रङ्सेजे पूरा सेम्जे ज्‍य धून योन्‍देबे जै-जै ची। 
EPH.5.20	ङीन प्रभु येशू ख्रीष्‍टजे मीन्‍ने परमेश्‍वर पने साप्‍ता पोजे लागि येतार्‌ने धन्‍यवाद पीन्‍नू।
EPH.5.21	ख्रीष्‍टजे मान्-गेसेन् चीत्देबे त्‍यादे त्‍याजे हक नङ्ने टूङ्।
EPH.5.23	चेनेयलो मजजे ट प्‍ल्‍यङ् ख्यङ्, केर्‌बे ख्रीष्‍ट मण्डलीजे ट ख्यङ्, मेस्‍ये येशू रङ्सेने मण्डलीजे मुक्ति पीनब ख्यङ्। 
EPH.5.24	केर्‌बे ख्रीष्‍टजे हक नङ्ने मण्डली ख्यङ् होरप्रने मदीयूये साप्‍ता पोनेने रङ्से-रङ्से प्‍ल्‍यङ्जे हक नङ्ने टूङ्।
EPH.5.26	येर्‌बे ख्रीष्‍टदे हम्‍बने क्‍यूदे ठूदेबे रङ्से वचनदे पवित्र चे खूस्‍य, 
EPH.5.27	मेस्‍ये रङ्सेजे चेने अम्‍ब मण्डली दोष त्‍वब, दाग त्‍वब, चाउरी अम्‍पर्‌देब चैत्‍याये खोट् त्‍वब, पवित्र क्यूरने येर्‌बे चीत्‍दे।
EPH.5.28	होरप्रने प्‍ल्‍यङ्यूदेये रङ्से-रङ्से मजयूने रङ्से ङ्वनेप्रने प्रेम चे पर्‌दीय। रङ्से मजने प्रेम चेब मीदे रङ्सेनेये प्रेम चीक्क्‍य। 
EPH.5.29	चेनेयलो सूमीदेये रङ्से ङ्वने घिन अन्ची, तर हम्‍बजे ख्याल चीत्‍देबे चेलाबे सूसार चीक्‍क्‍य, केर्‌बे ख्रीष्‍टदेये रङ्से मण्डलीजे लागि ख्याल चीक्क्य। 
EPH.5.30	चेनेयलो ङीन ङूजे ङ्वजे अङ्ग ख्यङ्। 
EPH.5.31	धर्मशास्त्रदे य ख्यङ्, “येरेक्‍यूत्‍देबे मीदे रङ्से प-मने पङ्देबे रङ्से मजप्रे मील्‍लीय, मेस्‍ये हम्‍ब ङ्हीजेने ङ्व त्‍या क्‍यूक्‍क्‍य।” 
EPH.5.32	अम्‍ब सोरो केन् नङ्सू पो ख्यङ्, होर्‌दे, अम्ब पो ख्रीष्‍ट मेस्‍ये मण्डलीजे बारेनेये यीय। 
EPH.5.33	चनेक्‍यूल्‍लीने नमयू खोत्‍तादेने रङ्से मजने रङ्सेने प्रने प्रेम ची, मेस्‍ये मजदेये रङ्से प्ल्यङने गेसेन् ची।
EPH.6.2	रङ्से प मजे गेसेन् ची। कबुल अनुसारजे अम्ब खूम्‍जे आज्ञा ख्यङ्, 
EPH.6.3	नमयूने भलो क्यूस्स्य, मेस्‍ये पृथ्वीने नमयूजे छे रेङ क्यूस्स्य।
EPH.6.6	मीयूने सूग्‍ला चेबदेप्र म्‍याजे खूम्‍ने तनब काम त्‍या अन्चील्‍लाची, तर ख्रीष्‍टजे त्वो-त्वोमयूप्र क्‍यूत्‍देबे सत्य रूप्‍ने सेम्-नङ्दे मेस्‍येने परमेश्‍वरजे इच्‍छा पूरा ची। 
EPH.6.7	मीयूजे लागि दी, तर प्रभुजे लागि सेवा चेप्र सेम् नङ्दे मेस्‍येने ची। 
EPH.6.8	त्‍वो-त्‍वोम क्‍यूल्लीने या स्वतन्त्र क्यूल्‍लीने ज्‍य काम चेब मी जती क्‍वानेने प्रभुदे इनाम पीन्क्‍य, अम्‍ब पो नमयूने थाने ख्यङ्।
EPH.6.10	जेम्से आखिरी‍ने, नमयू प्रभुजे केन् शक्तिदे प्रभुने बोल्‍यो क्‍यूर। 
EPH.6.11	शैतानजे जूक्‍तीयूजे विरुद्धने मेर ख्‍वजे लागि परमेश्‍वरजे लास्‍यायू टक्कने टेल्। 
EPH.6.12	जीङब ङ्व प्रे काजे विरुद्धने नमयू दी, तर मूने ख्यब शक्तियू मेस्‍ये दुष्‍ट हुकुम चील्‍लेबयूजे विरुद्धने, होर्‌दे मून्दूङ् जूग्‍जे हुकुम चील्‍लेयू, हक चील्‍लेबयू, मेस्ये मूजे दुष्‍ट आत्मायूजे विरुद्धने ख्यङ्। 
EPH.6.13	येरेक्‍यूत्‍देबे परमेश्‍वरजे लास्‍यायू टक्कने लङ्, मेस्‍ये अन्ज्‍य दिनसेमेने जीङ खूस्‍य मेस्‍ये आखिरीसेमे जीङ्देबेये न मेर खूलाची।
EPH.6.15	मेस्‍ये मीलापजे सूगब खबर तोप्ने ह्‍वेब पङ्‍गीप्र ह्‍वे मेस्ये पूरा तयार क्यूर्। 
EPH.6.16	होर्‌दे विश्‍वासजे ढाल लङ्, हम्‍बदे चीत्देबे नमयूदे शैतानजे प्‍ल्‍याङ्नब मीजे बाण से-खूइय। 
EPH.6.17	टजे रक्षा चेब मुक्तिजे टोप कू, मेस्‍ये पवित्र आत्माजे पार्‌ज्‍य टेल, हम्‍बब परमेश्‍वरजे वचन ख्यङ्। 
EPH.6.18	येतार्‌ने प्रार्थना ची, परमेश्‍वरने तोङ्मी य। कम्‍ब बीलनेनेने यली पवित्र आत्माजे बोङ्दे प्रार्थना चीत्‍देबे टूङ्। अम्‍ब पो सेम्‍ने हीत्‍देबे येतार्‌ने होस्स्यार क्‍यूत्‍देबे परमेश्‍वरजे पवित्र मीयू क्वाजे लागि येतार्‌ने प्रार्थना चीन्‍नू।
EPH.6.19	ङैजे लागिये प्रार्थना ची, कन्‍छ्वाब ङ क्‍यमने रङ्से ङूर पूक्‍य हन्‍छ्वाब ङैने वचन पीन्‍स्‍य, मेस्‍ये ङैदे अम्फलाबे सूगब खबरजे नङ्सू पो क्यम खूस्‍य, 
EPH.6.20	ङ झ्यालखान‍ने टूनूलीने अम्‍ब सूगब खबरजे लागि ङ ख्रीष्‍टजे दूत क्‍यूर ख्यङ्। प्रार्थना चीम्‍मी मेस्‍ये ङैदे केर्‌बे क्यम पर्‌दे ख्‍य होर्‌बेने बोङ्बे क्यम खूस्‍य।
EPH.6.22	ङीनजे खबर कर ख्यङ् नमयूने था क्‍यूस्‍स्‍य मेस्‍ये नमयूजे सेम्दे आँट प्रेस्‍स्‍य यब विचारदे ङैदे ङूने नमयूट्‌याने कूल्‍बे ख्यङ्।
EPH.6.23	परमेश्‍वर प मेस्‍ये प्रभु येशू ख्रीष्‍ट ट्‍यादे अत-च्योन्‌यूने विश्‍वासप्रे-प्रेजे शान्ति मेस्ये प्रेम ख्यङ्! 
EPH.6.24	ङीनजे प्रभु येशू ख्रीष्‍टने येतार्‌ने प्रेम चेब मीयू क्वाप्रेने परमेश्‍वरजे अनुग्रह क्‍यूस्‍स्‍य।
PHP.1.2	ङीनजे प परमेश्‍वर मेस्‍ये प्रभु येशू ख्रीष्‍टदे अनुग्रह मेस्‍ये शान्ति पीन्‍स्‍य।
PHP.1.3	कलङ्नेयली नमयू ह्‍वेरब ङ ङैजे परमेश्‍वरने धन्‍यवाद पीन्‍क्‍य। 
PHP.1.4	ङ येतार्‌ने नमयू क्‍वाजे लागि प्रार्थना चीप्‍प सेम् सूग्‍देबे प्रार्थना चीक्‍क्‍य, 
PHP.1.5	चेनेयलो पात्‍ता खूम्‍ब दिन‍दे-छो चूजोसेमे सूगब खबर स्‍य्‍वेबने नमयूदे तोङ्मीन ख्यङ्। 
PHP.1.6	नमयूजे अन्‍द्रने ज्‍य काम सुरू चेब परमेश्‍वर‍देने येशू ख्रीष्‍ट रब दिन‍ने हम्‍ब पूरा चीक्‍क्‍य यदेबे ङैने पक्‍क ख्यङ्। 
PHP.1.7	नमयू क्‍वाजे लागि येरे मनब ङैने ज्‍य थेको, ङैदे नमयू क्‍वाने रङ्से सेम्ने ये ख्यङ्, चेनेयलो ङ चूजो जेल नङ्ने क्यूप्प या फीने सूगब खबर तम्दम् ख्यङ् यदेबे स्‍योप्‍प मेस्‍ये विश्‍वासने बोल्यो चीम्‍मेब कामने नमयू ङैप्रे-प्रे परमेश्‍वरजे अनुग्रहने सामेल् क्‍यूर ख्यङ्। 
PHP.1.8	ख्रीष्‍ट येशूजे प्रेमदे चीत्देबे नमयू क्‍वाप्रेने ङैजे गहिरो प्रेमजे तीर्‌सन ख्यङ्, अम्‍बजे साक्षी परमेश्‍वर ख्यङ्। 
PHP.1.9	ज्ञान मेस्‍ये ज्‍य अन्‍ज्‍य चेलाबे सेल ख्‍वब बुद्धिने नमयूजे प्रेम थेप् थेप् क्‍यूप्‍पीनूस्‍य यदेबे ङ प्रार्थना चीन्‍न ख्यङ्, 
PHP.1.10	येरेक्‍यूल्‍लोत्‍यामे नमयूदे पात्‍ता ज्‍य च ख्यङ् हम्‍ब स्‍ये खूइय, मेस्‍ये ख्रीष्‍ट रब दिन‍ने शुद्ध मेस्‍ये दोष त्‍वब क्‍यूर खूस्‍य। 
PHP.1.11	परमेश्‍वरजे महिमा मेस्‍ये सार्‌याजे लागि नमयूजे जीया येशू ख्रीष्‍टदे फल लोस्ये पीनब सोरो ज्‍य स्वभावयूदे फ्यानब क्‍यूस्‍स्‍य।
PHP.1.12	अत-अची च्योन्‌यू, तम्दम्‍ने ङै फ्‍याने पर्‌तीरब पोयूदे चीत्‍देबे सूगब खबर कूम मीयूदे ङ्यीन्‍न प्रे-ख्यङ् यब पो नमयूदे था प्रे खूस्‍स्‍य यदेबे ङ मन्‍न ख्यङ्, 
PHP.1.13	ङ ख्रीष्‍टजे पोयू स्‍य्‍वेब क्‍यूत्‍देबे झ्‍यालखानने स्‍य्वोप्‍ये ख्यङ् यब पो दरबारजे सीन्त्रीयू मेस्‍ये सूजोयू क्‍वादेने था प्रेक्‍क ख्यङ्। 
PHP.1.14	कूम अत-अची च्योन्‌यू, ङ स्‍योप्‍कब पोदे प्रभुने थेप् बोल्यो क्‍यूत्‍देबे परमेश्‍वरजे वचन अम्‍फलाबे क्‍यमने आँटप्रे ख्यङ्। 
PHP.1.15	तम्दम्ने कोइ कोइ मीयू ठेन्‍देबे सूजोयूदे यली ङैदे थेप् चीत्‍दे यब तनने ख्रीष्‍टजे पोयू स्‍योक्‍क्‍य, तर सूजो मीयूदेब ज्‍य सेम्दे ख्रीष्‍टजे पोयू स्‍य्‍वे ख्यङ्। 
PHP.1.16	सूगब खबर तम्दम् ख्यङ् यदेबे स्‍य्‍वेजे लागि परमेश्‍वरदे ङैने खेर्‌तीबे ख्यङ् यदेबे स्‍येयूदे अम्‍ब काम प्रेमने फर्‌क्‍य। 
PHP.1.17	सूजो मीयूदे यली ङैदे थेप् चीत्‍दे यदेबे तन मीयूदेब ङ झ्‍यालखान‍ने क्‍यूप्‍प थेप् सकस् पीनब सेम् चीत्‍दे, मेस्‍ये शुद्ध सेम्‍दे दी, तर अन्ज्य सेम्‍दे ख्रीष्‍टजे पो स्‍योक्‍क्‍य। 
PHP.1.18	चनेक्‍यूल्‍ली! पो ल ब अम्‍ब ख्यङ् ज्य सेम्‍दे चीन्‍नू यी अन्‍ज्‍य सेम्‍दे चीन्‍नू ख्रीष्‍टजे प्रचार केरेनेयली चीस्‍स्‍य, अम्‍ब पोने ङ सूग ख्यङ् मेस्‍ये, अम्‍बनेने ङ सूग्‍नीय। 
PHP.1.19	चेनेयलो नमयूजे प्रार्थना मेस्ये येशू ख्रीष्‍टजे आत्मादे तोङ्मीब ङैदे छुटकारा प्रेक्‍क्‍य यब पो ङैने था ख्यङ्। 
PHP.1.20	ङ केर्‌बेनेयली त्‍वा पर्‌तीस्‍ये त्‍वो यदेबे ङैदे केन् इच्छा मेस्ये आशा चे ख्यङ्, तर ङैदे कूम आँट प्रेक्क्य मेस्ये येतारनेप्र चूजो ङ सीली सूलीये ङैजे जीयाने ख्रीष्‍टजे गेसेन् क्यून्‍नीय। 
PHP.1.21	चेनेयलो ङैजे जीया चब ख्रीष्‍टजे लागि ख्यङ्, मेस्‍ये ङ सीबली ङैने फाइदा ख्यङ्। 
PHP.1.22	कादेये अम्‍ब ङ्वनेने सोम्‍बो क्‍यून्‍नूदेयलो ख्रीष्‍टजे लागि थेप् फल पीनब काम चे खूइय। होरेक्‍यूत्‍देबे ङ सोम्‍बो क्‍यून्‍नब ज्‍य ख्यङ्, यी सीबब ज्‍य ख्यङ् यब पो सेल्देबे य अङ्‍खू। 
PHP.1.23	ङ अल्मल्‍ने पर्‌तीन ख्यङ्। क्‍यूत्‍देयलो अम्‍ब ङ्व पोङ्‍यीदेबे ख्रीष्‍टप्रे टूङ प्रेल्‍लो क्यूर ख्यङ्दे, चेनेयलो ङैजे लागि अम्‍ब सोरो ज्‍य ख्यङ्, 
PHP.1.24	तर नमयूजे लागि ङ सोम्‍बो क्‍यून्‍नबने थेप् ज्‍य ख्यङ् 
PHP.1.25	नमयूजे विश्‍वासने थेप् बोल्यो चेने मेस्‍ये सेम्ने थेप् सूग्‍स्‍ये पीनने ङ सोम्‍बो क्‍यून्‍नीय, मेस्‍ये नमयू क्‍वाप्रेने टूनीय यब पो ङैने पक्‍क था ख्यङ्। 
PHP.1.26	ङ फेरि नमयू ट्‌याने रब ङैजे कारणदे ख्रीष्‍ट येशूजे महिमा नमयूदे थेप् चे खूइय। 
PHP.1.27	चनेक्‍यूल्‍लीने नमयूजे बनी ब्यवहरायू ख्रीष्‍टजे सूगब खबर स्‍य्‍वेब लायकजे क्‍यूस्‍स्‍य। ङ नमयूने तूरलीने या अन्‍तूरलीने आत्‍माने नमयू त्‍या क्‍यूत्‍देबे बोल्यो टून ख्यङ्, मेस्‍ये सेम् त्‍या क्‍यूत्‍देबे सूगब खबरने विश्‍वास चेबजे लागि नमयू थून्‍देबे छेम्प्रे चीन्‍न ख्यङ् यब पो ङ ङ्‍यीन्‍तीङ् र ख्यङ्। 
PHP.1.28	नमयूजे विरोध चेबयूप्रे चैपोनेये अम्‍फलाची। थमयूजे लागि अम्‍ब नाश क्यूप्पब च्‍यूनू ख्यङ्, तर नमयूजे लागि अम्‍ब उद्धार प्रेबजे च्‍यूनू ख्यङ् हम्‍ब मुक्ति ब परमेश्‍वरदे पीन्‍क्‍य। 
PHP.1.29	चेनेयलो ख्रीष्‍टने विश्‍वास चेब पोत्‍यामे पीने दी, तर ख्रीष्‍टजे लागि दु:ख भोक्‍ते पर्‌तीय यब पोये नमयूने पीने ख्यङ्, 
PHP.1.30	ङीनयू अम्ब लडाइँने प्रे-प्रे ख्यङ्। गीलेब सेमेयूने ङैदे लडाइँ जीङब नमयूदे तङ्दे, मेस्ये चूजोये हम्ब लडाइँनेने ख्यङ् यदेबे नमयूदे स्ये ख्यङ्।
PHP.2.1	कोदेये नमयू ख्रीष्‍टप्रे क्‍यूत्‍देबे तेते आँट प्रेल्‍लो, ङूजे प्रेमदे सेम्‍ने तेते आँठे पीन्‍लो, पवित्र आत्माप्रे तेते सङ्गति क्‍यूल्‍लो, ङ्‍येमब मेस्‍ये सेम्ने दया ख्यङ् यलो, 
PHP.2.2	नमयू सेम् त्‍या क्‍यूत्‍देबे, सेम्देमेस्‍येने त्‍याप्र प्रेम चीत्‍देबे, क्‍वाप्रेने थून् मेस्‍ये चीद-त्‍या क्‍यूत्‍देबे ङैने थेप् सूग्‍लाबे ची। 
PHP.2.3	रङ्सेजे इच्छात्‍या लेत्‍देबे या केन् त्‍वोत्‍देबे चैये अन्‍चील्‍लाची, तर चीद स्यूलूक्कै क्‍यूत्‍देबे रङ्सेने यली सूजोयूने थेप् गेसेन् ची। 
PHP.2.4	नमयू क्‍वादेने रङ्सेजे फाइदात्‍या अन्‍लेल्‍लाची, तर सूजोयूजे लागिये ले। 
PHP.2.5	नमयूजे सेम् ख्रीष्‍ट येशूजे सेम्प्र क्‍यूस्‍स्‍य।
PHP.2.6	ङू येतार्‌ने परमेश्‍वरजेप्र रुप् ख्यङ्लीने, ङूदे परमेश्‍वरप्रे बरेबर्‌ क्‍यूरब पोने चूङ्नब सेत्याप्र अम्‍मन्।
PHP.2.7	तर रङ्सेनेब च्‍याप्‍पाने थैन्‍देन् चीत्‍देबे त्वोजे रूप् कीन्‍देबे, ङू मीजे रुप् कीन्देबे जन्मीदीदे।
PHP.2.8	मीजेप्र रुप् टेल्देबे रङ्सेने सोरो चीद चीददे, मेस्‍ये अन्‍सीबदासेमे, या क्रूसने अन्‍सीइदासेमे आज्ञा मन्‍देब क्‍यूत्‍दे।
PHP.2.9	होरेक्‍यूत्‍देबे परमेश्‍वरदे ङूने पात्‍ता फेरनेने गेसेन् पीन्दे मेस्‍ये सूजो मीन्‍यू यली पात्‍ता केन् मीन् ङूने पीन्‍दे।
PHP.2.11	मेस्‍ये प परमेश्‍वरने महिमा पीनजे लागि
PHP.2.11	क्‍वाजे ङूर्‌‌दे येशू ख्रीष्‍ट प्रभु ख्यङ् यदेबे स्वीकार चे पर्‌तीय।
PHP.2.12	येरेक्‍यूत्‍देबे ङैजे छेब ख्‍योन्‌यू, ङ नमयूप्रे क्‍यूप्‍प नमयूदे परमेश्‍वरजे आज्ञा येतार्‌ने मन्‍दीदे, तर ङ नमयूप्रे अन्‍क्‍यूल्‍ली नमयूदे रङ्सेजे मुक्ति चेलाबे पूरा चेने सोरो थेप् फदेबे छेम्प्रे चीत्‍देबे काम फर्‌। 
PHP.2.13	चेनेयलो नमयू फ्याने परमेश्‍वरदे येतार्‌ने काम चीन्‍न ख्यङ्। ङूदेने नमयूने ङूजे उदेश‍य पूरा चेने सेम् मेस्‍ये बोङ् पीन्क्य। 
PHP.2.14	गन्‍गन् या च्‍य-फा अन्‍चील्‍लाबे कामयू क्‍वाने फर्‌कीलीम् ची, 
PHP.2.15	येरेक्‍यूत्‍देबे पापी मेस्‍ये खराब पुस्ताजे अन्‍द्रने नमयूब दोष त्‍वब सोझो क्‍यूत्‍देबे परमेश्‍वरजे मीप्र चैये खोट् त्‍वब छगूम्-पूर्‌गूम् क्‍यूरो, मेस्‍ये अम्‍ब पुस्‍ताजे मीयू खूम्‍ने नमयू कर्‌चेन्‌यूप्र ओथ्याङ् पीनब क्‍यूक्‍क्‍य। 
PHP.2.16	जीया पीनब परमेश्‍वरजे वचनने बोङ्बे चूङ्नू, येरे चील्‍लो ङैदे सीत्‍तीने अन्-ग्येक, मेस्‍ये ङैदे चेब छेम्‍प्रे खेर अङ्‍गीली यदेबे ख्रीष्‍ट रब दिन‍ने ङ केन् त्‍वे खूइय। 
PHP.2.17	नमयूदे परमेश्‍वरने चेर्‌तेब विश्‍वासजे भेटीप्रने ङैदे ङैजे ङ्वजे का बलिजे रूप्‍ने पीन पर्‌तीलीने ङैजे सेम् सूग्क्य, मेस्‍ये नमयू क्‍वाप्रेने ङ सूग्क्य। 
PHP.2.18	होरप्रने नमयूये ङैप्रे सूग्‍न पर्‌तीय मेस्‍ये तङ-पर्‌तीय।
PHP.2.19	नमयू ट्‌याने तिमोथी छ्‍योट्‍टो कूल्बेस्ये यदेबे प्रभु येशूजे इच्छा रेन्‍न ख्यङ्, येरे नमयूजे आनन्दजे खबर प्रेत्‍देबे ङैजे सेम्‍ये सूग्क्य। 
PHP.2.20	नमयूने केरे तोङ्मे यदेबे तिमोथीप्र ज्‍य सेम् टेल्‍देबे सूर्‌त चेब मी ङैप्रे सूजो सूये त्‍वो। 
PHP.2.21	सूजोयू क्‍वाने येशू ख्रीष्‍टजे पोने सेम् अम्‍पीन्‍लाबे रङ्सेजे सूर्‌त्‍या चीन्‍न ख्यङ्। 
PHP.2.22	तिमोथी कर खालजे मी ख्यङ् यदेबे नमयूदे स्‍येने ख्यङ्, केर्‌बे पने रङ्से चदे तोङ्मीय होरप्रने तिमोथी ङैप्रे क्‍यूत्‍देबे सूगब खबर स्‍य्‍वेब कामने तोङ्मे ख्यङ्। 
PHP.2.23	येरेक्‍यूत्‍देबे ङैजे पोयू च-क्‍यूक्‍क्‍य हम्‍ब था प्रे बितीक्ने ङैदे तिमोथीने कूल्बेस्ये यब मन्‍न ख्यङ्। 
PHP.2.24	ङ विश्‍वास चीक्‍क्‍य कादेये प्रभुजे इच्छा क्‍यूल्‍लो छ्‌योट्‍टोने नमयू ट्‌याने ङैये फ्‍योर खूइय। 
PHP.2.25	ङै प्रे-प्रे काम फरब ङैजे ख्‍योन् सिपाई, नमयूदे कूल्‍बेब दूत मेस्‍ये ङैजे हर्‌जोने तोङ्मेब च्‍योन् इपाफ्रोडिटसने नमयू ट्‌याने कूल्‍बे पर्‌ते थेको, 
PHP.2.26	चेनेयलो ङूदे नमयू क्‍वाने सोरो तूतीङ् र ख्यङ्। नमयूदे ङू न-छ क्‍यूर ख्यङ् यब पो तदेबे ङू सोरो सूर्‌त चीन्‍न ख्यङ्। 
PHP.2.27	तम्दम्‍ने ङू सोरो नदेबे सीइलो खदे, तर परमेश्‍वरदे ङू फ्‍याने दया चीम्‍मीदे। ङू फ्‍यानेत्‍या दी, तर ङैनेये शोक् ङने शोक् अम्‍पर्‌तीस्‍य यदेबे ङै फ्‍यानेये दया चीम्‍मीदे। 
PHP.2.28	येरेक्‍यूत्‍देबे ङूने फेरि तङ्देबे नमयू सूग्क्य, मेस्‍ये ङै फ्‍याने ख्‍यब सूर्‌तजे क्‍वीये ते-यङ्से क्‍यूक्‍की च यदेबे ङ ङूने झन् थेप् कूल्‍पीतीङ् रेन ख्‍य। 
PHP.2.29	सेम् सोरो सूग्‍देबे प्रभुजे मीन्‍ने ङूने ग्रहण ची, मेस्‍ये सूजो यर मीयूनेये गेसेन् ची। 
PHP.2.30	चेनेयलो नमयूदे ङैजे लागि तोङ्मे अम्‍प्रेब काम जेन्‍ला चेने ख्रीष्‍टजे काम फर्‌ब ङू कालजे ङूर्‌सेमेने फ्योइदे।
PHP.3.1	आखिरीने अत-अची च्योन्‌यू, प्रभुप्रे क्‍यूत्‍देबे सेम् सूग्नू। मालाङ् नमयूने लिख्दीकब पोयू फेरि लिख्‍देने ङ अन्‍छर्‌, चेनेयलो अम्‍ब पोदे नमयूने ज्‍य चीक्‍क्‍य। 
PHP.3.2	क्‍योयूजेप्र व्यवहार तनब मीयू, अन्‍ज्‍य काम फरब मीयूप्रे मेस्‍ये खतना चेब मीयूप्रे होस्स्यार क्‍यूत्‍देबे टूङ्। 
PHP.3.3	तम्दम् खतना चीक्‍कब मीयू ङी ख्यङ् चेनेयलो पवित्र आत्‍मादे पीनब शक्तिदे परमेश्‍वरने ङी पूस्‍तीय मेस्‍ये ख्रीष्‍ट येशूदे च-चीम्‍मीदे हम्‍बजे लागि ङी केन् त्‍वोक्‍क्‍य, मेस्‍ये फीने तङब छ्‍यप्‌यूने ङी भर् अम्पर्‌ती। 
PHP.3.4	कादेये कोइ मीजे फीजे ङ्वजे पोने भर् चेब कारण ख्यङ्-यलो ङैजेब पात्‍ता नङ्ने थेप् भर् चे ख्वब कारण ख्यङ्। 
PHP.3.5	येर्‌याने ङैजे खतना क्‍यूक्‍क ख्‍य। ङ बेन्‍यामीन खलकजे इस्राएली ख्‍य, ङैजे मेमेयू क्‍वाने हिब्रू ख्‍य, मोशाजे नियमजे पो चे यलो ङ फरिसी ख्यङ्। 
PHP.3.6	जोस्जे पो चे यलो मण्डलीने कूम सतनम् पीनब काम, धर्मजे पो चे यलो मोशाजे नियमने ख्‍यब धर्मजे पो अनुसार चैत्‍याये खोट् त्‍वब ठर्‌तीक ख्‍य। 
PHP.3.7	तर ङैजे लागि फाइदा क्‍यूरब साप्‍ता पोयू ख्रीष्‍टजे लागि हानी क्‍यूर टूङ् मन्‍दे। 
PHP.3.8	अन्छूत्यात्या दी, ख्रीष्‍ट येशू ङैजे प्रभुने स्‍ये प्रेब सोरो फत्‍या केन् पोप्रे कर्‌देयलो सूजो पोयू क्‍वाने हानी क्‍यूर टोङ् यदेबे ङ मन्‍क्‍य। ङैदे येशू ख्रीष्‍टने प्रेखूस्‍य यदेबे साप्‍ताकूरूने पोङ्ये ख्यङ् मेस्‍ये अम्‍बयू क्‍वाने छाबेब फोहोर-मैलाप्रत्‍या ख्यङ् यदेबे मन्‍क्‍य, 
PHP.3.9	मेस्‍ये ङ पूरा रूप्ने ङूप्र क्‍यूर खूस्‍य। मोशाजे नियम मन्‍दीदे हम्‍ब अनुसार फरब कामदे ङ धर्मी ठर्‌ते दी, तर ङैदे ख्रीष्‍ट फ्‍याने विश्‍वास चीत्‍देबे परमेश्‍वरदे ङैने धर्मी ठर्‌तीमे ख्यङ्। 
PHP.3.10	ङैदे ख्रीष्‍टने मेस्‍ये ङूने सीइदेबे फेरि सोम्‍बो क्‍यूरब शक्तिने चेलाबे स्‍ये खूस्‍य। ङ ङूजे दु:खने सामेल् क्यूत्देबे ङू सीयेब बीलसेमेने ङ ख्रीष्‍टप्रने क्यूत्दीङ् र ख्यङ्। 
PHP.3.11	क्‍योत्‍देयलो ङैये सीब ङ्येदे फेरि सोम्‍बो क्‍यूर खूस्‍य यदेबे चीन्‍न ख्यङ्।
PHP.3.12	अम्‍बयू क्‍वाने ङैदे मालाङ्ने प्रेक्‍क ख्यङ् या साप्‍ता पोदे ङ मालाङ्ने सिद्ध क्‍यूक्‍क ख्यङ् यदेबे दी, तर कम्ब सिद्धताजे लागि ख्रीष्‍टदे ङैने रङ्सेजे चीत्दे हम्‍ब सिद्धता प्रेजे लागि ङ बोङ् चीन्‍न ख्यङ्! 
PHP.3.13	अत-अची च्योन्‌यू, ङैदे अम्‍ब पोयू क्‍वाने प्रेक्‍कदे अम्‍मन्, तर ङ कामत्‍या फर्‌क्‍य चेनेयलो हम्‍ब ङैदे मालाङ्ने चीक्‍कब पोयू येल्‍बीदेबे, जेम्‍से क्यूट्‍टब पोयूतेले च्‍योर्‌लाबे प्रेन ख्यङ्, 
PHP.3.14	परमेश्‍वरदे स्वर्गने कोदेबे येशू ख्रीष्‍टजे कारण पीनब इनाम प्रेने ङ फ्‍योब पर्‌तेब सेन्तेले च्‍योर्‌ला ग्येबीनीय। 
PHP.3.15	विश्‍वास चीत्‍देबे पाको क्‍यूरेब ङीनयू क्‍वाजे सेम् येरप्रने क्‍यूर पर्‌तीय, मेस्‍ये कोइ पोने नमयूजे सेम् सूजो ख्यङ् यलो परमेश्‍वरदे हम्‍बये नमयूने कोलाबे चीम्‍मीय। 
PHP.3.16	ङीनदे च प्रेक्‍क ख्यङ्, हम्‍बनेत्‍या बोल्यो क्यूत्देबे टूङ पर्‌तीय। 
PHP.3.17	अत-अची च्योन्‌यू, नमयू ङैदे केरे चीक्‍को होरप्रने चेब क्‍यूरो। ङीदे कर नमूनाजे जीया चब नमयूदे तङ्दे, हम्‍ब अनुसारजे जीया चबयूनेये ले। 
PHP.3.18	ङैदे कूमफे स्‍योक्‍कब हम्‍ब मीयूजे पो फेरि ङूये ङूये नमयूने यीय, थमयूदे क्रूसने सीयेब ख्रीष्‍टजे शत्रुयूप्र क्‍यूत्‍देबे जीया च ख्यङ्। 
PHP.3.19	थमयू आखिरीने नाश क्‍यूप्‍पीय, लो थमयूजे ईश्‍वर, त्‍वाब पोने थमयू थेप् केन् त्‍वोक्‍क्‍य मेस्‍ये सं‍सार‌जे थोकयूनेत्‍या थमयूदे सेम् पीन्‍नीय। 
PHP.3.20	तर ङीनजे नागरिकता स्वर्गने ख्यङ्। मुक्ति पीनब प्रभु येशू ख्रीष्‍ट स्वर्गदे रीय यदेबे ङीन लम् लेन्‍न ख्यङ्। 
PHP.3.21	ङूदे रङ्सेजे शक्तिदे साप्‍ता कूरूने रङ्सेजे हक नङ्ने रे खूइय, हम्ब शक्तिदे ङीनजे चैकम्‍तेब ङ्वनेये रङ्सेजे महिमा क्‍यूरेब ङ्वप्रने चीम्‍मीय।
PHP.4.1	येरेक्‍यूत्‍देबे ङैजे अत-अची च्योन्‌यू, ङ नमयूने माया चीक्‍क्‍य, मेस्‍ये नमयूने सोरो ह्‍वे चीन्‍न ख्यङ्, नमयूदे ङैने सोरो सेम् सूग्‍लाबे चीम्‍मीदे मेस्‍ये नमयू ङैजे कामजे इनाम ख्यङ्। ङैजे छेब अत अची च्‍योन्‍‍यू येरप्रने प्रभुने बोल्यो क्यून्‍नू। 
PHP.4.2	ङ इयोदिया मेस्‍ये सुन्‍तुखेने प्रभुजे मीन्‍ने सेम्‌त्‍या क्यूरो यदेबे बिन्‍ती चीक्‍क्‍य। 
PHP.4.3	ङैप्रे-प्रे काम फरब विश्‍वासी ख्‍योन्, ननेये ङ बिन्‍ती चीक्‍क्‍य, अम्‍ब मदीयूने तोङ्मी, चेनेयलो अम्‍ब मदीयूदे सूगब खबर स्‍य्‍वेब कामने ङैप्रे, क्‍लेमेसप्रे मेस्‍ये जीयाजे किताबने मीन् ख्‍यब सूजो ङै प्रे-प्रे काम फरब ख्योन्‌यूप्रेये सोरो छेम्‍प्रे चीक्‍क ख्यङ्। 
PHP.4.4	येतार्‌ने प्रभुप्रे बेस्‍से सूग्नू। ङ फेरि यीय, बेस्‍से सूग्‍नू। 
PHP.4.5	क्वाप्रेने ज्य व्यवहार चेब, नमयूजे बनी क्‍वादेने था प्रेस्‍स्‍य। प्रभु छ्‌योट्‍टोने ल्‍वारीय। 
PHP.4.6	चैपोनेये सूर्‌त अन्‍चील्‍लाची, तर नमयूने हर्‌जो क्यूरब से परमेश्‍वरप्रे प्रार्थना चीत्‍देबे य, मेस्ये धन्‍यवाद पीन्देबे बिन्ती ची। 
PHP.4.7	मेस्‍ये ङीनजे ज्ञानदे क्‍वने अङ्ख्‍वब परमेश्‍वरजे शान्‍ति ख्यङ्, हम्‍ब शान्‍तिदे नमयूजे ह्‍वे चे ख्‍वब शक्ति मेस्‍ये सेम्ने येशू ख्रीष्‍टने जूक्‍तीदे येम्‍मीय। 
PHP.4.8	आखिरीने, अत अची च्‍योन्‌यू, चै से तम्दम् ख्यङ्, चै से गेसेन् चे लायकजे ख्यङ्, चै से ठीक ख्यङ्, चै से शुद्ध ख्यङ्, चै से प्रेम चेब लायकजे ख्यङ्, चै से सोरो छेब ख्यङ्, सोरो हार्‌मन्‍देत्‍या ज्‍य से मेस्ये चत्‍यासे सार्‌या चेब लायकजे ख्यङ्लो होर सेयूने सेम् पीनो। 
PHP.4.9	ङैदे लोम्‍मीब नमयूदे चै पो लोम्‍दे, ग्रहण चीत्दे, तदे मेस्ये ङैने तङ्दे, हम्बने ची, मेस्ये शान्तिजे परमेश्‍वर नमयूप्रे क्‍यूक्‍क्य।
PHP.4.10	कूम दिन ङ्येदे ङैने ह्‍वे चीत्‍देबे फेरि तोङ्मेब सेम् नमयूने क्यूट्‍ट तङ्देबे ङैजे सेम् प्रभुने सूग्‍न ख्यङ् तम्दम्ने नमयूदे ङैजे लागि सूर्‌त चीन्‍न ख्‍य, तर हम्‍ब तनब मौका अम्‍प्रे ख्‍य। 
PHP.4.11	ङैने हर्‌जो क्‍यूर ख्यङ् यदेबे नमयूने येर य दी, चेनेयलो ङै फ्‍याने च पर्‌तीरली हम्‍बनेने सून्‍ताकी क्‍यूत्‍देबे टूङब लोम्क ख्यङ्। 
PHP.4.12	हर्‌जो क्‍यूर यब च ख्यङ् हम्‍ब ङैदे स्‍ये ख्यङ्, मेस्‍ये मोक्‍तो क्‍यूर यब च ख्यङ् हम्‍बये ङैदे स्‍ये ख्यङ्। कलाबे चप्रे क्‍यूप्‍प या चअम्‍प्रे क्‍यूप्‍प, मोक्‍तो क्‍यूप्‍प या अम्‍पूक्‍ते-अनुसार‌ते क्‍यूप्‍प, ङै फ्‍याने येर चने पर्‌तीरली सून्‍ताकी क्‍यूत्‍देबे केरे जीया च पर्‌दे यब नङ्सू पो ङैदे लोम्‍क ख्यङ्। 
PHP.4.13	सूदे ङैने शक्ति पीन्‍क्‍य, ङूप्रे क्‍यूत्‍देबे ङ साप्‍ताकूरूने चे खूइय। 
PHP.4.14	होरेक्यूल्‍लीने नमयूदे ङैजे सकस्ने तोङ्मीदेबे सोरो ज्‍य चीत्‍दे। 
PHP.4.15	सूगब खबर स्‍योत्‍देबे माकेडोनिया पोङ्‍गीब पात्‍ता खूम् नमयूदे त्‍यामे ङैने तोङ्मीदे, सूजो मण्डलीयू सूदेये अन्‍तोङ्मी यदेबे नम फिलिप्पीजे मण्डलीयूने था ख्यङ्, 
PHP.4.16	चेनेयलो ङ थेसलोनिकेने ख्यङ्बये नमयूदे ङैने हर्‌‍जो क्यूप्प त्याफेत्या दीलाबे कूमफे साक्‍तीमीदे। 
PHP.4.17	ङैदे नमयूट्‍यादे सूजो दान प्रेने दी, तर नमयूदे पीनब दानजे कारणदे परमेश्‍वरदे नमयूने इनाम पीन्स्य मन ख्यङ्। 
PHP.4.18	ङैदे प्रेपर्‌ते यली थेप्ने प्रेक्‍क ख्यङ्। नमयूदे एपाफ्रोडिटसजे लाने चङ्बेब हम्‍ब दान परमेश्‍वरने सेम् पर्‌तेब, लेम् बस्न रब मेस्‍ये सूग्‍लाबे चेब बलिप्र ङैदे प्रेत्‍देबे बेस्‍से सूग ख्यङ्। 
PHP.4.19	ङैजे परमेश्‍वरदे रङ्सेप्रे कोलानेयली म्‍यूर्‌नब सम्पत्ति अनुसार‌ नमयूजे साप्‍ता हर्‌जोयू ख्रीष्‍ट येशूने पूरा चीम्‍मीय। 
PHP.4.20	जेम्‍से येतार्‌ने ङीन्‍जे परमेश्‍वर पने महिमा क्‍यून्‍नूस्‍य। आमेन।
PHP.4.21	ख्रीष्‍ट येशूने ख्‍यब परमेश्‍वरजे पवित्र मीयू क्‍वानेने नमस्कार ख्यङ् य। ङै ट्‌याने ख्‍यब विश्‍वासीयूदे नमयूने नमस्‍कार येबे ख्यङ्। 
PHP.4.22	परमेश्‍वरजे पवित्र मीयू क्‍वादेने मेस्‍ये हम्‍ब यली थेप् कैसरजे म्हीतीदे नमयूने नमस्‍कार येबे ख्यङ्। 
PHP.4.23	प्रभु येशू ख्रीष्‍टजे अनुग्रह नमयू क्‍वाजे आत्माप्रे क्‍यूस्स्‍य।
COL.1.1	परमेश्‍वरजे इच्छादे ख्रीष्‍ट येशूजे मूल स्यूस्स्या ङ पावलदे मेस्‍ये ङीनजे च्‍योन् तिमोथीदे, 
COL.1.2	कलस्‍सेने ख्‍यब परमेश्‍वरजे पवित्र मीयू मेस्‍ये ख्रीष्‍टने विश्‍वास चेब अत-अची च्योन्‌यूने लिख्दीन ख्यङ्:
COL.1.2	ङीनजे प परमेश्‍वरदे नमयूने अनुग्रह मेस्‍ये शान्ति पीन्स्‍य।
COL.1.3	ङी नमयूजे लागि प्रार्थना चीप्‍प ङीनजे प्रभु येशू ख्रीष्‍टजे प परमेश्‍वरने येतार्‌ने धन्‍यवाद पीन्‍क्‍य, 
COL.1.4	चेनेयलो ख्रीष्‍ट येशूने नमयूदे चेब विश्‍वास मेस्‍ये परमेश्‍वरजे पवित्र मीयू क्‍वाप्रेने नमयूदे चेब प्रेमजे पोयू ङीदे त ख्यङ्, 
COL.1.5	अम्‍ब विश्‍वास मेस्‍ये प्रेम नमयूजे लागि स्‍वर्गने जूक्‍तीदेबे हीतेब आशाजे कारणदे क्‍यूर ख्यङ्। हम्‍ब पोयू नमयूदे मालाङ्ने तम्दम्जे वचनने, या सूगब खबरने तैक ख्यङ्। 
COL.1.6	अम्‍ब सूगब खबर नमयूट्‌याने फ्‍योर ख्यङ्, मेस्‍ये तम्दम्ने अम्‍बदे संसारजे का-मुलुकने असी पीन्‍देबे थेप् क्‍यूप्‍पीन ख्यङ्। परमेश्‍वरदे चेब अनुग्रहजे तम्दम् पो तदेबे क्‍वब दिनदेछोमेस्‍ये नमयूजे अन्‍द्रनेये सूगब खबरदे होरप्रने काम चीन्‍न ख्यङ्। 
COL.1.7	ङीप्रे-प्रे काम फरब त्वो इपाफ्रासदे अम्‍ब पो नमयूने लोम्‍मीदे। ङू ख्रीष्‍टजे सेवा चेने भर्‌पर्‌ते ख्‍वब ङीजे पक्षजे मी ख्यङ्। 
COL.1.8	पवित्र आत्मादे नमयूने पीनब प्रेमजे पोयू ङूदे ङीने स्‍य्‍वे ख्यङ्।
COL.1.9	होरेक्‍यूत्‍देबे अम्‍ब पो तब दीन्‍दे छोमेस्‍ये प्रभुजे इच्छा नमयू फ्‍याने च ख्‍य हम्‍बने पवित्र आत्‍मादे पीनब पूरा बुद्धि मेस्‍ये क्‍व ख्‍वब ज्ञान नमयूने फ्‍यानीस्‍य यदेबे नमयूजे लागि ङी येतार्‌ने प्रार्थना चीन्‍न ख्यङ्, 
COL.1.10	येरे ङूने बेस्‍से सूग्‍ला चेने नमयूदे प्रभुने सेम् पर्‌देब जीया चदेबे सोरो ज्‍य कामयूने फलीफप् क्‍यूत्‍देबे परमेश्‍वरजे ज्ञानने नमयू बोल्यो क्‍यूक्‍के खूस्‍स्‍य। 
COL.1.11	नमयू आनन्द क्यूत्देबे कूम सैदीन ख्‍वब मेस्ये रेन्‍न ख्‍वब क्यूरने परमेश्‍वरदे पीनब महिमाजे शक्ति अनुसार‌ बोल्यो क्यूर यबने ङीजे प्रार्थना ख्यङ्। 
COL.1.12	ओथ्याङ्जे राज्‍यने परमेश्‍वरजे पवित्र मीयूदे प्रेब हक ङीनयूनेये प्रे ख्‍व चीम्‍मेब पने सूग्‍देबे धन्‍यवाद पीने। 
COL.1.13	ङूदे ङीनने मून्‍दूङ्जे राज्‍यदे अलाक् चीत्‍देबे ङूजे छेब चजे राज्‍यने चेलाबे सेबे ख्यङ्। 
COL.1.14	ङूजे चदेने ङीनजे उद्धार‌ चीम्‍मे ख्यङ्, मेस्‍ये ङीनजे पाप क्षमा चीम्मे ख्यङ्।
COL.1.15	अन्‍तङब परमेश्‍वरजे तङब रूप् येशू ख्रीष्‍ट ख्यङ्। परमेश्‍वरदे सृष्‍टि चेब साप्‍ता थोक फ्‍याने येशू ख्रीष्‍ट पात्‍ता केन् ख्यङ्। 
COL.1.16	चेनेयलो ख्रीष्‍टप्रे क्‍यूत्‍देबे परमेश्‍वरदे स्वर्ग मेस्‍ये पृथ्वीने ख्‍यब साप्‍ता थोकयू, म्‍यादे तङ ख्‍वब मेस्ये तङ अङ्ख्‍वब थोकयू, या आत्‍माजे शक्तियू, मालिकयू, हुकुमयू मेस्‍ये हकयू सृष्‍टि चीत्‍दे। अम्‍ब टक्कने परमेश्‍वरदे ख्रीष्‍टप्रे क्‍यूत्‍देबे ख्रीष्‍टजे लागिने सृष्‍टि चीम्‍मीदे। 
COL.1.17	साप्‍ता थोक सृष्‍टि क्‍यूरयली खूम्मेस्‍येने ङू ख्‍य, होर्‌दे साप्‍ता थोकयू ङूप्रे क्‍यूत्‍देबे रङ्से रङ्से नेने मील्‍लीदेबे छ्‌यान ख्यङ्। 
COL.1.18	ङू मण्डलीजे ट ख्यङ् होर्‌दे ङूजे ङ्वब मण्डली ख्यङ्, साप्‍ता थोक‍जे सुरु ङू ख्यङ्, साप्‍ता थोक‍यू नङ्ने ङू पात्‍ता केन् क्‍यूस्‍स्‍य यदेबे सीयेबयू नङ्ने पात्‍ता खूम सोम्‍बो क्‍यूरब ङूने ख्यङ्। 
COL.1.19	चेनेयलो परमेश्‍वरजे साप्‍ता स्वभाव‍यू ख्रीष्‍टने क्‍यून्‍नब तङ्देबे परमेश्‍वर सोरो सूग्‍दे, 
COL.1.20	मेस्‍ये परमेश्‍वरदे क्रूसने बलि क्‍यूरब ख्रीष्‍टजे कादे शान्ति पीन्‍देबे पृथ्वीने ख्‍यब या स्वर्गने ख्‍यब साप्‍ता थोकयू रङ्सेप्रे मिलापने रेत्‍दे।
COL.1.21	त्‍याफे नमयूजे सेम्ने अन्‍ज्‍य पोयू मन ख्‍य मेस्‍ये अन्‍ज्‍य कामयू चीक्‍क ख्‍य होरेक्‍यूत्‍देबे नमयू परमेश्‍वरप्रे चीन्‍तङ् क्‍यूत्‍दे मेस्‍ये परमेश्‍वरजे शत्रु क्‍यूक्‍क ख्‍य। 
COL.1.22	तर परमेश्‍वरजे खूम्‍ने नमयू पवित्र, खोट् त्‍वब मेस्‍ये दोष त्‍वब चेने ख्रीष्‍टजे स्‍यजे ङ्व बलि क्‍यूत्‍देबे परमेश्‍वरदे नमयूने जेम्‍से मिलापने रेक्‍क ख्यङ्- 
COL.1.23	तम्दम्ने नमयू रङ्से विश्‍वासने अन्‍क्यापीलाबे बोल्यो क्‍यून्‍नू, मेस्ये नमयूदे सूगब खबर ङ्‍यीन्‍देबे प्रेब आशा अन्‍क्यापीलाची। अम्‍ब सूगब खबर का-मुलुक संसारजे मीयूने स्‍योक्‍क ख्यङ्। ङ, पावल अम्‍ब सूगब खबर स्‍य्‍वेब त्वो क्‍यूर ख्यङ्।
COL.1.24	जेम्‍से नमयूजे लागि ङैदे छरङ् प्रेल्‍लीने ङ सूग्‍क्‍य, मेस्‍ये ख्रीष्‍टदे भोक्‍ते पर्‌तेब खास्या ख्यब सकस्यू ङूजे ङ्व या मण्डलीजे लागि ङ ङैजे ङ्वने भोक्‍तीदे पूरा चीक्‍क्‍य। 
COL.1.25	नमयूने भलो चेने परमेश्‍वरदे ङैने पीनब काम अनुसार‌, परमेश्‍वरजे वचन त्‍याये अम्‍पोङ्लाबे स्‍य्‍वेने ङ मण्डलीजे त्वो क्‍यूत्‍दे 
COL.1.26	जूग्-जूग् या पुस्ता पुस्तामेस्‍येने सूदेये स्‍ये अङ्ख्‍वब नङ्सू पो परमेश्‍वरदे रङ्सेजे पवित्र मीयूने अर्थ कोलाबे चीम्‍मे ख्यङ्। 
COL.1.27	अम्‍ब सूदेये स्‍ये अङ्ख्‍वब महिमाजे सम्‍पत्ति यहूदी तेब मीयूजे लागि सोरो केन् ख्यङ् यब पो क्‍व ख्‍व चीम्‍मेने परमेश्‍वरदे रङ्सेजे पवित्र मीयूने सेल्‍दे। अम्‍ब स्‍ये अङ्ख्‍वब पोजे अर्थब ख्रीष्‍ट नमयूप्रे क्‍यूरब पो ख्यङ्, हम्‍ब परमेश्‍वरजे महिमाने सामेल् क्‍यूरप्रेब आशा ख्यङ्। 
COL.1.28	ख्रीष्‍टने मीयू क्‍वाने पाको चीत्‍देबे परमेश्‍वरजे खूम्‍ने तम्‍मेखूस्‍य यदेबे मीयू क्‍वानेने बोङ्बे आर्‌तीदेबे, मेस्‍ये पूरा बुद्धिने लोम्‍मीलीम् चीत्‍देबे ख्रीष्‍टजे पोयू ङी बोङ्बे स्‍योक्‍क्‍य। 
COL.1.29	ख्रीष्‍टदे ङैजे सेम् नङ्ने काम फरब शक्ति पीन्‍दे, हम्‍ब शक्ति अनुसार‌ ङ अम्‍ब कामजे लागि सोरो बोङ्बे छेम्‍प्रे चीक्‍क्‍य।
COL.2.1	नमयू मेस्‍ये लाउडिकियाने ख्‍यबयू होर्‌दे ङैजे त्‍वाने अन्‍तङबयू क्‍वाजे लागि केरे ङैदे सोरो बोङ्बे छेम्‍प्रे चीत्‍दे यब पो नमयूदे था प्रेस्‍स्‍य मन्‍न ख्यङ्, 
COL.2.2	थमयूदे आँट प्रेस्स्य मेस्ये प्रेमने त्‍या क्यूत्देबे थून्‍नूस्य यदेबे ङैदे येरे चे ख्यङ्, होरे क्यूप्प थमयूदे चेलाबे क्‍व ख्‍वब ज्ञानजे सम्पत्ति प्रेक्क्य होर्‌दे परमेश्‍वरजे क्‍व अङ्ख्‍वब नङ्सू योजना या ख्रीष्‍टने पूरा स्ये ख्वब क्यूक्क्य। 
COL.2.3	परमेश्‍वरजे ज्ञान मेस्‍ये बुद्धिजे सम्पत्ति क्‍वाने ख्रीष्‍टप्रे फूये ख्यङ्। 
COL.2.4	मीयूदे लूच्‍च पोयूने तम्दम्‍प्र चीत्‍देबे नमयूने होम्‍देबे अन्कूपस्य यदेबे ङ अम्ब पो यीय। 
COL.2.5	चेनेयलो नमयूप्रे ङैजे ङ्व चीन्‍तङ् ख्यङ्लीने ङैजे आत्माब नमयूप्रेने ख्यङ्, नमयू क्‍वाने थून्‍देबे टूनब मेस्‍ये नमयूदे ख्रीष्‍टने चेब विश्‍वास सोरो बोल्यो क्‍यून्‍नब पो तदेबे ङ सूग ख्यङ्।
COL.2.6	होरेक्‍यूत्‍देबे येशू ख्रीष्‍टने नमयूदे केर्‌बे प्रभु यदेबे ग्रहण चीत्दे, होर्‌बेने नमयू ङूप्रे जीया च। 
COL.2.7	नमयूने लोम्येब पो अनुसार‌ येशूने चेलाबे छ-च्‍वोदेबे ङू-फ्याने रङ्सेजे जीया चब क्यूरो। होर्‌दे विश्‍वासने सोरो बोल्यो क्‍यूत्‍देबे कलङ्नेयली ङूने धन्‍यवाद पीन्‍नब क्‍यूरो।
COL.2.8	नमयू चङ्‍ख क्‍यूत्‍देबे टूङ्, नत्रलो मीयूजे ज्ञान बुद्धि मेस्‍ये चैये अर्थ त्‍वब लूच्‍च पोदे नमयू होम्‍कने। येर पोयू ख्रीष्‍टजे दी, तर मीयूदे चेब पेयूदे मेस्ये संसारजे शिक्षायूदे रब ख्यङ्।
COL.2.9	चेनेयलो परमेश्‍वरने ख्‍यब गुणयू क्‍वाने ख्रीष्‍टजे ङ्वने टून ख्यङ्। 
COL.2.10	ख्रीष्‍टने नमयूजे जीया चेलाबे पूरा क्यूट्‍ट ख्यङ्। साप्‍ता हुकुम मेस्ये हक चील्‍लेबयू नङ्ने पात्‍ता केन् ङू ख्यङ्। 
COL.2.11	ख्रीष्‍टने विश्‍वास चे ङ्येदे नमयूजे पाप स्वभाव ख्‍यब ङ्वने ख्रीष्‍टदे खतना चीप्‍पे ख्यङ्। मीजे लादे चेब खतनादे दी, तर ख्रीष्‍टने नमयूजे खतना क्‍यूक्‍क ख्यङ्। 
COL.2.12	बप्‍तिस्मा क्‍यूप्‍प नमयूजे पापजे स्वभावयू ख्रीष्‍टप्रेने पोप्‍पीक ख्‍य। सीयेङ्येदे ख्रीष्‍टने सोम्‍बो चीम्‍मेब परमेश्‍वरजे शक्तिने नमयूदे विश्‍वास चीत्‍देबे अम्‍ब बप्‍तिस्माने नमयूये ख्रीष्‍टप्रेने सोम्‍बो चीम्‍मीदे।
COL.2.14	ङीनजे विरुद्धने लिख्दीयेब तम‍सूक, मेस्‍ये हम्बने ख्यब साप्‍ता नियम-कानूनजे हकयूने ङूदे क्रूसने खील् ठोक्‍दीदेबे खारेज चीक्‍क ख्यङ्। 
COL.2.15	ङूदे हुकुम चील्‍लेबयू मेस्‍ये शक्तियूने लास्या त्वब चीप्‍पीदे। हम्‍बयू फ्‍याने ट्‌यादे, मेस्‍ये क्‍वादेने तङ्लाबे हम्‍बयूने तमासा चीप्पीदे।
COL.2.17	अम्‍बब ङ्‍येदे क्यूट्‍टब पोजे छायाप्रत्‍या ख्यङ्। तर हम्‍ब छायाजे तम्दम् च्‍यूनूब ख्रीष्‍ट ख्यङ्। 
COL.2.18	रङ्सेजे ङ्वने सकस् पीनब पोनेत्‍या ट्‌यादेबे, स्‍वर्गदूतने पूस्‍तीस्ये पीन्‍देबे, रङ्सेजे ज्ञानदे तङब पोनेत्‍या क्‍यूत्‍देबे, रङ्सेजे सेम्दे च चीतीङ्‍र हम्‍ब पोने केन् त्‍वोत्‍देबे प्रब सूमीदेये नमयूजे प्रेपर्‌तेब इनाम मल्बेब काम चे अङ्‍खूस्य। 
COL.2.19	येरमीयू ख्रीष्‍ट या टप्रे अन्‍थूनूलाबे आलाक् क्‍यूत्देबे टूङ ख्यङ्। ख्रीष्‍टजे पोस् प्रेत्‍देबे जोर्‌न्‍या मेस्ये छयू ङ्वत्‍या चेने थूनीय, मेस्‍ये हम्‍ब ङ्व टक्कने परमेश्‍वरजे इच्छा अनुसार‌ ठोङ्बीय।
COL.2.20	नमयूब ख्रीष्‍टप्रे सीइदेबे अम्ब संसारजे आत्माजे शक्तियूदे छुट्कारा प्रे ख्यङ्। चेने अम्‍ब संसारजे मीयूप्र क्‍यूत्‍देबे जीया च?, चेने हम्‍ब नियमयू मन्‍दे? 
COL.2.21	हम्ब नियमयूब “अन्‍चूङ्लाची, अम्-म्‍यङ्लाची, अन्‍छूल्‍लाची?” 
COL.2.22	अम्‍ब साप्‍ता नियमयू चील्‍लीकीबने नाश क्‍यूप्‍पीय। अम्‍ब क्वाने मीयूजे आज्ञा मेस्ये शिक्षायूनेत्या भर्‌ पर्‌तीय। 
COL.2.23	धर्मजे मीन्‍ने रङ्सेने सकस् पीन्देबे ईश्‍वरने पूस्‍ते, रङ्सेनेब चीद चेब होर्‌दे रङ्से ङ्वने सकस् पीनब पोयूब बुद्धिजे पोयूप्र तङ्क्य, तर ङ्वजे अन्‍ज्‍य इच्छायू कबूने येनने अम्‍ब पोयू चैकम्‍ते ख्यङ्।
COL.3.2	पृथ्वीने ख्‍यब पोयूने दीलाबे स्वर्गजे पोयूने सेम् पीन्। 
COL.3.3	चेनेयलो नमयू सीये ख्यङ् मेस्‍ये परमेश्‍वरने नमयूजे जीया ख्रीष्‍टप्रे फूये ख्यङ्। 
COL.3.4	नमयूजे तम्दम् जीया ब ख्रीष्‍टने ख्यङ् होर्‌दे ङू फेरि रब नमयूये ङूप्रे-प्रे महिमाने क्‍यूक्‍क्‍य।
COL.3.5	होरेक्‍यूत्‍देबे नमयूने ख्‍यब खूम्‍जे अन्‍ज्‍य बानीयू क्‍वाने क्‍यापी: वेश्य, अशुद्ध पो, भस्‍त्व, दुष्‍ट इच्छा प्रे लोभ। लोभब थर्‌त्या मूर्तिपूजा ख्यङ्। 
COL.3.6	आज्ञा अम्‍मन्‍दीलाबे येर अन्‍ज्‍य व्यवहार तनब मीयूफ्‍याने परमेश्‍वरदे रङ्से छी फैन्‍क्‍य। 
COL.3.7	खूम् नमयूये येरप्रने व्यवहार तन्‍देबे जीया चेन ख्यङ्। 
COL.3.8	तर जेम्से नमयूदेये प्रो लङब, छी चेब, ठेनब, मीजे पो चेब, मेस्‍ये रङ्से ङूर्‌दे अन्ज्‍य बोली योनब येर व्यवहारयू क्‍वाने क्यापी। 
COL.3.9	त्‍यादे त्‍याने लूच्‍च अन्क्‍यम्‍लाची, चेनेयलो ङीङ् स्वभाव मेस्‍ये हम्‍बजे छ्‌यप्‍यू नमयूदे क्यापीक ख्यङ्। 
COL.3.10	मेस्‍ये सर् स्वभाव प्रेक्‍क ख्यङ्, हम्‍ब स्वभाव सृष्‍टि चेब परमेश्‍वरजे रूप् अनुसार‌ ज्ञानने सर् क्‍यूप्‍पीन ख्यङ्। 
COL.3.11	अने ग्रीक मेस्‍ये यहूदी, या खतना चीक्‍कब या अन्चीक्‍कब, अछ्‌य्‍वेब, नेपङ्‍गी, त्वो मेस्‍ये स्वतन्त्र ख्यब सूनेये साक्‍पूजा अन्क्‍यूर्‌, तर साप्‍ता थोक‍ने मेस्‍ये साप्‍ता कूरूप्रेने ख्रीष्‍ट ख्यङ्।
COL.3.13	त्‍यादे त्‍याजे पो सैदीदे टूङ्, कोदेये कोइ मीजे विरुद्धने गल्‍ती तनब पो ख्यङ्लो त्‍यादे त्‍याने क्षमा पीन्। केर्‌बे प्रभुदे नमयूने क्षमा पीन्‍दे होरप्रने नमयूदेये क्षमा पीन् पर्‌दीय। 
COL.3.14	अम्‍बयू यली पात्‍ता थेप् ब प्रेमने कोला ह्‍वेप्र ह्‍वे, हम्‍बदे साप्‍ता सेयूने त्‍या चीत्देबे येक्‍क्‍य। 
COL.3.15	ख्रीष्‍टजे शान्तिदे नमयूजे सेम्ने राज्‍य चीस्‍स्‍य। अम्‍ब शान्तिजे लागि परमेश्‍वरदे नमयूने ङ्वत्‍याजे अङ्गयू क्‍यूरने क्‍व ख्यङ्, अम्‍बजे लागि नमयू येतार्‌ने धन्‍यवाद पीन्‍नू। 
COL.3.16	ख्रीष्‍टजे वचनदे नमयूजे सेम् बेस्‍से फ्‍यानीस्‍य। पूरा बुद्धि चील्‍लीदेबे त्‍यादे त्‍याने लोम तन ची मेस्‍ये आर्ती, होर्‌दे रङ्से सेम्देमेस्‍येने परमेश्‍वरने धन्यवाद पीन्‍देबे जै-जै चेब आत्माजे प्रू पूई। 
COL.3.17	नमयूदे काम प्रे पोने चने चील्‍लीने येशूने क्‍यूत्‍देबे परमेश्‍वर पने धन्‍यवाद पीने पीने हम्‍बयू क्‍वाने प्रभु येशू ख्रीष्‍टजे मीन्‍ने ची।
COL.3.23	नमयूदे चै कामने फर्‌लीने ज्‍यान पीन्‍देबे बोङ्बे फर्‌, मीयूजे सेवा चेप्र दी, तर प्रभुजे सेवा चेप्र ची, 
COL.3.24	चेनेयलो नमयूने प्रभुदे कबुल चेब इनाम पीन्क्य यदेबे था ख्यङ्। नमयूदे प्रभु ख्रीष्‍टजे सेवा चीन्‍न ख्यङ्। 
COL.3.25	सूदे अन्ज्‍य काम चीक्‍क्‍य हम्‍बजे फल ङूदेने प्रेक्‍क्‍य। अम्‍ब कामने परमेश्‍वरदे सूनेये साक्पूजा अन्‍ची।
COL.4.2	होस्स्यार क्‍यूत्‍देबे मेस्‍ये परमेश्‍वरने येतार्‌ने धन्‍यवाद पीन्‍देबे येतार्‌ने प्रार्थना चीन्‍नू। 
COL.4.3	ख्रीष्‍टजे क्‍व अङ्ख्‍वब नङ्सू पो स्‍य्‍वेने मेस्‍ये वचन चेलाबे स्‍य्‍वेने परमेश्‍वरदे ङीने ख्‍यो पूक्‍मीस्‍य यदेबे ङीजे लागि प्रार्थना ची, अम्‍बजे लागि ङ जेल‍ने पर्‌दीक ख्यङ्, 
COL.4.4	ङैदे क्‍यम पर्‌देबे वचन कोलाबे येमे खूस्‍य।
COL.4.6	चदे च सेयू लेम्‍ला चेप्रने नमयूजे बोली येतार्‌ने सोरो सेम् पर्‌देब क्‍यूस्‍स्‍य, मीयू क्‍वाप्रेने केरे क्‍यम पर्‌दे हम्‍ब पो नमयूदे स्‍येस्‍य।
COL.4.8	नमयूदे ङीजे पोयू था प्रेस्‍स्‍य मेस्‍ये नमयूजे सेम्‍दे आँट प्रेस्‍स्‍य यब विचारदे ङैदे नमयूट्‌याने तुखिकसने कूल्‍बे ख्यङ्। 
COL.4.9	ङूप्रे ओनेसिमस रेन ख्यङ्, ङू नमयू नङ्जे त्या ख्यङ्, मेस्‍ये ङू ङीनजे छेब भरपर्‌तेब च्‍योन् ख्यङ्। थमयूदे अनेजे पोयू क्‍वाने नमयूने स्‍योक्‍क्‍य।
COL.4.11	युस्तस मीन् ख्‍यब येशूदे नमयूने नमस्‍कार येबे ख्यङ्। परमेश्‍वरजे राज्‍यजे लागि ङैप्रे काम फरबयू नङ्ने यहूदी विश्‍वासीयू थमयूत्‍या ख्यङ्। थमयूदे चीत्‍देबे ङैदे सान्त्वना प्रे ख्यङ्। 
COL.4.12	नमयू अन्‍द्रजे मीत्‍या येशू ख्रीष्‍टजे सेवा चेब इपाफ्रासदेये नमस्‍कार येबे ख्यङ्। नमयू परमेश्‍वरने बोल्यो क्‍यूर खूस्‍स्‍य मेस्‍ये परमेश्‍वरजे साप्‍ता इच्छायू पूरा रूप्‍दे मन्‍देब क्‍यूर खूस्‍स्‍य यदेबे ङूदे प्रार्थनाने नमयू येतार्‌ने ह्‌वे चीन्‍न ख्यङ्। 
COL.4.13	चेनेयलो नमयू होर्‌दे लाउडिकिया मेस्‍ये हिरापोलिसने ख्‍ययूजे लागि ङूदे बेस्‍से छेम्‍प्रे चीत्‍देबे काम फर ख्यङ्, यब पोजे गवाही ङ पीन्‍क्‍य। 
COL.4.14	ङीनजे छेब डाक्‍टर्‌ लूका मेस्‍ये डेमासदेये नमयूने नमस्‍कार येबे ख्यङ्। 
COL.4.15	लाउडिकियाजे अत-अची च्योन्‌यू मेस्‍ये नुम्‍फास होर्‌दे ङूजे कीम्‍ने ख्‍यब मण्डलीजे मीयूने ङैजे नमस्‍कार येमी।
COL.4.16	नमयूदे अम्‍ब चिट्ठी छ्‌य्‍वेजेनमेस्‍ये लाउडिकियाजे मण्डलीनेये अम्‍ब छ्‌योस्‍सेपीन्, मेस्‍ये लाउडिकियाजे चिट्ठीये नमयूदे छ्‌य्‍वे। 
COL.4.17	“प्रभुदे पीनब काम नदे च्‍येलाबे पूरा चे पर्‌दीय” यदेबे अर्खिप्‍पसने येमी।
COL.4.18	ङ पावलदे नमयूने ङैजे लादेने अम्‍ब नमस्‍कार लिख्दीन ख्यङ्। ङ जेल‍ने ख्यङ् यब पो अन्‌-येल्‍गला ची। परमेश्‍वरजे अनुग्रह नमयूप्रे क्‍यूस्‍स्‍य।
1TH.1.1	अनुग्रह मेस्‍ये शान्ति क्‍यूस्‍स्‍य।
1TH.1.2	ङीजे प्रार्थनायूने नमयू येतार्‌ने ह्‍वेचीत्‍देबे नमयू क्‍वाजे लागि परमेश्‍वरने धन्‍यवाद पीन्क्‍य। 
1TH.1.3	ङीनजे परमेश्‍वर पजे खूम्‍ने प्रभु येशू ख्रीष्‍टने क्‍यूत्‍देबे विश्‍वासने नमयूदे चेब काम, प्रेमदे चेब छेम्‍प्रे होर्‌दे आशा चीत्‍देबे धेरेन् क्‍यून्‍नब येतार्‌ने ह्‍वेचीन्‍न ख्यङ्।
1TH.1.4	अत-अची च्योन्‌यू, परमेश्‍वरदेने नमयूने प्रेम चीत्‍देबे सेलब पो ङीने था ख्यङ्। 
1TH.1.5	चेनेयलो ङीनजे सूगब खबर नमयूट्‌याने वचनजे रूप्ने त्‍यामे अन्‍ड, तर शक्ति मेस्ये पवित्र आत्माने होर्‌दे पक्‍क रूप्‍ने रदे। नमयूप्रे क्‍यूप्‍प नमयूजे लागि ङी कर खल्जे मी ख्य, नमयूदे स्‍ये ख्यङ्। 
1TH.1.6	नमयू ङीजे मेस्‍ये प्रभुजे के थाब क्‍यूत्‍दे, चेनेयलो नमयूने कूम सतनम् क्‍यूल्‍लीने पवित्र आत्मादे पीनब आनन्दने सूगब खबर ङ्यीन्‍देबे सेम्‍ने यीत्‍दे।
1TH.1.7	अन्‍छ्वासेमे क्‍यूत्‍दे यी माकेडोनिया होर्‌दे अखैयाने ख्‍यब विश्‍वासीयूजे अन्‍द्रने नमयू नमूना क्‍यूत्‍दे।
1TH.1.8	चेनेयलो नमयूदे परमेश्‍वरजे वचन माकेडोनिया मेस्‍ये अखैयाने त्‍यामे स्‍योक्‍क दी, तर परमेश्‍वर फ्‍याने नमयूदे चेब विश्‍वास का-मुलुक नेयूने ड्वाङ्‍गे क्‍यूरे ख्यङ्, मेस्‍ये ङीदे सूजो चैये य पर्‌देब जरूरी अन्‍थे। 
1TH.1.9	नमयूट्‌याने ङी रब कर किसिमदे स्वागत चीत्दे, होर्‌दे नमयू तम्दम् सोम्‍बो परमेश्‍वरजे सेवा चेने मूर्तियूजे सेवा चेब काम‍दे ल्‍वारदे यब पो मीयूदेने स्‍योक्‍क्‍य। 
1TH.1.10	होर्‌दे स्‍वर्गदे रस्‍ये ख्‍यब ङूजे च येशूने परमेश्‍वरदे सीयेबदे सोम्‍बो चीम्मी‍दे, हम्‍ब येशूजे लम् नमयूदे लेन्‍न ख्यङ्, येशूदे ङीन फ्याने र मेल्‍नब परमेश्‍वरजे छीदे जूक्‍तीमीय।
1TH.2.1	अत-अची च्योन्‌यू, नमयू ट्‌याने ङीयू सीत्‍तीने र-दी यदेबे नमयूने थाने ख्यङ्। 
1TH.2.2	ङीदे खूम्‍ने फिलिप्पीने सकस् भोक्‍तीकदे मेस्‍ये ह्‍यलये क्‍यूत्‍दे यब पो नमयूने थाने ख्यङ्, तर सोरो फत्‍या विरुद्ध चील्‍लीने परमेश्‍वरजे सूगब खबर स्‍य्‍वेने परमेश्‍वरदे ङीने आँट पीन्‍दे। 
1TH.2.3	चेनेयलो ङीजे अर्ती-बुद्धि भूल या अशुद्धदे योङ्‍रब दी, या अम्‍ब तीप्‍लीङ् छोप्‍लीङ् चीत्‍देबे क्‍यूर दी; 
1TH.2.4	तर सूगब खबर स्‍य्‍वेब जिम्मा सूम्‍तेजे लागि परमेश्‍वरदे ङीने केरे लायकजे थेदे, होरप्रने मीयूने सूग्‍लाबे चेने दी, तर ङीनजे सेम् जाँचतेब परमेश्‍वरने सूग्‍लाबे चेने ङी क्‍यम्क्‍य। 
1TH.2.5	नमयूने थाने ख्यङ् यी ङीदे कलङ्बेये च्‍यूप्‍ल्‍या पो अन्‍ची, मेस्‍ये चत्‍या प्रेकीच यब ङ्यूङ्दे ङी लोभने अम्‍फस्ती। अम्‍ब पोजे साक्षी परमेश्‍वर ख्यङ्। 
1TH.2.6	ङी ख्रीष्‍टजे मूल स्यूस्स्या क्‍यूरब नतादे ङीदे नमयूफ्‍याने हक चील्‍ले ख्‍व ख्यङ्दे। होरनेयली ङीदे मीयूजे गेसेन् अम्‍मे, या नमयूजे, या सूजो मीयूजे। 
1TH.2.7	तर रङ्से पीचयूने स्‍याहार चेब मप्र नमयूजे अन्‍द्रने ङी स्यूलूक्कै क्‍यूत्‍दे। 
1TH.2.8	येरेक्‍यूत्‍देबे बेस्‍से कूम प्रेम चीत्‍देबे ङीयूदे नमयूने परमेश्‍वरजे सूगब खबर त्‍यामे दी, तर ङीजे प्राणये पीनने तयार ख्‍य, चेनेयलो नमयू ङीजे लागि सोरो छेब क्‍यूर ख्‍य।
1TH.2.9	अत-अची च्योन्‌यू, ङीदे चेब सकस् होर्‌दे छेम्‍प्रे नमयूने थाने ख्यङ्। नमयू सूनेये क्‍वी अङ्-कल्‍लाचीदे यदेबे नो-मून् काम फर्‌देबे परमेश्‍वरजे सूगब खबर ङीदे नमयूने स्‍य्वेत्‍दे।
1TH.2.10	नमयू साक्षी ख्यङ्, मेस्‍ये परमेश्‍वरये, नम विश्‍वासीयूजे खूम्‍ने केर्‌बे ङीनजे व्‍यवहार पवित्र, धार्मिक, मेस्‍ये चैये खोट् त्‍वब ख्‍य। 
1TH.2.11	नमयूने थाने ख्यङ्, पदे रङ्से च-चीमीयूने चे प्रने ङीदे नमयू त्‍या-त्‍याने अर्ती-बुद्धि होर्‌दे आँट पीने-पीने नमयूने च्‍योल्‍दे। 
1TH.2.12	येरेक्‍यूत्‍देबे यी नमयूजे आनिबानि परमेश्‍वरदे छेब लायक‍जे क्‍यूस्‍स्‍य, ङूदे नमयूने ङूजे रङ्सेजे राज्‍य मेस्‍ये महिमाने कोय।
1TH.2.13	येरेक्‍यूत्‍देबे हम्‍बजे लागि ङीये येतार्‌ने परमेश्‍वरने धन्‍यवाद पीन्क्‍य, चेनेयलो ङीयूदे स्‍य्वेत्‍देबे नमयूदे ङ्‍यीनब वचन तम्दम्ने परमेश्‍वरजे वचन ख्यङ्, अम्‍ब नमयूदे मीजे वचन प्र दी, तर परमेश्‍वरजे वचनप्रने मन्‍दीदे, हम्‍ब वचनदे नम-विश्‍वासीयूने काम चीक्क्य। 
1TH.2.14	अत-अची च्योन्‌यू, ख्रीष्‍ट येशूने यहूदियाने ख्‍यब परमेश्‍वरजे मण्‍डलीयूजे केथाब नमयू क्‍यूत्‍दे, चेनेयलो रङ्से देशजे अत-च्योन्‌यूदे नमयूने केर्‌बे छरङ् पीन्‍दे, होरप्रने छरङ् थमयूने यहूदीयूदे भोक्‍तीसे पीन्दे।
1TH.2.16	यहूदी तेब मीयूजे उद्धार क्‍यूस्‍स्‍य यदेबे थमयूप्रे क्‍यमने ङीने बाधा पीन्दे। येर्‌बे येतार्‌ने थमयू रङ्सेजे पापने थेप्थेप् नप्‍ते अङ्ख्‍ब चीक्‍कीदे, तर आखिरीने परमेश्‍वरजे छी थमयू फ्‍याने पर्‌तीरदे।
1TH.2.17	चेनेयलो अत-अची च्योन्‌यू नमयूप्रे सेम्दे अन्छूर्‌दीये ख्यङ्, तर ते-दिन म्‍यादे तङ अङ्ख्‍व छूर्‌तीयेब क्यूत्देबे सेम्देमेस्येने ङी नमयूजे आम्‍ने-साम्‍ने क्‍यूत्‍देबे त्‍वस्ये मन्‍दे। 
1TH.2.18	चेनेयलो ङी नमयूट्‌याने रमे ख्‍य- ङ पावल कूम खेप् रमे ख्‍य-तर शैतानदे ङीने रोक्‍तीदे। 
1TH.2.19	कन्‍छ्वाब ङीनजे प्रभु येशू रीय, हन्‍छ्वाब ङूजे खूम्‍ने ङीनजे आशा या सूगब या गेसेन्जे मुकुट चने यली नमयूने ते स्व? 
1TH.2.20	पक्कने ङीदे प्रेब मान गेसेन् मेस्‍ये आनन्दजे कारण नमयू ख्यङ्।
1TH.3.2	मेस्‍ये नमयूजे विश्‍वास बूल्ल्‍यो चेने होर्‌दे अर्ती-बुद्धि पीनने, ङीदे तिमोथीने नमयूट्‌याने कूल्‍बीदे। ङू ङीनजे च्‍योन् होर्‌दे परमेश्वरने ख्रीष्‍टजे सूगब खबरजे सेवा चेब मी ख्यङ्।
1TH.3.3	होर्‌दे अम्‍ब सकस्‌यूदे चीत्‍देबे सूजेये सेम् अन्‍सीस्‍य। नमयू रङ्सेने थाने ख्यङ्, यी अम्‍बजे लागि ङीन खर्‌दीये ख्यङ्। 
1TH.3.4	चेनेयलो कन्‍छ्वाब ङी नमयूप्रे ख्‍य, हन्‍छ्वाब नमयूदे सकस् भोक्‍ते पर्‌दीय यदेबे ङीदे खूम्‍ने येक ख्यङ्। अम्‍ब पो तम्दम्‍ने क्यूट्‍टदे, हम्‍ब नमयूने था ख्यङ्। 
1TH.3.5	अम्‍ब कारणदे ङैदे कूम टेम अङ्ख्‍व क्‍यूत्‍देबे नमयूजे विश्‍वास था प्रेने तिमोथीने कूल्‍बे ख्‍य। मीने परिक्षा चेब शैतानदे नमयूने फस्तीबीदेबे ङीदे चीदेब छरङ्, काम अन्‍लादे क्‍यूप्‍पीयीच मन्‍देबे ङीयू सोरो फैन ख्‍य।
1TH.3.7	अम्‍ब कारणदे अत-अची च्योन्‌यू, नमयूदे चेब विश्‍वासजे खबर ङ्‍यीन्‍देबे ङीजे अन्‍सूगब बील मेस्‍ये साप्‍ता छरङ् प्रे-बीलनेये ङीदे सान्‍त्‍वना प्रेख्यङ्। 
1TH.3.8	चेनेयलो नमयू प्रभुने बोल्यो क्‍यून्‍नूलो त्‍यामे ङी तम्दम्ने सोम्बो क्यून्‍नूय। 
1TH.3.9	ङी नमयूजे कारणदे ङीन परमेश्‍वरजे खूम्ने सोरो आनन्द मन्‍दीय। अम्‍बजे लागि परमेश्‍वरने ङीदे कोलाने धन्‍यवाद पीन्‍लीने अम्‍पूक्‍तेने क्‍यूक्क्‍य। 
1TH.3.10	नमयूप्रे आम्ने-साम्ने तूदेबे नमयूजे विश्‍वासने च अम्‍पूक्‍ते क्‍यून्‍न ख्‍य हम्‍ब पूरा चेब विचारदे ङी नो-मून् बेस्‍से बोङ् चीत्‍देबे प्रार्थना चीन्‍न ख्यङ्।
1TH.3.11	जेम्‍से ङीनजे प परमेश्‍वर रङ्सेदेने मेस्‍ये ङीन प्रभु येशूदे नमयूट्‌याने रब लम् पूक्‍मीस्‍य। 
1TH.3.12	ङीदे केर्‌बे नमयूने प्रेम चीत्‍दे, होर्‌प्रेने प्रभुदे नमयूने त्‍यादे त्‍याप्रे मेस्‍ये मीयू क्‍वाप्रेने बेस्‍से प्रेम चे ख्‍वब बन्‍दीस्‍य, 
1TH.3.13	अम्बदे चीत्देबे ङूजे पवित्र मीयू क्‍वाप्रे ङीनजे प्रभु येशू ख्रीष्‍ट फेरि ल्‍वारब ङूदे ङीनजे परमेश्‍वर पजे खूम्ने नमयूजे सेम् पवित्र होर्‌दे चैये खोट् त्‍वब चेने बोङ् पीन्स्‍य।
1TH.4.1	आखिरीने अत-अची च्योन्‌यू प्रभु येशूने क्‍यूत्‍देबे ङी नमयूने बिन्‍ती चीक्क्‍य, मेस्‍ये अर्ती पीन्क्‍य, यी परमेश्‍वरने केरे सूग्‍ला चे पर्‌दे मेस्‍ये केरे रङ्से जीया च पर्‌दे, हम्‍ब नमयूदे ङीप्रे लोम्‍दे, मेस्‍ये होरप्रने चीन्‍नये ख्यङ्। अम्‍ब पोने नमयू थेप्थेप् ज्‍य क्‍यूप्‍पीनू। 
1TH.4.2	चेनेयलो प्रभु येशूदे ङीने पीनेब आज्ञायू च-च ख्‍य हम्‍ब ङीदे नमयूने पीन्‍दे। अम्‍ब नमयूने थाने ख्यङ्। 
1TH.4.3	चेनेयलो परमेश्‍वरजे इच्‍छा नमयू पवित्र क्‍यूस्‍स्‍य मन ख्यङ्। हम्‍ब यब अम्‍ब ख्यङ् यी नमयू वेश्य काम अन्‍चील्‍लाची। 
1TH.4.4	नमयू क्‍वाने पवित्र मेस्‍ये गेसेन् प्रेब लायकजे क्यूत्देबे रङ्से ङ्येन् ची, हम्‍ब नमयू क्वादेने स्ये, 
1TH.4.5	तर परमेश्‍वरने अन्‍स्‍येब विश्‍वास अन्‍चेयूप्र वेश्य काम अन्‍चील्‍लाची। 
1TH.4.6	होर्‌दे अम्‍बजे बारेने सूदेये रङ्से अत-अची च्‍योन्‍ने हनी चेने अन्ज्‍य अन्चीस्स्य, चेनेयलो येर खल्‍जे साप्‍ता पोजे खी फाब प्रभु ख्यङ्। नमयूने ङीदे मालाङ्ने अम्‍बजे बारेने बोङ्बे आर्‌तेजेन ख्यङ्। 
1TH.4.7	चेनेयलो परमेश्‍वरदे ङीनने अशुद्धजे लागि क्‍व दी, तर पवित्र जीया चने क्व ख्यङ्। 
1TH.4.8	येरेक्‍यूत्‍देबे सूदे अम्‍ब पोने स्वीकार अन्चीक्‍क, हम्‍बदे मीने दी, तर परमेश्‍वरने स्वीकार अन्चेब क्‍यूक्क्‍य, हम्‍ब परमेश्‍वरदे नमयूने रङ्सेजे पवित्र आत्मा पीन्क्‍य।
1TH.4.9	तर अत-अची च्योन्‌यूजे प्रेमजे बारेने सूदेये नमयूने लिख्दे पर्‌देब हर्‌जो त्‍वो, चेनेयलो त्‍यादे सूजोने प्रेम ची यब परमेश्‍वरजे शिक्षा नमयूदे प्रे ख्यङ्। 
1TH.4.10	होरदे माकेडोनिया भरीजे खोत्‍ता अत-अची च्योन्‌यूने तम्दम्‍ने नमयूदे माया चे ख्यङ्। तर झन् थेप्थेप् येरप्रने चीक्‍की यदेबे ङी नमयूने अर्ती बुद्धि पीन्‍क्‍य। 
1TH.4.11	ङीदे नमयूने आज्ञा पीनप्र नमयू सून्‍ताकी क्‍यूत्‍देबे टूङने, रङ्से कामनेत्या सेम् पीन् मेस्ये रङ्सेजे लादेने काम फरने बोङ् ची, 
1TH.4.12	येरेक्यूप्प प्रभुने अन्‍स्येबयूदे नमयूने गेसेन् चीक्‍क्य, मेस्‍ये नमयू सूजेये भर् अम्‍पर्‌तीलाची।
1TH.4.13	तर अत-अची च्योन्‌यू सीयेबयूजे बारेने नमयूने था क्यूस्स्‍य मन ख्यङ्, मेस्‍ये नमयूदे आशा त्वब मीयूदेप्र शोक् चे अम्‍पर्‌दीस्‍य। 
1TH.4.14	चेनेयलो येशू सीइदेबे फेरि सोम्‍बो क्‍यूत्‍दे यब पो ङीन विश्‍वास चीक्‍क्‍य, मेस्‍ये होरप्रने परमेश्‍वरने विश्‍वास चीत्‍देबे सीयेबयूने येशू रब ङूप्रेने परमेश्‍वरदे कूबीय। 
1TH.4.15	परमेश्‍वरजे वचनदे येये अनुसार‌ने ङी नमयूने बोङ्बे स्‍योक्‍क्‍य, यी ङीन जीती सोम्‍बो ख्यङ् प्रभु फेरि ल्‍वारब दिनसेमे सोम्‍बो क्‍यून्‍नीय, मेस्‍ये केर्‌बेनेयली हम्‍ब सीयेबयूयली खूम् क्‍यूप्पस्ये त्‍वो। 
1TH.4.16	चेनेयलो प्रभु रङ्सेजे गर्‌जेदेब हुकुमप्रे, पात्‍ता केन् स्‍वर्ग दूतजे आवाज मेस्‍ये परमेश्‍वरजे धूङ्‍कूर्‌जे आवाज प्रे-प्रे स्‍वर्गदे मो तेल्‍लीय, मेस्‍ये ख्रीष्‍टने विश्‍वास चीत्‍देब सीयेबयूने खूम् सोम्‍बो चीत्‍देबे लङ्क्‍य। 
1TH.4.17	होर्‌दे ङीन सोम्‍बो ख्‍यबयू मेस्‍ये संसारने पोङ्येबयू प्रभुने त्‍वने तो मूने थमयूप्रे मूक्‍पने प्रे-प्रे कूबीय, मेस्‍ये येर्‌बे ङीन प्रभुप्रे येतार्‌ने टूनीय। 
1TH.4.18	येरेक्‍यूत्‍देबे त्‍यादे त्‍याने अम्ब वचनयू यदेबे सान्त्वना पीन्।
1TH.5.1	तर अत-अची च्योन्‌यू, सेमे मेस्‍ये बीलजे बारेने नमयूने चैये लिख्दीन अम्‍पर्‌दी। 
1TH.5.2	चेनेयलो प्रभु रब दिन ब मून्‍दे खूमान् र प्र रीय यदेबे नमयू रङ्सेदेने चेलाबे स्‍ये ख्यङ्। 
1TH.5.3	कन्‍छ्वाब मीयू साप्‍ताने “शान्ति मेस्ये सुरक्षा” ख्यङ् यदेबे येनीय, हन्‍छ्वाब पीच रब मदीने थाने अम्‍प्रेल्‍लाबे बीद लादेप्र थमयू फ्‍याने आपद् पर्‌दीरीय, मेस्‍ये थमयू कम्‍ब तर्‌तीप्देये प्‍लीम्‍ब प्रेस्‍स्‍ये त्‍वो। 
1TH.5.4	तर अत-अची च्योन्‌यू नमयू मून्‍दूङने त्‍वो, होरेक्‍यूत्‍देबे हम्‍ब दिनदे नमयूने खूमान्दे चेप्र हार्‌मन्‍दीलाबे चीस्‍स्‍ये त्‍वो। 
1TH.5.5	चेनेयलो नमयू क्‍वाने ओथ्याङ्जे छगूम्-पूर्‌गूम् मेस्‍ये नोजे छगूम्-पूर्‌गूम् ख्यङ्। ङीन मून्जे मेस्‍ये मून्‍दूङ्जे छगूम्-पूर्‌गूम् दी। 
1TH.5.6	अम्‍ब कारणदे सूजोयूप्र ङीन अन्‍ङ्यूम्‍लाचीदे, तर चङ्‍ख टूङ्देबे होस्स्यार क्‍यूरे। 
1TH.5.7	चेनेयलो ङ्यूमयू मून्‍देने ङ्यूम्‍क्‍य, मेस्‍ये स्‍य्‍वसेयू थूङ्देबे स्‍य्‍वयूये मून्‍देने स्‍योय। 
1TH.5.8	तर ङीनब नोजे क्‍यूरबदे चङ्‍ख क्‍यूरे, मेस्‍ये गूने ह्‍वेब विश्‍वास मेस्‍ये प्रेमजे पाता प्रे मुक्तिजे आशाजे मूल्‍कू कूये। 
1TH.5.9	चेनेयलो परमेश्‍वरदे ङूजे छी फैनजे लागि ङीनने सेल दी, तर ङीनजे प्रभु येशू ख्रीष्‍टने विश्‍वास चीत्‍देबे मुक्ति प्रेस्‍य यदेबे खूम्देमेस्येने सेल ख्यङ्। 
1TH.5.10	ङीन सोम्‍बो क्‍यून्‍नूलीने या सीबलीने ङीन क्‍वाने ङू प्रेने जीया च खूस्‍य यदेबे ङू ङीनजे लागि सीये ख्यङ्। 
1TH.5.11	येरेक्‍यूत्‍देबे नमयूदे चीन्‍नप्रने त्‍यादे त्‍याने आँट पीन्, मेस्‍ये त्‍यादे सूजोने बोल्यो बन्‍देब काम चीन्‍नू।
1TH.5.12	तर अत-अची च्योन्‌यू, नमयूजे अन्‍द्रने सोरो छेम्‍प्रे चीत्‍देबे प्रभुजे काम चेबयू, लम् तनबयू मेस्‍ये नमयूने चेलाबे बोङ्बे आर्‌तेबयूने गेसेन् चीत्‍देबे मन्‍दी यदेबे ङी नमयूने बिन्‍ती चीक्‍क्‍य, 
1TH.5.13	मेस्‍ये थमयूदे चेब काम‍जे लागि थमयूने प्रेम चीत्‍देबे बेस्से गेसेन् ची। नमयू रङ्सेये क्वाप्रेने थून्देबे टूङ्।
1TH.5.14	अत अची च्योन्‌यू, काम चेने छरबयूने बोङ्बे अर्ती मेस्‍ये सेम् चीद चेयूने आँट पीन्। बोङ् त्‍वयूने तोङ्मी। क्‍वाप्रेने स्यूलूक्कै क्‍यूरब स्वभाव तन्।
1TH.5.15	सूमीदेये अन्ज्‍य चेब मीने खी फाने अन्ज्‍य अन्‍चीस्‍स्‍य, तर येतार्‌ने त्‍यादे सूजोने मेस्‍ये क्‍वाप्रेने भलो चेपर्‌दीय यदेबे ह्‍वेची।
1TH.5.16	येतार्‌ने आनन्द चीन्‍नू। 
1TH.5.17	येतार्‌ने प्रार्थना चीन्‍नू। 
1TH.5.18	कर बील रलीने धन्‍यवाद पीनब क्‍यूर्, चेनेयलो ख्रीष्‍ट येशूने विश्‍वास चेब नमयूजे लागि परमेश्‍वरजे इच्‍छा अम्‍बने ख्यङ्।
1TH.5.19	पवित्र आत्मादे चेब काम‍ने अङ्‍कालाची। 
1TH.5.20	अगमवाणीने ह्‍यल अन्‍चील्‍लाची। 
1TH.5.21	तर साप्‍ता पोजे जाँच ची। कम्‍ब पो ज्‍य ख्यङ् हम्‍ब पोयू सेम्‍ने हीन्‍नू। 
1TH.5.22	अन्ज्‍य काम जती अन्चील्‍लाची।
1TH.5.23	शान्ति पीनब परमेश्‍वर रङ्सेदेने पूरा रूप्‍दे नमयूने पवित्र चीम्‍मीस्‍य, मेस्‍ये नमयूजे पूरा आत्मा, प्राण मेस्‍ये ङ्व ङीनजे प्रभु येशू फेरि ल्‍वारब खोट् त्‍वब क्‍यूस्‍स्‍य। 
1TH.5.24	नमयूने क्वब परमेश्‍वर सोरो भर्‌पदेब ख्यङ्। ङूदे नमयूजे साप्‍ता पोयू पूरा चीम्‍मीय।
1TH.5.25	अत-अची च्योन्‌यू ङीजे लागिये प्रार्थना ची। 
1TH.5.26	अत-अची च्योन्‌यू खोत्‍तानेने ख्रीष्‍टजे प्रेमने नमस्‍कार ख्यङ् यदेबे स्‍योम्‍मी।
1TH.5.27	ङ प्रभुजे खूम्‍ने नमयूने बिन्‍ती चीक्‍क्‍य यी अम्‍ब चिट्ठी छ्‌योत्‍देबे अत-अची च्योन्‌यू खोत्‍तानेने स्‍योम्‍मी।
1TH.5.28	ङीनजे प्रभु येशू ख्रीष्‍टजे अनुग्रह नमयूप्रे क्यूस्स्‍य।
2TH.1.2	परमेश्‍वर प मेस्ये प्रभु येशू ख्रीष्‍टदे नमयूने अनुग्रह मेस्ये शान्ति पीन्स्‍य।
2TH.1.3	अत-अची च्योन्‌यू, नमयूजे विश्‍वास कूमने बढ्दीन ख्यङ्। त्‍यादे-सूजोने झन् थेप्थेप् प्रेम चीन्‍न ख्यङ्। अम्‍ब कारणदे नमयूजे बारेने येतार्‌ने ङीदे परमेश्‍वरने धन्‍यवाद पीनने पर्‌देख्यङ्। 
2TH.1.4	येरप्रने नमयूजे सतनम् मेस्‍ये छरङ् सैदे ख्‍वब बोङ् मेस्‍ये विश्‍वासजे बारेने ङी परमेश्‍वर ख्रीष्‍टजे मण्डलीयू नङ्ने केन् क्‍यूत्‍देबे क्‍यम खूइय।
2TH.1.5	परमेश्‍वरजे धार्मिक न्यायजे साक्षी अम्‍बने ख्यङ्, यी नमयू परमेश्‍वरजे राज्‍यजे लागि लायक‍जे क्यूर खूस्‍य हम्‍बजे लागि नमयू छरङ् भोक्‍तीन ख्यङ्। 
2TH.1.6	परमेश्‍वर न्याय चेब ख्यङ्, नमयूने छरङ् पीनबयूने ङूदे छरङ् पीन्क्‍य, 
2TH.1.7	मेस्‍ये नम सकस् प्रेबयूने ङीयूप्रे आनन्द क्यूस्‍स्‍ये पीन्क्‍य। अम्‍ब हन्‍छ्वाब क्‍यूक्‍क्‍य, कन्‍छ्वाब प्रभु येशू रङ्सेजे शक्तिशाली स्वर्गदूतयूप्रे प्ल्याङ्नब मीने स्‍वर्गदे रब अम्‍ब टक्कने चीक्‍क्‍य। 
2TH.1.8	परमेश्‍वरने अन्स्येबयूने मेस्‍ये ङीनजे प्रभु येशूजे सूगब खबर अम्‍मन्‍देबयूने ङूदे दण्ड पीन्क्‍य। 
2TH.1.9	थमयूदे कलङ्बेये अन्जेनब नाशजे दण्ड मेस्‍ये प्रभुजे खूम्ने मेस्ये ङूजे शक्तिजे महिमादे अलग क्‍यूर पर्‌देब दण्ड प्रेक्‍क्‍य। 
2TH.1.10	हम्‍ब दिनने प्रभु येशू पवित्र मीयूजे तर्फदे महिमा प्रेने मेस्‍ये ङूने विश्‍वास चेबयू क्‍वानेने हार्‌मन्‍दीलाबे चेने रीय, चेनेयलो ङीदे पीनब गवाहीने नमयूदे विश्‍वास चीत्‍दे।
2TH.1.11	अम्‍बकारणदे ङीन्जे परमेश्‍वरदे नमयूने ङूदे क्व अनुसारजे लायकजे जीया चस्‍य, होर्‌दे ङूजे शक्तिदे साप्‍ता ज्य उदेश्य मेस्ये विश्‍वासजे काम पूरा चीम्‍मीस्‍य यदेबे ङी नमयू क्‍वाजे लागि येतार्‌ने प्रार्थना चीन्‍न ख्यङ्। 
2TH.1.12	चेनेयलो ङीनजे परमेश्‍वर मेस्‍ये प्रभु येशू ख्रीष्‍टजे अनुग्रह अनुसार ङीनजे प्रभु येशूजे मीन् नमयूने महिमीत क्यूस्स्य, मेस्‍ये होरप्रने नमयूये ङूने महिमीत क्यूस्स्य।
2TH.2.2	यी कोइ अगमवाणी या वचन या चिट्ठीदे प्रभुजे दिन ट्‌यारङ्ने फ्‍योर ख्यङ् यदे यलो, हम्‍ब ङीतेलेदे रब मन्‍देबे नमयूजे सेम् छ्‌योटोने केर्‌चीदे केर्‌चीदे अन्क्‍यूल्लाची या नमयू अन्-आतीलाची। 
2TH.2.3	नमयूने सूमीदेये कम्‍ब किसिम‌्देये धोका अम्‍पीन्स्‍य। चेनेयलो खूम् परमेश्‍वरजे विरोधने उल्‍क काम अन्क्‍यूत्‍दासेमे, मेस्‍ये या नाशजे लागि खेर्‌तीयेब मुख्य दुष्‍ट मी अन्‍रदासेमे प्रभुजे दिन रस्‍ये त्‍वो। 
2TH.2.4	ङूदे ईश्‍वर‌ यब क्वानेने या मीदे पूज्‍दीनब सेयूजे विरोध चीक्‍क्‍य, मेस्‍ये हम्‍ब यली रङ्सेने केन् मन्क्‍य, अन्‍छ्वासेमे यी परमेश्‍वरजे मन्दिर नङने टूङ्देबे रङ्सेने परमेश्‍वर यदेबे यीय।
2TH.2.5	ङ नमयूप्रे ख्यङ्बने अम्‍ब पोयू क्वाने नमयूने य ख्‍य, नमयूदे अन्‍ह्‍वेर? 
2TH.2.6	हम्‍ब रङ्से बीलने तङ्‍रस्‍य यदेबे कम्‍ब पोदे हम्‍बने चूजोसेमे कान ख्यङ्, यब पो नमयूने थाने ख्‍य। 
2TH.2.7	हम्‍ब मुख्य दुष्‍ट मीदे रङ्से कामयू नङ्सू नङ्सूने सुरु चीन्‍न ख्यङ्। तर हम्‍बने काम चीस्स्ये अम्पीनबब अन्‍हर्‌तीपीदासेमे अम्‍बजे दुष्‍ट कामयू फीने तङ्स्ये त्‍वो। 
2TH.2.8	होर्‌दे ङ्‍येदे मुख्य दुष्‍ट मी योङ्‍रीय, तर प्रभु येशू रब रङ्सेजे ङूर्‌जे सदे हम्बने सेक्‍क्य मेस्ये ङू रब ङूजे महिमाजे ओथ्याङ्दे हम्‍बने नाश चीक्क्य। 
2TH.2.9	हम्‍ब मूख्य दुष्‍ट मीदे शैतानजे शक्ति टेल्‍देबे रीय होर्‌दे साप्‍ता थरीजे लूच्‍च च्यूनूयू मेस्‍ये हार्‌मन्देब कामयू चीक्‍क्‍य। 
2TH.2.10	नाश क्‍यूरपर्‌तेब जती क्‍वानेने हम्‍बदे दुष्‍ट किसिमदेने छाक्‍दीय, चेनेयलो थमयूदे मुक्ति पीनब तम्दम्‍जे पोने प्रेम चेने मेस्ये हम्‍बजे रूप्ने जीया चने सेम् अन्ची।
2TH.2.11	येरेक्‍यूत्‍देबे परमेश्‍वरदे थमयूजे लूच्‍च पोने विश्‍वास चीस्‍स्‍य यदेबे अल्मल् चीप्‍पेब केन् शक्ति त्‍या थमयू फ्‍याने कूल्‍बीय। 
2TH.2.12	येर्‌बे तम्दम् पोने विश्‍वास अन्‍चेबयू, तर पापने आनन्‍द मन्देयू टक्कनेने दोषी ठर्‌दीस्‍य।
2TH.2.13	तर प्रभुदे प्रेम चेब अत-अची च्योन्‌यू नमयूजे लागि ङीयूदे परमेश्‍वरने येतार्‌ने धन्‍यवाद पीनने परदे ख्यङ्, चेनेयलो खूम्‍देमेस्‍येने पवित्र आत्मादे पवित्र चीत्‍देबे मेस्‍ये तम्दम् पोने विश्‍वास चीत्‍देबे मुक्ति प्रेने परमेश्‍वरदे नमयूने सेल ख्यङ्। 
2TH.2.14	अम्‍बजे लागिने ङीयूदे स्‍य्‍वेब सूगब खबरजे लम् क्‍यूत्‍देबे नमयूदे ङीन्जे प्रभु येशू ख्रीष्‍टजे महिमा प्रेस्‍स्‍य यदेबे परमेश्‍वरदे नमयूने कोदे। 
2TH.2.15	येरेक्‍यूत्‍देबे अत-अची च्योन्‌यू विश्‍वासने बोल्‍यो क्‍यून्‍नू, मेस्‍ये ङीदे क्यमब वचन या लिख्दीयेब चिट्ठीदे चे शिक्षा प्रेत्दे हम्‍ब अनुसार काम चीन्‍नू।
2TH.2.16	होर्‌दे ङ्‍येदे ङीनने प्रेम चेब मेस्ये अनुग्रह चीत्देबे कलङ्बेये अन्जेनब सान्त्वना मेस्ये सोरो ज्य आशा पीनब ङीन्जे प्रभु येशू ख्रीष्‍ट रङ्सेदेने मेस्ये परमेश्‍वर ङीनजे पदे, 
2TH.2.17	नमयूजे सेम्ने सान्त्वना पीन्स्य मेस्ये साप्‍ता ज्‍य काम होर्‌दे वचनने नमयूजे सेम् बोल्‍यो चीम्‍मीस्‍य।
2TH.3.1	आखिरीने अत-अची च्योन्‌यू ङीजे लागि प्रार्थना चीम्‍मी, येरे चील्‍लो नमयूजे अन्‍द्रने क्‍यूरप्र प्रभुजे सूगब खबर छ्‌योट्‍टो का-मुलुक‍ने ड्वाङ्‍गै क्यूप्पदेबे अम्‍बजे केन् गेसेन् क्‍यूक्‍क्‍य, 
2TH.3.2	मेस्‍ये सोरो खराब होरदे दुष्‍ट मीयूप्रे ङी जूक्‍ते खूस्‍य, चेनेयलो टक्कप्रेने विश्‍वास अन्क्‍यूर्। 
2TH.3.3	तर प्रभु ब विश्‍वास चे-ख्वब ख्यङ्। ङूदे नमयूने बोल्‍यो क्यूस्से पीन्क्‍य मेस्‍ये दुष्‍टदे चैये चे अङ्ख्‍व चीत्‍देबे रक्षा चीम्‍मीय। 
2TH.3.4	ङीदे कम्‍ब पोजे आज्ञा पीन्‍क्य हम्‍ब नमयूदे चीन्‍नने ख्यङ् मेस्‍ये चीन्‍नीय मन्‍देबे नमयूजे बारेने ङीयू प्रभुने भर् पर्‌तीन ख्यङ्। 
2TH.3.5	परमेश्‍वरजे प्रेम मेस्ये ख्रीष्‍ट ट्‍यादे रब सैदीन ख्वब शक्ति क्व खूस्य यदेबे प्रभुदे नमयूने लम् तम्‍मीस्‍य।
2TH.3.6	जेम्‍से अत-अची च्योन्‌यू, ङीन प्रभु येशू ख्रीष्‍टजे मीन्‍ने ङी नमयूने आज्ञा पीन्क्‍य, ङीयूदे लोम्‍मीदेबे नमयूदे प्रेब शिक्षा अनुसार अन्‍चील्‍लेब म्‍यास्‍सी क्‍यूरब विश्‍वासीयू ट्‍यादे आलाक् क्यूत्देबे टूङ्। 
2TH.3.7	चेनेयलो ङीयूदे केरे चीत्‍दे होरप्रने नमयूदे चेपर्‌देब पो नमयू रङ्सेदेने स्‍ये ख्यङ्। ङी नमयूप्रे टूङ्ब म्‍यास्‍सी अन्‍क्‍यूल्लाबे टूङ्दे। 
2TH.3.8	ङीदे सूजेये चसे होरेने अन्‍च। तर नमयू सूनेये क्वी अन्क्‍यूस्‍स्‍य यदेबे ङीदे नो-मून् बेस्‍से छेम्‍प्रे चीत्‍देबे काम फर्‌दे। 
2TH.3.9	सहायता प्रेब ङीजे हक त्‍वोदेबे दी, तर ङीजे बानी व्यवहार नमयूजे लागि नमूना क्यूस्स्य यदेबे ङीदे होर्‌बे चीत्‍दे। 
2TH.3.10	नमयूप्रे ख्यङ्ब ङीदे नमयूने अम्‍ब आज्ञा पीन ख्‍य, “सूदे काम अम्‍फर् हम्‍बदे चसेये अन्‍चलाचीस्स्‍य।”
2TH.3.11	चेनेयलो ङीदे त-ख्यङ्, नमयू नङ्जे कोइब म्‍यास्‍सी क्‍यूत्‍देबे जीया चेन ख्यङ्। थमयू रङ्सेब चै कामये अम्फर्। तर सूजोजे काम‍ने यलो सीत्‍तीने ला च्‍वाबीय। 
2TH.3.12	जेम्‍से ङी, प्रभु येशू ख्रीष्‍टजे मीन्‍ने येर मीयूने आज्ञा मेस्‍ये अर्ती पीन्क्‍य, यी थमयूदे पारा अम्पूल्लाबे रङ्से काम चीस्‍स्‍य मेस्‍ये रङ्से रङ्से लादेने केमेदीदेबे चस्‍य। 
2TH.3.13	अत-अची च्योन्‌यू, मीजे भलो चेने कलङ्बेये अङ्‍ख्‍व अन्‍क्‍यूल्लाची। 
2TH.3.14	कादेये अम्‍ब चिट्ठीने ङीदे येयेब पोने सूदेये मन्‍दे अन्‍ङ्यीन्‍दे यलो, हम्‍ब मीने चेलाबे चीन्तीनू होर्‌दे हम्‍बप्रे प्रनेअम्‍प्रलाची होरदे हम्‍ब त्‍वा पर्‌दे क्यूस्स्य। 
2TH.3.15	होरनेयली हम्‍बयूने शत्रुप्र अम्‍मन्‍लाची, तर रङ्सेजे च्‍योन्‍नेप्र चीत्‍देबे बोङ्बे अर्ती।
2TH.3.16	जेम्‍से शान्तिजे प्रभु रङ्सेदेने कन्‍छ्वाबने यली नमयूने येतार्‌ने शान्ति पीन्स्‍य। प्रभु नमयू क्वाप्रेने क्‍यूस्‍स्‍य।
2TH.3.17	ङ पावल, ङैजे रङ्से लादेने अम्‍ब नमस्कार लिख्दीन ख्यङ्। ङैजे चिट्ठीयूजे च्यूनू अम्‍ब ख्यङ्। होरप्रने ङ लिख्दीन ख्यङ्।
2TH.3.18	ङीनजे प्रभु येशू ख्रीष्‍टजे अनुग्रह नमयू टक्कप्रेने क्यूस्स्य।
1TI.1.1	ङीनने मुक्ति पीनब परमेश्‍वर मेस्ये ङीनने आशा पीनब येशू ख्रीष्‍टजे आज्ञा अनुसार ख्रीष्‍ट येशूजे मूल स्यूस्स्या, ङ पावलदे अम्‍ब लिख्दीन ख्यङ्,
1TI.1.2	प परमेश्‍वर मेस्ये ङीनजे ख्रीष्‍ट येशू प्रभुट्‍यादे अनुग्रह, कृपा मेस्ये शान्ति प्रेस्स्‍य।
1TI.1.3	ङ माकेडोनिया प्रब ङैदे कर्‌ चङ प्र न एफिससने टूङ्, मेस्‍ये लूच्‍च पो लोम्‍मेब मीयूने होर कामयू अन्लोम्‍मीला ची यदेबे बोङ्बे आज्ञा पीन्। 
1TI.1.4	नदे थमयूने दन्त्य कथायू मेस्ये कलङ्बेये जेन-अन्‍ख्‍वब वंशयू तेलेजे पोयूने अल्मल् क्यूस्स्ये अम्पीन्लाची। अम्ब पोयूदे अर्थ त्वब च्य-फाने थेप् चीक्‍क्य मेस्ये परमेश्‍वरने विश्‍वास चीत्देबे जीया चने साक्‍तीस्ये त्वो। 
1TI.1.5	अम्‍ब आज्ञाजे मूल पो प्रेम ख्यङ्, हम्‍ब शुद्ध सेम्, ज्‍य विवेक मेस्ये तम्दम् विश्‍वासदे योङ्‍रीय। 
1TI.1.6	कोइ मीयू अम्‍ब पोयूने येल्‍देबे सीत्‍तीने काम अन्‍लादेब पोयूने अल्मल् क्‍यून्‍न ख्यङ्। 
1TI.1.7	थमयू मोशाजे नियमजे गुरु क्‍यूरब सेम् चीक्क्‍य, तर रङ्सेदे क्‍यमब पो या रङ्सेदे पक्‍क चीत्‍देबे यब पो थमयू रङ्सेदेने अङ्‍को।
1TI.1.8	ङीनने थाने ख्यङ्, मोशाजे नियमने चेलाबे मन्‍दीलो अम्‍ब नियम सोरो ज्‍य ख्यङ्। 
1TI.1.9	ङीनदे अम्‍बये स्‍ये ख्यङ् यी मोशाजे नियम ज्‍य मीयूजे लागि दी, तर अम्‍ब नियम अम्‍मन्‍देयू मेस्ये आज्ञा अन्‍ङ्‍यीनयूजे लागि, परमेश्‍वर अम्मन्‍दे, पापीयू, पवित्र त्‍वब, धर्म अम्‍मन्देयू मेस्ये प-मने सेबयूजे लागि, मी सेबयूजे लागि, 
1TI.1.10	वेश्य काम चेयू, छाडा काम चेबयूजे लागि, मीदे मीने सोङबयूजे लागि, लूच्‍च क्‍यमप्रे लूच्‍च गवाही पीनब तम्दम् शिक्षाजे विरोधने काम चेयूजे लागि ख्यङ्। 
1TI.1.11	अम्ब तम्दम्जे शिक्षाब स्वर्गजे परमेश्‍वरदे ङैने सूम्‍दीयेब महिमा पीनब सूगब खबर अनुसार ख्यङ्।
1TI.1.12	ख्रीष्‍ट येशू ङीनजे प्रभुने ङ धन्यवाद पीन्क्‍य, ङूदे ङैने आँट पीन्‍दे, चेनेयलो विश्‍वास चे ख्‍वब ठर्‌दीदे रङ्सेजे सेवाने ङैने चून्‍तीदे। 
1TI.1.13	खूम् ङैदे न-पूत्दे, छरङ् पीन्‍दे मेस्‍ये लेत्‍तीङ् अन्‍डदेबे ङूजे बेइजत चीत्‍दे, तर ङैदे अम्‍ब कामयू क्वाने अन्‍स्येदेबे मेस्‍ये प्रभुने अम्‍मन्देब बीलने चेब कारण ङैदे कृपा प्रेत्‍दे। 
1TI.1.14	ख्रीष्‍ट येशूने ख्‍यब विश्‍वास मेस्‍ये माया प्रे-प्रे ङीन प्रभुजे अनुग्रह ङैजे लागि बेस्‍से कूम फैम्‍मीदे। 
1TI.1.15	अम्‍ब वचन केर्‌बेनेयली मन्‍देब खल्‍जे ख्यङ्, यी येशू ख्रीष्‍ट पापीयूने उद्धार चेजे लागि संसारने रदे, मेस्‍ये पापीयू नङ्ने ङ मूख्‍य पापी ख्यङ्। 
1TI.1.16	तर अम्‍ब कारणदेने ङूदे ङैने कृपा चीत्‍दे। ङप्र पात्‍ता मूख्या पापीनेये येशू ख्रीष्‍टदे पूरा धेरेन् तनने ङूदे ङैने नमूना बन्‍तीदे। ङैदे येशू ख्रीष्‍ट फ्याने विश्‍वास चीत्‍देबे कलङ्बेये अन्सीबब जीया प्रेयूजे लागि ङ नमूना त्याक्‍यूर खूस्‍य। 
1TI.1.17	जूग्-जूग्जे मूरुम्, कलङ्बेये अन्‍सीबब मेस्ये तङ अन्‍ख्‍वब तीत्‍या त्‍या परमेश्‍वरने येतार्‌ने गेसेन् मेस्ये महिमा क्‍यून्‍नूस्‍य। आमेन।
1TI.1.18	च तिमोथी, ङ नने अम्‍ब आज्ञा पीन्‍न ख्यङ्, यी नैजे बारेने खूम् येयेब अगमवाणी अनुसार विश्‍वास प्रे ज्‍य विवेक येत्‍देबे न प्रभुजे लागि चेलाबे जीङ खूला ची। 
1TI.1.19	विश्‍वास मेस्ये सोरो ज्‍य विवेक येन्‍नेनू। कोइ मीयूदे विवेक अनुसार अन्चील्‍लीदेबे रङ्सेजे विश्‍वासजे जहाज डूब्दीबे ख्यङ्। 
1TI.1.20	हम्‍ब नङ्ने हूमेनियस मेस्ये अलेक्‍जेन्‍डर ख्यङ्, थम ङ्‍हीदे न प्वेब काम चे अन्क्‍यूर् यब पो लोम्स्‍य यदेबे ङैदे थमयूने शैतानजे लाने सूम्‍दीबे ख्यङ्।
1TI.2.1	पात्‍ता खूम् ङ बिन्‍ती चीक्क्‍य, मीयू क्‍वाजे लागि चीद क्‍यूत्‍देबे प्रार्थना मेस्‍ये बिन्‍ती ची होर्‌दे धन्‍यवाद पीन्स्य, 
1TI.2.2	मूरुम्‌यू मेस्ये केन् पदने टूङब मीयूजे लागिये प्रार्थना ची, मेस्‍ये येरक्‍यूस्‍स्‍य यी ङीन सेम् ढूक्‍क मेस्‍ये शान्ति क्‍यूत्‍देबे साप्‍ता तर्‌तीप्देने धर्मी मेस्ये मीदे ज्‍य गेसेन् चेब जीया च खूस्‍य। 
1TI.2.3	ङीनजे मुक्ति पीनब परमेश्‍वरजे खूम्‍ने अम्‍ब ज्‍य मन्‍दे खल्‍जे ख्यङ्। 
1TI.2.4	मीयू क्‍वादेने मुक्ति प्रेस्‍स्‍य मेस्‍ये थमयूदे तम्दम्‍जे ज्ञान क्‍व खूस्‍य यदेबे परमेश्‍वरदे सेम् चे ख्यङ्। 
1TI.2.5	चेनेयलो परमेश्‍वर तीत्‍यात्‍या ख्यङ्, परमेश्‍वर प्रे मीयूजे अन्‍द्रने मीलाप चेने पो मील्‍लेब मीये तीत्‍यात्‍याने ख्यङ्-हम्‍ब मी, ख्रीष्‍ट येशू ख्यङ्। 
1TI.2.6	येशू ख्रीष्‍टदे मीयू क्‍वानेने पापदे छूर्‌दीमेने लूजे रूप्ने रङ्सेजे प्राण पीन्‍दे, हम्‍ब पोजे प्रमाण ठीक बीलने पीन्‍दे। 
1TI.2.7	अम्‍बजे लागि ङ प्रचार चेब मी मेस्ये मूल स्यूस्स्याजे रूप्‍ने चून्‍दीदे, विश्‍वास मेस्‍ये तम्दम्‍जे पोने यहूदी तेब मीयूजे लागि लोम्‍मेब मी क्‍यूत्‍दे। ङ तम्दम्‍ने यीय, लूच्‍च अन्क्यम्।
1TI.2.8	येरेक्‍यूत्‍देबे पतीयूदे का-मुलुकनेने पवित्र ला लङ्देबे छी अन्‍चील्‍लाबे मेस्‍ये स्वाल्-जवाफ अन्‍चील्‍लाबे प्रार्थना चीस्‍स्‍य यब ङ सेम् चीक्‍क्‍य।
1TI.2.10	तर सोरो ज्‍य काम चीत्‍देबे ज्य तङब क्यूरो, हम्‍ब परमेश्‍वरने मन्‍देब मदीयूने पोय।
1TI.2.11	मदीदे चीद क्‍यूत्‍देबे पारा अम्पूल्ला टूङ्देबे लोम्‍स्‍य। 
1TI.2.12	तर मदीदे पतीने लोम-तन मेस्ये पती फ्‍याने हुकुम चेब कामने ङ हक अम्‍पीन्, तर ङू पारा अम्‍पूल्‍लाबे टूङ्स्‍य। 
1TI.2.13	चेनेयलो पात्‍ता खूम आदमजे सृष्‍टि क्यूत्दे, होर्‌देङ्येदेम हव्‍वाजे सृष्‍टि चीत्दे। 
1TI.2.14	आदम छेल्‍लीक दी, तर मदीब छेल्‍लीकदेबे अपराधने फस्‍तीक ख्यङ्। 
1TI.2.15	होरनेयलीने, ङू ज्‍य बनी व्यवहारप्रे विश्‍वास, प्रेम मेस्‍ये पवित्र क्यूत्देबे टूनूलो, पीच जन्‍मीदीब ङूने बच्‍दीमीय।
1TI.3.1	अम्‍ब यब पो विश्‍वास चे लायकजे ख्यङ्, कोइ मीदे बिशपजे काम चेब सेम् चीक्‍क्‍य यलो, ङूदे ज्‍य काम चेब सेम् चीक्‍क्‍य। 
1TI.3.2	होरेक्‍यूत्‍देबे बिशपने सूदेये दोष लैदे अन्‍ख्‍वब, मज तीत्‍या ख्‍यब पती, रङ्सेदे रङ्सेने काबूने येनब, बुद्धिदे काम चे ख्वब, कीम्ने रब ङ्योवयूने गेसेन् चीस्‍स्‍ये रब, सोरो चेलाबे लोम्‍मीसे रब क्‍यूर पर्‌दीय, 
1TI.3.3	च्‍यी-नादूदे स्य्वब मेस्ये छी लङब मी दी, तर ङू चीद क्‍यूत्‍देबे च्‍य-फा अन्‍चे, नोर‌्‌जे लोभ अन्‍चेब क्यूर पर्‌तीय। 
1TI.3.4	ङू रङ्सेजे कीम् चेलाबे चील्‍ले ख्‍वब मेस्‍ये रङ्सेजे च-चीमीने चेलाबे तह लैदीदे आज्ञा मन्‍दीस्ये पीन ख्‍वब क्यूर पर्‌तीय। 
1TI.3.5	या कोइ मीदे रङ्सेजे कीम् म्हीतीने तहने लैदे अन्‍खूलो, ङूदे परमेश्‍वरजे मण्डलीने केर्‌बे ले खूइय? 
1TI.3.6	ङू चूजोकेला विश्‍वास चेब सर् मी अन्क्‍यूस्स्‍य, नत्रलो त्‍वोत्‍देबे मख्‍खै क्‍यूत्‍देबे ङू शैतानदे प्रेब दण्डने पर्‌दी प्रीय। 
1TI.3.7	फेरि, फी मीयूजे खूम्‍नेये ङू ज्‍य ठर्‌देपर्‌दीय, नत्र ङूब बदनाम क्‍यूत्‍देबे शैतानजे यूयूने पर्‌दी प्रीय।
1TI.3.8	हेरप्रने डिकनयूये गेसेन् प्रेब लायकजे मी क्‍यूर पर्‌दीय, तम्दम् पो क्‍यमब, ची-नादू थूङ्देबे स्य्वोनब दी मेस्‍ये नोर‌्‌जे लोभ चेब दी, 
1TI.3.9	तर थमयू रङ्सेदे प्रेब विश्‍वासजे नङ्जे पो शुद्ध विवेकदे जूक्‍तीदे येनब क्‍यूर पर्‌दीय। 
1TI.3.10	खूम् थमयूजे जाँच क्‍यूस्‍स्‍य होर्‌दे ङ्येदे थमयूदे रङ्सेने दोष त्‍वब गवाही पीन खूदे यलो थमयूदे डिकनजे सेवा चीस्‍स्‍य।
1TI.3.11	मदीयूये हम्‍बप्रने गेसेन् प्रेब लायकजे, मीयूजे न अम्प्वेब, तर साप्‍ता पोने सैदे ख्‍वब मेस्‍ये विश्‍वास चे ख्‍वब क्यूरपर्‌तीय।
1TI.3.12	डिकनजे मज तीत्‍यात्‍या क्‍यूस्‍स्‍य। रङ्सेजे च-चीमीयू मेस्ये कीम्-नम् चेलाबे चील्‍ले ख्‍वब क्‍यूस्‍स्‍य। 
1TI.3.13	चेनेयलो डिकनदे चेपर्‌देब सेवा मेस्ये काम सूदे चेलाबे चीक्‍क्‍य, थमयूदेने रङ्से रङ्सेजे लागि इज्जत मेस्ये ख्रीष्‍ट येशूने ख्‍यब विश्‍वासजे बारेने मीयूने बोङ्बे स्‍य्‍वे खूइय।
1TI.3.14	नैट्‌याने छ्‌योटोने रसे मन ख्यङ्, येरेक्‍यूल्‍लीने ङ नने अम्‍ब लिख्दीय, 
1TI.3.15	कादेये ङ रने गेबदेयलो परमेश्‍वरजे कीम् म्हीतीने मीयू केरे प्र पर्‌तीय, अम्‍ब चिट्ठी छ्‍योत्देबे लोम्नू। अम्ब कीम् म्हीतीब सोम्बो परमेश्‍वरजे मण्डली ख्यङ्, होर्‌दे तम्दम्‍जे थम् मेस्ये आठे ख्यङ्। 
1TI.3.16	ङी मन्‍दीय, ङीनजे विश्‍वासजे नङ्सू क्‍व अन्‍ख्‍वब पो सोरो फत्‍या केन् ख्यङ्:
1TI.3.16	ङू रङ्सेने ङ्वजे रुप्‍ने तङ्‍रदे,
1TI.3.16	पवित्र आत्मादे धर्मी ठर्‌दीदे,
1TI.3.16	स्वर्गदूतयूदे ङूने तङ्दे,
1TI.3.16	देश देशने ङूजे प्रचार क्‍यूत्‍दे,
1TI.3.16	संसार भरीने मीयूदे ङूने विश्‍वास चीत्‍दे, होर्‌दे ङू
1TI.3.16	महिमाने तो स्वर्गने लङ्‍कीदे।
1TI.4.1	पवित्र आत्मादे चेलाबे य ख्यङ्, यी नङ्‍ग छेल्‍लेब आत्मा मेस्ये छेत् प्रेतजे शिक्षातेले सेम् पीन्‍देबे कोइदे विश्‍वास चेने क्यापीय। 
1TI.4.2	लूच्‍च क्‍यमब मीयूजे छल्दे येर पोयू क्‍यूस्‍से पीन्क्‍य, येर मीयूजे विवेक जङ् लूम्दे डम्‍दीकब-प्र क्‍यूक्क्‍य। 
1TI.4.3	थमयूदे ङ्येन् चे अन्क्‍यूर्, कोइ सेयू च अन्क्‍यूर् यदेबे मीयूने लोम्‍मे ख्यङ्। तर विश्‍वास चेबयू मेस्‍ये सत्य स्येबयूदे धन्‍यवाद पीन्‍देबे अम्‍ब चसेयू च क्‍यूक्‍क्‍य, चेनेयलो परमेश्‍वरदेने अम्‍ब साप्‍ता थोक‍ने बन्‍दीये ख्यङ्।
1TI.4.4	परमेश्‍वरदे बन्‍दीयेब साप्‍ता थोक‍ने ज्‍य ख्यङ्, मेस्ये परमेश्‍वरने धन्‍यवाद पीन्‍देबे साप्‍ता सेने च क्‍यूक्क्‍य, कम्‍ब सेये अन्‍च य अन्क्‍यूर्। 
1TI.4.5	चेनेयलो परमेश्‍वरजे वचन मेस्ये प्रार्थनादे हम्‍ब पवित्र बन्‍दीय।
1TI.4.6	कादेये नदे अत-अची च्योन्‌यूजे खूम्‍ने येर पो लोम्‍मीदे यलो नदे मन्‍दीनब ज्‍य शिक्षा मेस्ये विश्‍वासजे वचनने बोल्यो क्‍यूत्‍देबे न ख्रीष्‍ट येशूजे लागि ज्‍य सेवा चेब क्‍यूक्‍क्‍य। 
1TI.4.7	परमेश्‍वरने विश्‍वास अन्चेब मेस्ये सीतीजे कथायूने अम्‍मन्‍दीलाची तर परमेश्‍वरने मन्‍दीदेबे जीया चने तालिम पीन्। 
1TI.4.8	चेनेयलो ङीन ङ्वजे तालिम तेदिनजे लागित्‍या फाइदा क्‍यूक्‍क्‍य, तर परमेश्‍वरने मन्‍दीलो कलङ्ने यली फाइदा क्‍यूक्‍क्‍य, चेनेयलो अम्‍बदे जूचोजे जीया मेस्ये ङ्येजे जीया ङ्‍हीजेने फाइदाजे लागि कबुल चे ख्यङ्।
1TI.4.9	अम्‍ब येकब पो पक्‍क पूरा रूप्देने मन्‍दे पर्‌देब खालजे तम्दम् पो ख्यङ्। 
1TI.4.10	अम्‍ब उदेश्यदे ङी धम चीत्‍देबे काम फर ख्यङ्। चेनेयलो ङीनजे आशा सोम्‍बो परमेश्‍वर फ्‍याने ये-ख्यङ्, ङू मीयू क्‍वाजे लागि मेस्‍ये खास रूप्‍ने ङू फ्‍याने विश्‍वास चेयूजे मुक्ति पीनब ख्यङ्।
1TI.4.11	अम्‍ब पोजे आज्ञा पीन् मेस्‍ये लोम्‍मी। 
1TI.4.12	स्‍योर्‌ब क्यूरब कारणदे नने सूदेये ह्‍यल चे अम्‍प्रेस्‍स्‍य, तर विश्‍वासीयूजे खूम्‍ने बोली वचन, आनि-बानी मेस्ये प्रेमने, विश्‍वासने बोल्यो, शुद्ध सेम् क्‍यूत्‍देबे नदे नमूना तन्। 
1TI.4.13	ङ अन्‍रदासेमे धर्मशास्‍त्र छ्‌योत्‍देबे स्‍य्‍वेने, प्रचार चेने मेस्ये लोम्‍मेब कामने ध्‍यान् पीन्। 
1TI.4.14	नैप्रे ख्‍यब बरजे ह्‍यल अन्‍चील्‍लाची। हम्‍ब बर एल्‍डरयूदे नैफ्‍याने ला येप्प अगमवाणी क्यम्देबे नदे प्रे ख्‍य।
1TI.4.15	अम्‍ब चे पर्‌देब कामयूने पूरा सेम् पीन्देबे येतार्‌ने चीन्‍नू, मेस्‍ये नैजे उन्‍नती मी क्‍वादेने तङ्स्‍य। 
1TI.4.16	रङ्सेजे बारेने मेस्ये रङ्सेदे लोम्‍मेब पोजे बारेने ज्‍य चङ्‍ख क्‍यूर्। अम्‍ब काम चीन्‍नूलो रङ्सेये मेस्ये रङ्सेजे पो ङ्यीनबयूनेये न्यायदे बच्दीय।
1TI.5.1	रङ्से यली केन्-ता मीयूने अङ्-ङर्-लाची, तर ङूने पप्र चीत्‍देबे सम्‍झीदी। रङ्से यली चीदयूने रङ्सेजे च्‍योन्‍नेप्र ची। 
1TI.5.2	रङ्सेयली केन्-ता मदीयूने रङ्से म-नेप्र, मेस्‍ये रङ्से यली चीद चम्‍चयूनेब पूरा ज्‍य सेम्दे रङ्से स्‍यङ्नेप्र ची।
1TI.5.3	प्‍ल्‍यङ् सीयेब मदीयूजे सूत्‍याये त्‍वोलो थमयूने ज्‍य गेसेन् ची। 
1TI.5.4	तर प्‍ल्‍यङ् सीयेब कोइ मदीयूजे च-चीमी मेस्ये कून-कूमी ख्यङ्लो थमयूदे खूम् ङूने लेब काम चीस्‍स्‍य। पात्‍ता खूम् कीम् म्हीतीदेने परमेश्‍वरजे नियम मन्‍देने लोम्‍स्‍य, होर्‌दे प-मजे लोन् फामीस्‍य चेनेयलो अम्‍ब कामदे परमेश्‍वर सूग्‍क्‍य। 
1TI.5.5	तर सूजे तम्दम्‍ने प्‍ल्‍यङ् सीये ख्यङ्, होर्‌दे ङूजे सूये त्‍वोलो, ङूदे परमेश्‍वरजे आशा चीक्‍क्‍य, मेस्‍ये नो-मून् परमेश्‍वरदे तोङ्मीस्य यदेबे प्रार्थना चीन्‍नीय। 
1TI.5.6	तर हम्‍ब मदी आराम मोज मजाने टूङ्देयलो ङू सोम्‍बोनेने सीयेसरी ख्यङ्। 
1TI.5.7	थमयूने अम्‍ब पोजे आज्ञा पीन्, होर्‌देमेस्‍ये थमयू दोष त्‍वब क्‍यूस्‍स्‍य। 
1TI.5.8	सूदेये रङ्से मीयूजे मेस्ये थेप् रङ्से म्हीतीजे सुसार अन्‍चीत्‍देयलो ङूदे विश्‍वास ‍चेने क्याबेब क्‍यूक्‍क्‍य, मेस्‍ये विश्‍वास अन्‍चेबयू यली थेप् अन्ज्‍य क्‍यूक्‍क्‍य।
1TI.5.9	कोइजे तीत्यात्या पतीप्रे ङ्‍येन् चीत्देबे प्‍ल्‍यङ् सीयेयलो, हम्‍ब मदीने सोम्‍लङ् वर्षदे तो क्‍यूरेब ख्यङ्लो त्‍यामे प्‍ल्‍यङ् सीयेब सूचीने मीन् थादेबे येन्। 
1TI.5.10	अम्‍ब प्रेने ङूदे ज्‍य काम चेब, च-चीमीने चेलाबे छर्‌कब, ङ्योव-डोम्‍बयूने गेसेन् चीस्‍से रब, होर्‌दे परमेश्‍वरजे पवित्र मीयूजे तोप् ठूदेबे सेवा चीक्‍कब मेस्‍ये दूख्‍प्रेयूने तोङ्मीकब मेस्ये येरप्रने ज्‍य कामयू चेने सेम् चीन्‍नब यदेबे गवाही क्‍यूर पर्‌दीय।
1TI.5.11	तर चम्‍च ख्यङ्बने प्‍ल्‍यङ् सीयेब मदीयूजे मीन् प्ल्यङ् सीयेबयूजे सूचीने अन्‌-लिख्‍दीला ची, चेनेयलो कन्‍छ्वाब थमयूजे ङ्येन्‌ चीत्‍तीङ्‍रब सेम्‍दे ख्रीष्‍टने चीन्‍नब विश्‍वासदे थमयू चीन्‍तङ् क्‍यूप्पीय, हन्‍छ्वाब थमयू फेरि ङ्येन् चेब सेम् चीक्‍क्‍य। 
1TI.5.12	येरेने रङ्सेदे चेब खूम्‍जे कबुल अनुसार काम अन्‍चेब कारण थमयूदे दण्ड प्रेक्‍क्‍य। 
1TI.5.13	हम्‍बयली सूजो थमयू कीम् कीम्ने ट्वाब क्‍यूत्‍देबे म्‍यास्‍सी त्‍या क्‍यून्‍न दी, तर कन्‍थनत्‍या चूमब, सूजो मीजे कामने ला च्वाब मेस्ये क्‍यम अन्क्‍यूरब पोयू क्‍यमब क्‍यूक्‍क्‍य। 
1TI.5.14	होरेक्‍यूत्‍देबे चम्‍च ख्यङ्बने प्‍ल्‍यङ् सीयेब मदीयूदे ङ्येन्‌ चीस्‍स्‍य, च-चीमीयू प्रेस्‍स्‍य, कीम्-नम् लेस्‍स्‍य मेस्‍ये फूतूर् चेयूने ङीनजे न प्वेब मौका अम्‍पीन्‍लाचीदे यदेबे मन्‍न ख्यङ्, 
1TI.5.15	चेनेयलो कोइ-कोइ मालाङ्ने शैतान तेलेयोर्‌ गीले ख्यङ्। 
1TI.5.16	कादेये विश्‍वासी ख्‍यब मदीजे कोइ रङ्से मीयू प्‍ल्‍यङ् सीयेब ख्यङ्देयलो ङूदे थमयूने तोङ्मी, मेस्‍ये मण्डलीदे ङूने ले अम्‍पर्‌दीस्‍य, मण्डलीदे हम्‍ब प्‍ल्‍यङ् सीयेब मदीजे सूत्‍याये त्वोदेयलो होरयूने तोङ्मे खूस्‍य।
1TI.5.17	मण्डलीने चेलाबे ले ख्‍वब एल्‍डरयू दोब्बर गेसेन् प्रेब लायकजे क्‍यूक्‍क्‍य, खास रूप्‍ने थमयूदे परमेश्‍वरजे वचन स्‍य्‍वेने मेस्‍ये लोम्‍मेने छेम्प्रे चीक्‍क्‍य। 
1TI.5.18	चेनेयलो धर्मशास्‍त्रदे येरे यीय, “दाइँ प्‍वेने रेब लप्‍जे ङूर्‌ने पूत्रू अम्‍पूल्‍लाची”, मेस्‍ये “काम चेब मीदे रङ्से कामजे मेला प्रे-पर्‌दीय।”
1TI.5.20	क्‍वाजे खूम्‍ने, पाप चेजे चे चीन्‍न मीयूने ङर्‌मी, मेस्‍ये होरे चीत्‍देयलो सूजोये फैय।
1TI.5.21	परमेश्‍वर मेस्ये येशू ख्रीष्‍ट मेस्‍ये चून्‍दीयेब स्वर्गदूतयूजे खूम्‍ने ङ नने बोङ्बे आज्ञा पीन्क्‍य, चैसेनेये साक्‍पूजा अन्चील्लाबे अम्‍ब नियमयू नदे मन्‍दी। 
1TI.5.22	अतूर् चीत्देबे कोइ मी-फ्‍याने ला येत्‍देबे मण्डलीजे कामने अन्लैदीलाची। सूजो मीजे पाप प्रेये सामेल् अन्क्‍यूल्‍लाची। रङ्सेने पवित्र येन्।
1TI.5.23	मालाङ् खूम्‍प्र न क्‍यूत्‍या अन्‍थूङ्लाची, तर नैजे ख्‍वाजेजे लागि मेस्ये घीरी-घीरी नवदे तेते अङ्‍गुरजे ची थूङ्लीम् ची।
1TI.5.24	कोइ-कोइ मीयूजे पापब चेलाबे तङब क्‍यूक्‍क्‍य मेस्‍ये थमयू खूम्‍ने गल्‍ती चेब ठर्‌दीय। तर कोइजे पाप ङ्‍येदेम तङ्क्‍य। 
1TI.5.25	हेरप्रने ज्‍य कामयू चेलाबेने तङ्क्‍य, कम्‍ब तङ अङ्ख्‍व ख्यङ्, हम्‍बये नङ्सू चे अन्खू।
1TI.6.1	त्वो-त्वोमयू क्वादेने रङ्से मालिकजे साप्‍ता पोने मन्‍दे पर्‌दे ख्यङ् यदेबे मन्। हम्‍बदे परमेश्‍वरजे मीन् मेस्ये ङीनदे पीनब शिक्षाजे बदनाम क्यूस्स्ये त्वो। 
1TI.6.2	विश्‍वास चेब मालिकयूने त्वो-त्वोमयूदे रङ्से विश्‍वासने अत-च्‍योन् यदेबे गेसेन् अन्‍चे अन्‍चीस्‍स्‍य। बरू थमयूदे थमयूजे झन् थेप् सेवा चीस्‍स्‍य, चेनेयलो थमयूजे सेवादे फाइदा क्यूरब मालिकयूब रङ्सेदे माया चेब विश्‍वासीयूने ख्यङ्।
1TI.6.3	कादेये सूजो मीदे सूजो शिक्षा लोम्‍मीदे यलो ङीनजे प्रभु येशू ख्रीष्‍टजे तम्दम्‍जे वचन मेस्ये ङीनदे चेपर्‌देब परमेश्‍वरने मन्देब खाल्जे शिक्षाप्रे अम्‍मील्‍लीदे यलो, 
1TI.6.4	ङूदे चैये अन्‍स्येली केन् त्‍वोत्‍देबे फूल्‍लीनीय। ङूदे काम अन्‍लादेब सीती-सीतीजे स्वाल्-जवाफ चीक्‍क्‍य, मेस्‍ये च्य-जीङ चेमेय येर पोयूदे म्यातब, च्‍य, न प्वेब मेस्‍ये अन्ज्‍य शङ्कायू चेब काम त्‍या चीक्‍क्‍य, 
1TI.6.5	मेस्‍ये बुद्धि नोङ्येब मेस्ये सत्यदे आलाक्के क्‍यूरेब मीयूजे अन्‍द्रने कचेला चीक्‍क्‍य, होर्‌दे परमेश्‍वरने मन्‍दे यब फाइदा लङ काम त्‍या ख्यङ् यदेबे थमयूदे मन्क्‍य।
1TI.6.6	सून्ताकी क्‍यूत्‍देबे परमेश्‍वरने मन्‍दीलो थेप् फाइदा ख्यङ्। 
1TI.6.7	चेनेयलो ङीन अम्‍ब संसारने रब चैये अन्‍टेल्‍ली मेस्‍ये अयादे प्रबये चैत्‍याये टेल्‍के अन्खू। 
1TI.6.8	तर च प्रे ह्‍वेत्‍या पूक्‍तीलो अम्‍बनेने ङीन सून्ताकी क्‍यूक्‍क्‍य। 
1TI.6.9	तर फ्‍योबो क्यूत्दीङ्‍रब सेम् चेयू पापने फस्तीप्रीय, यूयूने पर्‌दीप्रीय मेस्‍ये अर्थ चैये त्‍वब मेस्ये हानी क्‍यूरब काम चीत्‍तीङ् रीय, अम्‍बदे मीयूने बरबाद चीत्‍देबे साप्‍ताकूरूने नोक्‍सान चीप्पीय। 
1TI.6.10	चेनेयलो साप्‍ता थर्‌जे खराबजे छ ब नोर‌्‌ने माया चेब ख्यङ्। कोइ-कोइ नोर‌्‌जे लोभने पर्‌दीदे विश्‍वास चेब क्‍यापीदेबे अन्ज्‍य लम्‍तेले लादीये ख्यङ्, मेस्‍ये कूम पीर्‌दे थमयूजे सेम् ठ्व ख्यङ्।
1TI.6.11	तर परमेश्‍वरने मन्‍देब मी, नदे येर कामयू क्‍वाने क्यापी, मेस्‍ये धर्मी, परमेश्‍वरने मन्देब, विश्‍वास, प्रेम, अङ्-आ‍तीलाबे रेन ख्‍वब सेम् मेस्‍ये चीद क्‍यूरब सेम्जे उदेश्य कीन्। 
1TI.6.12	विश्‍वासजे सोरो ज्‍य लडाइँ चीङ्। कलङ्बेये अन्सीबब जीयाने ङ्‍येप्नू। अम्‍बजे लागि नने कोक ख्‍य, नदे कूम मीयूजे खूम्‍दे नैजे विश्‍वासजे सोरो ज्‍य साक्षी पीन्‍क ख्‍य। 
1TI.6.13	साप्‍ता थोक‍ने जीया पीनब परमेश्‍वर मेस्ये पन्तियस पिलातसजे खूम्‍ने तम्दम्‍जे ज्‍य गवाही पीनब ख्रीष्‍ट येशूजे खूम्‍ने, 
1TI.6.14	ङ नने आज्ञा पीन्क्य, प्रभु येशू ख्रीष्‍ट अन्‍रदासेमे अम्‍ब आज्ञा चेलाबे मन्‍दी मेस्‍ये सूदेये गल् लैदे अम्‍प्रेब क्‍यूस्‍स्‍य। 
1TI.6.15	असी पीनब पात्‍ता केन् परमेश्‍वर, मूरूम्‌यूजे पात्‍ता केन् मूरूम्, प्रभुयूजे पात्‍ता केन् प्रभुदे फेरि ठीकबील रमेस्ये येशू ख्रीष्‍टने कूल्‍बीय। 
1TI.6.16	ङूनेत्‍या कलङ्बेये अन्‍सीब जीया ख्यङ्। ङू ओथ्याङ्ने टून ख्यङ् अम्‍ब ओथ्याङ् ट्‌याने सूत्‍याये र अङ्‍खू। ङूने कम्‍ब मीदेये कलङ्बेये अन्‍तङ् मेस्‍ये तङये अन्‍खू। ङूनेने गेसेन् मेस्ये शक्ति येतार्‌ने क्‍यून्‍नूस्‍य। आमेन।
1TI.6.17	केन् अन्‍त्‍वोल्‍लाची यदेबे अम्‍ब संसारजे फ्‍योबोयूने आज्ञा पीन्, मेस्‍ये येतार्‌ने अन्‍टूनब सीर-सम्पत्तिने दी तर ङीनने साप्‍ता थोकने बेस्‍से पीनब परमेश्‍वर फ्‍याने थमयूदे आशा चीस्‍स्‍य।
1TI.6.18	थमयूदे ज्‍य काम चीस्‍स्‍य, मेस्‍ये ज्‍य कामयू चीत्‍देबे फ्‍योबो क्‍यूस्स्य, सेम् यङ्लाबे हर्‌जो क्यून्‍नबयूने पीनजे लागि येतार्‌ने तयार क्यूरो। 
1TI.6.19	येरेने नङ्‍ग रङ्सेजे लागि स्वर्गने धन रुप् प्‍वेब ज्‍य जा प्वे खूस्‍य। होर्‌दे थमयूदे तम्दम् जीयाने जूक्‍तीन खूइय।
1TI.6.20	तिमोथी, नैजे जिम्माने चैसे पीने ख्‍य, हम्‍ब चेलाबे चीम्। परमेश्‍वर अम्मन्देब कन्‍थनयू मेस्ये बिरोध चेब पोयू ब लूच्‍च ज्ञान ख्यङ्। येर पो‍यू क्‍वाने क्‍यापी। 
1TI.6.21	येर पोयूजे ङ्‍येदे प्रदेबे कोला मीदे विश्‍वास चेने क्याबे ख्यङ्।
1TI.6.21	नैप्रे परमेश्‍वरजे अनुग्रह क्‍यूस्‍स्‍य।
2TI.1.1	ख्रीष्‍ट येशूने ख्‍यब जीयाजे कबुल अनुसार परमेश्‍वरजे सेम् क्‍यूत्‍देबे ख्रीष्‍ट येशूने ङ, पावल मूल स्यूस्स्या क्‍यूर ख्यङ्,
2TI.1.2	प परमेश्‍वर मेस्ये ङीनजे प्रभु येशू ख्रीष्‍टजे अनुग्रह, कृपा मेस्‍ये शान्‍ति क्‍यूस्स्‍य।
2TI.1.3	येतार्‌ने ङैजे प्रार्थनाने नो-मून्‌ नने ह्‍वे चीक्‍क्‍य, ङ परमेश्‍वरने धन्यवाद पीन्क्‍य, ङूजे सेवा ङ ङीनजे मेमेयूदे चेप्र शुद्ध विवेकदे चीक्क्‍य। 
2TI.1.4	नैजे म्यामू ह्‍वे चीप्प नो-मून् ङ नने त्वब केन् इच्छा क्यूर ख्यङ्। नने त्‍व प्रेल्‍लो ङ सोरो सूग ख्यङ्दे। 
2TI.1.5	नैजे चै-स्‍वार्थ त्‍वब विश्‍वास ङैदे ह्‍वेर ख्यङ्। हम्‍ब विश्‍वास मीयूङ् नैजे मम् लोइस, मेस्ये नैजे म युनिसप्रे ख्‍य, होरप्रने हम्‍ब विश्‍वास नैप्रेये ख्यङ् यदेबे ङैने पक्‍क ख्यङ्। 
2TI.1.6	होरेक्‍यूत्‍देबे ङ नने ह्‍वे चीम्‍मीय, ङैदे नैफ्‍याने ला हीप्प नदे प्रेब परमेश्‍वरजे बर अम्‍मल्‍कालाबे काम चीन्‍नू। 
2TI.1.7	चेनेयलो परमेश्‍वरदे ङीनने कान्‍द्राजे आत्मा दी, तर बोङ्, प्रेम मेस्‍ये रङ्सेदे रङ्से सेम् काबूने ये ख्‍वब आत्मा पीन ख्यङ्।
2TI.1.8	होरेक्‍यूत्‍देबे ङीन प्रभुजे गवाही पीनने, ङ कैदने टूङब पो स्‍य्‍वेने कलङ्बेये अन्‍त्‍वालाची, तर परमेश्‍वरजे बोङ्दे सूगब खबर स्‍य्‍वेने प्रब छरङ् प्रेल्‍लीने हम्‍ब काम चीन्‍नू। 
2TI.1.9	परमेश्‍वरदेने ङीनने उद्धार चीम्‍मीदे, रङ्से मी चेने कोदे। अम्‍बब ङीनदे चेब कामदे दी, तर ङूजे रङ्सेजे उदेश्य मेस्‍ये अनुग्रहदे चे ख्यङ्। हम्‍ब ङूदे ख्रीष्‍ट येशूने जूग्‍दे-जूग्‍मेस्‍येने ङीनजे लागि पीने ख्‍य, 
2TI.1.10	तर ङीनने मुक्ति पीनब ख्रीष्‍ट येशू रदेबे हम्‍ब उदेश्य मेस्ये अनुग्रह तम्‍मीक ख्यङ्। येशूदे सीबब काल नाश चीत्‍देबे कलङ्बेये अन्सीबब जीयाने सूगब खबर स्योत्देबे तङ्लाबे चीम्‍मीदे। 
2TI.1.11	अम्‍ब सूगब खबर स्‍य्‍वेजे लागि ङ प्रचार चेब मी, मूल स्यूस्स्या, लोम्मेब मी क्‍यूरने चून्‍तीदे। 
2TI.1.12	अम्‍ब कारण ङैदे हम्‍ब छरङ् प्रेन्‍न ख्यङ्। तर ङ अन्त्‍वा, चेनेयलो ङैदे सू फ्याने विश्‍वास चे ख्यङ् हम्‍ब ङैदे स्‍ये ख्यङ्, मेस्‍ये ङैने पक्‍क ख्यङ्, कम्‍ब ङैदे परमेश्‍वरने सूम्‍दीये ख्‍य। हम्‍ब पो रब दिनसेमे चेलाबे चीम्‍देबे येन ख्‍वब ङू ख्यङ्।
2TI.1.13	ख्रीष्‍ट येशूने ख्‍यब विश्‍वास मेस्ये प्रेमने ङैदे यदेबे नदे तब तम्दम् पोयूजे नमूना अनुसार हम्‍ब चीन्‍नू। 
2TI.1.14	नने जिम्मा लैदीयेब तम्दम् पोने ङीन नङ्ने बास चेब पवित्र आत्माजे शक्तिदे चीम्‍देबे यीन्।
2TI.1.15	एशियाने ख्‍यब मीयू क्‍वाने ङैने पोङ्‍इदेबे गीलेब नने थाने ख्यङ्, हम्‍बयू नङ्ने फुगेलस मेस्ये हर्मो‌गेनस ख्यङ्।
2TI.1.16	प्रभूदे ओनेसिफरसजे म्हीतीने कृपा चीम्‍मीस्‍य, चेनेयलो ङूदे ङैने कूमफे बोङ् पीन्‍दे, मेस्‍ये ङ जेलने पर्‌तेब पोने ङू अन्त्‍वा ख्य। 
2TI.1.17	तर ङू रोमने रमेस्‍ये ख्‍वार्-ख्‍वार् मेल्‍देबे ङैने तूरदे। 
2TI.1.18	प्रभुजे दिनने प्रभुदे ङूने कृपा चीम्‍मीस्‍य। एफिससने ङ ख्‍यब बीलने ङूदे ङैजे पूरा सेवा चेब नने चेलाबे थाने ख्यङ्।
2TI.2.1	येरेक्‍यूत्‍देबे, ङैजे च तिमोथी, ख्रीष्‍ट येशूने ख्यब अनुग्रहने बोल्‍यो क्‍यूरो। 
2TI.2.2	नदे कूम साक्षीयूजे खूम्‍ने ङैदे यब चे पो तख्यङ्, हम्‍ब तब पोयू नदे सूजो मीयूनेये लोम्‍मे ख्‍वब भर्‌चे ख्वब मीयूने सूम्‍दीपी। 
2TI.2.3	ख्रीष्‍ट येशूजे ज्‍य सिपाईप्र क्‍यूरने ङीप्रे छरङ् चेने तयार क्‍यूरो। 
2TI.2.4	सेनाने भर्न क्यूक्‍कब सिपाई सूजो काम‍ने अल्मल् अन्क्‍यूर्, चेनेयलो ङूने भर्न चेब मीने सूग्ला चेब ङूजे उदेश्य क्‍यूक्क्‍य। 
2TI.2.5	खेल क्‍याब मीदे खेलजे नियम अनुसार अङ्-क्यालो ङूदे इनाम प्रे अन्खू। 
2TI.2.6	छर्‌ङ चीत्‍देबे खेती फरब मीदेने बलीजे पात्‍ता खूम्‍जे भा प्रेपर्‌दीय। 
2TI.2.7	ङैदे च यीय हम्‍ब विचार ची, चेनेयलो साप्‍ता पोने क्‍व ख्‍वब दीमाग प्रभुदे नने पीन्क्‍य।
2TI.2.8	सीइदेबे सोम्‍बो क्‍यूरेब दाऊद वंशजे येशू ख्रीष्‍टने ह्‍वे ची, ङैदे स्‍य्‍वेब सूगब खबर अम्‍बने ख्यङ्। 
2TI.2.9	हम्‍ब सूगब खबरजे लागि ङैदे सकस् भोक्‍तीन ख्यङ् मेस्‍ये अपराध चीक्‍कब मीप्र सङ्लोदे ख्‍याये ख्यङ्। तर परमेश्‍वरजे वचन सङ्लोदे ख्‍या अन्खू। 
2TI.2.10	येरेक्‍यूत्‍देबे सेल्कबयूजे लागिने ङ साप्‍ता पोने सैदीय, मेस्‍ये थमयूदेये कलङ्बेये अन्जेनब महिमा प्रेने ख्रीष्‍ट येशूने ख्‍यब मुक्ति प्रेखूस्य। 
2TI.2.11	अम्‍ब पो पक्‍क ख्यङ्,
2TI.2.11	कादेये ङीन ङूप्रे सीये ख्यङ् यलो, ङूप्रेने ङीनये सोम्‍बो क्‍यूक्क्‍य,
2TI.2.13	ङीन भर्-पर्‌दे ख्वब त्वोलीने, ङू भर् पर्‌दे ख्वब क्‍यून्‍नीय,
2TI.2.13	चेनेयलो ङूदे रङ्सेने अम्‍मन्‍दे चे अन्खू।
2TI.2.14	अम्‍ब पो थमयूने चेलाबे कोलाबे चीम्मी, पो त्‍या-त्‍या चूङ्देबे स्वाल्-जवाफ अन्‍चील्‍लाची यदेबे थमयूने परमेश्‍वरजे खूम्‍ने आज्ञा पीन्। येर स्वाल्-जवाफजे पोदे भलो अन्क्‍यूर्, तर पो तब मीयूने हानीत्या चीक्‍क्‍य। 
2TI.2.15	त्‍वा अम्‍पर्‌देब तम्दम्‍जे वचनने चेलाबे चील्‍लीदेबे काम फरब मीप्र क्‍यूत्‍देबे रङ्सेदेने परमेश्‍वरजे मी क्‍यूर लायकजे क्‍यूरने खूदासेमे बोङ् ची। 
2TI.2.16	परमेश्‍वर अम्‍मन्‍देब मूर्ख पोयू क्यापी, चेनेयलो अम्‍बदे मीयूने परमेश्‍वरट्‍यादे झन् थेप् चीन्तङ् चीक्‍कीय। 
2TI.2.17	थमयूजे पो ओखन छ्‌यायेब म प्र झन् थेप्-थेप् नङ्ने गर्‌दीबीय। थमयू नङ्ने हुमेनियस मेस्ये फिलेतस ख्यङ्। 
2TI.2.18	सीबदेबे फेरि सोम्‍बो क्‍यूरब काम मीयूङ्ने क्‍यूर जेङ्‍क ख्यङ् यदेबे थमयू तम्दम्‍जे पो क्‍यापीदेबे सूजो पार्‌त्‍यादे गीले ख्यङ्। कोला मीयूजे विश्‍वासने थमयूदे ढल्-पल् चीन्‍न ख्यङ्। 
2TI.2.19	तर परमेश्‍वर रङ्सेदेने लैदेब जा बोल्योने टूनीय, मेस्‍ये हम्‍बने येर छाप लैदीये ख्यङ्, “प्रभुदे रङ्से मीयूने स्येय” मेस्‍ये “प्रभुजे मीन् कीनब मीयू क्‍वादेने धर्म प्‍वेब कामयू अन्‍चीस्‍स्‍य।”
2TI.2.20	फ्‍योबोजे कीम् केन्‍ने मर् मेस्ये चाँदीजे कूम थरजे तीयाँयू त्‍यामे अन्क्‍यूर् तर स्‍यङ् प्रे सजेये क्‍यूक्क्‍य, मेस्‍ये कोइ-कोइ तीयाँयू मान् गेसेन् चेब नेने चील्‍लीय यलो कोइ चीद कामयूजे लागित्या चील्‍लीय। 
2TI.2.21	कादेये नदे रङ्सेने शुद्ध येल्‍लो परमेश्‍वरदे नने मान् गेसेन् चेब काम‍जे लागि चील्‍ले खूइय। नैजे जीया शुद्ध येन् मेस्‍ये कीम् नोबोजे लागि शुद्ध, काम लादेब, सूजो साप्‍ता ज्‍य कामजे लागिने तयार क्‍यूक्क्‍य।
2TI.2.22	येरेक्‍यूत्‍देबे चम्च-स्योर्‌बने रब अन्ज्य इच्छायू क्यापीदेबे शुद्ध सेम्‍दे प्रभुजे मीन् कीनयू प्रे-प्रे धार्मिकता, विश्‍वास, प्रेम मेस्‍ये शान्ति प्रेब उदेश्य टेल्। 
2TI.2.23	तर स्‍येने अन्‍स्‍येब मूर्ख पोयूजे स्‍वाल्-जवाफ अन्‍चील्‍लाची। नने थाने ख्यङ्, हम्‍बदे स्वाल्-जवाफ चीक्‍क्‍य। 
2TI.2.24	प्रभुजे सेवा चेब मीदे स्वाल्-जवाफ चे अन्क्‍यूर्, तर ङू क्‍वाप्रेने दयामाया चे ख्‍वब, ज्‍य शिक्षा लोम्‍मे ख्‍वब मेस्‍ये साप्‍ता पोयू सैदे ख्‍वब क्‍यूर पर्‌दीय। 
2TI.2.25	रङ्सेजे विरोध चेयूप्रे चीद क्‍यूत्‍देबे ज्‍य लोम-तन ख्‍वब क्‍यूर पर्‌दीय। होरेक्‍यूल्‍लो कादेये परमेश्‍वरदे थमयूने पश्चात्ताप चीत्‍देबे ल्‍वारब सेम् होर्‌दे सत्य पो चेलाबे क्‍व ख्‍वब सेम् पीन्क्‍य। 
2TI.2.26	थमयू चेत्‍तीदेबे शैतानजे यूयूदे प्ल्यीन्डीय। चेनेयलो शैतानदे थमयूने रङ्सेदे यप्र चेने कैदने येख्यङ्।
2TI.3.1	तर आखिरीजे दिन‍ने सोरो फत्‍या अन्ज्‍य सेमेयू रीय यदेबे नदे था प्रेन्‍नू। 
2TI.3.2	चेनेयलो मीयू रङ्सेने-त्‍या माया चे, नोर‌्‌जे लोभ चे, केन् त्‍वे, ढीपी चे, मीजे न प्वे, प मजे आज्ञा अम्‍मन्‍दे, बैगुनी मेस्‍ये पवित्र त्‍वब, 
2TI.3.3	सूनेये माया अन्‍चेब मेस्ये क्षमा अम्पीन, न प्वे, रङ्सेने काबूने येन अङ्‍ख्वब, ज्‍य पोने घिन चेब, 
2TI.3.4	धोका पीनब, उत्ताउलो, केन् त्‍वोत्‍देबे प्रब मेस्‍ये परमेश्‍वरने अम्‍मन्‍दीलाबे मोज-मज्‍जा चेने सेम् पर्‌तेब क्यूक्‍क्य। 
2TI.3.5	थमयू परमेश्‍वर मन्‍दे यदेबे ङूर्‌देत्‍या यीय, तर परमेश्‍वरजे शक्तिने अम्‍मन्‍देब क्‍यूक्क्‍य। यर मीयूप्रे आलाक् क्‍यूरो।
2TI.3.6	चेनेयलो थमयू नङ्ने कोइ-कोइ कीम् कीम्ने क्‍योदेबे पापने बेस्‍से फस्तीदेबे कूम थर्‌जे अन्ज्‍य पाप कामजे लागि सेम् चेब मदीयू रङ्सेजे लाने कीन्क्‍य। 
2TI.3.7	हम्‍ब मदीयूदे लोमब येतार्‌ने लोम्क्‍य, तर सत्यजे ज्ञान यलो कलङ्बेये स्ये अन्खू। 
2TI.3.8	यान्‍नेस मेस्ये याम्‍ब्रेसदे मोशाजे विरोध चेप्र, अम्‍ब मीयूदेये सत्यजे विरोध चीक्क्य। अम्‍ब मीयू बुद्धि नोङ्ये ख्यङ् होर्‌दे थमयूजे विश्‍वास लूच्‍च ख्यङ्। 
2TI.3.9	तर थमयू कूम टीक्‍दे खूस्‍ये त्वो, चेनेयलो यान्‍नेस मेस्ये याम्‍ब्रेसजेप्र थमयूजे मुर्ख काम खोत्‍तादेने था प्रेक्क्य।
2TI.3.10	तर नदे ङैजे शिक्षा, आनि-बानी, ङैजे जीयाजे उदेश्य, ङैजे विश्‍वास, टेम ख्‍वब, ङैजे प्रेम, अन्-आतीलाबे रेन ख्‍वब नने था ख्यङ्, 
2TI.3.11	एन्टिओखियाने, आइकोनियनने मेस्‍ये लुस्त्राने ङैदे प्रेब सतनम् मेस्ये सकस्यू नने था ख्यङ्, येरेक्यूल्‍लीने प्रभुदे अम्ब साप्‍ता सतनम् मेस्ये सकस्यूट्‍यादे ङैने जूक्‍तीमीदे। 
2TI.3.12	ख्रीष्‍ट येशूने क्यूत्देबे परमेश्‍वरने सेम् पर्‌तेब जीया चब सेम् चेयू क्‍वादेने सतनम् प्रेने प्रेक्‍क्‍य। 
2TI.3.13	तर दुष्‍ट मेस्ये ठग्दे मीयूदे सूजोने ठग्‍दीब रङ्सेये ठग्दीगीय, मेस्ये थमयू झन् थेप् दुष्‍ट क्‍यूप्पीय।
2TI.3.14	तर नदे लोम्‍कब मेस्‍ये चेलाबे विश्‍वास चीक्‍कब अम्‍ब सत्य पोयूने बूल्‍ल्‍यो क्‍यूत्‍देबे विश्‍वास चीन्‍नू। हम्‍ब सूप्रे लोम ख्‍य, नने थाने ख्यङ्, 
2TI.3.15	मेस्‍ये नदे चीदमेस्‍येने पवित्र-धर्मशास्‍त्रजे पो स्ये ख्यङ्, अम्‍बदे ख्रीष्‍ट येशूने विश्‍वास चीप्प प्रेब मुक्तिजे लागि नने शिक्षा पीन खूइय। 
2TI.3.16	साप्‍ता धर्मशास्त्र परमेश्‍वरजे आत्माजे शक्ति प्रेत्देबे र ख्यङ्, अम्ब शिक्षा पीनने, अर्ती पीनने, भुल सूधारदेने, मेस्‍ये ज्य जीयाजे तालिम पीनने कूम फाइदाजे क्यूक्य। 
2TI.3.17	येर्‌बे परमेश्‍वरजे मीयू क्‍वादेने साप्‍‍ता ज्‍य कामयू चेलाबे चे ख्‍वब सिद्ध क्‍यूस्स्‍य।
2TI.4.1	परमेश्‍वरजे खूम्‍ने होर्‌दे सोम्‍बोयूजे मेस्ये सीयेबयूजे न्याय चेने रब ख्रीष्‍ट येशूजे खूम्‍ने, मेस्‍ये ङू रीय होर्‌दे राज्‍य चीट्‍टीय यब पोने ध्‍यान् पीन्‍देबे ङ नने बोङ्बे आज्ञा चीक्‍क्‍य, 
2TI.4.2	परमेश्‍वरजे वचन स्‍य्‍वेने बील-अबील तयार क्‍यून्‍नू। धेरेन्बे शिक्षा पीन्देबे अर्ती पीन्, ङर्‌मी, आँट पीन्। 
2TI.4.3	मीयूदे जेम्से तम्दम् शिक्षा सैदे अन्‍ख्‍वब बीलये रीय। थमयू रङ्सेने सेम् पर्‌देब पोयूत्‍या ङ्‍यीन्तीङ्‍रीय मेस्ये थमयू रङ्सेदे सेम् पर्‌देब पो लोम्‍मेबयू कूम फूङ् पूक्‍क्‍य। 
2TI.4.4	थमयूदे सत्य पोयू अङ्‍-ङ्यीन्‍लाबे पार्‌त्‍या योर् प्रीय मेस्‍ये दन्त्य कथायूत्‍या ङ्‍यीनने सेम् पर्‌तीय। 
2TI.4.5	तर साप्‍ता पोने न बोल्‍यो क्‍यूरो। छरङ् सैदी, वचन स्‍य्‍वेब काम ची, नदे चे पर्‌देब सेवाजे काम पूरा ची।
2TI.4.6	चेनेयलो ङब बलि क्यूर मल्न ख्यङ्। जेम्‍से नमयूप्रे छूर्‌दीदे प्रब ङैजे दिन ट्‌याराङ् फ्‍योर ख्यङ्। 
2TI.4.7	ङैदे चेलाबे लडाइँ जीङ्‍क ख्यङ्, होर्‌दे ग्‍यब काम पूरा चीक्‍क ख्यङ्। ङैदे ङैजे विश्‍वासने चेलाबे जूक्‍तीदे हीते ख्यङ्। 
2TI.4.8	जेम्‍सेमेस्‍ये ङैजे लागि धार्मिक्ताजे मुकुट तयार चीत्‍देबे हीते ख्यङ्। ठीक न्याय चेब प्रभुदे हम्‍ब दिन‍ने ङैने अम्ब मुकुट कूमीय। ङैनेत्‍या दी, तर फेरि ङू रब लम् लेन्‍नब जीती क्‍वानेने पीन्क्य।
2TI.4.9	खूदासेमे छिट्‍टो ङैट्‌याने ख। 
2TI.4.10	दीनीजे अम्‍ब संसारने प्रेम चीत्‍देबे डेमासदे ङैने पङ्‍गीदेबे थेसलोनिके गीली। क्रेसेन्‍स गलातियाने मेस्‍ये तीतस ब दलमातियाने गीले ख्यङ्। 
2TI.4.11	लूकात्‍या ङैप्रे ख्यङ्। मर्कूस मल्‍देबे नेप्रेने सीक, चेनेयलो ङूदे ङैजे सेवा सोरो ज्‍य चे ख्यङ्। 
2TI.4.12	तर ङैदे तुखियसब एफिससने कूल्‍बे ख्यङ्।
2TI.4.15	ङीनदे स्‍य्‍वेब पोने ङूदे सोरो विरोध चेख्यङ्, होरेक्‍यूत्‍देबे नमयूये ङूप्रे चङ्‍ख क्‍यूत्‍देबे टूङ्।
2TI.4.16	ङैजे पात्‍ता खूम्‍जे मुद्दा चीङ्ब सूदेये ङैने अन्‍तोङ्मी, तर क्‍वादेने ङैने पोङ्यीदे। अम्‍ब पोजे दोष थमयूने अन्‍लादीस्‍य। 
2TI.4.17	तर यहूदी तेब मीयू क्‍वादेने ङ्‍यीन प्रेस्‍स्‍य यदेबे प्रभू ङैप्रे-प्रे क्‍यूत्‍दे, मेस्‍ये पूरा रूप्ने वचन प्रचार चेब शक्ति ङैने पीन्‍दे। येर्‌बे ङूदे ङैने डेन्‍याजे ङूरदे जूक्‍दीमीदे। 
2TI.4.18	प्रभुदे ङैने साप्‍ता खराब थोकयू ट्‍यादे जूक्‍दीमीय, ङूजे स्वर्गजे राज्‍यने स्‍योल्‍गेजे लागि ङैने उद्धार चीम्मीय। ङूजे येतार्‌ने महिमा क्‍यूस्स्‍य। आमेन।
2TI.4.20	इरास्‍तस कोरिन्‍थने टून ख्यङ्। त्रोफिमस सोरो नेनब बीलने ङैदे मिलेटसने पोङ्‍ये ख्‍य। 
2TI.4.21	खूदासेमे सर्‌क रयली खूम्‍ने रने बोङ् ची। युबुलसदे नने नमस्‍कार येबे ख्यङ्, पुडेस, लिनस, क्‍लौडिया मेस्‍ये होरप्रने अत-अची च्योन्‌यू क्‍वादेने नमस्‍कार येबे ख्यङ्।
2TI.4.22	प्रभु नैजे आत्माप्रे क्‍यूस्स्य। नमयू क्वाप्रेने परमेश्‍वरजे अनुग्रह क्यूस्‍स्‍य।
TIT.1.1	परमेश्‍वरजे त्वो मेस्ये येशू ख्रीष्‍टजे मूल स्यूस्स्या पावलदे, परमेश्‍वरदे सेलबयूजे विश्‍वास मेस्ये ङूने सेम् पर्‌तेब जीया अनुसार थमयूजे तम्दम्जे ज्ञान थेप् चेने, 
TIT.1.2	हम्‍ब विश्‍वास मेस्ये ज्ञान कलङ्बेये अन्सीबब जीयाजे आशाने छ्‍यान ख्यङ्, होर्‌दे कलङ्बेये लूच्‍च अङ्-क्‍यमब परमेश्‍वरदे मीयूङ्मेस्‍येने कबुल चीत्‍दे। 
TIT.1.3	ठीक बीलने ङूदे रङ्सेजे वचन स्‍य्‍वेस्ये पीन्‍दे। ङीनने मुक्ति पीनब परमेश्‍वरजे आज्ञा अनुसार ङूदे ङैने अम्‍ब वचन पीन्‍दे।
TIT.1.5	येरेक्यूत्देबे ङैदे नने क्रेटने पोङ्इदे, यी ङैदे नने येयेप्र नदे हैयाने अन्‍जेनब कामयू पूरा ची, मेस्‍ये सहर क्‍वानेने एल्डरयू चून्‍दी। 
TIT.1.6	एल्डरयू मदी तीत्‍यात्‍या ङ्येन् चेब मेस्‍ये मीयूदे दोष लैदे अङ्ख्‍वब, ङूजे च-चीमीयू विश्‍वास चेब क्यूस्स्य, मेस्‍ये ज्‍य आनि-बानी मेस्‍ये ज्‍य आज्ञा मन्‍देब क्‍यूस्‍स्‍य। 
TIT.1.7	परमेश्‍वरजे सेवा चेपर्‌दे क्यूरबदे बिशपब दोष त्‍वब क्‍यूर पर्‌दीय। ङू जिद्दी या छ्‌योट्‍टो छी चेब, या ची-नादूदे स्य्वब, या च्‍य-जीङ मेस्‍ये धनजे लोभ चेब क्यूर अङ्क्यूर्, 
TIT.1.8	तर ङ्योव रब गेसेन् चेब, मीने भलो चेब, रङ्सेने काबूने येन, इमान्-जेमेन् ख्‍यब, पवित्र मेस्ये नियम नङ्ने टूङब क्यूर पर्‌दीय। 
TIT.1.9	रङ्सेदे प्रेब तम्दम् शिक्षाने लादीनब मेस्‍ये सूजोनेये अम्‍ब शिक्षा पीन्‍देबे बोङ् पीन ख्‍वब क्यूस्य। अम्‍ब शिक्षा ङीदे लोम्‍मेप्र क्यूरपर्‌तीस्य। होर्‌दे अम्‍बजे बिरोध चेबयूजे गल्‍तीनेये तम्‍मेब क्यूर पर्‌तीस्य।
TIT.1.10	चेनेयलो कूम मीयू सूजो मीजे नङ्ने अन्‍टोङ्, सीती-सीतीजे पोयू चे, छल्‍लेबयू ख्यङ्। थेप्‍प्र खतना चेबयू ब येरने क्‍यूक्‍क्‍य। 
TIT.1.11	थमयूजे ङूर् ल्‍वा अङ्ख्‍व चेपर्‌दीय, चेनेयलो थमयूदे रङ्सेजे फाइदजे लागि खलकजे क्‍वानेने खैलाबैला चीन्‍न ख्यङ्। येर शिक्षा थमयूदे पीन अङ्क्यूर ख्‍य। 
TIT.1.12	थमयू नङ्जे अगमवक्ता त्‍यादे य ख्यङ्, “क्रेटजे मीयू येतार्‌ने लूच्‍च क्‍यम, सोरो क्‍वा रोलायूजेप्र व्यवहार तनब मेस्ये म्‍यास्‍सी मेस्ये चने स्येबयू ख्यङ्।” 
TIT.1.13	अम्‍ब गवाही तम्दम् ख्यङ्। होरेक्यूत्देबे थमयूने बोङ्बे ङर्‌मी, मेस्ये थमयू विश्‍वासने बूल्ल्यो क्‍यूक्‍क्य। 
TIT.1.14	तम्दम् पोने अङ्-ङ्‍यीनब मीयूजे आज्ञा मेस्ये सीत्‍तीने बन्‍दीयेब यहूदीजे दन्त्याकथा अन्-ङ्‍यीन्‍लाची।
TIT.1.15	शुद्ध मीजे लागि साप्‍ता थोक‍ने शुद्धने क्यूक्क्य। तर अशुद्ध मेस्ये विश्‍वास अन्‍चेब मीयूजे लागि यलो चैपोये शुद्ध अङ्क्यूर्, थमयूजे सेम् मेस्ये विवेकये च्‍याप्‍पाने नोङ्येब क्यूक्क्य। 
TIT.1.16	थमयूदे परमेश्‍वरने स्‍ये ख्यङ् यदेबे स्‍वाङ् त्‍या चीक्‍क्य, तर थमयूजे रङ्से कामदे‍ब परमेश्‍वरने अम्‍मन्देब तङ्क्य। थमयू अन्ज्‍य घिन मेस्ये आज्ञा अम्‍मन्‍दे क्यूक्क्य, मेस्‍ये कम्बनेये ज्‍य काम चेब लायकजे त्वो।
TIT.2.1	तर नदेब तम्दम् शिक्षाने ख्‍यब पो लोम्‍मी। 
TIT.2.2	कम्‍बयू रङ्सेने काबूने येनब, गेसेन् प्रेब लायकजे, पो क्‍व, विश्‍वास ज्‍य चेब, प्रेम चेब मेस्‍ये मीसा ठ्वा क्यूत्देबे सैदे ख्‍व क्यूरब शिक्षा लोम्‍मी।
TIT.2.3	येर्‌बेने यूमयूजे बनी व्यवहार ज्‍य क्यूर पर्‌दीय, सूजोजे न अम्प्वेब, कूम ची-नादू अन्‍थूङब क्यूर पर्‌दीय यदेबे आज्ञा पीन्। कम्‍ब ज्‍य ख्यङ्, ङूने हम्‍बने लोम्‍मीस्‍य। 
TIT.2.4	थमयूदे चम्चयूने रङ्से-रङ्से पती मेस्‍ये च-चीमीयूने माया चेने, 
TIT.2.5	मेस्‍ये थमयू पो क्‍वब, कीम्-नम् चील्‍ले ख्‍वब, गेसेन् ख्‍यब, रङ्से-रङ्सेजे प्‍ल्‍यङ्जे हक नङ्ने टूङब क्यूरने तालिम पीन्, होरेक्यूत्देयलो परमेश्‍वरजे वचनने न प्वे अम्प्रेस्य।
TIT.2.6	होरप्रने चम्‍च स्‍योर्‌बयूनेये रङ्सेजे सेम्-कबूने येन् यदेबे अर्ती पीन्। 
TIT.2.7	नदेने साप्‍ता पोने ज्‍य काम‍जे नमूना पीन्देबे थमयूने तन्, नैजे शिक्षाने इमान्-जेमेन् क्यूरब, मेस्ये होस्स्यार क्यूर्। 
TIT.2.8	शिक्षा पीन्ब तम्दम् मेस्‍ये ज्‍य बोली ची, सूदेये पो च अन्ख्वब पक्‍क शिक्षायू पीन्। होरेक्‍यूल्‍लो शत्रुयूये चैये य अन्‍खूदेबे रङ्सेने त्‍वा पर्‌दीस्य।
TIT.2.9	त्वो-त्वोमयू रङ्से मालिकयूजे हक नङ्ने टूङ्देबे रङ्से मालिकने साप्‍ता पोनेने सूग्लाबे ची यदेबे हुकुम पीन्, होर्‌दे थमयू मालिकने ङूर् ल्‍वाब अङ्क्यूस्स्य। 
TIT.2.10	थमयूदे अङ्‍खूलाचीस्‍स्‍य, तर पूरा रूप्‍दे विश्‍वास चे खल्‍जे क्यूस्स्य। येरेने साप्‍ता पोने थमयूदे ङीनने मुक्ति पीनब परमेश्‍वरजे शिक्षाजे न-मीन् येस्‍स्‍य।
TIT.2.11	चेनेयलो परमेश्‍वरजे अनुग्रह मीयू क्‍वानेने मुक्ति पीनजे लागि तङ्‍क ख्यङ्। 
TIT.2.12	अम्‍ब अनुग्रहदे ङीनने अन्ज्‍य जीया मेस्‍ये संसारजे लाल्‍ची क्याबीसे पीन्क्‍य, अम्‍ब अनुग्रहजे कारणदे ङीन रङ्सेने कबूने येत्‍देबे अम्‍ब संसारने तम्दम् मेस्‍ये धर्मी क्यूत्देबे जीया च खूइय। 
TIT.2.13	यरप्रने पात्‍ता केन् परमेश्‍वर मेस्‍ये ङीनने मुक्ति पीनब येशू ख्रीष्‍ट महिमाने रब दिनजे ङीन आशा चीन्‍न ख्यङ्। 
TIT.2.14	येशू ख्रीष्‍टदे ङीनने साप्‍ता किसिमजे पापदे छुर्‌तेजे लागि रङ्से प्राणये पीन्‍दे। ङूदे ङीनने पवित्र चेने रङ्से मी बन्‍दीदे, मेस्‍ये ज्‍य काम चेने जोसीलो क्यूरने येरे चीत्दे।
TIT.2.15	नदे अम्‍ब पोयू बोङ्बे य, पूरा हकदे लोम-तन ची मेस्‍ये फ्राची। सूदेये नने ह्‍यल अन्‍चीस्‍स्‍य।
TIT.3.1	सरकार मेस्ये सरकारजे मीयूजे हक नङ्ने टुङ पर्‌दीय यदेबे विश्‍वासीयूने लोम्‍मी। भलो चेब कर कामनेयली फरने तयार क्यूरो यदेबे थमयूने ह्‍वेरला चीम्मी। 
TIT.3.2	थमयूदे सूजेये विरोध अन्चीस्स्य, होर्‌दे च्‍य-फाये अन्चीस्स्य तर मीयू क्‍वाप्रेने चीद क्‍यूत्‍देबे मील्‍ले ख्‍वब क्यूस्स्य।
TIT.3.3	चेनेयलो त्‍याफे ङीनये मुर्ख, यब अन्-ङ्‍यीन्, सीत्‍तीने ट्वाब, थर्-थर्‌जे अन्ज्‍य वेश्य काम मेस्ये मोज-मजाने फस्तीकब ख्य। नमयू दुष्‍ट मेस्ये ठेनब कामने दिन चब, मीदे घिन चीक्‍कब मेस्ये त्‍यादे त्‍याने घिन चेबयू ख्‍य।
TIT.3.4	तर कन्‍छ्वाब ङीनने मुक्ति पीनब परमेश्‍वरजे दया मेस्‍ये मीयूने चेब प्रेम तङ्दे, 
TIT.3.5	हन्छ्वाब ङी रङ्सेदेने ज्य काम चीत्देबे दी, तर ङूजे दयाजे कारणदे ङूदे ङीनने बच्‍दीमीदे‍। ङूदे ङीनजे पापयू ठूमीदेबे ङीनने पवित्र आत्माने क्यूत्देबे सर् जन्म मेस्ये सर् जीया पीन्दे। 
TIT.3.6	मुक्ति पीनब प्रभु येशू ख्रीष्‍टदे चीत्देबे परमेश्‍वरदे हम्‍ब पवित्र आत्मा ङीन फ्‍याने बेस्‍से कूम-क्‍यूल्‍लाबे फम्‍मीदे 
TIT.3.7	ङूजे अनुग्रहदे धर्मी ठर्‌तीदेबे ङीनदे आशा चेब कलङ्बेये अन्‍सीबब जीयाजे हक प्रेब मी क्यूर खूस्‍य। 
TIT.3.8	अम्‍ब तम्दम् पो ख्यङ्। नदे अम्‍ब पोयूने बोङ् ची, थमयू सुदे परमेश्‍वरने विश्‍वास चे ख्यङ्, रङ्सेदे ज्‍य काम चेने येतार्‌ने चङ्‍ख क्‍यून्‍नू, चेनेयलो अम्‍ब पो मीयूजे लागि सोरो ज्‍य मेस्‍ये फाइदाजे ख्यङ्।
TIT.3.9	तर मुर्ख स्वाल्-जवाफ, रेङ रेङ मेमेजे कथा, फुट् मेस्‍ये मोशाजे नियमजे बारेने च्‍य फाप्रे आलाक्के क्‍यूर्, चेनेयलो अम्‍ब क्‍वाने फाइदा त्‍वो, काम अन्‍लादेब पो क्यूक्क्य। 
TIT.3.10	फूट् रेब मीने त्‍याफे-ङ्‍हीफे सम्‍झीदीमी, मेस्‍ये अन्क्‍यूत्‍देयलो कलङ्बेये नता अन्-येल्‍लाची, 
TIT.3.11	नमयूदे स्ये ख्यङ्, येर मीयूदे तम्दम्ने क्यापीक ख्यङ्, मेस्ये थमयूजे पापयूदे थमयू रङ्सेने दोष ख्यबयू ठर्‌दीक ख्यङ्।
TIT.3.14	ङीनजे मीयू ज्‍य काम चेब लोम्स्‍य, येर्‌बे सोरो हर्‌जो पर्‌तेब बीलने थमयूदे सूजोयूने तोङ्मे खूस्‍य। थमयू चेकम्तेब जीया च अम्पर्‌तीस्य।
TIT.3.15	ङैप्रे ख्‍यब क्‍वादेने नने नमस्‍कार येबे ख्यङ्। विश्‍वासने ङीनने प्रेम चेबयूने नमस्‍कार येमी। नमयू क्‍वाप्रेने परमेश्‍वरजे अनुग्रह क्यूस्स्य।
PHM.1.1	येशू ख्रीष्‍टजे लागि कैदने टूनब ङ पावल मेस्‍ये च्योन् तिमोथीदे, 
PHM.1.2	ङीनजे छेब प्रे-प्रे काम फरब फिलेमोन, स्‍यङ् अप्‍फीया, ङीन प्रे-प्रे काम फरब सिपाई अर्खिप्पस होर्‌दे नैजे कीम्‍जे मण्डलीने रब मीयू क्वानेने अम्‍ब चिट्ठी लिख्दीन ख्यङ्:
PHM.1.3	ङीनजे प परमेश्‍वर मेस्ये प्रभु येशू ख्रीष्‍ट ट्‍यादे नमयूने अनुग्रह मेस्‍ये शान्ति क्‍यूस्‍स्‍य!
PHM.1.4	कन्‍छ्वाब ङैदे प्रार्थनायू चीप्‍प नने ह्‍वे चीक्‍क्‍य हन्‍छ्वाब ङैजे परमेश्‍वरने येतार्‌ने ङ धन्‍यवाद पीन्क्‍य, 
PHM.1.5	चेनेयलो प्रभु येशू फ्‍याने नदे चेब विश्‍वासजे बारेने मेस्‍ये परमेश्‍वरजे पवित्र मीयूने नदे चेब मायाजे बारेने मीयूदे यब ङैदे त ख्यङ्। 
PHM.1.6	ङैदे प्रार्थना चीन्‍न ख्यङ्, यी नैजे विश्‍वासजे सङ्गतिदे ख्रीष्‍टने ख्‍यब ङीनजे ज्‍य पोजे ज्ञान बढ्दे खूस्‍य। 
PHM.1.7	च्‍योन्, नैजे मायादे ङैदे कूम आनन्द मेस्‍ये सान्त्वना प्रेख्यङ्, चेनेयलो नदे चीत्‍देबे परमेश्‍वरजे मीयूजे सेम् फेरि आनन्द सूग्‍लाबे चीम्‍मे ख्यङ्।
PHM.1.8	ख्रीष्‍टने क्‍यूत्‍देबे ङैदे नने च चे पर्‌दे हम्‍ब चेब आज्ञा पीनब हीक्मत् ख्यङ्लीने, 
PHM.1.9	प्रेमजे कारणदे ङ नने बरू बिन्‍ती चीक्क्य- ङ, कम्‍ब क्‍यूरेब पावल होर्‌दे येशू ख्रीष्‍टजे लागि दीनी कैदने टूनब मी त्‍या- 
PHM.1.10	ङैजे च ओनेसिमसजे लागि नने बिन्ती चीक्‍क्‍य। ङ झ्यालखानने स्‍योप्‍केब बीलनेये ङूजे लागि ङ प क्‍यूर ख्यङ्। 
PHM.1.11	मालङ् ङू नैजे लागि काम अन्‍लादे ख्‍य, तर दीनी नैजे लागिये ङैजे लागिये काम लादेब क्‍यूर ख्यङ्। 
PHM.1.12	ङू ङैजे सेम्‍देमेस्‍येने सोरो छेब ख्यङ्, ङैदे ङूने नैट्‌याने ल्‍वाबीन ख्यङ्। 
PHM.1.13	ङूने ङैप्रे येन प्रेल्‍लो ङ सूग ख्यङ्दे, चेनेयलो सूगब खबरजे लागि ङ कैदने टूनब बीलने, नैजे सट्‍टने ङूदे ङैजे सेवा चे ख्‍व ख्यङ्दे, 
PHM.1.14	तर नैजे आज्ञा अम्‍प्रेत्‍दासेमे ङ चैत्‍याये चीस्‍ये अम्‍मन्, येर क्यूस्स्य यी अम्‍ब नैजे भलो चेब काम मीदे कर् चङ्देबे चेब अङ्क्यूस्स्य, तर नैजे रङ्सेजे सेम्‍दे चेब क्‍यूस्‍स्‍य।
PHM.1.15	कादेये नेप्रे ते-दिनजे लागि ङू आलाक्‍के क्‍यूरे ख्‍य, येर क्‍यूस्‍स्‍य यी ङू येतार्‌जे लागि नैप्रे टूङ खूस्‍य। 
PHM.1.16	जेम्‍सेमेस्‍ये त्वोप्र दी, तर त्वोनेयली थेप् छेब च्‍योन्‌प्र मन्‍दी, खास ङू ङैजे लागि ज्‍य ख्यङ्, तर झन् थेप् ङ्वने मेस्‍ये प्रभूने नैजे लागिने ज्‍य क्‍यूर ख्यङ्। 
PHM.1.17	होरेक्‍यूत्‍देबे नदे ङैने रङ्सेप्रे गोसारी चेब मी मन्‍दे यलो ङैने मेस्ये ङूनेये रङ्से मी मन्‍देबे ग्रहण ची। 
PHM.1.18	कादेये ङूदे नने अन्ज्‍य चीक्‍कख्यङ्लीने, या चत्‍या सेजे ङूदे छेर् चीक्‍क ख्यङ्यलो, हम्‍ब हिसाब ङैजे मीन्‍ने लिख्दीयी। 
PHM.1.19	ङ पावल, रङ्सेजे लादेने अम्‍ब चिट्ठी लिख्दीन ख्यङ्। हम्‍ब छेर् ङैदेने फामीय। ङैदे नने येन अम्‍पर्‌दीस्‍ये न रङ्सेये ङैजे छेर् प्लेब ख्यङ्। 
PHM.1.20	छेब च्‍योन्, प्रभुजे मीन्‍ने नदे ङै फ्याने कृपा चीत्देबे ङैजे सेम्ने फेरि सूग‌्स्ये पीनो। 
PHM.1.21	नैजे आज्ञा मन्देब पोने ङ पूरा भर् चीत्‍देबे ङैदे स्‍ययली झन् थेप् चीक्‍क्‍य मन्‍देबे ङ नने अम्‍ब चिट्ठी लिख्दीन ख्यङ्।
PHM.1.22	ङैजे लागि ङ्योव टूङ्ब-कोठा त्‍या ठीक चीत्‍देबे हीती, चेनेयलो नैजे प्रार्थनादे ङैये नैट्‌याने र प्रेक्‍की च यब आशा चीन्‍न ख्यङ्।
PHM.1.24	होर्‌प्रने ङैप्रे काम चेब मर्कूस, अरिस्‍तार्खस, डेमास मेस्‍ये लूकादेये नमस्कार य ख्यङ्।
PHM.1.25	प्रभू येशू ख्रीष्‍टजे अनुग्रह नमयूजे आत्‍माप्रे क्‍यूस्‍स्‍य।
HEB.1.1	परमेश्‍वर मीयूङ्जे सेमे‍ने अगमवक्तायूप्रे क्‍यूत्‍देबे कूम फे मेस्‍ये कूम तर्‌तीप्दे ङीन्‍जे मेमेयूप्रे क्‍यम्‍दे। 
HEB.1.2	तर अम्‍ब आखिरी दिनयूने परमेश्‍वर रङ्से चप्रे क्‍यूत्‍देबे ङीनप्रे क्‍यम ख्यङ्। ङूदे रङ्से चने साप्‍ता सेयूजे हक पीन्‍देबे चून्‍तीदे, परमेश्‍वरदे रङ्से चप्रे क्‍यूत्‍देबे अम्‍ब संसार मेस्‍ये यैयाने ख्‍यब साप्‍ताकूरूने सृष्‍टि चीत्‍दे। 
HEB.1.3	परमेश्‍वरने ख्‍यब महिमाजे रूप् चने तङ्क्‍य मेस्‍ये परमेश्‍वरजे स्‍वभावयू क्‍वाने ङूप्रे ख्यङ्, होर्‌दे अम्‍ब संसारने ख्‍यब साप्‍ता सेयू रङ्से शक्‍तिजे वचनदे रङ्से रङ्से नेने छ्‌यान ख्यङ्। मीयूजे पापने क्षमा पीन जेन ङ्येदे महिमाने ख्‍यब परमेश्‍वरजे स्येत्‍देयोर्‌ देन् छ्‍यादे।
HEB.1.4	केर्‌बे ङूदे प्रेब मीन् स्‍वर्गदूतयूजे यली थेप् सोरो ज्‍य ख्यङ्, होर्‌बेने स्‍वर्गदूतयूजे यली ङूजे हक थेप् केन् ठर्‌तीक ख्यङ्।
HEB.1.5	यदेबे येशूने यब पो परमेश्‍वरदे कम्‍ब स्‍वर्गदूतने कलङ् यदे स्‍व?, होर्‌दे, फेरि, “ङ ङूजे प क्‍यूक्‍क्‍य, मेस्‍ये ङू ङैजे च क्‍यूक्‍क्‍य” यब पो परमेश्‍वरदे कम्‍ब स्‍वर्गदूतने कलङ् यदे स्‍व?
HEB.1.6	“परमेश्‍वरजे स्‍वर्गदूत क्‍वादेने ङूनेने पूस्तीनीस्य।”
HEB.1.8	“परमेश्‍वर, नैजे सिंहासन येतार्‌जे लागि टूनीय, मेस्‍ये रङ्से मीयू फ्‍याने ज्‍य न्याय चीत्‍देबे राज्‍य चीक्‍क्‍य।
HEB.1.9	न्याय चेब पोने नदे प्रेम चेख्यङ्, मेस्‍ये दुष्‍ट पोने नदे घिन चेख्‍यङ्।
HEB.1.9	येरेक्‍यूत्‍देबे परमेश्‍वर, नैजे परमेश्‍वरदे नने रङ्से ख्‍योन्‌यू यली थेप् सूग्‍लाबे चेब मूर्‌गूदे अभिषेक चीम्मे ख्यङ्।”
HEB.1.11	हम्‍ब क्‍वाने नाश क्‍यूप्‍पीय, तर नब कलङ्नेयली क्‍यून्‍नीय।
HEB.1.11	हम्‍ब क्‍वाने ह्‍वेब कोलाप्र ङीङ् क्‍यूप्‍पीय,
HEB.1.12	खट्‍टो यूरप्र नदे हम्‍ब क्‍वाने यूर्‌क्‍य, ह्‍वेब कोलाप्रने हम्‍ब फेर्‌दीय। तर न ब कलङ्नेयली त्याप्र क्यून्‍नीय।
HEB.1.12	न येतार्‌जे लागि सोम्‍बो क्‍यून्‍नीय।”
HEB.1.13	न ङैजे स्येत्‍तेयोर् टूङ्, कन्छ्वासेमे ङ नैजे शत्रुयूने
HEB.1.13	नैजे तोप् त्‍याङ् नङ्ने अन्-येत्‍दा?”
HEB.1.14	हम्‍ब स्‍वर्गदूतयू क्‍वाने मूक्ति प्रेब मीयूजे लागि सेवा चेने कूल्‍बेब परमेश्‍वरजे सेवा चेब आत्‍मायू ते या?
HEB.2.1	होरेक्‍यूत्देबे ङीनदे तम्दम् पो च-तदे हम्‍ब पोने थेप् चेलाबे सेम् पीन पर्‌तीय, नत्र ङीन हम्‍ब तम्दम् पोदे यप्र अन्‍क्‍यूल्‍लाबे खेदे प्रब क्‍यूप्‍पीय। 
HEB.2.2	स्‍वर्गदूयूदे मीयूङ् ङीनजे मेमेयूने येमेब परमेश्‍वरजे पो सत्‍य ठर्‌दीकदे, होर्‌दे हम्‍ब पो अम्‍मन्‍देबयू मेस्‍ये हम्‍ब अनुसार‌ अन्‍चेबयूदे प्रेपर्‌देब सजाइ प्रेत्‍दे। 
HEB.2.3	येर सोरो केन् मूक्ति प्रेब पोने मतलब अन्‍चीत्‍देयलो ङीन केरे प्‍लीम्‍ब प्रेक्क्य स्‍व? अम्‍ब मुक्तिजे पो प्रभूदे खूम्‍ने स्‍योक्‍क ख्‍य। प्रभूजे वचन ङ्‍यीन्‍कबयूदे अम्‍ब तम्दम् ख्यङ् यदेबे ङीने पक्‍क चीम्‍मीदे। 
HEB.2.4	परमेश्‍वरदेये च्यूनूयू, हार्‌मन्‍देत्‍या कामयू, कूम शक्‍तिजे कामयू मेस्‍ये ङूजे रङ्से इच्‍छा अनुसार‌ पवित्र आत्‍मादे पीनब बरयू पीन्‍देबे अम्‍ब मूक्ति पीनब पोजे गवाही पीन्‍दे।
HEB.2.5	ङीनदे पो चील्‍लीम्‌ चेब हम्‍ब ङ्येदे रब संसारने परमेश्‍वरदे स्‍वर्गदूतयूजे हक नङ्ने अन्-येन्। 
HEB.2.6	तर कोइदे धर्मशास्‍त्रजे नेत्‍याने येरे यदेबे गवाही पीने ख्यङ्,
HEB.2.6	“मी जाबो चला ख्‍य स्‍व, नदे हम्‍बजे येर ख्याल चे? या मीजे च चला स्‍व, न ङूजे सूर्‌त चे?
HEB.2.7	खात्‍यात्‍या नदे ङूने स्‍वर्गदूतयू यली छीत्‍यात्‍या चीद चीम्‍मीदे।
HEB.2.7	नदे ङूने महिमा मेस्‍ये गेसेन् प्रेब मुकुट कूमीक ख्यङ्।
HEB.2.8	साप्‍ता सेयू फ्‍याने नदे ङूने हुकुम चील्‍लीसे पीन्‍दे।” नदे साप्‍ता सेयू मीजे हक नङ्ने येम्‍मीब ङूजे हक यली फीने चैये बाँकी क्‍यूस्‍स्ये अम्‍पीन्। तर दीनीजे सेमेने ङीनदे साप्‍ता सेयू मीजे हक नङ्ने क्‍यूक्‍कब अन्‍तङ्। 
HEB.2.9	तर ङीनदे येशूने तङ्क्‍य। ङूने खात्‍यात्‍यामे स्‍वर्गदूतयू यली ते-चीद चीम्‍मीदे, सीब पर्‌दे सकस् भोक्‍तीकदेबे महिमा मेस्‍ये गेसेन्जे मुकुट ङूने कूमीदे। येर्‌बे परमेश्‍वरजे अनुग्रहदे चीत्देबे मीयू क्‍वाजे लागि ङू सेक्‍कदे।
HEB.2.10	परमेश्‍वरदे साप्‍ता थोकयू सृष्‍टि चीत्‍दे, मेस्‍ये साप्‍ता थोक ङूजे लागि बन्‍दीदे। ङूदेने रङ्सेजे कूम च-चीमीयूने महिमाने रेजे लागि चून्तीदे। होर्‌दे थमयूने मुक्ति पीनजे लागि परमेश्‍वरदे येशूने सकस‌्यू भोक्‍तीस्‍ये पीन्‍देबे सिद्ध चीम्‍मेब पो सोरो ठीक ख्य। 
HEB.2.11	चेनेयलो पवित्र चीम्‍मेब मेस्‍ये पवित्र चीक्‍कबयूये क्‍वाने कीम् म्हीतीत्‍या ख्यङ्। होरेक्‍यूत्‍देबे थमयूने अत-अची च्योन्‌यू यदेबे क्‍वने येशू अन्‍त्‍वा। 
HEB.2.12	ङूदे य ख्यङ्,
HEB.2.12	“ङैजे अत-अची च्योन्‌यूजे खूम्‍ने नैजे मीन् बोङ्बे स्‍योक्‍क्‍य, सभाजे अन्‍द्रने नैजे सार्‌या चीक्‍क्‍य।”
HEB.2.13	“ले, परमेश्‍वरदे ङैने पीनब अम्‍ब च-चीमीयूप्रे ङ येने ख्यङ्।”
HEB.2.14	हम्‍ब च-चीमीयू स्‍य-काजे ङ्व क्‍यूरबदे येशूये थमयूप्रने स्‍य-काजे ङ्व टेल्‍देबे जन्मीदीदे, येर्‌बे ङू रङ्से सीबदेबे, सीबला चेब शक्ति ख्‍यब शैतानने ङूदे नाश चीस्‍स्‍य, 
HEB.2.15	मेस्‍ये सीब पर्‌दीय यदेबे सोरो फैनब पोदे जीया भरी त्वो-त्वोम क्यून्‍नबयूने ङूदे छुटकारा चीम्‍मीस्‍य। 
HEB.2.16	चेनेयलो तम्दम्ने ङू स्‍वर्गदूतयूजे लागि तोङ्मेने र दी, तर अब्राहामजे छगूम्-पूर्‌गूम्यूने तोङ्मेने र ख्यङ्। 
HEB.2.17	येरेक्‍यूत्‍देबे साप्‍ता पोने ङू रङ्से अत-अची च्योन्‌यूप्र क्‍यूर पर्‌तीदे, मेस्‍ये मीयूजे पापने क्षमा चीम्‍मेने परमेश्‍वरजे सेवा चेब कामने ङू कृपा चेब मेस्‍ये भर् पर्‌तेब पात्‍ता केन् पूस्‍र्‌या क्‍यूत्दे। 
HEB.2.18	ङू रङ्सेये जाँचने पर्‌तीदेबे दु:ख भोक्‍तेब क्यूत्देबे जेम्से जाँचने पर्‌तेबयूने ङूदे तोङ्मे खूइय।
HEB.3.1	येरेक्‍यूत्‍देबे परमेश्‍वरदे क्‍वब पवित्र अत-अची च्योन्‌यू, ङीदे स्वीकार चेब मूल स्यूस्स्या मेस्‍ये पात्‍ता केन् पूस्‍र्‌या येशूने विचार ची। 
HEB.3.2	परमेश्‍वरजे कीम्ने मोशा भर्‌पर्‌ते ख्‍वब ख्‍यप्रने, येशूये काम फरने सेल्मेब परमेश्‍वरजे लागि भर् पर्‌ते ख्‍वब ख्‍य। 
HEB.3.3	कीम् यली कीम् थ्‍याब मीजे थेप् गेसेन् क्‍यूरप्रने, मोशा यली येशू थेप् गेसेन् प्रेब ठर्‌तीक ख्यङ्। 
HEB.3.4	चेनेयलो कीम्‌यू क्‍वाने कोइ या कोइ मीत्‍यादे थ्‍यायेब क्‍यूक्‍क्‍य, तर परमेश्‍वरदेने साप्‍ता सेयू बन्‍दीदे। 
HEB.3.5	जेम्‍से ङ्‍येदे क्‍यूरब पोजे गवाही पीनने मोशा परमेश्‍वरजे पूरा कीम्-‍म्हीतीजे त्वोप्रने भर् पर्‌ते ख्‍वब ख्‍य। 
HEB.3.6	तर परमेश्‍वरजे कीम्ने ख्रीष्‍टब भर् पर्‌ते ख्‍वब च ख्‍य। कादेये ङीन्जे आशाने ङीन रङ्सेदे चीन्‍नब भर्‌ मेस्‍ये आँट पात्‍ता ङ्‌येसेमे टेल्‍नूदेयलो ङीन ङूजे कीम्-म्हीती क्‍यूक्‍क्‍य।
HEB.3.7	“दीनी नमयूदे परमेश्‍वरजे के ङ्यीन्‍दे यलो,
HEB.3.8	चैये त्‍वब चनमन नेने जाँच क्‍यूरब बीलने विरोध चेब दिनने चेप्र रङ्से सेम् कोङ अन्‍चील्‍लाची,
HEB.3.9	ङ्यील्लङ् वर्षसेमे ङैदे चेब कामयू तङप्रेल्‍ली हैयाने नमयूजे मेमेयूदे ङैजे जाँच चीत्‍दे।
HEB.3.10	येरेक्‍यूत्‍देबे ङ हम्‍ब पुस्ताजे मीयू तङ्देबे छी रदे, मेस्‍ये यदे, ‘थमयूजे सेम् येतार्‌ने ङैप्रे चीन्‍तङ् क्‍यूर ख्यङ्, ङैदे तनब लम्ने थमयू अम्‍प्र ख्यङ्।’
HEB.3.11	येरेक्‍यूत्‍देबे ङैने छी रदेबे येर कसम चदे, ‘आनन्द टूङब ङैजे नेने थमयू कलङ्बेये क्‍योर प्रेस्‍स्‍ये त्‍वो’।”
HEB.3.12	अत-अची च्योन्‌यू, ज्‍य होस्स्यार क्‍यूत्‍देबे टूङ्, नमयू नङ्ने कोइप्रे ख्‍यब दुष्‍ट मेस्‍ये विश्‍‍वास अन्‍चेब सेम्दे नमयूने सोम्‍बो पर्‌मेश्‍वर ट्‌यादे चीन्‍तङ् अन्चीक्‍कीस्‍य 
HEB.3.13	तर कन्‍छ्वासेमे, “दीनीजे दिन” यब पो ख्यङ् हन्‍छ्वासेमे त्‍यादे-त्‍याने लोम-तन ची, मेस्‍ये पापजे छल्‍दे चीत्‍देबे नमयू सूजेये सेम् कोङ अन्‍क्‍यूस्‍स्‍य। 
HEB.3.14	कादेये ङीनदे चेब हम्‍ब खूम्जे विश्‍‍वास आखिरीसेमे बोङ्बे चूङ्नूदेयलो, ख्रीष्‍टदे प्रेब हकने ङीनये सामेल् क्‍यूर प्रेक्‍क्‍य। 
HEB.3.15	धर्मशास्‍त्रदे य ख्यङ्,
HEB.3.15	“दीनीने नमयूदे पर्‌मेश्‍वरजे के ङ्यीन्‍देयलो विरोधजे दिन‌नेप्र रङ्सेजे सेम् कोङ अन्‍चील्‍लाची।”
HEB.3.17	परमेश्‍वर ङ्यील्‍लङ्‌ वर्षसेमे सूप्रे छी लङ्दे? चैये त्‍वब चनमन नेने पाप चीत्‍देबे सीयेब हम्‍ब मीयूप्रे छी लङ ते या? 
HEB.3.18	परमेश्‍वरजे आज्ञा अम्‍मन्‍देबयूदे ङूजे आनन्द टूङब नेने कलङ्बेये क्‍योब अम्‍प्रे यदेबे ङूदे कसम च ते या? 
HEB.3.19	येरे थमयूदे विश्‍वास अन्चेब कारणदे परमेश्‍वरजे आनन्द टूङब नेने क्‍योये अम्‍प्रेब ङीनदे तङ्‍क्य।
HEB.4.1	होरेक्‍यूत्‍देबे परमेश्‍वरजे गैन सङब नेने क्‍योब प्रेब कबुल ङीनप्रेये ख्यङ्, मेस्‍ये नमयू नङ्ने सूत्‍याये कबुल अनुसार‌ परमेश्‍वरजे गैन सङब नेने क्‍योब अम्‍प्रेन्‍ने यदेबे ङीन होस्स्यार क्‍यूत्‍देबे टूङे। 
HEB.4.2	चेनेयलो थमयूनेप्र सूगब खबर ङीनेये स्‍योक्‍क ख्यङ्। तर थमयूदे तैकब परमेश्‍वरजे वचनदे थमयूने चैये फाइदा अन्‍क्‍यूर्‌, चेनेयलो थमयूदे हम्‍बने विश्‍वासये अन्‍ची मेस्‍ये अम्‍मन्‍दी। 
HEB.4.3	चेनेयलो ङीन विश्‍वास चेयूब हम्‍ब गैन सङब नेने क्‍योबीय, परमेश्‍वरदे येरे य ख्यङ्,
HEB.4.3	“येरेक्‍यूत्‍देबे ङैने छी रब ङैदे येरे कसम चदे, ‘ङैजे गैन सङब नेने नमयू कलङ्बेये क्‍योब प्रेस्‍स्‍ये त्‍वो’।” परमेश्‍वरजे योजनायू पूरा संसार सृष्‍टि क्‍यूरमेस्‍येने पूरा क्‍यूक्‍कलीने ङूदे येरे यदे।
HEB.4.5	होर्‌दे परमेश्‍वरदे धर्मशास्त्रजे अम्बनेने फेरि यदे, “ङैजे गैन सङब नेने थमयू कलङ्बेये क्‍योब प्रेस्‍स्ये त्‍वो।”
HEB.4.6	हैयाने क्‍योबने कोइ कोइ मी फेरि लम ख्यङ्, मेस्‍ये थमयू सू-सूने खूम् सूगब खबर स्‍योक्‍क ख्‍य, थमयूदे हम्‍ब पोने विश्‍वास अन्‍चीत्‍देबे हम्‍ब गैन सङब नेने क्‍योये अम्‍प्रे। 
HEB.4.7	फेरि परमेश्‍वरदे “दीनी” यब दिनत्या तोक्‍तीदे। ङूदे खूम्ने क्‍यम्‍कब पो फेरि कूम-ङ‍येदे दाऊद मूरुम्ने क्‍यम्‍से पीन्‍दे,
HEB.4.7	“दीनी नमयूदे ङूजे के तदेयलो, नमयूदे रङ्से सेम् कोङ अन्‍चील्‍लाची।”
HEB.4.9	येरेक्‍यूत्‍देबे परमेश्‍वरजे मीयूजे लागि अराम टूङब खास दिनजे गैन सङ पर्‌तेने लम ख्यङ्। 
HEB.4.10	चेनेयलो परमेश्‍वर रङ्सेदे काम चेजेन्देबे गैन सङप्रने परमेश्‍वरजे गैन सङब नेने क्‍योबब सूनेयली रङ्सेदे चीन्‍नब छम्‍प्रेदे गैन सङ्‍क्‍य। 
HEB.4.11	येरेक्‍यूत्‍देबे ङीन हम्‍ब गैन सङब नेने क्‍योबने बोङ् चीदे, मेस्‍ये आज्ञा अम्मन्देब मीयूप्र सूये नाश अन्‍क्‍यूप्‍पस्‍य।
HEB.4.12	चेनेयलो परमेश्‍वरजे वचन सोम्‍बो मेस्‍ये काम फर ख्‍वब ख्यङ्, मेस्‍ये पट्टी-ङ्हीदेने छ्‍यर धर ख्‍यब तरवार यली थेप् छ्‌यर ख्यङ्। अम्‍बदे प्राण मेस्‍ये आत्‍माने हम्‍बजे जोर्‌न्‍या जोर्‌न्‍या होर्‌दे नोङ्‍र्‌याजे नङ्ने ख्‍यब स्यीम्ने भा-भा चीत्‍देबे ती-छो भोङ् चेब, सेम्जे पो मेस्‍ये इच्छाने जाँचते खूइय। 
HEB.4.13	परमेश्‍वरजे खूम्‍ने सृष्‍टिजे साप्‍ता थोक अन्‍तङ अन्क्‍यूर्‌। ङूजे म्‍यादे साप्‍ता थोकने चेलाबे तङ खूइय, ङीन रङ्सेदे चेब साप्‍ता काम‍जे हीसाब ङूने पीन पर्‌तीय।
HEB.4.14	स्‍वर्गने गीलेब परमेश्‍वरजे च येशू ङीनजे पात्‍ता केन् पूस्‍र्‌या ख्यङ्, होरेक्‍यूत्‍देबे ङीनदे चीन्‍नब अम्‍ब विश्‍वासने थेप् बोल्यो क्‍यूत्‍देबे टूङ पर्‌तीय। 
HEB.4.15	चेनेयला ङीनजे पात्‍ता केन् पूस्‍र्‌यादे ङीन बोङ् त्‍व क्‍यूप्‍प ङीन्जे अवस्था अङ्ख्‍वब क्यूप्प ङीनप्रे तोङ्‌मेने अङ्‌ख्वब अन्क्यूर्। तर ङीनप्रने ङूये साप्‍ता थोकजे जाँचने पर्‌तीदेलीने पाप अन्‍चे ख्‍य। 
HEB.4.16	येरेक्‍यूत्‍देबे ङीनने हर्‌जो क्‍यूरब बीलने तोङ्मेने ङीनदे कृपा मेस्‍ये अनुग्रह प्रेखूस्‍य यदेबे ङीन आँट चीत्‍देबे अनुग्रह प्रेब सिंहासनजे ट्‌याने प्रे।
HEB.5.1	मीयू क्‍वाजे अन्‍द्रदे पात्‍ता केन् पूस्‍र्‌या सेल्क्‍य, मेस्‍ये मीयूजे तर्फदे परमेश्‍वरने पापजे लागि भेटी मेस्‍ये बलियू चेर्‌ते काम चेने खट्‌तीपीय। 
HEB.5.2	हम्‍ब पात्‍ता केन् पूस्‍र्‌याये कूम पोने कमजोर ख्‍यब क्यूत्देबे अन्स्‍येब मेस्‍ये अन्‍ज्‍य लम्तेले गीलेब मीयूप्रे चीद स्यूलूक्कै क्‍यूत्‍देबे लोम-तन चेखूइय। 
HEB.5.3	येरेक्‍यूत्‍देबे मीयूदे चीक्‍कब पापजे लागित्‍या दी, तर ङू रङ्सेदे चीक्‍कब पापजे लागिये बलि पीनजे लागि ङूने कर्‌ लादीय।
HEB.5.5	येर्‌बे ख्रीष्‍टदेये पात्‍ता केन् पूस्‍र्‌या क्‍यूरने रङ्सेदे रङ्सेने केन् अन्‍ची,
HEB.5.5	तर “न ङैजे च ख्यङ्, ङैदेने दीनी नने जन्मीदीदे” यदेबे यब परमेश्‍वरदे ङूने पात्‍ता केन् पूस्‍र्‌या चीम्‍मीदे।
HEB.5.8	ङू परमेश्‍वरजे च ख्‍य, होरेक्‍यूल्‍ली ङू रङ्सेदे सकस् भोक्‍तीदेबे आज्ञा मन्‍देब पो लोम्‍दे, 
HEB.5.9	मेस्‍ये परमेश्‍वरदे ङूने सिद्ध चीम्‍मे ङ्‍येदे ङूजे आज्ञा मन्‍देब मीयू क्‍वाजे लागि येतार्‌ने क्यून्‍नब मुक्तिजे मूल ङू क्‍यूत्‍दे। 
HEB.5.10	मल्‍कीसेदेकदे प्रेब गज्ज्यप्र पात्‍ता केन् पूस्‍र्‌याजे नेने परमेश्‍वरदे येशूने सेल्‍देबे येनख्यङ्।
HEB.5.11	ङीदे अम्‍बजे बारेने नमयूने य पर्‌तेब कूम पो ख्यङ्, तर पो कोलाबे चीम्‍मेने सोरो मूस्कील् ख्यङ्, चेनेयलो नमयू पो क्‍व अङ्ख्‍व मीप्र क्‍यूर ख्यङ्। 
HEB.5.12	चेनेयलो अन्‍छ्वा दिनसेमेब नमयूदे सूजोयूने लोम्‍मे ख्‍वब क्‍यूक्‍क पर्‌ते ख्‍य, तर दीनीसेमेने कोइ मीदे नमयूने पर्‌मेश्‍वरजे सुरु-सुरुजे शिक्षायू लोम्‍मे पर्‌ते ख्यङ्। नमयूने क्‍योङ चसे दी, तर ङ्यलम् तूप्‍न पर्‌तेब पीचयूप्र ख्यङ्। 
HEB.5.13	ङ्य‍लम्‍त्या थूङ्देबे जीया चेनब मीब तम्दम् पो मेस्‍ये लूच्‍च पो छूर्‌दे अङ्ख्‍व क्‍यूक्‍क्‍य, चेनेयलो हम्‍ब मी पीचप्रने क्‍यूक्‍क्‍य। 
HEB.5.14	क्‍योङ चसेब ता-मीयूजे लागि ख्यङ्। येर मीयूजे दीमागदे येतार्‌ने ज्‍यप्रे अन्‍ज्‍य छूर्‌ते ख्‍वब तालिम प्रेक्‍कब क्‍यूक्‍क्‍य।
HEB.6.1	येरेक्‍यूत्‍देबे ख्रीष्‍टजे बारेने खूम्‍ने ते-ते लोम्‍कब शिक्षायूने पोङ्‍ङ्‍यीदेबे तम्दम् पो मेस्‍ये लूच्‍च पोयू छूर्‌दे ख्‍वब पाको मीप्र क्‍यूरे। कालजे ङूरने सब ब कामयू अम्‍फर्‌‍‍लाबे पश्चात्ताप चेब मेस्‍ये परमेश्‍वरने विश्‍वास चेब खूम्‍जे पोयूनेत्‍यामे फेरि लादीन दी। 
HEB.6.2	थर्‌-थर्‌ बप्‍तिस्माजे बारेने लोम्‍मेब पोयू, मी फ्‍याने ला येब कामयू, सीयेबयू सोम्‍बो क्‍यूत्‍देबे लङ्क्‍य यब मेस्‍ये कलङ्बेये अन्‍जेनब दण्ड प्रेब पोयूने त्‍यामे फेरि लादीन दी। 
HEB.6.3	कादेये परमेश्‍वरदे चीस्‍स्ये पीन्‍देयलो ङीनदे अम्‍ब पोयू चेस्‍ये।
HEB.6.4	चेनेयलो थमयू, सू-सूदे त्‍याफे परमेश्‍वरजे ओथ्याङ् प्रेत्‍देबे स्‍वर्गजे बर कर क्‍यूर ख्‍य यदेबे था प्रेत्‍दे, मेस्‍ये पवित्र आत्‍माजे भा प्रेक्‍क ख्यङ्, 
HEB.6.5	मेस्‍ये परमेश्‍वरजे वचन सोरो थेप् ज्‍य ख्यङ् यदेबे था प्रेख्यङ्, होरदे रब जूक्‍ने परमेश्‍वरजे शक्ति कर क्‍यूक्‍क्‍य यदेबेये था प्रेख्यङ्, 
HEB.6.6	होर्‌दे ङ्‍येदेये विश्‍‍वास अन्‍चे क्‍यूत्‍देबे परमेश्‍वर ट्‌यादे चीन्‍तङ् क्‍यूप्‍पदेयलो थमयूने पश्चात्ताप चीस्‍स्ये पीन्‍देबे फेरि ल्‍वारेने अङ्‍खू। चेनेयलो थमयूदे रङ्सेजे लागि परमेश्‍वरजे चने फेरि खील् ठोक्दीदे क्रूसने पील्‍क्‍य, मेस्‍ये क्‍वाजे खूम्‍ने ङूजे न-पूक्‍क्‍य।
HEB.6.7	कम्‍ब रङ्दे रङ्से फ्‍याने येतार्‌ने रब झीरी-क्‍यू ङप्‍क्‍य, मेस्‍ये होने खेती चेब मीयूजे लागि हर्‌जो क्‍यून्‍नब से-लोसे पीन्‍क्‍य, हम्‍ब रङ्दे परमेश्‍वरजे असी प्रेक्‍क्‍य। 
HEB.6.8	तर हम्‍ब रङ्दे चोयू मेस्‍ये सिऊँडीयू फीट्‍ट‍स्ये पीन्देयलो हम्‍ब रङ् चैकम्‍ते क्‍यूक्‍क्‍य, मेस्‍ये परमेश्‍वरदे पीनब श्राप हम्‍ब रङ्ने पर्‌ते खूइय। आखिरीने हम्‍बने मी-नैन्‍देबे नाश चीक्‍क्‍य।
HEB.6.9	छेब ख्योन्‌यू, ङीदे येर क्‍यम्‍लीने नमयूजे बारेनेब ज्य पो चे ख्यङ्। मुक्ति प्रेत्देबे नमयूदे सोरो थेप् ज्‍य असीजे पोयू प्रेक्‍‍क्य यब पो ङीने पक्‍क ख्यङ्, 
HEB.6.10	परमेश्‍वरदे अन्‍न्याय अन्ची, मेस्ये ङूजे लागि नमयूदे चेब काम मेस्‍ये ङूजे मीयूने माया चेब पो परमेश्‍वरदे कलङ्बेये अन्-येल्। येरप्र काम नमयूदे दीनीये चीन्‍न ख्यङ्। 
HEB.6.11	नमयू क्‍वादेने चीन्‍नब आशा क्‍वाने अम्‍प्रेत्‍दा होरप्रने कामयू जीया ख्यङ्दासेमे चीन्‍नू यदेबे ङी इच्छा चीक्‍क्‍य। 
HEB.6.12	नमयू सोरो म्‍यास्‍सी क्‍यून्‍नब ङीने सेम् अम्‍पर्‌ती, तर सूदे विश्‍वास चीत्‍दे मेस्‍ये धेरेन् क्‍यूत्‍देबे कबुल चीतेब सेयू प्रेत्‍दे, हम्‍ब मीयूदे चेप्रने नमयूदेये चीदो।
HEB.6.13	परमेश्‍वरदे अब्राहामप्रे कबुल चीप्‍प कसम चजे लागि रङ्सेयली थेप् केन् सूजो सूत्‍याये त्‍वोदेबे परमेश्‍वरदे रङ्सेजे मीन्‍ने येरे यदेबे कसम चदे, 
HEB.6.14	“तम्दम्ने, ङ नने असी पीन्‍क्‍य मेस्‍ये नैजे छगूम्-पूर्‌गूम् कूम चीम्‍मीय।” 
HEB.6.15	येरे धेरेन् क्‍यूत्‍देबे अब्राहामदे रेन्‍दे मेस्ये परमेश्‍वरदे चेब कबुल अनुसार ङूदे प्रेत्‍दे।
HEB.6.16	मीयूदे रङ्सेयली केन् मीजे मीन्‍ने कसम चीय, मेस्‍ये थमयूजे स्वाल्-जवाफजे पोयू कसम चदेबेने पक्‍क चीक्‍क्‍य। 
HEB.6.17	परमेश्‍वरदे पीनब कबुल प्रेबमीयूने ङू रङ्सेदे चेब कबुल अनुसारने पक्‍क पीन्‍क्‍य यब पो तनब सेम् चीत्‍दे, ङूदे हम्‍ब पोने कसम चदेबेने पक्‍क चीत्‍दे। 
HEB.6.18	परमेश्‍वरदे चेब कबुल मेस्‍ये ङूदे कसम चदेबे यब पो पक्‍क क्‍यूक्‍क्‍य, परमेश्‍वरदे अम्‍ब पो ङ्‍हीने लूच्‍च अन्‍क्‍यम्। होरेक्‍यूत्‍देबे परमेश्‍वर ट्‍याने सुरक्षा प्रेने प्रब ङीनयूदे, ङीन्‍जे खूम्‍ने हीतेब आशा प्रेने सोरो कूम आँट प्रेख्यङ्। 
HEB.6.19	ङीन्‍जे आत्‍माजे लागि अम्‍ब सोरो बोल्यो मेस्‍ये जूक्‍तीमेब लङ्गरजे रूप्ने आशा ङीनप्रे ख्यङ्। अम्‍बदे पर्दा नङ्ने ख्‍यब परमेश्‍वरजे पवित्र नेसेमे सबीय। 
HEB.6.20	होयाने ङीनयली खूम्ने गीलेब येशू ङीनजे तर्फदे मल्‍कीसेदेकजे गज्ज्य अनुसार येशू पात्‍ता केन् पूस्‍र्‌या क्‍यूत्‍देबे क्‍योइक ख्यङ्।
HEB.7.2	अब्राहामदे ङूने साप्‍ता थोक‍जे भा च्‍यूने भात्‍या स्‍यादेबे पीन्‍दे। अम्‍ब मीन्जे अर्थ अनुसार‌ ङू खूम् धार्मिकताजे मूरुम् मेस्‍ये होर्‌देङ्‍येदे शालेमजे मूरुम् या शान्तिजे मूरुम् ख्‍य। 
HEB.7.3	ङूजे प-म त्‍वो, वंशये त्‍वो, जीया सुरु क्‍यूर मेस्‍ये सीयेब चैये था त्‍वो, तर परमेश्‍वरजे चप्रने, ङू येतार्‌जे लागि पूस्‍र्‌या क्‍यून्‍नीय।
HEB.7.4	जेम्‍से सेम्‍ने ह्‍वे ची, ङू कर फत्‍या मी केन् ख्यङ्दे! ङूने अब्राहाम मेमेदेये ट्‌यारेब सेजे भा च्‍यूने भात्‍या पीन्‍दे। 
HEB.7.5	पूस्‍र्‌या काम फरने सेलेब लेवी वंशजे मीयूदे साप्‍ता थोकजे भा च्‍यूने भात्‍या रङ्सेजे अत-च्‍योन्‌यू फ्‍याने स्‍य्‍वा प्रेब आज्ञा मोशाजे नियमदे इस्राएलीयूने पीन ख्‍य। थमयू अब्राहामजे छगूम्-पूर्‌गूम् क्‍यूल्‍लीने अम्ब नियम मन्दे पर्‌दे ख्य। 
HEB.7.6	तर लेवीजे वंशने अम्‍पर्‌तेब अम्‍ब मल्‍कीसेदेकदे भा च्‍यूने भात्‍या अब्राहामजे लादे कीन्‍दे, मेस्‍ये परमेश्‍वरजे कबुल प्रेब मीयूने ङूदे असी पीन्‍दे। 
HEB.7.7	मी केन्दे मी चीदने असी पीन्‍क्‍य यब पोने स्वाल्-जवाफ चीन्‍नने अम्‍पर्‌ती। 
HEB.7.8	सीब पर्‌तेब पूस्‍र्‌यायूदे भा च्‍यूने भात्‍या लङ्क्‍य, तर धर्मसशास्‍त्रदे य ख्यङ्, येतार्‌ने सोम्‍बो क्‍यून्‍नब मल्‍कीसेदेकदेये भा च्‍यूने भात्‍या लङ्दे। 
HEB.7.9	अब्राहामदे भा च्‍यूने भात्‍या मल्‍कीसेदेकने पीन्ब भा च्‍यूने भात्‍या प्रेब लेवीदेये पीन ख्य यदेबे कोइ मीदे यखूइय। 
HEB.7.10	चेनेयलो मल्‍कीसेदेकदे अब्राहामने तूब लेवीब अब्राहाम मेमेजे ङ्व नङ्ने ख्‍य।
HEB.7.11	लेवी पूस्‍र्‌याजे गज्ज्य अनुसार परमश्‍वरदे पीनब मोशाजे नियम इस्राएलीयूदे प्रेख्य। लेवीदे चेब पूस्‍र्‌या कामदे साप्‍ता कूरु सिद्ध चे-ख्‍वयलो हारूनजे गज्ज्य अनुसार अन्‍क्‍यूत्‍देबे फेरि मल्‍कीसेदेकजे गज्ज्य अनुसार सूजो पूस्‍र्‌या सेलने चेने हर्‌जो ख्‍य स्‍व? 
HEB.7.12	चेनेयलो पूस्‍र्‌या पदने सूजो टूङ्‍रब मोशाजे नियमये सूजोने क्‍यूर पर्‌ते ख्‍य। 
HEB.7.13	चेनेयलो ङूजे बारेने अम्‍ब पोयू येक ख्‍य, ङू ब सूजो खलकजे ख्यङ्, हम्‍ब खलकजे सूदेये चाक्‍क्‍याने काम कलङ्बेये अम्‍फर ख्‍य। 
HEB.7.14	चेनेयलो ङीनजे प्रभू यहूदाजे खलकदे योङ्‍र ख्यङ् यब पो ङीन क्‍वानेने चेलाबे था ख्यङ्। अम्‍ब खलकजे पूस्‍र्‌या क्‍यूक्‍क्‍य यब पोने मोशादे चैत्‍याये अन्-य ख्‍य।
HEB.7.15	मल्‍कीसेदेकप्र सूजो पूस्‍र्‌या रेक ख्यङ्-‍यलो अम्‍ब पो अझ थेप् चेलाबे तङखूइय, 
HEB.7.16	ङूब लेवी खलकजे बारेने मीयूने पीनेब नियम अनुसार‌ क्‍यूर दी, तर कलङ्बेये नाश अन्‍क्‍यूप्‍पब जीयाजे शक्ति अनुसार‌ पूस्‍र्‌या क्‍यूर ख्यङ्। 
HEB.7.17	चेनेयलो ङूजे बारेने धर्मशास्‍त्रने येरे लिख्दीये ख्यङ्,
HEB.7.17	“मल्‍कीसेदेकदे प्रेब गज्ज्यप्रने
HEB.7.17	न येतार्‌जे लागि पूस्‍र्‌या ख्यङ्।”
HEB.7.18	चेनेयलो हम्‍ब खूम्‍जे आज्ञाब चैकम्‍ते मेस्‍ये शक्ति त्‍व क्‍यूत्‍देबे खारेज क्यूरे ख्यङ्, 
HEB.7.19	चेनेयलो मोशाजे नियमदे चै पोये सिद्ध चे अङ्‍खू। तर जेम्से थेप् सोरो ज्‍य ङीनदे प्रे ख्यङ्, हम्‍बदे चीत्‍देबे परमेश्‍वर ट्‍याने ङीन फ्‍योबीय।
HEB.7.20	होर्‌दे अम्‍बब कसमने अन्‍चलाबे क्‍यूरब पूस्‍र्‌या दी। 
HEB.7.21	तम्दम्ने मालाङ् खूम् पूस्‍र्‌या क्‍यूरबयूदेब कसमने अन्‍चील्‍लाबे पूस्‍र्‌याजे काम चीत्‍दे, तर ङू ब कसम चदेबे पूस्‍र्‌या क्‍यूत्‍दे, मेस्‍ये ङूजे बारेने परमेश्‍वरदे य ख्यङ्,
HEB.7.21	“परमप्रभूदे कसम च ख्यङ्, मेस्‍ये ङूदे रङ्सेजे सेम् सूजो चीस्‍ये त्‍वो, ‘येतार्‌जे लागि न पूस्‍र्‌या ख्यङ्’।”
HEB.7.22	येशूदे अम्‍ब कसम चदेबे सोरो ज्‍य करारजे जेमेन् चे ख्यङ्।
HEB.7.23	खूम्‍जे पूस्‍र्‌यायू कूम ख्‍य, चेनेयलो सीब पर्‌देब ङ्वदे थमयू क्‍वानेने पूस्‍र्‌या काम चीन्‍नूस्‍ये अम्‍पीन ख्‍य। 
HEB.7.24	तर येशू कलङ्बेये अन्सीबब क्‍यूत्‍देबे ङूजे पूस्‍र्‌या काम येतार्‌ने टूनीय। 
HEB.7.25	होरेक्‍यूत्‍देबे येशूने विश्‍वास चीत्‍देबे परमेश्‍वर ट्‌याने रबयू क्‍वानेने येतार्‌जे लागि ङूदे उद्धार चीम्मे खूइय। चेनेयलो थमयूजे लागि परमेश्‍वरप्रे प्रार्थना चीम्मेने ङू येतार्‌ने सोम्बो क्यून्‍नीय।
HEB.7.26	चेनेयलो ङीनजे लागि पवित्र, दोष त्‍वब, चैये खोट् त्‍वब, पाप त्‍वब, मेस्‍ये पात्‍ता फ्‍या स्‍वर्गने लङ्‍केब पात्‍ता नङ्ने केन् येर पूस्‍र्‌या त्‍या क्‍यूर पर्‌ते ख्यङ्। 
HEB.7.27	सूजो पात्‍ता केन् पूस्‍र्‌यायूदेप्र खूम् रङ्से पापजे लागि होर्‌देमेस्‍ये मीयूदे चीक्‍कब पापजे लागि येतार्‌ने ङूदे बलि पीन्‍न अम्‍पर्‌ती। ङू रङ्सेने बलि क्यूस्स्ये पीन्‍देबे येतार्‌जे लागि त्‍याफेने ङूदे अम्‍ब काम पूरा चीप्‍पीदे। 
HEB.7.28	चेनेयलो मोशाजे नियमदे बोङ् त्‍वब मीयूने पात्‍ता केन् पूस्‍र्‌याजे काम फरने सेल्‍क्य, तर येतार्‌जे लागि सोरो सिद्ध चीक्‍कब परमेश्‍वरजे चने मोशाजे नियम यली ङ्‍येदे रब कसमजे वचनदे पात्‍ता केन् पूस्‍र्‌याजे काम चेने सेल्‍क्य।
HEB.8.2	मीदे चीदेब नेने दी, तर परमप्रभूदे चीदेब पवित्र नेने, परमप्रभु टूङब तम्दम्जे पाल-कीम्ने पात्‍ता केन् पूस्‍र्‌या क्‍यूत्‍देबे काम फर्‌क्य।
HEB.8.3	चेनेयलो भेटी मेस्‍ये बलि चेर्‌तेजे लागि पात्‍ता केन् पूस्‍र्‌यायूने सेलब क्‍यूक्‍क्‍य। येरेक्‍यूत्‍देबे अम्‍ब पात्‍ता केन् पूस्‍र्‌याप्रेये बलि चेर्‌तेजे लागि चत्‍यासे क्‍यूर पर्‌तीय। 
HEB.8.4	कादेये ङू अम्‍ब पृथ्वीवीने टूनूदेयलो ङू पूस्‍र्‌या अन्‍क्‍यूर ख्यङ्दे, चेनेयलो मोशाजे नियम अनुसार भेटी चेर्‌देब पूस्‍र्‌यायू ब ख्‍यने ख्यङ्। 
HEB.8.5	थमयूदे स्‍वर्गने ख्‍यब पवित्र नेजे के-थादेबे होने चेप्र सेवा अनेये चीक्‍क्‍य, चेनेयलो मोशादे पवित्र पाल‌-कीम् बन्‍दे-मेल्‍नूब परमेश्‍वरदे येर आज्ञा मोशाने पीन्‍दे, “नने ङैदे गङ्ने तम्‍मेब नमूना अनुसार नदे साप्‍ताने बन्‍दी।” 
HEB.8.6	तर येशूने पीनेब पूस्‍र्‌याजे काम थमयूदे चेब यली सोरो थेप् केन् ख्यङ्, होरप्रने परमेश्‍वरप्रे मीयूजे अन्‍द्रने येशूदे चजो-पजो चेब सर्‌ करार मालाङ्जे ङीङ् करार यली सोरो थेप् केन् ख्यङ्, चेनेयलो अम्‍ब करारने थेप् ज्‍य पोयू चीम्‍मीय यब कबुल चीदेख्यङ्।
HEB.8.7	चेनेयलो खूम्‍जे करार खोट् त्‍वब ख्‍य यलो ङ्‍हीफे करारजे हर्‌जो अन्‍क्‍यूर ख्यङ्दे। 
HEB.8.8	चेनेयलो परमेश्‍वरदे हम्‍ब मीयूजे दोष तन्‍देबे य ख्यङ्,
HEB.8.8	“परमप्रभूदे हम्‍ब दिन रीय य ख्यङ्, हन्‍छ्वाब इस्राएलजे मीयूप्रे मेस्‍ये यहूदाजे मीयूप्रे ङ सर्‌ करार त्‍या चीक्‍क्‍य।
HEB.8.9	हम्‍ब करार ङैदे थमयूजे मेमेयूप्रे चेब करारप्र क्यूस्स्ये त्‍वो, कन्‍छ्वाब ङैदे थमयूजे लाने चूङ्देबे मीश्रदेशदे योन्‍डे ख्‍य, तर थमयू ङैदे चेब करारने भर् पर्‌ते ख्वब क्‍यूत्‍देबे अन्‍टूनू, होरेक्‍यूत्‍देबे ङैदे थमयूजे इच्‍छा अनुसार क्यापीदे, परमप्रभू य ख्यङ्।
HEB.8.10	हम्‍ब दिनङ्‍येदे ङ इस्राएलजे मीयूप्रे अम्‍ब करार चीक्‍क्‍य यदेब परमप्रभू य ख्यङ्, ङैजे नियम थमयूजे सेम्ने येम्‍मीय, मेस्‍ये हम्‍ब नियम थमयूजे सेम्‍नेये लिख्दीमीय। ङ थमयूजे परमेश्‍वर क्‍यूक्‍क्‍य, होर्‌दे थमयू ङैजे मीयू क्‍यूक्‍क्‍य।
HEB.8.11	‘परमप्रभूने स्‍ये खूस्‍य’ यदेबे जेम्‍सेमेस्‍ये सूमीदेये रङ्से खीम्‍चेने या रङ्से अत अची च्‍योन्‌यूने लोम्‍मीस्‍ये त्‍वो। चेनेयलो चीददेमेस्ये केन्सेमे क्‍वादेने ङैने स्‍येय।
HEB.8.12	थमयूदे चीक्‍कब दुष्‍ट कामयू क्‍वाने ङैदे क्षमा पीन्क्‍य, मेस्‍ये थमयूजे पापयू ङ फेरि कलङ्बेये ह्‍वे अन्‍ची।”
HEB.8.13	अम्‍ब करारने ङूदे ‘‘सर्’’ यदे, होरेक्‍यूत्‍देबे खूम्‍जे करार ङीङ् क्‍यूत्‍दे। हम्‍बब ङीङ् क्‍यूत्‍देबे थङ्न क्‍यूप्‍पीय मेस्‍ये मल्‍बीय।
HEB.9.1	खूम्‍जे करारने परमेश्‍वर पूस्‍तेब धर्मजे छ्‍यप्‌यू मेस्‍ये परमेश्‍वर पूस्‍तेब पवित्र नेये अम्‍ब पृथ्वीनेये ख्‍य। 
HEB.9.2	परमेश्‍वरने पूस्‍तेबजे लागि पवित्र पाल-कीम् ख्‍य, हम्‍ब पवित्र पाल-कीम्जे पात्‍ता खूम्‍ने ख्‍यब कोठा नङ्ने सामदान, टेबल मेस्‍ये परमेश्‍वरने चेर्‌तीयेब क्‍यङ्यू ख्‍य, हम्‍ब नेने पवित्र ने य ख्‍य। 
HEB.9.3	होर्‌दे दोस्रो कोठा पर्दादे कायेब नेजे नङ्ने ख्‍य, हम्‍ब नेने पात्‍ता केन् पवित्र ने य ख्‍य, 
HEB.9.4	हैयाने धूप नेनब मर्‌जे तीया मेस्‍ये मर्‌दे तोलेब करारजे बेङे ख्‍य। हम्‍ब करारजे बेङे नङ्ने मन्‍न हीतेब मर्‌जे तीया, पूप्‍चे क्‍यून्‍नब हारूनजे पीर्‌क मेस्‍ये करारजे आज्ञा लिख्दीयेब लूङ्जे प्‍ल्‍याङ्‍यू ख्‍य। 
HEB.9.5	परमेश्‍वर होने ख्यङ् यदेबे तनने महिमाजे करूबयूदे हम्‍ब करारजे बेङे फ्‍याने ख्‍यब कृपाजे ने उप्‍न ख्‍य। तर अम्‍ब पोयूजे बारेने ङी चूजो छीप्-छीप् य-अङ्‍खू।
HEB.9.7	तर नङ्‌जे पात्‍ता केन् पवित्र नेने पात्‍ता केन् पूस्‍र्‌यात्‍यामे वर्षजे त्‍याफेत्‍या नङ्ने क्‍योबीय, होरे क्‍योबब रोलायूजे का टेल्‍देबे प्रीय होरेने अन्‍क्‍योब। ङू रङ्सेदे मेस्‍ये मीयूदे चीक्‍कब पापजे लागि हम्‍ब रोलाजे का चेर्‌तीय। 
HEB.9.8	पवित्र आत्‍मादे ङीनने अम्‍ब छ्‍यप्‌यू तन्‍देबे लोम्‍मे ख्यङ्। कन्‍छ्वासेमे फीजे पवित्र पाल-कीम् क्‍यून्‍नीय, हन्‍छ्वासेमे पात्‍ता केन् पवित्र पाल-कीम् नङ्ने क्‍योबब लम् प्रेस्‍स्‍ये त्‍वो। 
HEB.9.9	दिन्‍नसेमेजे लागि अम्‍ब नमूनात्‍या ख्यङ्, चेर्‌तीयेब भेटी मेस्‍ये बलियूदे परमेश्‍वरने पूस्‍तेब मीयूजे विवेकने शुद्ध चे अङ्‍खू यदेबे अम्‍बदे तन ख्यङ्। 
HEB.9.10	तर हम्‍ब क्‍वाने च-थूङ चेब मेस्ये ङ्व ठूदेबे शुद्ध चेब थर्‌-‍थर्‌जे छ्‍यप्‌यू त्‍यामे ख्यङ्, या फीजे धर्मजे छ्‍यप्‌यूत्‍यामे ख्यङ्, अम्‍ब छ्‍यप्‌यू सूजो सर् ज्‍य छ्‍यप् अम्‍फ्‍योरदासेमे त्‍यामे ख्यङ्।
HEB.9.11	तर साप्‍ता ज्‍य सेयूजे पात्‍ता केन् पूस्‍र्‌या क्‍यूत्‍देबे ख्रीष्‍ट खूम्‍ने रेक ख्‍य, सोरो थेप् केन् मेस्‍ये सिद्ध पवित्र पाल-कीम् नङ्ने ङू गीलीदे। अम्‍बब मीजे लादे बन्‍दीयेब दी, या सृष्‍टि चेबये दी। 
HEB.9.12	र-बोका मेस्‍ये बार्‌ पीचजे का टेल्‍देबे दी, तर ङू रङ्सेजे का टेल्‍देबे कलङ्बेये नाश अन्‍क्‍यूरब मुक्ति पीन्‍देबे त्‍याफेने येतार्‌जे लागि पात्‍ता केन् पवित्र ने नङ्ने ङू क्‍योइदे। 
HEB.9.13	र-बोका मेस्‍ये लप‌्यूजे का होर्‌दे प्‍ल्‍याङ्नब मीने नेन्‍देबे चेर्‌तेब कीत पीचजे मील अशुद्ध मीयू फ्‍याने थर्‌बीब थमयूजे ङ्व शुद्ध क्‍यूक्‍क्‍य यलो, 
HEB.9.14	ख्रीष्‍टजे कादे नमयूजे चैये काम अन्‍लादेब विवेकने अझ थेप् कूम शुद्ध चीम्‍मीय, मेस्‍ये नमयूदे सोम्‍बो परमेश्‍वरजे सेवा चे खूस्‍य। चेनेयलो येतार्‌ने क्यून्‍नब परमेश्‍वरजे आत्माप्रे क्यूत्देबे ख्रीष्‍टदे रङ्सेने चैये खोट् त्‍वब बलिजे रूप्‍ने परमेश्‍वरने चेर्‌तीपीदे।
HEB.9.15	येरेक्‍यूत्‍देबे परमेश्‍वरदे सेलबयूने कलङ्बेये नाश अन्‍क्‍यूप्‍पब हक पीनने, पदे चेब कबुल प्रेस्‍स्‍य यदेबे अम्‍ब सर्‌ करारजे लागि चजो-पजो चेब ख्रीष्‍ट क्‍यूर ख्यङ्। चेनेयलो खूम्‍जे करारजे बीलने मीयूदे चीक्‍कब पापदे जेम्से मुक्ति प्रेक्क्य चेनेयलो अम्ब कामजे लागि ख्रीष्‍ट सीयेजन्‍क ख्यङ्।
HEB.9.16	कोइ मीजे इच्‍छादे लिख्दीयेब तमसूकजे पो चीत्देयल्‍लो हम्‍ब लिख्देब मी खूम् सीये जेङ्‍कब गवाही क्‍यूरपर्‌तीय, 
HEB.9.17	कोइ मीजे इच्‍छादे लिख्दीयेब तमसूक लिख्देब मी सीब ङ्‍येदेब हम्‍ब तम‍सूक पक्‍क क्‍यूक्‍क्‍य, चेनेयलो अम्‍ब तमसूक लिख्देब मी सोम्‍बो ख्यङ्दा हम्‍ब लिख्दीयेब तमसूक पक्‍क अन्‍ठर्‌दी। 
HEB.9.18	येरेक्‍यूत्‍देबे पात्‍ता खूम्‍जे करारये रोलायूजे का अन्‍चर्‌दीता सेमे पक्‍क अन्‍क्‍यूर ख्‍य। 
HEB.9.19	कन्‍छ्वाब मोशादे मीयू क्‍वाजे खूम्‍ने नियमजे आज्ञायू क्‍वाने येमीदे, होर्‌दे बार्‌ पीच मेस्‍ये बोकाजे काप्रे क्‍यू च्‍यूम्‍देबे पी-मल्‍लम् मेस्‍ये हिसपजे लेम् ख्‍यब चीद हाँगादे मोशाजे नियमजे किताब फ्‍याने मेस्‍ये मीयू क्‍वा फ्‍यानेने थर्‌बीदे। 
HEB.9.20	होर्‌दे ङूदे येरे यदे, “परमेश्‍वरदे नमयूने आज्ञा चीत्‍देबे पीनब करारजे का अम्‍ब ख्यङ्।” 
HEB.9.21	होरप्रने ङूदे पवित्र पाल-कीम् मेस्‍ये परमेश्‍वरने पूस्‍तेब बीलने चील्‍लेब साप्‍ता तीयाँयू फ्‍याने हम्‍ब का थर्‌दे। 
HEB.9.22	तम्दम्ने मोशाजे नियम अनुसार कूमप्र पोब मीयू क्वा-फ्‍याने का थर्‌देबे शुद्ध चीक्‍क्‍य, मेस्‍ये का अम्‍फन्‍दासेमे पापजे क्षमा क्‍यूरने अङ्‍खू।
HEB.9.23	कादेये स्‍वर्गने ख्‍यब सेयूजे के-थाब पोयूने शुद्ध चेने येर छ्‍यप्‌यू चैतीदेयलो, स्‍वर्गजे सेयूने शुद्ध चेनेब सोरो थेप् ज्‍य बलिजे हर्‌जो पर्‌तीदे। 
HEB.9.24	अम्‍ब तम्दम्जे पवित्र पाल-कीम्जे नमूना चीत्‍देबे मीजे लादे बन्‍दीयेब पवित्र नेने ख्रीष्‍ट अन्‍क्‍योइ, तर ङू स्‍वर्ग नङ्ने क्‍योइदे, मेस्‍ये ङू ङीनजे लागि परमेश्‍वरजे खूम्‍ने क्यूर ख्यङ्। 
HEB.9.25	पात्‍ता केन् पूस्‍र्‌या वर्षजे पीछीने रङ्सेजे का दी, तर रोलायूजे का टेल्‍देबे हम्‍ब पात्‍ता केन् पवित्र नेने क्‍योबप्रने, येशूदे घरी-घरी रङ्सेने बलि चेर्‌तेजे लागि स्‍वर्ग क्‍योये दी। 
HEB.9.26	नत्रलो संसार सृष्‍टि चेमेस्‍येने ङूदे येतार्‌ने दु:ख चीन्‍न पर्‌ते ख्यङ्दे। तर अम्‍ब जूग् जेन्‍टब बीलने पाप हर्‌दीबेने येतार्‌जे लागि त्‍याफे रङ्से जीया बलि पीनने ङू ‍रदे। 
HEB.9.27	मीयू क्‍वाने त्‍याफे सीब पर्‌तीय यब पो पक्‍क ख्यङ्, होर्‌दे ङ्‍येदे ङूजे न्याय परमेश्‍वरदे चीक्‍क्‍य। 
HEB.9.28	होरप्रने ख्रीष्‍ट कूम मीजे पाप प्‍लेकेजे लागि त्याफे बलि क्‍यूत्‍दे। ङू फेरि दोस्रो पोलोने रीय। हन्छ्वाबब पाप प्‍लेने दी, तर ङूजे लम् लेन्‍नब मीयूजे उद्धार चेने ‍रीय।
HEB.10.1	मोशाजे नियमब जेम्‍से रमेल्‍नब सोरो ज्‍य पोयूजे तम्दम् रूप् दे ख्यङ्, तर हम्‍बजे नमूना त्‍यामे ख्यङ्। येरेक्‍यूत्‍देबे वर्षजे पीछी येतार्‌ने बलि पीनब येर कामदे परमेश्‍वर ट्‌याने रब मीयूने सिद्ध चीम्‍मे अङ्‍खू। 
HEB.10.2	कादेये बलि चेर्‌तीदे शुद्ध क्‍यूर ख्‍वयलो, हम्‍ब काम अन्-रोक्‍तीक या? चेनेयलो परमेश्‍वरने पूस्‍तेब मीयू पलो त्‍यानेने शुद्ध चीक्‍कयलो होर्‌दे ङ्‍ये मेस्‍ये थमयूजे सेम्दे पाप यब पो अन्‍स्‍ये ख्यङ्दे। 
HEB.10.3	तर हम्‍ब बलिदे वर्षजे पीछीने पापजे पो ह्‍वे चीम्‍मीय। 
HEB.10.4	चेनेयलो लप् मेस्‍ये बोकाजे कादे पाप मल्बे अङ्‍खू।
HEB.10.5	“बलि मेस्‍ये भेटी नदे सेम् अम्‍पर्‌ती,
HEB.10.5	तर नदे ङैजे लागि ङ्वत्‍या तयार चीम्‍मीक ख्यङ्।
HEB.10.6	होम् बलि मेस्‍ये पापजे लागि पीनब बलियू नदे सेम् अम्‍पर्‌ती।
HEB.10.7	होर्‌दे ङैदे यदे, ‘परमेश्‍वर, ङ अने ख्यङ्, धर्मशास्त्रने ङैजे पो लिख्दीयेप्रने नैजे इच्‍छा पूरा चेने ङ रख्यङ्’।”
HEB.10.8	खूम् ङूदे यदे, “बलि, भेटीयू, होम् बलि मेस्‍ये पापजे लागि पीनब बलियूने नदे सेम् अम्‍पर्‌ती। हम्‍ब बलि पीनब कामनेये न अन्‍सूग्।” (अम्‍बब मोशाजे नियम अनुसारत्‍या चे ख्यङ्)। 
HEB.10.9	होर्‌दे फेरि ङूदे यदे, “परमेश्‍वर, नैजे इच्‍छा पूरा चेने ङ रख्यङ्।” ङ्‍येजे बली पीनब छ्‍यप्ने येन्‍नजे लागि खूम्‍जे बलि पीनब छ्‌यप्ने ङूदे खारेज चीप्पे ख्यङ्। 
HEB.10.10	परमेश्‍वरजे इच्‍छा अनुसार येशू ख्रीष्‍टजे ङ्व बलि क्‍यूत्‍देबे ङीनने येतार्‌जे लागि पवित्र चीम्‍मीक ख्यङ्।
HEB.10.12	तर ख्रीष्‍टदे पापयूजे लागि येतार्‌ने पूक्‍तेब तीत्‍यात्‍या बलि पीन्‍दे, होर्‌दे ख्रीष्‍ट परमेश्‍वरजे स्येत्‍तेयोर् देन् छ्‌यान ख्यङ्। 
HEB.10.13	मेस्‍ये ङूजे शत्रुयूने ङूजे तोप् त्‍याङ् नङ्ने अन्-येम्‍मीदासेमे ङू रेन्‍नीय। 
HEB.10.14	चेनेयलो बलि त्‍यादेने सू-सू पवित्र चीम्‍मीक ख्यङ्, येशूदे थमयू क्‍वानेने येतार्‌जे लागि सिद्ध चीम्‍मे ख्यङ्।
HEB.10.15	पवित्र आत्‍मादेये ङीनने गवाही पीन ख्यङ्। मेस्‍ये प्रभूदे य-ख्यङ्,
HEB.10.17	अन्‍ज्‍य कामयू ङ कलङ्बेये ह्‍वे अन्‍ची।”
HEB.10.18	कन्छ्वाब अम्‍ब क्‍वाजे पाप क्षमा क्‍यूक्‍क्‍य, हन्छ्वाब पापजे लागि फेरि चैये-बलि पीन अम्‍पर्‌ती।
HEB.10.19	येरेक्‍यूत्‍देबे अत-अची च्योन्‌यू, ङीन्‍जे लागि क्रूसने सीयेब येशूजे कादे ङीनने पात्‍ता केन् पवित्र ने नङ्ने क्‍योबब आँट पीन ख्यङ्। 
HEB.10.20	ङूदे ङीनजे लागि सर्‌ मेस्ये जीया पीनब लम् पूक्‍मे ख्यङ्, होरेक्‍यूत्‍देबे पर्दा नङ्ने क्‍योबप्र येशूजे ङ्वने क्‍यूत्‍देबे ङीनब नङ्ने क्‍योब खूइय। 
HEB.10.21	परमेश्‍वरजे कीम्ने ङीन्‍जे लागि पात्‍ता केन् पूस्‍र्‌यात्‍या ख्यङ्, 
HEB.10.22	होरेक्‍यूत्‍देबे क्रूसने सीयेब येशूजे कादे ङीन्‍जे अन्‍ज्‍य विवेकने शुद्ध चीक्‍क्य। शुद्ध क्‍यूदे ङीन्‍जे ङ्व ठूदेबे तम्दम् सेम्दे विश्‍वासजे पुरा भर्‌‍ने ङीन परमेश्‍वरजे खूम्‍ने प्रे। 
HEB.10.23	ङीनदे पक्‍क रूप्दे ग्रहण चेब आशाने अल्मल् अन्‍क्‍यूल्‍लाबे बोङ्बे चूङ्नूदे, चेनेयलो परमेश्‍वरदे चै कबुल चीत्‍दे हम्‍ब ङूदे पूरा चीक्‍क्य यदेबे भर् चीन्‍न खूइय। 
HEB.10.24	ङीन त्‍यादे त्‍याने प्रेम चीत्‍देबे सोरो ज्‍य काम चीन्‍नजे लागि केरे बोङ् पीनखूइय यब पोयूने विचार चीदे। 
HEB.10.25	कोइ मीयू सङ्गतिने अम्‍प्रब बनी ख्यङ्, तर ङीनब सङ्गतिने फूङ् क्यूरने अन्क्यालाचीदे। मेस्‍ये नमयूदे प्रभु रब दिन ट्‌यार्‌‍याङ् फ्‍योरब तङ्देबे त्‍यादे त्‍याने थेप् बोङ् पीन।
HEB.10.26	तम्दम् पो स्‍येदेये ङीनदे था प्रेदे-प्रेदेने पाप चीन्‍नूदेयलो जेम्‍सेमेस्‍ये पापने क्षमा चीम्‍मेब बलि सूजो चैये अन्‍क्‍यूर्‌, 
HEB.10.27	तर सोरो फत्‍या न्याय क्‍यूरब दिन मेस्‍ये ङूजे शत्रुयूने नाश चेब छीप्रे-प्रे प्‍ल्‍याङ्नब मीत्‍यामे रेन्‍नब क्‍यूक्‍क्‍य। 
HEB.10.28	मोशाजे नियम अम्‍मन्‍देब मीयूने मी ह्‌ङी या सोम् साक्षीयूजे गवाही क्‍यूल्‍लोम ङूने अन्ङ्‍येम्‍लाबे से पर्‌ते ख्यङ्। 
HEB.10.29	नमयू रङ्सेदेने ह्‍वे ची: परमेश्‍वजे चने तोप्दे छ्‌यब, रङ्सेने पवित्र चीम्‍मेब करारजे काने अशुद्ध चेब मेस्‍ये अनुग्रह पीनब आत्‍माजे न प्‍वेब मीयूदे झन् सोरो अन्‍ज्‍य दण्‍ड प्रेब क्‍यूक्‍क्‍य। 
HEB.10.30	चेनेयलो, “खी फाब काम ङैजे ख्यङ्, खी ङैदे फाय।” येरे यबने ङीनदे स्‍येख्यङ्, फेरि येरेये य ख्यङ् “परमप्रभुदे रङ्से मीयूजे न्याय चीक्‍क्‍य।” 
HEB.10.31	सोम्‍बो परमेश्‍वजे लाने पर्‌ते यब पो सोरो फत्‍या ख्यङ्।
HEB.10.32	हम्‍ब खूम्‍जे दिनयूने ह्‍वे ची। परमेश्‍वरजे ओथ्याङ् प्रेक्‍कङ्‍येदे नमयू फ्याने अन्ज्य सकस्यू पर्‌तीरलीने कूम धेरेन् क्यूत्देबे टूङ्दे। 
HEB.10.33	कलङ्ब मीयूदे नमयूजे न पूत्‍दे मेस्‍ये मीयूजे खूम्‍ने अन्‍ज्‍य सकस्यू पीन्‍देबे तामासा क्यूत्दे यलो कलङ्ब येरप्र दु:ख प्रेब मीयूने तोङ्मेजे लागि नमयू थमयू प्रे-प्रे मेर ख्‍य। 
HEB.10.34	नमयूदे कैदने ख्यब मीयूने दया तन्दे, मेस्‍ये रङ्सेजे सम्पत्ति लूर्‌तीकीली सूगे-सूगे सैदीनूदे, चेनेयलो झन् थेप् येतार्‌ने क्‍यून्‍नब केन् सम्पत्ति रङ्सेप्रे ख्यङ् यब पो नमयूदे स्‍ये ख्‍य।
HEB.10.35	होरेक्‍यूत्‍देबे येर बोङ् पीनब नमयूजे विश्‍वास अन्-क्यापीलाची, अम्‍ब विश्‍वासदे केन् इनाम पीन्‍क्‍य। 
HEB.10.36	परमेश्‍वरजे इच्‍छा पूरा चेने मेस्‍ये ङूदे चीक्‍कब कबुल अनुसारजे इनाम प्रेजे लागि नमयू धेरेन् क्‍यूत्‍देबे टूङ पर्‌ते ख्यङ्। 
HEB.10.37	चेनेयलो धर्मशास्‍त्रने लिख्दीये ख्यङ्,
HEB.10.37	“जेम्से खात्याने रपर्‌तेब रने रीय, मेस्‍ये ङू गस्‍ये त्‍वो।
HEB.10.38	तर ङैजे धर्मी मीयूब विश्‍वास चीत्‍देबे सोम्‍बो क्‍यून्‍नीय, मेस्‍ये कादेये ङूदे विश्‍वास अन्‍चे क्‍यूप्‍पदे यलो ङू तङ्देबे ङ अन्‍सूग क्‍यूक्‍क्‍य।”
HEB.10.39	तर विश्‍वास अन्‍चे क्‍यूप्‍पबयू मेस्‍ये नाश चीप्‍पेबयू ङीन दी, तर विश्‍वास चीत्‍देबे उद्धार प्रेक्‍कबयू नङ्जे ख्यङ्।
HEB.11.1	होर्‌दे विश्‍वासब, आशा चीन्‍नब पो तम्दम्ने ‍क्‍यूट्‍टीय यदेबे सेम्ने पक्‍क चेब मेस्‍ये अन्‍तङब पोजे प्रमाण ख्यङ्। 
HEB.11.2	चेनेयलो येर विश्‍वास तोङ्बो जूग्‍जे मीयूप्रे क्‍यूत्‍देबे परमेश्‍वरदे थमयूने सेम् पर्‌तीदे।
HEB.11.6	विश्‍वास अन्‍चील्‍लाबे परमेश्‍वरने सूग्‍लाबे चेने अङ्‍खू। चेनेयलो परमेश्‍वजे खूम्‍ने सू रीय, हम्‍ब मीदे परमेश्‍वर ख्यङ् मेस्ये परमेश्‍वरने मलबयूजे लागि परमेश्‍वरदेने इनाम पीन्‍क्‍य यब पो पक्‍क रूप्‍ने विश्‍वास चे पर्‌तीय।
HEB.11.9	विश्‍वास चीत्‍देबेने ङू सूजो देशजे मीप्र क्‍यूत्‍देबे कबुल चेब देशने इसहाक मेस्ये याकूबप्र पालजे कीम्ने बास टूङ्दे। थमयू अब्राहामप्रे-प्रेने हम्‍ब कबुलजे हक प्रेबयू ख्‍य। 
HEB.11.10	चेनेयलो कलङ्नेयली क्‍यून्‍नब जा फ्‍याने बन्‍दीयेब सहर प्रेने ङूदे लेन्‍न ख्य, हम्‍ब सहरजे योजना चीत्‍देबे बन्‍देब परमेश्‍वर ख्यङ्।
HEB.11.12	येरेक्‍यूत्‍देबे सीब मल्‍नब मीत्‍याप्रे परमेश्‍वर क्‍यूत्‍देबे चीलने अङ्ख्‍वब मूजे कर्‌चेन्‌यू ताकी मेस्‍ये समुद्र नने ख्‍यब पीसजे धूलोयू ताकी छगूम्-पूर्‌गूम् योङ्‍रदे।
HEB.11.14	येर पो यब मीयूदे रङ्से टूङजे लागि देश मल्‍न ख्यङ् यब पो कोय। 
HEB.11.15	कादेये थमयू योङ्देबे रब देशजे पोयू ह्‍वे चीन्‍नूदेयलो, थमयू ल्‍वाबब मौका प्रे ख्यङ्दे। 
HEB.11.16	तर थमयूदे झन् थेप् सोरो ज्‍य देश, या स्‍वर्ग देशने प्रब सेम् चीन्‍नूदे। येरेक्‍यूत्‍देबे परमेश्‍वरदे ङ थमयूजे परमेश्‍वर ख्यङ् यने अन्‍त्‍वा, चेनेयलो ङूदे थमयूजे लागि सहरत्‍या तयार चीत्‍देबे हीते ख्यङ्।
HEB.11.18	अम्‍ब च इसहाकजे बारेने येरे येये ख्‍य “इसहाकदेने नैजे छगूम्-पूर्‌गूम्यू कूम चीक्‍कीय।” 
HEB.11.19	परमेश्‍वरदे सीयेब मीनेये फेरि सोम्‍बो चीम्‍मे खूइय यब पो अब्राहामदे ह्‍वे चीत्‍दे, अम्‍ब पो नमूनाजे रूप्ने येनूलोब, अब्राहामदे सीयेब रङ्से च इसहाकने फेरि सोम्‍बो ल्‍वारे प्रेत्‍दे।
HEB.11.25	पापजे खात्‍यात्‍या सून्‍ताकी भोक्‍तेयली परमेश्‍वरजे मीयूप्रे छरङ् भोक्‍तेने ङूदे सेम् पर्‌तीदे। 
HEB.11.26	मिश्रदेशजे सीर सम्पत्ति यली ख्रीष्‍टजे लागि बदनाम क्‍यूरने ङूदे केन् सीर-सम्पत्ति थेदे। चेनेयलो ङूजे रङ्से सेम्दे ङ्‍येदे प्रेब इनाम त्यामे लेन्‍न ख्‍य। 
HEB.11.27	मूरुम्जे छीप्रे अम्‍फलाबेने ङूदे विश्‍वास चीत्‍देबे मिश्रदेश पङ्‍गीदे। चेनेयलो म्‍यादे तङ अङ्-ख्‍वब परमेश्‍वरने तङप्रने ङूदे सेम् बोल्यो चीत्‍देबे टूनूदे। 
HEB.11.28	पात्‍ता अतने सेबदे थमयूने चैये अन्‍चीस्‍स्‍य यदेबे ङूदे विश्‍वास चीत्‍देबे निस्‍तार-दीन्बरजे छ्‍यप् मन्‍दीदे मेस्‍ये बलिजे का ख्‍यो सङ्‍गर्‌ने थरने आज्ञा पीत्दे।
HEB.11.33	विश्‍वास चीत्‍देबेने थमयूदे देशयू फ्‍याने ट्‌यादे, चेलाबे न्याय चील्‍लीदे, परमेश्‍वरदे चेब कबुलयू प्रेत्‍दे, डेन्‍यायूजे ङूर्‌ये च्‍यूप् चीम्‍पीदे, 
HEB.11.34	प्‍ल्‍याङ्नब मी उम्‍दयूये सेप्‍पीदे, तरवारदे तूप्‍रब छ्‌योङ्ये प्रेत्‍दे, बोङ् त्‍वब ख्‍य तर बोङ् प्रेत्‍दे, जीङ्ब पात्‍ता थेप् ट्‌या ख्‍वब क्‍यूत्‍दे, सूजो देशजे सिपाईयूने ताल्‍बे खूदे। 
HEB.11.35	विश्‍वास चीत्‍देबेने मदीयूदे रङ्सेजे सीयेब मीयू फेरि सोम्‍बो क्‍यूरब तङ-प्रेत्‍दे। कोइ मीयूब सीब ङ्‍येदे झन् थेप् ज्‍य जीया प्रेने सीब पर्‌तीली छूर्‌दीदेबे र-अन्ङ्‍यीन् बरू सकस् भोक्‍तीनूदे। 
HEB.11.36	कोइ मीयूने ह्‍यल चीत्‍दे, कोइने कोर्रादे ठरीदे मेस्‍ये सूजोयूब ख्‍यादेबे कैदनेये स्‍योप्‍पीदे। 
HEB.11.37	कोइ मीयूने लूङ्दे ठरीदे। कोइने अर्‌रदे ख्‍वादे मेस्‍ये कोइने तरवारदे सेत्‍दे। ह्‍वेब चैये त्‍वोदेबे र-स्वान्‌जे खूज्‍य होत्‍दे मेस्‍ये कङ्गाल क्‍यूत्‍देबे कूम सतनम्, छरङ् प्रेत्‍देबे ती-छो प्रदे। 
HEB.11.38	संसार थमयूजे लागि लायकजे त्व ख्य। चैत्‍याये अम्‍फेब चनमन ने, गङ्यू, तोरोङ्यू मेस्‍ये पृथ्वीजे‍ पूक्यूने थमयू टूङे-टूङे प्रपर्‌दीदे।
HEB.11.39	होरदे थमयू क्‍वादेने चेब विश्‍वासजे लागि थमयूजे कूम सार्‌या क्‍यूत्‍दे, तर परमेश्‍वरदे चेब कबुलजे पो सूदेये अम्‍प्रे ख्‍य। 
HEB.11.40	परमेश्‍वरदे ङीनजे लागि झन् थेप् ज्‍य पो हीते ख्‍य, येर्‌बे ङीनप्रे-प्रेने थमयू सिद्ध क्यूस्स्‍य।
HEB.12.1	येरेक्‍यूत्‍देबे विश्‍वासजे यर साक्षी पीनब कूम मीयूजे हुल‍दे ङीनने घेर्‌तीन ख्यङ् होरेक्‍यूत्‍देबे साप्‍ता थर्‌जे अप्‍ठर्‌ चेब ले-क्‍वीयू मेस्‍ये ङीनने बाधा पीनब पापने छाबीदेबे ङीनजे खूम्‍ने हीतेब परमेश्‍वरजे लागि ग्‍यब काम धेरेन् क्‍यूत्‍देबे पूरा चीते। 
HEB.12.2	ङीनजे विश्‍वासने सुरु मेस्‍ये पूरा चीम्‍मेब येशूने लेन्‍नूदे, ङूजे खूम्‍ने हीम्‍मेब आनन्दजे लागि न प्‍वेब पोने चैत्‍याये अम्‍मन्‍लाबे ङूदे क्रूसजे सकस् भोक्‍तीदे, मेस्‍ये परमेश्‍वर देन् छ्‍यानब सिंहासनजे स्येत्‍देयोर्‌ देन् छ्‌यान ख्यङ्। 
HEB.12.3	पापीयूदे ङूजे विरुद्धने चेब सोरो कूम अन्‍ज्‍य पोयू सैदीनबने ह्‍वे ची, मेस्‍ये नमयू थेल्‍लीदेबे सेम् चीद अन्‍चलाची।
HEB.12.4	नमयूदे पापजे विरूद्धने छेम्‍प्रे चीप्‍प सीबता सेमेब नमयूदे छेम्‍प्रे चे अम्‍पर्‌दे ख्‍यङ्। 
HEB.12.5	होरदे परमेश्‍वरदे नमयूने रङ्से चप्र चीत्‍देबे पीनब अर्तीजे पो नमयूदे येल्‍क औ?,
HEB.12.5	“ङैजे च, परमप्रभूदे नने सूधारतेब पोने सीत्‍तीने अम्‍मन्‍लाची, ङूदे दण्ड पीन्‍ब सेम् अन्सीला ची,
HEB.12.6	चेनेयलो परमेश्‍वरदे सूने प्रेम चीक्‍क्‍य हम्‍बने सूधारदीय,
HEB.12.6	मेस्‍ये रङ्सेदे चजे रूप्‍ने मन्‍देबयू क्‍वानेने ङूदे दण्ड पीन्क्य।”
HEB.12.7	सूधारतेजे लागि सकस् प्रेप्प नमयूदे सैदीय। नमयूने परमेश्‍वरदे रङ्से चनेप्र माया चेख्यङ्, चेनेयलो पदे सूधारदेजे लागि दण्ड अम्‍पीनब च कम्ब ख्यङ् स्‍व? 
HEB.12.8	कादेये सूधारतेजे लागि पीनब सकस् क्‍वादेने भोक्‍तीकप्रने नमयूदे हम्‍ब दण्ड अम्‍भोक्‍तीक ख्यङ्देयलो नमयू रङ्से पजे खास चयूने दी, तर वेश्य काम चीत्‍देबे जन्मीदेब चयू ख्यङ्। 
HEB.12.9	अम्‍बत्‍यामे दी, अम्‍ब संसारने ख्यङ्ब ङीनने सूधारतेजे लागि दण्ड पीनब रङ्से प ख्‍य, मेस्‍ये ङीनदे पने गेसेन् चीत्‍दे। हम्‍बयली थेप् ङीनजे परमेश्‍वर पजे आज्ञा मन्‍दीदेबे जीया अम्‍प्रेया? 
HEB.12.10	चेनेयलो संसारने ख्‍यब पयूदे ज्‍य थेदासेमे ते-दिन ङीनने दण्ड पीन्‍दे। तर परमेश्‍वरदे ङीन ङूप्रने पवित्र क्‍यूर खूस्‍य यदेबे ङीनजे फाइदाजे लागि सूधारदीय। 
HEB.12.11	सूधारतेजे लागि दण्डयू पीम्ब खूम्ब ज्‍य अन्‍थे, तर सकस् क्‍यूक्‍क्‍य, होर्‌देङेयेदे सकस्दे खार्‌तीकयूजे लागि हम्‍ब सकस्दे धर्मी जीयाजे लागि शान्‍तिजे इनाम प्रेब चीम्‍मीय।
HEB.12.13	नमयू प्रब लम् ज्‍य ची, होरेक्‍यूल्लो बोङ् त्वब पूजीयूदे बोङ् प्रेस्‍स्‍य मेस्‍ये तम् क्‍यूप्‍पस्‍य।
HEB.12.14	मीयू क्‍वाप्रेने थून्‍देबे मेस्‍ये पवित्र क्‍यूत्‍देबे टूङने बोङ् ची, पवित्र अन्‍क्‍यूत्‍दासेमे सूमीदेये परमप्रभुने तङ् अङ्‍खू। 
HEB.12.15	होस्स्यार क्‍यूर, परमेश्‍वरजे अनुग्रह सूमीदेये अम्‍प्रे अन्क्यूस्स्य, मेस्ये सेम्ने अन्‍ज्‍य पोजे छ डोम्‍बदेबे हम्‍ब अन्‍ज्‍य छदे त्‍यात्‍याने अन्‍थून अन्‍चीस्‍स्‍य, मेस्‍ये कूम मीयूने अशुद्ध अन्‍चीस्‍स्‍य। 
HEB.12.16	सूमीये छाडा स्वभावजे अन्क्यूल्‍लाची मेस्ये एसावप्र धर्मी त्वब अन्क्यूल्‍लाची। ङूदे जन्मीदीबने प्रेब जेठ चजे हकने छा-त्‍या चसेजे लागि सोङ्बीदे। 
HEB.12.17	नमयूदे थाने ख्यङ्, ङ्‍येदे असी प्रेजे लागि मल्‍लीने ङूदे हम्‍ब प्रेअङ्‍खू। चेनेयलो ङूदे म्‍यामू तेल्‍देबेये हम्‍ब असी मल्‍लीने पश्‍चाताप चेब मौका अम्‍प्रे।
HEB.12.19	धूङ्‍कूर्‌जे केन् आवाजजे ट्‌याने, मेस्‍ये आवाज त्‍याजे ट्‌यानेये नमयू अन्‍रेक ख्यङ्, हम्‍बजे आवाज तब-मीयूदे “जेम्‍से सूजो पो त्‍याये थेप् अन्‍क्‍यम्‍स्‍य” यदेबे बिन्ती चीत्‍दे। 
HEB.12.20	चेनेयलो, “कादेये कोइ रोलादे हम्‍ब गङ् छूक्क‍देयलो हम्‍बने लूङ्दे खान्दीदे से” यब आज्ञा थमयूदे सैदे अङ्‍खू। 
HEB.12.21	हैयाने मीयूदे लेप्‍प सोरो फत्‍या तङख्‍य, चेनेयलो मोशादेये “ङ फदेबे फ्रीक्‍क्‍य” यख्‍य।
HEB.12.22	तर नमयूब सियोन गङ्ने, सोम्‍बो परमेश्‍वरजे सहरने, स्‍वर्गजे यरूशलेमने, मेस्‍ये चीलने अङ्ख्‍वब स्‍वर्गदूतयूजे आनन्द चेब नेने रेक ख्यङ्। 
HEB.12.23	स्‍वर्गने मीन् लिख्दीकब, खूम् जन्मीदीकब परमेश्‍वरजे च-चमीयूजे सभाने नमयू रेक ख्यङ्। नमयू क्‍वाजे न्याय चेब परमेश्‍वरजे खूम्‍ने, सिद्ध चीक्‍कब धर्मी मीयूजे आत्‍माजे अन्‍द्रने, 
HEB.12.24	परमेश्‍वर मेस्ये मीयूजे अन्‍द्रने सर् करारजे पो मील्‍लेब येशू मेस्‍ये ङूजे छीट्का काजे खूम्‍ने नमयू र ख्यङ्। अम्‍ब कादे हाबिलजे कादे यली थेप् ज्‍य पो क्‍यम ख्यङ्।
HEB.12.26	हन्‍छ्वाब ङूजे केदे पृथ्वीने लीङ्बीदे, तर जेम्‍सेब ङूदे येरे यदेबे कबुल चीक्‍क ख्यङ्, “ङ फेरि त्‍याफे, पृथिवीनेत्‍यामे दी, तर स्‍वर्ग सजने लीङ्क्‍य।” 
HEB.12.27	“फेरि त्‍याफे” यब पोदे अम्‍ब तन्‍क्‍य हम्‍ब लीङ ख्‍वब सेयू, या सृष्‍टि क्‍यूक्‍कब सेयू हर्‌दीपीय, तर लीङ अङ्ख्‍वब सेयू बोल्यो टूनीय। 
HEB.12.28	येरेक्‍यूत्‍देबे लीङने अङ्ख्‍वब राज्‍य प्रेब क्यूत्देबे ङीन परमेश्‍वरने धन्‍यवाद पीने। येर्‌बे परमेश्‍वरने मन्‍देब, गेसेन् चेब मेस्‍ये फब क्यूत्देबे ङूने पूस्‍तीदे। 
HEB.12.29	चेनेयलो तम्दम्ने ङीनजे परमेश्‍वरब भस्सम् चेब प्ल्याङ्नब मी ख्यङ्।
HEB.13.1	नमयू अत-अची च्योन्‌यूप्र क्‍यूत्‍देबे त्‍यादे त्‍याप्रे प्रेम चीन्‍नू। 
HEB.13.2	फीदेशजे मीयू ङ्योव क्यूत्देबे रब गेसेन् चीत्‍देबे येने अन्-येल्‍गलाची, चेनेयलो येर्‌बेने कोइ कोइदे थाने अम्‍प्रेल्‍लाबे स्‍वर्गदूतयूजे सेवा चीक्‍क ख्यङ्।
HEB.13.3	रङ्सेये कैदने पर्‌तीकप्र मन्‍देबे हम्‍ब कैदने पर्‌दीकबयूजे ख्‍याल् ची, मेस्‍ये रङ्सेदेये दु:ख प्रेन्‍न ख्यङ् मन्‍देबे हम्‍ब सतनम् प्रेन्‍नबयूनेये ह्‍वे ची।
HEB.13.4	मी क्‍वादेने ङ्येन्जे पोने गेसेन् चेब क्‍यूर्‌ पर्‌दीय, प्‍लङ्-मजदे त्‍याने त्‍यादे विश्‍वास चेख्‍वब क्‍यूस्‍स्‍य, चेनेयलो छाडा क्‍यूत्‍देबे प्रब मेस्‍ये वेश्य काम चेयूजे न्याय परमेश्‍वरदे चीक्‍क्‍य।
HEB.13.5	“ङ नमयूने कलङ्बेये अम्‍पोङ्‍गी, ङ नमयूने पोङ्‍गीस्‍ये त्‍वो।”
HEB.13.6	“ङैने तोङ्मेब प्रभु ख्यङ्, मेस्‍ये ङ अम्‍फ। मीदे ङैने च-चे खूइय?”
HEB.13.7	नमयूदे रङ्से अगुवायूने ह्‍वे ची। थमयूदे केरे जीया चदे मेस्‍ये केरे सीइदे हम्‍ब ह्‍वे ची, होर्‌दे थमयूदे चेप्र विश्‍वास नमयूदेये ची। 
HEB.13.8	येशू ख्रीष्‍ट मूरू, दीनी मेस्‍ये कलङ्नेयली त्याप्रने क्‍यून्‍नीय।
HEB.13.9	थर्‌-थर्‌जे मेस्‍ये नोङ्ल्‍या पोयू लोम्‍मीदेबे नमयू होम्‍कीने। चेनेयलो च-थूङब पोजे छ्‌यप्दे दी, तर परमेश्‍वरजे अनुग्रहदे सेम् बोल्यो क्‍यूरब सोरो ज्‍य ख्यङ्, होर छ्‌याप्यूदे हम्‍ब मन्‍देबयूने चैये फाइदा अन्‍ची। 
HEB.13.10	बलि पीनब ङीनजे चाक्यात्या ख्यङ्, परमेश्‍वरने पूस्‍तेब पवित्र पाल-कीम्ने काम फरयूदे होयाने चेर्‌तेब सेयू चब हक त्‍वो।
HEB.13.12	येरेक्‍यूत्‍देबे येशूदेये रङ्सेजे कादे मीयूने पवित्र चेने सहरजे ख्‍यो फीने सकस् भोक्‍तीदे। 
HEB.13.13	येर्‌बे जेम्‍से ङीनये सहरजे फीने येशू ख्‍यब नेने प्रे, मेस्‍ये ङूदे सैदेब बदनाम ङीनदेये सैदीदे। 
HEB.13.14	चेनेयलो ङीन येतार्‌ने टूनप्रेब सहर अयाने त्‍वो, तर ङ्‍येदे रब सहरजे लम् लेन्‍न ख्यङ्।
HEB.13.15	येरेक्‍यूत्‍देबे ङीन येतार्‌ने येशूजे मीन् गोम्देबे परमेश्‍वरने सार्‌याजे बलि पीने। अम्‍बब ङूजे मीन् कीनब मीयूजे ङूर्‌दे पीनब भेटी ख्यङ्। 
HEB.13.16	भलो काम फरने, मेस्‍ये रङ्सेप्रे ख्‍यब सेयू सूजोयूप्रे क्‍वेने येल अन्‍क्‍यूर्‌, चेनेयलो परमेश्‍वरने सेम् पर्‌तेब बलि अम्बने ख्यङ्।
HEB.13.17	नमयूजे अगुवायूजे आज्ञा मन्‍दी मेस्‍ये थमयूजे हक नङ्ने टूङ्। चेनेयलो थमयूदे चेब कामजे हिसाब परमेश्‍वरने पीन पर्‌तीय यब पो स्‍येदेबे थमयूदे नमयूजे प्राणजे ख्याल चीक्‍क्‍य। अम्‍ब काम थमयूदे सेम् सूग्‍देबे चीस्‍स्‍य। छरङ् थेदेबे दी, नत्रलो हम्‍ब कामदे नमयूने चैये फाइदाये क्यूस्स्ये त्‍वो।
HEB.13.18	ङीजे लागि प्रार्थना चीन्‍नू। ङीने विश्‍वास ख्यङ्, ङीजे विवेक सफा ख्यङ्, मेस्‍ये येतार्‌ने ज्‍य काम चीन्‍नस्‍ये यब ङी सेम् चीक्‍क्य। 
HEB.13.19	ङ नमयूने बेस्‍से बिन्ती चीक्‍क्‍य, चेनेयलो नमयू ट्‌याने ङ छ्‌योटो ल्‍वार खूस्‍य यदेबे ङैजे लागि प्रार्थना चीम्‍मी।
HEB.13.20	जेम्‍से कलङ्नेयली क्‍यून्‍नब करारजे कादे स्वान्‌यूजे पात्‍ता नङ्ने केन् सोम्प्रङ्ब ङीनजे प्रभु येशूने सीइली फेरि सोम्‍बो चीम्‍मेब शान्‍तिजे परमेश्‍वरदे, 
HEB.13.21	नमयूजे सेम्ने सोरो ज्‍य गुणयू येम्‍मीस्‍य, मेस्‍ये नमयूदे ङूजे इच्‍छा पूरा चे खूस्‍स्‍य। परमेश्‍वरने च सेम् पर्‌ते ख्यङ्, येशू ख्रीष्‍टजे मीन्‍ने परमेश्‍वरदे नमयूने हम्‍ब चीम्‍मीस्‍य। जूग् जूग् सेमेने येशूजे महिमा क्‍यून्‍नूस्‍य। आमेन। 
HEB.13.22	अत-अची च्योन्‌यू, ङैजे अर्तीजे पोयू चेलाबे ङ्‍यीन् यदेबे ङ नमयूने यीय, चेनेयलो ङैदे नमयूने अम्‍ब चिट्ठी ठून्‍यात्‍या लिख्दीये ख्यङ्।
HEB.13.23	ङीनजे च्‍योन् तिमोथि कैद‍दे छूर्‌तीकब पो नमयूदे था प्रेस्‍स्‍य यदेबे ङ मन्‍न ख्यङ्। कादेये ङू छ्‌योटोने फ्‍यारदे यलो नमयू त्‍वने ङ ङूप्रे रीय।
HEB.13.24	नमयूजे अगुवायू मेस्‍ये परमेश्‍वरजे पवित्र मीयू क्‍वानेने नमस्कार ख्यङ् य। इटालियादे रबयूदे नमयूने नमस्कार येबे ख्यङ्।
HEB.13.25	परमेश्‍वरजे अनुग्रह नमयू क्‍वाप्रेने क्‍यून्‍नूस्‍य। आमेन।
JAS.1.1	का-मुलुक‍ने स्‍वा-स्‍वा क्‍यूत्‍देबे टूनब बाह्र खलकजे मीयूने नमस्कार।
JAS.1.2	ङैजे अत-अजी च्योन्‌यू, नमयू फ्‍याने परी-परीजे भबी-तबी पर्‌दीरब नमयूजे सेम् थेप् सूग्‍नू। 
JAS.1.3	चेनेयलो नमयूदे चेब विश्‍‍वासजे परीक्षादे सैदे ख्‍वब बोङ् पीन्‍क्‍य यब पो नमयूदे स्‍ये खूस्‍य। 
JAS.1.4	भबी-तबी पर्‌तीरब पात्‍ताङ्‍येसेमे सैदे ख्‍वब क्‍यून्‍नू, होरेक्‍यूत्‍देयलो नमयूने चैये खोट् त्‍वब, पाको मेस्‍ये साप्‍ता पोने ज्‍य क्‍यूर खूइय।
JAS.1.5	तर कादेये नमयू कोइने बुद्धिजे हर्‌जो ख्यङ्लो हम्‍बदे प्रो-अन्‍लङ्लाबे मेस्‍ये सेम्-यङ्ला पीनब परमेश्‍वरने स्‍यस्‍य, मेस्‍ये हम्‍ब ङूने पीन्‍क्‍य। 
JAS.1.6	तर ङूदे छीत्‍याये शङ्का अन्‍चील्‍लाबे विश्‍वास चीत्‍देबे स्‍यस्‍य। शङ्का चे मीब उन्दूदे तो-तप्-मोतप चेब समुद्रजे क्यू छाल प्रने क्‍यूक्‍क्‍य। 
JAS.1.7	प्रभूदे च-त्‍यासे पीन्‍क्‍य यदेबे होर मीदे मन्‍न अम्‍पर्‌ती, 
JAS.1.8	चेनेयलो येर सेम् ङ्‍ही क्यूरब मी ङूजे साप्‍ता कामने धेरेन् क्‍यूस्‍स्ये त्‍वो।
JAS.1.9	दूख्‍प्रेन्‍नब विश्‍वासीयूने परमेश्‍वरदे असी पीन्‍देबे तो लङ्ब सूग खूस्‍य, 
JAS.1.10	मेस्‍ये फ्‍योबोयू दूख्‍प्रे क्‍यूप्‍पलीने सूग खूस्‍य, चेनेयलो मीब स्‍यूजे मीन्‍ताप्र रूल्‍बीय। 
JAS.1.11	चेनेयलो सोरो ठ्वब मीया प्‍ल्‍यारीय, मेस्‍ये स्‍यू खर्‌लाबे चीप्‍पीय। हम्‍ब ज्‍य तङ्नब मीन्‍ता सने तल्‍देबे खर्‌‍बीय। होरप्रने फ्‍योबो मीये रङ्से काम धन्द चीन्‍नूबने जीया प्रीय।
JAS.1.12	भबी-तबी पर्‌तीरब पात्‍ताङ्‍येसेमे सैदे ख्‍वब मीदे असी प्रेक्‍क्‍य, चेनेयलो येर जाँचयू सैदीकब मीदे जीयाजे मुकुट प्रेक्‍क्‍य, हम्‍ब मुकुट परमेश्‍वरने प्रेम चेब मीयूने पीन्‍क्‍य यदेबे परमेश्‍वरदे चेब कबुल ख्यङ्।
JAS.1.13	येर भबी-तबी पर्‌तीरब, “परमेश्‍वरदे ङैजे परीक्षा चे ख्यङ्” यदेबे सूदेये अन्-यस्‍य। चेनेयलो अन्‍ज्‍य सेदे परमेश्‍वरजे परीक्षा चे अङ्‍खू, मेस्‍ये परमेश्‍वर रङ्सेदेये सूजेये जाँच अन्‍ची। 
JAS.1.14	तर मीयू क्‍वाने रङ्सेजे अन्‍ज्‍य इच्छादे लोभ चीस्‍सेपीन्देबे परीक्षाने पर्‌दीय। 
JAS.1.15	होर्‌दे अन्‍ज्‍य इच्छादे ख्वाजेम क्यूक्‍क्य मेस्‍ये हम्‍बदे पाप जन्मेदीय मेस्‍ये हम्‍ब पाप थेप् थेप् क्‍यूप्‍पदेबे काल रेक्‍क्‍य।
JAS.1.16	ङैजे छेब अत-अजी-च्‍योनयू, लूच्‍च पोयूदे छाक्‍तीकने। 
JAS.1.17	सोरो ज्‍य मेस्‍ये सिद्ध बरयू क्‍वाने स्वर्गदे रीय, ओथ्याङ्जे परमेश्‍वर प ट्‌यादे अम्‍ब बरयू क्‍वाने रीय। फेर्‌दीनब छायाप्र ङू कलङ्बेये अम्फेर्‌दी। 
JAS.1.18	ङूदे सृष्‍टि चीक्‍कब साप्‍ता थोकयू नङ्ने ङीन पात्‍ता खूम्‍जे फलप्र क्‍यूर खूस्‍य यदेबे परमेश्‍वरदे रङ्से इच्छा अनुसार‌ सत्‍यजे वचन क्‍यम्‍देबे ङीनने सृष्‍टि चीत्‍दे।
JAS.1.19	ङैजे अत-अची च्योन्‌यू, च्‍योर्‌लाबे ङ्‍यीनो, कोलेबे क्‍यम् मेस्‍ये कूम प्रो अन्‍लङब क्‍यूर पर्‌तीय यब पो नमयू क्‍वादेने ह्‍वे चीन्‍नू। 
JAS.1.20	चेनेयलो मीजे छीदे परमेश्‍वरने छेब काम फर अङ्‍खू।
JAS.1.21	येरेक्‍यूत्‍देबे अन्‍ज्‍य आनि-बानी मेस्‍ये दुष्‍ट पोयू क्‍वाने क्यापी मेस्ये नमयूजे सेम्ने हीतेब पो स्यूलूक्कै क्‍यूत्‍देबे मन्‍दी, नमयूजे प्राणने उद्धार चीम्मे ख्‍वब शक्ति अम्‍ब पोने ख्यङ्।
JAS.1.22	वचन ङ्यीन्‍देबेत्‍या रङ्सेने धोका अम्‍पीन्‍लाची, तर हम्‍ब पोदे च येको हम्‍बने चेब क्‍यूरो। 
JAS.1.23	कोइ मीदे वचन ङ्यीन्क्‍य तर हम्‍ब अनुसार‌ अन्‍चीत्‍देयलो, हम्‍ब मी ऐनने रङ्से त्‍वा लेब मीप्रने क्‍यूक्‍क्‍य। 
JAS.1.24	चेनेयलो ङूदे रङ्सेने लेक्‍क्‍य मेस्‍ये थैचेकीय, होर्‌दे रङ्से त्‍वा कर ख्‍य यब पो खात्‍याने क्‍योङ् येल्‍गीय। 
JAS.1.25	तर हम्‍ब मीयूने स्वतन्त्र पीनब सिद्ध नियम सूदे ङ्यीन्‍क्‍य मेस्‍ये मन्‍दीनीय, होर्‌दे ङ्यीन्‍देबे येल्‍बे दी, तर काम फरबये क्‍यूक्‍क्‍य, थमयूदे चेब कामने थमयूदेने असी प्रेक्‍क्‍य।
JAS.1.26	कादेये कोइमीदे परमेश्‍वरने चेलाबे पूस्‍तीन ख्यङ् मन्‍नीय, तर रङ्से लीने तह अन्लैदीदेयलो रङ्सेने धोका पीन्‍क्‍य, होर्‌दे हम्‍ब मीदे सीत्‍तीनेत्‍या परमेश्‍वर पूस्‍तीनब क्‍यूक्‍क्‍य। 
JAS.1.27	नदे प-म त्‍वब टा-ट्वेयू मेस्‍ये प्‍ल्‍यङ् सीयेब मदीयूजे सकस्ने दोङ्मी मेस्‍ये संसारने ख्‍यब दुष्‍ट सेयूट्‍‍यादे आलाक् क्‍यूत्‍देबे टूङ्, परमेश्‍वर पदे शुद्ध मेस्‍ये दोष त्‍व ठर्‌तीयेब धर्म अम्‍ब ख्यङ्।
JAS.2.1	अत-अजी-च्योन्‌यू, नमयूदे महिमाजे प्रभू येशू ख्रीष्‍ट फ्‍याने विश्‍वास चे ख्यङ्, होरेक्‍यूत्‍देबे नमयूदे सूनेये साक्‍पूजा अन्‍चील्‍लाची। 
JAS.2.2	कोदेये नमयू रुप् क्यूरब नेने कोइ मी मर्‌जे औँठी मेस्‍ये ज्‍य-ज्‍य कोलायू होत्‍दे रदे, मेस्‍ये कोइ दूख्‍प्रेमीदे ङीङ् प्र्याङ्येब थूल्‍कू कोलायू होत्‍दे रदेयलो, 
JAS.2.3	नमयूदे हम्‍ब ज्‍य कोला ह्‍वेब मीने गेसेन् चीत्‍देबे, “अने ज्‍य नेने टूङ्‍ख यीय”, मेस्‍ये हम्‍ब दूख्‍प्रेब मीने “न होने मेर्‌” या “मो ङैजे तोप्ट्‌याने टूङ्” यीय यलो, 
JAS.2.4	च नमयूदे रङ्से अन्‍द्रने साक्‍पूजा चे तेया? मेस्‍ये अन्‍ज्‍य सेम् टेल्‍देबे न्याय चेबयू अन्‍क्‍यूर या?
JAS.2.5	ङैजे छेब अत-अची च्योन्‌यू चेलाबे ङ्‍यीनो, संसारजे दूख्‍प्रेयूने परमेश्‍वरदे विश्‍वासने फ्‍योबो चीम्‍मेने, मेस्‍ये परमेश्‍वरने प्रेम चेब मीयूजे लागि पीन्‍क्‍य यदेबे चेब कबुलजे राज्‍यने हक लादेब क्‍यूरने सेल तेया? 
JAS.2.6	तर नमयूदेब दूख्‍प्रेबयूने ह्‍यल चे ख्यङ्। च फ्‍योबोयूदे नमयूने सतनम् पीन ते या? च थमयूदे नमयूने अड्डने अन्‍सबया? 
JAS.2.7	च थमयूदे येशूजे मीन्‍ने ह्‍यल चे ते या? अम्‍ब मीन्‍दे चीत्‍देबे नमयू क्‍व ख्यङ्।
JAS.2.9	कादेये नमयूदे मीयूने साक्‍पूजा चीत्‍देयलो नमयूदे पाप चीक्‍क्‍य, मेस्‍ये नमयूने नियम अम्‍मन्‍देब दोष लादीय। 
JAS.2.10	चेनेयलो सूदे मोशाजे नियम क्‍वाने मन्‍दीय तर नियमयू नङ्जे पोत्‍या गल्‍ती चीक्‍कदे यलो, ङूदे मोशाजे नियमयू क्वाने अम्‍मन्‍देब दोष प्रेक्‍क्‍य। 
JAS.2.11	चेनेयलो “वेश्य काम अन्‍चील्‍लाची” यब परमेश्‍वरदेने “मी अन्‍सेल्‍लाचीये” यदे। कादेये नदे वेश्य काम अन्‍चे ख्यङ् तर मी सेब काम चेख्यङ् यलो, नदे मोशाजे नियम अम्‍मन्‍देब ठर्‌ती‍य। 
JAS.2.12	येरेक्‍यूत्‍देबे नमयूदे क्‍यमब पो मेस्‍ये कामब मीयूने स्वतन्त्र चेब नियम अनुसार‌ न्याय प्रेक्‍कब मीयूजेप्र क्‍यूस्‍स्‍य। 
JAS.2.13	चेनेयलो कम्‍ब मीदे दया अन्‍तन्, हम्‍ब मीने न्याय चीप्‍प परमेश्‍वरदे दया तन्‍स्‍ये त्‍वो। दया तनब मीदे परमेश्‍वरजे न्याय क्‍यूप्‍प ट्‌या प्रेक्‍क्‍य।
JAS.2.14	ङैजे अत-अची-च्योन्‌यू, कादेये कोइ मीदे “ङैने विश्‍वास ख्यङ्” यीय, तर काम चीत्‍देबे विश्‍वास तन-अङ्‍खूदेयलो चै फाइदा क्‍यूक्‍क्‍य स्‍व? ङूदे चेब हम्‍ब विश्‍वासदे ङूने जूक्‍तीमे खूइया स्‍व? 
JAS.2.15	कादेये कोइ अत-अची-च्योन्‌यूने ह्‍वेब कोला मेस्‍ये दिन‍जेने चब सेजे हर्‌जो क्‍यून्‍न ख्यङ्, 
JAS.2.16	मेस्‍ये नमयू नङ्ने कोइदे ङूने “चेलाबे प्र, टूलाबे टूङ्, कलाबे च” त्‍यामे यीय, तर ङूजे ङ्वने चैदेब सेब चैत्‍याये अम्‍पीन्‍देयलो, येरे यदेबेत्‍या चै फाइद क्‍यूक्‍क्‍य स्‍व? 
JAS.2.17	होरप्रने विश्‍वास चेब अनुसार‌ काम तन अङ्‍खूदेयलो हम्‍ब विश्‍वास सीयेसरने क्‍यूक्‍क्‍य।
JAS.2.18	तर कोइदे यीस्‍ये, “नैप्रे विश्‍वास ख्यङ्, ङैप्रेब कामयू ख्यङ्।” काम अन्‍चेब नैजे विश्‍वास ङैने तन्, मेस्‍ये ङैदे चेब कामयूदे ङ रङ्सेजे विश्‍वास नने तन्‍क्‍य। 
JAS.2.19	तीत्‍यात्‍या परमेश्‍वर ख्यङ् यदेबे नमयूदे विश्‍वास चे ख्यङ् यलो, अम्‍ब पो सोरो ज्‍यने, छेत् आत्‍मायूये विश्‍वास चीक्‍क्‍य मेस्‍ये फदे स्‍य लूतूतू फ्रीक्‍क्‍य।
JAS.2.20	मूर्खयू, विश्‍वासब चे तर हम्‍ब अनुसार‌ काम अम्‍फरब चैकम्‍ते क्‍यूक्‍क्‍य यब पोजे गवाही चैदीया? 
JAS.2.21	कन्‍छ्वाब चाक्‍या फ्‍याने ङीनजे मेमे अब्राहामदे रङ्से च इसहाकने चेर्‌तीदे, हन्‍छ्वाब परमेश्‍वरजे खूम्‍ने ङूदे काम तन्‍देबे धर्मी ठर्‌दीक तेया? 
JAS.2.22	ङूदे चेब कामयू प्रे-प्रे विश्‍वासदेये काम चीत्‍दे, मेस्‍ये ङूदे चीक्‍कब कामदेने ङूजे विश्‍वास पूरा क्‍यूक्‍क ख्‍य यब पो चेलाबे तङ खूइय। 
JAS.2.23	“अब्राहामदे परमेश्‍वरने विश्‍वास चीत्‍दे, मेस्‍ये हम्‍ब विश्‍वासदे चीत्‍देबे ङू धार्मिकता ठर्‌तीदे”, यब पवित्र धर्मशास्त्रजे पो पूरा क्‍यूत्‍दे, येर्‌बे अब्राहाम परमेश्‍वरजे ख्‍योन् क्‍यूत्‍दे। 
JAS.2.24	नमयूदे तङ ख्यङ् काम फर्‌देबे मी धर्मी ठर्‌ते टोङ्, विश्‍वास चीत्‍देबेत्‍या दी।
JAS.2.26	मीजे ङ्वने स त्वोदेयलो, मी सीबीय, होरप्रने विश्‍वास चे अनुसार‌ काम अम्‍फर्‌लो विश्‍वासये सीयेब क्‍यूक्‍क्‍य।
JAS.3.1	अत-अजी-च्योन्‌यू, नमयू नङ्ने कूम लोम्‍मेब मी अन्क्‍यूर्‌लाची। चेनेयलो ङीन लोम्‍मेब मीयूजे न्याय थेप् कडा क्यूक्क्य यदेबे नमयूदे स्‍ये ख्यङ्। 
JAS.3.2	चेनेयलो ङीन क्‍वादेने कूम गल्‍ती चीक्‍क्‍य। रङ्सेदे क्‍यमब पोने सू-मीदे गल्‍ती अन्‍ची, रङ्से ङ्व टक्कने ङूदे काबूने ये खूइय, मेस्‍ये हम्‍ब मी सिद्ध क्‍यूर खूइय।
JAS.3.3	कादेये काबूने येनजे लागि तयूजे ङूर्‌ने लगाम पूत्‍देयलो थमयूजे ङ्व टक्कने केर्‌देयोर्‌ कूपतीङ् रीको होर्‌देयोर्‌ने कूप खूइय। 
JAS.3.4	क्‍यू फ्‍याने प्रब जहाजयूनेये लेच्‍च, सोरो केन् उन्दूदे हम्‍ब जहाज प्रीय, हम्‍ब क्‍यू फ्‍याने प्रब जहाज केन्-केन् ख्यङ्लीने हम्‍ब जहाजजे ङ्यलम्‍ने चीदत्‍या पूइयप्र सेदे रङ्से इच्‍छा अनुसार‌ केने कूपतीङ् रीको होनेने कूपीय।
JAS.3.5	होरप्रने लीये चीदत्‍या अङ्ग क्‍यूत्‍देबे केन्-केन् पोयूने त्‍वोक्‍क्‍य। ले, चूक्‍लीत्‍या प्‍ल्‍याङ्नब मीजे फेलेम्‍दे थ्वाच्‍ये नाने भस्सम् चीक्‍क्‍य। 
JAS.3.6	लीये प्‍ल्‍याङ्नब मीप्रने ख्यङ्। अम्‍ब ङ्वजे अङ्गयू नङ्ने धर्म त्‍वब दूनीयाप्रने ख्यङ्। अम्‍बदे ङ्व टक्कनेने खोट् लैदीय मेस्‍ये पूरा जीयाने मी प्‍ल्‍याङ्लाबे चीप्‍पीय, होर्‌दे प्‍ल्‍याङ्नब नरकजे मीने हम्‍ब ल्‍यागीय!
JAS.3.7	साप्‍ता थर्‌जे रोलायू, स्‍यूनब ययू, ल्‍वोदे स्‍यून्‍देबे प्रब सेयू, समुद्रने ख्‍यब सेयूने मीदे काबूने येन खूइय, मेस्‍ये मीदेने तह लैदीये ख्यङ्। 
JAS.3.8	तर लीने सू मीदेये तह लैदे अन्‍खू। अम्‍ब ली सोरो फत्‍या अन्‍ज्‍य तूक्‍दे फ्‍यायेब चार्‌पाल्‍या दुष्‍ट ख्यङ्।
JAS.3.10	अम्‍ब ङूर्‌ नङ्देने असी मेस्‍ये लेये योङ्‍रीय। ङैजे अत-अजी च्योन्‌यू येरब ज्‍य अन्‍क्‍यूर्‌। 
JAS.3.11	च, क्‍यू मूरुम् त्‍यादेने लेमब मेस्‍ये खब क्‍यू योङ्‍रीया? 
JAS.3.12	ङैजे अत-अजी च्योन्‌यू, अञ्जीरजे तङ्बोने जैतूनजे सी या अङ्‍गुरजे तङ्बोने अञ्जीरजे सी ल्‍व खूइया? खब क्‍यू प्ल्‍यारब मूरुम्दे लेमब क्‍यू योङ्‍र अन्‍खू।
JAS.3.13	नमयू नङ्ने बुद्धि ख्‍यब मेस्‍ये पो क्‍वब मी सू ख्यङ्? रङ्सेजे ज्‍य आनि-बानीजे जीया चदेबे बुद्धि ख्‍यब मीप्रने स्यूलूक्कै क्‍यूत्‍देबे ङूदे रङ्से कामयू तम्‍मीस्‍य। 
JAS.3.14	तर कादेये नमयूजे ठेनब मेस्‍ये रङ्सेजे फाइदात्‍या लेब सेम् ख्यङ् यलो अम्‍ब पोने केन् अन्‍तोल्‍लाची, मेस्‍ये तम्दम् पोने लूच्‍च अन्‍चील्‍लाची। 
JAS.3.15	येर बुद्धि परमेश्‍वरदे पीनब दी। तर अम्‍ब संसारजे ख्यङ्, परमेश्‍वरजे आत्‍माजे दी, तर शैतानजे बुद्धि ख्यङ्। 
JAS.3.16	चेनेयलो ठेनब सेम् मेस्‍ये रङ्से फाइदात्‍या लेब सेम् कैयाने क्‍यूक्‍क्‍य, हैयाने कचेला मेस्‍ये साप्‍ता थर्‌जे दुष्‍ट कामयू क्‍यूक्‍क्‍य।
JAS.3.17	तर कम्‍ब बुद्धि स्वर्गदे रीय हम्‍ब खूम्ने शुद्ध ख्यङ्, होर्‌दे हम्‍बदे शान्ति पीन्‍क्‍य, स्यूलूक्कै, मील्‍लीदे टूङब क्यूक्‍क्य। येर बुद्धि दयादे फ्यानब क्यूक्‍क्य मेस्ये सोरो ज्य कामजे फल पीन्क्य। अम्ब बुद्धि साक्पूजा मेस्ये कप्‍टी अन्क्यूर्। 
JAS.3.18	शान्‍ति रेने काम फरबयूदे शान्‍तिजे लू थर्‌क्‍य मेस्‍ये धार्मिकताजे बलि तोल्‍क्‍य।
JAS.4.1	चै पोदे नमयूजे अन्‍द्रने लडाइँ मेस्‍ये च्‍य-फा चीक्‍क्‍य? अम्‍ब टक्कने नमयूजे मोज-मजा चेब अन्‍ज्‍य इच्‍छायूदे योङ्‍रीय, अम्ब अन्ज्य इच्छायू नमयू नङ्ने लडाइँ चीन्‍नीय। 
JAS.4.2	नमयूदे चत्‍या-से प्रेब सेम् चीक्‍क्‍य, तर नमयूदे अम्‍प्रे। नमयूदे मीयूने सेक्‍य मेस्‍ये लोभ चीक्‍क्‍य, तर प्रे खूस्‍ये त्‍वो। नमयूदे च्‍य-फा मेस्‍ये लडाइँ चीक्‍क्‍य, तर नमयूदे सेम् चेब से प्रस्ये त्‍वो, चेनेयलो परमेश्‍वरप्रे नमयूदे अन्‍स्‍य। 
JAS.4.3	नमयूदे परमेश्‍वरने चत्‍यासे स्‍येय तर अम्‍प्रे, चेनेयलो रङ्से इच्छात्‍यामे पूरा चेने अन्‍ज्‍य तर्‌तीप्दे स्‍येय।
JAS.4.4	वेश्य मीयू, अम्‍ब संसारने माया चेब परमेश्‍वरजे शत्रु ख्यङ् यब पो च नमयूने था त्‍वा? येरेक्‍यूत्‍देबे सूदे संसारने माया चीत्‍तीङ् रीय हम्‍बदे रङ्सेने परमेश्‍वरजे शत्रु क्‍यूस्‍स्ये पीन्‍क्‍य। 
JAS.4.5	धर्मशास्‍त्रदे सीत्‍तीने येरे यीय यदेबे नमयूदे मन्‍न औ? परमेश्‍वरदे ङीनने येम्‍मेब आत्‍माजे लागि ङू बेस्से ठेन्‍क्‍य, 
JAS.4.6	तर ङूदे झन् थेप् अनुग्रह पीन्‍क्‍य? येरेक्‍यूत्‍देबे धर्मशास्‍त्रदे यीय”,
JAS.4.6	“परमेश्‍वरदे केन्त्‍वेब मीयूजे विरोध चे ख्यङ्, तर चीद स्यूलूक्कै क्‍यूरब मीयूने अनुग्रह चीक्क्य।
JAS.4.7	येरेक्‍यूत्‍देबे रङ्सेजे जीया परमेश्‍वरने सूम्‍दीपीदेबे ङूजे पो ङ्यीन्। शैतानजे विरोध ची, मेस्‍ये हम्‍ब नमयू ख्‍यनेदे छ्‌योङ्बीय। 
JAS.4.8	नमयू परमेश्‍वरजे ट्‌याने ख, मेस्‍ये परमेश्‍वर नमयूजे ट्‌याने रीय, पापीयू! नमयूजे ला चोखो ची, सेम् ङ्‍ही चेब मीयू! नमयूजे सेम् शुद्ध ची। 
JAS.4.9	सेम् पोन्, शोक् ची, मेस्‍ये म्‍यामू तल्देबे ङू। नमयूजे रीगब पो क्यापीदेबे शोक् ची, मेस्‍ये नमयूदे प्रेब आनन्दजे पोब क्यापीदेबे सेम् पोनब क्‍यूर्‌। 
JAS.4.10	प्रभूजे खूम्‍ने रङ्सेने चीद स्यूलूक्कै ची, मेस्‍ये ङूदे नमयूने तो लङ्क्‍य।
JAS.4.11	अत-अजी च्योन्‌यू, त्‍यादे त्‍याजे विरुद्धने अन्‍ज्‍य पो अन्‍चील्‍लाची। सूदे रङ्से च्‍योन्जे विरुद्धने अन्‍ज्‍य पो क्‍यम्‍क्‍य, या रङ्से च्‍योन्‍ने दोष लैदीय, हम्‍ब मोशाजे नियमजे विरुद्धने क्‍यम्‍क्‍य मेस्‍ये हम्‍बदे मोशाजे नियमजे दोष तन्‍क्‍य। तर कादेये नदे मोशाजे नियमजे दोष तन्‍क्‍य यलो न मोशाजे नियम अनुसार चेब अन्‍क्‍यूर्‌, तर मोशाजे नियमजे न्याय चेबम क्‍यूत्‍दे स्‍व। 
JAS.4.12	मोशाजे नियम पीनब मेस्‍ये न्याय चेब तीत्‍यात्‍या ख्यङ्, ङूदे जूक्‍तीमे खूइय मेस्‍ये नाशये चीप्‍पे खूइय। तर रङ्से खीम्‍चेने दोष लैदेब नमयू सू?
JAS.4.14	यब मीयू जेम्से ङ्यीन्, नैदे च क्‍यूक्‍क्‍य नमयूदे अन्‍स्‍ये। नदे केरे जीया चैय? नमयूब लूङ्‍कूर्‌मप्र ख्यङ्? हम्‍ब लूङ्‍कूर्‌म खात्‍यात्‍या तङ्क्‍य, होर्‌दे सू-मल्‍बीय। 
JAS.4.15	अम्‍बजे सट्‍टने नमयूदे येरे य पर्‌तेब ख्‍य, “कादेये परमेश्‍वरजे इच्छा क्‍यूत्‍दे यलो ङीन जीया चस्‍ये मेस्‍ये येर-होर काम फरस्‍ये।” 
JAS.4.16	तर चूजो नमयू रङ्सेने केन् त्‍वोत्‍देबे ल तप्‍क्‍य। येर केन् त्‍वेब साप्‍ता पोयू ज्‍य दी। 
JAS.4.17	येरेक्‍यूत्‍देबे सूदे भलो चेब स्‍येदेये अन्‍ची ङूदे पाप चीक्‍क्‍य।
JAS.5.1	फ्‍योबोयू, छो ङ्यीनो, नमयूफ्‍याने पर्‌दीरब सकस्जे लागि ङू मेस्‍ये रप् ची। 
JAS.5.2	नमयूजे धन-सम्पत्ति रम्ये ख्यङ्, मेस्‍ये नमयूजे ह्‍वेब कोलायू मोत्‍दे चैक ख्यङ्। 
JAS.5.3	नमयूजे मर्‌ मेस्‍ये चाँदी कसदे चैक ख्यङ्, हम्‍ब च्वोत्देने नमयूजे विरुद्धने गवाही पीन्‍क्‍य, मेस्‍ये प्‍ल्‍याङ्नब मीदेप्रने नमयूजे ङ्व ल्‍याकीय। नमयूदे आखिरी दिनयूजे लागि धन-सम्पत्ति स्‍वादेबे ये ख्यङ्। 
JAS.5.4	नमयूजे रङ्ने बली तोलब काम फर मीयूने पीन पर्‌तेब मीला नमयूदे अम्‍पीन ख्यङ्, हम्‍ब थमयूदे प्रेपर्‌तेब मेलादेने नमयूजे विरुद्धने पारा प्‍वे ख्यङ्, मेस्‍ये हम्‍ब बली तोलब काम फर मीयूजे बिन्‍ती स्वर्गने ख्‍यब सिपाईयूजे परमप्रभुदे तैक ख्यङ्। 
JAS.5.5	नमयू अम्‍ब पृथ्वीने सोरो आनन्दजे जीया चदेबे बेस्‍से मजा चीत्‍देबे टूङ ख्यङ्। बलि चेर्‌तेब दिनजे लागि नमयूदे रङ्सेने चूलाबे चीन्‍न ख्यङ्। 
JAS.5.6	नमयूजे विरुद्ध अन्‍चेब सोर्‌तो दोष त्‍वब मीयूने नमयूदे दोष लैदीदेबे च्‍योक्से ख्यङ्।
JAS.5.7	येरेक्‍यूत्‍देबे अत-अजी-च्योन्‌यू, प्रभू अन्‍रदासेमे कूम धेरेन् क्‍यूत्‍देबे रेन्। ले, रङ्दे सोरो ज्‍य बली प्रेब आशा चीत्‍देबे खेती फरब मीदे खूम्जे मेस्‍ये ङ्येजे च्‍वो अन्‍रता धेरेन् क्‍यूत्‍देबे रेन्‍नीय। 
JAS.5.8	नमयूदेये धेरेन् क्‍यूत्‍देबे रेन्। रङ्से सेम् केन् ची, चेनेयलो प्रभू रब दिन ट्‌याराङ्ने फ्‍योर ख्यङ्। 
JAS.5.9	अत-अजी-च्योन्‌यू, त्‍यादे त्‍याजे विरुद्धने गन्गन् अन्‍चील्‍लाची, होरेचील्‍लो नमयू दोष चेब ठर्‌दीय। ले, न्याय चेबब ख्‍यो-लनेने मेर्‌न ख्यङ्।
JAS.5.10	अत-अजी-च्योन्‌यू, सकस्यू भोक्‍ती मेस्‍ये धेरेन् क्‍यूत्‍देबे टूङब नमूना कर क्‍यूर पर्‌दे यब पो हम्‍ब प्रभूजे मीन्‍ने क्यमब अगमवक्तायूने ले। 
JAS.5.11	ले, धेरेन् क्‍यून्‍नब मीयूने ङी असी प्रेबयू यीय। अय्‍यूबदे केरे धेरेन् टूङ खूदे यब पो नमयूदे त ख्यङ्, मेस्‍ये सोरो दया चेब होर्‌दे सोरो माया चेब प्रभू ख्यङ् यदेबे नमयूदे प्रभूजे इच्‍छाये तङ ख्यङ्।
JAS.5.13	च नमयू नङ्ने कोइदे सकस् भोक्‍तीन औ? ङूदे प्रार्थना चीस्‍स्‍य। च कोइब सोरो सूग्‍न औ? ङूदे परमेश्‍वरेजे सार्‌या चेब प्रू पूस्‍स्‍य। 
JAS.5.14	च नमयू नङ्ने कोइ नव ख्‍य औ? ङूदे मण्डलीजे एल्‍डरयूने कोस्‍य। थमयूदे प्रभूजे मीन्‍ने हम्‍बने मूर्‌गूदे अभिषेक चीत्देबे ङूजे लागि प्रार्थना चीस्‍स्‍य, 
JAS.5.15	मेस्‍ये विश्‍वासजे प्रार्थनादे नव ज्‍य क्‍यूक्‍क्‍य, प्रभूदे ङूने तम् चीत्‍देबे लङ्क्‍य, मेस्‍ये कादेये ङूदे पाप चीक्‍क ख्यङ्लीने हम्‍ब क्षमा क्‍यूक्‍क्‍य। 
JAS.5.16	येरेक्‍यूत्‍देबे नमयू त्‍यादे त्‍याप्रे रङ्से-रङ्सेजे पाप स्वीकार ची। नमयू तम् क्‍यूरने त्‍यादे त्‍याजे लागि प्रार्थना ची। परमेश्‍वरजे आज्ञा अनुसार‌ जीया चब मीजे प्रार्थना शक्तिशाली मेस्‍ये सोरो हार्‌मन्‍देब काम चेब क्‍यूक्‍क्‍य।
JAS.5.18	फेरि ङूदे प्रार्थना चीत्‍दे, मेस्‍ये मूदे च्‍वो केन् रदे, मेस्‍ये सदे से पीन्‍दे।
JAS.5.19	अत-अजी च्योन्‌यू, कादेये परमेश्‍वरजे सत्‍य पो पोङ्यीन्देबे नमयू नङ्ने कोइ मी खेदे प्रब, कोइदे हम्‍ब मीने ल्‍वारीदे यलो, 
JAS.5.20	नमयूने था क्यूस्स्य, पाप चेब कोइ मीत्‍याने ङू प्रेनब अन्‍ज्‍य लम्‍दे ल्वादेबे सूदे रेक्‍क्य, हम्‍ब पाप चेब मीने सीबस्‍ये अम्पीन्‍लाबे जूक्‍तीमीय, मेस्‍ये ङूजे कूम पापने उप्क्य।
1PE.1.1	येशू ख्रीष्‍टजे मूल स्यूस्स्या पत्रुसदे, पोन्‍टस, गलातिया, कापाडोकिया, एशिया मेस्‍ये बिथिनियाभरी फीदेशने स्‍वा-स्‍वा क्यूत्देबे टूनब परमेश्‍वरजे मीयूने अम्‍ब चिट्ठी लिख्दीन ख्यङ्। 
1PE.1.2	येशू ख्रीष्‍टजे आज्ञा मन्‍देब मेस्‍ये ङूजे कादे शुद्ध क्‍यूरजे लागि पवित्र आत्‍मादे शुद्ध क्‍यूत्‍देबे परमेश्‍वर पदे रङ्सेजे इच्‍छा अनुसार रङ्से मी चेने सेलब मीयूने:
1PE.1.2	अनुग्रह मेस्‍ये शान्ति बेस्से क्‍यूप्‍पीनूस्‍य।
1PE.1.3	ङीन प्रभू येशू ख्रीष्‍टजे प परमेश्‍वरने जै-जै क्यूस्स्य। परमेश्‍वरदे रङ्सेजे सोरो केन् कृपादे चीत्‍देबे, येशू ख्रीष्‍टने सीयेबदे सोम्‍बो चीम्‍मीदेबे ङीनने कलङ्बेये अन्जेनब जीया प्रेब आशाजे लागि सर्‌ जुनि पीन ख्यङ्। 
1PE.1.4	स्वर्गने नमयूजे लागि कलङ्बेये नाश अन्‍क्‍यूप्‍पब बेस्‍से कूम असी हीते ख्यङ्, हम्‍ब शुद्ध मेस्‍ये अन्‍रूल्‍बब खल्‍जे ख्यङ्। 
1PE.1.5	नमयूदे चेब विश्‍वासदे मूक्ति अम्‍प्रेत्‍दासेमे परमेश्‍वरजे शक्तिदे नमयूने जूक्‍तीमीय, हम्‍ब मुक्ति नमयूजे लागि पीनने छ्‌योदे ख्यङ्, अम्‍ब पात्‍ता ङ्येजे दिन म्‍याजे खूम्‍ने तङ्‍रमल्‍न ख्यङ्। 
1PE.1.6	चूजो नमयूदे तेदिन‍जे लागि उलीउलीजे कष्‍ट च-पर्‌दीलीने अम्‍ब पोयूने नमयू आनन्द चीन्‍नू। 
1PE.1.7	नमयूजे विश्‍वासब मीदे खेर्‌तीकब नाश क्‍यूप्‍पब मर्‌यली सोरो कूम लूजे ख्यङ्। मर्‌ने खेर्‌तेप्रने नमयूजे विश्‍वासये सकस्यूदे जाँच चीप्प ज्य प्रमाण क्यूस्स्य, मेस्‍ये येशू ख्रीष्‍ट रब नमयूदे सार्‌या, महिमा मेस्‍ये गेसेन् प्रे खूस्स्य। 
1PE.1.8	ङूने नमयूदे अन्‍तङ्लीने प्रेम चेख्यङ्। चूजो नमयूदे ङूने अन्‍तङ्, होरेक्‍यूल्‍ली ङूफ्‍याने विश्‍वास चेख्यङ्, मेस्‍ये स्‍य्‍वेने अङ्ख्‍वब होर्‌दे सोरो केन् महिमाजे आनन्द क्‍यूत्‍देबे सूग्क्य। 
1PE.1.9	नमयूदे ङूने विश्‍वास चीत्‍देबे इनामजे रूप्ने नमयूजे आत्‍मादे मुक्ति प्रेक्‍क्‍य।
1PE.1.10	नमयूजे लागि पीनब अनुग्रहजे बारेने अगमवक्तायूदे खूम्‍ने क्यम्क ख्‍य, मेस्‍ये हम्‍ब मुक्तिजे पो थमयूदे चेलाबे ल्‍वे-स्‍य्‍वे चेख्‍य। 
1PE.1.11	अगमवक्तायू नङ्ने ख्‍यब ख्रीष्‍टजे आत्‍मादे ख्रीष्‍ट फ्‍याने पर्‌तीरब सकस्यू होर्‌दे ङ्येदे क्‍यूरब महिमाजे पो क्‍यमब बीलने तम्‍मे ख्‍य, मेस्‍ये अम्‍ब केर्‌बे मेस्‍ये कलङ् क्‍यूक्‍क्‍य यदेबे था प्रेजे लागि थमयूदे मैख्‍य। 
1PE.1.12	अम्बयूदे रङ्सेजे लागि दी, तर नमयूजे लागि क्यम ख्य यब पो थमयूने परमेश्‍वरदे तम्‍मीक ख्‍य। नमयूने सूगब खबर स्‍य्‍वेब मीयूजे सेम्ने स्वर्गदे कूल्‍बेब पवित्र आत्‍मा क्‍यूत्‍देबे अम्ब पो चूजो नमयूने चेलाबे येये ख्यङ्। स्वर्ग दूतयूये अम्‍ब पो लेने सोरो सेम् चीन्‍न ख्यङ्।
1PE.1.13	येरेक्‍यूत्‍देबे नमयूजे सेम्ने तयार ची। होस्स्यार क्‍यूरो होर्‌दे येशू ख्रीष्‍ट तङ्‍रब दिनने नमयू ट्‍याने रमेल्नब अनुग्रहने नमयूजे आशा पुरा रुप्दे चेलाबे ये। 
1PE.1.14	परमेश्‍वरजे आज्ञा मन्‍देब च-चीमीयू क्‍यूत्‍देबे खूम् अन्‍स्‍येदेबे चीक्‍कब रङ्सेजे अन्‍ज्‍य इच्‍छायूतेले जेम्‍से नमयू अम्‍प्रलाची। 
1PE.1.15	तर नमयूने क्‍वब परमेश्‍वर पवित्र ख्‍यप्रने नमयू रङ्सेजे आनि-बानीयू क्‍वाने पवित्र चीदो। 
1PE.1.16	धर्मशास्‍त्रने येरे लिख्दीये ख्यङ्, “नमयू पवित्र क्‍यूरो, चेनेयलो ङ पवित्र ख्यङ्।”
1PE.1.17	मीदे फरब काम अनुसार‌ साक्‍पूजा अन्‍चील्‍लाबे न्याय चेब परमेश्‍वरने, प यदेबे कप्‍पीय यलो, नमयू अम्‍ब पृथ्वीबीने क्‍यूत्‍दा सेमेने फदेबे परमेश्‍वरजे गेसेन् चे पर्‌तीय। 
1PE.1.18	नमयूजे मेमे-मेस्‍येने चीट्‍टीनब काम त्‍वब पोयूदे आलाक् चेने या मर्‌ मेस्‍ये चाँदी-प्र नाश क्‍यूप्‍प सेजे लू फादेबे नमयूने छूट‍कारा चे दी यदेबे नमयूने चेलाबे था ख्यङ्। 
1PE.1.19	तर चैये खोट् त्‍वब मेस्‍ये शुद्ध ख्‍यब थुमाजेप्र लू-फाने अङ्ख्‍वब येशू ख्रीष्‍टजे कादे नमयूने छुटकारा पीन ख्यङ्। 
1PE.1.20	सृष्‍टि चेयली खूम्‍ने परमेश्‍वरदे ङूने सेल ख्‍य, तर अम्‍ब आखिरी दिनने नमयूजे लागि ङू तङ्‍रदे। 
1PE.1.21	येशूने क्‍यूत्‍देबे नमयूदे परमेश्‍वर फ्‍याने विश्‍वास चे ख्यङ्। नमयूजे विश्‍वास मेस्‍ये परमेश्‍वर फ्‍याने क्‍यूस्‍स्‍य यदेबे ङूदे सीयेब ख्रीष्‍टने सोम्‍बो चीत्‍देबे महिमा पीन्‍दे।
1PE.1.22	जेम्से नमयूदे परमेश्‍वरजे सत्य पो मन्‍दे ख्यङ् मेस्‍ये रङ्सेने शुद्ध चीत्‍देबे रङ्से अत-अची-च्योन्‌यूने चोखो माया ची, मेस्‍ये सेम्-नङ्देमेस्‍येने त्‍यादे-त्‍याने बेस्‍से कूम माया ची। 
1PE.1.23	जीया पीनब मेस्‍ये येतार्‌ने टूनब परमेश्‍वरजे वचनदे, नाश क्‍यूत्‍देबे प्रब दी तर कलङ्बेये नाश अन्‍क्‍यूप्पब लूदे पीनब सर्‌ जीया टेल्‍देबे जन्मेदे ख्यङ्। 
1PE.1.24	चेनेयलो,
1PE.1.24	“मीयू क्वाने स्‍यूप्र ख्यङ् होर्‌दे थमयूजे महिमा स्‍यूजे मीन्‍ताप्र ख्यङ्। रेम् रूल्‍बीय, मेस्‍ये मीन्‍ता तल्‍बीय,
1PE.1.25	तर प्रभूजे वचन येतार्‌ने टूनीय।”
1PE.1.25	होर्‌दे नमयूने स्‍योक्‍कब सूगब खबरजे वचन अम्‍ब ख्यङ्।
1PE.2.1	येरेक्‍यूत्‍देबे साप्‍ता दुष्‍ट पोयू, छल्‍‍जे पोयू, कप्‍टी, ठेनब, मेस्‍ये मीजे न प्‍वेब पोयू क्‍वाने क्यापी। 
1PE.2.2	चूजोकेला प्रेब पीचयूप्र शुद्ध आत्माजे ङ्‍यलमजे तीर्‌सन ची, मेस्‍ये हम्‍ब तीर्‌सन चीत्‍देबे नमयू रङ्सेदे प्रेब मुक्तिने ठोङ्बीन खूइय। 
1PE.2.3	चेनेयलो प्रभूदे कृपा चे ख्यङ् यब पो नमयू रङ्सेने था ख्यङ्।
1PE.2.4	मीयूदे अन्‍क्‍यूर् यदेबे छाबेब, तर परमेश्‍वरदे चून्‍तेब मेस्‍ये सोरो कूम लू पर्‌देब सोम्‍बो पत्‍थर ङू ख्यङ्, ङू ट्‌याने प्रे। 
1PE.2.5	येशू ख्रीष्‍टने क्‍यूत्‍देबे नमयूये परमेश्‍वरजे खूम्‍ने सेम् पर्‌तेब आत्‍माजे बलि पीनब पवित्र पूस्‍र्‌या क्‍यूरने नमयू सोम्‍बो पत्‍थर्‌यूप्र क्यूत्‍देबे आत्‍माजे मन्‍दिर बन्‍दीलीम् चीक्‍की। 
1PE.2.6	चेनेयलो धर्मशास्‍त्रने येये ख्यङ्,
1PE.2.6	“ले! सेलेब मेस्‍ये कूम लूजे सूर् लूङ् त्‍या सियोनने येक्‍क्‍य। सूदे ङू फ्‍याने विश्‍वास चीक्‍क्‍य हम्‍बदे कलङ्बेये त्‍वा अम्‍पर्‌ती।”
1PE.2.7	“कीम् थ्‍याब मीयूदे कम्‍ब लूङ्ने छाबीदे, हम्‍ब लूङ् ब जाने प्‍वे सूर्‌ लूङ् क्‍यूत्‍दे।”
1PE.2.8	“लूङ्त्‍या ख्यङ्, हम्‍ब लूङ्दे मीयूजे तोप् च्‍या-थूङ्बस्ये पीन्‍क्‍य, पोलोम्त्‍या ख्यङ् हम्‍बदे थमयूने ग्‍यर्‌बस्ये पीन्‍क्‍य।”
1PE.2.8	चेनेयलो थमयूदे परमेश्‍वरजे वचन अम्‍मन्‍दी मेस्‍ये ग्‍यर्‌बीय। येर क्‍यूरजे लागि थमयूने सेल्‍देबे हीते ख्‍य।
1PE.2.10	त्‍याफे नमयू परमेश्‍वरजे मी ते ख्‍य, तर जेम्‍से नमयू परमेश्‍वरजे मी क्‍यूर ख्यङ्। त्‍याफे नमयूदे परमेश्‍वरजे कृपा अम्‍प्रे ख्‍य, तर जेम्‍से नमयूदे परमेश्‍वरजे कृपा प्रे ख्यङ्।
1PE.2.11	ङैजे ख्योन्‌यू, ङ नमयूने बिन्‍ती चीक्‍क्‍य, फीदेशने गीलीदेबे टुनब अन्स्येब मीयूप्र ख्यङ् यब पो स्‍येदेबे नमयूजे आत्‍माजे विरुद्धने जीङब अम्‍ब ङ्वजे अन्‍ज्‍य इच्‍छायूत्यादे आलाक् क्‍यूत्‍देबे टूङ्। 
1PE.2.12	यहूदी तेब मीयूजे अन्‍द्रने नमयूजे आनि-बानी सोरो ज्‍य क्‍यूस्‍स्‍य। कोइदे नमयूने अन्‍ज्‍य काम फरब मीयू यदेबे नमयूजे विरुद्ध चीत्‍देबे क्‍यम्‍लीने, थमयूदे नमयूजे सोरो ज्‍य कामयू तङ्स्‍य, मेस्‍ये परमेश्‍वर न्याय चेने रब दिनने थमयूदे परमेश्‍वरजे महिमा चीस्‍स्‍य।
1PE.2.13	प्रभुने गेसेन् चेजे लागि हक चील्‍लेब मीयूजे नङ्ने टूङ्, हम्‍ब पात्‍ता नङ्ने केन् मूरुम् क्‍यूल्‍लीने, 
1PE.2.14	या हाकिमयू क्‍यूल्‍लीने, थमयूदे अन्‍ज्‍य काम चेयूने सजाइ पीनने मेस्‍ये सोरो ज्‍य काम चेब मीयूजे सार्‌या चेने परमेश्‍वरदे खर्‌दीयेब क्‍यूक्‍क्‍य। 
1PE.2.15	मूर्ख मीयूदे पो अन्कोलाने क्‍यमब पोयू नमयूजे सोरो ज्‍य कामदे ङूर्‌ ल्‍वा अङ्ख्‍व चीप्‍पी, परमेश्‍वरजे इच्‍छा अम्‍बने ख्यङ्। 
1PE.2.16	स्वतन्त्र मीयूप्र जीया च। स्वतन्त्र ख्यङ् यब ङ्‍यूङ्ने अन्‍ज्‍य काम अन्चील्‍‍लाची, तर परमेश्‍वरजे त्वो-त्वोमयूप्र क्‍यूत्‍देबे जीया च। 
1PE.2.17	मीयू क्‍वानेने गेसेन् ची। रङ्से अत-अजी-च्योन्‌यूने प्रेम ची। परमेश्‍वरप्रे फ पर्‌तीय। मूरुम्ने गेसेन् ची।
1PE.2.18	त्वो-त्वोमयू, रङ्से नोबोयूजे हक नङ्ने टूङ् मेस्‍ये थमयूजे गेसेन् ची। नमयूने दया चेब मेस्‍ये ज्‍य चेब नोबोयूजेत्‍या हक नङ्ने टूङ दी, सोरो क्‍वा नोबोयूजे हक नङ्नेये टूङ्। 
1PE.2.19	नदे ज्‍य काम फर्‌लीने अन्याय क्यूरब सकस् प्रेप्प परमेश्‍वरजे इच्छा मन्देबे सैदीदे-यलो परमेश्‍वरदे नने असी पीन्क्य। 
1PE.2.20	चेनेयलो नमयूदे अन्‍ज्‍य काम फर्‌कदेबे ठरीब धेरेन् क्‍यूत्‍देबे सैदीय-यलो नमयूने चे फाइदा क्‍यूक्‍क्‍य स्‍व? तर नमयूदे सोरो ज्‍य काम फर्‌देबेये सकस् भोक्‍ते पर्‌तीब धेरेन् क्‍यूत्‍देबे सैदीलो परमेश्‍वरदे अम्‍बजे लागि असी पीन्‍क्‍य, 
1PE.2.21	चेनेयलो अम्‍ब काम फरने परमेश्‍वरदे नमयूने क्‍व ख्यङ्। ख्रीष्‍टदेये नमयूजे लागि सकस् भोक्‍तीदे, होर्‌दे नमयूजे लागि नमूनात्‍या पीने ख्यङ्, मेस्‍ये नमयू ङूदे तनब लम्‍ने प्र पर्‌दीय।
1PE.2.22	कलङ्बेये लूच्‍च अन्‍क्‍यम्क।”
1PE.2.24	पापजे लागि ङीन सीबदेबे धार्मिकताजे लागि जीया चखूस्‍य यदेबे ख्रीष्‍टदे ङीनजे पाप रङ्से ङ्वने प्‍लेत्‍देबे क्रूसने पील्‍दे। ङूदे प्रेब कष्‍‍‍टजे मयूदे नमयू तम् क्‍यूत्‍दे। 
1PE.2.25	चेनेयलो नमयू लम् येल्‍गब स्वान्‍यूप्र ख्‍य, तर जेम्‍से नमयू रङ्से आत्‍माजे सोम्‍प्रङ्ब मेस्‍ये सुरक्षा पीनब ट्‌याने ल्‍वार ख्यङ्।
1PE.3.2	चेनेयलो नमयूजे जीया कोला शुद्ध मेस्‍ये गेसेन् प्रेब लायकजे ख्यङ् यदेबे प्ल्यङ्‍यूदे तङ्क्‍य। 
1PE.3.3	नमयूजे टने सोरो नाकाल्‍या अन्‍चील्‍लाची, मर्‌जे गनयू, कूम लू पर्‌तेब कोलायू होत्‍देबे नमयू फीने सोरो नाकाल्‍या अन्‍तङ्स्‍य। 
1PE.3.4	तर नमयूजे सेम् नङ्ने भलो चेब मेस्ये सोरो तम् आत्‍माजे कलङ्बेये नाश अन्‍क्‍यूप्‍पब गन होत्‍देबे टूङ, अम्बने परमेश्‍वरजे खूम्ने सोरो कूम लू पर्‌तेब ख्यङ्। 
1PE.3.5	परमेश्‍वरने विश्‍वास चेब मीयूङ् खूम्‍जे मदीयूदेये येर तर्‌तीप्देने रङ्सेने ज्‍य चे ख्‍य, मेस्‍ये रङ्से प्‍ल्‍यङ्जे हक नङ्ने टूङ ख्‍य। 
1PE.3.6	होरप्रने अब्राहामजे मज सारादेये चे ख्‍य। ङूदे अब्राहामने ङैजे नोबो यदेबे ङूजे आज्ञा मन्‍दे ख्‍य। कादेये नमयूदे चैपोनेये अम्‍फलाबे ज्‍य काम चीत्‍देयलो नमयू साराजे चीमीयू ठर्‌तीय।
1PE.3.8	आखिरीने, नमयू क्‍वाने सेम् त्‍या क्‍यूत्‍देबे दु:ख पर्‌तीब त्‍यादे त्‍याने सान्त्वना पीन्, अत-अजी-च्‍योनने चेप्र माया त्‍यादे त्‍याने ची, दया चेब सेम्, मेस्‍ये चीद स्यूलूक्कै क्‍यूरो। 
1PE.3.9	कोइ मीदे अन्‍ज्‍य चीत्‍देयलो ङूने अन्‍ज्‍य अन्‍चील्‍लाची, या ह्‍यल चीत्‍देयलो ङूने ह्‍यल अन्‍चील्‍लाची, तर हम्‍बजे सट्‍टने असी पीनब क्‍यूरो, चेनेयलो नमयूदे असी प्रेखूस्‍य यदेबे अम्‍ब कामजे लागिने परमेश्‍वरदे नमयूने क्‍व ख्यङ्। 
1PE.3.10	धर्मशास्त्रदे य ख्यङ्,
1PE.3.10	“जीया सुखी येत्‍तीङ्‍रब मेस्‍ये आनन्द क्यूरब दिन मलब मीदे रङ्से लीने अन्‍ज्‍य पो क्यमने मेस्‍ये ङूर्‌ने लूच्‍च पो क्‍यम्से ‍पीन अन्क्यूर्।”
1PE.3.11	ङूदे अन्‍ज्‍य काम क्यापीस्‍य मेस्‍ये सोरो ज्‍य काम चीस्‍स्‍य, हम्‍बदे शान्ति प्रेब लम् मल्‍स्‍य मेस्‍ये हम्‍ब शान्तिजे लम्ने प्रस्‍य।
1PE.3.12	चेनेयलो परमप्रभुजे म्‍यादे धर्मी मीयूने लेन्‍नीय, मेस्‍ये थमयूजे प्रार्थना ङूदे ङ्यीन्‍नीय, तर परमप्रभुदे अन्‍ज्‍य काम फरब मीयूजे येतार्‌ने विरुद्ध चीन्‍नीय।”
1PE.3.13	कादेये नमयूदे ज्‍य कामत्‍यामे चेब सेम् चीत्‍देयलो, सूदे नमयूजे हानी चीक्‍क्‍य? 
1PE.3.14	तर कादेये ज्‍य काम चेजे लागि दु:ख भोक्‍ते पर्‌तीलीने परमेश्‍वरदे नमयूने असी पीन्‍क्‍य। हम्‍बयूदे धम्‍की पीन्‍ब फ अम्‍पर्‌ती, मेस्‍ये सूर्‌त चीन्‍न अम्‍पर्‌ती। 
1PE.3.15	तर येशू ख्रीष्‍टब प्रभु ख्यङ् यदेबे नमयूजे सेम्‍दे ङूने पूस्‍ती। नमयूप्रे ख्‍यब आशाजे पो कोइदे लोत्‍देयलो हम्‍बजे जवाफ पीनजे लागि येतार्‌ने तयार क्‍यूत्‍देबे टूङ्, तर चीद स्यूलूक्कै मेस्‍ये गेसेन् चीत्‍देबे हम्‍ब काम चीदो। 
1PE.3.16	नमयूजे विवेक शुद्ध यी, येरेक्‍यूल्‍लो नमयूने क्‍वा क्‍यमबयू मेस्‍ये ख्रीष्‍टने नमयूजे आनिबानि ज्‍य तङ्देबे न-प्‍वेब मीयू त्‍वा पर्‌तीस्‍य। 
1PE.3.17	कादेये नदे सकस् भोक्‍तीस्‍य यब परमेश्‍वरजे इच्‍छा ख्यङ्देयलो, अन्‍ज्‍य काम चीत्‍देबे सकस् भोक्‍ते यली ज्‍य काम चीत्‍देबे दु:ख भोक्‍तेब सोरो ज्‍य ख्यङ्। 
1PE.3.18	चेनेयलो ख्रीष्‍टदे ङीनजे पापयू प्‍लेत्‍देबे येतार्‌जे लागि त्‍याफेने सीइदे। ङूदे कलङ्बेये पाप अन्‍चे ख्‍य, तर नमयूने परमेश्‍वर ट्‍याने कूबने पाप चेयूजे लागि सीइदे। ङू ङ्वने सीइदे, तर आत्‍माजे शक्तिने ङू फेरि सोम्‍बो क्यूत्दे। 
1PE.3.19	ङू अम्‍ब आत्‍माने गीलीदेबे कैदने पर्‌दीनब आत्‍मायूनेये प्रचार चीत्‍दे। 
1PE.3.20	हम्‍ब आत्‍मायूब तोङ्बोजूग्‍ने परमेश्‍वरजे आज्ञा अम्‍मन्‍देबयू ख्य। नोआदे क्‍यू जहाज बन्‍देब बीलने परमेश्‍वर हम्ब आत्मायूप्रे धेरेन् क्‍यूत्‍देबे रेन्‍न ख्‍य। हम्‍ब क्यू जहाजने मी-येत्-त्‍यामे परमेश्‍वरदे क्‍यूदे बच्‍दीमीदे। 
1PE.3.21	अम्‍ब क्‍यूजे बप्‍तिस्मा कीनब च्यूनूप्रत्‍या ख्यङ्, अम्‍बदे नमयूने बच्‍दीमीय। अम्‍ब ङ्वजे मैल स्‍येल्‍बेप्र दी, तर अम्‍ब शुद्ध विवेक क्‍यूरजे लागि परमेश्‍वरप्रे चेब कबुल ख्यङ्। अम्‍ब बप्‍तिस्मादे सीइदेबे सोम्‍बो क्‍यूरब येशू ख्रीष्‍टजे कारण नमयूने बच्‍दीमीय। 
1PE.3.22	ङू स्वर्गने गीलीदेबे परमेश्‍वरजे स्येत्‍तेयोर्‌ देन् छ्‍यान ख्यङ्, होर्‌दे स्वर्गदूतयू, हुकुम चेबयू मेस्‍ये शक्तियू फ्‍याने ङूदे हुकुम चेख्यङ्।
1PE.4.1	ख्रीष्‍टदे रङ्से ङ्वने केर्‌बे सकस् भोक्‍तीदे होरप्रने नमयूदेये दु:ख भोक्‍तेब सेम् ची, चेनेयलो सूदे रङ्से ङ्वने दु:ख भोक्‍तीक ख्यङ्, हम्‍बदे पापजे कामयू चेने क्‍याबेब क्‍यूक्‍क्‍य। 
1PE.4.2	येर्‌बे हम्‍ब मीदे रङ्से ङ्वने जीया चेनूतासेमे फेरि मीजे अन्‍ज्‍य इच्छाने दी, तर परमेश्‍वरजे इच्छाने जीया चैय। 
1PE.4.3	गीलेब दिनयूने यहूदी तेब मीयूदे चेप्रने नमयूदे वेश्य कामयू, सोरो वेश्यजे सेम् टेब, ची-नादूदे स्‍य्‍वब, मोज-‍मज्जा चेब, ची-नादूदे स्‍य्‍वोदे भात्यार् चब, ङ्‍येब मूर्तिने सोरो पूस्‍तीनब ख्यङ्। 
1PE.4.4	थमयूप्रे-प्रे अन्‍ज्‍य लम्ने नमयू अम्‍प्र तङ्देबे थमयू हार्‌मन्‍दीय, मेस्‍ये नमयूजे न-पूक्‍क्‍य। 
1PE.4.5	तर सोम्‍बो ख्‍यब मेस्‍ये सीयेबयूजे न्याय चेने तयार क्‍यून्‍नब परमेश्‍वरने थमयूदे रङ्से कामजे हिसाब पीन पर्‌दीय। 
1PE.4.6	येरेक्‍यूत्‍देबे मीयूदेप्र ङ्वने थमयूदे न्याय प्रेल्‍लीने आत्‍मानेब थमयू परमेश्‍वरप्रने जीया चस्‍य यदेबे सीयेबयूनेये सूगब खबर स्‍योत्‍दे।
1PE.4.7	अम्‍ब संसार‌ जेन्टबसेमे फ्‍योर ख्यङ्। होरेक्‍यूत्‍देबे नमयू रङ्से शुद्ध सेम् मेस्ये होस्स्यार क्यूत्देबे प्रार्थना चे खूइय। 
1PE.4.8	पात्‍ता नङ्ने केन् पोब त्‍यादे त्‍याने सेम् नङ्देमेस्‍येने प्रेम चीन्‍नू। चेनेयलो प्रेमदेने बेस्‍से कूम पापयूने उप्‍क्‍य। 
1PE.4.9	गन्गन् अन्‍चील्‍लाबे त्‍यादे त्‍याने रङ्से कीम्‍ने रब स्वागत चीत्‍देबे को। 
1PE.4.10	परमेश्‍वरजे अनुग्रह अनुसार क्वादेने थर्-थर्‌‌जे बर प्रेख्यङ्। रङ्सेदे प्रेब बर त्‍यादे-त्‍याजे भलोजे लागि‌ चील्‍ली। 
1PE.4.11	कादेये क्‍यम ख्वब बर कोइदे प्रेख्यङ्यलो हम्‍ब मीदे परमेश्‍वरजे वचन क्‍यमप्रने क्‍यम्‍स्‍य। कादेये सेवा चेब बर कोइदे प्रेख्यङ्यलो हम्‍ब मीदे परमेश्‍वरजे शक्तिने क्‍यूत्‍देबे सेवा चीस्‍स्‍य। येरे साप्‍ता पोयूने येशू ख्रीष्‍ट क्‍यूत्‍देबे परमेश्‍वरजे सार्‌या क्‍यूस्‍स्‍य। परमेश्‍वरने महिमा मेस्‍ये शक्ति येतार्‌ने क्‍यून्‍नूस्‍य! आमेन।
1PE.4.12	छेब ख्योन्‌यू, सोरो सेम् ठ्वब दु:ख सकस्जे जाँच नमयू फ्‍याने रब चत्‍या नोङ्ल्‍या पो क्‍यूरप्र नमयू हार्‌मन्‍दीन अम्‍पर्‌दी। 
1PE.4.13	तर ख्रीष्‍टजे सकस् भोक्‍तेबने सामेल् क्यूत्देबे नमयूदे सकस् भोक्‍ते पर्‌तीब तङ्, येरे ङूजे महिमा तङ्‍रब नमयूये आनन्द मेस्‍ये सूग खूस्‍य। 
1PE.4.14	कादेये ख्रीष्‍टजे मीन्‍ने नमयूदे विश्‍वास चेब क्‍यूत्‍देबे मीयूदे न-पूक्‍ययलो नमयूदे असी प्रेक्‍क्‍य, चेनेयलो महिमा ख्‍यब परमेश्‍वरजे आत्‍मा नमयूप्रे टूङ्क्‍य। 
1PE.4.15	तर नमयू नङ्ने सूदेये मी सेब, ख्‍वब, अन्‍ज्‍य चेब, या मीदे चीन्‍नब कामने ला च्‍वाब मीप्र क्‍यूत्‍देबे दु:ख अम्‍भोक्‍दीलाची। 
1PE.4.16	तर कोइदे ख्रीष्‍टने विश्‍वास चेब क्‍यूत्‍देबे सकस्यू भोक्‍तीय यलो ङूदे त्‍वा अम्‍पर्‌दी, तर ङूदे ख्रीष्‍टजे मीन् गोम्‍देबे परमेश्‍वरने महिमा पीन्‍स्‍य। 
1PE.4.17	चेनेयलो परमेश्‍वरजे रङ्से मीयूदेमेस्‍ये न्याय शुरु क्‍यूरब बील फ्‍योर ख्यङ्, कादेये अम्‍ब न्याय ङीनदेमेस्‍ये सुरु क्‍यूक्‍क्‍य यलो परमेश्‍वरजे सूगब खबरने विश्‍वास अन्‍चेबयूजे झन् कर न्याय क्‍यूक्‍क्‍य? 
1PE.4.18	होर्‌दे,
1PE.4.18	“धर्मी मीजे उद्धार क्‍यूरने मूस्यूल् क्‍यूक्‍क्‍य-यलो धर्म त्‍वब, पापी मीजे गतीब झन् करम क्‍यूक्‍क्‍य?”
1PE.4.19	येरेक्‍यूत्‍देबे परमेश्‍वरजे इच्छा अनुसार सकस् भोक्‍तेबयूदे भलो क्‍यूरब ज्‍य काम फर्‌स्‍य मेस्‍ये थमयूजे सृष्‍टि चेब परमेश्‍वरजे लाने रङ्से आत्‍मा सूम्‍दीस्‍य, ङूदे रङ्सेजे कबुल येतार्‌ने पूरा चीक्‍क्य।
1PE.5.1	ख्रीष्‍टदे भोक्‍तेब सकस्यूजे साक्षी मेस्ये ङ्‍येदे तङ्‍रब महिमाने सामेल् क्‍यूर प्रेब एल्‍डर त्याजे नातादे नमयूजे नङ्ने ख्‍यब एल्‍डर ख्योन्‌यूने ङ बिन्ती चीक्‍क्य। 
1PE.5.2	परमेश्‍वरदे नमयूजे जिम्माने पीनेब बगलने प्रङ्बप्र क्यूत्देबे चेलाबे ले। कोइजे कर्‌दे दी, तर नैजे रङ्से इच्छादे फरब क्‍यूस्‍स्‍य, नोर्‌जे लोभने दी तर सेवा चेब सेम् टेल्‍देबे अम्‍ब काम ची। 
1PE.5.3	नमयूजे जिम्माने पीनेब मीयू फ्‍याने हुकुम चील्‍लीदेबे ची, तर थमयूजे लागि ज्‍य काम फर्‌देबे नमूना तनब क्‍यूरो। 
1PE.5.4	मेस्‍ये कन्‍छ्वाब प्रङ्बयूजे मूली तङ्‍रीय, हन्‍छ्वाब नमयूदे कलङ्बेये अन्‍रूल्‍बब महिमाजे पक्‍रीप्र मुकुट प्रेक्क्य।
1PE.5.5	“परमेश्‍वरदे केन्-त्‍वेब मीयूजे विरोध चीक्‍क्‍य, तर स्यूलूक्कै क्‍यूरब मीयूने अनुग्रह चीक्‍क्‍य।”
1PE.5.7	नमयूजे सूर्‌तयू क्‍वाने ङूजे लाने सूम्‍दीपी, चेनेयलो ङूदे नमयूजे ख्याल चीक्‍क्य।
1PE.5.8	चङ्‍ख क्‍यूत्‍देबे होस् ची। नमयूजे शत्रु शैतानदे सू-तूको हम्‍बने सेत्‍देबे चस्‍ये यदेबे गेर्‌जेदेब डेन्‍यादेप्र मल्‍न ख्यङ्। 
1PE.5.9	विश्‍वासने बोल्यो क्‍यूत्‍देबे शैतानजे विरुद्ध ची चेनेयलो संसारभरीने नमयूजे अत-अची च्योन्‌यूदेये येरप्र सकस् भोक्‍तीदे प्रेन ख्यङ्।
1PE.5.10	साप्‍ता अनुग्रह चेब परमेश्‍वरदे कलङ्बेये अन्‍जेनब रङ्से महिमाजे लागि ख्रीष्‍टप्रे क्‍यूत्‍देबे नमयूने क्‍व ख्यङ्। नमयूदे तेदिनत्‍या सकस् भोक्‍तेमेस्‍ये ङूदेने फेरि नमयूने ज्‍य सर्‌, बोल्यो मेस्‍ये शक्तिशाली चीम्‍मीय।
1PE.5.11	परमेश्‍वरने शक्ति येतार्‌ने क्‍यून्‍नूस्‍य! आमेन।
1PE.5.14	त्‍यादे त्‍याने ख्रीष्‍टजे प्रेमदे नमस्कार ची।
1PE.5.14	ख्रीष्‍टने विश्‍वास चेब नमयू क्‍वानेने शान्ति क्‍यूस्‍स्‍य।
2PE.1.1	येशू ख्रीष्‍टजे त्वो मेस्‍ये मूल स्‍यू‍स्स्‍या ङ सिमोन पत्रुसदे, ङीनजे परमेश्‍वर मेस्‍ये मुक्ति पीनब येशू ख्रीष्‍टजे धार्मिकतादे ङीनजेप्रने सोरो केन् विश्‍वास चेबयूने: 
2PE.1.2	परमेश्‍वरजे मेस्‍ये येशू ङीन प्रभुजे ज्ञानने अनुग्रह मेस्‍ये शान्ति नमयू फ्‍याने बेस्से कूम क्‍यूप्‍पस्‍य।
2PE.1.3	परमेश्‍वरने सेम् पर्‌तेब जीया चजे लागि चेतेब साप्‍ता पो ङूजे शक्तिट्‍यादे ङीनदे प्रे ख्यङ्, चेनेयलो रङ्से महिमा मेस्‍ये भलो चेब कामदे क्‍वब परमेश्‍वरने ङीदे स्ये ख्यङ्। 
2PE.1.4	येरेक्‍यूत्‍देबे ङूदे ङीनने पात्‍ता केन् मेस्‍ये सोरो ज्‍य कबुल पीने ख्यङ्, चेनेयलो अम्‍ब संसारजे अन्ज्य इच्छायूदे चीत्‍देबे योङ्‍रब अन्‍ज्‍य विचारयू क्यापीदेबे नमयू परमेश्‍वरजे स्वभाव टेल्देबे जीया च। 
2PE.1.5	येरेक्‍यूत्‍देबे खूदासेमे नमयूजे विश्‍वासने भोलो चेब काम थप्देने बोङ् ची। भलो चेब कामने ज्ञान थप्‍दी, 
2PE.1.6	ज्ञानने रङ्सेदे रङ्सेने कबूने येनब, रङ्सेदे रङ्सेने कबूने येनब पोने धेरेन्, धेरेन्‍ने परमेश्‍वरजे डर येब पो, 
2PE.1.7	परमेश्‍वरजे डर येनब पोने अत-अची च्योन्‌यू अन्द्रजे माया, अत-अची च्‍योन्‍जे अन्द्रजे मायाने प्रेम थप्दी। 
2PE.1.8	चेनेयलो अम्‍ब गुणयू नमयूप्रे बेस्‍से कूम म्‍यूर्‌न ख्यङ् यलो ङीन्जे प्रभु येशू ख्रीष्‍टजे ज्ञानने अम्‍ब गुणयूदे नमयूने चैकम्‍ते मेस्‍ये फल पीन अङ्ख्‍व क्‍यूस्‍स्ये अम्‍पीन्। 
2PE.1.9	चेनेयलो अम्‍ब गुणयू त्‍वब मीयूदे मीयूङ् रङ्सेदे चीक्‍कब पापयू क्षमा क्‍यूक्‍कब पो येलदेबे चीन्‍तङ्जे सेयू तङ अङ्ख्‍वब कन मीप्र क्‍यूक्‍क्‍य।
2PE.1.10	येरेक्‍यूत्‍देबे अत-अजी च्योन्‌यू, परमेश्‍वरदे नमयूने क्‍व ख्यङ् मेस्‍ये सेल ख्यङ् यब पो पक्‍क चेने बेस्‍से बोङ् ची। अम्‍ब पोयू चीत्‍देयलो नमयूदे रङ्से विश्‍वास कलङ्बेये क्यापीसे त्वो।
2PE.1.11	येर्‌बे ङीनजे प्रभु मेस्‍ये मुक्ति पीनब येशू ख्रीष्‍टजे येतार्‌ने टूनब राज्‍य नङ्ने परमेश्‍वरदे नमयूने बेस्‍से केन् चीत्देबे स्वागत चीक्क्य।
2PE.1.12	येरेक्‍यूत्‍देबे अम्‍ब पोयू क्‍वाने नमयूदे स्‍येली मेस्‍ये नमयूदे लोम्‍कब तम्दम् पो सेम्ने बोल्यो चीत्‍देबे येन्‍नूलीने ङ नमयूने अम्‍ब पोयू येतार्‌ने ह्‍वेरलाबे चीम्‍मीय। 
2PE.1.13	ङ अन्‍सीबदासेमे नमयूदे अम्‍ब पोयू अन्-येल्‍गस्‍य यदेबे ह्‍वे चीम्‍मीनब ङैदे ठीक थेको। 
2PE.1.14	चेनेयलो ङ सीबब बील ट्‌याराङ्ने फ्‍योर ख्यङ् यदेबे ङीनजे प्रभु येशू ख्रीष्‍टदे ङैने तम्‍मीक ख्यङ् यब पो ङैदे स्‍येख्यङ्। 
2PE.1.15	नमयूदे ङ सीब ङ्‍येदेये अम्‍ब पोयू येतार्‌ने ह्‍वेरीनूस्‍य यदेबे खूदासेमे ङ बोङ् चीन्‍नीय।
2PE.1.16	चेनेयलो ङीन प्रभु येशू ख्रीष्‍टजे केन् शक्ति मेस्‍ये ख्रीष्‍ट रब खबर ङीदे नमयूने स्‍योप्‍प, चलाख चीत्‍देबे बन्‍दीयेब मीयूङ्जे दन्त्य कथायूजे के अन्था, तर ङूजे महिमा रङ्से म्‍यादेने तङब साक्षी ङी ख्यङ्। 
2PE.1.17	परमेश्‍वर पदे येशू ख्रीष्‍टने गेसेन् मेस्‍ये महिमा पीन्‍दे, हम्‍ब केन् महिमाजे परमेश्‍वरदे क्यम्ब येर पोत्‍या योङ्‍रदे, “अम्‍ब ङैजे छेब च ख्यङ्, ङ ङूप्रे सोरो सूग ख्यङ्।” 
2PE.1.18	हम्‍ब पवित्र गङ्ने ङी ङूप्रे ख्यङ्ब स्‍वर्गदे योङ्‍रब हम्‍ब के ङी-रङ्सेदेये त-ख्‍य।
2PE.1.19	अगमवक्तायूजे पो ङीने थेप् पक्‍क क्‍यूर ख्यङ्। नमयूदे हम्‍ब पोने सेम् पर्‌ती‍देयलो सोरो ज्‍य चीक्‍क्‍य, चेनेयलो थमयूजे पोब ख्रीष्‍ट फेरि अन्‍रदासेमे मून्‍दूङ्ने प्‍ल्‍याङ्नब बत्तीप्र होर्‌दे नमयूजे सेम्ने प्‍ल्‍यानब नप्‍जे कर्‌चेन्जे ओथ्याङ्प्र ख्यङ्। 
2PE.1.20	तर नमयूदे पात्‍ता खूम् अम्‍ब पो तम्दम्ने क्‍व-पर्‌दीय, धर्मशास्‍त्रने लिख्दीयेब अगमवाणीयू रङ्से सेम्ने केरे थेको होरने अर्थ स्य्वे पो दी। 
2PE.1.21	चेनेयलो अगमवाणीयू मीजे इच्‍छादे क्‍यम दी, तर पवित्र आत्‍मादे शक्ति प्रेत्देबे मीयूदे परमेश्‍वरजे इच्‍छा अनुसार‌जे पोयू क्‍यम ख्यङ्।
2PE.2.1	केर्‌बे इस्राएलीयूजे अन्‍द्रने लूच्‍च अगमवक्तायू ख्‍य, होरप्रने नमयूजे अन्‍द्रनेये लूच्‍च पोयू लोम्‍मेब मीयू क्‍यूक्‍क्‍य। अम्बयूदे नङ्सू रुप्दे नाश चेब लूच्‍च शिक्षायू रेक्क्य, अन्‍छ्वासेमे यी थमयू रङ्सेने उद्धार चीम्‍मेब प्रभुनेये क्यापीय, मेस्‍ये रङ्सेने छ्‌योटोने नाश क्‍यूस्‍स्ये पीन्‍क्‍य। 
2PE.2.2	कूम मीयूदे थमयूजे अन्‍ज्‍य व्यवहारयू तङ्देबे होरप्रने चीक्‍क्‍य, मेस्‍ये थमयूजे व्यवहारयू तङ्देबे तम्दम् लम्जे बदनाम क्‍यूक्‍क्‍य। 
2PE.2.3	थमयूदे लूच्‍च पोयू यदेब लोभ तन्‍क्‍य, होर्‌दे नमयूप्रे फाइद कीन्‍क्‍य। थमयूदे प्रेब दण्डजे पो खूम्‍ने पक्‍क क्‍यूक्‍क ख्यङ् मेस्‍ये थमयूजे नाश क्‍यूरब पो पक्‍क ख्यङ्।
2PE.2.4	परमेश्‍वरदे पाप चेब स्‍वर्गदूतयूनेये अन्‍क्यापी, तर थमयू नरकने छाबीदे, मेस्‍ये न्याय चेब दिनसेमेजे लागि सङ्लोदे ख्‍यादेबे नरकजे मून्‍दूङ्ने हीदे ख्यङ्। 
2PE.2.5	परमेश्‍वरदे मीयूङ्जे संसारनेये अन्‍क्यापी, तर परमेश्‍वरजे पो अन्‍ङ्‍यीनबयू फ्‍याने क्‍यूदे नाश चीप्‍प धार्मिकताजे पो स्‍य्‍वेब नोआ मेस्‍ये सूजो मी-ङ्यीने जूक्‍तीमीदे। 
2PE.2.6	परमेश्‍वरदे सदोम मेस्‍ये गमोरा सहरयूने प्‍ल्‍याङ्नब-मीदे भस्सम् चीत्‍देबे मेल चीप्‍पीदे। परमेश्‍वर अम्मन्देब मीयूजे गती येर क्यूर टूङ् यदेबे परमेश्‍वरदे नमूनात्‍या तम्‍मीदे। 
2PE.2.7	दुष्‍टयूदे चेब अन्‍ज्‍य काम तङ्देबे सोरो सेम् ठ्व धर्मी लोतने परमेश्‍वरदे जूक्‍दीमीदे। 
2PE.2.8	लोत हम्‍ब मीयूजे अन्‍द्रने टूनूब, मेस्ये दिन‍जेदिन थमयूजे अन्‍ज्‍य कामयू तङ्नूब मेस्‍ये तैनूब, ङूजे सेम् सोरो ठ्वोदे, चेनेयलो ङू धर्मी ख्‍य। 
2PE.2.9	परमेश्‍वर मन्‍देब मीयूने सकस्यू रब केरे जूक्‍तीमे, मेस्‍ये परमेश्‍वर अम्मन्‍देब मीयूने न्याय चेब दिनसेमे दण्ड पीनजे लागि केरे हीन्‍न पर्‌ते हम्‍ब प्रभुदे स्‍ये ख्यङ्, 
2PE.2.10	पात्‍ता केन् पोब, थमयू अशुद्ध चेब वेश्य कामयू चीन्‍नीय, मेस्‍ये परमेश्‍वरजे अधिकारने ह्‍यल चीक्‍क्‍य। अम्‍ब मीयू अर्‌बो मेस्‍ये सोरो केन् त्‍वेब क्‍यूक्‍क्‍य, होरदे स्वर्गने ख्‍यबयूजे न-प्‍वेने चैये अम्‍फ।
2PE.2.11	तर हम्‍ब लूच्‍च पो लोम्‍मेयूजे यली स्‍वर्गदूतयूजे शक्ति मेस्‍ये बोङ् थेप् केन् ख्यङ्, होरेक्‍यूल्‍ली स्‍वर्गदूतयूदे स्वर्गने ख्यब सूजोयूने प्रभुजे खूम्‍ने न-प्वेब दोष अन्लैदी। 
2PE.2.12	तर अम्‍ब मीयू रङ्सेदे क्‍व-अङ्ख्‍वब पोयूजे न-पूक्‍क्‍य। अम्‍ब मीयू विवेक त्‍वब रोलायूप्र ख्यङ्, अन्‍ज्‍य इच्‍छादे थमयू कबूने येक्‍क्‍य। थमयू, ङ्‍येप्‍देबे सेजे लागि जन्मीदेयूप्र ख्यङ्, मेस्‍ये रोलायूप्र थमयू नाश क्‍यूक्‍क्‍य।
2PE.2.13	थमयूदे सूजो मीने पीनब छरङ्जे सट्‍टने थमयू रङ्सेदेये छरङ् प्रेक्‍क्‍य। नोदेने मोज-मज्जा चीत्‍देबे आनन्द टूङ प्रेप्‍प थमयूदे अम्‍बने सूगब पो मन्‍क्‍य। नमयूप्रे-प्रे थमयू भात्यार् चने टूङ्ब नमयूजे लागि त्वाब मेस्ये गेसेन् त्वब पो ख्यङ्, चेनेयलो थमयू बेस्‍से च-थूङ चीत्‍देबे मोज-मज्जाने मस्‍त क्‍यून्‍नीय। 
2PE.2.14	थमयूजे म्‍यादे कलङ्नेयली वेश्य काम चेब लम्त्‍यामे लेन्‍नीय, पापजे काम अन्‍चीत्‍दासेमे थमयूजे सेम् सूग्‍स्‍ये त्‍वो। थमयूदे कमजोर मीयूने पाप चेने फस्तीपीय। लोभ चीत्‍देबे चत्‍यासे प्रेजे लागि थमयू ख्‍यक्‍कू ख्यङ्, थमयू फ्याने परमेश्‍वरदजे श्राप पीन्‍क्‍य। 
2PE.2.15	सोझो लम् पोङ्‍गीदेबे हम्बयू अन्‍ज्‍य लम्तेले गीले ख्यङ्। अन्‍ज्‍य कामजे फाइदाने सोरो ज्‍य थेब बओरजे च बालामजे लम्ने थमयू लादे ख्यङ्। 
2PE.2.16	अन्क्यमब गधादे मीदेप्र क्यम्देबे बालाम अगमवक्ताने फ्राचीदे मेस्ये हम्बजे परप्रे क्यूरब कामने रोक्‍तीपीदे। 
2PE.2.17	थमयू क्‍यू त्‍वब होङ्जे मूरुम्‍यू ख्यङ्, सोरो तर्‌कन रब उन्दू-झीरीदे उर्‌तीकेब लोकर्‌मप्र ख्यङ्। थमयूजे लागि परमेश्‍वरदे पातालने सोरोफत्या मून्‍दूङ् ख्यब ने तयार चीत्‍देबे हीदे ख्यङ्।
2PE.2.18	थमयू मूर्‌ख क्‍यूत्‍देबे केन् त्‍वेब पोयू चीक्‍क्‍य, होर्‌दे अन्‍ज्‍य लम् पोङ्‍गीदेबे ख्रीष्‍टने विश्‍वास चेब सर्‌ मीयूने ङ्वजे अन्‍ज्‍य इच्‍छा अनुसार लोभ तन्‍देबे फेरि अन्‍ज्‍य लम्तेले होम्‍देबे कूबीय। 
2PE.2.19	थमयूने स्‍वतन्‍त्र चीम्‍मीय यदेबे कबुल चीक्‍क्‍य, तर रङ्सेब अन्‍ज्‍य बनीजे त्वो क्‍यून्‍नीय। चेनेयलो कम्‍ब पोदे मीने कबू चीक्‍क्‍य हम्‍ब पोजेने थमयू त्वो क्‍यूक्‍क्‍य। 
2PE.2.20	कादेये थमयूदे ङीनजे प्रभु मेस्‍ये मुक्ति पीनब येशू ख्रीष्‍टने स्‍येदेबे संसारजे अन्‍ज्‍य कामयू पोङ्यीदे, होर्‌देङ्‍येदे फेरि पापजे लम्ने ल्‍वारदेबे पापजे तो क्‍यून्‍नूदेयलो, थमयूजे हम्‍ब खूम्‍जे जीयायली ङ्‍येजे जीया झन् थेप् अन्‍ज्‍य क्‍यूक्‍क्‍य। 
2PE.2.21	चेनेयलो परमेश्‍वरदे पीनेब आज्ञा स्‍येदेबेये थमयूदे अम्‍मन्‍दे चीक्‍क्‍य यलो, धार्मिकताजे लम् कलङ्बेये अन्‍स्‍येब क्‍यून्‍नूदेयलो थमयू थेप् ज्‍य क्‍यूर ख्यङ्दे। 
2PE.2.22	अम्‍ब तम्दम् उखानदे यप्रने थमयूने येरे क्‍यूत्‍दे, “क्‍योदे रङ्से ओङ् फेरि चरीय”, “मेस्‍ये ठूमेब पा फेरि योलोने ङ्यूम्‍देबे क्‍याय।”
2PE.3.1	ङैजे छेब ख्योन्‌यू, अम्‍ब दोस्रो चिट्ठी ङैदे नमयूने लिख्दीन ख्यङ्, मेस्‍ये अम्‍ब चिट्ठी ह्ङीने थेप्प्र पोयूजे ह्‍वेरलाबे चीत्देबे नमयूजे ज्‍य सेम्‍ने बोल्यो चीम्‍मे ख्यङ्, 
2PE.3.2	पवित्र अगमवक्तायूदे क्यमब अगमवाणीजे पो मेस्‍ये नमयूजे मूल स्यूस्स्यायूदे लोम्‍मेब ङीनजे प्रभु मेस्‍ये मुक्तिदाताजे आज्ञाने नमयूदे ह्‍वे चे पर्‌दीय।
2PE.3.4	“येशू ख्रीष्‍ट रीय यदेबे चेब कबुल खोइ कने गीली? चेनेयलो ङीनजे मेमेयू सीइदेबे गीली तर संसार सृष्‍टि क्‍यूरमेस्‍ये साप्‍ता सेयू खूम् कर ख्‍य होरप्रने दीनीये ख्यने ख्यङ्।” 
2PE.3.5	परमेश्‍वरजे रङ्से वचनदेने स्‍वर्ग खूम्‍ने बन्‍दीदे, पृथ्वीने बन्‍दीदे, मेस्‍ये क्‍यूदे पृथ्वी बन्‍दीदे यब अम्‍ब पो थमयूदे स्‍येलीने अन्‍स्‍ये जूम् चीक्‍क्‍य। 
2PE.3.6	हम्‍ब क्‍यूदेने हम्‍बसेमेजे संसार नाश क्‍यूत्‍दे। 
2PE.3.7	तर चूजो ख्यब मू मेस्ये पृथ्वीये मीने भस्सम् चीप्पेने परमेश्‍वरजे हम्‍ब वचनदेने जूक्‍तीदे येन्‍न ख्यङ्। परमेश्‍वर अम्‍मन्‍देब मीयूने दोष लैदीदेबे नाश अन्चीत्‍दासेमे मू मेस्ये पृथ्वी टूनेनीय।
2PE.3.9	रङ्सेदे चेब कबुल पूरा चेने प्रभु ग-ख्यङ् यदेबे कोइ-कोइदे मन्‍लीने प्रभुदे गलाबे अन्‍ची, तर सूत्‍याये नाश अन्क्यूस्स्य, मेस्‍ये मी-क्‍वादेने पश्चात्ताप चीस्‍स्‍य यब सेम् क्‍यूत्‍देबे नमयूजे लागि प्रभु धेरेन् चीत्‍देबे टून ख्यङ्।
2PE.3.11	अम्‍ब साप्‍ता सेयू येर्‌बे ङ्योल्‍बीय यब पो स्‍येदेबे नमयू कर खल्‍जे मी क्‍यूर पर्‌दे? पवित्र क्‍यूरब मेस्‍ये परमेश्‍वरने मन्‍देब जीया च-पर्‌तीय। 
2PE.3.12	परमेश्‍वर न्याय चेब दिनजे लम् नमयूदे लेन्‍न ख्यङ्, अम्‍ब दिन छ्‍योटो रस्‍य यदेबे नमयूदे चेपर्‌देब काम बेस्‍से ज्‍य ची। प्‍ल्‍याङ्नब मीदे हम्‍ब दिनने स्‍वर्गयू नाश क्‍यूक्‍क्‍य, मेस्‍ये साप्‍ताकूरूने प्‍ल्‍याङ्नब मीजे रप्दे ङ्योल्‍बीय। 
2PE.3.13	तर ङीनदे परमेश्‍वरजे कबुल अनुसार सर्‌ स्‍वर्ग मेस्‍ये सर्‌ पृथ्वीजे लम् लेक्‍क्‍य, हैयाने परमेश्‍वजे धार्मिक्तादे बास टूङ्क्य।
2PE.3.14	येरेक्‍यूत्‍देबे ङैजे छेब ख्योन्‌यू, नमयू अम्‍ब पोजे लम् लेन्‍नबयू क्‍यूत्‍देबे परमेश्‍वरजे खूम्‍ने नमयू दाग या खोट् त्‍वबयू, होर्‌दे शान्तिने टूङबयू क्‍यूरने बोङ् ची। 
2PE.3.15	ङीन प्रभुजे धीरेनदे मुक्तिजे लागि मीयूने मौका पीन ख्यङ् मन्। ङीनजे छेब च्‍योन् पावलदेये परमेश्‍वरदे ङूने पीनेब बुद्धि अनुसार अम्‍ब पो नमयूने लिख्दीदे। 
2PE.3.16	पावलदे रङ्से चिट्ठीयू क्वानेनेये अम्‍ब पोयू लिख्दीये ख्यङ्। हम्‍ब पोयूजे कोइ पोब ते-क्व-अङ्‍ख्व ख्यङ्, अन्-छ्‌य्‍वेब मीयूदे, मेस्‍ये धेरेन् त्‍वब मीयूदे धर्मशास्त्रजे सूजो पोयूने पार्‌त्‍या अर्थ लैदेप्र अम्‍ब पोयूनेये पार्‌त्‍या अर्थ लैदीय, मेस्‍ये रङ्से फ्‍याने नाश रेक्‍क्‍य।
2PE.3.17	येरेक्‍यूत्‍देबे छेब ख्योन्‌यू, अम्‍ब पो खूम्‍ने चेलाबे कोदेबे होस्स्यार क्‍यूरो। दुष्‍ट मीयूजे लूच्‍च पोयूने तीप्‍लीङ्-छोप्‍लीङ् क्‍यूत्‍देबे रङ्सेदे चीन्‍नब बोल्यो विश्‍वासने अन्क्यापीलाची। 
2PE.3.18	तर ङीन्‍जे प्रभु मेस्‍ये मुक्ति पीनब येशू ख्रीष्‍टजे अनुग्रह मेस्‍ये ज्ञानने नमयू थेप् बोल्यो क्‍यूप्‍पीनू। चूजो मेस्‍ये येतार्‌ने प्रभुजे महिमा क्‍यूस्‍स्‍य। आमेन।
1JN.1.2	अम्‍ब जीया तङ्‍रदे, ङीदे तङ्दे मेस्‍ये ङी गवाही पीन्‍क्‍य, होर्‌दे कलङ्बेये अन्सीबब जीयाजे पो नमयूने स्‍योक्‍क्‍य। अम्ब जीया पप्रे ख्‍य, मेस्‍ये ङीन ट्‌याने तङ्‍रदे। 
1JN.1.3	ङीदे च तङ्दे मेस्‍ये तदे, हम्‍ब नमयूने स्‍योक्‍क्‍य येरे ङीप्रे नमयूजे सङ्गति क्‍यूस्‍स्‍य। ङीजे सङ्गतिब परमेश्‍वर प मेस्‍ये च येशू ख्रीष्‍टप्रे ख्यङ्। 
1JN.1.4	ङीजे आनन्‍द पूरा क्‍यूस्‍स्‍य यदेबे ङी अम्‍ब पो लिख्दीन ख्यङ्।
1JN.1.5	ङीदे प्रभु येशू ट्‍यादे तब मेस्ये नमयूने स्य्वेब वचन अम्बने ख्यङ्: परमेश्‍वर ओथ्याङ् ख्यङ् मेस्‍ये ङूने मून्दूङ् छीत्याये त्वो। 
1JN.1.6	कादेये ङीनजे सङ्गति परमेश्‍वरप्रे ख्यङ् यदेबे ङीन यीय, मेस्‍ये मून्‍दूङ्नेने प्रेनूदे यलो, ङीन लूच्‍च क्‍यमब क्‍यूक्‍क्‍य मेस्‍ये सत्य अन्‍चेब क्‍यूक्‍क्‍य। 
1JN.1.7	तर परमेश्‍वर ओथ्याङ् क्‍यूरप्रने ङीनये ओथ्याङ्ने प्रदेयलो, ङीनजे सङ्गति त्‍या त्‍याप्रे क्‍यूक्‍क्‍य, मेस्‍ये परमेश्‍वरजे च येशूजे कादे ङीनजे साप्‍ता पापने ठूदेबे शुद्ध चीक्क्य।
1JN.1.8	कादेये ङीनदे रङ्सेने पाप त्‍वो यदेबे यलो ङीनदे रङ्सेने धोका पीनब क्‍यूक्‍क्‍य, मेस्‍ये ङीनने सत्य अन्‍क्‍यूर्। 
1JN.1.9	कादेये ङीनदे परमेश्‍वरजे खूम्ने रङ्से पापजे पश्‍चाताप चीत्‍देबे परमेश्‍वरदेले ल्‍वारदेयलो, ङूदे ङीनजे पाप क्षमा चीम्‍मीय, मेस्‍ये अन्‍ज्‍य कामयू साप्‍ताने चीस्‍स्ये अम्‍पीन्‍लाबे शुद्ध चीम्‍मीय, चेनेयलो परमेश्‍वर भर् पर्‌दे ख्वब मेस्‍ये धर्मी ख्यङ्। 
1JN.1.10	कादेये ङीनदे पाप अन्चीक्‍क यदेबे क्यम्क्य यलो अम्‍ब पोने ङीनदे परमेश्‍वरने लूच्‍च चेब ठर्‌तीय, मेस्‍ये ङूजे वचन ङीनजे सेम्‍ने अन्‍क्‍यूर्‌।
1JN.2.1	ङैजे छेब पीचयू, नमयूदे पाप अन्‍चील्‍लाची यदेबे ङ अम्‍ब चिट्ठी लिख्दीन ख्यङ्। तर कोइ मीदे पाप चीत्‍दे यलीने ङीनजे पक्षने प परमेश्‍वरप्रे क्‍यम्मेब ङू त्‍या धर्मी ख्यङ् हम्‍बब येशू ख्रीष्‍ट ख्यङ्। 
1JN.2.2	ङीनजे पाप क्षमा चेजे लागि येशू ख्रीष्‍ट बलि क्‍यूत्‍दे, मेस्‍ये ङीनजे लागित्‍या दी, तर मुलुकभरी ख्‍यब मीयूजे लागिये पापजे बलि क्‍यूत्‍दे।
1JN.2.3	कादेये ङीनदे परमेश्‍वरजे आज्ञायू मन्‍दीदेयलो तम्दम्‍ने ङीनदे ङूने स्‍ये ख्यङ् यदेबे था क्‍यूक्‍क्‍य। 
1JN.2.4	सूदे “ङैदे ङू स्‍ये ख्यङ्” यीय तर ङूजे आज्ञायू मन्‍दे अन्ङ्‍यीन्‍लो हम्‍ब लूच्‍च क्‍यूक्‍क्‍य, मेस्‍ये हम्‍बजे सेम्‍ने सत्य अन्‍क्‍यूर्। 
1JN.2.5	तर सूदे परमेश्‍वरजे वचन मन्‍दीय, तम्दम्‍ने हम्ब मीने ङूजे प्रेम पूरा क्‍यूक्‍क्‍य। ङीन ङूप्रे ख्यङ् यब पो अम्‍बदेने पक्‍क था प्रेक्‍क्‍य। 
1JN.2.6	परमेश्‍वरप्रे ख्यङ् यब मीजे आनिबानि ख्रीष्‍टजेप्रने क्‍यूर पर्‌दीय।
1JN.2.8	होरेक्‍यूल्‍लीने ङ नमयूने सर् आज्ञा तीत्‍या लिख्दीन ख्यङ्, हम्‍बजे सत्य येशू ख्रीष्‍ट मेस्‍ये नमयूने तङ ख्यङ्, चेनेयलो मून्‍दूङ् जेङ्‍कमेल्‍न ख्यङ् मेस्‍ये तम्दम्‍जे ओथ्याङ् तरने छालाला प्ल्यान ख्यङ्।
1JN.2.9	सूदे “परमेश्‍वरजे ओथ्याङ्ने ख्यङ्” यदेबे यीय, तर रङ्से अत-अची च्योन्‌यूने ह्‍यल चीक्‍क्‍य, हम्‍ब मून्‍दूङ्नेने टूनब क्‍यूक्‍क्‍य। 
1JN.2.10	सूदे रङ्से अत-अची च्‍योन्‍ने प्रेम चीक्‍क्‍य, हम्‍ब परमेश्‍वरजे ओथ्याङ्ने क्‍यूक्क्‍य, ङूने चैसेदेये भार्-च खूस्‍ये त्‍वो। 
1JN.2.11	तर सूदे रङ्से च्‍योन्‍ने ह्‍यल चीक्‍क्‍य, हम्‍ब मून्‍दूङ्ने क्‍यूक्‍क्‍य मेस्ये मून्‍दून्‍ने प्रीय, होर्‌दे केने प्रेन ख्यङ् यदेबे स्‍येसे त्‍वो, चेनेयलो मून्‍दूङ्दे हम्‍बने म्‍या अन्‍तङ चीक्‍कब क्‍यूक्‍क्‍य।
1JN.2.12	ङैजे छेब पीचयू, ङ नमयूने अम्ब लिख्दीन ख्यङ्, चेनेयलो ख्रीष्‍टजे मीन्जे लागि नमयूजे पाप क्षमा क्यूक्‍क ख्यङ्।
1JN.2.13	नम, पयूने ङ लिख्दीन ख्यङ्, चेनेयलो सुरुमेस्‍येने ख्‍यब ख्रीष्‍टने नमयूदे स्‍ये ख्यङ्।
1JN.2.13	नम, स्‍योर्‌बयूने ङ लिख्दीन ख्यङ्, चेनेयलो नमयूदे हम्‍ब दुष्‍ट शैतान फ्‍याने ट्‌याक ख्यङ्। ङैजे चीद पीचयू, ङ नमयूने लिख्दीन ख्यङ्, चेनेयलो नमयूदे ङीनजे प परमेश्‍वरने स्‍ये ख्यङ्।
1JN.2.14	नम, पयूने ङ लिख्दीन ख्यङ्, चेनेयलो मूरू संसार सुरु क्‍यूर यली खूम् ख्‍यबने नमयूदे स्‍ये ख्यङ्, स्‍योर्‌बयू, ङ नमयूने लिख्दीन ख्यङ्, चेनेयलो नमयू बोल्यो ख्यङ्, मेस्‍ये परमेश्‍वरजे वचन नमयूदे बोङ्बे सेम्‍ने येन ख्यङ्, मेस्‍ये नमयूदे हम्‍ब दुष्‍ट शैतानने ट्‌या ख्यङ्।
1JN.2.15	संसार या सं‍सार‌जे सेयूने प्रेम अन्‍चील्‍लाची कादेये कोइमीदे अम्‍ब संसारजे सेयूने प्रेम चीत्‍दे यलो परमेश्‍वर पजे प्रेम ङूप्रे क्यूस्से त्‍वो। 
1JN.2.16	चेनेयलो संसार‌ने ख्‍यब साप्‍ता सेयू, या ङ्वजे इच्छायू, म्‍याजे लोभ, अम्‍ब जीयाने रङ्से केन् त्‍वेब सेम् प परमेश्‍वर ट्‌यादे रब दी, तर संसारदे रब ख्यङ्। 
1JN.2.17	संसार नाश क्‍यूप्‍पीय मेस्‍ये हम्‍बजे अन्ज्य इच्छाये नाश क्‍यूप्‍पीय, तर परमेश्‍वरजे इच्छा पूरा चेब मी येतार्‌ने टूनीय।
1JN.2.18	ङैजे पीचयू, अम्‍ब आखिरी सेमे ख्यङ्। ख्रीष्‍टजे विरोध चेब रेन ख्यङ् यब पो नमयूदे त ख्यङ्। होरेक्‍यूत्‍देबे ङीनदे स्‍ये ख्यङ्, अम्‍ब आखिरीजेसेमे ख्यङ्। 
1JN.2.19	थमयू ङीनट्‍यादे योङ्देबे गीली, चेनेयलो थमयू ङीनजे ते ख्‍य। कादेये थमयू ङीनजे यलो थमयू ङीनप्रेने टूङख्यङ्दे, तर थमयू क्‍वाने ङीनजे ते टूङ् यब पो तम्‍मेने थमयू योङ्देबे गीले ख्यङ्।
1JN.2.20	तर पवित्र परमेश्‍वरदे नमयूने पवित्र आत्मा पीन्क ख्यङ्, मेस्‍ये नमयू क्‍वादेने सत्य च ख्यङ् यदेबे स्‍येय। 
1JN.2.21	नमयूदे सत्य अन्‍स्‍ये ख्यङ् यदेबे ङैदे अम्‍ब लिख्दे दी, तर सत्यदे लूच्‍च चैत्‍याये योङ्‍रस्‍ये त्‍वो यब पो नमयूदे स्‍येक ख्यङ् यदेबे ङैदे नमयूने लिख्दे ख्यङ्। 
1JN.2.22	लूच्‍च सू ख्यङ्? सूदे येशूने मुक्ति पीनब ख्रीष्‍ट ख्यङ् यब पोने अम्‍मन्‍दी हम्‍ब लूच्‍च ख्यङ्। परमेश्‍वर प प्रे च येशूने सूदे अम्‍मन्‍दी हम्बने ख्रीष्‍टजे विरोध चेब ख्यङ्। 
1JN.2.23	चने अम्‍मन्‍देब सूमीप्रेये प क्यूस्से त्‍वो। सूदे चने मन्‍दीय हम्‍बप्रे प क्‍यूक्‍क्‍य।
1JN.2.24	कम्‍ब पो नमयूदे सुरुमेस्‍येने त ख्‍य हम्‍ब पो नमयूप्रे क्‍यून्‍नूस्‍य। कादेये सुरुमेस्‍येने तब हम्‍ब पो नमयूजे सेम्‍ने येन्‍नूदे यलो नमयूप्रे प मेस्‍ये च क्‍यूक्‍क्‍य। 
1JN.2.25	ङूदे ङीनने पीन्‍क्‍य यदेबे कबुल चेब कलङ्बेये अन्सीबब जीया अम्‍ब ख्यङ्।
1JN.2.26	नमयूने छल् चेबयूजे अम्‍ब पोयू ङ नमयूने लिख्दीन ख्यङ्।
1JN.2.27	ख्रीष्‍टदे नमयूने पीनब पवित्र आत्मा नमयूप्रे क्‍यून्‍नीय, मेस्‍ये सूदेये नमयूने लोम-तन चे अम्‍पर्‌ती। पवित्र आत्मादे नमयूने साप्‍ता पोजे बारेने लोम-तन चीक्‍क्‍य। ङूदे लोम्मेब पो सत्‍य ख्यङ्, लूच्‍च अन्‍क्‍यूर्‌। अम्‍ब पवित्र आत्मादे लोम-तन चेप्रने नमयू ख्रीष्‍टप्रे क्‍यून्‍नू।
1JN.2.28	पीच चीदयू, जेम्‍से ख्रीष्‍टप्रे क्‍यून्‍नू चेनेयलो ङू अने रब ङीनदे आँट प्रेक्क्य, मेस्‍ये ङू रब बीलने ङूजे खूम्‍ने ङीन त्‍वा अम्‍पर्‌ती।
1JN.2.29	ख्रीष्‍टदे ठीक न्याय चेख्यङ् यब पो कादेये नमयूदे स्‍येदे यलो ठीक काम फरब क्‍वाने परमेश्‍वरजे छगूम्-पूर्‌गूम् क्‍यूक्‍क्‍य यब पो नमयूने पक्‍क क्‍यूस्‍स्‍य।
1JN.3.2	ङैजे छेब ख्योन्‌यू, चूजो ङीन परमेश्‍वरजे छगूम्-पूर्‌गूम् क्‍यूर ख्यङ्, मेस्‍ये ङ्येदे ङीनने च क्‍यूक्‍क्‍य यदेबे ङीनने चूजोसेमेने अन्‍तम्‍मे ख्यङ्। कन्‍छ्वाब ङू तङ्‍रीय हन्‍छ्वाब ङीनये ङूप्रने क्‍यूक्‍क्‍य चेनेयलो ङू करप्र ख्‍य ङीनदे ङूने होरप्रने तङ्क्‍य यदेबे स्‍ये ख्यङ्। 
1JN.3.3	होर्‌दे ङू पवित्र ख्यङ्, सूदे रङ्सेने ङूप्र पवित्र क्‍यूरने आशा चीक्‍क्‍य हम्‍ब मीयू क्‍वादेने रङ्सेने पवित्र चीक्‍क्‍य।
1JN.3.4	पाप चेब क्‍वादेने परमेश्‍वरजे नियम अम्‍मन्‍देब क्‍यूक्‍क्‍य। परमेश्‍वरजे नियम अम्‍मन्‍देब पाप ख्यङ्। 
1JN.3.5	मीयूजे पाप लङ्‍केने ङू र-ख्यङ् यब पो नमयूदे स्‍ये ख्यङ्। मेस्‍ये ङूने चै पापये त्‍वो। 
1JN.3.6	ङूप्रे क्‍यूरब सूमीदेये पाप चीन्‍नूस्‍ये त्‍वो। पाप चीन्‍नब सूमीदेये ङूने तङ्स्‍येये त्‍वो, स्‍येसेये त्‍वो।
1JN.3.7	सूमीदेये नम चीद पीचयूने छल्‍ले अङ्‍खूस्‍य। सूदे ठीक काम फर्‌क्‍य, ख्रीष्‍ट धर्मी ख्यप्रने हम्बये धर्मी क्‍यूक्‍क्‍य। 
1JN.3.8	सूदे पाप चीक्‍क्‍य हम्‍ब शैतानजे मी क्‍यूक्‍क्‍य। चेनेयलो शैतानदेब अम्ब सं‍सार सुरुक्‍यूरमेस्‍येने पाप चीन्‍नने ख्यङ्। शैतानजे कामयू नाश चेने परमेश्‍वरजे च रदे। 
1JN.3.9	परमेश्‍वरजे छगूम्-पूर्‌गूम् सूदेये पाप चीन्‍नूस्‍ये त्‍वो, चेनेयलो परमेश्‍वरजे स्वभाव हम्‍बप्रे क्‍यूक्‍क्‍य, मेस्‍ये हम्‍ब मीदे पाप चीन्‍न खूस्‍ये त्‍वो, चेनेयलो हम्‍ब परमेश्‍वरजे छगूम्-पूर्‌गूम् ख्यङ्। 
1JN.3.10	परमेश्‍वरजे छगूम्-पूर‌्‍गूम् सू ख्यङ् मेस्‍ये शैतान छगूम्-पूर्‌गूम् सू ख्यङ्, यदेबे येरे चेलाबे स्‍ये खूइय: ज्‍य काम अम्‍फरब मेस्‍ये रङ्सेजे अत-अची च्‍योन्‍ने माया अन्‍चेब मी परमेश्‍वरजे छगूम्-पूर्‍गूम् दी।
1JN.3.12	ङीन कयिनप्र क्‍यूर अन्‍क्‍यूर्‌, ङू दुष्‍ट शैतानजे मी क्‍यूत्‍देबे रङ्से च्‍योन्‍ने सेत्‍दे। ङूदे रङ्से च्‍योन् चेने सेत्‍दे? चेनेयलो ङूजे रङ्सेजे कामयू दुष्‍ट ख्‍य, होर्‌दे ङूजे च्‍योन्‍जे कामयूब परमेश्‍वरने सेम् पर्‌देब ख्‍य। 
1JN.3.13	अत-अची च्योन्‌यू, संसारजे मीयूदे ह्‍यल चीप्‍प हार्‌मन्‍दे अम्‍पर्‌ती। 
1JN.3.14	ङीन रङ्सेजे अत-अची च्‍योन्‍ने प्रेम चीक्‍क्‍य, होरेक्‍यूत्‍देबे ङीन सीबब जीयाने ट्‌यादेबे कलङ्बेये अन्जेनब जीयाने क्‍योर ख्यङ् यदेबे ङीनदे स्‍ये ख्यङ्। सूदे प्रेम अन्‍ची, हम्‍ब सीबब जीयानेने टूनीय। 
1JN.3.15	रङ्से अत-अची च्‍योन्‍ने ह्‍यल चेब मी क्‍वाने ज्‍यान्मारा क्‍यूक्‍क्‍य, मेस्‍ये कम्‍ब ज्‍यान्माराप्रेये कलङ्बेये अन्सीबब जीया अन्‍क्‍यूर् यब पो नमयूदे स्‍ये ख्यङ्।
1JN.3.16	ख्रीष्‍टदे ङीनजे लागि रङ्से प्राण पीन्‍दे, अम्‍बदेने प्रेम यब च यदेबे ङीनदे कोय। ङीनदेये रङ्से अत-अची च्योन्‌यूजे लागि रङ्से प्राण पीन पर्‌तीय। 
1JN.3.17	कोइ मीप्रे संसारजे सीर्‌ सम्पत्ति कूम ख्यङ्लीने रङ्से अत-अची च्‍योन्‍ने सोरो हर्‌जो पर्‌तीन तङ्ब थमयूजे लागि ङूजे सेम्‍दे पीन्‍दीङ् अन्‍डलो, होर मीने परमेश्‍वरदे केरे प्रेम चीक्‍क्‍य? 
1JN.3.18	ङैजे पीच चीदयू, ङीन वचन मेस्ये ङूर्‌देत्‍या प्रेम अन्‍चील्‍लाचीदे, तर त्‍यादे त्‍याने साक्‍तीमेब काम चीदे मेस्‍ये तम्दम् प्रेम चीदे। 
1JN.3.19	ङीन सत्य परमेश्‍वरजे ख्यङ् यदेबे अम्‍बदेने थाप्रे खूइय, मेस्‍ये येर्‌बेने परमेश्‍वरजे खूम्‍ने ङीन सेम् बोल्यो चीत्‍देबे मेर खूइय। 
1JN.3.20	ङीनजे सेम्दे ङीनने पापचेब मी यदेबे दोष पीन्क्य-यलो ङीनजे सेम्‍यली परमेश्‍वर सोरो केन् ख्यङ् मेस्‍ये ङूदे साप्‍ताने स्‍ये ख्यङ् यदेबे ङीनने था ख्यङ्।
1JN.3.21	छेब ख्योन्‌यू, ङीनजे सेम्‍दे ङीनने पापचेब मी यदेबे दोष अम्‍पीन्‍लो परमेश्‍वरजे खूम्‍ने ङीन सेम् केन् चीत्‍देबे मेर्‌बब बोङ् प्रेक्‍क्‍य, 
1JN.3.22	मेस्‍ये ङीनदे च स्‍य, हम्‍ब ङूदे पीन्‍क्‍य चेनेयलो ङीनदे ङूजे आज्ञायू मन्‍दीय, मेस्‍ये ङूने सेम् पर्‌तेब कामयू चीक्‍क्‍य। 
1JN.3.23	ङीनदे ङूजे च येशू ख्रीष्‍टजे मीन्‍ने विश्‍वास चे पर्‌तीय, मेस्‍ये ख्रीष्‍टदे ङीनने आज्ञा पीन अनुसार‌ त्‍यादे त्‍याने प्रेम चे पर्‌तीय यब अम्‍ब परमेश्‍वरजे आज्ञा ख्यङ्। 
1JN.3.24	परमेश्‍वरजे आज्ञायू मन्‍देब क्‍वाने परमेश्‍वरप्रे क्‍यूक्‍क्‍य, मेस्‍ये परमेश्‍वर थमयूप्रे क्‍यूक्‍क्‍य। परमेश्‍वर ङीनप्रे क्‍यूक्‍क्‍य यदेबे परमेश्‍वरदे पीनब पवित्र आत्मादे ङीनने स्‍योत्‍देबे था प्रेक्‍क्‍य।
1JN.4.1	छेब ख्योन्‌यू, कम्‍ब क्‍यूक्‍को हम्‍ब आत्माने विश्‍वास अन्‍चील्‍लाची, तर आत्मायू परमेश्‍वरदे पीनब टोङ् यी सूजो टोङ् यदेबे हम्‍बजे जाँच ची। चेनेयलो कूम लूच्‍च अगमवक्तायू अम्‍ब संसारने योङ्‍र ख्यङ्। 
1JN.4.2	परमेश्‍वरजे आत्माने नमयूदे येर्‌बे चीन्‍तीय: येशू ख्रीष्‍ट ङ्वजे रूप्‍ने रेक ख्यङ् यदेबे स्वीकार चेब आत्मायू क्‍वाने परमेश्‍वरजे ख्यङ्। 
1JN.4.3	येशूने स्वीकार अन्चेब आत्मायू क्‍वाने परमेश्‍वरजे दी, तर हम्‍ब ख्रीष्‍टजे विरोध चेब आत्मा ख्यङ्, अम्‍बजे बारेने “हम्‍ब ख्रीष्‍टजे विरोध चेब आत्मा रीय” यब पो नमयूदे तैक ख्यङ्। जेम्‍से अम्‍ब संसारने हम्‍ब आत्मा रेक जेन ख्यङ्।
1JN.4.4	ङैजे पीचयू, नमयूब परमेश्‍वरजे ख्यङ्, मेस्‍ये नमयूदे थमयू फ्‍याने ट्‌याक ख्यङ्। चेनेयलो सू नमयूप्रे ख्यङ्, ङू संसारने ख्‍यबयली पात्‍ता केन् ख्यङ्। 
1JN.4.5	हम्‍बयू संसारजे ख्यङ् येरेक्‍यूत्‍देबे थमयूदे संसारजे पोत्‍या चीक्‍क्‍य, मेस्‍ये संसारजे मीयूदे थमयूजे पो ङ्‍यीन्क्य। 
1JN.4.6	ङीनब परमेश्‍वरजे मी ख्यङ्। सूदे परमेश्‍वरने चीन्‍तीय ङूदे ङीजे पो ङ्‍यीन्क्य, मेस्‍ये सू परमेश्‍वरजे दी, हम्‍बदे ङीजे पो ङ्‍यीन्स्ये त्‍वो। येर्‌बेने ङीनदे सत्यजे आत्मा प्रे लूच्‍चजे आत्माने चीन्‍तीय।
1JN.4.7	ङैजे छेब ख्योन्‌यू, ङीन त्‍यादे त्‍याने प्रेम चीदे, चेनेयलो परमेश्‍वरदे प्रेम चीक्‍क्‍य। सूदे प्रेम चीक्‍क्‍य हम्‍ब परमेश्‍वरजे छगूम्-पूर्‍गूम् क्‍यूक्‍क्‍य, मेस्ये ङूदे परमेश्‍वरने चीन्‍तीय। 
1JN.4.8	प्रेम अन्‍चेब मीदे परमेश्‍वरने स्‍येस्‍ये त्‍वो, चेनेयलो परमेश्‍वर प्रेम ख्यङ्। 
1JN.4.9	परमेश्‍वरजे प्रेम ङीन अन्‍द्रने येर्‌बे तङ्‍रदे, ङूजे चने क्यूत्देबे ङीनदे कलङ्बेये अन्जेनब जीया प्रेस्स्य यदेबे ङूदे रङ्सेजे तीत्‍यात्‍या च अम्‍ब संसारने कूल्‍पीदे। 
1JN.4.10	ङीनदे परमेश्‍वरने प्रेम अन्‍ची तर परमेश्‍वरदे ङीनने प्रेम चीत्‍दे, मेस्‍ये ङीनजे पाप मेर्‌देजे लागि बलि क्‍यूरने रङ्सेजे च कूल्‍पीदे, प्रेम यब अम्‍ब ख्यङ्। 
1JN.4.11	ङैजे छेब ख्योन्‌यू, कादेये परमेश्‍वरदे ङीनने येर्‌बे प्रेम चे ख्यङ् यलो, ङीनदे त्‍यादे त्‍याने प्रेम चे पर्‌तीय। 
1JN.4.12	परमेश्‍वरने सूदेये कलङ्बेये अन्‍तङ्। कादेये ङीनदे त्‍यादे त्‍याने प्रेम चीत्‍दे यलो परमेश्‍वर ङीनप्रे क्‍यूक्‍क्‍य, मेस्‍ये ङूजे प्रेम ङीन फ्‍याने पूरा क्‍यूक्‍क्‍य।
1JN.4.13	ङूदे रङ्सेजे आत्मा ङीनने पीन्‍क ख्यङ्, येरेक्‍यूत्‍देबे ङीन ङूप्रे क्‍यूक्‍क्‍य मेस्‍ये ङू ङीनप्रे क्‍यूक्‍क्‍य यदेबे ङीनदे था प्रेक्‍क्‍य। 
1JN.4.14	प परमेश्‍वरदे अम्‍ब संसारजे मुक्ति पीनब क्‍यूरने रङ्सेजे च कूल्‍बे ख्यङ् यदेबे ङीदे तङ ख्यङ्, मेस्‍ये अम्‍बजे गवाही पीन्‍क्‍य। 
1JN.4.15	सू-सूदे परमेश्‍वरजे च येशू ख्यङ् यदेबे स्वीकार चीक्क्य, हम्‍बप्रे परमेश्‍वर टूङ्क्य मेस्‍ये हम्बब परमेश्‍वरप्रे टूङ्क्य। 
1JN.4.16	परमेश्‍वरदे ङीनने चेब प्रेम ङीनदे येर्‌बे था प्रेक्‍क्‍य मेस्‍ये विश्‍वास चीक्‍क्‍य।
1JN.4.16	परमेश्‍वर प्रेम ख्यङ्, प्रेमने टूनब मी परमेश्‍वरप्रे टूङ्क्य, मेस्ये परमेश्‍वर हम्‍बप्रे टूङ्क्य। 
1JN.4.17	येर्‌बेने ङीन पूरा रूप्‍दे परमेश्‍वर मेस्ये मीयूने प्रेम चेब क्‍यूत्‍देबे परमेश्‍वरजे न्यायजे दिनने ङीन फ-अम्‍पर्‌ती। चेनेयलो ख्रीष्‍ट कर ख्‍य ङीनये अम्‍ब संसारने होरप्रने ख्यङ्। 
1JN.4.18	प्रेमने फ यब पो अन्‍क्‍यूर्‌, तर सिद्ध प्रेमदे फब पोयू मल्‍पीय। चेनेयलो फजे सम्बन्ध दण्डप्रे क्‍यूक्‍क्‍य यदेबे यीय, होर्‌दे सू फ हम्‍बप्रे सिद्ध प्रेम क्यूस्स्ये त्‍वो।
1JN.4.19	परमेश्‍वरदे ङीनने खूम् प्रेम चीत्‍दे होरेक्‍यूत्‍देबे ङीनदेये ङूने प्रेम चीक्‍क्‍य। 
1JN.4.20	सूदे परमेश्‍वरने प्रेम चीक्‍क्‍य यीय, तर रङ्से अत-अची च्‍योन्‍ने ह्‍यल चीक्‍क्‍य यलो हम्‍ब लूच्‍च क्‍यूक्‍क्‍य, चेनेयलो रङ्सेदे तङब रङ्सेजे अत-अची च्‍योन्‍ने प्रेम अन्‍चेबदे अन्‍तङब परमेश्‍वरने प्रेम चे अङ्‍खू। 
1JN.4.21	परमेश्‍वरदे पीन्‍देबे ङीनदे अम्‍ब आज्ञा प्रे ख्यङ्, सूदे परमेश्‍वरने प्रेम चीक्‍क्‍य हम्‍बदे रङ्सेजे अत-अची च्‍योन्‍नेये प्रेम चे पर्‌तीय।
1JN.5.1	येशूने परमेश्‍वरदे सेलब ख्रीष्‍ट ख्यङ् यदेबे विश्‍वास चेबयू क्‍वाने परमेश्‍वरजे च-चीमी ख्यङ्। सूदे पने प्रेम चीक्‍क्‍य ङूदे पजे चनेये प्रेम चीक्‍क्‍य। 
1JN.5.2	परमेश्‍वरने प्रेम चीत्‍देबे ङूजे आज्ञायू मन्‍दीलो अम्ब पोदेने ङीनदे परमेश्‍वरजे छगूम्-पूर‌्‍गूम्‍ने प्रेम चेब था प्रेक्‍क्‍य। 
1JN.5.3	परमेश्‍वरजे आज्ञायू ङीनदे मन्‍दीलो ङूने प्रेम चेब क्‍यूक्‍क्‍य। ङूजे आज्ञायू सोरो गरो त्वो। 
1JN.5.4	चेनेयलो परमेश्‍वरजे च-चीमीयू क्‍वादेने संसार फ्‍याने ट्‌याय, मेस्‍ये ङीनजे विश्‍वासदे संसारने ट्‌याय। 
1JN.5.5	संसार फ्‍याने सूदे ट्‌या खूइय? सूदे येशू ख्रीष्‍ट परमेश्‍वरजे च ख्यङ् यदेबे विश्‍वास चीक्‍क्‍य हम्‍बदेने संसार ट्‌या खूइय।
1JN.5.6	येशू ख्रीष्‍ट क्‍यू प्रे कादे ‍रदे, या येशू ख्रीष्‍ट क्‍यूदे बप्‍तिस्मा क्‍यूत्‍देबेत्‍या र दी, तर क्‍यूप्रे काने क्‍यूत्‍देबे ‍र ख्यङ्। अम्‍ब सत्य ख्यङ् यदेबे गवाही पीनब पवित्र आत्मा ख्यङ्, चेनेयलो पवित्र आत्मा सत्य ख्यङ् 
1JN.5.7	थर्‌ सोम् गवाहीयू ख्यङ्: 
1JN.5.8	पवित्र आत्मा, क्‍यू प्रे का ख्यङ्, होर्‌दे अम्‍ब सोम्देने त्‍याप्र गवाही पीन्‍क्‍य। 
1JN.5.9	कादेये मीदे पीनब गवाही ङीन मन्‍दीय यलो परमेश्‍वरदे पीनब गवाही झन् थेप् बोल्यो क्‍यूक्‍क्‍य। चेनेयलो परमेश्‍वरदे रङ्से चजे बारेने पीनब रङ्सेजे गवाही अम्‍ब ख्यङ्। 
1JN.5.10	सूदे परमेश्‍वरजे चने विश्‍वास चीक्‍क्‍य, हम्‍बजे सेम्‍ने अम्‍ब पोजे गवाही क्‍यूक्‍क्‍य। परमेश्‍वरने विश्‍वास अन्‍चेबदे परमेश्‍वरदे पीनब गवाही लूच्‍च ख्यङ् यीय, चेनेयलो परमेश्‍वरदे रङ्से चजे बारेने पीनब गवाहीने हम्‍बदे विश्‍वास अन्‍ची। 
1JN.5.11	परमेश्‍वरदे ङीनने कलङ्बेये अन्सीबब जीया पीन्‍दे, मेस्‍ये अम्‍ब जीयाजे मूल ङूजे चने ख्यङ् यब पोजे प्रमाण अम्बने ख्यङ्। 
1JN.5.12	सूप्रे परमेश्‍वरजे च क्‍यूक्‍क्‍य हम्‍बप्रे जीया क्‍यूक्‍क्‍य, सूप्रे परमेश्‍वरजे च क्यूस्स्ये त्‍वो, हम्‍बप्रे जीया अन्क्यूर्।
1JN.5.13	चेनेयलो नमयूदे कलङ्बेये अन्सीबब जीया प्रेक्‍क ख्यङ् यब पो था क्‍यूस्‍स्‍य यदेबे अम्‍ब चिट्ठी परमेश्‍वरजे चजे मीन्‍ने विश्‍वास चेब नमयूने लिख्दीन ख्यङ्। 
1JN.5.14	परमेश्‍वरजे इच्छा अनुसार‌ चनेस्‍यली ङूदे ङीनजे पो ङ्‍यीन्क्य यदेबे ङीनदे परमेश्‍वरने पूरा रूप्‍दे भर् चीक्‍क्‍य। 
1JN.5.15	ङीनदे प्रार्थना चीत्‍देबे चनेस्‍यलीने परमेश्‍वरदे ङ्‍यीन्क्य यदेबे ङीनने था ख्यङ् यलो, ङीनदे परमेश्‍वरने चस्‍य ख्‍य हम्‍ब ङीनदे प्रेक्‍क ख्यङ् यदेबेये ङीनने था ख्यङ्।
1JN.5.16	कादेये रङ्से अत-अची च्‍योन्‍दे कालजे ङूर्‌ने अन्‍सबब पाप चीन्‍नब कोइदे तङ्दे यलो, ङूदे हम्‍ब अत-अची च्‍योन्‍जे लागि परमेश्‍वरने प्रार्थना चीम्‍मे पर्‌तीय, मेस्‍ये सूदे चीन्‍नब पाप कालजे ङूर्‌ने अन्‍सबब खल्‍जे ख्यङ्, हम्‍बने परमेश्‍वरदे जीया पीन्‍क्‍य। तर येर पापये क्‍यूक्‍क्‍य, हम्‍बदे कालजे ङूर्‌ने सबीय, हम्‍बजे लागि कोइदे परमेश्‍वरने प्रार्थना चीम्‍मे पर्‌तीय यदेबे ङ अन्-य 
1JN.5.17	अन्‍ज्‍य चेब साप्‍ताने पाप ख्यङ्, तर येर पापये ख्यङ् हम्‍बदे कालजे ङूर्‌ने अन्‍सब।
1JN.5.18	परमेश्‍वरजे छगूम्-पूर्‍गूम् सूदेये पाप चीन्‍नूस्‍ये त्‍वो, तर परमेश्‍वरजे च-येशू ख्रीष्‍टदे हम्‍बने जूक्‍तीदेबे येक्‍क्‍य, मेस्‍ये दुष्‍ट शैतानदे हम्‍बने चैये हनी चे-अङ्‍खू। 
1JN.5.19	ङीन परमेश्‍वरजे ख्यङ्, मेस्‍ये अम्‍ब पूरा संसार हम्‍ब दुष्‍ट शैतानजे लाने पर्‌तीक ख्यङ् यदेबे ङीनने था ख्यङ्। 
1JN.5.20	परमेश्‍वरजे च रेक ख्यङ् यदेबे ङीनने था ख्यङ्, मेस्ये सत्य परमेश्‍वरने स्‍ये खूस्‍य यदेबे ङूदे ङीनने ज्ञान पीन ख्यङ्। ङी ङूजे च येशू ख्रीष्‍टप्रे क्यूत्देबे सत्य परमेश्‍वरप्रे ख्यङ्। ङू सत्य परमेश्‍वर मेस्‍ये कलङ्बेये अन्सीबब जीया ख्यङ्।
1JN.5.21	चीद पीचयू, नमयू मूर्तिट्‍यादे आलाक्के जूक्‍तीदेबे टूङ्।
2JN.1.1	ङ एल्‍डरदे, परमेश्‍वरदे सेलेब मदीचीमी मेस्‍ये ङूजे च-चीमीयूने, नमयूने तम्दम्‍ने माया चीक्‍क्‍य, तर ङैदेत्‍याये दी, सत्‍यने स्‍येब क्‍वादेने प्रेम चीक्‍क्‍य। 
2JN.1.2	चेनेयलो सत्‍य ङीनप्रे ख्यङ् मेस्‍ये हम्‍ब येतार्‌ने ङीनप्रे क्‍यूक्‍क्‍य। हम्‍बजे लागि नमयूने प्रेम चीक्‍क्‍य।
2JN.1.3	प परमेश्‍वर, मेस्‍ये ङूजे च येशू ख्रीष्‍टदे पीनब अनुग्रह, कृपा मेस्‍ये शान्‍ति ङीनप्रे सत्य मेस्‍ये प्रेमने क्‍यूक्य।
2JN.1.4	प परमेश्‍वरदे ङीनने पीनब आज्ञा अनुसार नैजे च-चीमीयू नङ्ने कोइ सत्यने प्रेनब तूदेबे ङैजे सेम् सोरो आनन्द ख्यङ्। 
2JN.1.5	परमेश्‍वरदे छेब मदीचीमी, ङैदे नने आज्ञा सर् लिख्दे दी, तर कम्ब आज्ञा सुरुमेस्‍येने ङीनप्रे ख्‍य हम्बने लिख्दीन ख्यङ्– ङीन त्‍यादे त्‍याने प्रेम चेपर्‌तीय यदेबे ङ नने बिन्‍ती चीक्‍क्‍य। 
2JN.1.6	प्रेम चेबब परमेश्‍वरजे आज्ञा अनुसार जीया चब ख्यङ्। नदे तब सुरुमेस्‍येजे आज्ञा अम्‍बने ख्यङ्, नमयू क्‍वाने प्रेम चीत्‍देबे टूङ पर्‌दीय।
2JN.1.7	चेनेयलो धोका पीनबयू कूम मीयू अम्‍ब संसारने रेक ख्यङ्, थमयूदे येशू ख्रीष्‍ट मीप्र क्‍यूत्‍देबे ङ्वने रख्यङ् यब पोने विश्‍वास अन्‍ची। येर मीयू छल् चेब मेस्‍ये ख्रीष्‍टजे विरोध चेब ख्यङ्। 
2JN.1.8	होस्स्यार क्‍यूत्‍देबे टूङ्, चैजे लागि नमयू काम फर्‌न ख्यङ्, हम्‍ब काम अन्क्‍यापीलाची तर पूरा इनाम प्रेख्‍वब क्‍यूरो।
2JN.1.9	ख्रीष्‍टदे लोम्‍मेब शिक्षाने अम्‍मन्‍दीलाबे सूजो शिक्षा मन्‍देब मीयूप्रे परमेश्‍वर क्यूस्स्ये त्‍वो, तर ख्रीष्‍टदे लोम्‍मेब शिक्षा मन्‍दीनब मीप्रे प परमेश्‍वर मेस्‍ये ङूजे च थम फीनीने क्‍यूक्‍क्‍य। 
2JN.1.10	कादेये नमयू ट्‌याने रदेबे ख्रीष्‍टदे लोम्‍मेब शिक्षायू अन्‍लोम्‍मीलाबे सूजो शिक्षायू लोम्‍मीदेयलो हम्‍बने कीम्ने गेसेन् चीत्‍देबे स्वागत अन्‍चील्लाची। हम्‍बने नमस्‍कारये अन्‍चील्‍लाची। 
2JN.1.11	चेनेयलो हम्‍बने नमस्‍कार चेब मी हम्‍बदे चेब अन्‍ज्‍य कामयूने सामेल् क्‍यूरब क्‍यूक्‍क्‍य।
2JN.1.12	ङैदे नमयूने लिख्‍देपर्‌देब कूम पोयू ख्‍य, तर हम्‍ब कापी प्रे मसीदे लिख्देस्ये अम्‍मन्। तर ङीनयूजे आनन्द पूरा क्‍यूस्‍स्‍य यदेबे ङ नमयू ट्‌यानेने रीय मेस्‍ये तूदेबे बात् सेस्स्ये यदेबे अस्रो चीन्‍न ख्यङ्।
2JN.1.13	परमेश्‍वरदे सेलेब नैजे मो‍जे च-चीमीयूदे नने नमस्‍कार येबे ख्यङ्।
3JN.1.2	सोरो छेब ख्‍योन्, नैजे साप्‍ताकूरूने सोरो ज्‍य क्‍यूस्‍स्‍य यदेबे प्रार्थना चीक्‍क्‍य, मेस्‍ये नैजे आत्मा ज्‍य ख्‍यप्रने ङ्वनेये न-छ अन्क्यूस्स्य। 
3JN.1.3	परमेश्‍वरदे केर्‌बे जीया चब सेम् पर्‌दे होरप्र जीया नदे चेन ख्यङ् यब पोजे गवाही विश्‍वास चेब अत-च्योन्‌यू रदेबे यब तदेबे ङैजे सेम् सोरो आनन्द क्यूर ख्यङ्। तम्दम्‍ने न परमेश्‍वरजे सत्य लम्‍ने प्र ख्यङ्। 
3JN.1.4	ङैजे च-चीमीयू परमेश्‍वरजे सत्य लम्‍ने प्रेन ख्यङ् यब पो त-प्रेप्‍प अम्ब यली सूजो थेप् आनन्द क्यूरब पो ङैजे लागि सूजो चला क्‍यूर ख्व स्व?
3JN.1.5	छेब ख्‍योन्, नदे ईमानदार क्‍यूत्‍देबे चै काम चीत्‍दे, क्‍वाने विश्‍वास चेब च्योन्‌यूजे लागि सेवा चीत्‍दे, खास रुप्दे स्‍येने अन्‍स्‍येब मीयूजे लागि चीत्‍दे। 
3JN.1.6	थमयूदे मण्डलीजे मीयू खूम्‍ने नैजे प्रेम‍जे बारेने गवाही पीन ख्यङ्। परमेश्‍वरने सेम् पर्‌तेब तर्‌तीप्‍दे थमयू लम् लादीदे प्रजे लागि ज्‍य सूबीस्‍त मील्‍लीमीदे यलो नदे सोरो ज्‍य काम फर्‌क्‍य। 
3JN.1.7	चेनेयलो परमेश्‍वरने विश्‍वास अन्‍चेब मीयूजे चैत्‍याये अन्‍टेल्‍लाबे थमयू येशू ख्रीष्‍टजे लागि प्रने योङ्ये ख्यङ्। 
3JN.1.8	येरेक्‍यूत्‍देबे सत्यजे लागि ङीनप्रे तोङ्देबे काम फरब क्‍यूर खूस्‍य यदेबे, येर मीयूने दोङ्मे पर्‌तीय। 
3JN.1.9	ङैदे मण्डलीने पो त्‍या ङ्ही लिख्दीये ख्‍य, तर नमयू नङ्ने केन् क्यूत्दीङ्‍रब डियोत्रिफसदे ङैजे हक स्वीकार चीस्स्ये त्‍वो। 
3JN.1.10	येरेक्‍यूत्‍देबे कन्‍छ्वाब ङ रीय, हम्‍बदे फर्‌नब कामयूजे पो योन्‍क्‍य। ङीनयूजे विरुद्धने कर अन्‍ज्‍य पोयू ङूदे ये-ये प्रख्यङ्। होरे चीत्‍देये सेम् अन्‍सेत्‍देबे ङूदे अत च्योन्‌यूने स्वागत चे अन्ङ्यीन्, मेस्‍ये थमयूदे स्वागत चीतीङ् रब मीयूनेये स्वागत चीस्स्ये अम्‍पीन ख्यङ्, मेस्‍ये थमयूने मण्डलीदे फीने योम्‍बे ख्यङ्।
3JN.1.11	छेब च्‍योन्, अन्ज्य पोजे के अन्‍थालाची, तर सोरो ज्य पोजे के था। सूदे ज्‍य चीक्‍क्‍य, हम्‍ब परमेश्‍वरजे ख्यङ्, सूदे अन्‍ज्‍य काम फर्‌क्‍य हम्‍बदे परमेश्‍वरने अन्‍तङ् ख्यङ्। 
3JN.1.12	डेमेत्रियसजे बारेने मीयू क्वादेने ज्य य ख्यङ्, सत्‍यदेये होरप्रने गवाही पीन ख्यङ्। ङीदेये गवाही पीन्‍क्‍य, ङीयूजे गवाही तम्दम् ख्यङ् यदेबे नमयूदे स्‍ये ख्यङ्।
3JN.1.13	ङैदे कूम पोयू लिख्‍देपर्‌दे ख्‍य, तर मसी मेस्‍ये कलमदे नने हम्‍ब पोयू लिख्देस्ये अम्‍मन्। 
3JN.1.14	नेप्रे छ्‌योटोने त्‍वब आशा चीन्‍न ख्यङ्, मेस्‍ये ङीन तूदेबे बात् सेस्स्‍ये।
3JN.1.15	नने शान्‍ति क्‍यूस्‍स्‍य। अने ख्‍यब ख्योन्‌यू क्‍वादेने नने नमस्‍कार य ख्यङ्। होने ख्‍यब ख्योन्‌यूने मीन् क्यूदेबे नमस्‍कार येमी।
JUD.1.2	परमेश्‍वरदे नमयूने सोरो कूम कृपा, शान्‍ति मेस्‍ये प्रेम चीन्‍नूस्‍य।
JUD.1.3	ङैजे छेब ख्योन्‌यू, ङीन क्‍वादेने प्रेब मुक्तिजे बारेने ङ सोरो लिख्दीतीङ् रथेको, होरेक्‍यूत्‍देबे रङ्सेजे पवित्र मीयूने परमेश्‍वरदे येतार्‌ने पूग्‍दीलाबे त्‍याफेने पीनब विश्‍वासजे लागि नमयूने बोङ् पीनने पर्‌दीय यप्र थेको। 
JUD.1.4	चेनेयलो कूम खूम्‍मेस्‍येने दण्ड प्रेजे लागि पक्‍क चीतेब कोइ कोइ मीयू थाने अम्प्रेल्‍लाबे नमयूजे नङ्ने क्‍योये जेन ख्यङ्। अम्‍ब मीयू परमेश्‍वर अम्‍मन्‍देब मीयू ख्यङ्, मेस्‍ये थमयूदे ङीनजे परमेश्‍वरजे अनुग्रहने मोज-मज्जाने उर्‌दे ख्यङ्, मेस्‍ये ङीनजे तीत्‍यात्‍या नोबो मेस्‍ये प्रभू येशू ख्रीष्‍टने अम्‍मन्‍दी।
JUD.1.6	रङ्सेने कन्‍छ्वा हक पीने ख्‍य हम्‍बयली फीने टूङ्देबे रङ्से टूङब ने पोङ्देबे प्रब स्वर्गदूतयूनेये ङूदे न्यायजे दिनने दण्ड पीनने कलङ्बेये प्‍लीम्ब अम्‍प्रेल्‍लाबे ख्‍यादेबे मून्‍दूङ्ने स्योप्के ख्यङ्। 
JUD.1.7	होर्‌प्रने सदोम मेस्ये गमोरा सहरयू मेस्‍ये हम्‍बजे ती-छो ख्‍यब सहरयूजे मीयू वेश्य काम चीत्‍देबे नोङ्बीन ख्यङ्, थमयू कलङ्बेये अन्‍सीबलाबे प्‍ल्‍याङ्नब मीजे दण्ड भोक्‍तीदेबे नमूना क्यूर ख्यङ्।
JUD.1.8	होरप्रने मोङ् मङ्ब अम्ब मीयूदे रङ्से ङ्वने अशुद्ध चीक्‍क्‍य, प्रभुजे हक अम्मन्दी मेस्‍ये तो-स्वर्गने टूङबयूजे न पूक्‍क्‍य। 
JUD.1.9	तर पात्‍ता केन् स्वर्गदूत मिखाएलदेये मोशाजे मूर्दाजे बारेने शैतानप्रे स्वाल्-जवाफ चीप्‍प ङूजे न पूत्‍देबे दोष पीनने आँट अन्‍चील्‍लाबे “प्रभूदे नने फ्राचीस्‍य” य ख्‍य। 
JUD.1.10	तर अम्‍ब मीयू रङ्सेदे क्‍वने अन्ख्‍वब पोयूने विरोध चीत्‍देबे ठट्टा चीक्‍क्‍य, होर्‌दे बुद्धि त्‍वब रोलायूजेप्र रङ्सेदेने रब ज्ञानदे स्ये ख्वब पोयूदेने थमयूने नाश चीक्‍क्‍य।
JUD.1.12	नमयूजे प्रेमजे भात्यारने येर मीयू मैलो दागप्र ख्यङ्, थमयू रङ्सेजे ख्यालत्या चीत्देबे रङ्से रङ्से लो फ्‍याब कामत्‍या चीक्‍क्‍य। थमयू उन्‍दूदे उर्‌तीकेब च्वो फन अन्ख्वब यङ्सेसे मूक्‍पप्र ख्यङ्। होर्‌दे सर्‌कमस्‍ने सी अन्‍ल्‍वब, ङ्हीफे सीइदेबे छदे-तोने ह्‍वायेब तोङ्बोप्र क्‍यूक्‍क्‍य। 
JUD.1.13	थमयू सोरो फत्‍या समुद्रजे छालयूप्र ख्यङ्, हम्‍बदे रङ्सेजे त्‍वा पर्‌देब अन्‍ज्‍य पोयू समुद्र क्‍यूजे पोज्‍याप्र योन्‍क्‍य। थमयू ट्वानब कर्‌चेन्‌यूप्र ख्यङ्, हम्‍बजे लागि पातालजे येतार्‌ने टूनब सोरो कूम मून्‍दूङ् ने साच्‍दीये ख्यङ्।
JUD.1.15	ङूदे येरे मीयू क्वानेने न्याय चीक्‍क्‍य, मेस्‍ये थमयूदे चेब अन्‍ज्‍य कामयूजे लागि मेस्‍ये परमेश्‍वरने अम्‍पूस्‍तेब पापी मीयूदे ङूजे विरुद्धने सोरो क्‍वा क्‍यमब पोयूजे लागि दण्ड पीन्क्‍य।” 
JUD.1.16	गन्गन् चेबयू, सून्‍ताकी त्‍वबयू, रङ्से सूर् चीत्‍देबे अन्‍ज्‍य लम्‍दे प्रबयू, केन् त्‍वेब पो क्‍यमयू मेस्‍ये रङ्से मतलब पूराचेजे लागि मीयूने च्‍यूप्‍ल्‍या चेब अम्‍ब मीयू ख्यङ्।
JUD.1.17	तर ङैजे छेब ख्योन्‌यू, नमयूब ङीनजे प्रभू येशू ख्रीष्‍टजे मूल स्यूस्स्यायूदे खूम्‍ने येयेब पोयू ह्‍वे ची। 
JUD.1.18	थमयूदे य ख्यङ्, “आखिरीजे दिनने ठट्टा चेब मीयू क्‍यूक्‍क्‍य। थमयू रङ्सेदे च चीत्‍तीङ् रीको हम्‍बने चीक्‍क्‍य।” 
JUD.1.19	नमयूने अन्‍थून चीम्‍मेब मीयू अम्‍बयूने ख्यङ्। थमयू संसारजे मीयू ख्यङ्, मेस्‍ये पवित्र आत्मा थमयूप्रे अन्‍क्‍यूर।
JUD.1.20	तर ङैजे छेब ख्योन्‌यू, नमयूब नमयूदे चेब पवित्र विश्‍वासने थेप्थेप् बूल्‍ल्‍यो क्‍यूप्प। पवित्र आत्‍माजे शक्तिने प्रार्थना ची। 
JUD.1.21	परमेश्‍वरदे येतार्‌ने प्रेम चीन्‍न ख्यङ् मन् मेस्‍ये कलङ्बेये अन्सीबब जीया प्रेजे लागि ङीनजे प्रभु येशूजे कृपाजे आशा चीत्देबे रेन्‍नू। 
JUD.1.22	दोधार क्‍यून्‍नब मीयूने दया चीम्‍मी। 
JUD.1.23	मी प्‍ल्‍याङ्नब नरकदे थेन्‍देबे सूजो मीयूने बच्‍दीमी। सूजोयूनेब होस्स्यार क्यूत्देबे दया ची, तर पापजे दाग लादीकब थमयूजे कोलानेये घिन ची।
JUD.1.24	नमयू पापने फस्तीस्‍ये अम्‍पीन्‍लाबे बच्‍दीमे ख्वबने, मेस्‍ये नमयूने आनन्द पीन्‍देबे ङूजे महिमाजे खूम्‍ने चैये पाप त्‍वब शुद्ध चीम्‍मे ख्वबने, 
JUD.1.25	येशू ख्रीष्‍टने क्‍यूत्‍देबे ङीनने मूक्ति पीन ख्वब तीत्‍यात्‍या परमेश्‍वरने महिमा, मान्, शक्ति, हक जूग्-जूग्जे सुरुदेमेस्‍ये दीनी होर्‌‍दे नङ्‍गसेमे येतार्‌ने ङूनेने क्‍यून्‍नूस्‍य। आमेन।
REV.1.1	अम्ब प्रकाशजे वचन येशू ख्रीष्‍टजे ख्यङ्। जेम्से छ्‍योट्‍टोने क्यूट्‍टमेब पो परमेश्‍वरदे रङ्सेजे सेवा चेबयूने तम्‍मेजे लागि येशूने पीन्‍दे। अम्‍ब पोयू येशूदे रङ्सेजे दूत कूल्‍पीदेबे रङ्सेजे त्वो यूहन्‍नाने तम्‍मीदे। 
REV.1.2	परमेश्‍वरजे वचन मेस्‍ये येशू ख्रीष्‍टदे चेब कामयूजे बारेने तङब साप्‍ता पोयूजे गवाही यूहन्‍नादे पीन ख्यङ्। 
REV.1.3	अगमवाणीजे अम्‍ब वचनयू लिख्दीयेब किताब सूदे के केन् योन्‍देबे छ्‌योक्‍क्‍य, सूदे ङ्यीन्‍क्‍य, मेस्‍ये हैयाने लिख्दीयेब पो सूदे मन्‍दीय थमयूदे असी प्रेक्‍क्‍य, चेनेयलो बील ट्‌याने फ्‍योर ख्यङ्।
REV.1.5	मेस्ये विश्‍वास चे ख्‍वब साक्षी येशू ख्रीष्‍ट, सीयेबयू नङ्ने पात्‍ता खूम् सोम्‍बो क्‍यूरब, मेस्‍ये पृथ्‍वीजे मूरुम्यू फ्‍याने हुकुम चेबट्‍यादे नमयूने अनुग्रह मेस्ये शान्ति। ङूदे ङीनने प्रेम चे ख्यङ् मेस्‍ये ङीन्‍जे पापने रङ्से कादे छूर्‌तीमे ख्यङ्, 
REV.1.6	मेस्ये ङीनने राज्‍यत्‍या पीन ख्यङ्, ङीनने ङूजे परमेश्‍वर मेस्ये पजे सेवा चेब पूस्‍र्‌यायू चीम्‍मे ख्यङ्, ङूने महिमा मेस्‍ये शक्ति येतार्‌ने क्‍यून्‍नूस्‍य। आमेन।
REV.1.9	ङ यूहन्‍ना, नमयूजे अत, नमयूदे प्रने येशूने विश्‍वास चीत्‍देबे सकस् भोक्‍तीब धेरेन् टूङ्दे मेस्‍ये परमेश्‍वरजे राज्‍यने सामेल् क्‍यूर ख्यङ्। परमेश्‍वरजे वचन मेस्‍ये येशू ख्रीष्‍टजे गवाही मीयूने स्‍य्‍वेब क्‍यूत्‍देबे ङैने पत्‍मोस यब टापूने हीते ख्‍य। 
REV.1.10	प्रभुजे दिनने पवित्र आत्‍मा ङै फ्‍याने र ख्‍य, मेस्‍ये, ङैजे ङ्यलम्दे धूङ्‍कूर्‌जेप्र केन् केत्‍यादे येरे येनब ङैदे तदे, 
REV.1.11	“नदे च तङ्न ख्यङ्, हम्‍ब किताब त्याने लिख्दी, होर्‌दे अम्‍ब एफिसस, स्मुर्ना, पर्गामम, थिआटीरा, सार्डिस, फिलाडेल्फिया मेस्ये लाउडिकिया मण्डलीयू ङ्यीनेने चङ्पी।”
REV.1.12	ङैप्रे क्‍यम्‍नबने लेदे यदेबे ङ ङ्‍येलम् ल्‍वादे। ङ्येलम् ल्‍वादेबे लेप्‍प बत्ती नेनब मर्‌जे सामदान ङ्‍यी, 
REV.1.13	मेस्‍ये सामदानयूजे अन्‍द्रने मीजे च प्र तोप्सेमेने उपब कोला ह्‍वेब मेस्‍ये ङूजे गूने मर्‌जे फीत्‍ता थाप्‍ल्‍यात्‍या होतेबने ङैदे तङ्क्‍दे। 
REV.1.14	ङूजे ट मेस्‍ये ट-फू पीप्र कर्‌ मेस्‍ये कर्‌ ल्‍याङ्प्र ख्‍य, मेस्‍ये ङूजे म्‍या मी-उम्‍दप्र प्‍ल्‍याङ्न ख्‍य। 
REV.1.15	ङूजे तोप्यू प्‍ल्‍याङ्नब मीजे भोप्‍प्रोने खार्‌दीदेबे टल्‍कीदीयेब चीरीस्प्र ख्‍य, मेस्‍ये ङूजे के क्‍यू गीन्‍दी बोङ् बीलने योङब आवाजप्र ख्‍य। 
REV.1.16	ङूजे स्‍येत्-लादे कर्‌चेन्‍यू ङ्‍यी चूङ्न ख्‍य, मेस्‍ये पट्टी-ङ्हीने छ्‍यर धर ख्‍यब तरवार ङूजे ङूर्‌दे योङ्न ख्‍य। नो-गूङ्ने प्‍ल्‍यानब मीयाप्र ङूजे त्‍वाये प्‍ल्‍यान ख्‍य।
REV.1.18	मेस्‍ये सोम्‍बो क्‍यूरब ङ ख्यङ्। ङ सीये ख्‍य, तर ङ येतार्‌ने सोम्‍बो क्‍यून्‍नीय, होर्‌दे मृत्यु मेस्‍ये पातालजे
REV.1.19	येरेक्‍यूत्‍देबे नैजे म्‍यादे च तङ्क्‍य, मेस्‍ये चूजो च-ख्यङ्, होर्‌देङ्येदे च-क्यूट्‍टीय, हम्‍ब लिख्दी। 
REV.1.20	ङैजे स्‍येत लाने नदे तङब अम्‍ब कर्‌चेन् ङ्यी मेस्‍ये मर्‌दे बन्‍दीयेब अम्‍ब साम्दान ङ्यीजे नङ्सू पो येर ख्यङ्: कर्‌चेन् ङ्यीदे मण्डली ङ्यीने लेब-दूतयू जन्‍तीय मेस्‍ये साम्दान ङ्यीदेब मण्डलीयू ङ्यीने जन्‍तीय।”
REV.2.1	एफिससजे मण्डलीजे दूतने अम्‍ब पो लिख्दी:
REV.2.1	रङ्सेजे स्‍येत लाने कर्‌चेन् ङ्यी टेब मेस्‍ये मर्‌दे बन्‍दीयेब साम्दान ङ्यीजे अन्‍द्रने प्रबदे अम्‍ब पोयू य-ख्यङ्। 
REV.2.2	नैजे कामयू, नदे चेब छेम्‍प्रे मेस्‍ये न-धेरेन् क्‍यून्‍नब ङैने था ख्यङ्, मेस्‍ये नदे दुष्‍ट मीयूजे विरोध चे ख्यङ् तर थमयू रङ्सेदेब ङी मूल स्यूस्स्या ख्यङ् यीय, तर मूल स्यूस्स्या दी, होर मीयूने जाँचदीदेबे थमयू लूच्‍च ख्यङ् यदेबे नमयूदे पत्‍त प्रेक्‍क ख्यङ् यब पो ङैने था ख्यङ्। 
REV.2.3	नमयूदे ङैजे मीन्‍जे लागि सकस्यू पर्‌तीरब धेरेन् क्‍यूत्‍देबे सैदीन ख्यङ्। होरक्‍यूल्‍ली नमयूदे विश्‍वास अन्क्याबे ख्यङ् यब पोये ङैने था ख्यङ्। 
REV.2.4	तर नैजे विरुद्धने ङैप्रे अम्‍ब पो ख्यङ्, पात्‍ता खूम् चीन्‍नब प्रेम नदे क्‍याबे ख्यङ्। 
REV.2.5	येरेक्‍यूत्‍देबे कोलासेमे नमयू खेर गीले ख्यङ्, हम्‍ब ह्‍वे ची, मेस्‍ये पश्‍चात्ताप चीत्‍देबे ल्‍वाख, होर्‌दे नदे खूम चेप्रने हम्‍ब काम फेरि ची। कादेये नदे पश्‍चात्ताप अन्‍चीत्‍देयलो ङ ने-ट्‌याने रदेबे नैजे सामदान हम्‍ब नेदे योम्‍बीय। 
REV.2.6	तर नमयूप्रे अम्‍ब ज्‍य पो ख्यङ्, ङैदे चेप्रने नमयूदेये निकोलाईटसयूजे कामने घीन चे-ख्यङ्।
REV.2.7	सूदे ट्‌याय, स्वर्गने ख्‍यब जीया पीनब तङ्बोजे सी ङैदे हम्‍बयूने चस्‍ये पीन्‍क्‍य।
REV.2.8	अम्‍ब पो पात्‍ता खूम् मेस्‍ये पात्‍ता ङ्येदे ख्यबदे य ख्यङ्, ङू सीये ख्‍य, मेस्‍ये फेरि सोम्‍बो क्‍यूत्‍दे। 
REV.2.9	नदे प्रेन्‍नब सकस्यू मेस्‍ये न दुख्प्रे ख्यङ् यब पोये ङैने था ख्यङ्, तर नब फ्‍योबोने ख्यङ्। ङैदे थमयूने स्‍ये ख्यङ्, थमयूदे रङ्सेने ङी यहूदीयू न-यीय, तर थमयू तम्दम् यहूदीयू दी। थमयूदे विरोध चेब पो ङैने था ख्यङ्। थमयू शैतान पूस्‍तेब सभा-कीम्जे मीयू ख्यङ्। 
REV.2.10	नै फ्‍याने रमल्‍नब सकस्यूप्रे अम्‍फलाची। ले, नमयूजे विश्‍वास जाँच‍तेने नमयू नङ्जे कोइ मीयूने शैतानदे कैदने चङमल्‍न ख्यङ्, मेस्‍ये नमयूने च्‍यूर्‌यासेमेत्‍या सकस् क्‍यूक्‍क्‍य। न सीब पर्‌तीलीने विश्‍वास चेब क्‍यूरो, मेस्‍ये ङैदे नने जीयाजे मुकुट पीन्‍क्‍य।
REV.2.11	सूदे ट्‌याय, फेरि रब ङ्‍हीफे पोलोजे मृत्‍युदे ङूने चैत्‍याये हनी चीस्‍से त्‍वो।
REV.2.12	होर्‌दे पर्गाममजे मण्डलीजे दूतने अम्‍ब लिख्दी: पट्टी-ङ्हीने छ्‍यर धर ख्‍यब तरवार टेलबदे अम्‍ब पो य ख्यङ्, 
REV.2.13	कैयाने शैतान टूङब सिंहासन ख्यङ्, हैयानेने न टूङ ख्यङ् यदेबे ङैने था ख्यङ्। होरेक्‍यूल्‍ली नमयूदे ङैने विश्‍वास चीन्‍न ख्यङ्। ङैजे भरपर्‌तेब साक्षी एन्‍टिपास ख्‍य, शैतान टूङब नेने ङू सेक्‍कब सेमेनेये नमयू रङ्सेदे ङैफ्‍याने विश्‍वास चीन्‍नूदे। 
REV.2.14	तर नमयूजे विरोधने चत्‍या पोयू ङैप्रे ख्यङ्, चेनेयलो नमयूप्रे कोइ-कोइ येरमीयू ख्यङ्, बालामदे लोम्‍मेब पोयू थमयूदे मन्‍दे ख्यङ्। इस्राएलजे मीयूने पाप चीस्‍से पीनजे लागि मूर्तियूने चेर्‌दीयेब चसे चने मेस्‍ये वेश्य काम चेने बालामदे बालाकने लोम्‍मीदे। 
REV.2.15	येरप्रने नमयू टूङब नेने निकोलाइटसयूदे लोम्‍मेब पोयू मन्‍देब कोइ मीयूये ख्यङ्। 
REV.2.16	येरेक्‍यूत्‍देबे पश्चात्ताप ची, कादेये अन्‍चीत्‍देयलो ङ नमयू ट्‌याने छ्‌योटोने रीय, मेस्‍ये ङैजे ङूर्‌दे योङरब पार्‌च्‍यादे थमयूप्रे जीङ्क्‍य।
REV.2.17	सूदे ट्‌याय, ङ ङूने नङ्सू हीतेब मन्‍न छीत्‍या स्‍यादेबे पीन्‍क्‍य, मेस्‍ये ङ ङूने सर् मीन् लिख्दीयेब पत्‍थर कर्‌ त्‍या पीन्‍क्‍य, हम्‍ब प्रेब मीदेत्‍या स्‍येय सूजो सूदेये अन्‍स्‍ये।
REV.2.18	होर्‌दे थिआटीराजे मण्डलीजे दूतने अम्‍ब पो लिख्दी:
REV.2.18	अम्‍ब पो परमेश्‍वरजे चदे य ख्यङ्, ङूजे म्‍या मीजे उम्‍दप्र, ङूजे तोप् टेल्‍कीदीदेबे हीतेब चीरीप्र ख्यङ्। 
REV.2.19	नदे चेब काम, नैजे प्रेम, नैजे विश्‍वास, नैजे सेवा मेस्‍ये धेरेन् क्‍यूत्‍देबे सैदीनब पो ङैने था ख्यङ्। अम्‍ब कामयू नदे मालाङ् यली दीनी ङ्येदे थेप् ज्‍य चे ख्यङ्। 
REV.2.20	तर नैजे विरुद्धने ङैप्रे अम्‍ब पो ख्यङ्: ईजेबेल यब मदीदे चेब अन्‍ज्‍य काम नदे सैदीन ख्यङ्। ङू रङ्सेदे रङ्सेने अगमवाणी क्यमब मदी य ख्यङ्, अम्‍ब मदीदे ङैजे सेवा चेब मीयूने वेश्य काम चील्‍ली क्‍यूक्‍क्‍य, मूर्तियूने चेर्‌दीयेब चसे चली क्‍यूक्‍क्‍य यब पो लोम्‍मीदेबे उक्‍सीतीन ख्यङ्। 
REV.2.21	ङैदे हम्‍ब मदीने पश्चात्ताप चेब मौका पीन्‍दे, तर हम्‍ब मदीदे वेश्य काम क्‍यादेबे पश्चात्ताप चे अन्ङ्‍यीन्। 
REV.2.22	येरेक्‍यूत्‍देबे, ङ ङूने बिददे थला पर्‌तेब खर्‌ने छाबीय, मेस्‍ये हम्‍बप्रे वेश्य काम चेब मीयू रङ्सेदे चेब काम क्‍यादेबे पश्‍चात्ताप अन्‍चीत्‍दे यलो ङैदे हम्‍बयूने पात्‍ता केन् सकस् प्रेब नेने छाबीय। 
REV.2.23	ङैदे ङूजे च-चीमीयू क्‍वानेने सेक्‍क्‍य। मेस्‍ये मण्डलीयू क्‍वादेने था प्रेक्‍क्‍य, खोत्‍ताजे सेम् नङ्जे पो मेस्‍ये इच्‍छा स्‍ये ख्‍वब ङ, ङूने ख्यङ्, मेस्‍ये ङ नमयूजे काम अनुसार नमयू क्‍वानेने इनाम पीन्‍क्‍य।
REV.2.24	तर ईजेबेलदे लोम्‍मेब अन्‍ज्‍य पोयू अम्‍मन्‍देब या कोइ मीदे यप्रने शैतानदे नङ्सू पोयू अनुसार‌ जीया अन्‍चलाबे टूनब नम थिआटीराजे मीयूने ङ यीय, ङ नमयू फ्‍याने सूजो क्‍वी चैत्‍याये अन्‍कल्। 
REV.2.25	होरेक्‍यूल्‍लीने नमयूप्रे च ख्यङ्, हम्‍बने ङ अन्‍रदासेमे बोङ्बे चूङ्नू। 
REV.2.26	सूदे ट्‌याय, मेस्‍ये सूदे रङ्से जीया ख्यङ्दासेमे ङैजे कामयू चीन्‍नीय, ङैदे हम्बने जात-जातयू फ्‍याने हक चील्‍लीस्ये पीन्‍क्‍य। 
REV.2.27	मेस्‍ये जङ्जे पीर्‌गदे सजे तीयाँयू पर्‌बेप्र ङूदे थमयू फ्‍याने हक चील्‍लीय, केर्‌बे ङैनेये ङैजे पदे हक चील्‍लीस्ये पीन ख्यङ्। 
REV.2.28	ङ ङूने नप्जे कर्‌चेन्‌ पीन्‍क्‍य।
REV.2.29	सूजे त ख्‍वब न ख्यङ्, पवित्र आत्मादे मण्डलीयूने यब पो ङूदे चेलाबे ङ्‍यीन्स्य।
REV.3.1	सार्डिसजे मण्डलीजे दूतने अम्‍ब पो लिख्दी:
REV.3.1	परमेश्‍वरजे आत्‍मा ङ्यी मेस्‍ये कर्‌चेन् ङ्यी ख्‍यबदे अम्‍ब पो य ख्यङ्। नैजे काम ङैने था ख्यङ्। न सोम्‍बो क्‍यून्‍नब मीन्त्‍यामे ख्यङ्, तर न सीये ख्यङ्। 
REV.3.2	चङ्‍ख क्‍यूत्‍देबे होस् ची मेस्‍ये नैजे सीबलो ख-ख क्‍यून्‍नब बाँकी पोयूने बोल्‍यो ची, चेनेयलो ङैजे परमेश्‍वरजे खूम्‍ने नैजे काम सिद्ध क्‍यूरब ङैदे अन्‍त्व ख्यङ्। 
REV.3.3	येरेक्‍यूत्‍देबे नदे च तदे मेस्‍ये लोम्दे, हम्‍ब पोयू ह्‍वे चीत्‍देबे मन्‍दी मेस्‍ये पश्‍चात्ताप ची। कादेये चङ्‍ख क्‍यूत्‍देबे नदे होस् अन्‍चीदेयलो ङ खूमान्‍प्र रीय, मेस्‍ये ङ कन्‍छ्वाब रीय, हम्‍ब नदे था प्रेस्‍स्‍ये त्‍वो।
REV.3.4	तर सार्डिसने कोइ मीयू ख्यङ्, हम्‍ब मीयूदे रङ्से कोलाने चैये दाग क्‍यूस्‍स्ये अम्‍पीन ख्यङ्। थमयू ङैप्रे कोला कर होत्‍देबे प्रीय, चेनेयलो थमयू अम्‍ब येरे चेब लायकजे ख्यङ्। 
REV.3.5	सूदे ट्‌याय, हम्बने येरे कोला कर होम्‍मीय, मेस्‍ये कलङ्बेये अन्-सीबब जीया प्रेब मीयूजे मीन् लिख्देब किताबने ङ ङूजे मीन् ‍मेर्‌दीपीस्ये त्वो।
REV.3.6	सूजे त ख्‍वब न ख्यङ्, पवित्र आत्मादे मण्डलीयूने यब पो ङूदे चेलाबे ङ्‍यीन्स्य।
REV.3.7	यी पोयू पवित्र मेस्ये सत्य ख्‍यबदे य ख्यङ्, ङूजे लाने दाऊदजे चापी ख्यङ्। ङूदे च पूक्‍क्‍य, सूदेये था खूस्‍ये त्‍वो, मेस्‍ये ङूदे च थाय, सूदेये पूक खूस्‍ये त्‍वो। 
REV.3.8	नैजे कामयू ङैने था ख्यङ्। ले, ङैदे नैजे लागि ख्‍यो ह्‍वोङ् चीदे ख्यङ्, सूदे क्‍यूक्‍को हम्‍ब ख्‍यो था अन्‍खू। नैप्रे छीत्‍यात्‍या शक्ति ख्यङ् यबये ङैने था ख्यङ्, होरेक्‍यूल्‍ली नदे ङैजे वचन मन्‍दे ख्यङ्, मेस्‍ये नदे ङैने अन्‍स्‍ये अन्‌-य।
REV.3.10	धेरेन् क्‍यूत्‍देबे नदे ङैजे आज्ञा मन्‍दे ख्यङ्, होरेक्‍यूत्‍देबे अम्‍ब पृथ्‍वीजे मीयू क्वाने जाँच‍तेजे लागि संसारजे का-मुलुक‍ने सकस् रब बीलने ङ नने जूक्‍तीमीय। 
REV.3.11	ङ छ्‌योटो रेन ख्यङ्। नैप्रे च ख्यङ् हम्‍बने बोङ्बे चूङ्नू, मेस्‍ये सूदेये नैजे मुकुट लेङ्‍गे अङ्‍खूस्‍य।
REV.3.13	सूजे त ख्‍वब न ख्यङ्, पवित्र आत्मादे मण्डलीयूने यब पो ङूदे चेलाबे ङ्‍यीन्स्य।
REV.3.14	आमेन, भरपर्‌तेब, मेस्‍ये तम्दम् गवाही मेस्‍ये परमेश्‍वरदे सृष्‍टि चेब सेयू फ्‍याने हक चील्‍लेबदे अम्‍ब पो य ख्यङ्। 
REV.3.15	नैजे कामयू ङैने था ख्यङ्। न सीम्‌ये त्‍वो, लूम‍्‌ये त्‍वो, न लूम् क्‍यूल्‍लीने या सीम् क्‍यूल्‍लीने क्‍यूर ख्यङ्दे। 
REV.3.16	चेनेयलो न हाल्‍याहुलीत्‍या लूम् ख्यङ्, लूम्‌ये दी सीम्‌ये दी, येरेक्‍यूत्‍देबे ङ नने ङैजे ङूर्‌दे फीने ओङ्बीय। 
REV.3.17	“ङ फ्‍योबो ख्यङ्, ङैप्रे कोलानेयली सम्पत्ति ख्यङ्, मेस्‍ये ङैने चैये हर्‌जो त्‍वो” यदेबे नदे य ख्यङ्, तर न दूख्‍या, ङ्‍येमत्‍या, दूख्‍प्रेब, म्‍या अन्‍तङब मेस्‍ये च्‍यङ्ली ख्‍यब पो नने था त्‍वो। 
REV.3.18	येरेक्‍यूत्‍देबे फ्‍योबो क्‍यूरजे लागि मीदे खार्‌देब मर्‌, च्‍याङ्ली ख्‍यब रङ्सेजे ङ्व उपजे लागि कोला कर्‌, मेस्‍ये नैजे कन म्‍यादे तङजे लागि म्‍याने प्‍वेब मलम, येर सेयू क्‍वाने ङैप्रे कीन्ख यदेबे ङ नने मोतो पीन्‍क्‍य। 
REV.3.19	ङैदे सू-सूने माया चीक्‍क्‍य थमयूने फ्राचीय, मेस्‍ये तह लैदेजे लागि सकस् पीन्‍क्‍य। येरेक्‍यूत्‍देबे बेस्‍से सेम् तङ्देबे पश्‍चात्ताप ची। 
REV.3.20	ले, ङ ख्‍यो लने मेर्‌देबे ख्यो ढ्‍याक्-ढ्‍याक् चीत्देबे कप्‍पीय। कोइदे ङैजे के तदेबे ख्‍यो पूक्‍मीदेयलो, ङ ङू-ट्‍याने रीय, होर्‌दे ङूप्रे टूङ्देबे चसे चीय, मेस्‍ये ङू ङैप्रे टूङ्देबे चीय। 
REV.3.21	सूदे ट्‌याय, हम्बने ङैजे सिंहासनने ङैप्रे टूङ्से पीन्क्य, केर्‌बे ङ रङ्सेदेये ट्‍या ख्यङ्, मेस्ये ङैजे पप्रे ङूजे सिंहासनने टुङप्रे ख्यङ्।
REV.3.22	सूजे त ख्‍वब न ख्यङ्, पवित्र आत्मादे मण्डलीयूने यब पो ङूदे चेलाबे ङ्‍यीन्स्य।
REV.4.1	होर्‌दे ङ्येदे ङैदे लेप्‍प स्वर्गने ख्‍यो त्‍या होङ् क्‍यून्‍नब तङ्दे। ङैदे पात्‍ता खूम् तब आवाज धूङ्‌कूर्‌जेप्र ख्‍य, हम्‍ब आवाजदे ङैप्रे येर्‌बे क्‍यम्‍न ख्‍य- “अन्‍तो ख, होर्‌दे अम्‍ब ङ्येदे च-च क्यूट्‍टीय, हम्‍ब ङ नने तम्‍मीय।” 
REV.4.2	हन्‍छ्वाबने पवित्र आत्‍मा ङै फ्‍याने रदे। स्वर्गने सिंहासन त्‍या ख्‍य, मेस्‍ये हम्‍ब सिंहासनने कोइत्या देन् छ्‌यान ख्‍य। 
REV.4.3	होने देन् छ्‌यानबजे त्‍वा बिल्‍लौर मेस्‍ये लालमणिप्र तङ ख्‍य, होर्‌दे सिंहासनजे ख्‍यूर्‌ने पन्‍नाप्र तङब कूयूङ् क्‍यू ख्‍य। 
REV.4.4	हम्‍ब सिंहासनजे ख्‍यूर्‌ने नूस्‍स्‍यूदे स्यी सिंहासन ख्‍य, मेस्‍ये टने क्‍वब मर्‌जे मुकुटयू मेस्‍ये कोला कर्‌यू ह्‍वेब नूस्‍स्‍यूदे स्यी धर्मजे गुरुयू हम्‍ब सिंहासनयूने टूनब ङैदे तङ्दे। 
REV.4.5	हम्‍ब सिंहासनदे क्‍यूलीङ्यू, आवाजयू मेस्‍ये मू-गर्‌जेदेब आवाजयू योङ्‍र ख्‍य, मेस्‍ये हम्‍ब सिंहासनजे खूम्‍ने प्‍ल्‍याङ्नब बत्ती ङ्यी ख्‍य। अम्‍ब परमेश्‍वरजे आत्‍मा ङ्यी ख्यङ्। 
REV.4.6	सिंहासनजे खूम्‍दे छाङ्लाङ्के तङब स्‍फटीकजे समुद्रप्र ख्‍य।
REV.4.6	खूम्‍दे ङ्येदे क्‍वाने म्‍यादे-म्‍यात्‍या ख्‍यब सोम्‍बो प्राणी स्यी सिंहासनजे ख्‍यूरीरी का-मुलुकने ख्‍य। 
REV.4.7	पात्‍ता खूम्‍जे प्राणी डेन्‍याप्र ख्‍य, दोस्रो प्राणी बहरप्र ख्‍य, तेस्रो प्राणीजे त्‍वा मीजेप्र ख्‍य मेस्‍ये चौथो प्राणी स्‍यूम्‍बीनब जूल्‍लीप्र ख्‍य। 
REV.4.8	हम्‍ब प्राणी स्यीजेने येन् र्‌वा-र्‌‍वा ख्‍य, मेस्‍ये हम्ब येन्‌‍यूजे नङ्ने फीने का-मुलुकने म्‍या-म्‍यादे फ्‍यान ख्‍य। थमयूदे नो-मून् अन्‍रोक्‍तीलाबे येरे यदेबे प्रू पून्‍नीय,
REV.4.8	“पवित्र, पवित्र, पवित्र परमप्रभु पात्‍ता नङ्ने केन् शक्ति ख्‍यब परमेश्‍वर, ङू खूम्‌ये ख्‍य, चूजोये ख्यङ्, मेस्‍ये ङ्‍येदेये रीय।”
REV.4.9	येतार्‌ने सोम्‍बो क्‍यूत्‍देबे सिंहासनने देन् छ्‌यानबने कन्‍छ्वा-कन्छ्वाब हम्‍ब सोम्‍बो प्राणीयूदे महिमा, गेसेन्, धन्‍यवाद पीन्‍नीय, 
REV.4.10	हन्‍छ्वाब येतार्‌ने सोम्‍बो क्‍यूत्‍देबे सिंहासनने देन् छ्‍याबजे खूम्‍ने हम्‍ब नूस्‍यूदे स्यी धर्म गुरुयूदे पून्‍छ्‌यल् क्‍यूत्‍देबे स्‍यूव पीन्‍क्‍य, मेस्‍ये थमयूदे रङ्से रङ्सेजे टने क्‍वब मुकुट सिंहासनजे खूम्‍ने येत्‍देबे येर्‌बे प्रू पूक्‍क्‍य:
REV.4.11	“ङीन्जे प्रभु मेस्‍ये परमेश्‍वर, महिमा, गेसेन्, मेस्‍ये शक्ति प्रेब लायक‍जे न ख्यङ्, चेनेयलो साप्‍ता से नदेने सृष्‍टि चीत्‍दे, मेस्‍ये नैजे इच्छा अनुसार हम्‍बयू क्यूट्‍टदे मेस्ये जीया प्रेत्‍दे।”
REV.5.2	होर्‌दे सोरो बोल्यो स्वर्गदूत त्‍यादे आवाज केन् योन्‍देबे येरे येनब ङैदे तङ्दे, “अम्‍ब लगजे छाप‌यू पर्‌देबे मूठ पूक ख्‍वब लायक‍जे सू ख्यङ्?” 
REV.5.3	स्वर्गने या पृथ्‍वीने या पातालने अम्ब खूस्‍यजे मूठ पूकब होर्‌दे हम्‍ब छ्‌य्‍वे ख्‍वब लायक‍जे सूत्‍याये त्‍व ख्य। 
REV.5.4	हम्‍ब खूस्‍यजे मूठ पूकब होर्‌दे हम्‍ब छ्‌य्‍वे ख्‍वब लायक‍जे सू त्‍याये अम्‍प्रेत्‍देबे ङ बेस्‍से ङूदे। 
REV.5.5	होर्‌दे धर्म-गुरुयू नङ्जे त्‍यादे ङैने यदे, “अङ्-ङूलाची! ले, यहूदा खलकजे डेन्‍या, होर्‌दे दाऊदजे छगूम्-पूर्‌गूम् नङ्जे न-मीन् चील्‍लेब त्‍यादे अम्‍ब मूठ मेस्‍ये लगजे अम्‍ब छाप ङ्यी पूकजे लागि ट्‌या ख्यङ्।”
REV.5.7	थुमादे खूम सर्‌दीदेबे सिंहासनने देन् छ्‌यानबजे स्‍येत् लादे पीनब हम्‍ब खूस्स्यजे मूठ कीन्‍दे।
REV.5.9	थमयूदे येरे यदेबे प्रू सर् त्‍या पूत्‍दे:
REV.5.9	“अम्‍ब खूस्‍यजे मूठ लाने टेल्देबे लगजे छाप‌यू पूक ख्‍वब लायक‍जे न ख्यङ्, चेनेयलो न सेक्‍क ख्‍य, मेस्‍ये खलकयू, क्यमब केयू, देशयू मेस्‍ये जात-जातयूजे अन्द्रदे मीयूने परमेश्‍वरजे लागि नैजे रङ्से कादे छुटकारा चीम्‍मीदे,
REV.5.12	थमयूदे के केन् योन्देबे येरे प्रू पून्‍न ख्‍य,
REV.5.12	“सेक्‍कब थुमा शक्ति, सोरो कूम फ्‍योबो, बुद्धि, बोङ्, गेसेन्, महिमा मेस्‍ये जै-जै प्रेब लायक‍जे ख्यङ्।”
REV.5.13	होर्‌दे स्वर्गने, पृथ्‍वीने, पातलने, समुद्र, मेस्‍ये होने ख्‍यब प्राणीयू क्‍वादेने येरे प्रू पून्‍नब ङैदे तदे,
REV.5.13	“सिंहासनने देन् छ्‌यानबने मेस्‍ये थुमाने जै-जै, गेसेन्, महिमा मेस्‍ये शक्ति येतार्‌ने क्‍यून्‍नूस्‍य।”
REV.5.14	होर्‌दे हम्‍ब सोम्‍बो प्राणी स्यीदे यदे, “आमेन।” होर्‌दे हम्‍ब धर्म-गुरुयूदे पून्‍छ्‌यल् क्‍यूत्‍देबे स्‍यूव पीन्‍दे।
REV.6.1	कन्‍छ्वाब थुमादे हम्‍ब लग छाप ङ्यी नङ्ने पात्‍ता खूम्‍जे छाप ल्‍वाबेब ङैदे तङ्दे, हन्‍छ्वाब हम्‍ब सोम्‍बो प्राणीयू स्यी नङ्ने त्यादे मू गर्‌जेदेप्र आवाजदे “ख!” यब ङैदे तदे। 
REV.6.2	होर्‌दे ङैदे मी टदेबे प्रब त कर्‌ त्‍या तङ्दे, हम्‍ब फ्‍याने टदेबे प्रेनबदे धनू त्‍या टेल्‍न ख्‍य, मेस्‍ये ङूने मुकुट त्‍या पीन्‍दे, होर्‌दे ङूदे शत्रु फ्‍याने ट्‌यादेबे फेरि थेप् ट्‌याने योङ्‍गीदे।
REV.6.3	कन्‍छ्वाब ङूदे दोस्रो लग छाप ल्‍वादे, हन्‍छ्वाब दोस्रो सोम्‍बो ख्‍यब प्राणीदे “ख” यब ङैदे तदे। 
REV.6.4	मी टदेबे प्रब सूजो मल्‍लम त त्‍या फीने योङ्‍रदे। मीयू त्‍यादे त्‍याने सेस्‍स्‍य यदेबे अम्‍ब त फ्‍याने टदेबे प्रबने पृथ्‍वीजे शान्ति मल्‍बेब हुकुम पीन्‍दे। ङूने तरवार केन् त्‍या पीन्‍दे।
REV.6.6	हम्‍ब सोम्‍बो प्राणी स्यीजे अन्‍द्रने येरे यब आवाज तीत्‍या ङैदे तदे, “तीयाजे मेला किलो त्‍या ह्‍व, तीयाजे मेला किलो सोम् जूकू, तर जैतूनजे मूर्‌गू मेस्‍ये अङ्‍गुरजे चीने हनी अम्‍पीन्‍लाची।”
REV.6.7	कन्‍छ्वाब ङूदे लगजे चौथो छाप ल्‍वादे, हन्‍छ्वाब सोम्‍बो ख्‍यब चौथो प्राणीदे “ख!” यब ङैदे तदे। 
REV.6.8	ङैदे मी टदेबे प्रब पीसरङ् त तङ्दे, मेस्‍ये हम्‍ब तने टदेबे प्रबजे मीन् “मृत्‍यू” ख्‍य, मेस्‍ये “पाताल” ङूजे ङ्येङ्ये प्रेन ख्‍य। होर्‌दे थमयूने पृथ्‍वीजे भा स्यीजे भात्‍या फ्याने हक पीने ख्य, मेस्ये थमयूदे होने ख्यब मीयूने तरवार, अनिकाल, कोर्‌ मेस्‍ये नाजे जन्‍तूयू चील्‍लीदेबे से ख्वख्‍य।
REV.6.9	कन्‍छ्वाब ङूदे पाचौँ लग छाप ल्‍वादे, हन्‍छ्वाब ङैदे चाक्‍क्‍याजे नङ्ने थमयूजे आत्‍मायू तङ्दे, थमयूब परमेश्‍वरजे वचन प्रचार चीप्‍प, मेस्‍ये ङूजे गवाही पीम्‍ब सेक्‍कबयू ख्‍य। 
REV.6.10	मेस्‍ये थमयूदे के केन् योन्‍देबे पार पूत्‍दे, “पात्‍ता केन् शक्ति ख्‍यब पवीत्र मेस्‍ये सत्य प्रभु, न कलङ्सेमे पृथ्‍वीने ख्‍यबयूजे न्याय अन्‍चील्‍लाबे टूङ? मेस्‍ये कलङ्सेमे ङीने सेबयूजे खी अम्फालाबे टूङ?” 
REV.6.11	थमयू क्‍वानेने कोला कर्‌ त्‍या-त्‍या पीन ख्य, थमयूप्रे-प्रे काम फरबयू मेस्‍ये अत-अची च्योन्‌यूये थमयूप्रने सेक्‍क पर्‌तेब संख्या पूरा अन्‍क्‍यूत्‍दासेमे खात्‍यात्‍या गैन-सङ् यदेबे थमयूने यदे।
REV.6.13	उन्‍दूदे अञ्जीरजे तङ्बोने लीङ्ब सी अङ्बयू सने तल्‍लप्र मूजे कर्‌चेन्‌यू पृथ्‍वीने तल्‍रदे। 
REV.6.14	खूस्‍यजे मूठ तोलप्र तोल्‍देबे मू सू-मली, मेस्‍ये टापूयू मेस्ये गङ्‍यू रङ्से-रङ्सेजे नेदे सर्‌दीयी। 
REV.6.15	हन्‍छ्वाब पृथ्‍वीजे मूरुम्‍जे, मूरुम्‍जे चयू, सिपाईजे मी केन्‌यू, फ्‍योबोयू, बोल्योयू, त्वो-त्वोमयू, मेस्‍ये स्वतन्त्र मीयू क्‍वाने गङ्तेले ख्‍यब पूक्‍यूने मेस्‍ये लूङ् पोलोम्यूजे अन्‍द्रने गीलीदेबे छ्‌यूप्‍दे। 
REV.6.16	थमयूदे गङ्यूने मेस्‍ये लूङ् पोलोम्यूने यदे, ङीफ्‍याने तल्‍ख, मेस्‍ये सिंहासनने देन् छ्‌यानबदे ङीने अन्‍तङ्स्‍य, होर्‌दे थुमाजे छी ङी फ्‍याने पर्‌दीसे अम्पीन्‍लाबे फूमी। 
REV.6.17	चेनेयलो थमयूजे छी फैनब केन् दिन फ्‍योर ख्यङ्, मेस्‍ये अम्‍ब छीजे खूम्‍ने सू मेर खूइय?”
REV.7.2	होर्‌दे सोम्‍बो परमेश्‍वरजे छाप प्रेटेल्‍देबे सूजो स्वर्गदूतत्‍या पूर्ब-सदे स्वर्गतेले टेरीनब ङैदे तङ्दे। पृथ्‍वी मेस्‍ये समुद्रने हानी चेजे लागि हक पीनेब स्वर्गदूतयू स्यीने ङूदे के केन् योन्‍देबे येरे यदे, 
REV.7.3	“ङीन्जे परमेश्‍वरजे त्वो-त्वोमयूजे प्‍वेने ङीदे छाप अम्‍पूत्‍तासेमे पृथ्‍वीने, या समुद्रने, या तङ्बोयूने चैये हानी अन्‍चील्‍लाची।” 
REV.7.4	मेस्‍ये छाप पूक्‍कब मीयूजे ‍संख्या ङैदे तदे। थमयू लाख त्‍या ङ्यील्‍लङ्दे हजार स्यी ख्‍य, मेस्‍ये थमयू इस्राएलजे छगूम्-पूरगूम्जे बाह्र खलकदेने रब ख्‍य।
REV.7.5	यहूदाजे खलकदे बाह्र हजारने, रूबेनजे खलकदे बाह्र हजारने, गादजे खलकदे बाह्र हजारने,
REV.7.6	आशेरजे खलकदे बाह्र हजारने, नप्‍तालीजे खलकदे बाह्र हजारने, मनश्शेजे खलकदे बाह्र हजारने,
REV.7.7	शिमियोनजे खलकदे बाह्र हजारने, लेवीजे खलकदे बाह्र हजारने, इस्‍साखारजे खलकदे बाह्र हजारने,
REV.7.8	जबूलूनजे खलकदे बाह्र हजारने, योसेफजे खलकदे बाह्र हजारने, बेन्‍यामीनजे खलकदे बाह्र हजारने छाप पूत्‍दे।
REV.7.9	होर्‌देङ्येदे सूमीदेये चील अन्‍ख्‍वब मी हुल केन् त्‍या ङैदे तङ्दे। थमयूब खलकयू, केयू, मीयू मेस्‍ये जात-जातजे नङ्दे थमयू र-ख्‍य, होर्‌दे थमयू कोला कर् होत्‍देबे लाने खजूर तोङ्बोजे हाँगा टेल्‍देबे सिंहासन मेस्‍ये थुमाजे खूम्‍ने मेर्‌नब ङैदे तङ्दे। 
REV.7.10	थमयू बोङ्बे पारा पूत्‍देबे यदे:
REV.7.10	“सिंहासनने देन् छ्‌यानब ङीन्‍जे परमेश्‍वर मेस्‍ये थुमादे मुक्ति पीन्‍क्‍य।”
REV.7.11	होर्‌दे सिंहासन, धर्म-गुरुयू, सोम्‍बो प्राणीयू स्यीजे ख्‍यूर्‌‌ने स्वर्गदूतयू क्‍वाने मेर्‌दे, सिंहासनजे खूम्‍ने थमयू पून्‍छ्‌यल् क्‍यूत्‍दे, मेस्‍ये येरे यदेबे परमेश्‍वरने स्‍यूव पीन्‍दे।
REV.7.12	“आमेन! ङीन्जे परमेश्‍वरजे सार्‌या, महिमा, बुद्धि, धन्‍यवाद, गेसेन्, शक्ति मेस्‍ये बोङ् येतार्‌ने क्‍यून्‍नूस्‍य। आमेन!”
REV.7.13	धर्म-गुरुयू नङ्ने त्‍यादे ङैने लोत्‍दे, “अम्‍ब कोला कर्‌ ह्‍वेब मीयू सू ख्यङ्, मेस्‍ये थमयू कैयादे रख्यङ्?”
REV.7.14	ङूदे ङैने यदे, “थमयूब सोरो फत्‍या सतनम् सैदीदेबे रब मीयू ख्यङ्, मेस्‍ये थमयूदे रङ्सेजे कोलायू थुमाजे काने ठूदेबे कर्‌ चे ख्यङ्। 
REV.7.15	येरेक्‍यूत्‍देबे, “थमयू परमेश्‍वरजे सिंहासनजे खूम्‍ने ख्यङ्, मेस्‍ये नो-मून् ङूजे मन्दिरने ङूजे सेवा चीन्‍न ख्यङ्, मेस्‍ये सिंहासन्‍ने देन् छ्‌यानब थमयूप्रेप्रे टूङ्देबे रक्षा चीक्‍क्‍य। 
REV.7.16	थमयू फेरि कलङ्बेये ठीस्‍ये त्‍वो मेस्‍ये क्‍यू फैस्‍ये त्‍वो, मीयाजे रप् या सूजो सोरो ठ्वब रप्‌ये थमयू फ्‍याने पर्‌दीस्‍ये त्‍वो, 
REV.7.17	चेनेयलो सिंहासनजे अन्‍द्रने ख्‍यब थुमा थमयूजे प्रङ्ब क्‍यूक्‍क्‍य, मेस्‍ये थमयूने प्रेस्‍योल्‍देबे सोम्‍बो क्‍यू प्ल्यानब मूरुम्सेमे कूबीय, मेस्‍ये परमेश्‍वरदे थमयूजे म्‍यादे योङ्‍रब म्‍यामूयू क्‍वाने फील्‍मीय।”
REV.8.1	कन्‍छ्वाब थुमादे ङ्यीफेजे छाप ल्‍वादे, हन्‍छ्वाब स्वर्गने आधा घण्टालाप्र याङ्यूङ् क्‍यूत्‍दे। 
REV.8.2	ङैदे परमेश्‍वरजे खूम्‍ने मेरब स्वर्गदूतयू ङ्यीने तङ्दे। थमयूने धूङ्‍कूर्‌ ङ्यी पीन ख्य। 
REV.8.3	मेस्‍ये सूजो स्वर्गदूत त्‍या रदे, मेस्‍ये मर्‌जे धूप्‍प्रो टेल्‍देबे चाक्‍क्‍या ट्‌याने मेर्‌दे। सिंहासनजे खूम्‍ने ख्‍यब मर्‌जे चाक्‍क्‍या फ्‍याने परमेश्‍वरजे पवित्र मीयू क्‍वाजे प्रार्थनाप्रे-प्रे चेर्‌देजे लागि ङूने कूम स्‍यूक्‍प पीन्‍दे। 
REV.8.4	स्वर्गदूतजे लाने टेल्‍नब धूप्‍प्रोदे रब स्‍यूक्‍पजे म्‍वीयूङ् परमेश्‍वरजे पवित्र मीयूदे चेब प्रार्थनाप्रे-प्रे तो परमेश्‍वरजे खूम्‍ने फ्‍योयी। 
REV.8.5	होर्‌दे स्वर्गदूतदे धूप्‍प्रो टेल्‍देबे टेने ख्‍यब मी भोप्प्रो हम्‍ब धूप्‍प्रोने पूत्‍दे, मेस्‍ये पृथ्‍वीने छाबीदे। होर्‌दे मू-गर्‌जेदेब आवाजयू, आवाजयू, क्‍यूलीङ्यू, मेस्‍ये सूङ्‍गू गीली।
REV.8.6	हम्‍ब धूङ्‍कूर्‌ ङ्यी ख्‍यब स्वर्गदूतयू ङ्यीदेने धूङ्‍कूर्‌ तपने तयार क्‍यूत्‍दे।
REV.8.8	दोस्रो स्वर्गदूतदे रङ्सेप्रे ख्‍यब धूङ्‍कूर्‌ तप्‍दे, मेस्‍ये मी प्‍ल्‍याङ्नब केन् गङ्प्र तङब त्‍या समुद्रने छापीदे होर्‌दे समुद्रजे भा सोम्‍ने भा त्‍या का क्‍यूरी, 
REV.8.9	मेस्ये समुद्रने ख्‍यब सोम्‍बो प्राणीयूजे भा सोम्‍ने भा त्‍या सीइ, मेस्‍ये क्यू जहाजयूजे भा सोम्‍ने भा त्‍या नाश क्‍यूरी।
REV.8.11	हम्‍ब कर्‌चेन्जे मीन् “ऐरेलू” ख्यङ्, मेस्‍ये हम्‍बदे चीत्‍देबे क्‍यूजे भा सोम्‍ने भा त्‍या ख क्‍यूरी, मेस्‍ये क्‍यू ख क्‍यूत्‍देबे कूम मीयू सीइ।
REV.8.13	ङैदे लेत्‍दे, मेस्‍ये मूजे अन्‍द्रने के केन् योन्‍देबे जूल्‍ली त्‍या येरे तेर्‌नब तदे, “स्वर्गदूत सोम्‍दे तपने लम ख्‍यब धूङ्‍कूर्‌जे आवाजदे चीत्‍देबे पृथ्‍वीने बास टूङबयूने धिक्‍कार! धिक्‍कार! धिक्‍कार!
REV.9.1	होर्‌दे पाँचौ स्वर्गदूतदे रङ्सेप्रे ख्‍यब धूङ्‍कूर्‌ तप्‍दे, मेस्‍ये स्वर्गदे कर्‌चेन् त्‍या मो पृथ्‍वीने तल्‍रब ङैदे तङ्दे। हम्‍ब कर्‌चेन्‍ने अतल कुण्डजे चापी पीन्‍दे। 
REV.9.2	हम्‍बदे अतल कुण्ड पूक्‍दे, मेस्‍ये मी प्‍ल्‍याङ्नब भोप्‍प्रो केन्दे म्‍वीयूङ् योङ्‍रप्र हम्‍ब नेदे म्‍वीयूङ् योङ्‍रदे, मेस्‍ये अतल कुण्डजे म्‍वीयूङ्दे मीया मेस्‍ये मू मून्‍तूङ् चीप्‍पीदे। 
REV.9.3	हम्‍ब म्‍वीयूङ् नङ्दे पृथ्‍वीने रीक्‌यू योङ्‍रदे। मेस्‍ये पृथ्‍वीने ख्‍यब बिच्‍छीयूजेप्र शक्ति थमयूने पीन्‍दे। 
REV.9.4	हम्‍बयूने आज्ञा पीन्‍दे, पृथ्‍वीने ख्‍यब रेम्‍यू या तङ्बोयू मेस्‍ये चीद पोयू कम्‍बनेये हानी अन्‍चील्लाची, तर पैने परमेश्‍वरजे छाप त्‍वब मीयूनेत्‍यामे हानी ची। 
REV.9.5	थमयूने च्‍योक् अन्‍सेल्‍लाची, तर ल ङ सेमे सकस् ची यदेबे हक पीन ख्य, मेस्‍ये बिच्‍छीदे मीने च्‍याब नप्रने हम्‍बयूदे पीनब सकस्देये होरप्रने सोरो न ख्‍य। 
REV.9.6	हन्‍छ्वाब मीयूदे मृत्‍यू मल्‍क्‍य, तर प्रेस्‍स्‍ये त्‍वो। थमयूदे सीबब सेम् चीक्‍क्‍य, तर मृत्‍यू थमयू ट्‌यादे छ्‌योङ्बीय।
REV.9.8	थमयूजे टफू मदीयूजे टफूप्र ख्‍य, मेस्‍ये डेन्‍याजे सप्र थमयूजे स ख्‍य। 
REV.9.9	होर्‌दे थमयूजे गूने ह्‍वेब लेप्‍प्र्या जङ्जेप्र ख्‍य, मेस्‍ये थमयूजे येन् चील्‍लीब लडाइँ चेने ग्‍यब कूम तयू मेस्‍ये रथयूजे आवाजप्र योङ्‍र ख्‍य। 
REV.9.10	थमयूजे म्‍ही मेस्‍ये खील् बिच्‍छीजे प्र ख्‍य। थमयूजे म्‍हीने ल ङ सेमे मीने सकस् चेब शक्ति ख्‍य। 
REV.9.11	अतल कुण्ड दूत थमयूजे मूरुम् ख्‍य। हिब्रू केने ङूजे मीन् एबाड्डोन मेस्‍ये ग्रीक केने हम्‍बजे मीन् अपोल्‍लियोन य ख्यङ्।
REV.9.12	पहिलो‍‍‍जे फत्या सकस् जेङ्‍कदे। होर्‌देङ्येदे फेरि सूजो फत्या सकस् ङ्‍ही रने बाँकी ख्यङ्।
REV.9.14	धूङ्‍कूर्‌ टेलब छैटौँ स्वर्गदूतने येरे यब ङैदे तदे, “यूफ्रेटीस यब गीन्‍दी केन्‍ने ख्‍यायेब हम्‍ब स्वर्गदूत स्यीने क्यापी।” 
REV.9.15	होर्‌दे हम्‍ब दूतयू स्यीने क्यापीदे, पृथ्‍वीने ख्‍यब भा सोम्‍जे भा त्‍या मीयू सेने हम्‍ब दूतयू हम्‍ब बील, हम्‍ब दिन, हम्‍ब ल मेस्‍ये हम्‍ब बर्षजे लागि तयार चीदे ख्‍य। 
REV.9.16	हम्‍ब तने टब सिपाईयूजे संख्या नूस्‍स्‍यू करोड यब ङैदे तदे। 
REV.9.17	ङैजे दर्शनने तयू मेस्‍ये त फ्‍याने टब मीयू येर तङ ख्‍य: थमयूजे गू जूक्‍तेने ह्‍वेब लेप्‍प्र्या प्‍ल्‍याङ्नब मीप्र मल्‍लम्, नीलमणिप्र ङ्येछ्‌याङ्, मेस्‍ये गन्‍धकप्र पीसरङ् ख्‍य। हम्‍ब तयूजे टब डेन्‍यायूजे टप्र ख्‍य। थमयूजे ङूर्‌ नङ्दे प्‍ल्‍याङ्नब मी, म्‍वीयूङ् मेस्‍ये गन्‍धक योङ्‍र ख्‍य। 
REV.9.18	थमयूजे ङूर्‌ नङ्दे योङ्‍रब मी, म्‍वीयूङ् मेस्‍ये गन्‍धकजे अम्ब फत्या सोम् सकस्यू क्यूत्देबे पृथ्‍वीने ख्‍यब भा सोम्‍जे भा त्‍या मीयू सेक्‍क ख्य। 
REV.9.19	चेनेयलो हम्‍ब तयूजे बोङ् थमयूजे ङूर्‌ मेस्‍ये म्‍हीने ख्‍य, चेनेयलो थमयूजे म्‍हीयू बीस ख्‍यब र्‌वेजे टप्र ख्‍य, हम्‍बदे मीने सकस् पीन ख्‍य।
REV.9.21	थमयू रङ्सेदे चीन्‍नब मी-से काम, जादूयू, वेश्य काम मेस्‍ये ख्‍वब काम क्‍याने पश्‍चाताप अन्‍ची।
REV.10.1	मूक्‍पदे तोलेब सूजो बोल्‍यो स्वर्गदूत स्वर्गदे तल्‍रब ङैदे तङ्दे। ङूजे ट-फ्‍याने कूयूङ्-क्‍यू ख्‍य, मेस्‍ये ङूजे त्‍वा मीयाप्र मेस्‍ये तोप्यू प्‍ल्‍याङ्नब मीजे थम्प्र ख्‍य। 
REV.10.2	खूस्‍यजे मूठ चीद त्‍या ङूजे लाने ख्‍य, हम्‍ब मूठ फाग ख्‍य। ङूदे रङ्सेजे स्‍येत् तोप् समुद्रने मेस्‍ये योन् तोप् सने छ्‌यदे। 
REV.10.3	होर्‌दे डेन्‍या गर्‌जेदेप्र के केन् योन्‍देबे ङू पारा पूत्‍दे, मेस्‍ये ङू पारा प्‍वे ङ्येदे मू ङ्यीफे गर्‌जेदेब आवाज योङ्‍रदे। 
REV.10.4	कन्‍छ्वाब हम्‍ब मू ङ्यीफे गर्‌जेदेब आवाजदे रङ्से-रङ्से आवाज योन्‍दे, ङ लिख्दे मल्‍न ख्‍य, हन्‍छ्वाब स्वर्गदे येरे यब आवाज ङैदे तदे, “हम्‍ब मू ङ्यीफे गर्‌जेदेब आवाजदे यब पोने नङ्सू हीन्, मेस्‍ये हम्‍ब अन्‍लीख्‍दीलाची।”
REV.10.6	होर्‌दे येतार्‌ने सोम्‍बो क्‍यून्‍नब, स्वर्ग मेस्‍ये होने ख्‍यब सेयू, पृथ्‍वी मेस्‍ये होने ख्‍यब सेयू, समुद्र मेस्‍ये होने ख्‍यब सेयूने सृष्‍टि चेबजे मीन्‍ने ङूदे कसम चदेबे जेम्से गस्‍ये त्‍वो यदे। 
REV.10.7	तर कन्‍छ्वाब हम्‍ब दिनयूने ङ्यीफे पोलोजे स्वर्गदूतदे रङ्सेप्रे ख्‍यब धूङ्‍कूर्‌ तब मैय, हन्‍छ्वाब रङ्से त्वो अगमवक्तायूने ङूदे बोङ्बे यप्र परमेश्‍वरजे नङ्सू पो पूरा क्‍यूक्‍क्‍य।
REV.10.9	होर्‌दे ङ स्वर्गदूत ख्‍यनेने गीलीदे मेस्‍ये हम्‍ब चीद खूस्‍यजे चिट्ठी मूठ स्‍यदे। होर्‌दे ङूदे ङैने यदे, “ना, कीन्, मेस्‍ये चेपी। नैजे लोने अम्‍ब क्‍यूङ् क्‍यूक्‍क्‍य, तर नैजे ङूर्‌नेब अम्‍ब खूदूप्र ङर क्‍यूक्‍क्‍य।”
REV.10.10	हम्‍ब स्वर्गदूतजे लाने ख्‍यब हम्‍ब चीद खूस्‍यजे मूठ ङैदे कीन्‍दे मेस्‍ये चेपीदे। हम्‍ब मूठ ङैजे ङूर्‌ने खूदूप्रने ङर क्‍यूत्‍दे। तर हम्‍ब मो-योप्‍पे ङ्येदे ङैजे लो क्‍यूङ्‍कीदे। 
REV.10.11	होर्‌दे, “नदे कूम मीयू, जात-जातयू, केयू मेस्‍ये मूरूम्यूजे बारेने फेरि अगमवाणी क्‍यम पर्‌तीय” यदेबे ङैने यदे।
REV.11.2	तर मन्‍दिरजे फीने ख्‍यब य्‍वेजे नाप अन्‍कीन्‍लाची, चेनेयलो हम्‍ब जात-जातजे मीयूने पीने ख्यङ्, मेस्‍ये थमयूजे तोप्दे ङ्यील्‍लङ्दे ल-ङ्‍हीसेमे पवित्र सहरने च्‍योप्‍क्‍य। 
REV.11.3	ङैदे ङैजे साक्षी पीनबयू ङ्‍हीने हजार त्‍या सै-ङ्‍ही सोम्‍लङ् दिनसेमे भाङ्ग्राजे कोला होत्‍देबे अगमवाणी क्‍यम ख्‍वब शक्ति पीन्‍क्‍य।”
REV.11.5	कादेये कोइ मीदे थमयूने हानी चेब सेम् चीत्‍दे यलो थमयूजे ङूर्‌दे योङ्‍रब मी-उम्‍ददे थमयूजे शत्रुयूने नाश चीक्‍क्‍य। कोइ मीदे थमयूने हानी चेब सेम् चीत्‍दे यलो येरप्रने सेक्‍कीय। 
REV.11.6	थमयूदे अगमवाणी क्‍यमब दिनयूने जो अन्‍डस्‍य यदेबे मूदे च्वो अन्‍डला चीप्‍पे ख्‍वब शक्ति प्रेख्यङ्, होर्‌दे क्‍यूयूने का चीप्‍पे ख्‍वब मेस्‍ये पृथ्‍वीने थमयूदे च-चीत्‍तीङ्‍रीको हम्‍ब अनुसार‌ साप्‍ता थर्‌जे सोरो फत्या सकस्यू रे ख्‍वब शक्ति प्रेख्यङ्।
REV.11.8	कम्‍ब सहरने थमयूजे प्रभु क्रूसने खील् ठोक्‍दीदेबे पील्‍क ख्‍य, हम्‍ब सहर केन्जे लम् ङने थमयूजे लासयू फोल्‍नीय, नमूनाजे रूप्‍ने हम्‍ब सहरजे मीन् सदोम मेस्‍ये मिश्री यीय। 
REV.11.9	सोम्म्‍या क्यूत्देबे नैदेजे नोगूङ् सेमे थमयूजे लासयूने मीयू, खलकयू, केयू मेस्‍ये जात-जातजे मीयूदे लेक्‍क्‍य मेस्‍ये हम्‍ब लासयू पोप्‍से अम्‍पीन्। 
REV.11.10	थमयू सेक्‍कब पृथ्‍वीने ख्‍यब मीयू सूग्क्य, आनन्द चीक्‍क्‍य मेस्‍ये त्‍यादे त्‍याने कूसीली तीपीन-छोपीन चीक्‍क्‍य। चेनेयलो हम्‍ब अगमवक्तायू ङ्‍हीदे पृथ्‍वीने ख्‍यब मीयूने सकस् पीन ख्‍य। 
REV.11.11	सोम्‍म्‍या क्‍यूत्‍देबे नेदेजे नो गूङ् ङ्येदे परमेश्‍वरजे जीया पीनब स थमयू नङ्ने क्‍योयी, मेस्‍ये थमयू रङ्सेजे तोप्‍ने मेर्‌दे, होर्‌दे थमयूने तङब मीयूब सोरो फैगदे। 
REV.11.12	होर्‌दे स्वर्गदे येरे यब के केन् त्‍या थमयूदे तदे, “अन्‍तो ख।” मेस्‍ये थमयूजे शत्रुयूदे लेन्‍नूब मूक्‍पने थमयू स्वर्गतेले गीली।
REV.11.14	दोस्रो फत्या सकस्जे बील जेङ्‍कदे, “ले तेस्रो फत्या सकस्जे बील छ्‍योट्‍टोने रीय।”
REV.11.16	होर्‌दे परमेश्‍वरजे खूम्‍ने रङ्से रङ्सेजे सिंहसानने टूङब हम्‍ब नूस्‍स्‍यूदे स्यी धर्म-गुरुयूदे पून्‍छ्‌यल् क्‍यूत्‍देबे परमेश्‍वरने स्‍यूव पीन्‍दे,
REV.11.17	मेस्‍ये यमेदे, “पात्‍ता केन् शक्ति ख्‍यब परमप्रभु परमेश्‍वर, ङी नने धन्‍यवाद पीन्‍क्‍य, ङू चूजोये ख्यङ्, खूम्‍ये ख्‍य, चेनेयलो नदे रङ्सेजे केन् शक्ति लाने कीन्‍देबे राज्‍य चेने सुरु चीत्‍दे।
REV.12.1	स्वर्गने हार्‌मन्‍देब च्‍यूनू त्‍या तङ्दे: मीयाजे कोला ह्‍वेब मदी त्‍या तङ्दे, ङूजे तोप् नङ्ने लीनी ख्‍य, मेस्‍ये ङूदे टने बाह्र ओटा कर्‌चेन्जे मुकुट कूये ख्‍य। 
REV.12.2	ङू ख्‍वाजे-म ख्‍य, मेस्‍ये पीच प्रेब बीद लादीदेबे सोरो नदेबे पारा पून्‍न ख्‍य।
REV.12.4	हम्‍ब अजिङ्गरजे म्हीदे स्वर्गजे भा सोम्‍ने भा त्‍या कर्‌चेन्‌यू स्‍योर्‌देबे पृथ्‍वीने छापीदे। पीच प्रे बितीक्‍ने हम्‍ब पीच क्‍य्‍वे योप्‍पेस्‍ये यदेबे हम्‍ब अजिङ्गर पीच प्रेमेब मदीजे खूम्‍ने मेर्‌न ख्‍य। 
REV.12.5	का-मुलुक देशजे मीयूने जङ्जे पीर्‌गदे हुकुम चील्‍लेब च त्‍या हम्‍ब मदीदे प्रेत्‍दे। हम्‍ब पीच परमेश्‍वर ट्‌याने प्‍लेकीदेबे परमेश्‍वरजे सिंहासान खूम्‍ने कूदीदे। 
REV.12.6	हम्‍ब मदीब चैत्‍याये अम्फेब याङ्-यूङ् नेतेले छ्‌योङ्‍गी, हैयाने हजार त्‍या सै ङ्‍ही सोम्‍लङ् दिनसेमे ङूने स्वोस्‍स्‍य यदेबे परमेश्‍वरदे ङूजे लागि ने तयार चीत्‍देबे हीदे ख्‍य।
REV.12.8	तर अजिङ्गर मेस्‍ये ङूजे दूतयू फूङ्‍गदे, मेस्‍ये स्वर्गने थमयूजे लागि कनेये ने अम्प्रे। 
REV.12.9	हम्‍ब अजिङ्गर केन् मो पृथ्वीने छाबीदे- हम्‍ब मीयूङ् मेस्येजे डम् ख्‍य, का-मुलुक संसार‌जे मीयूने छल् चेब दीयाबलस यब शैतान ङूने ख्‍य। ङूप्रे-प्रे ङूजे दूतयूनेये पृथ्‍वीने छापीदे।
REV.12.11	थुमाजे का मेस्‍ये परमेश्‍वरजे वचन अनुसार रङ्सेदे गवाही पीन्‍देबे थमयूदे शैतान फ्‍याने ट्‌याप्रे ख्यङ्, मेस्‍ये सीब पर्‌दीलीने थमयूदे रङ्से ज्‍यानजे माया अन्‍ची। 
REV.12.12	येरेक्‍यूत्‍देबे नम स्वर्गने टूङबयू सूग्। तर पृथ्‍वी मेस्‍ये समुद्रने धिक्कार! चेनेयलो रङ्सेजे बील तूनत्‍या ख्यङ् यब था प्रेत्‍देबे शैतान सोरो छी-लङ्देबे नमयू ख्‍यनेने मो र ख्यङ्।”
REV.12.13	कन्‍छ्वाब हम्‍ब अजिङ्गरदे रङ्से पृथ्‍वीने छाबेब था प्रेत्‍दे, हन्‍छ्वाब ङूदे च जन्मेदेब हम्‍ब मदीने ताल्‍दे। 
REV.12.14	तर हम्‍ब मदीने डम् केन् ख्‍यब नेदे चैत्‍याये अम्फेब याङ्यूङ् नेने स्‍यून्‍देबे प्रजे लागि हम्‍ब केन्‍जे जूल्‍लीजे येन् ङ्‍ही पीन्‍दे। वर्ष सोम् ल र्‌वासेमे हम्‍ब मदी स्‍वेजे लागि हम्‍ब ने तयार चीदे ख्‍य। 
REV.12.15	भल्‍दे हम्‍ब मदी प्‍ल्‍येगीस्‍य यदेबे हम्‍ब अजिङ्गर ङूर्‌दे मदीजे ङ्येलम्ने क्‍यूजे गीन्दी योन्‍दे। 
REV.12.16	तर हम्‍ब अजिङ्गरजे ङूर्‌दे योङ्‍रब भल्‍जे क्‍यू पृथ्‍वीजे ङूर्‌दे थूङ्पीदे, मेस्‍ये पृथ्‍वीदे येरे हम्‍ब मदीने तोङ्मीदे। 
REV.12.17	होर्‌दे हम्‍ब अजिङ्गर हम्‍ब मदीप्रे छी-लङ्दे, मेस्‍ये हम्‍बजे लम ख्‍यब छगूम्-पूर्‌गूम्प्रे या सू-सूदे परमेश्‍वरजे आज्ञायू मन्‍दीय, मेस्‍ये येशूजे गवाही पीन्‍क्‍य हम्‍ब मीयूप्रे लडाइँ चेने गीली। 
REV.12.18	होर्‌दे हम्‍ब अजिङ्गर समुद्रजे नने मेर्‌दे।
REV.13.2	हम्‍ब ङैदे तङब रोला चितुवाप्र ख्‍य, हम्‍बजे तोप्यू ओम्जेप्र ख्‍य। मेस्‍ये हम्‍बजे ङूर्‌ डेन्‍याजेप्र ख्‍य। हम्‍ब अजिङ्गरदे रङ्सेजे शक्ति, सिंहसान, मेस्‍ये केन् हक हम्‍ब रोलाने पीन्‍दे। 
REV.13.3	हम्ब रोलाजे ट त्‍याने सीब ख्वब सोरो केन् म पूक्‍कप्र तङ ख्‍य, तर हम्‍बजे म तम् क्‍यूरी। होर्‌दे संसारजे मीयू क्वाने हार्‌मन्‍दीदेबे हम्‍ब रोलाजे ङ्येङ्ये गीली। 
REV.13.4	मीयूदे हम्ब अजिङ्गरजे पूजा चे ख्‍य, चेनेयलो ङूदे रङ्सेजे हक हम्‍ब रोलाने पीन ख्‍य। थमयूदे येरे यदेबे हम्‍ब रोलाजे पूजा चीत्‍दे, “अम्‍ब रोलाप्र सूजो सू ख्यङ् स्‍व? ङूजे विरुद्धने सू जीङ खूइय?”
REV.13.6	परमेश्‍वरजे विरुद्धने न-प्‍वेने, ङूजे मीन्, ङू टूङब ने, मेस्‍ये स्वर्गने टूङबयू क्‍वाजे न-प्‍वेजे लागि हम्‍बदे रङ्से ङूर्‌ पूक्‍दे। 
REV.13.7	होर्‌दे परमेश्‍वरजे पवित्र मीयूप्रे जीङ्देबे थमयू फ्‍याने ङू ट्‌यासे पीन्‍दे। ङूने खलकयू, मीयू, केयू, जात जातयू क्‍वा फ्‍यानेने हक चील्‍लीस्ये पीन्‍दे। 
REV.13.8	कलङ्बेये अन्जेनब जीया प्रेबयूजे मीन् लिख्दीयेब किताबने संसारजे सृष्‍टि क्यूरयली खूम्मेस्येने मीन् अन्लीख्दीयेब मीयू क्वादेने हम्ब रोलाजे पूजा चीक्‍क्य। हम्ब किताबब सेक्‍कब थुमाजे ख्यङ्।
REV.13.9	सूजे त ख्‍वब न ख्यङ् ङूदे चेलाबे ङ्यीन्‍स्‍य। 
REV.13.10	कादेये कोइ कैदने प्रपर्‌दे ख्यङ्‍यलो हम्ब कैदने प्रीय, तरवारदे सेक्‍क पर्‌देख्यङ्‍यलो हम्बने तरवारदेने सेक्‍कीय। परमेश्‍वरजे पवित्र मीयूदे येर सतनम् रब धेरेन् क्‍यूत्‍देबे विश्‍वास चीन्‍न पर्‌तीय।
REV.13.11	होर्‌दे पृथ्‍वीदे योङ्‍रीनब सूजो रोला त्‍या ङैदे तङ्दे। हम्‍ब रोलाजेये थुमाजेप्र रूक् ङ्‍ही ख्‍य, होर्‌दे अजिङ्गरदे क्‍यमप्र हम्बदे क्‍यम ख्‍य। 
REV.13.12	हम्‍ब रोलादे समुद्रदे योङ्‍रब रोलाजे हक चील्‍ले ख्‍य। हम्‍बदे पृथ्‍वी मेस्‍ये होने ख्‍यब मीयू क्‍वानेने हम्‍ब समुद्रदे योङ्‍रब रोलाजे पूजा चीस्‍स्ये पीन ख्य, हम्‍ब रोलाजे सीब ख्वब म केन् तम् क्‍यूरे ख्‍य। 
REV.13.13	पृथ्‍वीदे योङ्‍रब रोलादे मीयूजे खूम्‍ने तो-मूदे पृथ्‍वीने मी-फूली तलप्रने सूजो केन्-केन् च्‍यूनूयूये चीत्‍दे। 
REV.13.14	होर्‌दे समुद्रदे योङ्‍रब रोलाजे खूम्‍ने हार्‌मन्‍देत्‍या च्‍यूनूयू चे ख्‍वब शक्ति हम्‍ब रोलाने पीन्दे, हम्‍बदे हार्‌मन्‍देत्‍या च्‍यूनूयू तन्‍देबे पृथ्‍वीने ख्‍यब मीयूने छल् चीत्‍दे। तरवारदे म केन् पूक्‍कलीने सोम्‍बो क्‍यूरब हम्‍ब समु‍द्रदे योङ्‍रब रोलाजे गेसेन् चेजे लागि मूर्ति त्‍या बन्‍दी यदेबे हम्‍ब रोलादे थमयूने हुकुम चीत्‍दे। 
REV.13.15	समुद्रदे योङ्‍रब रोलाजे मूर्तिदे क्‍यम खूस्‍य यदेबे हम्‍ब मूर्ति ने स चङ ख्वब शक्ति हम्‍ब पृथ्‍वीदे योङ्‍रब रोलाने पीन्‍दे। येरे सू-सूदे हम्‍ब मूर्तिने पूजा अन्‍ची थमयूने सेक्‍कस्य। 
REV.13.16	होर्‌दे केन् मेस्‍ये चीद, फ्‍योबो मेस्‍ये दूख्प्रे, त्वो-त्वोम मेस्‍ये स्वतन्त्र क्यूक्‍कब मीयू क्‍वाजे स्‍येत्‍लाने या थमयूजे प्‍वेने छाप लैदीने च्योल्दे। 
REV.13.17	होर्‌दे हम्‍ब छाप अन्‍क्‍यूत्‍दासेमे सूदेये चैत्‍याये कीन अम्‍प्रे मेस्ये सोङ अम्‍प्रे क्‍यूत्‍दे। हम्‍ब छापब समु‍द्रदे योङ्‍रब रोलाजे मीन् या हम्बजे मीन्‍जे नम्‍बर्‌ ख्‍य। 
REV.13.18	अम्‍ब क्‍वजे लागि बुद्धि चैतीय: कोइजे क्वब शक्ति ख्यङ्‍लो ङूदे हम्‍ब रोलाजे नम्‍बर् जोर्‌दीस्‍य, चेनेयलो हम्‍ब कोइ मीजे नम्‍बर्‌ ख्यङ्, मेस्‍ये हम्‍ब नम्‍बर्‌ ६६६ ख्यङ्।
REV.14.2	होर्‌दे होङ् बोङ बीलने योङब केप्र मेस्‍ये मू-प्र्याङ्ब योङ केप्रने, स्वर्गदे के त्‍या योङ्‍रब ङैदे तदे। ङैदे तब हम्‍ब के वीणा तपब मीयूदे तप्‍नब बीणाजे केप्र ख्‍य। 
REV.14.3	सिंहासान मेस्ये हम्‍ब सोम्‍बो प्राणीयू स्यीजे, मेस्‍ये धर्म-गुरुयू क्‍वाजे खूम्‍ने थमयूदे प्रू सर्‌ त्‍या पून्‍न ख्‍य। पृथ्‍वीने ख्‍यब बीलने लू फादेबे छूर्‌तीरेब लाख त्‍या ङ्यील्लङ्दे हजार स्यी मीयूदेत्‍या हम्‍ब प्रू था ख्‍व ख्‍य। सूजो सूदेये हम्‍ब प्रू था अङ्‍खू। 
REV.14.4	थमयू मदीप्रे लस्पस् अन्-क्‍यूक्‍कब ख्‍य, मेस्‍ये थमयूदे रङ्सेने चोखो ये ख्‍य। थुमा केने-केने प्रीय होने होने ङू ङ्‍ये-ङ्‍ये प्रबयूब थमयू ख्‍य। परमेश्‍वर मेस्‍ये थुमाजे लागि पात्‍ता खूम् चेर्‌तेब फलप्रने मीयूजे अन्‍द्रदे थमयूने लू-फादेबे छूर्‌तीरे ख्‍य। 
REV.14.5	थमयूजे ङूर्‌दे लूच्‍च पो क्‍यमब कलङ्बेये अन्‍त, थमयूजे चैये दोष त्‍वो।
REV.14.6	होर्‌दे मूजे अन्‍द्रने सूजो स्वर्गदूत स्‍यूम्‍बीनब ङैदे तङ्दे। पृथ्‍वीने ख्‍यब जात जातजे मीयू, खलकयू, केयू मेस्‍ये मीयू क्‍वानेने स्‍य्‍वेजे लागि कलङ्बेये अन्‍जेनब सूगब खबर हम्‍ब स्वर्गदूतप्रे ख्‍य। 
REV.14.7	होर्‌दे के केन् योन्‍देबे ङूदे यदे, “परमेश्‍वरने गेसेन् ची, ङूने महिमा पीन्, चेनेयलो परमेश्‍वरदे न्याय चेब बील फ्‍योर ख्यङ्। स्वर्ग, पृथ्‍वी, समुद्र मेस्‍ये क्‍यूजे मूरुम्यू बन्देबने स्‍यूव पीन्।”
REV.14.9	होर्‌देङ्येदे तेस्रो स्वर्गदूतदे के केन् योन्‍देबे थमयूजे ङ्‍ये-ङ्‍ये येरे यदेबे गीली, “कादेये कोइ मीदे हम्‍ब रोला मेस्‍ये ङूजे मूर्तिने पूजा चीत्‍देबे प्‍वेने या लाने हम्‍ब रोलाजे छाप पूत्‍दे यलो, 
REV.14.10	ङूदेये परमेश्‍वरजे छीजे पीलने चैये अन्‍च्‍यूम्‍लाबे तयार चीदेबे परमेश्‍वरजे छीजे कडा ची थूङ्क्‍य, होर्‌दे पवित्र स्वर्गदूतयू मेस्‍ये थुमाजे खूम्‍ने प्‍ल्‍याङ्नब मी मेस्‍ये गन्‍धकने सकस् पीन्‍क्‍य। 
REV.14.11	हैयाने थमयूदे प्रेब सकस्जे म्यूयूङ् येतार्‌ने तो प्रेनीय। अम्‍ब सकस् प्रेब मीयू हम्‍ब ख्यङ्। थमयूदे हम्‍ब रोला मेस्‍ये मूर्तिजे पूजा चीत्‍देबे हम्‍ब रोलाजे मीन्‍ने ख्‍यब छाप पूक्‍क्‍य। थमयूदे नो-मून कलङ्बेये आनन्द टूङ प्रेस्‍स्‍ये त्‍वो।
REV.14.12	परमेश्‍वरजे आज्ञायू मन्‍देब मेस्‍ये येशूने विश्‍वास चेब परमेश्‍वरजे पवित्र मीयूदे धेरेन् क्‍यूत्‍देबे टूङ पर्‌दीय यब पो अम्‍ब ख्यङ्।
REV.14.13	होर्‌दे स्वर्गदे रब येर के त्‍या ङैदे तदे, “अम्‍ब लिख्दी: जेम्सेमेस्‍ये प्रभुने विश्‍वास चीत्‍देबे सीबब मीयूदे असी प्रेक्‍क्‍य।” पवित्र आत्‍मादे य ख्यङ्, “अँ, थमयूदे रङ्से रङ्सेजे छेम्प्रेदे सम्च प्रे‍क्क्य, चेनेयलो थमयूदे चेब काम थमयूप्रे-प्रेने प्रीय।”
REV.14.15	होर्‌दे सूजो स्वर्गदूत त्‍या मन्दिर नङ्दे फीने योङ्‍रदे, मेस्‍ये के केन् योन्‍देबे हम्‍ब मूक्‍प फ्‍याने टूनबने यदे, “नैजे कोरे टेल्‍देबे बली खैन्, चेनेयलो बली तोल बील क्‍यूरे ख्यङ्, मेस्‍ये पृथ्‍वीजे बली क्‍वाने ताये ख्यङ्।” 
REV.14.16	येरे मूक्‍प फ्‍याने टूङबदे पृथ्‍वी फ्‍याने रङ्से कोरे चील्‍लीदे, होर्‌दे पृथ्‍वीजे बली खैन्‍दे।
REV.14.17	होर्‌दे स्वर्गने ख्‍यब मन्दिर नङ्दे सूजो स्वर्गदूत त्‍या फीने योङ्‍रदे। ङूप्रेये छ्‌यरब कोरे त्‍या ख्‍य। 
REV.14.18	होर्‌देङ्येदे प्ल्याङब-मीफ्‍याने हक प्रेब सूजो स्वर्गदूत त्‍या चाक्‍क्‍यदे योङ्‍रदे। होर्‌दे ङूदे के केन् योन्‍देबे हम्‍ब छ्‌यरब कोरे टेलब स्वर्गदूतने यदे, “हम्‍ब नैजे छ्‌यरब कोरे चील्‍लीदेबे, पृथ्‍वीने गूर्‌-गूर्‌ लोनब अङ्‍गुरने चदेबे फूङ् ची, चेनेयलो पृथ्‍वीजे अङ्‍गुरयू क्‍वाने ताये ख्यङ्।” 
REV.14.19	हम्‍ब स्वर्गदूतदे पृथ्‍वीने रङ्से कोरे चील्‍लीदे, मेस्‍ये पृथ्‍वीजे अङ्‍गुर चदेबे फूङ् पूत्‍दे, मेस्‍ये अङ्‍गुर चोरब क्‍वेप्र परमेश्‍वरजे छीजे क्‍वे केन् नङ्ने छाबीदे। 
REV.14.20	सहरजे फीने अङ्‍गुर खू चोरब क्‍वेने हम्‍ब अङ्‍गुर चोर्‌दे, मेस्ये हम्‍ब क्‍वे नङ्दे का योङ्‍रदे। हम्‍ब काजे छोब मी टदेबे प्रब तजे लगामसेमेप्र मो-गहिरो क्‍यूत्‍देबे सै-सोम् किलोमिटरला चीन्‍तङ्सेमे फ्याइदेबे गीली।
REV.15.1	ङैदे स्वर्गने सोरो हार्‌मन्देब सूजो च्‍यूनू त्‍या तङ्दे: स्वर्गदूतयू ङ्यीदे पात्‍ता ङ्‍येजे सोरो फत्या सकस्यू ङ्‍यी टेल ख्‍य, चेनेयलो हम्‍ब सकस्यूने परमेश्‍वरजे छी पूरा क्‍यूक्‍क्‍य ख्यङ्।
REV.15.2	प्‍ल्याङब मीप्रे च्‍यूम्येब सीसजे समु‍द्रप्र ङैदे तङ्दे। होयाने रोला, मेस्‍ये हम्‍बजे मूर्ति फ्‍याने, मेस्‍ये हम्‍ब रोलाजे मीन्जे नम्‍बर्‌ फ्‍याने ट्‌याबयूदे रङ्से लाने परमेश्‍वरदे पीनब वीणा टेल्‍देबे हम्‍ब सीसजे समुद्र नने मेर्‌न ख्‍य। 
REV.15.3	थमयूदे परमेश्‍वरजे त्वो मोशाजे मेस्‍ये थुमाजे प्रू येरे यदेबे पून्‍न ख्‍य,
REV.15.3	“पात्‍ता केन् शक्ति ख्यब परमप्रभु परमेश्‍वर, नैजे काम सोरो केन् मेस्‍ये हार्‌मन्‍देत्‍या ख्यङ्। न जात जातजे पात्‍ता केन् मूरूम्, नैजे योजनायू ठीक मेस्‍ये तम्दम् ख्यङ्।
REV.15.6	होर्‌दे सफा मेस्‍ये चकिलो कोला ह्‍वोदेब मेस्‍ये गूने मर्‌जे फीत्‍ता ख्‍यायेब स्वर्गदूतयू ङ्यीदे सोरो फत्या सकस्यू ङ्‍यी टेल्‍देबे हम्‍ब मन्दिर नङ्दे फीने योङ्‍रदे। 
REV.15.7	हम्‍ब सोम्‍बो प्राणीयू स्यी नङ्जे त्‍यादे कलङ्नेयली सोम्‍बो क्‍यून्‍नब परमेश्‍वरजे छीदे फ्‍यायेब मर्‌जे पीलयू ङ्यी हम्‍ब स्वर्गदूतयू ङ्यीने पीन्‍दे। 
REV.15.8	होर्‌दे परमेश्‍वरजे महिमा मेस्‍ये ङूजे शक्तिदे योङ्‍रब म्यूयूङ्दे हम्‍ब मन्दिर फ्‍याकदे। हम्‍ब स्वर्गदूतयू ङ्यीदे टेल्‍लेब सोरो फत्या सकस्यू ङ्‍यी अन्‍जन्‍दासेमे सूत्‍याये हम्‍ब मन्दिर नङ्ने क्‍य्‍व अन्‍खू।
REV.16.1	होर्‌दे मन्दिरजे नङ्दे योङ्‍रब के केन् त्‍यादे हम्‍ब स्वर्गदूतयू ङ्यीने येरे येनब ङैदे तदे: “नमयू प्रदेबे परमेश्‍वरजे छीदे फ्‍यानब पील ङ्यी पृथ्‍वीने फैम्‍पी।”
REV.16.3	दोस्रो पोलोजे स्वर्गदूतदे रङ्सेप्रे टेल्‍नब पील समुद्रने फैम्‍पीदे, मेस्‍ये हम्‍ब समुद्रजे क्‍यू सीयेब मीजे काप्र क्‍यूत्‍दे। होर्‌दे समुद्रने ख्‍यब सोम्‍बो प्राणीयू क्वाने सीइ।
REV.16.5	होर्‌दे क्‍यूजे जिम्मा प्रेब स्वर्गदूतदे येरे येनब ङैदे तदे, “नदे न्याय चीप्‍प ठीक न्याय चे ख्यङ्, पवित्र परमेश्‍वर न खूम्‍ये ख्‍य मेस्‍ये चूजोये ख्यङ्। चेनेयलो येर्‌बेने नदे न्याय चे ख्यङ्। 
REV.16.6	चेनेयलो थमयूदे परमेश्‍वरजे पवित्र मीयूने मेस्‍ये अगमवक्तायूने सेक्‍क ख्यङ्, मेस्‍ये नदे थमयूने का थूङ्से पीन ख्यङ्। हम्‍बजे दण्ड थमयूदे प्रेने पर्‌दे ख्यङ्।” 
REV.16.7	होर्‌दे “परमप्रभु परमेश्‍वर पात्‍ता केन् ख्यङ्, नदे चेब न्याय ठीक, मेस्‍ये सत्य ख्यङ्।” यब के त्‍या चाक्‍क्‍यादे योङ्‍रब ङैदे तदे।
REV.16.8	होर्‌देङ्येदे स्यीप्फे पोलोजे स्वर्गदूतदे रङ्सेप्रे टेल्‍नब पील मीयाफ्‍याने फैम्‍पीदे, मेस्‍ये सोरो ठ्वब रप्दे मीयूने ठोसे पीनब शक्ति मीयाने पीन्दे। 
REV.16.9	मीयूने सोरो ठ्वब मीयाजे रप्दे ल्याकदे, मेस्‍ये हम्‍ब सोरो फत्या सकस्यू फ्‍याने हक ख्‍यब परमेश्‍वरजे मीन्‍जे थमयूदे न पूत्‍दे। तर थमयूदे पश्‍चात्ताप चे अन्ङ्‍यीन् मेस्‍ये परमेश्‍वरने महिमा पीन अन्ङ्‍यीन्।
REV.16.11	थमयूने सोरो सकस् मेस्‍ये सोरो नब मयू रदेबे स्वर्गने ख्‍यब परमेश्‍वरने थमयूदे ले तप्‍दे। तर थमयू रङ्सेदे चीक्‍कब अन्‍ज्‍य काम क्यादेबे पश्‍चात्ताप चे अन्ङ्‍यीन्।
REV.16.13	होर्‌दे अजिङ्गरजे ङूरदे, हम्‍ब रोलाजे ङूर्‌दे मेस्‍ये लूच्‍च अगमवक्ताजे ङूर्‌दे, पैबयूप्र ङ्येत्‍या आत्‍मायू सोम् योङ्‍रीनब ङैदे तङ्दे। 
REV.16.14	अम्‍बयू हार्‌मन्‍देब च्‍यूनू तनब दुष्‍ट आत्‍मायू ख्यङ्। संसारजे का-मुलुकने ख्‍यब मूरुम्यूने त्‍वने अम्‍बयू प्रीय, मेस्‍ये पात्‍ता केन् शक्ति ख्यब परमेश्‍वरदे न्याय चेब केन् दिनने परमेश्‍वरप्रे लडाइँ चेने थमयूदे मूरुम्यूने फूङ् पूक्‍क्‍य।
REV.16.16	मेस्‍ये हिब्रू केने आर-मागेड्डोन यब नेने हम्‍ब आत्‍मायूदे मूरुम्यू फूङ् पूत्‍दे।
REV.16.17	होर्‌दे पलो ङ्यीजे स्वर्गदूतदे रङ्सेप्रे टेल्‍नब पील उन्दूफ्‍याने फैम्‍पीदे, मेस्‍ये मन्‍दिरजे सिंहासनदे येरे यब के केन् त्‍या योङ्‍रदे “जेम्से जङ्‍गदे।” 
REV.16.18	होर्‌दे क्‍यूलीङ् छाल् छाल् क्‍यूत्‍दे, आवाजयू मेस्‍ये मू-गर्‌जेदेब आवाजयू योङ्‍रदे, मेस्‍ये सोरो फत्‍या केन् सूङ्‍गू गीली। हम्‍ब सूङ्‍गू येर फत्‍या केन् ख्‍य, पृथ्‍वीने मीयूजे सृष्‍टि क्‍यूत्‍दे-छो कलङ्बेये येर केन् सूङ्‍गू अन्‍र ख्‍य। 
REV.16.19	होर्‌दे हम्‍ब पात्‍ता केन् सहर भा सोम् क्‍यूत्‍देबे स्‍यायी, मेस्‍ये देश-देश सहरयू टक्कने हूली मेस्‍ये नाश क्‍यूरी। परमेश्‍वरने पात्‍ता केन् बेबिलोन ह्‍वेरदे, मेस्‍ये ङूदे रङ्सेजे सोरो फत्‍या छीदे चीदे फ्‍यायेब पील हम्‍बने थूङ्से पीन्‍दे। 
REV.16.20	टापूयू क्वाने मली मेस्ये गङ्यू क्वाने सू-मली क्यूरी। 
REV.16.21	होर्‌दे ङ्यील्‍लङ् ङ्यील्‍लङ् किलो क्‍यूरब सोरो फत्‍या केन् केन् सोर्‌बयू मूदे मो-मीयू फ्‍याने तल्‍रदे, मेस्‍ये सोर्‌बदे सोरो फत्या सकस्यू पीन्‍देबे मीयूदे परमेश्‍वरने ले तप्‍दे, चेनेयलो अम्‍ब सकस् सोरोने फत्‍या ख्‍य।
REV.17.2	पृथ्‍वीजे मूरुम्यूदे ङूप्रे वेश्य काम चे ख्यङ्, मेस्‍ये हम्‍ब मदीदे वेश्य कामजे ची थूङ्से पीन्‍देबे पृथ्‍वीने ख्‍यब मीयूने स्‍योला चे ख्यङ्।”
REV.17.4	हम्‍ब मदीदे बैजनी मेस्‍ये चकिलो मल्‍लम् कोला ह्‍वे ख्‍य, मर्‌, बेस्‍से मगो पर्‌तेब रत्‍न मेस्‍ये मोतीयू ङूदे ह्‍वोदे ख्‍य। मेस्‍ये ङ्येत्‍या सेयू, या ङूदे चेब वेश्य कामजे अशुद्ध थोक‍दे फ्‍यानब मर्‌जे पील त्‍या ङूदे लाने टेल्‍न ख्‍य। 
REV.17.5	ङूजे प्‍वेने अर्थ क्‍व-अङ्ख्‍वब मीन् त्‍या लिख्दीये ख्‍य: “पृथ्‍वीने ख्‍यब वेश्य मदीयूजे मेस्‍ये ङ्येत्‍या सेयूजे म पात्‍ता केन् बेबिलोन।” 
REV.17.6	होर्‌दे परमेश्‍वरजे पवित्र मीयूजे का मेस्‍ये येशूजे मीन्‍ने सेक्‍कब मीयूजे का थूङ्देबे हम्‍ब मदी स्‍योनब ङैदे तङ्दे।
REV.17.6	हम्‍ब मदी तङ्देबे ङ सोरो हार्‌मन्‍दीकदे। 
REV.17.7	हन्‍छ्वाब हम्‍ब स्वर्गदूतदे ङैने यदे, “न चेने हार्‌मन्‍दे? हम्‍ब मदी मेस्‍ये ङूने प्‍लेब ट ङ्यी मेस्‍ये रूक् च्‍यू ख्‍यब रोलाजे क्‍व-अङ्ख्‍वब अर्थ ङ नने स्‍योक्‍क्‍य। 
REV.17.8	नदे तङब हम्‍ब रोला मीयूङ् त्‍याफे ख्‍य, तर जेम्सेब हम्‍ब रोला त्‍वो, जेम्से येतार्‌ने नाश क्‍यूप्‍पजे लागि हम्‍ब रोला अतल कुण्डदे तो-फीने योङ्‍र मल्‍न ख्यङ्। कलङ्बेये अन्जेनब जीया प्रेबयूजे मीन् लिख्दीयेब किताबने संसारजे सृष्‍टि क्यूरयली खूम्मेस्येने मीन् अन्लीख्दीयेब मीयूदे हम्ब रोलाने तङ्देबे हार्‌मन्‍दीय, चेनेयलो हम्‍ब मीयूङ् त्‍याफे ख्‍य मेस्‍ये हम्‍ब जेम्से त्‍वो, तर फेरि ङ्येदे त्‍याफे योङ्‍रीय।
REV.17.9	“अम्‍ब क्‍वजे लागि बुद्धि चैतीय: हम्‍ब ट ङ्यीब गङ्यू ङ्यी ख्यङ्, हम्‍ब गङ्‍यू फ्‍याने हम्‍ब मदी टूङ ख्यङ्। हम्ब ट ङ्‍यीयूब मूरुम् ङ्‍यीयूये ख्यङ्। 
REV.17.10	अम्‍ब मूरुम् ङ्यी नङ्ने मूरुम् ङब सीये जेङ्‍क ख्यङ्, त्‍याब मूरुम्ने क्‍यून्‍न ख्यङ्, मेस्‍ये सूजो त्‍याब अझ अन्‍तङ्‍र ख्यङ्। ङू रमेस्‍ये खात्‍यात्‍या मूरूम् क्‍यूत्‍देबे टूङ पर्‌तीय। 
REV.17.11	हम्‍ब रोला, मीयूङ् त्‍याफे ख्‍य, तर जेम्सेब त्‍वो, हम्‍बब पलो येत्जे मूरुम् ख्यङ्। हम्‍ब मूरुम्यू ङ्यी नङ्जे मूरुम् त्‍या ख्यङ्, तर हम्‍बजे नाश क्‍यूप्‍पीय।
REV.17.13	थमयूदे रङ्सेजे शक्ति मेस्‍ये हक हम्‍ब रोलाने सूम्‍देबेजे लागि थमयू क्‍वाने सेम् त्‍या क्‍यूक्‍क्‍य। 
REV.17.14	थमयूदे थुमाजे विरुद्धने जीङ्क्‍य, मेस्‍ये थुमादे थमयू फ्‍याने ट्‌याय, चेनेयलो ङू प्रभुयूजे प्रभु मेस्‍ये मूरुम्यूजे मूरुम् ख्यङ्। ङूप्रे ख्‍यबयू प्रभुदे क्‍वब, सेलब मेस्‍ये भर्‌पर्‌ते ख्‍वबयू ख्यङ्।”
REV.17.15	हम्‍ब स्वर्गदूतदे ङैने यदे, “नदे तङब हम्‍ब क्‍यूयूब मीयू, मीयूजे हुल, जात जातयू मेस्‍ये केयू ख्यङ्, हैयाने हम्‍ब वेश्य मदी टून ख्यङ्, 
REV.17.16	होर्‌दे नदे तङब रूक् च्‍यू मेस्‍ये हम्ब रोलादे हम्‍ब वेश्य मदीने घिन चीक्‍क्‍य, मेस्‍ये ङूजे साप्‍ताने लेन्देबे च्‍याङ्ली चीप्‍पीय, मेस्‍ये ङूजे स्‍य चीय होर्‌दे मीने फूम्बीदेबे ङूने भस्सम् चीप्‍पीय। 
REV.17.17	चेनेयलो परमेश्‍वरजे वचन पूरा अन्क्यूत्दासेमे सेम् त्‍या क्‍यूत्‍देबे थमयूदे हुकुम चील्‍लेब रङ्से शक्ति हम्‍ब रोलाने पीन्‍देबे परमेश्‍वरजे इच्छा पूरा चेने परमेश्‍वरदे थमयूजे सेम्ने येर पो पूमीदे! 
REV.17.18	नदे तङब हम्‍ब मदीब पृथ्‍वीने ख्‍यब मूरुम्यू फ्‍याने हुकुम चील्‍लेब हम्‍ब पात्‍ता केन् सहर ख्यङ्।
REV.18.1	होर्‌देङ्येदे केन् हक प्रेक्‍कब सूजो स्वर्गदूत त्‍या स्वर्गदे मो रेनब ङैदे तङ्दे। ङूजे सेर्‌दे पृथ्‍वीने ओथ्याङ् क्‍यूत्‍दे। 
REV.18.2	येरे यदेबे ङू बोङ्बे पारा पूत्‍दे, “पात्‍ता केन् सहर बेबिलोनजे पतन क्‍यूरी, अम्‍ब पात्‍ता केन् सहरब छेत्‌यू, अशुद्ध आत्मायू क्‍वाने, अशुद्ध मेस्‍ये ङ्येत्‍या ययू टूङब ने क्‍यूर ख्यङ्। 
REV.18.3	चेनेयलो जात जातजे मीयू क्‍वादेने हम्‍बदे चेब अशुद्ध वेश्य कामजे ची थूङ ख्यङ्, मेस्‍ये पृथ्‍वीने ख्‍यब मूरुम्यूदे ङूप्रे वेश्य काम चे ख्यङ्, होर्‌दे पृथ्‍वीने छोङ् चेब मीयूदे हम्‍ब बेबिलोनने क्‍यूरब मोज-मजादेने फ्‍योबो क्‍यूर प्रे ख्यङ्।”
REV.18.4	“ङैजे मीयू, हम्‍ब नेदे फीने योङ्‍ख, हम्‍ब नेदे फीने अन्-योङ्‍रदेयलो ङूजे पापयूप्रे नमयूये सामेल् क्‍यूक्‍क्‍य, मेस्‍ये ङूदे प्रेब दण्ड नमयूदेये भोक्‍ते पर्‌दीय,
REV.18.8	‘येरेक्‍यूत्‍देबे तीयानेने सीब पर्‌तेब, शोक् चे पर्‌तेब मेस्‍ये अनिकाल क्‍यूरब सोरो फत्या सकस्यू ङू फ्‍याने रीय। मेस्‍ये प्ल्याङ्नब मीदे ङूने भस्सम् चीक्‍कीय, चेनेयलो ङूजे न्याय चेब परमप्रभु परमेश्‍वर शक्तिशाली ख्यङ्।”
REV.18.10	हम्‍बदे प्रेब दण्ड तङ्देबे थमयू फदेबे चीन्‍तङ्ने मेर्‌देबे येरे यीय, “होमाइ! होमाइ! पात्‍ता केन् सहर, न शक्तिशाली बेबिलोन! खात्याने नदे प्रे-पर्‌तेब दण्ड नेफ्‍याने पर्‌दीरदे।” 
REV.18.11	पृथ्‍वीने छोङ् चेबयू हम्‍ब सहरजे लागि ङूय मेस्‍ये अन्सूग्देबे बीगन फाय, चेनेयलो सूदेये थमयूजे छोङ्जे सेयू फेरि कलङ्बेये कीन्‍स्ये त्‍वो, 
REV.18.12	सूदेये थमयूजे मर्‌, चाँदी, रत्‍न, मोती मेस्‍ये मल्‍मल्जे कोलायू, बैजनी कोलायू, रेसम्जे कोला मेस्‍ये चकिलो मल्‍लम् रङ्जे कोलायू, मेस्‍ये साप्‍ता किसिमजे लेमत्‍या बस् रब स्‍यङ्, साप्‍ता किसिमजे हात्तीजे दाह्रादे बन्देब सेयू, मेस्‍ये कूम लू पर्‌देब स्‍यङ्जे, चीरीजे, जङ्जे मेस्‍ये लूङ्‍गार्‌जे सेयू कीन्से त्वो, 
REV.18.13	मेस्ये लेपेछ, मसला, स्‍यूक्‍प, बस् रब मूर्‌गू, धूप कर्‌, ची, मूर्‌गू, ता-यूङ्, ह्‍व, कीत-म्हीयू, स्वान्‌यू, मी-टब तयू, रथयू, त्वो-त्वोमयू मेस्ये मीयूये कीन्‍स्ये त्वो। 
REV.18.14	थमयूदे यीय, “बेबिलोन नैजे सेम्दे मेब ज्‍य सेयू नैट्‌यादे योङ्ये ख्यङ्। सीर्‌-सम्पत्ति मेस्ये मान् गेसेन् क्‍वाने नदे मल्‍क ख्यङ्। जेम्से हम्‍ब फेरि कलङ्बेये प्रेस्‍स्‍ये त्‍वो।” 
REV.18.15	अम्‍ब सेयूजे छोङ् चेब मीयूदे हम्‍ब केन् सहरने छोङ् चीत्‍देबे फ्‍योबो क्‍यूर ख्‍य, हम्‍ब सहर फ्‍याने सकस् पर्‌ती रब थमयू फदेबे चीन्‍तङ्ने मेर्‌दे, मेस्‍ये येरे यदेबे थमयूदे के केन् योन्‍देबे ङूय मेस्‍ये रप् चीत्देबे, 
REV.18.16	“होमाइ! होमाइ! हम्‍ब पात्‍ता केन् सहर, हम्‍बदे मल्मल्जे कोला, बैजनी मेस्‍ये चकिलो मल्‍लम् कोला होत्‍देबे मर्‌, रत्‍न मेस्‍ये मोतीयूदे सोरो ज्‍य क्‍यून्‍न ख्‍य। 
REV.18.17	येर कूम सीर्‌-सम्पत्ति खात्याने नाश क्‍यूरे ख्यङ्।”
REV.18.17	क्यू जहाजजे कप्‍तानयू, क्यू जहाजने टब मीयू, क्यू जहाज चील्‍लेब मीयू क्‍वाने मेस्‍ये समुद्रने छोङ् चेब मीयूये चीन्‍तङ्ने मेर्‌दे, 
REV.18.18	मेस्‍ये हम्‍ब पात्‍ता केन् सहर मीदे भस्सम् क्यूरेब म्यूयूङ् तङ्देबे येरे पारा पूत्‍दे, “हम्‍ब पात्‍ता केन् सहरप्र सूजो कम्‍ब सहर ख्यङ् स्‍व?” 
REV.18.19	होर्‌दे थमयूदे रङ्से-रङ्से टने धुलो पूत्‍देबे ङूये ङूये मेस्‍ये अन्सूग्देबे बीगन फाये-फाये येरे पारा पूत्‍दे, “होमाइ! होमाइ! हम्‍ब पात्‍ता केन् सहर, हैयाजे समुद्रने क्‍यू जहाज ख्‍यब मीयू क्‍वाने हम्‍ब सहरजे सिर्-‌सम्पत्तिदे फ्‍योबो क्‍यूरे ख्‍य। हम्‍ब खात्याने नाश क्‍यूरे ख्यङ्। 
REV.18.20	स्वर्गने टूङबयू क्‍वाने सूग्, चेनेयलो परमेश्‍वरदे हम्‍ब सहरजे नाश चे ख्यङ्! परमेश्‍वरजे पवित्र मीयू, मूल स्यूस्स्यायू मेस्‍ये अगमवक्तायू, नमयू फ्‍याने चेब अन्-न्यायजे लागि परमेश्‍वरदे ङूने दण्ड पीन ख्यङ्।”
REV.18.22	बीणा तपयूजे, प्रू प्‍वेयूजे, मूरली तपयूजे, मेस्‍ये धूङ्‍कूर्‌ तपयू क्‍वाजे के बेबिलोनने कलङ्बेये तस्‍ये त्‍वो। मेस्‍ये सीप ख्‍यब मीयू कलङ्बेये नेप्रे क्यूस्स्ये त्‍वो, मेस्‍ये रान्‍दा थाब के कलङ्बेये तस्‍ये त्‍वो। 
REV.18.23	नैजे छोङ् चेब मीयू पृथ्‍वीजे केन्-केन् मीयू ख्‍य, मेस्‍ये नैजे ङा-थूक्‍दे जात-जातजे मीयूने ठग्‍दीक ख्‍य होरेक्‍यूत्‍देबे बेबिलोन‍ने बत्तीजे ओथ्याङ् फेरि कलङ्बेये क्यूस्स्ये त्‍वो, होर्‌दे दुलहा मेस्‍ये पीर्‌-मजे सूगब के कलङ्बेये तस्‍ये त्‍वो।
REV.19.1	होर्‌देङ्येदे स्वर्गने मी हुल केन् त्‍यादे बोङ्बे पारा प्‍वेब केदे येरे येनब ङैदे तदे, “हल्‍लेलूयाह! मुक्ति, महिमा मेस्‍ये शक्ति ङीन्‍जे परमेश्‍वरजेने ख्यङ्, 
REV.19.2	चेनेयलो ङूदे चेब न्याय सत्य मेस्‍ये ठीक ख्यङ्। रङ्सेजे वेश्य कामदे पृथ्‍वीजे मीयू क्‍वानेने नोङ्बेब हम्‍ब पात्‍ता केन् वेश्यने परमेश्‍वरदे दण्ड पीन ख्यङ्, मेस्‍ये परमेश्‍वरजे त्वो-त्वोमयू सेबजे खी फाक ख्यङ्।” 
REV.19.3	थमयूदे फेरि त्‍याफे के केन् योन्‍देबे यदे, “हल्‍लेलूयाह! हम्‍ब पात्‍ता केन् सहर मीदे भस्सम् क्यूरेब म्यूयूङ् येतार्‌ने तो प्रेनीय।” 
REV.19.4	होर्‌दे नूस्‍स्‍यूदे स्यी धर्म-गुरु मेस्‍ये हम्‍ब सोम्‍बो प्राणीयू स्यीदे पून्‍छ्‌यल क्‍यूत्‍देबे सिंहासनने टूनब परमेश्‍वरने येरे यदेबे स्‍यूव पीन्‍दे, “आमेन, हल्‍लेलूयाह!”
REV.19.6	होर्‌देङ्येदे मी हुल केन् त्‍याजे के ङैदे तदे, होङ् बोङ्ब योङ्‍र आवाज मेस्‍ये सोरो बोङ्बे मू प्र्याङब आवाज ङैदे तदे, हम्‍ब आवाजदे येरे येन ख्‍य:
REV.19.6	“हल्‍लेलूयाह! चेनेयलो परमप्रभु ङीनजे पात्‍ता केन् शक्ति ख्यब परमेश्‍वरदे येतार्‌ने राज्‍य चीक्‍क्‍य।
REV.19.7	ङीन सोरो सूगे मेस्‍ये आनन्द क्‍यूत्‍देबे ङूजे महिमा चीदे! चेनेयलो थुमाजे ङ्येन् चेब दिन फ्‍योर ख्यङ्, मेस्‍ये ङूजे पीर्‌मदे रङ्सेने तयार चे-ख्यङ्।
REV.19.8	पीर्‌मने चकिलो मेस्‍ये सफा मल्मल्जे कोला ह्‍वेजे लागि पीन्‍दे।” चकिलो मल्मल्जे कोलाब परमेश्‍वरजे पवित्र मीयूजे धर्मी काम ख्यङ्।
REV.19.10	होर्‌दे ङूने स्‍यूव पीनजे लागि ङ ङूजे तोप्ने पून्‍छ्‌यल् क्‍यूत्‍दे। तर ङूदे ङैने यदे, “नदे येरे चे अन्‍क्‍यूर्‌। ङैये येशूजे गवाही पीनब, न मेस्ये नैजे अत अची च्योन्‌यूप्रने परमेश्‍वरजे त्वो त्‍यामे ख्यङ्। परमेश्‍वरने स्‍यूव पीन्!
REV.19.10	चेनेयलो येशूजे बारेने पीनब गवाही अगमवाणीजे आत्‍मा ख्यङ्।”
REV.19.12	ङूजे म्या मी-उम्‍दप्र ख्‍य, मेस्‍ये ङूजे टने कूम मूरुम्यूजे मुकुट ख्‍य। ङूजे ङ्वने येर मीन् त्‍या लिख्दीये ख्यङ्, ङूने त्‍यामे हम्‍ब था ख्‍य, सूजो सूनेये था त्‍वो। 
REV.19.13	काने पोम्येब कोला ङूदे होते ख्‍य, होर्‌दे ङूजे मीन्ब “परमेश्‍वरजे वचन” ख्‍य। 
REV.19.14	स्वर्गजे सिपाईयूदे कर्‌ मेस्‍ये सफा मल्मल्जे कोला होत्‍देबे त-कर्‌यूने टदेबे ङूजे ङ्ये-ङ्ये गीलीदे। 
REV.19.15	जात-जातजे मीयूने ट्‍याला चेजे लागि ङूजे ङूर्‌दे छ्‌यरब पार्‌च्‍या त्‍या योङ्‍रीय, मेस्‍ये जङ्जे पीर्‌क चील्‍लीदेबे ङूदे थमयू फ्‍याने राज्‍य चीक्‍क्‍य। होर्‌दे क्‍वेने अङ्‍गुर योन्देबे खू योनप्रने पात्‍ता बोल्यो परमेश्‍वरजे छीजे क्‍वेने ङूदे थमयूने छेय। 
REV.19.16	ङूजे कोला मेस्‍ये सूग्‍ने “मूरुम्यूजे मूरुम् मेस्‍ये प्रभुयूजे प्रभु” यदेबे लिख्दीये ख्यङ्।
REV.19.18	नमयूदे मूरुम्यूजे, कप्‍तानयूजे, बेस्‍से बोल्यो मीयूजे, होर्‌दे मी टदेबे प्रब तयूजे, तने टदेबे प्रबयूजे, मेस्‍ये त्वो-त्वोमयूजे, स्वतन्त्र मीयूजे, केन्-चीद मीयू क्‍वाजेने स्‍य चीय।”
REV.19.19	होर्‌दे तने टदेबे प्रब मेस्‍ये ङूजे सिपाईयूजे विरोधने लडाइँ चेने हम्‍ब रोला, पृथ्‍वीजे मूरुम्यू मेस्‍ये ङूजे सिपाईयू फूङ् क्‍यून्‍नब ङैदे तङ्दे। 
REV.19.20	होर्‌दे हम्‍ब रोला जूङ्‍कदे, मेस्‍ये ङूप्रे-प्रेने ङूजे शक्तिदे हार्‌मन्‍देत्‍या काम चेब लूच्‍च अगमवक्तानेये जूङ्‍कदे। अम्‍ब हार्‌मन्देब काम तन्‍देबे हम्ब लूच्‍च अगमवक्तादेने हम्‍ब रोलाजे छाप प्‍वेब मेस्‍ये हम्‍बजे मूर्तिने पूजा चेबयूने धोका पीन ख्‍य। अम्‍ब ङ्‍ही सोम्‍बो ख्यङ्बने प्‍ल्‍याङ्नब गन्‍धकजे मी-भोप्प्रोने छापीदे। 
REV.19.21	होर्‌दे सूजो लम ख्‍यब मीयूब त-फ्‍याने टबजे ङूर्‌दे योङ्‍रब पार्‌च्‍यादे सेक्‍कदे, मेस्‍ये थमयूजे स्‍य ययू क्‍वादेने कलाबे चदे।
REV.20.1	होर्‌देङ्येदे स्वर्गदूत त्‍यादे लाने अतल कुण्डजे चापी मेस्‍ये सङ्लो केन् त्‍या टेल्‍देबे स्वर्गदे मो-तल्‍रब ङैदे तङ्दे। 
REV.20.2	स्वर्गदूतदे हम्‍ब अजिङ्गरने ङ्येप्‍दे मेस्‍ये हजार त्‍या वर्षसेमेजे लागि ख्‍यादेबे हीत्‍दे, हम्‍ब मीयूङ्मेस्येने ख्यब डम् ख्‍य हम्ब शैतान ख्यङ्। 
REV.20.3	ङूदे हम्बने अतल कुण्डने छाबीदे, होर्‌दे हम्‍ब अतल कुण्ड थाबीदे मेस्‍ये हैयाने छाप पूबीदे। ङूदे हजार त्‍या वर्ष अन्‍जेन्‍दासेमे जात-जातजे मीयू क्‍वानेने धोका अम्‍पीन्‍स्‍य यदेबे येरे स्‍योप्‍पीदे। होर्‌देङ्येदे तेदिनजे लागि ङूने क्याबे पर्‌दीय।
REV.20.5	सूजो सीयेबयूब हम्‍ब हजार त्‍या वर्ष अन्‍जेन्‍दासेमे सोम्‍बो अन्‍क्‍यूर्‌। सीयेब मीयू सोम्बो क्यूरब अम्ब पहिलो ख्यङ्। 
REV.20.6	पात्‍ता खूम् सोम्‍बो क्‍यूरबयूप्रे सामेल् क्‍यूरबयू असी प्रेबयू ख्यङ् मेस्‍ये पवित्र ख्यङ्। दोस्रो पोलोने क्‍यूरब मृत्‍यूजे शक्तिदे थमयूने चैत्‍याये चे अन्‍खू, तर थमयू परमेश्‍वरजे मेस्‍ये ख्रीष्‍टजे पूस्‍र्‌या क्‍यूत्‍देबे ख्रीष्‍टप्रे हजार त्‍या वर्षसेमे राज्‍य चीक्‍क्‍य।
REV.20.7	हजार त्‍या बर्ष जेनमेस्‍ये हम्‍ब स्‍योप्‍येब नेदे शैतान क्‍यापीय, 
REV.20.8	मेस्‍ये ङू पृथ्‍वीजे का-मुलुक‍ने ख्‍यब देश देशजे मीयूने धोका पीनने, या गोग मेस्‍ये मागोगने लडाइँजे लागि फूङ्चेने योङ्‍रीय। थमयू समु‍द्रजे पीस ताकीने कूम क्‍यूक्‍क्‍य। 
REV.20.9	पृथ्‍वीजे का-मुलुक‍ने प्रदेबे थमयूदे परमेश्‍वरजे पवित्र मीयू टूङबनेजे ख्‍यूरीरीरी मेस्‍ये परमेश्‍वरदे प्रेम चेब सहरने घेर्‌दीदे, तर स्वर्गदे मी फूली तल्‍रदेबे थमयूने भ‍स्सम् चीत्‍दे। 
REV.20.10	थमयूने धोका पीनब हम्‍ब शैतानने प्‍ल्‍याङ्नब गन्‍धकजे मीजे भोप्‍प्रोने छाबीदे, हम्‍ब रोला मेस्‍ये लूच्‍च अगमवक्ताये हम्‍ब नेने ख्‍य। थमयूदे हम्‍ब नेने नोमून् येतार्‌ने सकस् भोक्‍तीनीय।
REV.20.12	होर्‌दे सीयेब केन्-चीद क्‍वाने सिंहासनजे खूम्‍ने मेर्‌नब ङैदे तङ्दे, मेस्‍ये किताबयू ल्‍वादे। सूजो किताबये त्‍या ल्‍वादे। हम्‍ब किताब जीया प्रेब मीयूजे मीन् थायेब किताब ख्यङ्। हम्‍ब किताबने लिख्दीयेब थमयूजे काम अनुसार‌ सीयेबयूजे न्याय क्‍यूत्‍दे। 
REV.20.13	समु‍द्रने सीयेबयू समु‍द्रदे ग्‍यङ् पीन्‍दे, होर्‌दे मृत्‍यू मेस्‍ये पातलदेये रङ्सेप्रे ख्यब सीयेब मीयूनेये ग्‍यङ् पीन्‍दे। थमयूजे रङ्से रङ्से काम अनुसार क्‍वाजेने न्याय क्‍यूत्‍दे।
REV.20.14	मृत्‍यू मेस्‍ये पातलने प्‍ल्‍याङ्नब मी भोप्‍प्रोने छाबीदे। अम्‍ब प्‍ल्‍याङ्नब मी भोप्‍प्रोने छाबेब दोस्रो मृत्‍यू ख्यङ्। 
REV.20.15	जीया प्रेब मीयूजे मीन् थाब किताबने सू-सूजे मीन् लिख्दीयेब अम्‍प्रे, हम्‍बयूने प्‍ल्‍याङ्नब मी भोप्‍प्रोने छाबीदे।
REV.21.2	होर्‌दे दूलजे लागि पीर्‌मनेप्र ज्‍य चीत्‍देबे परमेश्‍वरदे छ्‌योदेब या पवित्र सहर, सर् यरूशलेम स्वर्गदे मो तल्‍लीनब ङैदे तङ्दे। 
REV.21.3	होर्‌दे सिंहासनदे येरे यब के केन्त्या ङैदे तदे, ले, “परमेश्‍वरजे टूङ ने मीयूप्रे क्यूर ख्यङ्। परमेश्‍वर थमयूप्रे-प्रे टूङ् ख्यङ्, मेस्‍ये थमयू ङूजे मी क्‍यूक्‍क्‍य, मेस्‍ये परमेश्‍वर थमयूजे परमेश्‍वर क्‍यूत्‍देबे थमयूप्रे टूङ्क्‍य। 
REV.21.4	होर्‌दे परमेश्‍वरदे थमयूजे म्‍याने ख्‍यब म्‍यामू क्वाने फील्‍मीय, मेस्‍ये हैयाने सीब पर्‌दीस्‍ये त्‍वो, शोक् मेस्‍ये दु:खये क्‍यूस्‍स्ये त्‍वो। चेनेयलो ङीङ् पोयू मले-जेङ्‍क ख्यङ्।”
REV.21.5	होर्‌दे सिंहासनने देन् छ्‌यानबदे ङैने यदे, “ले, ङैदे साप्‍ताकूरूने सर् चीक्‍क्‍य।” ङूदे येरेये यदे, “अम्‍ब पोयू लिख्दी, चेनेयलो अम्‍ब पोयू भर्‌पर्‌तेब मेस्‍ये सत्य ख्यङ्।” 
REV.21.6	ङूदे ङैने यदे, “जेम्से जङ्‍गदे। ङ अल्‍फा मेस्‍ये ओमेगा, सुरु मेस्ये अन्‍त ख्यङ्। ङैदे क्‍यू फैब मीयूने जीया पीनब क्‍यू मूरुम्दे होरेने थूङ्से पीन्‍क्‍य। 
REV.21.7	सूदे ट्‌याय हम्बदे अम्‍ब हक प्रेक्‍क्‍य, मेस्‍ये ङ थमयूजे परमेश्‍वर क्‍यूक्‍क्‍य, मेस्‍ये थमयू ङैजे च-चीमीयू क्‍यूक्‍क्‍य। 
REV.21.8	तर फैजङ्यू, विश्‍वास अन्‍चेबयू, ङ्येत्‍या क्‍यूरबयू, मी सेबयू, वेश्य काम चेबयू, ङा-थूक् चेबयू, मूर्ति पूजा चेबयू, मेस्‍ये लूच्‍च क्‍यमबयू क्‍वाने प्ल्याङ्नब मी प्रे गन्‍धकजे भोप्‍प्रोने छाबीय। अम्‍ब दोस्रो मृत्‍यू ख्यङ्।
REV.21.9	होर्‌दे हम्‍ब पात्‍ता ङ्‍येजे सोरो फत्या सकस् ङ्यीदे सेम् फ्‍यानब पील ङ्यी टेलब स्वर्गदूतयू ङ्यी नङ्दे स्वर्गदूतत्‍या रदेबे ङैने येरे यदे, “ख, ङ नने थुमाजे मज, ङूजे पीर्‌म तम्‍मीय।” 
REV.21.10	आत्‍माने ङूदे ङैने केन् मेस्‍ये फेर गङ्त्‍या फ्‍याने कूदीदे, मेस्‍ये परमेश्‍वर टूङब ने स्वर्गदे मो तल्‍लीनब पवित्र सहर यरूशलेम ङैने तम्‍मीदे। 
REV.21.11	हम्‍ब सहरने परमेश्‍वरजे महिमा ख्‍य, सोरो कूम लू पर्‌तेब पत्‍थरयू, मेस्‍ये सीसप्र छालाला तङब स्‍फटीक मेस्‍ये बेल्लौरजेप्र ओथ्याङ्ब हम्‍ब सहरजे ख्‍य। 
REV.21.12	हम्‍ब सहरजे खूरीरी केन् मेस्‍ये फेर पङ्‍री थ्‍यायेब ख्‍य, मेस्‍ये हम्‍बने बाह्र ओटा ख्‍यो ख्‍य। हम्‍ब ख्‍योयूने स्वर्गदूतयू त्‍या-त्‍या सीन्त्री टून ख्‍य। मेस्‍ये इस्राएलजे बाह्र खलकजे मीन् हम्‍ब ख्‍योयूने लिख्दीये ख्‍य। 
REV.21.13	पूर्वतेले ख्‍यो सोम्, उत्तरतेले ख्‍यो सोम्, दक्षिणतेले ख्‍यो सोम् मेस्‍ये पश्चिमतेले ख्‍यो सोम् ख्‍य। 
REV.21.14	हम्‍ब सहरने ख्‍यब पङ्‍रीजे जा बाह्र ओटा ख्‍य। हम्‍ब जायू-फ्‍याने थुमाजे मूल स्यूस्स्यायू त्‍या-त्‍याजे मीन् लिख्दीये ख्‍य।
REV.21.16	हम्‍ब सहरजे पट्टी ङ्हीने बरेबर्‌ ख्‍य। हम्बजे चौडाई मेस्ये फ्रेत्‍दे बरेबर्‌ ख्‍य। ङूदे हम्‍ब टाँगोदे नपतीब हम्‍ब सहर हजार ङ्‍ही सैस्यी किलोमिटर ख्‍य। हम्‍ब सहरजे फ्रेत्‍दे, चौडाई मेस्ये तो-फेर बरेबर्‌ ख्‍य। 
REV.21.17	स्वर्गदूतदे हम्‍बजे पङ्‍रीये नप्‍दीदे, मेस्‍ये मीदे चील्‍लीनब नाप अनुसार‌ नप्‍दीब सोम्लङ्दे मिटर ङ ख्‍य। 
REV.21.18	हम्‍ब पङ्‍री बिल्लौर पत्‍थर्‌दे बन्‍तीयेब ख्‍य, होर्‌दे सहरब खेर्‌तीकब मर्‌ ज्‍यदे बन्‍दीये ख्‍य मेस्‍ये हम्‍ब सफा सीसप्र छालाला ख्‍य। 
REV.21.19	हम्‍ब सहरजे जायू थर्-थर्‌‌जे मगो पर्‌तेब पत्‍थर्‌यूदे ज्‍य चीदे ख्‍य। हम्‍ब पात्‍ता खूम्‍जे जा बिल्लौरजे, दोस्रो नीरजे, तेस्रो हरीतजे, चौथो पन्‍नाजे, 
REV.21.20	पाचौँ आनिक्‍सजे, छैटौँ लालमणिजे, सातौँ पीतमणीजे, आठौँ बेरूजजे, नवौँ पुष्पराजजे, दसौँ लसुनेजे, एघारौँ नीलमणिजे, बाह्रौँ कटेलाजे ख्‍य। 
REV.21.21	हम्‍ब बाह्र ओटा ख्‍योयूब बाह्र मोतीजे ख्‍य। हम्‍ब ख्‍योयू मोती त्‍या-त्‍यादे बन्‍दीये ख्‍य। हम्‍ब सहरजे लम् खेर्‌तीकब ज्‍य मर्‌जे छालाला तङब सीसप्र ख्‍य।
REV.21.22	ङैदे हम्‍ब सहरने प्रार्थना चेब मन्दिर त्‍याये अन्‍तङ्, चेनेयलो पात्‍ता केन् शक्ति ख्‍यब परमेश्‍वर मेस्‍ये थुमा रङ्सेब हम्‍ब सहरजे मन्दिर ख्यङ्।
REV.21.24	हैयाजे ओथ्याङ्ने जात-जातजे मीयू तीप्र-छोप्र चीक्‍क्‍य। पृथ्‍वीने ख्‍यब मूरुम्यूदे रङ्से न-मीन् मेस्‍ये सीर्‌-सम्पत्तियू हैयाने रेक्‍क्‍य। 
REV.21.25	हम्‍ब सहरजे ख्‍योयू नोदे कलङ्बेये थास्‍ये त्‍वो, मेस्‍ये हैयाने कलङ्बेये मून् क्यूस्स्ये त्‍वो। 
REV.21.26	होर्‌दे थमयूदे जात-जातयूजे न-मीन, सिर्-‌सम्पत्ति, मेस्‍ये गेसेन् हम्‍ब सहर नङ्ने रेक्‍क्‍य। 
REV.21.27	तर थुमाजे जीयाजे किताबने मीन् लिख्दीयेबयू त्‍यामे होने क्‍योब प्रेक्‍क्‍य, सूजो अशुद्ध सेयू, ङ्येत्‍या काम फरबयू, लूच्‍च क्‍यमबयू कम्‍ब तर्‌तीप्‍देये हम्‍ब सहर नङ्ने क्‍योब प्रेस्‍स्‍ये त्‍वो।
REV.22.2	हम्‍ब सहरजे लम्जे अन्‍द्रगुङ्दे हम्‍ब प्रेन ख्‍य। हम्‍ब होङ्जे न-नने जीया पीनब तङ्बो ख्‍य, हम्‍ब तोङ्बोने लैजे पीछीने बाह्र थरीजे सीयू लोन ख्‍य। हम्‍ब तोङ्बोजे लेम्‍यूब जात-जातजे मीयूने तम् चीम्‍मेजे लागि ख्‍य। 
REV.22.3	जेम्सेमेस्‍ये हैयाने कलङ्बेये श्राप पर्‌तीस्‍ये त्‍वो।
REV.22.3	परमेश्‍वर मेस्‍ये थुमाजे सिंहासन हैयाने क्‍यूक्‍क्‍य, मेस्‍ये ङूजे त्वो-त्वोमयूदे ङूने पूस्‍तीय। 
REV.22.4	थमयूदे ङूजे त्‍वा तङ्क्‍य, मेस्‍ये थमयूजे प्‍वेने ङूजे मीन् लिख्दीयेब क्‍यूक्‍क्‍य।
REV.22.6	होर्‌दे स्वर्गदूतदे ङैने यदे, “अम्‍ब वचन भर्‌पर्‌तेब मेस्‍ये सत्‍य ख्यङ्। जेम्से अगमवक्तायूने रङ्से आत्‍मा पीनब परम्प्रभु परमेश्‍वरदे छ्‍योट्‍टोने क्यूट्‍टब पोयू रङ्से त्वो-त्वोमयूने तनजे लागि रङ्से स्वर्गदूत कूल्‍बीदे।”
REV.22.7	येशूदे यदे, “ले, जेम्से ङ छ्‍योट्‍टोने रेन ख्यङ्। अम्‍ब किताबने लिख्दीयेब अगमवाणीजे वचन मन्‍देबयूदे असी प्रेक्‍क्‍य।”
REV.22.8	अम्‍ब पोयू तब मेस्‍ये तङब ङ यूहन्‍ना ख्यङ्। कन्‍छ्वाब ङैदे अम्‍ब पो तदे मेस्‍ये तङ्दे, हन्‍छ्वाब ङैने अम्‍ब पो तम्‍मेब स्वर्गदूतजे तोप्‍ने स्‍यूव पीनने ङ पून्‍छ्‌यल क्‍यूत्‍दे। 
REV.22.9	तर ङूदे ङैने यदे, “नदे येरे चे अन्‍क्‍यूर्‌। न मेस्‍ये अगमवाणी क्‍यमब नैजे अत-च्योन्‌यू होर्‌दे अम्‍ब किताबजे वचन मन्‍देबयूप्रेप्रेजे ङैये परमेश्‍वरजे त्वो त्‍यामे ख्यङ्। परमेश्‍वरने स्‍यूव पीन्!” 
REV.22.10	होर्‌दे ङूदे ङैने येरे यदे, “अम्‍ब किताबने लिख्दीयेब अगमवाणीजे वचनने छाप अम्‍पूल्‍लाची, चेनेयलो अम्‍ब साप्‍ता पो क्यूट्‍ट बील ट्‌याने फ्‍योर ख्यङ्। 
REV.22.11	दुष्‍ट काम चेबयूदे दुष्‍ट काम चीन्‍नूस्‍य, फोहोर काम चेबयूदे फोहोर काम चीन्‍नूस्‍य, ठीक काम चेबयूदे ठीक काम चीन्‍नूस्‍य होर्‌दे पवित्र ख्‍यब मीयू पवित्र क्‍यून्‍नूस्‍य।”
REV.22.13	अल्‍फा मेस्‍ये ओमेगा, पात्‍ता खूम् मेस्‍ये पात्‍ता ङ्‍ये, मेस्ये आखिरी ङ ख्यङ्। 
REV.22.14	जीया पीनब तङ्बोजे सी चब हक प्रेने मेस्‍ये हम्‍ब सहरजे ख्‍योयूदे नङ्ने क्‍योब प्रेदे यदेबे रङ्सेजे कोला ठूदेबे सफा येनब मीयूदे असी प्रेक्‍क्‍य। 
REV.22.15	होर्‌दे सहरजे फीनेब क्‍योयू, ङा-थूक् चेयू, वेश्य काम चेयू, मी सेब काम चेयू, मूर्ति पूजा चेयू, मेस्‍ये लूच्‍च चेब सेम् पर्‌तेयू मेस्‍ये हम्‍ब अनुसार‌ काम फरबयू क्‍यूक्‍क्‍य। 
REV.22.16	“ङ येशूदे मण्डलीयूजे लागि अम्‍ब गवाही पीनने ङैजे दूत नै-ट्‌याने कूल्‍बे ख्यङ्। ङ दाऊद मूरूम्जे मूल मेस्ये छगूम्-पूर्‌गूम् ख्यङ्, ङ, चकिलो प्‍ल्‍याङब नप्‍मून्‍जे कर्‌चेन् ख्यङ्।” 
REV.22.17	पवित्र आत्‍मा मेस्‍ये पीर्‌मदे यीय, “ख।” सू-सूदे ङ्यीन्‍क्‍य थमयूदे यस्‍य, “ख।” सू-सू क्‍यू फैय थमयू रस्‍य, मेस्‍ये सू-सूदे थूङब सेम् चीक्‍क्‍य थमयूने जीया पीनब क्‍यू होरेने थूङ्स्‍य।
REV.22.19	होर्‌दे कोइ मीदे अम्‍ब किताबने लिख्दीयेब अगमवाणीजे वचनदे चत्‍या पो योम्‍पीदे यलो अम्‍ब किताबने लिख्दीयेब जीया पीनब तोङ्बोजे भा, मेस्‍ये पवित्र सहरने ङूदे प्रेपर्‌देब भा परमेश्‍वरदे लेन्‍कीय। 
REV.22.20	अम्‍ब पोयूजे गवाही पीनबदे यीय, “तम्दम्‍ने, ङ छ्‌योट्‍टो रेन ख्यङ्।”
REV.22.20	आमेन, ख स्व, प्रभु येशू।
REV.22.21	प्रभु येशूजे अनुग्रह परमेश्‍वरजे पवित्र मीयू क्‍वाप्रेने क्‍यून्‍नूस्‍य। आमेन।
